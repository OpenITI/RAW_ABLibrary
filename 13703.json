[
  {"content":"\r\n\r\n\r\nجلد اول\r\n\r\nكتاب النكاح\r\n\r\n22 / 6 / 1377 يكشنبه درس شمارهء ( 1 ) سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nمقدمه :\r\n« كتاب نكاح » از جمله كتب فقهى است كه هم داراى روايات بسيارى است كه مبناى برخى از مباحث اساسى فقهى مىباشد ، و هم خود متضمّن بحثهاى علمى و صناعى است . به علاوه نوعاً محلّ سؤال و ابتلاء مىباشد . ( 1 ) بر اين اساس ، « كتاب النكاح عروه » را مبناى بحث خود قرار داده و در اين جلسه مقدمهء اين كتاب را از عروه مورد بحث و گفتگو قرار مىدهيم .\r\n* * * \r\nالف - استحباب نكاح از ديدگاه كتاب و سنّت :\r\n\r\n1 ) متن عروه :\r\n« النكاح مستحبّ فى حدّ نفسه بالإجماع ، و الكتاب و السنّة المستفيضة بل المتواترة . قال اللَّه تعالى  وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ مِنْ فَضْلِهِ وَ اللَّهُ واسِعٌ عَلِيمٌ  و في النبوي المروي بين الفريقين : ( النكاح سنّتي فمن رغب عن سنّتي فليس منّي ) و عن الصادق عليه السلام عن أمير المؤمنين عليه السلام قال : ( تزوّجوا فإنّ رسول اللَّه صلى الله عليه و آله قال : من أحبّ أن يتّبع سنّتي فإنَّ من سنّتي التّزويج ) . و فى النّبوي ( ما بنى بناء أحب إلى اللَّه تعالى من التّزويج ) و عن النبى صلى الله عليه و آله ( من تزوّج احرز نصف دينه فليتّق اللَّه فى النصف الآخر ) »\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n\r\n2 ) دلالت اجماع بر استحباب نكاح :\r\nاز جمله ادلّه‌اى كه مرحوم سيّد براى استحباب طبيعى نكاح بيان فرموده ، اجماع است . برخى فقها بر اين باورند كه اجماع خود صلاحيت استناد و دليليت مستقل ندارد ، زيرا شرط استناد به دليل اجماع آن است كه مدركى نباشد ، پس دليليت اجماع بنابر مبناى ايشان در مواردى مانند موضوع بحث ما - كه كتاب و سنت دلالت بر آن دارند - شأنى است نه فعلى ، يعنى اگر كتاب و سنت نبود ، اجماع دليل شمرده مىشد . امّا بايد گفت كه اجماع چه مدركى باشد و چه نباشد ، اگر اتصال آن به زمان معصوم عليه السلام ثابت شود ، صلاحيت استناد دارد هر چند اجماع مدركى باشد و حتى خود مدرك صلاحيت استناد نداشته باشد . زيرا دليل عمده براى حجيّت اجماع تقرير معصوم است . يعنى مطلبى كه در تمام ازمنه و از جمله دوران معصوم عليه السلام محلِّ ابتلاء بوده و ردع نشده ، حجّت مىباشد و حمل بر تقيّه نيز نمىتوان كرد ، زيرا تقيّه در مورد يك مسأله در تمام ازمنه نبوده است . البتّه بسيارى از اجماعات متأخرين مستند به استدلالات آنها بوده و اتصال به زمان معصوم را نمىتوان احراز كرد ، ولى مسألهء استحباب نكاح از اين قبيل نيست .\r\n\r\n3 ) دلالت كتاب بر استحباب نكاح :\r\nاز جمله ادلّهء استحباب نكاح آيهء 32 سورهء نور مىباشد :\r\n وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ يُغْنِهِمُ اللَّهُ مِنْ فَضْلِهِ وَ اللَّهُ واسِعٌ عَلِيمٌ \r\nاين آيه امر فرموده كه زنان بىشوهر و مردان بىهمسر را تزويج كنيد و بردگان زن و مرد را كه صالح باشند نيز تزويج نماييد ، و اگر فقير باشند خداوند از فضل خود آنان را بىنياز خواهد كرد .\r\nاز آيهء شريفه استفاده مىشود كه ازدواج ذاتاً امرى ممدوح شرع مىباشد و از اين رو\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nامر به تزويج ديگران شده است ، هر چند مدلول صريح و مطابقى آيه استحباب نكاح براى خود شخص نيست ، ولى عرفاً اين نكته از آن استفاده مىشود ، زيرا در غير اين صورت ، امر به انجام آن براى ديگران نيز مطلوب شارع نبود .\r\n\r\nمراد از « صالحين » در آيهء شريفه :\r\nبحثى كه در اينجا مطرح است ، اين است كه با وجود استحباب عام نكاح ، چگونه دربارهء بردگان امر به تزويج ، به صالحين اختصاص يافته است ، و اين چگونه با عموم سازگار است ؟\r\nبايد گفت كه دربارهء مراد از « صالحين » سه احتمال مىتوان داد :\r\n1 ) اينكه مراد از آن افراد صالح براى تزويج باشد ، ولى اين احتمال را - كه در تفسير الميزان « 1 » آمده - نمىتوان پذيرفت ، زيرا در اين صورت نمىتوان توجيهى دربارهء تفكيك بين ايامى از يك سو و عباد و اماء از سوى ديگر ، و اينكه چرا در ايامى اين قيد نيامده ، بيان نمود .\r\n2 ) مراد از آن ، افراد صالح و نيكوكار باشد . يعنى تنها در مورد بردگان و مماليك صالح امر به تزويج شده باشد و به خاطر توالى فاسدى كه بر تزويج بردگان ناشايسته و خائن به ويژه در نظام اجتماعى آن روز مترتّب بوده ، از آن منع شده است . البتّه اين تقريب از ما بود و در تفسير الميزان بدون هيچ توضيحى اين احتمال كه صالح به معناى ظاهرى خودش باشد رد شده و تقريبى نيز براى آن ذكر نشده است .\r\n3 ) اين احتمال كه به نظر ما آمد و بعد هم ديديم كه در كنز الدقائق از مجمع البيان آمده است ، اين است كه مراد از صالح ، صالح ايمانى است ، زيرا صلاح در هر چيزى به حسب آن چيز مىباشد و در اينجا مراد از  « مِنْكُمْ »  مؤمنين و مسلمين مىباشند . بر اين اساس ، شايد بتوان گفت كه در مورد مماليك غير مسلمان ترغيب به تزويج نشده است .\r\n\r\n\r\n","description":"","footnote":"\r\n( 1 ) الميزان ج 15 / 113 : و المراد بالصّالحين الصّالحون للتّزويج لا الصّالحون في الأعمال .\r\n","page_name":" 3 ","page_number":3},
  {"content":"\r\n\r\nهمچنين مىتوان گفت كه علت اينكه در ايامى قيد صالحين نيامده ، آن است كه در « منكم » صلاح ايمانى مستتر است و نيازى به آن نبوده است ، ولى مماليك غير مسلمان حتى در منازل معصومين عليه السلام زياد بوده‌اند ، ولى به هر حال ترغيبى به تزويج آنان در آيه نشده است .\r\nبنابراين ، استحباب نكاح را در مورد مسلمين ، چه احرار و چه بردگان ، مىتوان از آيهء شريفه استفاده كرد ، و آيه نظر به تزويج غير مؤمنان ندارد .\r\n\r\n4 ) استحباب نكاح در سنّت :\r\nروايات بسيارى در اين باره وجود دارد و از اين روى مرحوم سيّد فرموده : « السنّة المستفيضة بل المتواتره » ، و مرحوم آقاى داماد در نسبت تواتر به روايات اشكالى مطرح مىفرمودند و مىگفتند كه « تواتر اصطلاحى بايد در جايى اطلاق شود كه كثرت راويان به گونه‌اى باشد كه موجب قطع انسان به صدور حديث شود و اين كثرت بايد در تمامى طبقات وجود داشته باشد . بنابراين به صرف اينكه يك روايت در كافى ، يا تهذيب ، يا فقيه مثلًا هزار بار آمده ، نمىتوان روايت مزبور را متواتر دانست ، حتّى اگر قطع به عدم تعمّد كذب و اشتباه از سوى ناقل داشته باشيم .\r\nبنابراين در بسيارى موارد كه به اخبار قطعى الصدور اطلاق متواتر مىشود صحيح نيست ، و در واقع ما بايد اين روايات را اخبار آحاد محفوف به قرائن قطعى بشماريم نه اخبار متواتر .\r\nولى به نظر مىرسد كه اطلاق تواتر در مورد مزبور نادرست نيست ، زيرا هر چند مراد از تواتر در اصطلاح محدثين اين است كه مخبرين بلاواسطه از معصوم عليه السلام در حدّى از كثرت باشند كه موجب يقين و قطع به صدور شود ، ولى اطلاق تواتر بر حديث ، انحصار به همان طبقه ( روات بلاواسطه ) ندارد ، و اگر براى ما نيز اين كثرت به طور قطعى ثابت شود و مثلًا امام معصوم عليه السلام آن را براى ما نقل فرمايد ، اين خبر براى ما نيز متواتر خواهد بود . به بيان ديگر ، معيار تواتر به كثرت مخبرين بلاواسطه از\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nامام عليه السلام است ، نه تمامى مخبرين در تمامى طبقات .\r\nبنابراين ، مثلًا از نقل مرحوم شيخ طوسى ، و كلينى رحمه الله ، و صدوق رحمه الله دربارهء اخبار كثير غدير خم ، براى ما نيز قطع به صدور حاصل مىشود ، و در اصطلاحِ اصحاب اين را نيز مىتوان خبر متواتر دانست .\r\n\r\nب ) مراد از « حبّ النّساء » در روايات\r\nمرحوم سيد فرموده است :\r\n« بل يستفاد من جملةٍ من الأخبار استحباب حبّ النّساء ، ففي الخبر عن الصادق عليه السلام : من أخلاق الأنبياء حبُّ النّساء . و في آخر عنه عليه السلام : « ما أظنّ رجلًا يزداد فى هذا الأمر خيراً إلّا ازداد حبّاً للنساء »\r\nبا توجّه به اينكه در بسيارى روايات « حبّ النساء » مذموم دانسته شده و از آن نهى شده است ، مراد از حبّ نساء در روايات بالا چيست ؟ دو گونه مىتوان جمع كرد :\r\n1 ) مراد از روايات ناهى از حب نساء نهى از افراط در « حبّ نساء » است نه اصل آن ، و در برخى احاديث نهى از افراط در آن صريحاً ذكر شده است . با اين همه ، در تعابير روايات آمده كه دنيا راهى براى وصول به كمالات معنوى و رسيدن به قرب الهى است ، و از اين جهت گاه حكم عبادت را پيدا مىكند .\r\nبر اين اساس ، علاقه به همسر و ازدواج از ديدگاه اسلام مشروط بر آنكه به افراط نگرايد ، بر خلاف ديدگاه رهبانيت مسيحى ، امرى مطلوب ، و چه بسا عبادت به شمار مىرود ، و مراد از روايات ياد شده همين نكته است .\r\n2 ) ممكن است اصلًا روايات ذكر شده مربوط به « حبّ زوجه » نباشد ، و در واقع در برابر « حبّ الرجال » باشد ، نه « حب الازواج » ، زيرا با توجّه به اينكه در عصر جاهلى جنس زن مورد تحقير و ظلم قرار مىگرفته ، در اسلام كرامت زن و لزوم احترام به زن ، به عنوان يكى از دو جنس بشر مورد تأكيد قرار گرفته است ، و اين از اخلاق انبياء\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nدانسته شده است . بر اين اساس ، مراد از نساء در رواياتِ مزبور همسران نيست ، و اين احاديث به بحث ما مربوط نمىشود .\r\n« * و السلام * »\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\n23 / 6 / 137 دوشنبه درس شمارهء ( 2 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\n[ ادامهء مقدمه 
  ]\r\n\r\nخلاصهء درس قبل و اين جلسه :\r\nدر جلسه قبل درباره استحباب نكاح صحبت شد ، در اين جلسه نخست به اين دو امر مىپردازيم كه ازدواج سبب گشايش روزى بوده ، و عزوبت و ترك نكاح مكروه است ، و نيز به بررسى مسأله اول عروه پرداخته ، شمول استحباب نكاح نسبت به كسى كه بدان اشتياق ندارد ثابت مىكنيم ، در ضمن بحث ، توضيحى درباره نقل بحار از كتاب الامامة و التبصرة على بن بابويه خواهد آمد .\r\n* * * \r\nالف ) : ادامه بحث قبل :\r\n\r\n1 ) متن عروه\r\nو المستفاد من الآية و بعض الاخبار انه موجب لسعة الرزق ، و فى خبر اسحاق بن عمار قلت لأبي عبد الله عليه السلام : الحديث الذي يرويه الناس حق ان رجلا اتى النبى صلى الله عليه و آله : و سلم فشكا اليه الحاجة فامره بالتزويج حتى امره ثلاث مرات . قال ابو عبد الله عليه السلام : نعم هو حق ، الرزق مع النساء و العيال .\r\nو يستفاد من بعض الاخبار كراهة العزوبة ، فعن النبى صلى الله عليه و آله : رذال موتاكم العزاب .\r\n\r\n2 ) نكاح سبب گشايش روزى است ( توضيح عبارت متن )\r\nاز آيه شريفه  ( وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ إِنْ يَكُونُوا فُقَراءَ \r\n\r\n","description":"","footnote":"","page_name":" 7 ","page_number":7},
  {"content":"\r\n\r\n يُغْنِهِمُ اللَّهُ مِنْ فَضْلِهِ وَ اللَّهُ واسِعٌ عَلِيمٌ )  ( نور / 32 ) استفاده مىشود كه نكاح سبب زيادى روزى است ، و اگر شخصى فقير هم باشد نكاح سبب از بين رفتن فقرش مىشود .\r\nمرحوم مصنف اشاره مىكند كه اين مطلب از روايات هم استفاده مىشود ، و سپس روايت اسحاق بن عمار را ذكر مىكنند كه در آن امام عليه السلام حديث مروى از پيامبر صلى الله عليه و آله را در مورد امر به تزويج براى رفع احتياج تصديق نموده ، خود مىفرمايد كه رزق همراه زنان و عيال مىباشد .\r\nالبته روايات بسيارى كه مستفيض بوده و اطمينان به صدور آنهاست دلالت مىكند كه نكاح سبب زيادى رزق است ، ولى روايتى كه ايشان نقل كرده‌اند ضعيف السند است ، بهتر بود ايشان از روايات صحيح السند ، يا موثق نقل نموده ، يا لااقل به استفاضه روايات اشاره مىكردند .\r\nسند اين روايت چنين است : « عدة من اصحابنا ، عن احمد بن أبى عبد الله عن أبى عبد الله الجامورانى عن الحسن بن على بن ابى حمزة عن المؤمن عن اسحاق بن عمار « 1 » »\r\nدر اين سند لااقل ابو عبد الله جامورانى و حسن بن على بن ابى حمزه ضعيف مىباشند .\r\n\r\n3 ) اشاره به ساير روايات\r\nدر جامع الأحاديث روايات چندى بر اين مطلب دلالت مىكند ، از جمله :\r\n« قال رسول الله صلى الله عليه و آله : اتخذوا الاهل فانه ارزق لكم » « 2 » كه البته مرسل است .\r\nو نيز چهار روايت ديگر كه مرسل يا ضعيف الاسناد است ، « 3 » غير از اينها دو روايت معتبر نقل مىكند :\r\n\r\n\r\n","description":"","footnote":"\r\n( 1 ) كافى 5 : 330 / 4 ، جامع الأحاديث 20 : 13 ، ب 2 / 40 ( مسلسل ) ، وسائل 20 : 44 / 24990 ، ب 11 ، از ابواب مقدمات نكاح .\r\n( 2 ) فقيه 3 : 383 / 4345 ، جامع الاحاديث 20 : 11 ، با 2 / 34 ، وسائل 20 : 15 / 24902 ، ب 1 .\r\n( 3 ) جامع الآحاد ث 20 : 13 و 14 ب 1 / 41 - 44 .\r\n","page_name":" 8 ","page_number":8},
  {"content":"\r\n\r\nروايت اول : على بن محمد بن بندار و غيره عن احمد بن ابى عبد الله البرقى عن ابن فضّال و جعفر بن محمد عن ابى القداح عن ابى عبد الله عليه السلام قال : جاء رجل الى ابى عليه السلام فقال له هل لك من زوجة فقال : لا ، فقال ابى و ما احب ان لى الدنيا و ما فيها و انى بت ليلة ليست لى زوجة ، ثم قال : الركعتان يصليها رجل متزوج افضل من رجل اعزب يقوم ليلة ، و يصوم نهاره ، ثم اعطاه أبى سبعة دنانير ثم قال : تزوج بهذه ، ثم قال أبى عليه السلام : قال رسول الله صلى الله عليه و آله : اتخذوا الاهل فانه ارزق لكم . « 1 »\r\nدر سند روايت اگر جعفر بن محمد را هم توثيق نكنيم ابن فضّال كه حسن بن على بن فضال مىباشد فطحى ثقه است . پس روايت موثقه خواهد بود .\r\nروايت دوم : على بن محمد بن بندار عن أبيه عنه عبد الله بن المغيره عن أبى الحسن عليه السلام كه متن آن همانند متن قبلى است ، تنها اين قطعه بر آن افزوده شده ، فقال :\r\nمحمد بن عبيد ( الله ) جعلت فداك فانا ليس لى اهل ، فقال : أ ليس لك جوارى او قال : امهات الاولاد قال : بلى قال : فانت ليس باعزب\r\nاين روايت صحيحه است . « 2 »\r\n\r\n4 ) بررسى كلام مصنّف قدس سرّه درباره كراهت عزوبت\r\nروايات بسيار بر كراهت عزوبت با تعابير گوناگون دلالت مىكند . ولى روايتى كه در متن آورده شده هم از جهت سند اشكال دارد و هم از جهت متن .\r\n\r\n\r\n","description":"","footnote":"\r\n( 1 ) كافى 3295 / 6 ، جامع احاديث 20 : 18 ، ب 2 / 63 ، وسائل .\r\n( 2 ) ( توضيح كلام استاد - مد ظله - ) سند روايت كه در بالا آورديم از جامع الأحاديث 20 : 19 / 64 برگرفته‌ايم ، اصل روايت در كافى 5 : 329 / 7 با اين سند آمده است و عنه عن أبيه عن عبد الله بن المغيرة ؟ ؟ ؟ قبل از اين روايت در كافى همان روايت ابن قداح آمده ، ظاهر بدوى روايت رجوع ضمير به على بن محمد بن بندار است ، چنانچه شيخ طوسى در تهذيب 7 : 220 / 5 بر طبق آن رفتار كرده ، ولى تحقيق چنانچه استاد مد ظله در حاشيه سند مرقوم داشته‌اند آن است كه مرجع ضمير احمد بن أبى عبد الله البرقى است كه به توسط پدر از عبد الله بن المغيره بسيار نقل مىكند نه على بن محمد بن بندار كه پدرش راوى ابن مغيره نيست ( وسائل 20 : 20 / 22918 ، معجم الرجال 12 : 131 ( ترجمه على بن محمد بن بندار ) ولى از آنجا كه على بن محمد بن بندار و احمد بن ابى عبد الله البرقى و پدرانشان همگى ثقه هستند روايت به هر حال صحيحه است .\r\n","page_name":" 9 ","page_number":9},
  {"content":"\r\n\r\nسند روايت در جامع احاديث چنين نقل شده است :\r\nمحمد بن يعقوب عن على بن محمد بن بندار عن محمد بن على عبد الرحمن بن خالد عن محمد بن الاصم عن أبى عبد الله\r\nدر اين سند عبد الرحمن بن خالد مجهول است و روايات بسيار هم ندارد ، تنها همين يك روايت از او در كتب اربعه نقل شده .\r\nمحمد بن اصم نيز همينطور است .\r\nمحمد بن على هم اگر ابو سمينه باشد ضعيف است . « 1 »\r\nاما دلالت روايت ، اين روايت اخص از مدعاست ، چون تنها دليل بر آن است كه كسى كه با عزوبت از دنيا رود « رذل » مىباشد . ولى كسى را كه مدتى ازدواج نكرده و بعد ازدواج كند ، شامل نمىشود .\r\nسؤال : آيا از رذل بودن استفاده حرمت نمىشود ؟\r\nجواب : اصل عدم حرمت عزوبت از جهت سيره متشرعه قطعى است ، ولى هر چند عزوبت ذاتاً حرام نيست ، ولى چون بسيارى از اوقات باعث به گناه افتادن مىشود ، و از سوى ديگر خود ترك اين سنت مهم پيامبر سبب دورى فرد از رحمت الهى مىشود و عنايات خداوند كه از انسان دور شد بسيار به گناه مىافتد ، از اين رو تعبير رذل شده است .\r\n\r\n5 ) اشاره به ساير روايات درباره كراهت عزوبت\r\nاز روايات بسيارى كراهت عزوبت استفاده مىشود . مانند :\r\n\r\n\r\n","description":"","footnote":"\r\n( 1 ) ( توضيح بيشتر كلام استاد - مد ظلّه - ) سند روايت در كافى 5 : 339 / 3 چنين است : عنه عن محمد بن على ، و در اول آن اين سند آمده : « على بن محمد بن بندار عن احمد بن محمد بن خالد » شيخ طوسى در تهذيب 7 : 239 / 2 ضمير را به على بن محمد بازگردانده ، ولى مرجع ضمير بنابر تحقيق احمد بن محمد بن خالد است . چنانچه صاحب وسائل 20 : 19 / 24915 فهيمده است ، محمد بن على در مشايخ احمد بن محمد بن خالد به تصريح استاد - مد ظله - بىترديد ابو سمينه است كه در روايات چندى در محاسن به نام وى تصريح شده است ، به هر حال در ضعف سند روايت بالا ترديد نيست .\r\n","page_name":" 10 ","page_number":10},
  {"content":"\r\n\r\n- نبوى المشهور : النكاح سنتى فمن رغب عن سنتى فليس منى « 1 » اين روايت تنها ترغيب بر انجام نكاح نيست بلكه تحذير از ترك نيز مىباشد كه از آن كراهت استفاده مىشود .\r\n- شراركم عزابكم « 2 »\r\n- شرار امتى عزابها « 3 »\r\n- شرار امتى العزاب « 4 »\r\n- اكثر اهل النار العزّاب « 5 »\r\nعن عكاف الهلالى قال : أتيت الى رسول الله صلى الله عليه و آله فقال لى : يا عكاف أ لك زوجه ؟ قلت لا ، قال : أ لك جارية ؟ قلت لا ، قال و أنت صحيح موسر قلت : نعم و الحمد لله قال :\r\nفإنك اذاً من اخوان الشياطين ، اما أن تكون من رهبان النصارى و اما أن تصنع كما يصنع المسلمون و أنّ من سنتنا النكاح شراركم عزابكم ، و أرذل موتاكم عزّابكم . . . و يحك يا عكّاف تزوج ، فإنك من الخاطئين . و يا در نقل ديگر اين خبر تزوج و الا فانت من المذنبين . « 6 »\r\nدر برخى از موارد اين مسأله هم روايت صحيح السند وارد شده كه آن كراهت ترك نكاح براى زن است :\r\nمحمد بن يحيى عن احمد بن محمد عن ابن محبوب عن على بن رئاب عن ابن أبى يعفور عن أبى عبد الله عليه السلام قال : نهى رسول الله صلى الله عليه و آله و سلم النساء ان يتبتلنّ و يعطلن انفسهن عن الازواج . « 7 »\r\nبنابراين از روايات هم استحباب نكاح و هم كراهت ترك آن استفاده مىشود ، و بين اين دو هم تنافى وجود ندارد .\r\n\r\n6 ) تذكر يك نكتهء كتاب‌شناختى\r\n\r\n\r\n","description":"","footnote":"\r\n( 1 ) جامع الأحاديث 20 : 7 / 72 .\r\n( 2 ) جامع الاحاديث 20 : 7 / 12 و 13 و 21 / 72 .\r\n( 3 ) جامع الاحاديث 20 : 18 / 57 .\r\n( 4 ) جامع الاحاديث 20 : 18 / 60 ، لاحظ ايضاً : 2 / 72 .\r\n( 5 ) جامع الاحاديث 20 : 17 / 58 .\r\n( 6 ) جامع الاحاديث 20 : 18 / 61 و 62 .\r\n( 7 ) جامع الاحاديث 20 : 20 / 73 ، وسائل 20 : 165 / 25318 ، ب 84 از ابواب مقدمات النكاح .\r\n","page_name":" 11 ","page_number":11},
  {"content":"\r\n\r\nاز روايت كراهت عزوبت اين روايت است :\r\nالبحار عن كتاب الامامة و التبصرة عن هارون بن موسى عن محمد بن على عن محمد بن الحسن عن على بن اسباط عن ابن فضال عن الصادق عن أبيه عن آبائه عليهم السلام عن النبى صلى الله عليه و آله قال : شرار امتى عزّابها .\r\nكتاب الامامة و التبصرة تأليف على بن بابويه است ، اين كتاب به دست حاجى نورى نرسيده ، و برخى گمان برده‌اند كه اين كتاب به دست مرحوم مجلسى هم نرسيده و نقل ايشان از اين كتاب اشتباه است ، و نشان مىدهد كه منبع نقل ، الامامة و التبصرة نيست . مرحوم آقاى حجت در نامه‌اى كه دربارهء مرحوم مجلسى نگاشته‌اند بدين نكته تذكر داده ، مرقوم داشته‌اند كه اسناد موجود نسبت اين كتاب را به على بن بابويه نفى مىكند ، چون مشايخ مذكور در آغاز اسناد با مشايخ على بن بابويه سازگار نيست .\r\nاز مرحوم آقاى حاج سيد محمد على روضاتى از عماء اصفهان حدود سى سال قبل مطلبى شنيدم كه ايشان مىفرمود : كتاب الامامة و التبصرة به دست مرحوم مجلسى رسيده ، و در عين حال در بحار اشتباهى هم رخ داده است ، نسخهء مرحوم مجلسى از اين كتاب را آقاى روضاتى از فخر الدين نصيرى خريده ، و با مشاهدهء نسخه مسأله حل شده است . در آغاز اين نسخه الامامة و التبصرة واقع بوده كه اين البته ناقص بوده ، اوراقى هم از جامع الاحاديث جعفر بن احمد قمى ايلاقى رازى ضميمه آن بوده است ، در مقدمه بحار هم به نام الامامة و التبصرة تصريح كرده و هفت حديث هم از اين كتاب در بحار نقل شده است ، ولى گاه شاگردان مرحوم مجلسى كه روايات را به دستور ايشان جمع‌آورى كرده‌اند با سرعت روايات اين كتاب را اخذ كرده ، روايات جامع الاحاديث ايلاقى را هم به الامامة و التبصرة نسبت داده‌اند ، ولى گاهى دقت كرده‌اند : بعض اصول اصحابنا تعبير كرده‌اند . پس اين حرفى كه برخى همچون مرحوم آقاى حجت و مرحوم آقا شيخ بزرگ گمان كرده‌اند\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nكه كتاب الامام و التبصرة اصلًا به دست مرحوم مجلسى نرسيده اشتباه است . ولى اشتباهاتى نيز در نسبت روايت به اين كتاب رخ داده است . از جمله همين حديث است كه از كتاب جامع الاحاديث ايلاقى است نه از الامامة و التبصرة . هارون بن موسى در آغاز سند تلعكبرى متوفى 385 است ولى استاد على بن بابويه متوفى 328 يا 329 نيست . « 1 »\r\n\r\nب ) مسألهء اول :\r\n\r\n1 ) متن مسأله\r\nلا فرق على الاقوى فى استحباب النكاح بين من اشتاقت نفسه و من لم تشتق الاطلاق الاخبار و لان فائدته لا تنحصر فى كسر الشهوة بل له فوائد منها زيادة النسل و كثرة قائل لا إله الا الله ، فعن باقر عليه السلام قال رسول الله صلى الله عليه و آله ما يمنع المؤمن أن يتخذ اهلًا لعل الله أن يرزقه نسمة نتثقل الارض بلا إله الا الله .\r\n\r\n2 ) توضيح و بررسى مسأله\r\nمرحوم سيد مىفرمايد بنابر اقوى استحباب نكاح اختصاص به كسى كه بدان اشتياق دارد نداشته بلكه كسى را هم كه بدان مشتاق نيست مىگيرد . ايشان به دو امر تمسك مىجويند .\r\nاول : اطلاق روايات كه بدون هيچ تقييدى به ازدواج امر كرده است .\r\nدوم : فائدهء نكاح تنها از بين بردن شهوت نيست كه اختصاص به كسى كه به ازدواج شائق است پيدا كند . بلكه فوائد ديگرى هم دارد . از جمله زيادى نسل و زياد شدن گويندهء لا إله الا الله .\r\nدر اينجا اگر از دليل اول بگذريم دليل دوم به تنهايى تمام صورتهاى مسأله را\r\n\r\n\r\n","description":"","footnote":"\r\n( 1 ) ( توضيح بيشتر كلام استاد - مد ظلّه - ) بلكه هارون بن موسى تلعكبرى شاگرد على بن بابويه بوده و از وى حديث شنيده و اجازهء روايت اخذ كرده است . ( رجال طوسى ، باب من لم يرو عنهم عليهم السلام باب عين ، رقم 34 )\r\n","page_name":" 13 ","page_number":13},
  {"content":"\r\n\r\nثابت نمىكند .\r\nاولًا زن و مرد عقيم و نازا را شامل نميشود ثانياً در جايى همچون بلاد كفر كه زمينهء مسلمان ماندن فرزند به حسب نوع وجود ندارد اين فائده ( زيادى لا إله الا الله گو ) وجود ندارد .\r\nولى به هر حال اكثر موارد را شامل مىشود و به اطلاق ادله نيز تمام صورتها اثبات مىگردد .\r\n\r\n3 ) توضيحى دربارهء سند حديث قبل :\r\nدر سند اين روايت تمام افراد از اجلاء ثقات هستند البته ابن فضال فطحى ثقه است ، مگر محمد بن على بن معمر كوفى كه توثيق صريح نداد ، ولى از آنجا كه از مشايخ اجازه تلعكبرى بوده ، مىتوان آن را علامت اعتبار دانسته وى را توثيق كرد .\r\nالبته در سند روايت سقط يا ارسالى رخ داده است ، چرا كه مراد از الصادق عليه السلام امام ششم است نه مفهوم وصفى ، و چون ابن فضال آن حضرت را درك نكرده است ، متوفى 224 ( يعنى 76 سال بعد از وفات امام صادق عليه السلام ) در سند روايت سقط يا ارسال وجود دارد .\r\nولى مضمون روايت از روايات ديگر هم استفاده مىشود ، و مجموعاً اطمينان به صدور آن مىباشد .\r\n« * و السلام * »\r\n\r\nفهرست منابع اصلى :\r\n1 - / مستند عروة الوثقى ( مرحوم آية الله خوئى )\r\n2 - / مستمسك عروة الوثقى ( مرحوم آية الله حكيم )\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\n24 / 6 / 1377 سه شنبه درس شمارهء ( 3 ) سال اول\r\nبِسْمِ اللَّهِ الرَّحْمنِ الرَّحِيمِ\r\n( 1 ) كتاب النكاح\r\n\r\nخلاصهء درس قبل و اين جلسه :\r\nدر جلسات قبل پيرامون استحباب نكاح ، كراهت عزوبت و ترك نكاح و نيز اولين مسأله عروه و شمول استحباب نكاح نسبت به كسى كه بدان اشتياق ندارد ، سخن گفتيم . اينك در اين جلسه در بارهء « استحباب تعدد زوجات » و دليل آن و اين كه آيا مطلقاً استحباب دارد يا در بعضى از شرائط و محيطها استحباب دارد ؟\r\nصحبت مىكنيم .\r\n\r\nالف - متن عروة - استحباب تعدد زوجات\r\nمسألهء 2 : « الاستحباب لا يزول بالواحدة بل التعدد مستحب ايضاً قال الله تعالى «  فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ  » . . .\r\n\r\n1 ) مدلول آيهء شريفه ( / دليل اول مسأله ) و ارتباط ميان صدر و ذيل آن « 1 » :\r\n\r\n\r\n","description":"","footnote":"\r\n( 1 ) يكى از آقايان نقل مىكرد كه « در زمان رضا خان براى گرفتن جواز عمامه به زنجان رفته بودم ، در منزل يكى از اعيان زنجان با رئيس يكى از ادارات كه مسئول اعطاى جواز عمامه بود ، مواجه شدم ؛ در آنجا در بارهء تعدد زوجات بحث درگرفت ، مىگفتند : كتبى بر جواز تعدد زوجات و كتبى بر ردّ آن نوشته شده ، آن رئيس اداره مىگفت : به نظر من تعدد زوجات جايز نيست ، چون آيه شريفه مىگويد :  « فَإِنْ خِفْتُمْ أَلَّا تَعْدِلُوا فَواحِدَةً »  و چون نمىتوان ميان همسرهاى متعدد عدالت را مراعات كرد ، قهراً شرطش مفقود است و لذا در اين زمان نمىتوان بيش از يك همسر داشت .\r\nآن آقاى محترم مىگفت : احساس كردم كه حرف بىربط و باطلى است ، از طرفى احتمال دادم كه اگر سخن او را\r\n","page_name":" 15 ","page_number":15},
  {"content":"\r\n\r\nدر باره آيهء شريفه فوق از قديم ميان مفسران بحث بوده است كه چه ارتباطى ميان صدر و ذيل آن وجود دارد .\r\nدر احتجاج طبرسى روايت بسيار مفصلى است كه يكى از زنادقه خدمت حضرت امير عليه السلام آمد و گفت : در قرآن شما تناقضاتى وجود دارد ، اگر اين تناقض را براى من حل كنيد ؛ مسلمان مىشوم . از جمله شبهاتش ، ارتباط بين صدر و ذيل اين آيه است كه چه ارتباطى بين مسأله يتامى و نكاح با نساء وجود دارد ؟\r\n\r\n\r\n","description":"","footnote":"\r\nردّ كنم ، دريافت جواز عمامه منتفى خواهد شد و به احتمال زياد به من جواز نخواهند داد ، مع ذلك پيش خود گفتم : از عمامه هم صرف نظر مىكنم ولى جواب اين حرف را مىدهم . لذا گفتم : در روايت وارد شده كه ابن أبى العوجاء با هشام برخورد كرد و به او گفت : در قرآن شما تناقضاتى وجود دارد ( در بعضى از نقلها هم آمده كه بعضى از زنادقه با مؤمن طاق أبو جعفر احول ملاقات كرده و اين ايراد را با او مطرح كردند . ولى در نقل كافى و در روايت صحيحه در بارهء ابن أبى العوجاء و هشام آمده است ) مثلًا در يكى از آيات آمده :  « وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ فَإِنْ خِفْتُمْ أَلَّا تَعْدِلُوا فَواحِدَةً »  از اين كه دو قسم مىكند و مىگويد : اگر خوف عدم رعايت عدالت بود ، به يكى اكتفا شود و اگر خوف عدم عدالت نبود ، به ازدواج با دو ، سه يا چهار نفر مجازيد ، معلوم مىشود كه براى اشخاص دو حالت پيش مىآيد و ناظر به عالم خيال نيست ، بلكه ناظر به عالم واقع است و تكليف هر دو حالت را مشخص مىكند .\r\nاز طرف ديگر در سوره نساء مىگويد :  « وَ لَنْ تَسْتَطِيعُوا أَنْ تَعْدِلُوا بَيْنَ النِّساءِ وَ لَوْ حَرَصْتُمْ »  شما قدرت بر تعديل بين نساء نداريد ، هر چند اصرار بر اين معنا هم داشته باشيد .\r\nاين دو با يكديگر متناقض‌اند . هشام نتوانست پاسخ اين شبهه را بدهد ، مىگويد : جوابى نداشتم ، به مدينه مشرف شدم خدمت حضرت صادق ( سلام الله عليه ) رسيدم ، حضرت فرمود : هشام ، چه شده كه الان آمدى ؟ نه وقت حج است و نه وقت عمره ( معلوم مىشود كه رفتن به عمره هم زمان مشخصى - مثل رجب يا رمضان - داشت ) ؟ جريان را براى حضرت نقل كرد ، حضرت مىفرمايند : تناقضى در كار نيست ، عدالت در آيهء اول همان معنايى است كه در صدر آيه آمده يعنى عدالت حقوقى . بدين معنا كه اگر شما مىتوانيد نفقهء زن را اداء كنيد و به او رسيدگى نمائيد ، مجازيد كه تا چهار زن بگيريد ، ولى اگر نمىتوانى ، حق ندارى بيش از يك زن اختيار كنى . ولى آيهء دوم ناظر بر اين است كه شما نمىتوانى در ميل قلبى بين زنها عدالت برقرار كنى ، چون در اختيار شما نيست ، بنابراين نفى و اثبات در آيات ، به دو موضوع مربوط مىشود . چون استقامت از امور نسبى است ، لذا به اختلاف موضوعات ، متفاوت است .\r\nسپس هشام جواب را براى ابن أبى العوجاء مىبرد و او مىگويد : اين جواب مال تو نيست ، مربوط به حجاز و يا جاى ديگر است ، »\r\nآن آقا مىگفت : ما اين جواب را كه داديم ، از دريافت جواز عمامه مأيوس شديم ، مع ذلك وقتى به اداره مربوطه مراجعه كرديم ، خيلى احترام كردند و دستور پذيرايى دادند و با ادب و احترام جواز عمامه را صادر كردند . » اين اثر مجاهدهء با نفس بود كه علاوه بر پاداش اخروى در دنيا هم اثر داد .\r\n","page_name":" 16 ","page_number":16},
  {"content":"\r\n\r\nبه حسب اين روايت كه مرسله است و قابل استناد نمىباشد - حضرت مىفرمايد : بين صدر و ذيل اين آيه ثلث قرآن سقط شده است . ( اخباريها هم به اين روايت و امثال آن استناد مىكنند . در اين مسأله تحريف و كم شدن ثلث قرآن تنها مستند ، همين روايت مرسله است كه قابل استناد نيست . سيد مرتضى در « ذخيرة » و شيخ طوسى در « عدّة » از سيد نقل مىكند كه بعضى امور اگر توسط يك فرد حتى عادل نقل شود ، وحدت ناقل و خود نقل دليل بر بطلان آن است . زيرا بعضى از امور كه به حسب عادت بايد ناقلين فراوانى داشته باشند ، همين كه يك ناقل بيشتر ندارد ، انسان را در صحت مطلب دچار ترديد مىكند . در اين مسأله هم كه هيچ روايتى نه در كتب اربعه و نه كتب ديگر نقل نشده و تنها يك روايت مرسلى در احتجاج نقل شده ، خود ، دليل بر بطلان آن است . چنين امورى مصداق « لو كان ، لبان » است . )\r\n\r\nادامه بيان ارتباط صدر و ذيل آيه شريفه :\r\nدر باره ارتباط صدر و ذيل آيه ، معانى مختلفى در تفاسير به چشم مىخورد ، يكى از آنها كه ظاهراً اقرب معانى است ، هر چند در تفاسير به روايتى نسبت داده نشده ، ولى شيخ در تبيان شايد از حضرت أبى جعفر عليه السلام نقل مىكند . - كه ظاهراً امام باقر ( ع ) است ، چون ابتدا معنايى ارائه مىدهد و مىگويد : « رواه المفسرون من اصحابنا » ، و نمىگويد چه كسى آيه را اين گونه معنا كرده ، و بعد مىفرمايد : معناى اولى كه ذكر كرديم از عايشه و أبى جعفر عليه السلام است و بعد مطلبى را نقل مىكنند .\r\nخلاصهء مطلب : چون قبلًا از عايشه اسم برده ولى نامى از أبى جعفر عليه السلام به ميان نيامده و كأنه سقطى رخ داده است . - و آن معنا اين است كه :\r\nكلمه قسط ( به فتح قاف ) و قسوط ( به ضمه قاف ) از قَسَط ، يَقسُطُ ، قَسطاً و قُسوطاً هر دو به معناى « جور » است ولى كلمه قِسط ( به كسر قاف ) به معناى « جور »\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nو « عدل » هر دو استعمال شده است و لفظ مشتركى براى هر دو معناست . « قاسط » در قرآن كريم به معناى « جائر » به كار رفته و اصطلاح قاسطين به همين معناست و « القائم بالقسط » به معناى « عادل » است . ولى « اقساط » كه مصدر باب افعال است ، يك معنا بيشتر ندارد و آن « ازالة الجور » است ، گويا ( الف ) ، براى سلب است . اما در خصوص آيهء شريفه ، در دوران جاهليت قبل از اسلام كه جنگهاى زيادى رخ مىداد و اساساً جنگ را از افتخارات خود مىدانستند و خوى سبعيّت در زندگى رواج داشت ، نام فرزندانشان را اسد ، كلب ، ذئب و امثال آن مىگذاشتند . بر اثر جنگهاى فراوان ، دخترهاى پدر مرده و يتيم در جامعه زياد بودند و رسم بر اين بود كه اشخاص با تعداد زيادى از اين دخترها ازدواج مىكردند و به طور معمول در بارهء آنان عدالت مراعات نمىشد . به عنوان يتيم آن دختران را مىآوردند و با مهريه‌اى سبك به نكاح خويش در مىآوردند و پس از چندى رها مىكردند . و خلاصه رعايت عدالت را نمىكردند . پيامبر اكرم مبعوث شد و ميان قبائل عرب صلح برقرار كرد و انقلابهاى مختلفى را در ابعاد گوناگون ايجاد كرد . در اين باره نيز قرآن اهتمام فراوانى دارد و نسبت به يتامى و حقوق آنان عنايت دارد . آنان نيز كه پس از ظهور اسلام متوجه خطاهاى خود شده بودند و توبه كردند ، در خصوص ازدواج با يتامى خوف داشتند ، قرآن مىفرمايد : نكاحى بكنيد كه خطر عدم عدالت در آن نباشد .\r\nپس صدر و ذيل آيه مربوط به نكاح است .\r\n\r\n2 ) بيان آقاى طباطبائى ( ره ) در « الميزان »\r\nآقاى طباطبائى در تفسير الميزان مىفرمايد : برخى گفته‌اند  « إِنْ خِفْتُمْ أَلَّا تُقْسِطُوا فِي الْيَتامى »  از باب اقامه سبب به جاى مسبب است يعنى « ان لم تطب لكم نكاح اليتامى فانكحوا ما طاب لكم من النساء » اگر نكاح با يتامى براى شما گوارا نبود ، موردى را انتخاب كنيد كه اين مشكل بروز نكند ، منتهى سبب « عدم طيب »\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nعبارت است از « عدم القسط » .\r\nبه نظر من آمد كه مطلب برعكس باشد ، و اقامهء مسبب به جاى سبب باشد ، يعنى اين كه شما بواسطهء اسلام و تعاليم پيامبر توبه كرديد و نسبت به يتامى توجه نموديد كه جور نكنيد ؛ اين مطلب اختصاصى به آنها ندارد ، در مورد ساير زنها نيز مطلب همين طور است ، اگر از زنهاى ديگر هم به تعداد دو يا سه يا چهار نكاح كرديد ، عدالت را در مورد آنان مراعات كنيد . همانطور كه در مورد يتامى امروز عدالت را مراعات مىكنيد ، در بارهء زنهاى ديگر نيز مراعات كنيد .\r\n\r\n3 ) مدلول آيه ترخيصِ تعدد زوجات است نه ترغيب آن\r\nمطلب ديگرى كه در بارهء آيه شريفه وجود دارد اين است كه همه علماى خاصه و اكثر علماى عامه از آيه شريفه استفاده كرده‌اند كه با بيش از چهار زن نمىتوان نكاح كرد . آيهء شريفه ، نفى زيادى بر چهار همسر است . رواياتى هم به همين مضمون وارد شده است ، لذا  ( فَانْكِحُوا )  در مقام ترخيص است نه ترغيب .\r\nمعناى آيه اين است كه شما مجازيد كه تا چهار زن اختيار كنيد و به بيش از آن مجاز نيستيد ، اگر در مقام ترغيب نسبت به دو ، سه يا چهار زن باشد ، نسبت به مازاد بر آن نفى ترغيب خواهد بود نه منع ؛ در حالى كه همه فقها و مفسران از آن ، منع نكاح با بيش از چهار نفر را استفاده كرده‌اند . پس از اين آيه نمىتوان استحباب تعدد زوجات را استفاده كرد .\r\nنكته‌اى كه وجود دارد آن كه ( واو ) را در آيه شريفه به معناى ( او ) فرض كرده‌اند ، ولى با توجه به معنايى كه از آيه شد به همان معناى ( واو ) است ، يعنى دو تا دو تا ، و سه تا سه تا و چهار تا چهار تا در عرض هم مىتوانيد زن بگيريد ، و الّا در طولِ هم كه بيش از اين هم مىتوان نكاح كرد .\r\nآيه در مقام ترخيص است ، اگر سخن از وجوب بود ؛ بايد به معناى ( او )\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nمىبود ، واجب است كه يا دو زن بگيريد يا سه زن يا چهار زن ( واو ) در كلام متكلم گاهى ظهور در عام مجموعى دارد و گاهى در عام انحلالى ، در اينجا عام مجموعى نيست نمىخواهد بگويد : شما مىتوانيد نُه زن بگيريد ، بلكه انحلالى است يعنى مرخصيد دو زن بگيريد و مرخصيد سه زن بگيريد و مرخصيد چهار زن بگيريد . مثل اين كه مىگوييد : اين مسأله را زيد و عمرو و بكر و خالد حل كردند ، يعنى هر كدام جداگانه حل كردند ، ولى گاهى مىگوييد : زيد و عمرو و بكر اين سنگ را برداشتند ، مانعى ندارد كه دسته جمعى برداشته باشند ، ولى اگر ( واو ) ها ظهور در عطف مستقل‌ها نباشد ، ظهور در جمع ندارد .\r\n\r\nب - دليل دوم استحباب تعدد زوجات ( / روايات )\r\nاز ادلهء ديگر مىتوان استحباب تعدد زوجات را فى الجمله استفاده كرد ، رواياتى كه مىگويند : آيا شما نمىخواهيد گويندهء « لا إله الّا الله » زياد شود ؟ اين تعبير همانطور كه دلالت بر استحباب اصل نكاح دارد بر استحباب تعدّد نيز دلالت مىكند . چنان چه سيرهء معصومين نيز بر تعدد زوجات بوده است . البته اين لسان ، استحباب تعدد را در محيطهايى كه موجب ازدياد « لا إله إلّا الله » مىشود ، اثبات مىكند نه در بلاد و اماكنى كه اولاد منحرف و يا ضد دين مىشوند . اگر شخص عقيم نباشد و محيط نيز ، محيط اسلامى باشد ؛ براى كثرت نسل مسلمين ، تعدد زوجات استحباب پيدا مىكند .\r\n\r\nج ) : نكته : شبههء « عبده » در تطبيق « نساءنا » در آيهء مباهله بر حضرت زهرا ( س ) و جواب آن :\r\nنكته ديگرى كه در خصوص كلمه « نساء » وجود دارد و مناسب است در اينجا مورد اشاره قرار گيرد ، آن است كه آقايى نقل مىكرد كه از شيخ محمد عبده در تفسير « المنار » در تفسير آيه مباهله و تطبيق  « نِساءَنا »  بر حضرت زهرا ( سلام الله\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nعليها ) شبهه‌اى نقل شده و اين تطبيق را نادرست و بىاساس خوانده است . چون در لغت عرب كلمهء نساء بر زنانى اطلاق مىشود كه ازدواج كرده باشند و استعمال آن در بارهء بنات صحيح نيست و رواياتى كه در اين زمينه در كتب ما به چشم مىخورد ، توسط رافضه جعل شده و به كتب ما راه پيدا كرده است . آن آقا افزود : اين مسأله در خانهء آقاى فلسفى مطرح شد و يكى از آقايان اين گونه پاسخ داد كه استعمال نساء در بارهء بنات در قرآن فراوان است :  « فَإِنْ كُنَّ نِساءً فَوْقَ اثْنَتَيْنِ فَلَهُنَّ ثُلُثا ما تَرَكَ »  ، كلمه نساء در اين آيه در بارهء بنات است چه ازدواج كرده باشند و چه نكرده باشند ، سهم آنها از ارث اين مقدار است .\r\nمن كتاب « المنار » را در اين زمينه نگاه نكرده‌ام ، به آن آقا عرض كردم ، احتمالًا شبههء شيخ محمد عبده نكته ديگرى است و او در بارهء « نساء » مضاف ايراد دارد و معتقد است كه نساء مضاف بر زنانى اطلاق مىشود كه ازدواج كرده‌اند نه نساء بىاضافه . در فارسى هم همين طور است ، زن در برابر مرد استعمال شده ولى زن زيد ، زوجهء زيد است و بر دختر اطلاق نمىشود . نساءً أو رجالًا يعنى اناثاً أو ذكوراً ولى  « نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ »  يا  « يا نِساءَ النَّبِيِّ لَسْتُنَّ كَأَحَدٍ مِنَ النِّساءِ »  يعنى زنهايى كه ازدواج كرده‌اند . در آيهء مباهله هم كه  « نِساءَنا »  دارد ، مضاف است و بر بنات اطلاق نمىشود . ظاهراً اشكال عبده اين است ، بعداً كه آن آقا مراجعه كرده بود ، همين طور بود .\r\n\r\nپاسخ شبهه توسط استاد - دام ظله\r\nپاسخ اين اشكال اين است كه در قرآن « نساء » مضاف نيز بر « بنات » اطلاق شده است ، آيه شريفه  « لا يُبْدِينَ زِينَتَهُنَّ إِلَّا لِبُعُولَتِهِنَّ  . . .  أَوْ نِسائِهِنَّ  » در اينجا نساء مضاف لزوماً زنانى كه ازدواج كرده‌اند ، نيست .\r\nدر روايات هم وارد شده كه در خصوص متعه ، سائل به حضرت عرض كرد :\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n« أ تمتع نساءك ؟ » آيا تو حاضرى دخترانت ( نه زنانت ) را به اشخاص متعه بدهى ؟\r\nدر فارسى هم اگر گفته شود زنهاى ايرانى - مثلًا - با استعدادند يا سفيد پوست‌اند ، جنس زن در برابر جنس مرد است ، نه زنهايى كه ازدواج كرده باشند .\r\nپس نساء مضاف هم در آيات و هم در روايات اعم استعمال شده است ، هم بر زنهايى كه ازدواج كرده‌اند ، اطلاق مىشود و هم بر ساير زنها ، مثل رواياتى كه « حبّ النساء » را مطرح كرده يا هنگام تقسيم كردن هديه ، ابتدا به دخترهايتان هديه بدهيد . در اين گونه موارد « نساءكم » در برابر « رجالكم » است و بر جنس زن دلالت مىكند .\r\n\r\nد - استحباب نكاح اعم از دائم و منقطع و حرّه و أمة است .\r\nمتن عروة : « و الظاهر عدم الاستحباب بالنكاح الدائم أو المنقطع بل المستحب اعم منها و من التسرى بالاماء » آيه شريفه ناظر به نكاح دائم است كه از تعدد سخن مىگويد ، ولى استحباب نكاح كه از روايات و آيات ديگر استفاده مىشود ، اختصاص به نكاح دائم نيست ، بلكه متعه هم استحباب دارد . اگر از آيهء شريفه استحباب تعدد استفاده شد ، استحباب واحد هم مسلّماً استفاده مىشود .\r\nالبته آيات ديگرى مثل  « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ »  دلالت بر استحباب نكاح دارد كه قبلًا در بارهء اصل نكاح مورد استناد قرار گرفت . از اين آيه هم كه تعدد را تجويز مىكند ، استحباب واحد هم استفاده مىشود .\r\nعلاوه بر نكاح با احرار ، استحباب نكاح با اماء نيز ثابت مىشود . از تعابير مختلفى چون تكثير اولاد و اين كه موجب كسر شهوت شود و از آلوده شدن به زنا و امثال آن جلوگيرى نمايد ، استفاده مىشود كه تهيهء اماء نيز مستحب است . « * و السلام * »\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\n28 / 6 / 1377 شنبه درس شمارهء ( 4 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا اين بحث كه آيا نكاح مستحب تعبدى است يا توصلى ، مطرح مىشود و سپس اقسام نكاح مورد بررسى قرار مىگيرد كه به مناسبت ، معناى واجبِ مشروطِ و مطلق و بحث حرمت اقرار جانى نيز مطرح و مورد بررسى قرار مىگيرد .\r\n* * * \r\nالف ) : طرح مسأله 3 :\r\nمتن مسأله :\r\n« المستحب هو الطبيعة اعم من أن يقصد به القربة أو لا ؟ نعم عباديته و ترتب الثواب عليه و موقوفة على قصد القربة »\r\n\r\n1 ) توضيح مسأله :\r\nمىفرمايند نكاح كه جزء مستحبات است ذاتاً ، مستحب تعبدى نيست . بلكه مستحب توصلى است و قصد قربت يا عدم قصد قربت در تحقق غرضِ آن دخالت ندارد . مثل امر شارع مقدس به انفاق و دستگيرى از ضعفاء كه قصد قربت و يا عدم قصد قربت در تحقق غرض و مطلوبى كه شارع بخاطر آن غرض ، اين اوامر را صادر كرده است ، دخالت ندارد .\r\nالبته در تمام توصليات اگر كسى قصد قربت كرد ثواب به او مىدهند . و اگر قصد\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nقربت نكرد و لو غرض حاصل است ولى ثواب نمىدهند . و اگر امر توصلى ، شرط يك واجبى باشد با اتيان آن بدون قصد قربت ، شرط حاصل است ولى براى حصول اين شرط ثواب نمىدهند .\r\n\r\n2 ) توضيح استاد\r\nاز تعبير مرحوم سيد كه مىفرمايند : « نعم عباديته و ترتب الثواب عليه موقوفة على قصد القربة » معلوم مىشود كه مرادشان از عبادت يعنى انجام دادن آنچه وظيفهء عبد است . عبادت اصطلاحات مختلف دارد ولى مراد از عبادت در اينجا به معناى خضوع خاص ( عبادت ذاتيه ) كه در مورد غير خدا شرك محسوب مىشود همانند به خاك افتادن و سجده كردن نيست ، چون از جهت سنخ با هم فرق دارند و عبادت به اين معنى با قصد قربت حاصل نمىشود .\r\nآنچه ايشان در اينجا اراده كرده است وظيفهء عبد است كه عبد امتثال امر كند و مطابق دستور رفتار نمايد و متحرك به امر مولى بشود . كه اينها احتياج به قصد قربت دارد .\r\n\r\nب ) : طرح مسألهء 4 :\r\nمتن مسأله :\r\n« استحباب النكاح انما هو بالنظر الى نفسه و طبيعته و اما بالطوارئ فينقسم بانقسام الاحكام الخمسة »\r\n\r\n1 ) توضيح مسأله :\r\nمرحوم سيد بحث نكاح را به دو قسم تقسيم مىكند :\r\nقسم اول : اصل نكاح - در مقابل سلب كلى فقدان ازدواج ( عزوبت ) كه مىفرمايند : اصل نكاح بالذات مستحب است ولى گاهى بالعرض جهاتى پيدا مىشود كه به سبب آن جهات ، نكاحى كه بالذات استحباب دارد ، بالفعل حكم ديگرى مانند واجب يا حرام يا . . . پيدا مىكند .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nقسم دوم : اقسام خاصهء نكاح - اينطور نيست كه يك اصل كلى داشته باشد تا بگوييم اصل ، عبارت است از اين كه استحباب ذاتى داشته باشد مثلًا ، بلكه بعضى از اقسامش حرمت ذاتى دارد و بعضى از آن استحباب ذاتى و بعضى كراهت ، وجوب ، اباحهء ذاتى . آن وقت هر كدام بالعرض تفاوت‌هايى با هم دارند .\r\n\r\n2 ) بررسى كلام مرحوم آقاى خوئى در اقسام نكاح\r\nمرحوم آقاى خوئى مطابق تقسيم مرحوم سيد بحث نكرده‌اند بلكه از يك جهت ناقص بحث كرده‌اند و لو از جهت ديگر تفاصيلى داده‌اند . ايشان مثل مرحوم سيد كه دو تقسيم داشت : يكى براى اصل نكاح و ديگرى هم براى قسم خاصى ، مشى نكرده‌اند . از اول مىفرمايند : بعضى از اقسام نكاح ذاتاً حرام است ، بعضى ذاتاً واجب است الى آخر .\r\n\r\nج ) : توضيح استاد پيرامون مسأله :\r\n1 ) مرحوم سيد در ابتدا مىفرمايند : در اثر طوارى ، نكاح به اقسام خمسه تقسيم مىشود ولى بعد كه تفصيل مطلب را ذكر مىكنند احكام اربعه را ذكر مىكنند و استحباب را نام نمىبرند .\r\nبه نظر مىرسد كه علتش اين باشد كه مراد از بالنظر الى الطوارى يعنى « بالنظر الى الطوارى وجوداً و عدماً » كه گاهى عناوين عرضيه در اصل نكاح نيست ، و همان حكم ذاتى فعلى هم مىشود و گاهى عناوين عرضيه در اصل نكاح وجود دارد و حكم ذاتى كه استحباب است ، تبديل مىشود به يك حكم فعلى ديگرى كه مطابق آن ذات نيست . و اين همان چهار قسم مىباشد .\r\n2 ) تقسيم ايشان به اقسام خمسه مطابق با احكام تكليفيه است كه پنج قسم مىشود ولى در احكام وضعى پنج قسم نداريم . فقط صحت و بطلان يا نفوذ و عدم نفوذ است .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nبا اينكه اين قسم مربوط به احكام تكليفيه است بعضى از مثالها مربوط به وضع است . ( مثل محرم كه مثال زده‌اند به نكاح با محارم كه جنبهء بطلان دارد نه حرمت « 1 » ) كه علت آن را مىتوان به دو طريق توجيه كرد :\r\nاول : اگر قائل به حرمت تشريعى شديم « 2 » ( چنان كه خيلىها قائل هستند و در بعضى موارد هم فى الجملة روايت وارد شده است ) در اينجا ميگوييم اگر كسى در نكاح محارم نسبى يا سببى قصد حليت بكند ، نفس آن نكاح علاوه بر حرمت وضعى ، حرمت تشريعى هم دارد و لو مباشرت نكرده و فقط قصدش اين باشد كه اين زن ( محرم سببى يا نسبى ) همسر او است .\r\nپس اشكال بر طرف شد چون مقسم عبارت است از احكام تكليفيه و اين هم يك قسم آن مىباشد و اين كه وضعاً هم باطل است منافات با اين ندارد .\r\nدوم : بنابراين كه قائل به حرمت تشريعى نباشيم جواب اين است كه مقسم اعم از تكليفى و وضعى است . پس جامع بين وضع و تكليف است كه به اقسام خمسه تقسيم مىشود .\r\n\r\nد ) ادامهء متن مسأله 4 :\r\n« فقد يجب بالنذر أو العهد أو الحلف و فيما اذا كان مقدمة لواجب مطلق »\r\n\r\n1 ) توضيح :\r\nيكى از مواردى كه نكاح وجوب پيدا مىكند ، موردى است كه وجود مقدمى پيدا كند براى واجب مطلقى\r\n\r\n2 ) بررسى كلام مرحوم نائينى در واجب مشروط و مطلق :\r\n\r\n\r\n","description":"","footnote":"\r\n( 1 ) مرحوم آقاى بروجردى تقريباً اين اشكال را دارند كه اين مثال هم‌سنخ با مثالهاى ديگر نيست .\r\n( 2 ) مرحوم نراقى و مرحوم داماد قائل به استحالهء حرمت تشريعى هستند ولى ما مستحيل نمىدانيم و احتياج به دليل اثباتى دارد . در بعضى موارد اثبات شده و در بعضى موارد اثبات نشده است .\r\n","page_name":" 26 ","page_number":26},
  {"content":"\r\n\r\nمرحوم نائينى مىفرمايند « 1 » : واجب مشروط پس از حصول شرط ، مطلق نمىشود ، بلكه فعلى مىشود و مشروط به آن شرط نيز باقى مىماند . مطلق آن است كه بر بودن و نبودن شرط ، متوقف نباشد .\r\nبنابراين حصول شرط ، شرطيت را از بين نمىبرد . بلكه شرطيت دارد منتها شرط حاصل شده است . در علت و معلول نيز همين طور است كه معلول بعد از حصول علت نيز به علت خودش باقى و بر آن متوقف است .\r\n\r\n3 ) اشكال و جواب :\r\n\r\nتوضيح اشكال :\r\nبا توجه به مقدمهء فوق عبارت مرحوم سيد كه مىفرمايند : « و فيما اذا كان مقدمة لواجب مطلق » مورد اشكال است . زيرا اين عبارت ، واجب مشروطى كه شرطش حاصل شده است را شامل نمىشود . پس اگر بجاى واجب مطلق ، واجب فعلى تعبير مىشد ، بهتر بود .\r\n\r\nجواب اشكال :\r\n\r\nدفع اشكال بنا بر مبناى مرحوم آخوند :\r\nمرحوم آخوند مىفرمايند « 2 » : واجب مطلق و مشروط نسبى است ، بنابراين اينطور نيست كه نماز واجب مطلق باشد و يا حج واجب مشروط ، بلكه نماز و حج هم واجب مطلق هستند و هم واجب مشروط . فقط بالاضافه فرق مىكند . مثلًا نماز نسبت به وضو واجب مطلق است چون مشروط است . با توجه به اين مبنا در بحث مقدمهء واجب مىفرمايند : بحث در اين است كه آيا مقدمهء واجب مطلق از آن حيثيتى كه اطلاق دارد ، آيا واجب است يا واجب نيست ؟ مثلًا نماز از ناحيهء وضو اطلاق دارد يعنى وجوب نماز تقيدى به وضو ندارد . پس از ناحيهء وضو ، نماز واجب مطلق است . بنابراين مورد بحث اين است كه آيا وضو كه مقدمهء واجب مطلق است واجب است يا خير ؟\r\n\r\n\r\n","description":"","footnote":"\r\n( 1 ) فوائد الاصول ، از طبع انتشارات اسلامى ج 1 و 2 / ص 339 ، بحث مسأله ترتب - المقدمة الثانية .\r\n( 2 ) كفايه / الاوامر / تقسيمات الواجب - ص 121 ، طبع انتشارات اسلامى\r\n","page_name":" 27 ","page_number":27},
  {"content":"\r\n\r\nنتيجه اينكه بنابر مبناى آخوند نيازى به ذكر واجب مشروطى كه شرطش حاصل شده است ، نيست تا تعبير به واجب فعلى بشود .\r\n\r\nنقد كلام آخوند :\r\nاين كه گفته‌اند : مراد از مطلق ، مطلق نسبى است و بالاضافة فرق مىكند پس در بحث مقدمهء واجب چون نماز از ناحيهء وضو اطلاق دارد پس وضو واجب مىشود ، اين حرف درستى نيست و چنين ملازمه‌اى وجود ندارد . زيرا درست است كه نماز از ناحيهء وضو اطلاق دارد ولى صرف اضافى بودن كفايت نمىكند كه مقدمه را واجب كند . بلكه بايد فعليت نيز درج بشود و نماز ما بايد وجوب فعلى داشته باشد تا مقدمهء آن كه وضو است واجب بشود .\r\n\r\nمقتضاى تحقيق در حل اشكال :\r\nواجب مشروط در كلمات سابقين مثل صاحب معالم عبارت است از آن كه « لا يصح الخطاب الا مشروطاً » ، واجب مطلق عبارت است از آنكه « يصح الخطاب من غير اشتراط و تعليق » پس اگر شرط واجبى حاصل شد ، خطاب بدون تعليق صحيح است و اين واجب ، واجب مشروط نيست . مثلًا اگر شخصى مستطيع شد شرط حج حاصل شده ، پس خطاب بدون تعليق صحيح است و شارع مىگويد : حج بجا بياور . بنابراين واجب مشروطى كه شرطش حاصل شده باشد ، چون على وجه الاطلاق ( من غير تقييد ) مىشود ذكر كرد ، همان واجب مطلق است .\r\nنتيجه اين كه مراد مرحوم سيد از واجب مطلق اصطلاح صاحب كفايه و امثال ايشان از متأخرين نيست ، بلكه مراد همان واجب فعلى است كه هم شامل واجب مطلق و هم شامل واجب مشروطى كه شرط آن حاصل شده است ، مىشود .\r\n\r\nه ) ادامه مسأله 4 :\r\n« أو كان فى تركه مظنة الضرر أو الوقوع فى الزنا و محرم آخر »\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\n1 ) قوله ره : « او الوقوع فى الزنا أو محرم آخر »\r\nاين عبارت را دو نوع مىشود معنا كرد :\r\nاول : عطف باشد به ضرر يعنى مظنة الوقوع فى الزنا و محرم آخر\r\nدوم : عطف باشد به خود مظنة يعنى أو كان فى تركه وقوع الزنا أو محرم آخر كه خود وقوع ، فاعل كان باشد .\r\n\r\n2 ) قوله ره « مظنة الضرر » :\r\nمراد از ضرر در اينجا ضرر جانى است . آيا عرض و آبروى مؤمن را هم شامل مىشود يا خير ؟ معلوم نيست كه شامل آن نيز بشود . البته آن چه كه مسلم است اين است كه ضرر مالى را شامل نمىشود .\r\n\r\nو ) دليل حرمت اضرار جانى :\r\nبحث در اين است كه دليل بر اين كه اضرار جانى حرام است ، چيست ؟ و اين بحث را كه در مقام اثبات اگر ظن يا شك يا احياناً و هم داشتيم بر ضرر جانى ، آيا حكم آنها هم حكم قطع است يا خير ؟ فعلًا مطرح نمىكنيم .\r\n\r\n1 ) كلام مرحوم نائينى در لا ضرر\r\nايشان مىفرمايند : از روايات استفاده مىشود كه ضرر جانى يك اصل از اصول مسلّمهء شرعى است كه چيزهاى ديگر را به آن تشبيه مىكنند . مانند اين روايت كه مىفرمايند : « الجار كالنفس غير مضار و لا آثم » « 1 »\r\n\r\n2 ) مناقشه در كلام مرحوم نائينى\r\n\r\nمناقشهء اول :\r\nاين خيلى بعيد است كه اضرار به نفس بين مسلمين جزء ضروريات بوده و اضرار به همسايه جزء امور مخفى باشد . چون اصل اين كه آيا دليل بر حرمت\r\n\r\n\r\n","description":"","footnote":"\r\n( 1 ) كافى / ج 2 / ص 666 / روايت 2 و كافى 5 / ص 31 / روايت 5 .\r\n","page_name":" 29 ","page_number":29},
  {"content":"\r\n\r\nاضرار به نفس داريم يا نه ؟ مورد بحث قرار گرفته است . پس چطور مىشود كه حرمت اضرار به نفس چنين وضوحى داشته و مسألهء ضرر به همسايه مخفى باشد و مسلمين نمىدانستند كه ضرر به همسايه در اسلام جايز نيست .\r\n\r\nمناقشهء دوم :\r\nمراد از نفس در اينجا يعنى خودش . پس نفس به معناى جسم مراد نيست . و از طرفى ظاهر روايت اين است كه خود شخص را مانند همسايه‌اش قرار داده و حال اين كه انسان اشكال ندارد به خودش ضرر مالى بزند و به غبن خودش حاضر شود . پس اين كه بگوييم راجع به خود شخص تنها ضرر جانى مراد است و راجع به همسايه‌اش اعم از ضرر مالى و جانى ، با ظاهر روايت سازگار نخواهد بود .\r\n\r\n3 ) بيان مفاد روايت\r\nروايت در اينجا مىخواهد بگويد همانطور كه شخص نسبت به خودش طبعاً از ضرر مجتنب است از همسايه نيز در عالم تشريع اجتناب شده است . زيرا شارع فرموده : همسايه را مثل خودت حساب كن و همانطور كه طبعاً به خودت ضرر نمىزنى ، به او هم ضرر نزن .\r\nمثل اينكه شارع بگويد : ظن مانند قطع حجت است . حجيت قطع ، ذاتى است و جعلى نيست . شارع مىخواهد بر ظن ، جعلِ حجيت كند . ظن را تشبيه به قطع مىكند و مىفرمايد : همانطور كه اگر قطع داشتيد به يك مطلبى با مقطوع خودتان معامله واقع مىگرديد و ترتيب اثر ( كه ذاتى است براى قطع ) مىداديد ، اگر ظن هم پيدا كرديد ، مانند قطع ترتيب اثر بدهيد .\r\nپس اين روايت اصلًا دلالتى ندارد بر اينكه اضرار به نفس حرام است يا حرام نيست .\r\n« * و السلام * »\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\n29 / 6 / 1377 يكشنبه درس شمارهء ( 5 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات پيش و اين جلسه :\r\nدر جلسات قبل بحثى دربارهء اينكه آيا براى جهت اضرار به نفس و ايراد ضرر جانى دليلى وجود دارد يا نه ، مطرح شد . در اين جلسه نظر مرحوم آقاى داماد در اين باره مورد نقد و بررسى قرار مىگيرد و سپس به اين نكته خواهيم پرداخت كه آيا ضرر مظنون هم در شرع منع شده يا نه . آنگاه به بيان مباحثى درباره ادامه مسأله ( 4 ) مىپردازيم .\r\n* * * \r\nالف ) بحث دربارهء نظر مرحوم آقاى داماد دربارهء \" حرمت اضرار بدنى \" :\r\n\r\n1 ) توضيح مبناى آقاى داماد ( ره ) در علت و حكمت احكام :\r\nقول مشهور ميان فقها اين است كه \" علت حكم \" بر خلاف \" حكمت \" هم معمِّم است و هم مخصِّص ، درحالىكه حكمت نه مخصِّص حكم مىتواند باشد و نه معمِّم آن ، يعنى اينكه نه از مورد معلَّل ( كه حكمت حكم باشد ) مىتوان به موارد ديگر تعدى كرد و نه مىتوان حكم را تنها به مورد مزبور اختصاص داد . اما مرحوم آقاى داماد بر آن بودند كه حكمت و علت در معمِّم بودن تفاوتى با يكديگر ندارند و تنها فرق ميان آن دو اينست كه حكمت بر خلاف علت مخصِّص نيست . مثلًا هرگاه گفته شود كه در فلان ساعت شب براى جلوگيرى از تردّد دزدان و سرقت ، هر فردى كه تردّد نمايد جلب شود ، در اين صورت مأمور نمىتواند يك فرد را به اين استناد كه دزد نيست جلب نكند ، زيرا مقنِّن به\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nعللى اختيار تطبيق حكمت بر قانون را بر مورد را به مأمور نداده ، چون چه بسا مأمور در تطبيق مذكور اشتباه كند يا عللى ديگر . از اينرو قانون به طور كلى وضع شده است .\r\nاما هر چند حكمت مزبور مخصص نيست ، ولى معمّم هست ، يعنى اگر در روز روشن مأمور با يك دزد قطعى مواجه شود ، بايد او را بگيرد . زيرا ارادهء قانونگذار بر اين تعلق گرفته كه دزدى و سرقت از ميان برداشته شود .\r\n\r\n2 ) تكملهء كلام ايشان از سوى استاد - مد ظله :\r\nدر توضيح كلام ايشان بايد گفت كه اين امر ممكن است كه مقنّن هم در عقد اثباتى قضيه و هم در عقد سلبى آن ملاحظه حكمت را بكند و اختيار را ( نه در جانب تعميم و نه تخصيص ) به مأمور ندهد و مثلًا به عللى بگويد كه در روز هيچ فردى به عنوان سارق جلب نشود . در اين صورت ، واضح است كه حكمت مذكور در قانون اول ( جلب سارق ) معمّم نمىتواند باشد . زيرا قانون و حكمت ديگرى در اينجا وجود دارد كه با آن تنافى دارد . پس فرض كلام مرحوم آقاى داماد جايى است كه ما قانون و حكم ديگرى از سوى مقنن و شارع نداشته باشيم كه جلوى تعميم حكمت را بگيرد و در اين صورت است كه حكمت معمم خواهد بود .\r\n\r\n3 ) تطبيق بحث بر ما نحن فيه :\r\nبعد مرحوم آقاى داماد مىفرمودند كه در روايات باب اطعمه و اشربه ، براى تحريم برخى مأكولات علتى بيان شده كه از آن برمىآيد كه به طور كلى اضرار ممنوع است از جمله در مقام بيان حرمت خوردن خاك اينچنين آمده است : \" لَانّ فيه فسادَ الابدان \" .\r\nهر چند فساد ابدان جنبهء حكمت دارد و مخصّص حكم حرمت نيست ، ولى معمّم است و از آن مىتوان استفاده كرد كه هر فعلى كه منجر به فساد ابدان و ضرر جانى شود ،\r\nمشمول اين حكم حرمت است و حكم مزبور اختصاص به اكل طين و مانند آن ندارد بنابراين وارد ساختن هر گونه ضرر جانى بر خود حرام خواهد بود .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\n4 ) نظر استاد - مد ظله - :\r\nاگر اضرار به نفس به حدى برسد كه منجر به فساد ابدان يا هلاك ابدان و مانند اينها ( كه در روايات تعبير شده ) بشود ، در اين صورت مىتوان استفادهء حرمت نمود ؛ اما از آن نمىتوان استفاده كرد كه مطلق اضرار حرام است . مثلًا اگر خوردن يك غذا تنها منجر به مختصرى تب شود و سپس بهبودى حاصل گردد ، حرمت اين را نمىتوان از احاديث مزبور استفاده كرد . مرحوم آقاى خوئى نيز در فتاوايشان ايراد ضررهاى شديد را ممنوع شمرده‌اند نه ضررهاى مختصر . پس اطلاق كلام مرحوم آقاى داماد قابل اشكال است .\r\nشخصى اشكال مىكرد كه مرحوم آخوند در جايى تعبير فرموده :\r\n\" دفع الضرر لا سيما اذا كان اخرويّاً واجب الدفع \" .\r\nاز اين كلام مىتوان استفاده نمود كه دفع ضرر دنيوى نيز واجب است از سوى ديگر ، ايشان در پاسخ اخباريها كه مىگويند \" مشكوك الحرمة محتمل الضرر است و دفع ضرر محتمل عقلًا واجب ، پس بايد از مشكوك الحرمة اجتناب نمود \" فرموده است كه اگر مراد ضرر اخروى باشد ، صغرى ممنوع است و اگر اعم از دنيوى و اخروى مراد باشد ، كبرى نادرست است ، زيرا چه بسا عقلاء به عملى كه متضمن ضرر دنيوى قطعى است اقدام مىكنند . اين سخن ايشان كه دفع ضرر دنيوى را واجب نمىداند ، با كلام پيشين تناقض دارد .\r\nدر پاسخ اين اشكال بايد گفت كه مرحوم آخوند به حرمت اقتضايى اضرار دنيوى قائل است و حتى مىتوان گفت اين حكم اقتضايى عقلى نسبت به اموال هم وجود دارد .\r\nآنچه ايشان منع كرده‌اند ، حكم عقلى فعلى نسبت به وجوب دفع ضرر دنيوى است . زيرا چه بسا براى ضررهاى دنيوى ، به سبب تزاحم با جهاتى ديگر كه اهم مىباشند ، جهت بالفعل وجود ندارد ، سخن اخير ايشان ناظر به اين نكته است و تناقضى در كار نيست .\r\nدر اينجا هم گاه ميان يك اضرار بدنى با امرى ديگر تزاحم پيش مىآيد ، مثلا به سبب ميل وافر به غذايى خاص و زياده روى در خوردن ضررى مختصر حاصل مىشود ، در اين صورت حرمت اضرار ، از آنجا كه با جهات عقلايى ديگر كه چه بسا اهم است تزاحم\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nپيدا كرده ، فعليت نمىيابد . البته لازم است كه بر آن عمل اهدافى عقلايى مرتب باشد نه اهداف و اغراض موهوم و غير متعارف .\r\n\r\nب ) آيا حرمت اضرار تنها در ضرر قطعى است يا مظنه ضرر كفايت مىكند ؟ :\r\nمراد از \" فساد الابدان \" كه در روايات به آن تعليل شده ، فساد قطعى نيست . يعنى مراد اين نيست كه قطعاً فساد مرتّب مىشود ، بلكه منظور اين است كه در معرض فساد قرار مىگيرد و معرضيت ظنّى مراد است . حتّى مىتوان گفت كه اگر شك بر ضرر هم وجود داشته باشد ايراد ضرر مورد نهى قرار گرفته است . عقلا نيز هلاكت و فساد مشكوك و حتى موهوم را در ضررهاى معتنابه مثل فساد الابدان جايز نمىدانند . پس نه از ديدگاه عقلا و نه از ظاهر تعليل ( و حكمت حكم ) نمىتوان استفاده كرد كه تنها ضرر قطعى مراد است زيرا حكمت بايد غلبه داشته باشد و فساد قطعى غلبه ندارد . بنابراين اگر ضرر مزبور ظنّى و حتى كمتر از ظن نيز باشد ، بايد از آن اجتناب شود .\r\n\r\nج ) بحث درباره ادامه مسأله ( 4 ) ( او الوقوع فى الزنا او محرّم آخر ) :\r\nمرحوم سيد در ادامه مسأله 4 فرموده :\r\n\" . . . فقد يجب بالنذر ، أو العهد ، او الحلف ، و فيما اذا كان مقدمة لواجب مطلق ، او كان فى تركه مظنّه الضرر او الوقوع فى الزنا او محرم آخر . . . \"\r\nدربارهء قسمت اخير كلام ايشان دو بحث قابل طرح است :\r\n\r\n1 ) در اين باره كه \" او الوقوع فى الزنا \" در متن عروه عطف به چيست ، دو احتمال وجود دارد :\r\n\r\nاوّل : آن كه عطف به \" مظنّه \" باشد\r\nكه در اين صورت اشكال پيش نمىآيد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nدوّم : آن كه عطف به ضرر باشد .\r\nبرخى اين احتمال را گرفته و اشكال كرده‌اند كه در باب ضرر ، ظن به ضرر را موضوع حكم بدانيم ، در ساير ابواب ما دليلى بر حجيت ظن نداريم و محتمل الحرمة را نمىتوان حرام شمرد .\r\nدر پاسخ به اشكال مزبور بايد گفت كه بر فرض كه ما در كلام سيد \" وقوع \" را عطف به \" ضرر \" بدانيم ، مىتوان گفت كه معرضيت ظنى اختصاص به باب ضرر ندارد ، بلكه از آيات و احاديث مىتوان استفاده كرد كه امورى كه انسان را به طورى ظنّى در معرض طغيان شهوت و وقوع در محرماتى مانند زنا و استمنا و امثال اينها قرار مىدهد نيز در شرع حرام شمرده شده است ( از جمله از آيه شريفه :  \" فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ \"  يا آيه  \" وَ لا تَقْرَبُوا الزِّنى \"  و رواياتى كه نظر به نامحرم را \" سهم من سهام ابليس \" شمرده و تعابيرى از اين قبيل دارند ) بر اين اساس ، افعال و تروكى كه مظنه وقوع در زنا مىباشند نيز منع شده‌اند .\r\n\r\n2 ) در متن مسأله آمده كه از جمله موارد وجوب نكاح ، موردى است كه ترك آن موجب وقوع در زنا يا حرامى ديگر شود :\r\nدر اينجا اشكالى مطرح شده و آن اين است كه انجام مقدمه عمل حرام در صورتى حرمت دارد كه مقدمه مزبور سببى باشد ، يعنى با حصول آن مقدمه ذى المقدمه ( / حرام ) حاصل شود . در اين صورت ، ارادهء تشريعى بر ترك مقدمه ( همانند ذى المقدمه ) تعلّق گرفته است ، همچنانكه در مقدمهء واجب نيز وجوب به مقدمه هم تعلق مىگيرد . امّا اگر مقدمهء حرام سببى نباشد و انجام مقدّمه اختيار را از انسان سلب نكند ، در اين صورت ديگر دليلى بر حرمت مقدمه وجود ندارد ؛\r\nمانند آنكه انسان مقدّمات يك عمل قتل را انجام دهد و اين مقدمات سببى نباشند ، در اين صورت ، چون وى مسلوب الاختيار نمىشود دليلى بر حرمت مقدمه وجود ندارد . در مورد وقوع در زنا نيز اينچنين است و انجام مقدمات آن موجب سلب اختيار\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاز فرد نمىشود . بنابراين چرا مرحوم سيد مقدمهء زنا را كه سببى نيست ( ترك نكاح ) حرام شمرده است .\r\nدر پاسخ بايد گفت كه ما مىتوانيم دو صورت را فرض كنيم كه انجام مقدمه از حرام غير قابل انفكاك باشد ، و شايد نظر مرحوم سيد نيز به اين صورت بوده است :\r\nصورت اوّل : در صورت الجاء يعنى در صورتى كه اگر شخص مقدمهء حرام را انجام دهد ، بىاختيار مجبور به انجام ذى المقدمه خواهد شد ، مانند آنكه اگر به جايى برود ، اجباراً شراب در حلق او بريزند ؟\r\nصورت دوّم : در صورت اضطرار يعنى آنگاه كه با انجام مقدّمه شخص نسبت به انجام ذى المقدمه ( حرام ) اضطرار مىيابد و راه گريزى از آن ندارد . در اين دو صورت انجام مقدمه ، از آنجا كه موجب سلب اختيار از وى شده وقوع در حرام را به دنبال دارد ، ممنوع و حرام است . تفصيل بحث در آينده خواهد آمد . ان شاء الله .\r\n« * و السلام * »\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\n30 / 6 / 1377 دوشنبه درس شمارهء ( 6 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات پيش و اين جلسه :\r\nدر جلسات قبل به بحث از اقسام نكاح ، از جهت حكم شرعى پرداخته ، در توضيح واجب بودن نكاح در جايى كه در ترك آن مظنه ضرر باشد به بررسى ادله حرمة اضرار به نفس پرداختيم ، در اين جلسه برخى استدلالهاى ديگر در اين باره را ذكر و نقد مىكنيم ، در ادامه به بررسى ساير قسمتهاى مسأله چهارم پرداخته ، اقسام ازدواج را از جهت حكم شرعى با توجه به مورد ازدواج ( منكوحه ) ذكر خواهيم كرد .\r\n* * * \r\nالف - ادامه بحث دربارهء ادله حرمة اضرار به نفس :\r\nبرخى از معاصران بحث مفصّلى در اين زمينه كرده‌اند كه اكنون مجال پرداختن بدان نيست ، تنها در اينجا به ذكر دو دليل و بررسى آن پرداخته تفصيل كلام را به مقامى ديگر واگذار مىكنيم .\r\n\r\n1 - دو دليل بر حرمة اضرار به نفس :\r\n\r\nدليل اوّل :\r\nاز ادله « لا ضرر » و غير آن مىفهميم كه اضرار به مؤمن حرام است . در نتيجه اضرار به خود شخص هم محرم خواهد بود .\r\n\r\nدليل دوّم :\r\nدر روايتى دربارهء علت حرمت شراب و مردار و محرمات ديگر آمده است : « و علم ما يضرّهم فنهاهم عنه و حرّمه عليهم » . از عموم تعليلى كه از روايت استفاده مىشود مىفهميم كه اضرار به نفس حرام است .\r\n\r\n2 - بررسى دو دليل فوق :\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nهر دو دليل ناتمام است\r\nاما دليل اوّل : وقتى گفته مىشود اضرار به مؤمن جايز نيست متفاهم عرفى از اين جمله اضرار به غير است ، جملاتى چون « فلان شخص مردم آزار است » ، يا « موذى است » ، يا « مسلمان را نبايد آزار داد » ، اضرار به ديگرى است ، در اطلاق و تقييد ميزان درك عرف است ، نبايد هر مصداقى را كه با قوت علمى از لفظ استفاده مىشود ولى مردم از آن غافلند از مصاديق لفظ دانست ، اين الفاظ به عرف متعارف القاء شده و فهم آنان نيز ملاك است .\r\nامّا دليل دوم : گذشته از بحث سندى ، دلالت آن نيز ناتمام است ، چون روايت در مقام بيان حكم فقهى نيست ، اگر ابتداء روايتى وارد شود كه « اضرار به نفس حرام است » ، از اطلاق اين روايت كه در مقام بيان است استفاده مىشود هر چه اضرار به نفس صدق كند حرام است ، ولى در روايت چنين نيست ، روايت در مقام بيان بر آن يك امر كلامى و اعتقادى است كه خداوند براى سود يا زيان خويش احكام را وضع نكرده ، بلكه جعل واجبات و محرمات به خاطر مصالح خود انسانهاست « 1 » ، اين امر يك نكته تعبدى نيست كه بيان مىشود ، بلكه بيان يك امر اعتقادى است ، در اين مقام لازم نيست تمام حد و حدود ضررى كه باعث حرمت مىشود ، بيان گردد .\r\nدر اينجا توجه به اين نكته مفيد مىباشد :\r\nكه در مورد مكروهات نيز ضرر وجود دارد . در روايات نيز به اين امر براى تبيين علت كراهت تصريح شده است ، بنابراين نمىتوان گفت هر ضررى علة حرمت است ، بلكه برخى از ضررها حرمت و برخى ديگر كراهت مىآفريند . و روايت فوق\r\n\r\n\r\n","description":"","footnote":"\r\n( 1 ) متن قسمتى از روايت چنين است : ان الله تبارك و تعالى لم يحرّم ذلك على عباده و أحلّ لهم ما سواه من رغبة منه فيما حرّم عليهم و لا زهد فيما احل لهم ، و لكنّه خلق الخلق علم ما تقوم به ابدانهم و ما يصلحهم فاحلّه لهم و اباحه تفضلًا منه عليهم به لمصلحتهم و علم ما يضرّهم فنهاهم عنه و حرّمه عليهم . . . سپس در روايت به تفصيل علت حرمت مردار و خون و گوشت خوك و شراب بيان شده است ( وسائل 24 : 99 / 30083 ب 1 ، از ابواب الاطعمة المحرمة ، ح 1 )\r\n","page_name":" 38 ","page_number":38},
  {"content":"\r\n\r\nدر مقام تبيين حد هر يكى از اين دو قسم ضرر نيست .\r\n\r\nب - ادامه بررسى اقسام نكاح ( آغاز مسأله چهارم ) :\r\n\r\n1 - متن مسأله :\r\nاستحباب النكاح انّما هو بالنظر الى نفسه و طبيعته و أمّا بالطوارى فينقسم بانقسام الاحكام الخمسة ، فقد يجب بالنذر ، أو العهد ، او الحلف ، و فيما إذا كان مقدمة الواجب مطلق او كان فى تركه مظنة الضرر او الوقوع فى الزنا او محرم آخر ، و قد يحرم كما إذا أفضى إلى الاخلال بواجب من تحصيل علم واجب ، او ترك حق من الحقوق الواجبة ، و كالزيادة على الاربع ، و قد يكره كما إذا كان فعله موجباً للوقوع فى مكروه ، و قد يكون مباحاً كما إذا كان فى تركه مصلحة معارضة لمصلحة فعله مساوية لها\r\n\r\n2 - بررسى وجوب نكاح به جهت آن كه ترك كردن آن منجر به وقوع در حرام مىشود :\r\nمرحوم مصنّف قدس سرّه يكى از مواردى را كه نكاح واجب مىگردد صورتى ميداند كه اگر انسان نكاح نكند به زنا يا محرم ديگرى مىافتد ، اين مطلب نياز به توضيح دارد ، امرى كه به حرام منجر مىشود چند صورت دارد :\r\nصورت اوّل : با انجام آن امر ، تحقق حرام قهرى بوده بدون اين كه اراده و اختيار انسان در ميان باشد ، مثلًا اگر زنى بداند كه اگر به محل خاصى برود در آنجا دست و پاى وى را بسته و به او تجاوز مىكنند ، در اين صورت انجام آن كار حرام است ، چون نفس متجاوز شدن زن مبغوض شرع است ، و هر چند در هنگام عمل به جهت سلب قدرت نهى شرعى ساقط است . ولى قبلًا مكلف بوده است كه با نرفتن به محل از ايجاد اين كار خوددارى كند ، و اگر اين كار را نكند عقاب مىشود ، به تعبير مرحوم آخوند : يعاقب بالنهى السابق الساقط .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nصورت دوم : با انجام آن امر ، اكراه به تحقق حرام صورت مىگيرد ، مثلًا مردى مىداند كه اگر به جايى رود به او دستور مىدهند كه يا بايد شراب بخورى يا تو را مىكشيم ، او براى فرار از كشته شدن با اختيار خود شراب مىآشامد ، در اينجا مكلّف با اختيار اين كار را انجام مىدهد و مانند اين نيست كه شراب را در حلق او بريزند ، ولى اختيارش از روى رضايت نيست بلكه همراه با اكراه است .\r\nصورت سوم : با انجام آن كار ، مضطر به فعل حرام مىشود ، در جايى كه شخصى انسان را به انجام حرام مجبور نمىكند ، بلكه شرايط به گونه‌اى پيش مىآيد كه براى حفظ تكليف مهمتر ( مانند حفظ نفس ) مجبور به مثلًا دزدى مىگردد .\r\nدر اين دو صورت كه ميتوان آنها را اضطرار به معناى عام لغوى دانست ، چه بسا انسان در هنگام عمل موظف به انجام آن كار باشد ، ولى ايجاد مقدمه اضطرار و تحقق مبغوض واقعى شرعى عقلًا جايز نيست ، و همان نهى قبلى كه اكنون ساقط است براى صحت عقوبت اين شخص كافى است .\r\nصورت چهارم : با انجام كار ، نه سلب قدرت و نه اضطرار ( به معناى عام ) رخ مىدهد ، بلكه مىداند با اختيار خود كار محرمى را انجام مىدهد .\r\nمراد مرحوم مصنف از اين كه ترك نكاح سبب وقوع در معصيت مىگردد بايد صورتهاى قبل باشد نه صورت اخير ، چه مجرد علم به تحقّق اختيارى معصيت در ظرف آينده ، سبب نمىگردد كه انجام عمل مقدمه محرّم گردد ، چنانچه در بحث مقدّمات حرام بدان تصريح كرده‌اند .\r\n\r\n3 - بررسى حرمت نكاح به جهت منجر شدن به ترك واجب :\r\nمرحوم مصنف مىفرمايد اگر نكاح به ترك واجبى همچون تحصيل علم واجب يا از بين رفتن حقى از حقوق واجبه منجر شود ، حرام مىباشد .\r\nدر اينجا اين اشكال پيش مىآيد كه در بحث « امر به شىء مقتضى نهى از ضد است يا خير ؟ » علماء فرموده‌اند كه انجام يك ضد ، علت ترك ضد ديگر نيست تا\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nترك ضدّ وجوب مقدمى و در نتيجه فعل آن حرمت مقدمى پيدا كند . مثلًا اين كه من اكنون در اين نقطه نيستم ، به سبب آن نيست كه در نقطهء ديگر هستم بلكه هر دو آنها معلول ، امر سومى هستند .\r\nحال در اين بحث چگونه مصنف نكاح را سبب ترك واجب ديگر دانسته‌اند ، مجرّد تضاد بين نكاح و تحصيل علم چگونه مىتواند سببيت فوق را توجيه نمايد ؟\r\nدر پاسخ اين اشكال مىگوييم : آنچه در بحث ضد مطرح است آن است كه مجرّد ضديت ، سبب نمىشود كه فعل يك ضد ، علت ترك ضد ديگر باشد ، ولى اين بدين معنا نيست كه در هيچ موردى يك ضد ، سبب ترك ضد ديگرى نمىشود ، بلكه در برخى از اضداد اين مطلب پيش مىآيد ، مثلًا انجام يك ضد ، قدرت را براى فعل ضدّ ديگر در آينده سلب مىكند ، مانند اينكه كسى كه ازدواج مىكند ، مشغوليت فكرى يا گرفتارى مالى پيدا مىكند كه مانع از تحصيل علم مىشود ، اين امر منافاتى با بحث ضد ندارد . خلاصه آنچه در بحث ضد انكار شده سببيت به شكل كبراى كليه است ، و آنچه در اينجا اثبات مىشود به سببيت يك ضد براى ترك ضدّ ديگر در يك مورد خاص است .\r\nمصنف بعد از اين بحث به كراهت نكاح به جهت وقوع در كار مكروه مىپردازد ، كه همان بحث مربوط به حرمت نكاح در اينجا هم مىآيد ، تنها در صورتى نكاح مكروه مىگردد كه با انجام آن وقوع در مكروه از قدرت مكلّف بيرون بوده يا با اضطرار ( به معناى اعم ) همراه باشد .\r\n\r\n4 - بررسى صورت مباح گرديدن نكاح :\r\nمرحوم مصنف مىفرمايد گاه در ترك نكاح مصلحتى مىباشد كه با مصلحت فعل نكاح مساوى بوده و با آن تعارض نموده در نتيجه حكم فعلى اباحه خواهد بود . برخى از محشيان در اينجا اين مطلب را مسامحهء آشكار دانسته ، گفته‌اند : اگر در ترك نكاح مصلحت باشد ، ترك نكاح همانند فعل آن مستحب مىگردد ، در نتيجه\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nدو مستحب متزاحم در ميان خواهد بود نه اين كه مصلحت ترك نكاح باعث مىشود فعل آن مشتمل بر مفسده گردد تا با مصلحت ذاتى نكاح كسر و انكسار نموده اباحه نتيجه دهد .\r\nنظير اين كلام را مرحوم آخوند در عبادات مكروهه همچون صوم عاشورا در بحث اجتماع امر و نهى آورده كه در صوم عاشورا هم فعل صوم مصلحت دارد و هم ترك آن و چون فعلش مصلحت دارد عباديت صوم تصحيح مىگردد ، ولى به جهت اهميت مصلحتِ ترك ، صوم عاشورا مكروه مىگردد و بهتر است انجام نگيرد .\r\nما از همان هنگام كه كفايه مىخوانديم اين اشكال به ذهنمان مىرسيد كه اگر فعل و ترك هر دو مصلحت مساوى داشته باشند ، تعلّق اراده تشريعيه محال است ، چون اراده براى به وجود آوردن مصلحت و فعليت بخشيدن آن است ، در اينجا مفروض آن است كه اصل مصلحت ضرورى الثبوت است و نمىتواند متعلق اراده باشد چه اراده به امور ممكنه تعلق مىگيرند نه به امور ضرورى ، خصوصيت مصلحت فعل يا مصلحت ترك نيز براى شارع مطرح نيست . پس تعلّق اراده تشريعيه براى تحرك عباد محال بوده لاجرم حكم فعلى اباحه خواهد بود .\r\nدر جايى نيز كه يكى از فعل يا ترك مصلحت بيشتر داشته باشد ، مقدار حد اقل مصلحت ضرورى الثبوت بوده ، و تنها براى استيفاء مقدار زائد مىتواند امرى صورت گيرد ، پس ثبوت دو حكم متزاحم متصور نيست .\r\nبحث مستحبان متزاحمان در جايى است كه امكان ترك هر دو وجود داشته باشد ، مانند انجام دو گونه صلاة كه در آنِ واحد فعل هر دو ممكن نيست ، ولى مكلّف مىتواند هر دو را ترك كند ، در نتيجه مصلحت تزاحم دو مستحب پيش مىآيد ولى اگر دو مستحب باشد كه يكى از آنها ( لا على التعيين ) ضرورى الثبوت باشد اگر هر دو مصلحت مساوى داشته باشند استحباب هر دو از فعليت مىافتد و اگر يكى مصلحت بيشتر داشته باشد استحباب ديگرى فعلى نخواهد بود .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبا توضيحى كه گذشت معلوم مىگردد كه در اينجا فرقى نيست كه دو مستحب مربوط به يك كار بوده ( فعل و ترك ) يا مربوط به دو كار باشد ، در هر حال اگر تحقيق يكى از آنها ضرورى باشد ، هر دو مستحب نمىتوانند به فعليت خود باقى بمانند لاجرم هر دو يا مستحب اضعف از فعليت مىافتد .\r\nگفتنى است كه در مسألهء صوم عاشورا برخى خواسته‌اند با توجه به عبادى بودن « صوم » ، مشكل را حل كنند ، چون بين صوم عبادى و ترك صوم ، فرد ثالث وجود دارد و آن صوم غير عبادى و از اين طريق مسألهء تعلّق ارادهء تشريعيه را ممكن دانسته‌اند و به طور كلّى جايى كه يكى از دو طرف - لا اقل - عبادى باشد با توجّه به قيد قصد قربت ، مسأله را از اشكال بيرون دانسته‌اند ولى در اين صورت نيز اشكالى وجود دارد كه مجال توضيح آن در اينجا نيست .\r\nبهر حال در مسأله ما ازدواج و ترك آن هيچ يك عبادى نيستند بنابراين از اين طريق هم نمىتوان مشكل را حل نمود .\r\n\r\nج - تقسيم نكاح با توجه به مورد نكاح ( منكوحة ) :\r\n« . . . و بالنسبة الى المنكوحه ايضاً ينقسم الى الاقسام الخمسة ، فالواجب كمن يقع فى الضرر لو لم يتزوجها ، او يبتلى بالزنا معها لو لا تزويجها ، و المحرم نكاح المحرّمات عيناً أو جمعاً ، و المستحب المستجمع للصفات المحمودة فى النساء . و المكروه النكاح المستجمع للاوصاف المذمومة فى النساء و نكاح القابلة المربية و نحوها و المباح ما عدا ذلك »\r\n\r\nتوضيح مسأله :\r\nگفتيم كه مصنف دو نوع تقسيم براى نكاح آورده است يكى تقسيم اصل نكاح ( در مقابل عزوبت ) ، يكى تقسيم نكاح با زن خاص ، در اين نوع دوّم نيز همان پنج قسم تصوير مىگردد و همان بحثهاى قبل مىآيد ، البته با توجه به منكوحه نكاح ذاتاً\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nاستحباب ندارد ، بلكه از همان نخست اقسام پنج‌گانه مطرح است . در اينجا تذكر چند نكته مناسب است :\r\nنكته اوّل : در اينجا مصنف مىفرمايد « او يبتلى بالزنا معها » ، در عبارت قبل آورده بود :\r\n« او الوقوع فى الزنا او محرم آخر » عبارت قبل از دو جهت از اين عبارت بهتر است اولًا « زنا با اين زن » خصوصيت ندارد . ثانياً : اصل زنا هم خصوصيت ندارد ، بكله اگر عدم تزويج همين زن ، باعث هر نوع محرّمى گردد ( با توضيحى كه در بحث قبل گذشت ) نكاح واجب مىشود ، مثلًا اگر به جهت شدّت علاقه ، در اثر عدم تزويج با همين زن ، به كارهاى خلاف مىافتد ، نكاح با آن زن بر وى واجب مىگردد .\r\nنكته دوم : در عبارت : « المستحب المستجمع » كلمه نكاح در بين اين دو كلمه افتاده است . چون مستجمع وصف مورد نكاح است نه خود نكاح ، اين اشتباه در نسخه اصل عروه به قلم مرحوم مصنف رخ نموده چنانچه با مراجعه نسخه عكسى از نسخه اصل معلوم گرديد .\r\nنكته سوم : در عبارت : « المكروه النكاح المستجمع » ، الف و لام بر سر النكاح زائد است . چنانچه در نسخه اصل عروه نيامده است و نكاح به المستجمع اضافه شده است « 1 » ، همچنانچه كه در نكاح القابلة المربية چنين است .\r\n\r\nتذكرى مربوط به بحثهاى سابق :\r\nيكى از ادله كراهت شديد عزوبت اين حديث نبوى است در اوصاف آخر الزمان : قال رسول الله : ليأتين على الناس زمان لا يسلم لذى دين دينه . . . فعند ذلك حلّت العزوبة « 2 » از اين عبارت برمىآيد كه عزوبت در غير آخر الزمان جايز نيست ، كه البته مراد كراهت شديده خواهد بود .\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح بيشتر كلام استاد - مد ظله - ) : ظاهرا در هر دو مورد به جاى المستجمع المتجمعة باشد ، چه اين كلمهء وصف المرأة است .\r\n( 2 ) مستدرك الوسائل 11 : 378 / 13336 .\r\n","page_name":" 44 ","page_number":44},
  {"content":"\r\n\r\n\r\n4 / 7 / 1377 شنبه درس شمارهء ( 7 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nالف ) : و بالنسبة الى المنكوحة ايضاً ينقسم الى الاقسام الخمسة . . .\r\nمرحوم سيد بعد از اين كه اصل نكاح را به اقسام خمسه تقسيم مىكنند مىفرمايند : اين تقسيم بالنسبة به منكوحه هم جارى است و در منكوحة ( زن ) هم پنج صورت متصور است\r\n\r\nاستاد :\r\nمناسب بود كه مرحوم سيد همين تقسيم را بالنسبة به ناكح هم جارى مىكردند و مىگفتند در مرد هم پنج صورت متصور است .\r\n\r\nب ) : متن مسأله 9 :\r\nيجوز أكل ما ينثر فى الاعراس . . .\r\nبررسى مسأله اعراض « 1 » :\r\n\r\n1 - كلام مرحوم ايروانى :\r\nايشان در آخر كتاب البيع قبل از شروع به بحث ، رساله‌اى دارند بنام « رسالة جمان السلك فى الاعراض عن الملك » در آنجا مىفرمايند : خروج شىء از يد شخص ، بر دو قسم است :\r\nاختيارى و غير اختيارى كه در غير اختيارى يا خود آن مملوك خارج مىشود\r\n\r\n\r\n","description":"","footnote":"\r\n( 1 ) در كتاب اجاره اين مسأله مورد بحث قرار گرفت و مرحوم آقاى خوئى در اواخر كتاب اجاره ص 460 - 458 اين مسأله را بحث كرده‌اند .\r\n","page_name":" 45 ","page_number":45},
  {"content":"\r\n\r\nمثل صيدى كه ملك شخص بوده و فرار مىكند . يا اينكه غاصبى به قهر و غلبه از دست او مىگيرد و در خروج اختيارى كه مالك به يكى از نواقل از تحت يد خودش خارج مىكند و به ديگرى منتقل مىكند اصل ملكيت از بين نرفته و صفت مملوكيت در ملك باقى است فقط مالك عوض شده است .\r\nايشان مىفرمايند : در بحث اعراض اين دو قسم مورد بحث نيست . بلكه مورد بحث در مسألهء اعراض اين است كه شخص سلب ملكيت از خودش مىكند بدون اينكه به ديگرى نقل دهد . يعنى مورد بحث در باب اعراض اين است كه آيا همانطور كه در باب حيازت نقل منشأ ملكيت است ( براى خودش احداث ملكيت مىكند . ) در باب اعراض هم آيا با نفس سلب ملكيت از خود ، آن ملك از تحت يدش خارج و مباح مىشود يا خير ؟\r\nالبته فى الجمله در بعضى از اموال ، اين طورى است كه با سلب ملكيت ، مال مباح مىشود . مثل باب عتق كه با نفس سلب ملكيت ، عبد آزاد مىشود . و يا مثل اوقاف عامه بنابر قولِ به تحرير كه اگر مال را براى عموم وقف كند ، آن مال از ملكيت او خارج مىشود و هيچ مالكى نخواهد داشت .\r\nبنابراين بحث در اين است ، همانطور كه اگر انسان به عبد خود بگويد :\r\n« اعتقتك » آن عبد آزاد مىشود ، آيا اگر بگويد فلان مال را رها كردم ، آن مال رها ( مباح ) مىشود يا خير ؟\r\nمرحوم ايروانى در ادامه مىفرمايند : مثالهايى كه براى مصاديق مسأله اعراض گفته شده است به غير از يكى هيچ كدام مصداق مسأله اعراض نمىباشد .\r\n\r\nبررسى مثال اول :\r\nصرف اينكه شخصى از ملك خودش منتفع نشود مال از تحت يد او خارج نمىشود . زيرا مراد از سلب ملكيت ، اعراض عمليهء صرف نيست . مثلًا اگر كسى با همسر ( زن ) خود قهر كرد و به او نفقه نپرداخت و هيچ گونه تمتع از او پيدا نكرد ؛ بلا\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاشكال سلب زوجيت از او نكرده است ، و به همين جهت احدى قايل نيست كه اين زن از زوجيت او خارج شده و حكم طلاق را دارد . پس صرف مسأله اعراض تكوينى و عدم انتفاع موضوع مسأله اعراض را درست نمىكند . « 1 »\r\n\r\nبررسى مثال دوم :\r\nانشاء تمليك به وسيلهء فعل ( تمليك فعلى ) اين هم ربطى به بحث مورد نظر در باب اعراض ندارد . مثلًا در عروسىها كه پول مىريزند روى سر عروس و اشخاصى برمىدارند اينها اعراض نيست ؛ بلكه تمليك فعلى است . به اين صورت كه پراندن پول به قصد تمليك ، انشايى است فعلى براى آخذ كه البته مرحوم سيد هم در اينجا مىفرمايند : اين تمليك فعلى گاهى عمومى است و همه مىتوانند استفاده كنند . و گاهى مخصوص به مدعوين است كه در اين صورت دايرهء تمليك خاص مىشود و اگر اين پول جلوى رهگذرى بيفتد ، نمىتواند از آن استفاده بكند .\r\nپس اين مثال هم از اعراض خارج است . زيرا اين مثال تمليك به ديگران است به انشاء فعلى و حال اين كه مسألهء اعراض صِرف سلب ملكيت از خود مىباشد .\r\n\r\nبررسى مثال سوم :\r\nانشاء اباحه به وسيلهء فعل - مالك ، ملك خود را مباح مىكند براى ديگران و ديگران هم از اين ملك مباح شده استفاده مىكنند . در مهمانىهاى عمومى كه دعوتى نيست ، اباحهء معاطاتى مىباشد به اين صورت كه گذاشتن غذا جلوى شخص ، به اين معناست كه براى او اباحه كرده و خوردن آن شخص هم به منزلهء قبول و استفادهء از اين اباحه است يا مثل سَبيل كردن آب و اباحه آن .\r\nاين هم مثال براى اعراض نيست . مسألهء اعراض اين است كه شخص رأساً سلب ملكيت از خودش بكند و به اينكه آيا شخص ديگرى برمىدارد يا خير ؟ كارى\r\n\r\n\r\n","description":"","footnote":"\r\n( 1 ) كلام استاد : فقط در باب احياء موات است كه اگر كسى ملكى را كه با احياء مالك شده است ، رها كند ؛ بعد از سه سال ؛ اختلاف است در اينكه آيا با اعراض و عدم انتفاع و نهايتاً مخروبه شدن ملك ، از ملك محيى خارج مىشود يا خير ؟ كه در صورت اخراج ، خروج شرعى است نه اخراج مالكى .\r\n","page_name":" 47 ","page_number":47},
  {"content":"\r\n\r\nندارد .\r\n\r\nمثال روشن براى مسألهء اعراض :\r\nشخصى صيدى كرده است . مثلًا ماهى صيد كرده است و به قصد اين كه از ملك خودش خارج كند ( به انشاء خروج از ملكيت ) صيد را رها مىكند ، اينجا بحث پيش مىآيد كه آيا با آزاد كردن اين جورى ، سلب ملكيت مىشود يا خير ؟\r\n\r\n2 - مناقشهء استاد در كلام مرحوم ايروانى :\r\nاولًا اينكه ايشان بين ميهمانىهاى عمومى و سَبيل كردن آب و امثال آن با نثار عروس فرق مىگذارند ، وجه آن معلوم نشد كه به چه علت در نثار عروس انشاء تمليك است ولى در باب مهمانىهاى عمومى انشاء اباحه است ؟ فرقى بين اين دو وجود ندارد تا بگوييم در نثار عروس ملك طرف مقابل مىشود ولى در مهمانى كه غذا مىخورد ، غذا در ملك ديگرى است ، منتها اجازهء تصرف دارد . مخصوصاً بعضى از چيزهايى كه بر سر عروس مىپاشند ؛ از قبيل مأكولات است و فرقى بين اين مأكول با مأكولات در مهمانىها وجود ندارد .\r\nنكتةٌ : استاد : يكى از چيزهايى كه در باب معاطات مقصود به الاباحة است ، تملك است كه شخصى مجاز باشد براى خودش تملك كند ( البته اين در كلام شيخ انصارى به وضوح بيان نشده است ) پس ممكن است در هر دو مثال تملك مجاز باشد .\r\nثانياً اين كه ايشان مىفرمايند مورد بحث در آنجا است كه شخص اعتباراً از خودش سلب ملكيت كرده باشد و خيلى از مثال‌هايى كه گفته شده خلط بين مسألهء اعراض و مسائل ديگر است ، درست نيست و معلوم نيست كه مورد بحث منحصر باشد به مطلبى كه ايشان مىفرمايند . البته شخصى كه از شيئى اعراض كرده گاهى به اين صورت است كه شخص ملكيت را براى خودش محفوظ نگاه داشته ،\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nكه اين البته خارج از موضوع اعراض است و صرف اينكه تكويناً بيرون انداخته ، سبب نمىشود شخص ديگرى بتواند آن مال را تملك كند .\r\nولى گاهى به اين صورت است كه شخص قطع علاقه كرده و بىتفاوت است نسبت به آن مال به طورى كه اگر كسى آمد آن مال را برداشت يقهء او را نمىگيرد كه چرا مال من را برداشتى ؟ و حتى در ذهنش اصلًا ابقاء و اخراج ملكيت در عالم اعتبار نيست . بحث و نزاع در اين گونه موارد است كه آيا شارع مقدس با نفس اعراض و بدون انشاء سلب ملكيت ، سلب ملكيت از شخص مىكند يا خير ؟\r\nبه عبارت ديگر اگر بدون اينكه انشاء اخراج شده باشد و حتى شخص توجهى به اعتبار يا عدم اعتبار ملكيت نداشته باشد ، آيا صرف سلب علاقهء شخص نسبت به مال منشأ سلب ملكيت مىشود يا خير ؟\r\nعده‌اى قايل هستند كه اين مسأله هم داخل در بحث اعراض هست و وجهى ندارد ما اينها را از بحث خارج كنيم .\r\n« * و السلام * »\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\n5 / 7 / 1377 يكشنبه درس شمارهء ( 8 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه :\r\nبحث در مسأله اعراض بوده كه آيا شىء اعراض شده از ملك مالك بيرون مىرود يا خير ؟ در جلسه قبل كلام مرحوم ايروانى را در تحرير محل نزاع نقل و بررسى كرديم ، در اين جلسه ادامه كلام ايشان را در استدلال به بناء عقلاء به سلب مالكيت از شىء اعراض شده نقل مىكنيم ، و انتقادات ايشان را از ساير وجوهى كه بر اين مطلب اقامه شده خواهيم آورد و سپس با ايراد برخى اشكالات بر نحوه استدلال ايشان اصل بناء عقلاء را در اين مسأله ( با توضيحى در مورد نحوهء آن ) مىپذيريم ، و كلام مرحوم آقاى خوئى را در انكار بناء عقلاء را نقل و نقد خواهيم كرد .\r\n* * * \r\nالف ) : ادامه نقل كلام مرحوم ايروانى در بحث اعراض\r\n\r\n1 ) استدلال به بناء عقلاء :\r\nايشان مىفرمايند : بناء عقلاء بر اين امر قائم است كه اعراض را سبب خروج مال از ملكيت مالك مىدانند ، و چون شرع مقدس در مفهوم مال تصرفى نكرده بلكه تنها احكامى بر روى مال بار كرده است ، وقتى عقلاء شىء اعراض شده را مال مالك اوّلى نمىدانند ، بنابراين احكامى كه شرعاً بر مال بار شده در اين مورد مترتب نمىشود .\r\nايشان در ادامه مىگويند : البته اگر ما شك كنيم كه عقلاء شىء اعراض شده را در ملكيت مالك باقى مىدانند يا نه ، به مقتضاى استصحاب بقاء ملكيت بايد حكم به عدم\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nملكيت بكنيم مگر دليلى در مقابل استصحاب اقامه شود ، البته ما چون بناءِ عقلاء را بر خروج از ملكيت مىدانيم مجالى براى استصحاب نيست ، ولى اگر در بناءِ عقلاء شك كنيم آيا دليلى در مقابل استصحاب وجود دارد يا خير ؟\r\n\r\n2 ) سه وجه ديگر بر خروج شىء اعراض شده از ملك مالك :\r\nمرحوم ايروانى سه وجه ديگر در اينجا ذكر مىكنند :\r\nوجه اوّل : سيرهء متشرعه ، در توضيح اين سيره مىگويند كه اگر ميت براى ثلث مال خود مصارفى تعيين كرده باشد ، يا كسى را براى صغار خود قيّم قرار داده باشد هيچ‌گاه وصى يا قيم صغار خود را موظف نمىداند كه پوست گردو ، پوست بادام ، و ساير چيزهايى را كه دور ريخته شده جمع‌آورى كند و آن را در ثلث مصرف كند يا براى صغار محفوظ نمايد ، اين سيره كاشف از آن است كه با اعراض سلب مالكيت از مالك مىگردد .\r\nوجه دوّم : اطلاق « الناس مسلطون على اموالهم » اقتضاء مىكند كه مالك بتواند با اعراض ، مال تحت اختيار خود را از ملكيت خويش خارج سازد ، و اگر مالك چنين اختيارى نداشته باشد بايد سلطنت وى محدود شده باشد و اطلاق « الناس مسلطون » تقييد شده باشد ، و چون دليلى بر چنين تقييدى در دست نيست به مقتضاى اصالة الاطلاق حكم مىكنيم كه مالك چنين حقى را داراست .\r\nوجه سوّم : روايات متعدد در مسأله وجود دارد همچون روايت سكونى كه از آن برمىآيد كه اگر كشتى غرق شود و مالك مال خود را ترك كند و غواص آن را بيرون آورد مالك مىگردد . ابن ادريس به اين روايت و مانند آن بر خروج مال اعراض شده از ملكيت مالك تمسك جسته است .\r\n\r\n3 ) پاسخ مرحوم ايروانى از وجه اول :\r\nايشان از وجه اول چنين پاسخ مىدهند كه :\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاولًا : ممكن است موظف ندانستن وصى يا قيم صغار از اين جهت باشد كه وصيت از اين گونه اموال اعراض شده انصراف دارد ، يا قيمومت صغار اين اموال را شامل نمىشود ، پس ادله ملكيت مالك در اين موارد محدود نمىباشد ، بلكه ادله ايصاء و قيمومت محدود است ، چون اين امور از مورد وصيت و قيمومت خارج است .\r\nثانيا : ممكن است ادله حرمت تصرف در مال غير در اين گونه موارد بوسيله سيرهء متشرعه تخصيص خورده باشد ، چون حرمت تصرف لازمه عقلى ملكيت نيست تا تخصيص آن معقول نباشد . حال ما نكته‌اى در اين اشكال عرض مىكنيم كه از سيره قطعى عقلاء و متشرعه برمىآيد كه انتفاع از ملك غير بدون تصرف بدون اجازه مالك جايز است ، مثلًا استفاده از سايه ديوار ديگرى ، يا روشنايى منزل او يا مناظر زيباى باغ و بوستان بدون اجازهء مالك جايز است ، بنابراين سيره عقلايى حكم نمىكند كه هر گونه امر مربوط به مال در اختيار مالك باشد ، پس همچنان كه انتفاع از ملك ديگرى بدون اجازه او جايز است ، ممكن است پاره‌اى از تصرفات هم جايز باشد . « 1 » حال به ادامه پاسخ ايشان مىپردازيم .\r\nثالثاً : اصلًا ممكن است بگوييم ادله حرمت تصرف در ملك غير تخصّصاً اين مورد را نمىگيرد ، و ذاتاً از اين گونه موارد انصراف داشته باشد .\r\nايشان در ادامه مىگويد : اگر كسى ادعا كند كه ادله حرمت غصب و ظلم عدوان از اين گونه تصرّفات انصراف دارد ادعايى قوى خواهد بود .\r\n\r\n4 ) پاسخ مرحوم ايروانى از وجه دوّم :\r\nايشان مىفرمايد : از روايت « الناس مسلطون على اموالهم » تنها تسلّط بر مال - به حمل شايع - استفاده مىشود ، ولى تسلط بر عنوان مال ، و اين كه شخص بتواند عنوان\r\n\r\n\r\n","description":"","footnote":"\r\n( 1 ) - استاد - مد ظله - اشاره فرمودند كه مرحوم آية الله والد قدّس سره رساله‌اى تأليف كرده‌اند با نام : ايضاح الاحوال فى احكام الحالات الطاريه على الاموال ، كه متأسفانه نسخه اول مبسوط آن از دست رفت و نسخه ثانويه به صورت مختصر نگاشته گرديد ، در اين كتاب درباره 22 حالت بحث شده كه بدون اجازه مالك مىتوان در ملك او تصرف نمود ، پس مانعى ندارد كه ادله حرمت تصرف در ملك غير در جايى تخصيص بخورد .\r\n","page_name":" 52 ","page_number":52},
  {"content":"\r\n\r\nمال را از شىء خارجى ازاله كند ، از اين روايت برنمىآيد .\r\nاگر گفتند شاه بر رعاياى خود سلطه دارد ، از اين برمىآيد كه با حفظ رعيت بودن رعايا بر آنان سلطه دارد و هر دستورى بدهد بايد اجرا گردد ، ولى ديگر از آن فهميده نمىشود كه مىتواند رعايا را از رعيت بودن خارج كند ، پس با حفظ عنوان بر معنون سلطه دارد نه بر خود عنوان .\r\nايشان سپس اين نكته را مىافزايد كه خداوند از هر جهت سلطنت دارد و هيچ نوع محدوديتى در آن راه ندارد ، ولى آيا كسى مىتواند بگويد مقتضاى عموم سلطنت آن است كه خداوند بتواند سلطنت خويش را از بين ببرد ؟ آيا عدم تسلط خداوند بر اذهاب سلطنت ، قصورى در سلطنت الهى به شمار مىآيد ؟ بىشك چنين نيست ، پس با « الناس مسلطون على اموالهم » نمىتوان اثبات كرد كه مالك با اعراض مىتواند مال را از سلطه خويش خارج سازد . سپس ايشان به روايات خاصه مىپردازد كه مستقلًا آنها را بحث خواهيم كرد .\r\n\r\nب ) : بررسى كلام مرحوم آقاى ايروانى - قدس سرّه - توسط استاد - مد ظله - :\r\n\r\n1 ) بررسى تقريب استدلال ايشان به بناء عقلاء :\r\nايشان در استدلال خود اين نكته را آورده‌اند كه شارع در مفهوم مال تصرف نكرده ، و در اينجا حقيقت شرعيه در كار نيست ، اين كلام كاملًا صحيح است ، ولى از آن نتيجه گرفته‌اند كه تنها احكامى بر مال بار كرده‌اند ، كه اين استنتاج نادرست است ، البته شارع در مفهوم مال تصرف نكرده ، ولى آيا در مصداقهاى آن نيز تصرف نكرده است ، آيا هر چيزى كه در اعتبار عقلاء مال بشمار مىرود همگى در اعتبار شرع هم مصداق مال مىباشد ؟ بىترديد مسأله چنين نيست ، پس بنابراين نمىتوان از اينكه عقلاء ، مال اعراض شده را از آن مالك نمىدانند ، مستقيماً نتيجه گرفت كه احكام شرعى كه بر مال\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمترتب شده بر مال اعراض شده مترتب نمىگردد ، بلكه بايد يك مقدمه ديگر ضميمه كرد كه چون عقلاء مال اعراض شده را از ملك مالك خارج مىدانند ، اگر شارع در اينجا اعتبار خاصى براى مال داشته باشد ، بايد بيان كند و اگر بيان نموده باشد در اين گونه امور عام البلوى حتماً به ما مىرسيد ، در حالى كه از اين مطلب در آيات و روايات عين و اثرى يافت نمىشود . بنابراين روشن مىگردد كه در اينجا شارع همان مال عقلايى را مال شرعى هم مىداند ، در نتيجه احكام شرعى ملكيت بر مال اعراض شده كه عقلاء آن را مال نمىدانند و با دليل امضاء شرع هم آن را مال نمىدانند بار نخواهد شد .\r\n\r\n2 ) اشكال و پاسخ آن :\r\nدر اينجا ممكن است كسى بگويد كه اگر شارع در مفهوم مال تصرف نكرده باشد چگونه مىتواند در مصاديق آن تصرف كند ، چون انطباق مفهوم بر مصاديق آن قهرى است پس ديگرى نمىتواند در مصاديق آن تصرف كرده باشد . در پاسخ مىگوييم مال به معناى آنچه قاهريت مالك بر آن فرض شده باشد و اين مفهوم مفهومى است نسبى و به اختلاف فرض كنندگان مختلف شود ، اگر اعتبار شرعى با اعتبار عقلايى - بطور عام - يا اعتبار گروهى از عقلاء يا اعتبار شخص متكلم مختلف باشد ، اين امر به معناى تعدد وضع مفهوم مال نيست ، و دليل آن نيست كه شارع براى خود اصطلاحى جعل كرده است غير از اصطلاحى كه در ميان مردم عادى به كار مىرود .\r\nنظير كلمه مال كلمه پول مىباشد ، هر كشور براى خود پول خاصى دارد ولى آيا مختلف بودن پول كشورهاى مختلف به معناى تعدّد اصطلاح پول است ؟ بىشك چنين نيست ، بلكه پول يك مفهوم نسبى است كه به اعتبارات مختلف ، مختلف مىگردد و مىتواند آنچه در يك كشور پول تلقى مىگردد در كشور ديگر پول نباشد و فاقد اعتبار باشد . در مفهوم مال هم همچون مفهوم پول تعدد اصطلاح نيست ، بلكه نسبى بودن مفهوم سبب مىگردد كه مصداق آن در نزد شرع بتواند با مصداق آن در نزد عقلاء اختلاف\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nداشته باشد « 1 » .\r\n\r\n3 ) ادامه بررسى تقريب مرحوم ايروانى :\r\nگفتيم كه هر چند مال مفهومى است نسبى و مىتواند در اعتبار عقلاء و در اعتبار شرع مختلف باشد ، ولى در مسأله مورد بحث با توجه به عدم ردع شارع ، وحدت اعتبار شرعى با اعتبار عقلايى اثبات مىگردد . البته در برخى از آيات كه احكامى بر موضوعات بار نموده مىتوان گفت كه موضوع همان شىء عرفى است ، در نتيجه ترتب احكام نياز به اثبات مقدمه خارجى ( / وحدت اعتبار شرعى و اعتبار عقلايى ) نخواهد\r\n\r\n\r\n","description":"","footnote":"\r\n( 1 ) - ( توضيح بيشتر كلام استاد - مد ظله - :\r\nدر اينجا دانستن چند نكته مفيد است :\r\nنكته اول : غالب مفاهيم حقيقى مطلق مىباشند و در موارد استعمال مختلف ، كاربرد گوناگون ندارند ، ولى برخى ديگر نسبى مىباشند ، به تناسب حكم و موضوع در موارد مختلف ، مختلف مىگردند ، مفهوم ثقه از اين نوع است ، ثقه به معناى قابل اعتماد مىباشد ، اين مفهوم در موارد مختلف به تناسب مورد كاربرد خاصى مىيابد ، مثلًا اگر بگوييم فلان پزشك ثقه است ، يعنى در امر پزشكى خود مورد اعتماد است و در تشخيص بيمارى و درمان آن مىتوان به وى تكيه كرد ، ولى اگر بگوييم فلان قصّاب ثقه است ، ديگر وثاقت در امور پزشكى مطرح نيست بلكه وثاقت در امور مربوط به فروش گوشت مطرح است ، يعنى گوشت مناسب به انسان مىدهد و در اين مورد خيانت نمىكند ، مثلًا گوشت گاو را به عنوان گوشت گوسفند قالب نمىكند .\r\nنكته دوم : پاره‌اى از مفاهيم ، از اعتبار معتبرين انتزاع مىشود مفهوم « مفروض الاسديه » از اين گونه مفاهيم است كه قوام آن به فرض فرض‌كننده وابسته است ، احكام تكليفى همچون وجوب و حرمت و احكام وضعى همچون ملكيت ، ماليت و اوصافى كه از آنها مشتق مىشود همچون واجب ، حرام ، ملك ، مال همگى از اعتبار سرچشمه مىگيرد ، و چون اعتبار به تعدّد معتبرين متعدد مىگردد لاجرم اين مفاهيم ، مفاهيم نسبى بوده و با اختلاف اعتبار ، اختلاف پيدا مىكنند .\r\nنكته سوم : مفاهيم نسبى ( خواه از مفاهيم حقيقى باشند كه در نكته اول گفته شد يا از مفاهيم اعتبارى كه در نكته دوم گذشت ) در موارد مختلف كاربردهاى گوناگون دارند ، ولى اين به معناى تعدد وضع و اصطلاح براى اين مفاهيم نيست ، بلكه يا مفهوم با وضع واحد ( به نحو وضع عام ، موضوع له خاص ) براى تمام افرادى كه مفهوم نسبى بر آنها صادق است وضع شده ، در نتيجه تشخيص فردى كه مفهوم ، در آن استعمال مىگردد ، نياز به قرينه معينه خواهد داشت ، و يا مفهوم براى آنچه تناسب حكم و موضوع به فرديت آن حكم مىكند وضع شده است ، در نتيجه مصداق مال - مثلًا در عبارات شرعى چيزى است كه شارع آن را مال مىداند ، و آنچه شارع آن را مال نمىداند در اين استعمال ، مصداق مفهوم مال نخواهد بود ، و اگر لفظ مال در آن به كار رود مجاز خواهد بود .\r\nدر هر دو حال مفهوم مال به گونه‌اى است كه مال شرعى غير از مال عقلايى است ، ولى اين امر به تعدد وضع نمىانجامد ، بلكه با وضع واحد ( به يكى از دو گونه گذشته ) مىتوان لفظ مال را به نحو حقيقت هم در مال شرعى ( در لسان شارع ) و هم در مال عقلايى ( در لسان عقلاء ) استعمال كرد .\r\n","page_name":" 55 ","page_number":55},
  {"content":"\r\n\r\nداشت .\r\nبه طور مثال در آيهء شريفهء :  « ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا ، وَ أَحَلَّ اللَّهُ الْبَيْعَ وَ حَرَّمَ الرِّبا »  [ البقرة / 275 
  ] ، كسانى كه جمله  « إِنَّمَا الْبَيْعُ مِثْلُ الرِّبا »  را به كار برده‌اند ، مراد از بيع و ربا را همان بيع و رباى عرفى دانسته‌اند ، آيهء شريفه اين كلام را تخطئه كرده و فرموده است :  أَحَلَّ اللَّهُ الْبَيْعَ وَ حَرَّمَ الرِّبا  ، در اينجا نمىتوان بيع و ربا در اين قسمت آيه با بيع و ربا در صدر آيه به دو اعتبار مختلف باشد ، بلكه خود اين آيه مستقيماً ناظر به امضاء اعتبار عقلايى نسبت به بيع و عدم امضاء آن نسبت به ربا است ، يعنى در اين آيه خداوند مىفرمايد : اعتبار شرعى در باب بيع همان اعتبار عقلاى است ، ولى در باب ربا چنين نيست . پس از آيه استفاده مىشود كه بيع عقلايى در شرع مورد امضاء واقع شده ، پس براى ترتب احكام بيع براى بيع عقلايى لازم نيست وحدت اعتبار شرع و عقلاء در مورد بيع ، از خارج اثبات شود .\r\nحال در اينجا بايد اصل بناى عقلايى را كه مرحوم ايروانى مدعى شده‌اند بررسى كنيم ، مرحوم آقاى خويى در اينجا بر خلاف ايشان بناء عقلاء به خروج مال اعراض شده را از ملك مالك اعراض‌كننده انكار مىكنند .\r\nبنابراين قبل از بررسى ادامه كلام مرحوم ايروانى به بررسى كلام مرحوم آقاى خوئى\r\nمىپردازيم .\r\n\r\nج ) : نقل و بررسى كلام مرحوم آقاى خوئى در بحث اعراض :\r\n\r\n1 ) نقل كلام مرحوم آقاى خوئى - قدس سرّه - :\r\nايشان در بحث اجاره در اين مورد بحث كرده و فرموده‌اند كه با دقت در بناء عقلاء درمىيابيم كه در موارد اعراض ، تنها اباحه تصرف كه جزء مداليل التزامى اعراض از ملك است براى كسى كه مال اعراض شده را برمىدارد ثابت مىشود ، نه ملكيت .\r\nشاهد بر عدم ملكيت آن است كه اگر مالك قبل از تصرف گيرنده پشيمان شد ، و\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nبخواهد مال خود را مطالبه كند ، عقلاء براى او حق قائل مىشوند و ديگر گيرنده نمىتواند با او معارضه كند ، و اين كاشف قطعى است كه گيرنده مالك نشده است و تنها اباحه تصرف ثابت است .\r\nالبته اگر گيرنده در مال تصرفى نمود مثلًا پارچه را پاره كرد يا با چوب ميز ساخت ، بلكه اگر مال را به مكان دوردستى منتقل ساخت اين اباحه ، لازم مىگردد و ديگر مالك نمىتواند رجوع كند .\r\nآرى اگر گيرنده بخواهد تصرفى كه متوقف بر ملك باشد همچون بيع انجام دهد قبل از بيع آناً ما مالك اين مال مىشود تا مال از ملك او خارج شود و همين امر هم از توابع اباحه مطلق است كه مدلول التزامى اعراض مىباشد ، چون وقتى تصرف متوقف بر ملك هم مباح مىباشد ناچار بايد با عنايت به « لا بيع الّا فى ملك » ملكيتى براى گيرنده قبل از انتقال حاصل گردد تا معوّض از ملك او خارج گردد .\r\n\r\n2 ) بررسى كلام مرحوم آقاى خوئى توسط استاد - مد ظله - :\r\nپيشتر از مرحوم ايروانى نقل كرديم كه گاه قصد مالك از اعراض ، تمليك كلى به هر كس كه مال را بردارد مىباشد كه در اين صورت اعراض به منزله ايجاب تمليك و برداشتن آخذ به منزله قبول مىباشد ، در اين مورد كه از بحث اعراض خارج است گيرنده مالك شىء اعراض شده مىگردد ولى در اين صورت نيز عقلاء براى مالك حق رجوع قائل هستند ، زيرا اين كار به منزله هبه غير معوّضه است كه هر چند موهوب له ، مالك مىگردد ولى ملكيت وى جايز بوده و با تصرّف لازم مىگردد . ما مىتوانيم در باب اعراض هم همين مطلب را بگوييم كه گيرنده مالك مىگردد ولى چون ملكيت وى جائز است مالك حق رجوع دارد .\r\nخلاصه از جواز رجوع مالك ، نمىتوان كشف كرد كه اصلًا ملكيت حاصل نشده است چون جواز رجوع مالك لازم اعم عدم حصول ملكيت است ، و با ملكيت جائزه هم سازگار است .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبه نظر مىرسد كه عقلاء در موارد اعراض ، شخص گيرنده را مالك اين مال مىدانند اگر مثلًا كسى چوبى را در بيابان رها كرد و ديگرى آن را برداشت او را مالك مىدانند ، نه اين كه بگويند وى در ملك ديگر تصرف مىكند . بنابراين در اين مورد حق با مرحوم ايروانى است . ولى نكته‌اى كه قابل توجه است آن است كه ما از بناء عقلاء تنها جواز تملك ديگران را استفاده مىكنيم نه خروج از مالك مالك اوّل ، به نظر مىرسد كه اگر قبل از آن كه كسى مال اعراض شده را بردارد مالك پشيمان شد ، ملكيت او را باقى مىدانند نه اين كه ملكيت جديد و حادث براى او قائل شوند .\r\n\r\n3 ) تحقيق گسترده تر در مسأله اعراض « 1 » :\r\nاز بناء عقلاء دو مطلب مسلم استفاده مىشود :\r\nمطلب اوّل : قبل از اينكه كسى مال اعراض شده را بردارد اگر مالك رجوع كند ، اين مال از آن او است به همان ملكيت سابق نه به ملكيت جديد و حادث .\r\nمطلب دوّم : پس از برداشتن مال هم تا قبل از تصرف اگر مالك رجوع كند ، اين مال را مالك خواهد بود .\r\nمطلب اوّل مسلم را به چند گونهء مىتوان توجيه كرد ، گونهء اول : اعراض باعث خروج از ملك مالك نمىباشد ، گونهء دوم : اعراض باعث خروج از ملك مالك مىباشد ولى به نحو شرط متأخر مشروط است بدان كه مالك قبل از اين كه كسى آن را بردارد دوباره بدان رجوع نكند ، گونهء سوم : اعراض باعث خروج از ملك مىباشد ولى به نحو مراعى و متزلزل كه اگر مالك رجوع نكرد لازم مىگردد و اگر رجوع كرد بر ملك مالك باقى مىماند .\r\nمطلب دوم مسلم را نيز به سه گونه بالا مىتوان توجيه كرد علاوه بر آن دو گونه ديگر هم در اينجا تصوير مىشود :\r\nگونهء چهارم : هرچند اعراض سبب خروج از ملك نيست ، ولى جواز تملك براى\r\n\r\n\r\n","description":"","footnote":"\r\n( 1 ) - استاد - مد ظله - اين تحقيق را در بحث اجاره ارائه فرموده‌اند .\r\n","page_name":" 58 ","page_number":58},
  {"content":"\r\n\r\nآخذ ثابت مىگردد ، البته به نحو شرط متأخر كه مالك رجوع نكند .\r\nگونهء پنجم : مانند صورت قبل ، با اين فرق كه در اينجا آخذ را مالك مىدانيم ولى به نحو ملك جايز و متزلزل كه با تصرف لازم مىگردد و اگر قبل از تصرف مالك اولى از اعراض خود پشيمان شد مىتواند ملك خود را پس بگيرد . با عنايت به تمام صورتهاى احتمالى مسأله معلوم مىگردد كه جواز رجوع مالك به هيچ وجه دليل بر عدم خروج مال اعراض شده از ملك مالك يا عدم دخول آن در ملك گيرنده نيست ، بلكه با دقت در بناى عقلاء معلوم مىگردد كه آنها آخذ را مالك شىء اعراض شده مىدانند ، حال يا به نحو شرط متأخر عدم رجوع مالك اول قبل از تصرف ، يا به نحو ملكيت جائز .\r\n\r\n4 ) اشكال ديگر استاد - مد ظلّه - به كلام مرحوم آقاى خوئى - قدس سرّه - :\r\nآقاى خوئى اباحه جميع تصرفات را مدلول التزامى اعراض مىدانند كه اين مطلب صحيحى نيست ، آنچه مالك بدان نظر دارد سلب ملكيت از سوى خود است ، امّا اگر بداند كه شارع ملكيت را از وى سلب نكرده ، آيا بازهم به اباحه تصرفات - حتى در اين فرض - رضايت دارد ؟ پاسخ اين سؤال هميشه مثبت نيست ، بلكه ممكن است بر فرض مالك بودن نسبت به اين شىء ، اباحه تصرفات ننموده باشد ، مثلًا اگر شخصى مالك نصاب زكات باشد ، براى اين كه به مالش زكات تعلّق نگيرد قسمتى از نصاب را پيش از تعلق از مال خود با اعراض خارج مىسازد و چه بسا بعد از گذشت سال هم بخواهد دوباره اين شىء اعراض شده را تملك كند ، در اين صورت اگر بداند كه شارع اين شىء را از ملك او خارج نساخته ، ممكن است راضى نباشد كه ديگرى در آن تصرف كند ، اباحه‌اى كه در صورت اعراض وجود دارد بر فرض بقاء مالكيت خود نيست .\r\nعلماء شبيه همين كلام را در بحث مقبوض به عقد فاسد گفته‌اند . اگر رضايت بايع به تصرف مشترى در مبيع بر پايهء صحّت عقد نباشد ، بر فرض عدم صحت هم به تصرف ولى راضى باشد ، در اين صورت يد مشترى نسبت به مبيع يد ضمانى نخواهد بود . ولى اگر رضايت بايع مطلق نباشد و تنها بر فرض صحت عقد باشد يد مشترى يد ضمانى\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nنخواهد بود .\r\nنظير همين تفصيل را بايد در بحث ما نيز مطرح كرد كه آيا رضايت اعراض‌كننده به تصرف افراد در شىء اعراض شده مبنى بر سلب ملكيت از وى در اثر اعراض است يا مطلقاً رضايت دارد ؟ پس به طور كلى نمىتوان كلام آقاى خوئى را پذيرفت . « 1 »\r\n\r\nمنابع اصلى بحث :\r\n1 - رساله جمان السلك فى الاعراض عن الملك از مرحوم ايروانى ، چاپ شده در آخر\r\nبحث بيع حاشيه مكاسب\r\n2 - مستند العروة الوثقى ، كتاب الاجارة ، فصل آخر .\r\n« * و السلام * »\r\n\r\n\r\n","description":"","footnote":"\r\n( 1 ) . . .\r\n","page_name":" 60 ","page_number":60},
  {"content":"\r\n\r\n\r\n6 / 7 / 1377 دوشنبه درس شمارهء ( 9 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل در بارهء اعراض سخن گفته ، اشكالات مرحوم ايروانى را به ادلهء سلب ملكيت از شىء اعراض شده ، نقل كرديم . در اين جلسه به بررسى اين اشكالات پرداخته ، سپس روايات خاصه را در مسأله طرح كرده ، موضوع روايت سكونى را به تالف عرفى دانسته ، تنها دلالت صحيحه حريز را بر جواز تملك شىء اعراض شده تمام مىدانيم كه بر خروج از ملك دلالت هم نمىكند ، در خاتمه به تفصيل صور مختلف اعراض و مشابهات آن را ذكر و احكام آنها را بيان مىكنيم و با نگاهى ديگر به بناء عقلاء خروج مال اعراض شده را از ملك مالك نتيجه مىگيريم ولى خواهيم ديد كه چنانچه مالك قبل از اين كه ديگرى مال را بگيرد و در آن تصرف معتنابهى بكند ، از اعراض خود برگردد ، مالكِ مال خواهد بود .\r\n* * * \r\nالف ) : : بررسى اشكالات مرحوم ايروانى ( ره ) به ادلهء سلب مالكيت از شىء اعراض شده\r\n\r\n1 ) اشكال مرحوم ايروانى ( ره ) به وجه اوّل ( سيره متشرعه )\r\nبرخى گفته‌اند كه بنابر سيره متشرعه وصى و قيم صغار خود را موظّف به جمع‌آورى پوست گردو و بادام و ساير امورى كه موصى و ميت از آنها اعراض كرده نمىدانند و اين را دليل بر سلب ملكيت از شىء اعراض شده دانسته‌اند .\r\nمرحوم ايروانى سه پاسخ از اين وجه داده‌اند : اولًا نه دليل وصيت و قيمومت ، اين گونه موارد را مىگيرد نه دليل ملكيت . ثانياً : ممكن است ادله حرمت تصرف در ملك غير به وسيله سيره تخصيص خورده باشد يا بگوييم ذاتاً از اين موارد انصراف دارد .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nثالثاً : ادعاى انصراف حرمت ظلم ، عدوان و غصب از اين موارد بسيار قوى است .\r\n\r\n2 ) بررسى اشكال توسط استاد - مد ظلّه\r\nما بايد ببينيم كه آيا واقعاً كسى كه وصيت مىكند يا براى صغار خود قيم تعيين مىكند با فرض اين كه شىء اعراض شده ، ملك او باشد و شرعاً از ملكيت او بيرون نرفته بازهم مىخواهد وصيت خود را نسبت به اين گونه اشياء مضيق ساخته در نتيجه آنها را در ملك ورثه قرار دهد ؟ آيا موصى مىخواهد به ورثه ارفاق كرده و ملك آنها را زيادتر نمايد ؟ ! قطعاً چنين نيست ، سيره عقلاء و متشرعه بر اين است كه اين گونه موارد را ملك مالك نمىدانند و از اين رو وصيت و قيموميت را شامل آن نمىدانند ، نه اين كه با فرض مالك دانستن دايره ايصاء و جعل قيم را مضيق بدانند .\r\nادعاى انصراف ادلهء حرمت تصرف در مال غير از اين گونه موارد هيچ وجهى ندارد ، و تخصيص اين ادله هم قطعاً صحيح نيست ، در جايى كه مالك بر فرض بقاى ملكيت خود رضايت به تصرف ديگرى در اين مال ندارد ، هيچ وجهى ندارد كه بگوييم شرع اجازه تصرف داده و اين موارد را استثناء كرده است .\r\nاما اين كه دليل حرمت ظلم و عدوان از اين گونه موارد انصراف دارد ، كلام عجيبى است ، حرمت ظلم و عدوان به دليل عقلى ثابت شده و انصراف در ادله لفظى مطرح است نه در ادله عقلى ، و اين كه ما بگوييم كبرى كلى حرمت ظلم به نحو عموم نيست و در برخى موارد با اين كه عقل ، كارى را ظلم مىداند آن را حرام نمىداند ، حرف ناصحيحى است ، آرى در برخى موارد كبراى ظلم مصداق ندارد و صغراى آن محقق نيست ، مثلًا اعراض را موجب خروج از ملكيت مىدانند و چون ظلم نيست ، حرام نيست ، ولى با فرض تحقق صغرى ، كبراى عقلى حرمت ظلم را مقيد دانستن ، كاملًا نادرست است . حال اگر ما بپذيريم كه ادله حرمت تصرف در ملك غير جايى را كه مالك از آن اعراض كرده ، به جهت تخصيص يا انصراف شامل نمىشود ، ولى اگر مالك اعراض نكرده باشد ، قطعاً دليل شامل مىشود ، در محل بحث اگر مالك اولى\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nاعراض‌كننده از دنيا رفته و ملك به ورثه منتقل شده و مثلًا برخى از آنها هم صغير هستند ، در اينجا نيز بنا بر سيره مىتوان در اين گونه اشياء تصرف كرد با اين كه مالكان فعلى از اين مال اعراض نكرده‌اند ، پس چه وجهى دارد كه ديگران بتوانند در اين مال تصرف كنند ؟ مگر از ادعاى قبل پا را فراتر نهيم و بگوييم كه اگر مالك اولى مال - كه اكنون مالك نيست - هم اعراض كرده باشد ، ديگر ادلهء حرمت تصرف در ملك غير تخصيص خورده يا انصراف دارد كه اين كلام اصلًا پذيرفتنى نيست .\r\nبنابراين از بناء عقلاء و سيرهء متشرعه « 1 » بر مىآيد كه شىء اعراض شده در ملك مالك باقى نمىماند و پاسخ مرحوم ايروانى ( ره ) صحيح نيست .\r\n\r\n3 ) اشكال مرحوم ايروانى ( ره ) به وجه دوم ( الناس مسلطون على اموالهم ) ( يادآورى )\r\nبرخى با تمسك به اطلاق « الناس مسلطون على اموالهم » مالك را بر ازالهء علقهء ملكيت قادر و مسلط دانسته در نتيجه اعراض سبب خروج مال اعراض شده از ملك مالك مىگردد .\r\nمرحوم ايروانى ( ره ) اشكال كرده‌اند كه از اين عبارت تنها تسلط بر مال - به عنوان شايع - همچون خانه ، مزرعه و . . . استفاده مىگردد نه تسلط بر عنوان مال و اقتدار بر ازالهء آن از اموال - به حمل شايع - .\r\nايشان سپس براى تأكيد اشكال ، سلطنت مطلقه خداوند را مثال زده‌اند كه مقتضاى عموم سلطنت الهى هيچ‌گاه اين نيست كه خداوند بتواند سلطنت خود را بر اشياء از بين ببرد .\r\nبنابراين از « الناس مسلطون على اموالهم » تنها تسلط بر معنون مال استفاده مىشود نه تسلط بر عنوان مال و سلب آن از معنون .\r\n\r\n\r\n","description":"","footnote":"\r\n( 1 ) استاد - مدّ ظلّه - اشاره كردند كه فرق بناء عقلاء و سيره متشرعه آن است كه از بناء عقلاء حكم اقتضايى شرعى استفاده مىشود كه به ضميمه عدم الردع حكم فعلى ثابت مىگردد ولى سيره متشرعه مستقيماً حكم فعلى را اثبات مىكند .\r\n","page_name":" 63 ","page_number":63},
  {"content":"\r\n\r\n\r\n4 ) بررسى اشكال توسط استاد - مدّ ظلّه\r\nدر فرمايش ايشان چند چيز با يكديگر خلط شده است ، چند مرحله سلطنت وجود دارد :\r\nمرحله اوّل : سلطنت بر مال - به حمل شائع - همچون خانه ، قالى ، . . .\r\nمرحله دوم : سلطنت بر عنوانى كه به وسيله آن سلطنت بر معنونات حاصل شده است ، مثلًا من كه بر خانه سلطنت دارم ، از اين جهت است كه خانه ملك من است ، من گاه بر ملكيت خانه هم سلطنت دارم ، معناى سلطنت بر ملكيت آن است كه مىتوانم اين خانه را از ملكيت خود خارج سازم .\r\nمرحله سوم : سلطنت بر خود سلطنت ، يعنى هم معنون وجود دارد ، هم عنوان آن و با بقاء عنوان من بتوانم سلطنت خود را ( از عنوان يا از معنون ) زائل سازم يا به ديگرى منتقل نمايم .\r\nمثال سلطنت مطلقه الهى مربوط به مرحله سوم است ، ولى بحث ما در مرحله دوم مىباشد ، چون سخن در اين است كه آيا مالك مىتواند عنوان مال را از معنون خارج و زائل سازد ، نه اين كه با حفظ مال بودن شىء خارجى ، سلطنت خود را بر آن از ميان ببرد .\r\nبه مثال زير توجه كنيد : اگر بگوييم رئيس يك كشور بر رعاياى خود سلطه دارد ، گاه مراد تنها اين است كه با حفظ رعيت بودن امر و نهى وى در بارهء آنها نافذ است ، گاه بيش از اين مقدار اين حق هم براى رئيس ثابت است كه افراد را از رعيت بودن خارج سازند ، ولى لازمه اين حق اين نيست كه بتواند سلطنت خود بر رعايا را با حفظ رعيت بودن از بين ببرد ، بلكه شايد اين حق - مثلًا - براى مجلس قرار داده شده باشد .\r\nالبته در اين مثال چون سلطه رئيس كشور بر مردم ذاتى نيست بلكه عرضى و قراردادى مىباشد ، مىتواند به وسيله نهاد يا شخصى از بين برده شود ولى در مثال سلطنت مطلقه الهى چون اين سلطنت ذاتى خداوند است ، سلب آن ممكن نيست ، و\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nاين به معناى قصور سلطنت الهى نيست چون قدرت به امورى كه امكان ذاتى دارند تعلق مىگيرد ولى امورى كه ضرورى بالذات هستند ( همچون نفس سلطنت الهى ) يا ممتنع بالذات هستند ( همچون اجتماع نقيضين ) از دايره قدرت بيرون هستند و اين به معناى محدوديت قدرت الهى نيست ، بلكه به جهت محدوديت آن شىء ضرورى الثبوت يا ضرورى العدم مىباشد ، به اصطلاح در فاعليت فاعل نقصى نيست ، قابليت قابل كوتاه است .\r\nبه هر حال مسأله سلطنت الهى را نبايد با مسأله اعراض مقايسه كرد . زيرا : اولًا در مسأله اعراض با حفظ عنوان ملكيت ، قدرت بر ازاله سلطنت مطرح نيست ، بلكه قدرت بر نفس عنوان ملكيت مطرح است ، به خلاف مسأله سلطنت الهى .\r\nثانياً : در مسأله ملكيت بدون ترديد مالك مىتواند با انتقال مال به غير ، شىء را از ملكيت خود خارج سازد ، ولى آيا اين امر در مورد سلطنت الهى متصور است ؟ آيا خداوند مىتواند سلطنت خود را به ديگرى منتقل ساخته ، و بالواسطه خود را فاقد سلطنت سازد ؟ تفاوت اين دو مثال هم از ذاتى بودن سلطنت الهى و عرضى بودن ملكيت اشياء ناشى مىگردد .\r\nحال از اين مقايسه در مىگذريم و به بررسى اصل مفهوم « الناس مسلطون على اموالهم » مىپردازيم . تذكر چند امر در اينجا مفيد است :\r\nامر اوّل : از اين عبارت بىشك فهميده مىشود كه مالك مىتواند عبد خود را آزاد كند ، يا مال خود را وقف عام نمايد ، عرف عدم قدرت مالك بر عتق و وقف ( بنابراين كه وقف را تحرير بدانيم ) را محدوديت سُلطه شخص مىداند .\r\nامر دوم : همه علماء - از جمله مرحوم ايروانى ( ره ) - از عبارت « الناس مسلطون على اموالهم » تسلط مالك را بر انتقال مال به فروش يا هبه استفاده مىكنند ، با نقل مال به وسيله هبه به ناچار ملكيت مالك بر اين عين خاص زائل مىگردد ، اگر « الناس مسلطون على اموالهم » به ازاله عنوان ملكيت ناظر نباشد ، جواز نقل مال را هم از آن نبايد استفاده\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكرد . زيرا فرقى بين ازالهء مستقيم عنوان ملكيت از اين مال با ازاله مع الواسطه آن ديده نمىشود . البته مرحله سوم تسلط مربوط به « الناس مسلطون على اموالهم » نيست ، بلكه اين مرحله حكمى است شرعى نه حقى از حقوق مالك .\r\nامر سوم : چون « الناس مسلطون على اموالهم » در محيط عرفى صادر شده به نظر مىرسد به بيش از سلطه‌هاى عرفى و عقلايى مالكان در اموال خود نظر نداشته باشد بنابراين اگر ما بناء عقلاء را در مسأله اعراض بر خروج از ملك نپذيريم ، مشكل است بتوان به اين روايت تمسك كرد ، ولى ما چون بناء عقلاء را تمام مىدانيم مىتوانيم بدين روايت استناد ورزيده و از آن امضاء بناء عقلاء را بدست آوريم . و اطلاق آن روايت مرحله اول و دوم از مراحل سه‌گانه سلطنت را اثبات مىكند .\r\n\r\nب ) : بررسى روايات خاصّه در مسأله اعراض\r\nبه روايات چندى در اين مسأله استدلال شده است كه يكى از آنها روايت سكونى است :\r\n\r\n1 ) متن روايت سكونى\r\n« عن السكونى عن أبى عبد الله عليه السلام فى حديث عن أمير المؤمنين عليه السلام قال : اذا غرقت السفينة و ما فيها فأصابه الناس فما قذف به البحر على ساحله فهو لاهله و هم احق به و ما غاص عليه الناس و تركه صاحبه فهو لهم » « 1 »\r\n\r\n2 ) كلام مرحوم آقاى خوئى « قدس سرّه »\r\nايشان مىفرمايند كه روايت از بحث اعراض اجنبى است ، زيرا در آن فرض اعراض نشده است ، چون اعراض متوقف است كه انسان بداند كه كشتى غرق شده و مال او هم در آن بوده ، در حالى كه ممكن است مالك اصلًا از غرق شدن كشتى خبر نداشته باشد يا نداند كه مال او در كشتى بوده ( بلكه ممكن است اصلًا نداند كه مالى\r\n\r\n\r\n","description":"","footnote":"\r\n( 1 ) وسائل ج 25 : 455 / 32342 ، باب 11 از ابواب اللقطة ، ح 1 .\r\n","page_name":" 66 ","page_number":66},
  {"content":"\r\n\r\nدارد ) ، در روايت اصلًا فرض نشده است كه خود مالك در كشتى بوده يا اگر بوده مىدانسته كه مالش هم همراهش مىباشد از سوى ديگر ممكن است انسان اميد داشته باشد كه اين مال - هرچند تصادفاً - از دريا بيرون بيايد مثلًا جزر و مد دريا مال را به بيرون بيفكند ، در اين صورت طبيعى است كه از مال خود اعراض نكرده است .\r\nروايت به امر ديگرى اشاره دارد كه مالى كه عادتاً اميد رسيدن مالك به آن نيست در اين صورت اگر كسى زحمت كشيد و مال را حيازت كرد ، مالك آن مىگردد .\r\nبنابراين موضوع روايت مال تالف عرفى است كه اگر بر خلاف متعارف از دريا بيرون افتاد ، در ملك مالك اصلى باقى است ، ولى اگر غواصى آمده و آن را از آب بيرون كشيده ، مالك مىگردد ، اين روايت همانند صحيحهء هشام است كه :\r\n« عن أبى عبد الله عليه السلام قال جاء رجل الى النبى صلى الله عليه و آله و سلم فقال : يا رسول الله انى وجدت شاة فقال رسول الله صلى الله عليه و آله و سلم : هى لك أو لاخيك أو للذئب . . . » « 1 »\r\nدر اين روايت هم چون گوسفند در بيابان كه در معرض خطر گرگان و درندگان ديگر بوده و در معرض تلف مىباشد شارع مقدس حكم كرده كه ديگرى مىتواند مالك آن شود . خلاصه اين دو روايت در مورد تلف عرفى يا در معرض تلف بودن وارد شده نه در مورد اعراض كه انسان در عالم اعتبار ، ملكيت خود را نسبت به اين شىء سلب كرده باشد . بلكه چه بسا انسان هنوز به اين شىء علاقه دارد و اگر ببيند كه غواص آن را درآورد و به ملك او درآيد ، ناراحت هم بشود ، ولى حكم شرعى تعبّدى اقتضاء مىكند كه خواه مالك اعراض كرده باشد يا نكرده باشد ، غواص مالك مىگردد ، بنابر موضوع روايت سكونى تألّف عرفى است كه با اعراض نسبت عموم و خصوص من وجه دارد .\r\n\r\n3 ) اشكال استاد - مدّ ظلّه - نسبت به كلام مرحوم آقاى خوئى - قدس سرّه\r\n\r\n\r\n","description":"","footnote":"\r\n( 1 ) وسائل 25 : 457 / 32347 باب 13 از ابواب اللقطة ، ح 1 ، و نظير آن در صحيحة معاوية بن عمّار ( 25 : 459 / 32351 ، باب قبل ، ح 5 و با تفاوت مضمونى در روايت على بن جعفر ( 25 : 459 / 32353 ، باب قبل ، ح 7 ) هم آمده است .\r\n","page_name":" 67 ","page_number":67},
  {"content":"\r\n\r\nدر روايت سكونى تعبيرى وارد شده كه در كلام آقاى خوئى ( ره ) مورد توجه قرار نگرفته ، در اين روايت قيد « و تركه صاحبه » ديده مىشود ، با توجه به اين قيد مواردى كه مالك اصلًا به غرق كشتى توجه نداشته يا به مال‌دار بودن خود يا در كشتى بودن مال آگاهى نداشته باشد ، داخل در موضوع روايت نيست . « 1 »\r\n\r\n4 ) تقريب دقيق تر از كلام مرحوم آقاى خوئى - قدس سرّه\r\nولى ما مىتوانيم تقريبى دقيق تر از كلام ايشان ارائه دهيم كه اشكال قبل بدان وارد نيايد ، در توضيح اين تقريب مىگوييم ، كشتى كه غرق مىشود سه مرحله براى آن متصور است :\r\nمرحله اول : هنوز كشتى هست تازه غرق گشته ، اميد مىرود كه دريا اموال را بيرون بريزد و مالكان اموال غرق شده - نوعاً - در صدد دستيابى به مال خود هستند و مثلًا با توسّل به غواص احتمال مىدهند كه بتوانند مال خود را با هزينه‌اى كه صرف كنند ، به چنگ آورند ، خلاصه نوع مردم هنوز از دستيابى به مال مأيوس نيستند .\r\nمرحله دوم : نوع مردم از دسترسى به مال مأيوس هستند ، ولى مالك داراى ويژگى خاصى است كه امكان دسترسى با هزينه كم براى شخص وى فراهم است مثلًا خودش غواص است ، يا با غواصها رفاقت دارد به گونه‌اى كه با خرج اندك ممكن است بتواند مال خود را بدست آورد .\r\nدر اين دو مرحله مال در نظر عرف تالف بشمار نمىآيد .\r\nمرحله سوم : هيچ ويژگى خاصى در مالك نيست ، ولى مالك هنوز قطع اميد نكرده\r\n\r\n\r\n","description":"","footnote":"\r\n( 1 ) البته قيد « تركه صاحبه » در نقل ديگر روايت سكونى نيامده : عن الشعيرى ( كه همان سكونى است ) قال سئل أبو عبد الله عليه السلام عن سفينة انكسرت فى البحر فاخرج بعضها بالغوص و اخرج البحر بعض ما غرق فيها فقال : امّا ما اخرجه البحر فهو لاهله ، الله اخرجه و امّا ما اخرج بالغوص فهو لهم و هم احق به ( وسائل 25 : 455 / 32343 ، باب 11 از ابواب اللقطة ، ح 2 ) ولى چون اين نقل از جهت سند غير قابل اعتماد است ، نمىتواند تغييرى در نتيجه بحث ايجاد كند . ( استاد - توضيح استاد مدّ ظلّه - )\r\n","page_name":" 68 ","page_number":68},
  {"content":"\r\n\r\nو به جهت غير متعارف بودن براى بدست آوردن مال خود كوشش مىكند با اين كه مال عرفاً تالف محسوب مىگردد .\r\nبه نظر مىرسد كه قيد « تركه صاحبه » نمىخواهد اين مرحله سوم را كه مالك غير متعارف و شاذ فرض شده ، خارج نمايد ، بلكه براى اخراج در مرحله نخست مىباشد و در حقيقت با اين قيد مال اعراض شده ، مصداق تالف عرفى مىگردد .\r\nحال در جايى كه مالك اصلًا از غرق خبر ندارد ولى اگر هم باخبر بود براى به دست آوردن دوباره مال كوششى نمىكرد ، يا اگر كوششى مىكرد غير عادى بود ، اين صورت هم عرفاً به منزله « تركه صاحبه » باشد ، چون تناسب حكم و موضوع اقتضاء مىكند كه مراد از اين قيد ، خصوص ترك فعلى كه متوقف بر تصور غرق و ساير امور مربوطه به آن است ، نباشد ، بلكه مراد معناى اعمى باشد كه ترك تقديرى را هم ( كه اگر باخبر مىشد ترك مىكرد ) در برمىگيرد ، بنابراين از قيد « تركه صاحبه » تنها تالف عرفى بودن مال اعراض شده ، استفاده مىگردد و بنابراين اشكال قبل وارد نيست ، پس بين موضوع روايت ( تالف عرفى ) و موضوع اعراض تفاوت وجود دارد و نسبت بين آنها عموم و خصوص من وجه است .\r\nحال اگر اشكال قبل به مرحوم آقاى خوئى ( ره ) را هم بپذيريم ، باز از روايت استفاده نمىگردد كه مالك از مال خود اعراض كرده و مثلًا سلب علقهء اعتبارى نموده و يا نسبت به آن بىتفاوت است ، و هيچ گونه نظرى نسبت به بقاء علاقه اعتبارى مالكيت - نفياً و اثباتاً - ندارد ، بلكه تنها از آن برمىآيد كه مالك به جهت يأس از دسترسى به مال آن را رها ساخته است و اين موضوع غير از موضوع اعراض است .\r\n\r\n5 ) ساير روايات\r\nروايات ديگرى هم وجود دارد كه هيچ يك به بحث اعراض مربوط نيست . هم چون صحيحهء هشام بن سالم است كه در آن اجازه تملك گوسفندى كه در بيابان پيدا\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nمىشود ، داده شده است ، ولى اين امر به معناى اعراض مالك نيست ، بلكه مناط جواز تملك اين است كه مال پيداشده‌اى را كه در معرض تلف است ، مىتوان آن را تملك نمود ، همچون لقطه كمتر از يك درهم كه انسان مىتواند آن را به ملك خود درآورد ، حال آيا ضامن مىباشد يا نه ؟ بحث ديگرى است كه ما بدان كارى نداريم .\r\nدر روايات بحث تنها دو روايت هست كه مىتواند مربوط به بحث اعراض باشد :\r\nروايت اوّل : صحيحة حريز عن أبى عبد الله عليه السلام قال : لا بأس بلقطة العصى و الشظاظ و الوتد و الحبل و العقال و اشباهه قال و قال أبو جعفر عليه السلام ليس لهذا طالب .\r\nاز عموم تعليل « ليس لهذا طالب » استفاده مىگردد كه مال اعراض شده را مىتوان تملك كرد ، تعبير « لا بأس بلقطة العصى . . . » استفاده مىگردد كه در مال اعراض شده هرگونه تصرفى مىتوان كرد و آن را مىتوان تملك هم نمود بلكه غالباً انسان چوب و مانند آن را كه از بيابان برمىدارد ، تملك مىكند .\r\nدر اينجا توضيحى در بارهء جمله « ليس لهذا طالب » بايد داده شود ، در آغاز به نظر مىرسد كه بايد به جاى اين جمله گفته مىشد : « ليس مالكه طالبه » ، ولى ظاهراً معناى حديث اين است كه ذى حقى كه اين مال را طلب كند وجود ندارد « 1 » و ديگران هم كه\r\n\r\n\r\n","description":"","footnote":"\r\n( 1 ) ( توضيح بيشتر كلام استاد - مدّ ظلّه - ) ، معنايى كه استاد در بارهء اين عبارت كرده‌اند از روايات ديگرى هم استفاده مىگردد . مثلًا : ( تهذيب 5 : 421 / 1464 ) صحيحهء ابراهيم بن عمر اليمانى عن أبى عبد الله عليه السلام قال : اللقطة لقطتان : لقطة الحرم و تعرف سنة ، فان وجدت لها طالباً و الّا تصدقت بها ، و لقطة غيره تعرف سنة فان لم تجد صاحبها فهى كسبيل مالك ، مراد از « طالبا » مالك مال است كه مالش را طلب مىكند و مفاد آن نزديك به مفاد « صاحبها » مىباشد نه هر كسى كه آن مال را طب نمايد .\r\nصحيحهء محمد بن مسلم عن أحدهما عليهما السلام قال سألته عن اللقطة ؟ قال لا ترفعوها ، فان ابتليت فعرفها سنة فان جاء طالبها و الّا فاجعلها فى عرض مالك يجرى عليها ما يجرى على مالك الى ان يجيء لها طالب . . . ( كافى 5 : 139 / 11 ، تهذيب 6 : 390 / 1197 - فان جاء طالبها دفعها اليه - و 1198 - حتى يجيء طالبها فيعطيها اياه - ، فقيه 3 : 292 / 4049 ، 294 / 4054 )\r\nمعتبره السكونى عن أبى عبد الله عليه السلام أنّ أمير المؤمنين عليه السلام سئل عن سفرة وجدت فى الطريق مطروحة كثير لحمها و . . . فقال أمير المؤمنين عليه السلام : يقوّم ما فيها ، ثم يؤكل . . . فان جاء طالبها غرموا له الثمن . . ( كافى 6 : 297 / 2 )\r\nاين روايات و روايات ديگر در كتاب اللقطة آمده است ( ب 1 / 6 ، ب 2 / 1 و 2 و 3 و 7 و 10 و 13 ، ب 4 / 2 ، ب 8 / 1 ، ب 17 / 2 ، ب 18 / 1 ، ب 20 / 1 و 2 و 2 ، ب 23 / 1 )\r\n","page_name":" 70 ","page_number":70},
  {"content":"\r\n\r\nحقى ندارد پس مانعى نيست كه انسان اين مال را التقاط و تملك كند .\r\nاين روايت روشن‌ترين روايت در بحث اعراض است ولى دليل بر خروج مال اعراض شده از ملك مالك نيست تنها بر جواز تملك آن دلالت مىكند .\r\nروايت دوم : صحيحة عبد الله بن سنان عن أبى عبد الله عليه السلام قال : من أصاب مالًا أو بعيراً فى فلاة من الارض قد كلّت و قامت و سيّبها ( نسيها خ . ل ) صاحبها لمّا لم يتبعه ، فاخذها غيره ، فاقام عليها ، و انفق نفقة حتى أحياها من الكلال و من الموت ، فهى له و لا سبيل له عليها ، و أنّما هى مثل الشىء المباح .\r\nدر مورد كلمه « مال » در روايت بايد دانست كه يكى از معانى كه براى مال ذكر شده بقر و غنم و مانند آن است كه ظاهراً در اينجا مراد همان است .\r\nاين روايت تمام صور اعراض را در بر نمىگيرد بلكه تنها مىتواند به برخى از صور اعراض كه مال اعراض شده در معرض تلف باشد ، اشاره داشته باشد و از آن هم تنها جواز تملك ديگرى استفاده مىشود ، بلكه ممكن است از عبارت « انما هى مثل الشىء المباح » استفاده كنيم كه اين مال از ملك مالك خارج نشده است و گرنه مىبايست تعبير مىشد « انما هى شىء مباح » يا « انّما هى الشىء المباح » ، پس از تعبير روايت اين گونه مىتوان برداشت كرد كه مال اعراض شده از ملك مالك خارج نشده و مصداق شىء مباح نگرديده بلكه همانند شىء مباح جواز تملك آن براى ديگران هم وجود دارد .\r\nولى به نظر مىرسد كه اين برداشت نادرست باشد ، زيرا مال اعراض شده هرچند بگوييم كه از ملك مالك خارج مىگردد ولى تا كسى آن را برندارد و تصرف معتنابه نكند مالك مىتواند از اعراض خود برگردد بنابراين ديگر آخذ ، مالك آن نمىباشد و كسى هم حق اخذ ندارد بنابراين مصداق « شىء مباح » نيست ، بلكه « مثل شىء مباح » است ، پس در موضوع اين روايت نير حيوانى را كه انسان در بيابان مىيابد ، شىء مباح\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنمىباشد بلكه مثل شىء مباح است .\r\nبنابراين اين روايت دليل بر عدم خروج مال اعراض شده از ملك مالك نيست .\r\n\r\nج ) : تكميل بحث اعراض و موارد شبيه آن « 1 »\r\nصورتهاى مختلفى وجود دارد كه برخى قطعاً در موضوع اعراض داخل است و برخى قطعاً داخل نيست ، و دخول برخى ديگر محل تأمّل است ، و در هر حال بايد حكم اين صورتها بيان گردد كه از ملك مالك خارج مىشود يا خير ؟\r\n\r\n1 ) اقسام متصوره در مسأله و احكام آنها\r\nما چند صورت اصلى براى مسأله مىتوانيم فرض كنيم كه خود اين صورتها به حالات مختلف تقسيم مىگردد :\r\nصورت اوّل : ( مأيوس عرفى ) ملك انسان از حيطه اختيار او خارج شده و از رسيدن به آن يأس عرفى وجود دارد .\r\nصورت دوم : ( رها شده ) انسان ملك خود را رها ساخته يعنى كارى كرده كه معمولًا كسانى كه مالك هستند آن كار را انجام نمىدهند ، مثلًا اشياء خانه را بيرون خانه رها كرده است .\r\nصورت سوم : ( اعراض شده صرف ) ، انسان بدون انجام هيچ كارى تنها با نيت و قصد قلبى يا با انشاء لفظى علاقه اعتبارى خود را از ملك سلب كند ، همچنان كه در مسأله عتق ، با انشاء زوال ملكيت ، عبد را آزاد مىكند يا در مسأله طلاق با گفتن « هى طالق » زن را از حبالهء نكاح خارج مىسازد و علقه زوجيت را زائل مىسازد .\r\nدر اين صورت اخير به نظر مىرسد كه نه از بناء عقلاء و نه از ادله شرعى ، خروج مال اعراض شده از ملك استفاده نمىگردد ، هيچ‌گاه اگر كسى در خانه خود نشسته نيت كند يا انشاء لفظى كند كه تمام املاكم را از ملكم بيرون كردم ، با گفتن اين لفظ يا\r\n\r\n\r\n","description":"","footnote":"\r\n( 1 ) اين قسمت همچون پاره‌اى از ابحاث گذشته برگرفته از مباحث استاد - مدّ ظلّه - در بحث اجاره مىباشد .\r\n","page_name":" 72 ","page_number":72},
  {"content":"\r\n\r\nانشاء قلبى هيچ‌گاه حكم به خروج از ملك نمىشود و اين كه مرحوم ايروانى مدعيند كه بناء عقلاء بر اين است كه با اعراض ، شىء از ملك مالك خارج مىشود شايد مرادشان اين صورت نباشد .\r\n\r\nصورت اوّل ( مأيوس الوصول ) هم خود بر دو قسم است :\r\nقسم اوّل : شىء در حكم تالف عرفى نيست ، مثلًا غاصبى مالى را غصب كرده و ديگر اميد بازگشت نيست ، ولى شىء در حكم تالف عرفى نيست ، مالك هم قطع علاقه نكرده و به مال دلبستگى دارد ولى دستش به آن نمىرسد . در اين قسم قطعاً به مجرد يأس از دستيابى به مال ، حكم به خروج آن از ملك نمىگردد ، بلكه غاصب هم حدوثاً و هم بقاء گناهكار است ، و اين قسم از موضوع اعراض هم بيرون است .\r\nقسم دوم : شىء در حكم تالف عرفى است ، همانند اشياء غرق شده در دريا ، در اينجا چون انسان مأيوس از دسترسى بدان است يا آن نيازمند مخارجى است كه صرف نمىكند ، آن را رها كرده و براى به چنگ آوردن آن تلاش نمىكند ، در اين قسم هم بنابر روايت سكونى در كشتى غرق شده ، اگر دريا آن را بيرون افكند ، ملكِ مالك اصلى است ، و اگر غواص آن را خارج سازد ، مالك مىگردد ، در اين قسم آن قدرى كه از روايات استفاده مىشود ، آن است كه غواص با درآوردن مال آن را مالك مىگردد و اما اين كه به مجرد غرق شدن از ملك مالك خارج گردد ، استفاده نمىگردد ، بلكه شايد ظاهر روايت سكونى آن باشد كه در جايى كه دريا اين مال را بيرون مىافكند ، مالك به همان سبب نخست مالك اين مال بوده و ملكيت وى بقائى است نه حدوثى ، پس به مجرد در دريا افتادن و غرق شدن اموال سبب خروج از ملك نمىگردد .\r\n\r\nصورت دوم ( مال رها شده ) هم دو حالت دارد :\r\nحالت اوّل : مالك با بيرون گذاشتن مال ، انشاء تمليك مىكند براى هر كس كه آن را بردارد ، در حقيقت يك نقل و انتقال فعلى صورت گرفته كه ايجاب آن با رها كردن مال از سوى مالك و قبول آن با اخذ آخذ صورت مىگيرد ، همانند معاطات كه انشاء\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nايجاب و قبول به اعطاء و اخذ فعلى حاصل مىگردد .\r\nحالت دوم : مالك با رها كردن مال ، اباحه مطلقهء آن را براى ديگران انشاء مىكند ، البته لازمهء اباحه مطلقه جواز تملك ديگران هم مىباشد ، در نتيجه براى انجام معاملات متوقف بر ملك ، قبل از معامله - و لو ارتكازاً - شىء را تملك كرده و سپس معامله صورت مىگيرد . « 1 »\r\nدر اين دو حالت كه داخل در بحث اعراض نيست ، به مجرد رها كردن مال بىشك مال از ملك مالك خارج نمىگردد بلكه متوقف بر اخذ ديگرى يا قصد تملك اوست كه بوسيله آن مال از ملك مالك خارج و داخل در ملك ديگرى مىشود .\r\nحالت سوم : مالك همراه با رها كردن مال ، قصد ازاله اعتبارى ملكيت را از خود دارد . اين صورت قطعاً داخل موضوع اعراض است .\r\nحالت چهارم : مالك تنها مال را رها كرده ، و نسبت به آن بىتفاوت است و هيچ تصورى نسبت به ملكيت ديگرى يا اباحه به ديگرى و يا قصد ازاله اعتبارى ملكيت ندارد بلكه نسبت به بقاء ملكيت خود نيز تصوّرى ندارد ، بلكه تنها تكويناً حيازتى را كه قبلًا داشته و مال در اختيارش بوده ، از خود سلب كرده و تصور ازاله ملكيت همانند طلاق همسر يا عتق عبد اصلًا به ذهنش خطور نكرده ، البته تصور بقاء ملكيت را هم نكرده است ، به نظر ما اين صورت هم داخل در موضوع اعراض است و ظاهراً كلام علماء هم شامل آن مىشود ، بلكه بيشتر موارد اعراض از اين قسم است و مثال روشنى هم كه مرحوم ايروانى براى اعراض زده‌اند ( آزاد كردن پرنده ) معمولًا از مصاديق اين حالت است .\r\n\r\n\r\n","description":"","footnote":"\r\n( 1 ) البته نياز به قصد تملك و لو ارتكازاً مبتنى بر مبناى مشهور است كه در معامله لازم مىدانند كه عوض در ملك شخصى داخل شود كه معوّض از ملك او خارج شده باشد ، ولى استاد - مدّ ظلّه - اين مبنا را نپذيرفته ، بلكه بر اين اعتقاد مىباشند كه هيچ مانعى ندارد كه با اجازهء مالك ، عوض در ملك شخص ديگرى داخل گردد همچون مثال معروف « اشتر بهذا شيئاً لنفسك » كه مالك با گفتن اين جمله به ديگرى اجازه مىدهد معامله را براى خود انجام دهد ، در نتيجه معوض از ملك مالك خارج شده ولى عوض به ملك ديگرى داخل مىشود ، در اين صورت تصحيح معاملات متوقف بر ملك بر فرض اباحه مطلقهء مالك بسيار آسان مىباشد .\r\n","page_name":" 74 ","page_number":74},
  {"content":"\r\n\r\nحال در اين دو حالت اخير ، بايد ديد كه آيا با نفس اعراض عملى سلب ملكيت حاصل مىگردد ، يا تنها جواز تملك براى ديگران ثابت است ؟\r\nدر اين باره پس از اين سخن خواهيم گفت .\r\n\r\n2 ) آيا جواز استرداد مال اعراض شده دليل بر خروج از ملك است ؟\r\nدر مثال روشن اعراض كه شخصى به قصد سلب ملكيت ، مالى را بيرون مىاندازد ، اگر كسى آن را اخذ كرده ، اگر مالك قبل از آن كه آخذ تصرف قابل توجهى در آن بكند از اعراض خود پشيمان شد ، بىترديد عقلا مالك را ذى حق مىدانند ، آقاى خوئى اين امر را دليل قطعى گرفته‌اند بر اين كه مال اعراض شده از ملك مالك خارج نمىشود ، از اين مثال روشن‌تر اين كه اگر پس از اعراض و قبل از اخذِ آخذ مالك پشيمانى خود را اعلام كند و به ديگران بگويد كه به اين مال دست نزنيد ، ديگر كسى حق حيازت مال را ندارد و همانند مباحات اصليه نيست كه « من سبق الى ما لم يسبقه احد فهو احق به » ، حال ببينيم آيا اين دو مثال را مىتوان دليل قطعى بر عدم خروج مال اعراض شده از ملك مالك دانست ؟ پاسخ اين سؤال آشكارا منفى است ، چه در مقام ثبوت احتمالاتى ديگر در كار است كه با وجود آنها نمىتوان اين دو مثال را دليل قطعى گرفت ، احتمالات متصوّره در مقام ثبوت احتمالاتى كه در اينجا محتمل است عبارت است از :\r\nاحتمال اوّل : اعراض سبب خروج از ملك نشود چنانچه مرحوم آقاى خوئى ( ره ) مىفرمايند .\r\nاحتمال دوم : اعراض سلب ملكيت مىكند ولى مشروط است ( به نحو شرط متأخر ) كه خودش قبل از اخذ ديگرى يا قبل از تصرف معتنابه به پشيمان نشود ، و اگر پشيمان شد كشف مىشود كه از آغاز ، اعراض سبب خروج از ملك نبوده است .\r\nاحتمال سوم : مال اعراض شده ملك آخذ مىگردد و بعد از پشيمانى هم از عدم ملكيت آخذ از اول كشف نمىكند ، ولى ملكيت آخذ غير مستقر و متزلزل است ، ( بر خلاف احتمال دوم كه خروج از ملك مراعى و مشروط بود )\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nالبته مالك شدن آخذ هم الزاماً به معناى خروج مال اعراض شده از ملك مالك اوّل قبل از اخذ نيست و لازم نيست مال اعراض شده همچون مباحات اصلى گرديده باشد ، بلكه ممكن است با نفس اخذ و حيازت از ملك مالك خارج گردد همچنان كه در لقطه در مال كمتر از يك درهم شارع اجازه داده است كه انسان اين مال را تملك كند و به نفس تملك ، انتقال از ملك مالك مجهول به ملك التقاطكننده صورت مىگيرد در اين مسأله هم مىتواند مسأله چنين باشد ، ولى ملكيت آخذ مىتواند غير مستقر باشد .\r\nاحتمال چهارم ( در خصوص فرض عدم اخذ ) : با پشيمان شدن مالك ، مال اعراض شده به ملك وى درنمىآيد ولى مالك احق به اين مال و حيازت آن مىباشد و ديگر كسى حق حيازت ندارد .\r\nبا وجود اين احتمالات در مقام ثبوت نمىتوان جواز استرداد را دليل قطعى بر عدم خروج از ملك دانست .\r\n\r\n3 ) نگاهى ديگر به بناء عقلا\r\nبه نظر مىرسد در جايى كه مالك به قصد سلب ملكيت ، مال خود را مثلًا در بيابان بيندازد ، عقلاء آن را از ملك او خارج مىدانند ، همچنان كه حيازت و قصد به چنگ آوردن مال در نظر عقلا سبب احداث ملكيت است ، اعراض نيز در نگاه آنان سبب از بين رفتن آن مىباشد ، حيازت و اعراض در نظر عقلا از يك باب است . حال اگر مالك قبل از اخذ از اعراض خود بازگشت ، مسأله چگونه است ؟ از نظر بناى عقلا چندان روشن نيست كه آيا كشف مىشود كه ملكيت آخذ از آغاز نبوده و از ملك مالك خارج نشده است ، و يا اين كه با وجود خروج از ملك مالك و ورود در ملك آخذ به جهت تزلزل ملكيت دوباره به ملك مالك بازمىگردد يا در فرض عدم اخذ ، حق اولويت براى مالك اوّل قائل هستند ؟ تمام اين احتمالات وجود دارد و روشن نيست كه بناء عقلا در اينجا چگونه است ؟ ولى اگر مالك پشيمان نشد تا آخذ تصرف قابل توجه كرد\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nبىشك بناء عقلا بر خروج مال اعراض شده از ملك مالك و ورود در ملك آخذ و استقرار آن مىباشد .\r\nالبته اين امر در صورتى است كه مالك قصد خروج از ملك و ازاله علقه اعتبارى نموده باشد بلكه به نظر مىرسد كه در جايى كه مالك ديگر نسبت به اين مال بىتفاوت است ، هر چند تصور قطع ارتباط اعتبارى را هم نداشته باشد با نفس اعراض تكوينى و بىتفاوت بودن مالك نسبت به مال ، عقلا مال را از ملك مالك خارج مىدانند ، و در فرض حيازت هم مىتوان گفت كه لازم نيست مالك قصد تملك و ايجاد علاقه اعتبارى داشته باشد ، بلكه همين قدر كه به قصد استيلاء تكوينى و انتفاع بردن از شىء بر آن مسلّط گردد ، همين امر را عقلا موضوع ايجاد علقه اعتبارى ملكيت مىدانند ، خلاصه حيازت و اعراض هر دو از يك باب است و ظاهراً در هيچ يك تصور ايجاد علقه اعتبارى يا قطع علقه اعتبارى شرط نيست .\r\nدر جايى هم كه مالك با اعراض قصد تمليك ديگران را داشته باشد يا اباحه مطلقه نموده باشد ، روشن است كه تا آخذ آن را اخذ و تملك نكرده باشد در ملك مالك باقى است و پس از اخذ هم قبل از تصرف مالك مىتواند رجوع كند همچون هبه ، البته رجوع از جهت اخلاقى ناپسنديده است ولى از جهت حقوقى صحيح است و همچون رجوع در معاملات لازم نيست كه از جهت حقوقى بىتأثير باشد .\r\nاين حكم صور مسأله از جهت بناى عقلاست ، روايات خاصه مسأله را نيز پيشتر بررسى كرديم .\r\n\r\n4 ) نتيجه بحث\r\nاعراض سبب خروج مال از ملك مالك مىگردد ، و ديگران مىتوانند مال اعراض شده را تملك كنند ولى اگر مالك اصلى پيش از اخذ ديگران يا پس از اخذ و قبل از تصرف معتنابه از اعراض خود بازگشت ، خودش مالك مال خواهد بود .\r\n« * و السلام * »\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\n7 / 7 / 1377 سه شنبه درس شمارهء ( 10 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات پيش و اين جلسه\r\nدر اين جلسه به بررسى مسأله 26 پرداخته ، حكم نگاه مرد به زنى كه قصد ازدواج با وى را دارد بيان نموده ، ضمن نقل روايات مربوطه ، به بررسى سند روايت عبد الله بن سنان ( كه در سند آن هيثم بن أبى مسروق و حكم بن مسكين واقع شده ) پرداخته بحث از شرح حال غياث بن ابراهيم را نيز آغاز مىكنيم .\r\n* * * \r\nالف ) : حكم نگاه مرد به زنى كه مىخواهد با وى ازدواج كند\r\n\r\n1 ) متن عروه :\r\nمسألهء 26 : « يجوز لمن يريد تزويج امرأة أن ينظر الى وجهها و كفّيها و شعرها و محاسنها . . . »\r\n\r\n2 ) توضيح مسأله :\r\nاز مسائلى كه فى الجمله مورد اختلاف نيست آن است كه كسى كه قصد ازدواج با زنى را دارد مىتواند به برخى از مواضع زن نگاه كند ، هر چند نگاه به اين مواضع در حال عادى جايز نباشد ، مثلًا اگر ما نگاه به وجه و كفين زان را در حال عادى نيز جايز ندانيم ، براى مريد تزويج قطعاً جايز خواهد بود ، در اصل اين مسأله اختلافى نيست . آنچه مورد بحث است تعيين مواضع مىباشد كه بايد با بررسى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nروايات حكم مسأله را روشن ساخت .\r\n\r\nب ) روايات مسأله :\r\n\r\nروايت الهيثم بن أبى مسروق النهدى\r\n« محمد بن الحسن باسناده عن احمد بن محمد بن عيسى عن الهيثم بن أبى مسروق النهدى عن الحكم بن مسكين عن عبد الله بن سنان قال : قلت لأبي عبد الله ( عليه السلام ) : الرجل يريد ان يتزوج المرأة ، أ ينظر الى شعرها ؟ فقال نعم ، انما يريد ان يشتريها باغلى الثمن » . « 1 »\r\nآقاى خوئى مىفرمايند : در طبع قديم تهذيب در سند روايت الهاشم بن أبى مسروق النهدى ضبط شده كه در كتب رجال و اخبار نشانه‌اى از او نيست و نسخه صحيح همان طبع جديد تهذيب است كه در وسائل هم آمده و هيثم بن أبى مسروق النهدى ضبط نموده است كه از ثقات مىباشد .\r\nاين سخن كاملًا درست است و نسخه‌اى از تهذيب را كه ما با نسخ معتبر تهذيب - كه گاهى با يكى دو واسطه با نسخه اصلى مقابله شده است - مقابله كرديم ، هيثم « 2 » بن أبى مسروق نهدى است ، اگر كسى به اسانيد ديگر هم مراجعه كند مطمئن مىشود كه الهيثم است ، به علاوه كلمه هاشم به عنوان علم بدون « ال » استعمال مىشود و « الهاشم » مسلماً غلط است ، چون استعمال « ال » بر سر اعلام و عدم استعمال آن سماعى است و در كلمهء هاشم با « ال » از عرب شنيده نشده است .\r\n\r\n\r\n","description":"","footnote":"\r\n( 1 ) ( وسائل ، ابواب مقدمات النكاح ، باب 36 ، ح 7 ، ج 20 ، ص 89 ، ط آل البيت )\r\n( 2 ) كلمهء هيثم با كلمهء هاشم كه در زمان قديم بدون الف « : هشم » نوشته مىشده بسيار شبيه بوده و چه بسا به هم تبديل شوند .\r\n","page_name":" 79 ","page_number":79},
  {"content":"\r\n\r\nحكم بن مسكين در سند تهذيب طبق تحقيق ثقة است « 1 » ، او مكفوف و نابينا بوده و در بعضى از موارد « الحكم الاعمى » تعبير شده و اجلّاء روات مثل حسن بن محبوب ، محمد بن الحسين بن أبى الخطاب ، و خصوصاً ابن أبى عمير و احمد بن محمد بن أبى نصر كه « لا يروون و لا يرسلون الا عن ثقة » كتاب او را روايت كرده‌اند .\r\nلذا به نظر ما روايت ، صحيحه است .\r\nالبته اين روايت در فقيه نيز وارد شده است با اين سند : سأل عبد الله سنان ابا عبد الله ( عليه السلام ) « 2 »\r\n\r\nروايت غياث بن ابراهيم\r\n« محمد بن الحسن باسناده عن احمد بن محمد بن عيسى عن محمد بن يحيى عن غياث بن ابراهيم عن جعفر عن أبيه عن على ( عليه السلام ) فى رجل ينظر الى محاسن امرأة يريد أن يتزوجها قال : لا بأس انّما هو مستام فان يقض أمر يكون » « 3 »\r\nدر بارهء مردى كه مىخواهد براى ازدواج با زنى ، به زيباييها و محاسن او نگاه كند ، حضرت مىفرمايد : بأسى نيست ، او مستام است و مىخواهد ارزش‌يابى كند و شخصى را كه يك عمر قصد زندگى با او را دارد ، ببيند ، او بايد تلاش خود را بكند البته هر چه مقدر باشد و مشيت الهى بدان تعلق گرفته باشد ، محقق خواهد شد .\r\nشايد به اين اشاره باشد كه انسان بايد توجه به نيروى قاهره الهى داشته باشد و از آن براى هدايت استمداد طلبد .\r\n\r\nبحث سندى - غياث بن ابراهيم عنوان يك نفر است يا دو نفر ؟ - :\r\n\r\n\r\n","description":"","footnote":"\r\n( 1 ) وثاقت اين راوى با دو مبناى « اكثار رواية الاجلاء عن الرجل » و « رواية احد الثلاثة ، ابن أبى عمير و البزنطى و صفوان » از مبانى مورد قبول استاد - مد ظله - در توثيقات عامه ثابت است چنان چه در متن خواهد آمد .\r\n( 2 ) فقيه 3 : 412 / 4439\r\n( 3 ) ( وسائل ، ابواب مقدمات النكاح ، باب 36 ، ح 8 ، ج 20 ، ص 89 ، ط آل البيت )\r\n","page_name":" 80 ","page_number":80},
  {"content":"\r\n\r\nآنكه در اين روايت قابل بحث است ، غياث بن ابراهيم است .\r\n\r\nبررسى احوال غياث بن ابراهيم\r\nدر رجال آقاى خوئى و برخى كتب ديگر اشتباهى در اين زمينه رخ داده ، غياث بن ابراهيم كه متعدد است ، واحد تخيل شده ، يكى غياث بن ابراهيم نخعى است و ديگرى غياث بن ابراهيم تميمى اسَيْدى يا اسبذى . آقاى خوئى مىفرمايند :\r\nبرقى ، غياث بن ابراهيم نخعى را جزء اصحاب حضرت صادق ( ع ) آورده است .\r\nنجاشى او را با تميمى يك نفر تصور كرده است . ولى در واقع دو نفرند . غياث بن ابراهيم نخعى ، از قبله نخع است كه قحطانى است . نسباً نخعى است نه ولائاً ، برخى از او با عبارت « عربىّ » ياد كرده يعنى از موالى نيست . در كتب رجالى ديگر مثل كتب عامه نيز سخنى از ولاء مطرح نيست و اگر چنين بود بايد ذكر مىشد ، معلوم مىشود كه بالاصاله نخعى است .\r\nاما غياث بن ابراهيم تميمى كه نجاشى و شيخ در فهرست و رجال او را عنوان كرده‌اند ، تميمى است و تميم جزء قبائل عدنان است و چون ذكرى از ولاء به ميان نيامده ، معلوم مىشود كه نسباً تميمى است . تميم داراى بطون مختلفى است كه يكى از آنها « أسيّديها » « 1 » و « اسبذيها » هستند . و هر دو ، هم اسيدى و هم اسبذى از بطون تميم‌اند ، صاحب قاموس الرجال « اسبدى » بودن را تقويت كرده است « 2 » ، چون در بعضى از روايات غياث بن ابراهيم الدارمى نقل شده « 3 » و راوى آن هم محمد بن يحيى خزاز است ، « اسبد » نيز از تيرهء دارم است ، لذا به احتمال قوى « اسبدى يا اسبذى » است .\r\nخلاصه قرائن مختلفى وجود دارد كه غياث بن ابراهيم دو نفرند ، يكى از قبيله قحطان است و ديگرى از قبيله عدنان ، كنيه نخعى ، ابو عبد الرحمن است كه در\r\n\r\n\r\n","description":"","footnote":"\r\n( 1 ) ابن اثير مىگويد : محدثين با تشديد ياء ( أُسَيِّد ) و نخاة با سكون ياء ( أُسَيْد ) تلفظ مىكنند\r\n( 2 ) قاموس الرجال 8 : 354\r\n( 3 ) تهذيب 8 : 228 / 824 ، فقيه 3 : 146 / 3539 .\r\n","page_name":" 81 ","page_number":81},
  {"content":"\r\n\r\nكتب عامه آمده ، و كنيه تميمى هم در كتب شيعه آمده ، ابو محمد است ، از نظر مكان هم نخعى ، كوفى است و تميمى بصرى است كه نزول به كوفه پيدا كرده و اگر كسى « كوفى » خواند ظاهر آن اين است كه اصالتاً كوفى است .\r\nاهل سنت در شرح حال غياث بن ابراهيم نخعى نقطه ضعفى را ذكر كرده‌اند و آن اين است كه براى خوش آمد مهدى عباسى - كه به كبوتر بازى علاقه داشت - حديثى را جعل كرد كه « لا سبق الّا فى خف أو حافر أو جناح » « 1 » البت در اينكه حديث مربوط به اوست يا وهب بن وهب أبو البخترى جعل كرده ، مورد اختلاف است ، در تاريخ بغداد در شرح حال وهب بن وهب مىنويسد كه احمد بن حنبل گفت : اين حديث را فقط او روايت كرده است .\r\nبه هر حال غياث بن ابراهيم تميمى كه صاحب كتاب است و مورد بحث ما مىباشد ، ارتباطى به نقطه ضعف كه مربوط به غياث بن ابراهيم نخعى است ، ندارد .\r\nغياث بن ابراهيم نخعى بلا اشكال سنى است و جزء دستگاه خلافت بوده و غياث بن ابراهيم تميمى شيعه و يا لااقل متشيع است .\r\nتنها نكته‌اى كه وجود دارد اين است كه آيا او « بترى » است ؟\r\n\r\nمذهب غياث بن ابراهيم تميمى\r\nشيخ طوسى غياث بن ابراهيم را از اصحاب حضرت باقر ( ع ) شمرده و درباره‌اش فرموده : « بترىٌ » در حالى كه بتريها جزء اهل سنت‌اند ، زيديها هم سنى دارند و هم شيعه ، جاروديهايشان شيعه‌اند و بتريهايشان سنى ، امير المؤمنين را افضل صحابه ميدانند و معتقدند كه خلافت حق ايشان بود ، ولى قابل انتقال به ديگرى بوده است و حضرت بر اساس مصالحى حق خود را به أبو بكر تفويض كرده و لذا خلافت او قانونى و شرعى بوده است . بسيارى از معاريف اهل سنت از بتريها\r\n\r\n\r\n","description":"","footnote":"\r\n( 1 ) به عنوان نمونه الميزان 5 : 421 / 6556\r\n","page_name":" 82 ","page_number":82},
  {"content":"\r\n\r\nهستند .\r\nشيخ و نجاشى در رجال ، غياث بن ابراهيم تميمى را از اصحاب حضرت صادق ( ع ) و حضرت كاظم ( ع ) معرفى مىكنند نجاشى وى را توثيق كرده كه ، معلوم مىشود غياث بن ابراهيم تميمى مورد بحث ما ، « بترى » نبوده ، و تبرى مربوط به فرد ديگرى است .\r\nصاحب قاموس الرجال احتمال داده‌اند كه غياث بن ابراهيم از اصحاب حضرت صادق ( ع ) ، همان غياث بن ابراهيم از اصحاب حضرت باقر ( ع ) باشد كه بترى است و آقاى خوئى به ادلهء مختلفى تمسك مىكنند تا ثابت كنند ، دو نفرند .\r\nنقل ادله ايشان و نقد آنها را به جلسه آينده موكول مىكنيم .\r\n« * و السلام * »\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\n8 / 7 / 1377 چهارشنبه درس شمارهء ( 11 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه :\r\nبحث در اين بود كه نگاه كردن به محاسن خانمى كه انسان مىخواهد با او ازدواج كند جايز است . يكى از روايات باب ، روايت « غياث بن ابراهيم » بود .\r\n\r\nدر مورد غياث سه سؤال مطرح است :\r\n1 - آيا او با غياث بن ابراهيم نخعى يكى است ؟ در جلسه قبل گفتيم كه متعدد است .\r\n2 - آيا غياث بن ابراهيم از اصحاب حضرت باقر ( ع ) است ؟ قاموس الرجال فرموده :\r\nممكن است ، مرحوم آقاى خوئى اين امر را ممكن نمىدانند ، در اين جلسه ضمن رد ادله ايشان اثبات مىكنيم كه حق با صاحب قاموس الرجال است .\r\n3 - آيا غياث بن ابراهيم امامى است ؟\r\nمرحوم مامقانى او را امامى مىدانند و صاحب قاموس الرجال تمايل دارند كه امامى نيست . در اين جلسه ضمن رد كلام قاموس الرجال ، امامى بودن او را اثبات مىكنيم .\r\nمسأله 26 : يجوز لمن يريد تزويج امرأة ان ينظر الى وجهها و كفيها و شعرها و محاسنها .\r\nيكى از روايات مسأله روايت غياث است :\r\n« عنه ( / احمد بن محمد بن عيسى ) عن محمد بن يحيى ( / الخزاز ) عن غياث بن ابراهيم عن جعفر عن أبيه عن على ( عليه السلام ) فى رجل ينظر الى محاسن امرأة يريد ان يتزوجها ، قال : لا بأس انّما هو\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nمستام ، فان يقض امر يكون » ( وسائل آل البيت - ج 20 ص 89 - باب 36 ابواب مقدمات النكاح - حديث 8 )\r\nبحث سندى : ( غياث بن ابراهيم )\r\nنجاشى مىگويد : « غياث بن ابراهيم التميمى الأسيدي ، بصرىٌ سكن الكوفة ، ثقة ، روى عن ابى عبد الله و ابى الحسن عليهما السلام ، له كتاب . . . حدثنا اسماعيل بن ابان بن اسحاق الوراق عنه بالكتاب »\r\nشيخ طوسى ره در اصحاب الصادق رجالش مىفرمايد : « غياث بن ابراهيم » ابو محمد التميمى الاسدى ، اسند عنه ، و روى عن ابى الحسن ع » ، و او را در باب « من لم يرو عن الائمة ع » نيز معرف كرده است .\r\nشيخ در فهرست نيز او را عنوان مىكند و به دو طريق كتابش را نقل مىكند :\r\n1 - « محمد بن يحيى الخزاز عنه »\r\n2 - « حميد عن الحسن بن على اللؤلؤى عنه » . و كتاب مقتلش را به طريق ذيل نقل مىكند : « احمد بن محمد بن موسى عن ابن عقده عن الحسين بن حمدان عن على بن ابراهيم بن معلّى عن زيدان بن عمر عنه » .\r\nدر مقابل برقى در اصحاب حضرت صادق ( ع ) مىگويد : « غياث بن ابراهيم النخعى عربى كوفى » ، و خود شيخ نيز در اصحاب الباقر ( ع ) رجالش مىگويد غياث بن ابراهيم بترى » .\r\n\r\nدر اينجا چندين سؤال مطرح است :\r\nاول : آيا غياث بن ابراهيم كه نجاشى و شيخ او را در اصحاب حضرت صادق ( ع ) عنوان كرده‌اند با غياث بن ابراهيم كه برقى عنوان كرده ، متحد است يا نه ؟\r\nدوم : آيا غياث بن ابراهيم كه در اصحاب الصادق ( ع ) رجال شيخ آمده همان غياث بن ابراهيم بترى است كه در اصحاب الباقر ( ع ) آمده است يا نه ؟\r\nسوم : بر فرض تعدد ، غياث بن ابراهيم كه در اصحاب حضرت صادق ( ع ) است امامى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاست يا نه ؟\r\nسؤال اول را ديروز بررسى كرديم و گفتيم كه اينها دو نفر هستند . چون يكى نخعى و ديگرى تميمى است و نخعى و تميمى در يك فرد قابل جمع نيست .\r\nاما بررسى سؤال دوم :\r\nصاحب قاموس الرجال مىفرمايد : محتمل است غياث بن ابراهيم اصحاب حضرت صادق عليه السلام همان غياث بن ابراهيم اصحاب حضرت باقر ( ع ) باشد كه بترى است .\r\nمرحوم آقاى خوئى ره مىفرمايند به 5 دليل دو نفر هستند :\r\nدليل اول : غياث بن ابراهيمى كه جزء اصحاب الصادق ( ع ) شمرده شده ، راوى كتابش « اسماعيل بن ابان بن اسحاق الوراق » است « 1 » و راوى كتاب « اسماعيل بن ابان » ، « احمد بن ابى عبد الله البرقى » است « 2 » ، چون برقى در سال 280 وفات كرده ، پس غياث بن ابراهيم از اصحاب امام باقر عليه السلام نيست ، چون ممكن نيست برقى از اصحاب حضرت باقر عليه السلام با يك واسطه ( / اسماعيل بن ابان ) روايت نقل كند .\r\nدليل دوم : راوى ديگر كتاب غياث ، محمد بن يحيى الخزاز ، است « 3 » ، و كتاب او را نيز برقى نقل مىكند . « 4 » و چون ممكن نيست برقى از اصحاب حضرت باقر ( ع ) با يك واسطه ( / محمد بن يحيى ) روايت كند پس اين غياث بن ابراهيم غير از آن غياثى است كه از اصحاب حضرت باقر ( ع ) است .\r\nدليل سوم : در مشيخه فقيه آمده است كه : أحمد بن محمد بن عيسى با يك واسطه (\r\n\r\n\r\n","description":"","footnote":"\r\n( 1 ) رجال نجاشى / ص 305 در طريق نجاشى به غياث بن ابراهيم التميمى : . . . جعفر المحمدى قال حدثنا اسماعيل بن ابان بن اسحاق الوراق عنه بالكتاب .\r\n( 2 ) رجال نجاشى / ص 32 طريق او به اسماعيل بن ابان : . . . على بن محمد ماجيلويه .\r\n( 3 ) فهرست الشيخ ترجمه غياث بن ابراهيم در طريق‌اش راوى از او محمد بن يحيى الخزاز است .\r\n( 4 ) فهرست الشيخ ترجمهء محمد بن يحيى : له كتاب يرويه عن غياث بن ابراهيم رويناه بهذا الاسناد ( يعنى جماعة عن ابى المفضل عن ابن بطه ) عن احمد بن ابى عبد الله عنه .\r\n","page_name":" 86 ","page_number":86},
  {"content":"\r\n\r\nواسطه اسماعيل بن بزيع يا محمد بن يحيى الخزاز است ) از غياث بن ابراهيم روايت مىكند ، و چون احمد بن محمد بن عيسى وفات برقى را در سال 280 درك كرده است نمىتواند از اصحاب حضرت باقر ( ع ) با يك واسطه نقل كند .\r\nدليل چهارم : ( كه واضح تر از ادله قبل است ) حميد در طبقه شاگردان برقى است و در سال 310 وفات كرده كرده ، او نيز كتاب غياث را با يك واسطه ( / الحسن بن على اللؤلؤى ) نقل مىكند ، « 1 » و نمىتواند از اصحاب حضرت باقر ( ع ) با يك واسطه نقل كند .\r\nبنابراين :\r\nغياث بن ابراهيم كه در مشيخه فقيه ، و رجال نجاشى و فهرست شيخ در اصحاب الصادق ( ع ) رجال شيخ عنوان شده ، غير از آن غياث بن ابراهيمى است كه در اصحاب الباقر ( ع ) رجال شيخ معرفى شده است .\r\n\r\nبررسى ادله مرحوم آقاى خوئى ره :\r\nنقد دليل اول :\r\nاشكال صغروى : ثابت نيست كه برقى از اسماعيل بن ابان وراق نقل كرده باشد .\r\nما دو نفر به نام « اسماعيل بن ابان » داريم ، يكى « ورّاق » است و برقى از « اسماعيل بن ابان » روايت كرده و مشخصه‌اى ذكر نكرده و از كجا معلوم اين اسماعيل بن ابان همان « وراق » باشد ؟ « 2 »\r\nمناقشه كبروى : اينكه گفته‌ايد « و لا يمكن روايته عن اصحاب الباقر ( ع ) بواسطة واحدة » صحيح نيست چون چند اشكال دارد :\r\n\r\n\r\n","description":"","footnote":"\r\n( 1 ) فهرست الشيخ ترجمهء غياث بن ابراهيم .\r\n( 2 ) توضيح : در كتب عامه اسماعيل بن ابان الوراق الازدى أبو إسحاق الكوفى متوفى 210 ، و اسماعيل بن ابان القنوى الخياط ابو اسحاق الكوفى متوفى 216 آمده است . و احتمالًا آنچه كه در پاورقى ( 1 ) به آن اشاره شد تصحيف اسماعيل بن ابان ابو اسحاق الوراق باشد . نكته ديگر اين كه اشكال صغروى استاد با توجه به سند وفات اين دو اسحاق بن ابان كه يكى 210 هجرى ، و ديگرى 216 مىباشد تطبيق كبراى مورد نظر آقاى خوئى ره در اينكه اسحاق بن ابان از اصحاب الباقر عليه السلام با يك واسطه نمىتواند نقل بكند را بهم نمىزند . بنابراين اشكال عمده در اينجا اشكال كبروى استاد مىباشد .\r\n","page_name":" 87 ","page_number":87},
  {"content":"\r\n\r\nاشكال اول : خود شما اين امر را ممكن مىدانيد .\r\nتوضيح آنكه نجاشى مىگويد برقى كتاب اسماعيل را روايت مىكند و شما در معجم الرجال كه عبارت نجاشى را نقل مىكنيد مىفرمائيد : « هذا ( / اسماعيل بن ابان ) احد الرجلين الذين ذكرهما الشيخ » چون شيخ در فهرست دو نفر را به نام اسماعيل بن ابان عنوان كرده كه راوى اولى « ابو سمينة ، محمد بن على الصيرفى » است ، و راوى ديگرى « ابراهيم بن سليمان » ، پس محتمل است كه مروى عنه برقى ، اسماعيل بن ابان دوم باشد ( همان كه راوى او ابراهيم بن سليمان است ) .\r\nو در ذيل ترجمهء اسماعيل بن ابان دوم مىفرمائيد : « نعم يحتمل اتحاد هذا مع اسماعيل بن ابان الخياط الآتى » ( كه از اصحاب حضرت صادق ( ع ) است ) .\r\nدر نتيجه ممكن مىدانيد برقى با يك واسطه ( كه اسماعيل بن ابان الخياط باشد ) از اصحاب حضرت باقر ( ع ) ( كه امام جعفر صادق عليه باشند ) روايتى نقل كند . بنابراين روايت برقى از اصحاب الباقر ( ع ) ثابت است .\r\nاشكال دوم : برقى مكرراً از محمد بن سنان نقل مىكند و روايت محمد بن سنان نيز از ابى الجارود ( كه از اصحاب حضرت باقر ( ع ) است ) فراوان است . پس برقى مكرر از اصحاب حضرت باقر ( ع ) با يك واسطه نقل كرده است .\r\nاشكال سوم : اسماعيل بن ابان در طبقه‌اى است كه مىتوانند از اصحاب حضرت باقر ( ع ) روايت كند ، حدود سيزده نفر از مشايخ اسماعيل را تهذيب الكمال نقل كرده است .\r\nالف / يكى از مشايخ اسماعيل « ابى الجارود زياد بن منذر » است ، كه از اصحاب حضرت باقر ( ع ) است\r\nب / شيخ ديگرش « اسماعيل بن خليفه » ( متولد 84 ) است كه در زمان رحلت امام باقر ( ع ) ( سال 114 ) سىساله بوده است . پس اسماعيل بن ابان مىتواند از اصحاب حضرت باقر ( ع ) روايت كند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nج / شيخ ديگرش « عبد الرحمن » نوادهء حنظلهء غسيل الملائكه است كه در سال 114 ، حدوداً 50 سال داشته است ، و بيش از يكصد سال عمر كرده و حدود سال 72 فوت كرده است .\r\nبقيه مشايخ اسماعيل بن ابان ولادتش در دست نيست ولى در سالهاى 153 تا 174 و همه اينها امكان عرفى دارد كه از امام باقر عليه السلام روايت كنند .\r\nاز پاسخ دليل اول ، پاسخ دليل دوم مرحوم آقاى خوئى نيز روشن مىشود .\r\nدليل سوم / از جواب دليل اول نقد اين دليل نيز روشن مىشود چون اولًا احمد بن محمد بن عيسى هر چند بعد از برقى فوت كرده است ولى تولدش قبل از برقى است پس او نيز مىتواند از اصحاب باقر عليه السلام با يك واسطه روايت كند .\r\nثانياً احمد بن محمد بن عيسى از ابى الجارود ( كه از اصحاب امام باقر عليه السلام است ) با يك واسطه ( / محمد بن سنان ) روايت مىكند . ثالثاً « احمد بن محمد بن عيسى » مكرراً از « حماد بن عيسى » روايت دارد و حماد از طرفى جزء مشاهير روات امام صادق عليه السلام است و چون امام صادق عليه السلام از روات پدرشان مىباشند پس احمد بن محمد بن عيسى مىتواند از اصحاب امام باقر عليه السلام يعنى امام صادق ( عليه السلام ) با يك واسطه ( / حماد بن عيسى ) روايت كند و از طرف ديگر حماد از پنج نفر از طبقه اول فقهاء اصحاب امام باقر عليه السلام روايت دارد ( زراره ، محمد بن مسلم ، ابو نصير ، فضيل بن يسار ، معروف بن خربوذ ) پس از ناحيه نقل احمد بن محمد بن عيسى اشكال نيست .\r\nنقد دليل چهارم :\r\nاولًا : روايات حميد مشتمل بر مراسيل كثيره است و با نقل حميد نمىتوان طبقات را تعيين كرد .\r\nثانياً : بين وفات حميد و رحلت امام باقر عليه السلام 199 سال فاصله است و اگر حميد بخواهد با دو واسطه از امام باقر عليه السلام نقل كند مىبايست به طور متوسط\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nفاصله وفات راوى با وفات مروى عنه حدود 65 سال باشد و نقل كردن چنين فاصله‌اى هر چند به طور وفور نيست لكن ممكن است و اسناد عاليه همين سندهاست .\r\nنقد دليل پنجم :\r\nاولًا : على بن ابراهيم بن هاشم كه با حميد هم طبقه است مىتواند از حضرت باقر عليه السلام با دو واسطه نقل كند و توضيح آن در نقد دو دليل چهارم گذشت .\r\nثانياً : اين على بن ابراهيم كه در طريق كتاب غياث واقع شده است « على بن ابراهيم بن هاشم » زندهء در سال 307 نيست بلكه « على بن ابراهيم معلى » است و طريق فهرست چنين است : « اخبرنا به احمد بن محمد بن موسى عن ابن عقدة عن الحسين بن حمدان عن على بن ابراهيم بن معلى عن زيدان بن عمر قال حدثنا غياث » و هيچ مانعى ندارد كه ابن عقده با 3 واسطه از غياث روايت كند .\r\nبررسى سؤال سوم : غياث بن ابراهيم امامى است يا خير ؟\r\nمرحوم مامقانى مىگويد : از روايت غياث معلوم مىشود كه امامى است چون صدوق در عيون اخبار الرضا عليه السلام روايتى را از غياث در معناى حديث ثقلين نقل مىكند ، كه حضرت على عليه السلام فرموده « . . . انا و الحسن و الحسين و الأئمة التسعة من ولد الحسين . . . » ( بحار 23 / 147 ) و در خصال نيز غياث بن ابراهيم روايتى را نقل مىكند كه پيامبر صلى الله عليه واله و سلم فرمود : « . . . كيف تهلك امة انا اولها و اثنى عشر من بعدى من السعداء . . . » ( بحار 36 / 242 ) فيكون إماميته كالدراية .\r\nصاحب قاموس الرجال مىفرمايد : « كون اماميته دراية الخبرين غير معلوم » زيرا اولًا : در هر دو بابى كه اين دو روايت را صدوق نقل كرده ، اكثر روات آن باب غير امامى هستند .\r\nثانياً : دو مؤيد براى عامى بودن غياث هست : الف - از حضرت صادق ( ع ) تعبير « جعفر » مىكند .\r\nب - چون حضرت راوى را از عامه مىدانسته‌اند لذا براى فرمايش خودشان سند\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nذكر كرده‌اند .\r\nج - ممكن است اين شخص همان غياث بن ابراهيم باشد كه در اصحاب حضرت باقر عليه السلام رجال شيخ آمده است و چون او از عامه و بترى است پس ممكن است اين غياث نيز غير امامى باشد .\r\n\r\nنقد كلام صاح قاموس الرجال :\r\n1 - دليل سوم ايشان دورى است ، چون هر دليلى بايد صرف نظر از ادله ديگر دلالتش تمام باشد . اگر ما از دليل اول و دوم ايشان صرف نظر كنيم و بپذيريم كه روايتى كه صدوق در خصال و عيون از غياث نقل كرده امامى بودن غياث را مىرساند ديگر احتمال اتحادش با غياث بن ابراهيم بترى در كار نيست و در صورتى مىتوانيم اين احتمال را بدهيم كه در كلام مرحوم مامقانى مناقشه كنيم و روايت صدوق را دليل عامى بودن ندانيم . خلاصه احتمال اتحاد متوقف بر عدم دليليت نقل روايت اثنى عشر است و عدم دليليت را مىخواهند از احتمال اتحاد بدست آورند و هذا دور .\r\n2 - بين راوى مع الواسطه و راوى مستقيم فرق است ، چون رواة مع الواسطه امام ممكن است عامى باشند . و به امامت حضرت معتقد نباشند لكن كسى كه مىرود محضر امام عليه السلام شاگردى مىكند و از كلام حضرت كتابى را جمع‌آورى مىكند نمىتواند غير امامى باشد . الان ما ممكن است رواياتى را از أبو هريره نقل كنيم در حالى كه او را هيچ قبول نداريم ولى كسى كه مىرود شاگردى أبو هريره را مىكند بايد معتقد به او باشد .\r\n3 - اينكه از امام صادق عليه السلام گاهى به « جعفر » تعبير مىكند ( در حالى كه بيش از 80 % از روايات غياث با تعبير « أبا عبد الله » است ) به اين جهت است كه تقيّد به تعبيرات در اوائل چندان مستحكم نشده بوده است ، بلكه تا زمان شيخ طوسى ( ره ) نيز بسيارى از اوقات اسم مبارك امام عليه السلام را بدون « عليه السلام » مىآورده‌اند ،\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nهمچنان‌كه در نسخه‌اى از تهذيب كه با نسخه اصل مقابله شده ، بسيارى از عليه السلام‌ها قلم گرفته شده است .\r\n4 - اينكه سندى براى روايات امام صادق عليه السلام نقل مىكند براى اين است كه برخى از اماميه بيشتر با عامه محشور بوده‌اند و لذا گاهى امام عليه السلام در بيان احكام سند خودشان را ذكر مىكرده‌اند . و گاهى خود راوى امامى ، براى آنكه مخاطبينش بپذيرند ، سند عمومى را كه ائمه عليهم السلام فرموده‌اند در آغاز روايات آنها اضافه مىكرده‌اند .\r\nبه علاوه مواردى كه براى كلام امام صادق عليه السلام سند ذكر مىكند ، مشابه نقل عامه نيست چون در گروهى از رواياتش حضرت صادق عليه السلام از حضرت باقر عليه السلام از پيامبر اكرم صلى الله عليه واله و سلم نقل مىكنند و سند ما بين را بيان نمىكنند و در گروهى ديگر از روايات غياث سند به حضرت امير عليه السلام مىرسد نه به پيامبر صلى الله عليه و آله و سلم به طور خلاصه اسنادى كه نقل مىكنند اسنادى نيست كه يك سنى معمولى قبول داشته باشد .\r\nپس اين جهت نيز شاهد امامى نبودن نيست .\r\n« * و السلام * »\r\n\r\nفهرست منابع اصلى :\r\n1 - بحار الانوار ( مرحوم علامه مجلسى ره )\r\n2 - وسائل الشيعة ( شيخ حر عاملى ره )\r\n3 - رجال نجاشى\r\n4 - رجال شيخ طوسى ره\r\n5 - فهرست شيخ طوسى ره\r\n6 - مشيخهء فقيه\r\n7 - معجم رجال حديث ( مرحوم آية الله خوئى )\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\n11 / 7 / 1377 شنبه درس شمارهء ( 12 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه :\r\nدر جلسات پيش گفتيم كه يكى از رواياتى كه براى « جواز نظر به زن به منظور ازدواج » استدلال شده روايت غياث بن ابراهيم است . چند شاهد بر عامى بودن غياث از قاموس الرجال نقل كرده آن را نقد نموديم . در اين جلسه شواهدى بر امامى بودن او اقامه مىكنيم ، و اثبات مىكنيم كه غياث امامى و ثقه است ، و رواياتش ارزش روايات صحيحه را دارد ، و در ادامه بحث روايت اين مسأله را نقل كرده ، مورد بررسى قرار مىدهيم . »\r\n\r\nبحث در اين بود كه « هل يجوز لمن يريد تزويج امرأة ان ينظر اليها ؟ أم لا ؟ »\r\nيكى از ادلهء مسأله ، روايت غياث بن ابراهيم بود ، كلام در سند روايت بود ، « احمد بن محمد بن يحيى عن محمد بن يحيى الخزاز عن غياث بن ابراهيم عن الصادق عليه السلام »\r\nمرحوم آقاى خوئى گفته بودند كه اين غياث بن ابراهيم ممكن نيست كه همان كسى باشد كه شيخ طوسى او را از اصحاب حضرت باقر عليه السلام شمرده است ، چون « حميد » كتاب غياث را با يك واسطه نقل مىكند ، و اگر غياث از اصحاب حضرت باقر عليه السلام باشد لازم مىآيد حميد متوفاى 310 بتواند از امام باقر عليه السلام ( كه در سال 114 رحلت فرمودند ) با دو واسطه نقل كند ، و اين امرى غير ممكن است .\r\nدر جلسه قبل گفتيم به نظر ما چنين نقلى هر چند مستبعد است لكن غير ممكن\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nنيست و از اسناد عاليه است و در بين سندهاى عالى امرى متعارف است . اصطلاح علو سند در روايت به معناى كمى واسطه است و منشأ آن اين است كه شخصى در اوائل جوانى حديثى را شنيده و در پيرى آن را به شاگردش بازگو مىكند ، و نقل كردن از محدّثى كه در دويست سال پيش از ناقل فوت شده است البته با دو واسطه ، در سندهاى عادى هر چند نادرست ولى در ميان سندهاى عالى امرى متعارف و معمولى است .\r\nبنابراين بهتر است بگوييم چنين نقلى « مستبعد » است ، و نگوئيم « غير ممكن » است .\r\nيكى از نمونه‌هايى كه براى سند عالى گفته شده اين است كه شيخ طوسى ره متوفاى 460 از « احمد بن حسن بن على بن فصال » متوفاى 620 با دو واسطه روايت مىكند و اين دو واسطه « ابن صلت اهوازى » و « ابن عقده » هستند . ( جامع الرواة ج 1 ص 66 ، در پاورقى ترجمهء ابن عقده )\r\nالبته اين مثال قابل مناقشه است ، چون نقل « ابن عقده » از « احمد بن حسن بن فضال » ثابت نيست ، و اين مطلب كه در جامع الرواة ج 1 ص 45 آمده كه « ابن عقده از احمد بن حسن بن فضال در تهذيب باب ما يجوز الصلاة فيه من اللباس روايت دارد » ، اشتباه است و آن محدثى كه ابن عقده در آن باب از او نقل مىكند « احمد بن محمد بن الحسن » است نه « احمد بن حسن بن على بن محمد بن فضال » ( تهذيب ج 2 ص 219 حديث 268 ) . « 1 »\r\n\r\n\r\n","description":"","footnote":"\r\n( 1 ) جهت اطلاع از اختلافات بزرگان در اعتبار و عدم اعتبار غياث به كتاب حاوى الاقوال و منتهى المقال و تنقيح المقال مراجعه شود ، و نكتهء قابل توجه اينكه غياث بن ابراهيم طبقه‌اش منعى ندارد از اينكه از اصحاب امام باقر شمرده شود ، و با توجه به اينكه لفظ غياث بن ابراهيم از الفاظ غريبه است و به اين نام راوى خيلى كم است ( و ظاهراً 2 نفر در مجموع روايت عامه و خاصه مسمى به اين نام مىباشند ) ممكن است اتحاد غياث بترى مذكور در اصحاب الباقر ، با غياث التميمى گفته شود ( به اين نكته حضرت استاد در درسهاى قبلى در سنوات گذشته اشاره فرموده‌اند ) ، ولى با توجه به ادله وثاقت و دلائل امامى بودن اين راوى يا بايد قائل به تعدد شويم ، و يا اينكه قائل به اتحاد راوى باشيم و توجيهاتى را كه براى رد بترى بودن غياث بزرگان اصحاب متعرض‌اش شده‌اند بپذيريم ، و در صورت تعدد هم غياث بن ابراهيم موجود در اسناد منصرف به غياث ، ثقه ، امامى است و مشكل اشتراك بين ثقه و ضعيف پيش نخواهد آمد .\r\n","page_name":" 94 ","page_number":94},
  {"content":"\r\n\r\nشاهد ديگرى بر مدعاى مرحوم آقاى خوئى ره :\r\nاز شواهد اين مطلب كه « غياث بن ابراهيم » از اصحاب حضرت باقر عليه السلام نمىتواند باشد اين است كه « ابراهيم بن هاشم » بدون واسطه از « غياث بن ابراهيم » روايت دارد . « كتاب التوحيد صدوق ، باب 60 ، باب قضا و قدر ، حديث 33 ) و ابراهيم بن هاشم نمىتواند بىواسطه از اصحاب حضرت باقر عليه السلام روايت كند .\r\nنقد اين شاهد :\r\nبه ظن قوى در اين روايت سقطى صورت گرفته است ، چون چنين نقلى از ابراهيم بن هاشم در هيچ يك از كتب روائى موجود سابقه ندارد و تمام كسانى كه از مشايخ ابراهيم بن هاشم هستند در طبقه شاگردان غياث هستند ، و هيچ كدام با خود غياث هم طبقه نيستند . « 1 » پس نقل ابراهيم بن هاشم نيز شاهد نيست .\r\nآيا بالاخره غياث از اصحاب حضرت باقر سلام الله عليه است ؟\r\nغياث بن ابراهيم كثير الرواية است « 2 » و از غير از امام صادق عليه السلام از جماعتى از مشايخ روايت دارد ، ولى ما در هيچ كدام از كتب حديثى موجود به عنوان نمونه موردى را نيافتيم كه غياث از كسى روايت كرده باشد كه زمان حضرت باقر عليه السلام را درك كرده باشد ، و بسيار مستبعد است اين محدّث كثير الروايه در دوران امام باقر عليه السلام صلاحيت اخذ حديث داشته است ولى از حضرت و هيچ كدام از اصحابشان روايت نشنيده باشد .\r\n\r\nنكتهء رجالى :\r\nمرحوم آقاى خوئى ره مىفرمايند از غرائب كلام اين است كه شيخ طوسى در مورد غياث ابن ابراهيم فرموده « روى عن أبى الحسن عليه السلام » در حالى كه روايات\r\n\r\n\r\n","description":"","footnote":"\r\n( 1 ) قابل تأمل است كه ابراهيم بن هاشم در حدود 15 مورد در كتب اربعه و كتب صدوق و مصادر بحار الانوار با يك واسطه از غياث بن ابراهيم نقل روايت مىكند و هيچ كجا بدون واسطه از او نقل نمىكنند .\r\n( 2 ) ايشان در كتب اربعه حدود 190 مورد و كتب صدوق 35 مورد و حدود 60 مورد در ساير مصادر بحار الانوار روايت دارند .\r\n","page_name":" 95 ","page_number":95},
  {"content":"\r\n\r\nغياث منحصر به حضرت صادق است ، و لم نعثر على روايته عن الكاظم عليه السلام .\r\n\r\nنقد استاد - مد ظله - :\r\nاز غرائب كلام ، سخن مرحوم آقاى خوئى است كه مىفرمايند : جميع روايات غياث از حضرت صادق عليه السلام است ، با اينكه غياث غير از امام صادق عليه السلام از عده اى از مشايخ روايت دارد .\r\n1 - ابو حمزه ثابت بن دينار ( بحار ج 23 ص 125 )\r\n2 - حسين بن زيد فرزند زيد شهيد ( بحار ج 36 ص 242 )\r\n3 - خارجة بن مسلم ( بحار ج 2 ص 23 )\r\n4 - صاعد بن مسلم ( تهذيب ج 3 ص 269 )\r\nو مراد از غياث در روايت تهذيب ، غياث بن ابراهيم است ، به قرينهء نقل محمد بن يحيى الخزاز\r\n5 - اسماعيل بن ابى زياد ( بحار 36 ص 383 )\r\n( البته در برخى از مصادر چون بحار ج 79 ، ص 277 روايت غياث بن ابراهيم از اسحاق بن عمار نيز آمده است ، ولى در اين نقل اشتباهى رخ داده است و صحيح آن غياث بن كلّوب عن اسحاق بن عمار » است . )\r\nو عجيب است كه چون مرحوم آقاى خوئى ره روايت « غياث عن الكاظم » را در كتب اربعه نيافته‌اند ، فرموده‌اند : كلام شيخ « روى عن ابى الحسن عليه السلام » من غرائب الكلام ، در حالى كه كلام شيخ را نجاشى هم تأييد كرده است ، و حال آن كه در مطلب ديگرى كه تنها شيخ نقل كرده است استغراب نمىكنند ، شيخ طوسى ره غياث را در اصحاب الباقر عليه السلام آورده است ، و اين مطلب از متفردات شيخ است ، آن هم فقط در رجال نه در فهرست ، و از نظر طبقه نيز مستبعد است ، ولى مرحوم آقاى خوئى هيچ گونه استغرابى نمىكنند .\r\n\r\nتحقيق در مذهب غياث بن ابراهيم :\r\nصاحب قاموس الرجال شواهدى بر عامى بودن او ذكر كرده بودند كه در جلسه قبل\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nنقل كرده ، آن را نقد كرديم .\r\n\r\nشواهدى بر امامى بودن غياث :\r\n\r\nشاهد اول :\r\nاز تأمل در رواياتى كه غياث نقل مىكند امامى بودن او استفاده مىشود . « 1 »\r\n\r\nشاهد دوم :\r\nدر اكثر روايات غياث ، نام مبارك حضرت على عليه السلام به تعبير امير المؤمنين برده مىشود و مىگويد : « نهى امير المؤمنين ، قال امير المؤمنين و . . . » و معلوم مىشود كه امير المؤمنين از نظر راوى متعدّد نبوده است كه بدون مشخصه ذكر مىگردد ، و اين امر اختصاص به اماميه دارد كه اصطلاح امير المؤمنين در ذهنيت و فرهنگ آنها از القاب خاصّه حضرت امير عليه السلام است ، بلكه يك نحوه علميتى پيدا كرده است . و معمول نيست كه سنّى چنين تعبيرى كند .\r\n\r\n\r\n","description":"","footnote":"\r\n( 1 ) تعدادى از روايات مورد نظر حضرت استاد ذيلًا ذكر مىشود . 1 - غياث بن ابراهيم عن الصادق عليه السالم عن آبائه عن الحسين عليه السلام قال سئل امير المؤمنين عليه السلام عن معنى قول رسول الله ( ص ) « انى مخلف فيكم الثقلين كتاب الله و عترتى » من العترة ؟ فقال : انا و الحسن و الحسين و الائمة التسعة من ولد الحسين ، تاسعهم مهديهم و قائمهم ، لا يفارقون كتاب الله و لا يفارقهم حتى يردوا على رسول الله ( ص ) حوضه ( بحار ج 23 ص 1247 )\r\n2 - غياث بن ابراهيم عن . . . قال رسول الله ( ص ) : ابشروا ثم ابشروا ثلاث مرّات . . . كيف تهلك امة انا أولها و اثنا عشر من بعدى من السعداء و اولى الالباب و المسيح عيسى بن مريم آخرها . . . » ( بحار ج 36 ص 242 )\r\n3 - غياث نقل مىكند : « قال رسول الله ( ص ) لعلى بن أبي طالب عليه السلام : يا على ، انا مدينة العلم و أنت بابها ، و لن تؤتى المدينة الا من قبل الباب ، و كذب من زعم انه يحبّنى و يبغضك لانّك منّى و أنا منك ، لحمك من لحمى . . . و أنت امام أمّتي و خليفتى عليها بعدى . . . مثل الائمة من ولدك بعدى مثل سفينة نوح من ركبها نجى و من تخلف عنها غرق . . . ( بحار ج 23 ص 125 )\r\n4 - پيامبر فرموده : أنا سيد الناس و لا فخر ، و على سيد المؤمنين ، اللهم وال من والاه . . . » ( بحار ج 24 ص 322 )\r\n5 - قال سألت الحسن بن على عليهما السلام عن الأئمة قال « عدد شهور الحول » ( بحار ج 36 ص 383 )\r\n6 - « أصبحت يوماً أمّ سلمة ( رض ) تبكى ، فقيل لها : ممّ بكاؤك ، فقالت : لقد قتل أبنى الحسين الليلة . . . » ( بحار ج 45 ص 230 )\r\n7 - قال رسول الله ( ص ) : « من أنكر القائم ( عج ) من ولدى فقد أنكرنى ، ( بحار ج 51 ص 73 )\r\n8 - قال رسول الله ( ص ) : « من أنكر القائم ( عج ) من ولدى فى زمان غيبته مات ميتة جاهلية ( بحار ج 51 ص 253 )\r\n9 - قال رسول الله ( ص ) : . . . نظرت فى السماء كلها فلما رأيت ، رأيتك يا علىّ ، فاستغفرت لك و لشيعتك الى يوم القيامة ، ( بحار ج 68 ص 38 )\r\n","page_name":" 97 ","page_number":97},
  {"content":"\r\n\r\nالبته اين شاهد مىتواند مؤيد باشد ، چون بسيارى از اوقات اين تعبيرات در روايات ما نقل به معنى شده است ، و تعبير اصل آن محفوظ نمانده است .\r\n\r\nشاهد سوم :\r\nنجاشى در مورد غياث مىگويد : « ثقة » ، و مكرّر گفته‌ايم كه ثقه به طور مطلق در كلام نجاشى ، و شيخ ، و مانند آنها دليل امامى بودن نيز مىباشد ، يعنى از نظر جهاتى كه در اعتبار روايت دخيل است مورد اعتماد و اطمينان است . يكى از آن جهات مذهب راوى است ، ثقة يعنى قولًا و مذهباً مورد اعتماد است . البته چون دلالت ثقة بر مذهب راوى ، دلالت اطلاقى است نه وضعى ، منافاتى ندارد كه مطلق نياورند و بگويند « واقفى ثقة ، فطحى ثقة ، و مانند اينها »\r\nاز جهت ديگر نجاشى خود مىگويد من در اين فهرست بنا دارم كه آنچه را راجع به صحّت و فساد مذهب مؤلفين اطلاع دارم بياورم و چون غياث كثير الرواية است و كتابش را جماعتى از اماميه نقل مىكنند ، و قريب العهد به زمان نجاشى ، و شيخ است و بسيار مستبعد است كه مذهب او براى نجاشى ، يا شيخ مخفى مانده باشد يا مذهب او را بدانند ولى در رجالشان تذكرى نداده باشند .\r\n\r\nشاهد چهارم :\r\nكلينى در دو باب از ابواب كافى ، روايت غياث را ذكر كرده ولى روايات معارضش را با وجود اين كه از طريق اماميه بوده و در كتابهاى معروفى نقل شده كه در دست او بوده است ، نقل نكرده است و بسيار مستبعد است كه كلينى روايات سنىها را نقل كند ولى روايات امامى مقابل را نقل نكند .\r\nالبته كلينى در بسيارى از جاهاى كافى رواياتى را كه مورد فتوايش نبوده نقل نمىكند ، مثلًا در حدّ سفر شرعى ، فقط روايات چهار فرسخ را ذكر مىكند ، و روايات هشت فرسخ را با وجودى كه در كتابهايى بوده كه در اختيار كلينى بوده نقل نمىكند ، ولى اگر غياث امامى نباشد عادتاً بعيد است به قول غياث سنى اعتماد كرده باشد و روايت معارض امامى را اصلًا نقل نكرده باشد ، پس معلوم مىشود كه كلينى غياث را امامى مىدانسته است .\r\n\r\nشاهد پنجم :\r\nغياث از مشايخ ابن ابى عمير است ، و طبق شهادت شيخ طوسى همهء\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمشايخ ابن ابى عمير ثقه هستند ، و گفتيم ثقه به نحو اطلاق دال بر امامى بودن است .\r\nهر يك از اين شواهد به تنهايى كافى است براى امامى بودن ، تا چه رسد به مجموع آنها .\r\nفتحصّل كه غياث بن ابراهيم امامى است .\r\n\r\nاعتبار غياث بن ابراهيم :\r\nغياث بن ابراهيم ثقه و مورد اعتماد است چون :\r\n1 - نجاشى صريحاً او را توثيق كرده است .\r\n2 - از مشايخ ابن ابى عمير است .\r\n3 - كتابش را جماعتى از اماميه روايت مىكنند .\r\n4 - كلينى به او اعتماد كرده است .\r\n5 - بزرگانى چون صدوق و مفيد و شيخ طوسى و . . . با اينكه قريب العهد به او هستند و با توجه به كثير الرواية بودنش او را مىشناخته‌اند در هيچ جا روايت او را رد نكرده‌اند .\r\n\r\nروايات مسأله :\r\n( اين روايات از كتاب جامع الاحاديث الشيعة ج 20 ص 31 به بعد نقل مىشود )\r\nروايت اول : ( كافى ) على بن ابراهيم عن أبيه عن ابن أبى عمير عن أبى ايوب الخزّاز عن محمد بن مسلم قال سألت ابا جعفر عليه السلام عن الرجل يريد ان يتزوج المرأة أ ينظر اليه ؟ قال نعم ، انما يشتريها باغلى الثمن .\r\nاز اين روايت استفاده مىشود كه كسى كه قصد ازدواج با خانمى را دارد مىتواند به او نگاه كند ، و نسبت به متعلق نظر مطلق است و اسمى از وجه و كفين و . . . نبرده است .\r\nروايت دوم : ( علل الشرايع ) أبى ره عن سعد بن عبد الله عن أحمد بن محمد بن عيسى عن البزنطى عن يونس بن يعقوب قال : قلت لأبي عبد الله عليه السلام الرجل يريد أن يتزوج المرأة يجوز ان ينظر اليها ؟ قال نعم و ترقّق له الثياب لانه يريد ان يشتريها باغلى ثمن .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nروايت سوم : ( الجعفريات ) باسناده عن على ع قال : قال رسول الله ص اذا اراد احدكم ان يتزوج المرأة فلا بأس ان يولج بصره فانما هو مشترى .\r\nيعنى مىتواند نگاه خريدارى و نگاه نافذ داشته باشد و به نحو دقيق نگاه كند . البته جعفريات از نظر سند قابل اعتماد نيست .\r\nروايت چهارم : ( كافى ) الحسين بن محمد عن معلّى بن محمد عن بعض اصحابنا عن أبان بن عثمان عن الحسن السكرىّ عن أبى عبد الله ( ع ) أنه سأله عن الرجل ينظر الى المرأة قبل أن يتزوجها ، قال نعم ، فلم يعطى ماله ؟ !\r\nاو خرج مىكند تا با كسى ازدواج كند كه بتواند با او زندگى كند ، لذا مىتواند او را نگاه كند .\r\nروايت پنجم : ( تهذيب ) احمد بن محمد بن عيسى عن محمد بن يحيى عن غياث بن ابراهيم عن جعفر عن أبيه عن على عليه السلام فى رجل ينظر الى محاسن امرأة يريد ان يتزوّجها قال لا بأس ، انما هو مستام فان يقض امر يكون ( يكن ) .\r\nيعنى اين كسى است كه موردش را ارزش‌يابى مىكند ، البته هر چه خدا قسمت كند همان مىشود ولى خداوند مىخواهد با انتخاب و پسند خودش صورت بگيرد ، چون مىخواهند زندگى كنند ، البته بقيه هم مربوط به قسمت است .\r\nروايت ششم : ( قرب الاسناد ) هارون بن مسلم عن مسعدة بن اليسع الباهلى عن أبى عبد الله عليه السلام عن آبائه قال : قال امير المؤمنين عليه السلام لا بأس ان ينظر الرجل الى محاسن المرأة قبل أن يتزوّجها انّما هو مستام فان يقض امر يكن .\r\nمضمونش با روايت قبلى يكى است . از نظر سند هم اشكالى در آن نيست چون هارون بن مسلم ثقة است ، و مسعدة بن يسع بنابر فرمايش مرحوم آقاى بروجردى ره با\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nمسعدة بن صدقه ، و مسعدة بن زياد ، و مسعدة بن فرج ربعى متحد است ، و چون مسعدة بن زياد توثيق شده است بنابراين از ناحيهء مسعدة بن اليسع نيز اشكالى در سند نيست .\r\nروايت هفتم : ( المجازات النبوية ) قوله عليه الصلاة و السلام للمغيرة بن شعبه و قد خطب امرأة ليتزوجها ، و لو نظرت اليها فانّه احرى أن يؤدم بينكما .\r\nاگر نگاه كند و بپسندد و بعد ازدواج كند ، ضمانت تداوم ازدواجش بيشتر مىشود .\r\nروايت هشتم : عدة من اصحابنا عن احمد بن محمد خالد عن أبيه عن عبد الله بن الفضل عن أبيه عن رجل عن أبى عبد الله عليه السلام قال :\r\nقلت له أ ينظر الرجل الى المرأة يريد تزويجها فينظر الى شعرها و محاسنها قال لا بأس بذلك اذا لم يكن متلذّذاً .\r\nمحاسن يعنى مواضعى كه در زيبائى و جلب توجه دخالت دارد ، و عطف محاسن به شعر از باب عطف كل به جزء است ، همچنان كه در عبارت سيد نيز عطف محاسن به وجه و كفين و شعر از همين باب است نه اينكه محاسن امرى در مقابل وجه و كفين و شعر باشد ، و عطف كل به جزء امرى است رائج و عرفى ، مثلًا مىگوييم : « نماز خواندن در مقام ابراهيم عليه السلام و حجر اسماعيل و همه جاى مسجد الحرام خيلى فضيلت دارد » مراد از هر جاى مسجد الحرام در مقابل مقام ابراهيم عليه السلام و حجر اسماعيل عليه السلام نيست بلكه از باب عطف عام بر خاص است ، و اشكال آقاى خوئى به سيد وارد نيست ، مضافاً كه خود ايشان هم رقبه را از محاسن شمرده است درحالىكه در روايات وارد نشده است .\r\n« * و السلام * »\r\n\r\nمنابع درس :\r\n1 - معجم رجال الحديث . 2 - جامع احاديث الشيعة . 3 - بحار الانوار .\r\n4 - كافى . 5 - رجال نجاشى . 6 - جامع الرّواة .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\n12 / 7 / 1377 يكشنبه درس شمارهء ( 13 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nاز جلسه دهم روايات مسأله جواز نظر لمريد التّزويج مطرح شد و به تناسب بحث‌هاى سندى نمونه‌هايى از سندهاى عالى را مطرح كرديم كه به نكته‌اى از جامع الرّواة مرحوم اردبيلى پرداختيم . اينك اشتباه ايشان را درباره روايت ابن عقده از احمد بن الحسن بن فضال بيان نموده به بحث اصلى جواز نظر لمريد التزويج مىپردازيم « آيا بحث از جواز نظر به وجه و كفّين لمريد التّزويج براى كسى كه مطلقاً جواز نظر به وجه و كفّين را قائل است لغو است يا نه ؟ » و در پايان بررسى اختلاف روايات مسأله را پى خواهيم گرفت .\r\n* * * \r\nالف - اشتباه جامع الرّواة در روايت ابن عقده از ابن فضّال\r\nدر بحث ديروز گفتيم كه يكى از نمونه‌هاى سند عالى را ، روايت شيخ طوسى با دو واسطهء ( ابن صلت اهوازى و ابن عقده ) از احمد بن حسن بن على بن فضّال دانسته‌اند « 1 » ، كه به نظر ما اين مثال قابل مناقشه بود ، و منشأ اشتباه اين است كه اردبيلى در جامع الرّواة ، روايت ابن عقده از احمد بن الحسن را ، در ترجمهء حال احمد بن حسن بن على بن فضّال ، آورده است ، ايشان چون احمد بن الحسن را اجتهاداً به نظرش رسيده كه « ابن فضّال » است ، آن را در شرح حال ابن فضّال آورده\r\n\r\n\r\n","description":"","footnote":"\r\n( 1 ) ( تهذيب 2 : 219 / 862 ) : و روى احمد بن محمد بن سعيد بن عقده عن احمد بن ( محمد بن ) الحسن قال حدثنى أبى عن عبد الله بن جميل بن عياش ، أبى على البزاز\r\n","page_name":" 102 ","page_number":102},
  {"content":"\r\n\r\nاست .\r\nدرحالىكه اين اجتهاد صحيح نيست ، ما به تمام كتب حديثى كه امكان دسترسى بوده مراجعه كرده‌ايم و براى نمونه ، يك مورد هم حسن بن على بن فضّال از عبد الله بن جميل روايت ندارد و در يك جا پيدا نكرديم كه ابن عقده از احمد بن حسن بن فضّال روايت كرده باشد . بلكه مراد از احمد بن حسن ، احمد بن حسن بن سعيد قرشى است كه ابن عقده از او روايت زياد دارد .\r\nاينكه اردبيلى ، احمد بن حسن را در شرح حال ابن فضّال نقل كرده است ، منشأ گمراهى مىشود كه انسان خيلى از مباحث را بر مبناى آن تنظيم مىكند و به اشتباه مىافتد .\r\nاصل روايت در تهذيب ، ص 219 از جلد دوّم چاپ نجف ، و ص 233 از چاپ آقاى غفّارى است ، باب احكام لباس المصلّى و مكانه ، شمارهء 70 . و سند اينطور است : « روى احمد بن محمد بن سعيد بن عقده ، ( البته بن عقده غلط است و صحيح آن ابن عقده است ، چون ابن عقده عطف بيان از احمد است و عقده لقب محمد است نه پدر سعيد ، پس سعيد بن عقده غلط است ) ، عن احمد بن الحسن ( در برخى نسخ عن احمد بن محمد بن الحسن آمده است كه طبق تحقيق و بر اساس نسخ معتبر و معتمد ، « بن محمد » زائد است ، در جامع الرّواة هم در ترجمهء احمد بن الحسن آورده است . منشأ اين تصحيف همانطور كه سابقاً هم گفته‌ايم ، تصحيف « احمد » به « محمد » است و جمع بين نسخ بدل و خود مبدل منه است كه از تحريفات بسيار شايع است ) قال حدثنى أبى »\r\n\r\nنكته مهم در كتابشناسى كتب رجال :\r\nيكى از امتيازات رجال آقاى خوئى بر جامع الرّواة اردبيلى ، امانت زيادى است كه در نقل روايات و در نقل آدرس وجود دارد . موارد مختلفى در رجال آقاى خويى هست ، كه به عين تعبيرى كه در خود اسانيد واقع شده است نقل مىكند و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nآدرس مىدهد ، ولى نقطهء ضعف جامع الرّواة اين است كه در نقل اجتهاد مىكند ، مثلًا اگر « ابن فضّال » در سندى باشد و به نظرش برسد كه مقصود حسن بن فضّال است ، در شرح حال حسن آن را نقل مىكند و مىگويد « عنه فلان » ، درحالىكه ممكن است اين ابن فضّال غير از حسن باشد ، مثلًا على يا برادرش احمد باشد ، چون بنو فضّال زياد هستند . و اين اجتهادات منشأ اشتباهاتى مىشود . ولى آقاى خويى در رجالش اين كار را نمىكند ، اگر تعبير ابن فضّال بوده است ، همان را نقل مىكند و تصرّفى در آن نمىكند .\r\nدر سند مورد بحث هم اردبيلى ، احمد بن الحسن را اجتهاداً در ابن فضّال آورده است درحالىكه وى احمد بن حسن بن سعيد قرشى است . نمونه ديگر :\r\nحسين بن النضر الأرمنى را عنوان كرده است و مىگويد : « عنه فلان » ولى ما كه به آدرس مراجعه كرديم معلوم شد سند مربوط به حسين بن نصر « 1 » بن مزاحم ، پسر صاحب تاريخ صفين است و اردبيلى اشتباهاً در ترجمهء حال حسين بن النضر ارمنى ، « عنه فلان » نوشته است .\r\nدر جامع الرّواة از اين قبيل تصرّفات هست و لذا در « عنه » كه مىآورد نمىشود به آن اكتفا كرد ، مگر آنكه خود عنوان را نقل كرده باشد . در « عنه » ها خيلى از جاها كه مراجعه كرديم ، ديديم ، اشتباه شده است .\r\n\r\nب - آيا بحث « جواز النظر لمريد التزويج » براى كسى كه مطلقاً جواز نظر به وجه و كفّين را قائل است لغو است يا نه ؟\r\nآيا بحث از جواز نظر لمن يريد التّزويج ، متفرّع بر آن است كه نظر به وجه و كفّين جايز نباشد ، تا از اين قانون ، صورت ارادهء تزويج ، استثناء شده باشد ؟\r\nالبته بحث از جواز بر مبناى كسانى كه نظر به وجه و كفّين را جايز نمىدانند ،\r\n\r\n\r\n","description":"","footnote":"\r\n( 1 ) نصر بدون الف و لام است و نضر با الف و لام است .\r\n","page_name":" 104 ","page_number":104},
  {"content":"\r\n\r\nطبيعى است ، ولى كسانى كه ذاتاً نظر به وجه و كفّين را جايز مىدانند ، آيا بحث از جواز در صورت ارادهء تزويج لغو نيست ؟\r\nبه نظر مىرسد كه بر مبناى جواز نظر به وجه و كفّين ، بازهم بحث از جواز نظر براى مريد للتّزويج ، با توجه به نكات زير لغو نيست :\r\n1 - اين روش بحث در كتب فقها معمول است كه ابتداء يك مسأله مسلّم را ذكر مىكنند ، و بعد بعضى از فروض آن را كه محل بحث است طرح مىكنند و لو اينكه مختار شخص اين است كه اين فروض هم ملحق به اصل مسأله است . مثلًا در اينجا ابتدا عنوان مىكنند كه آيا بدون قصد ازدواج هم نظر جايز است ؟ و چون مسأله محل خلاف قرار مىگيرد ، ممكن است مختار خود شخص اين باشد كه بله بدون قصد نكاح هم همان حكم را دارد و مىتواند نگاه كند .\r\n2 - برخى از فقها مانند محقق حلّى بين جواز در اين دو مسأله فرق گذاشته‌اند كه اگر ارادهء تزويج ندارد ، فقط يك بار نگاه كردن جايز است ، ولى براى مريد للتّزويج تكرار نظر هم جايز است . پس بر مبناى كسانى كه بدون قصد ازدواج ، تكرار را جايز نمىدانند ، عنوان كردن مسأله ، جا دارد .\r\n3 - در مسأله نظر ابتدائى و در غير ارادهء ازدواج ، يكى از وجوه محتمل اين است كه نگاه كردن متعارف و معمولى جايز است ، مثلًا مىخواهد جنسى را به او تحويل بدهد ، نگاه مىكند كه به چه كسى تحويل مىدهد و طرف كيست ، ولى اگر بخواهد دقت كند و مطالعه در خصوصيات چشم و دماغ و رنگ و غيره بكند ، اين نگاه جايز نيست ، چون چنين نگاهى شخص را در معرض تحريك قرار مىدهد و ممكن است بگوييم امورى كه افراد را نوعاً در معرض تحريك قرار مىدهد ، على وجه الاطلاق جايز نيست ، شايد تعبير برخى از روايات كه نظر جايز است « ما لم يتعمّد ذلك » ناظر به همين مطلب باشد كه هر نگاهى كه معرضيت نوعيه براى اثارهء شهوت دارد ، شارع اجازه نداده است ، ولى در باره شخص مريد للتّزويج ، وى حتماً\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nمجاز است كه نظر مطالعه‌اى و با دقت داشته باشد و لو بعد از نظر ، تحريكاتى هم حاصل شود .\r\nحتى اگر در نظر ابتدائى و بدون ارادهء ازدواج ، معرضيّت اثارهء شهوت را حكمت بدانيم و در نتيجه در صورت قطع به عدم تحريك ، نگاه مطالعه‌اى و توأم با دقت را هم مجاز بدانيم ، و در صورت معرض تحريك قرار گرفتن ، نگاه كردن با مطالعه و بدون مطالعه جايز نباشد ، ولى در بحث كنونى و براى كسى كه مىخواهد ازدواج كند ، نه تنها در صورت معرض تحريك بودن ، نظر حلال است ، بلكه با يقين به تحريك در فرض نظر مطالعه‌اى ، بازهم مجاز است . پس بين اين دو مسأله تفاوت است ، در آن مسأله با احتمال تحريك ، نظر جايز نيست و اگر هم به احتمال ضعيف كسى با عدم اطمينان به تحريك ، نظر را با اصل برائت جايز بداند ، ولى در صورت قطع به تحريك ، هيچ كس نظر ابتدائى را جايز نمىداند ، بر خلاف مسأله قبلى براى كسى كه ارادهء ازدواج دارد كه حتى قطع هم مانع نيست ، البته قطع به تحرّك دو نوع است : گاه تحرّك و التذاذ از فوائد مترتب بر نظر است كه بعداً حاصل مىشود ، در اين صورت نظر جايز است ، و گاه تحرّك و التذاذ محرّك شخص براى نظر است ، كه در اين صورت نظر جايز نيست .\r\nو فرض علم به اثارهء شهوت بعد از نظر هم در صورتى كه محرّكش براى نظر كردن ازدواج باشد ، دو صورت دارد و ظاهراً هر دو صورت هم جايز است ، در يك صورت اثارهء شهوت ، جزء دواعى تبعى است كه با مسامحهء در تعبير گفته مىشود باعث تأكد شوق و علاقه است ، و الّا محرّك واقعى اثاره شهوت نيست . ولى چون مىداند كه با نگاه ، التذاذ حاصل مىشود ، شوق او مؤكد شده است ، صورت ديگر اين است كه مىداند با نظر اثارهء شهوت مىشود ، ولى اين علم ، تأثيرى در شدت پيدا كردن شوق او براى نظر كردن ندارد . جواز در صورت دوّم روشن‌تر است ، و صورت اوّل هم چون تلذّذ محرّك شخص نيست ، ظاهراً نظر جايز است .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n4 - تفاوت ديگر اين دو مسأله اين است كه در نگاه كردن بدون قصد ازدواج ، كسى قائل به استحباب نشده است ، بلكه مجموعاً از بعضى ادلّه استفاده مرجوحيّت آن مىشود ، ولى با قصد ازدواج ، يقيناً نگاه كردن مرجوح نيست ، بلكه به احتمال قوى راجح است ، از بعضى روايات مسأله استفاده مىشود كه نگاه كردن به جهت اينكه در ادامهء زندگى بهتر مؤثر است ، راجح است .\r\nپس با توجه به وجوه فوق ، بحث جواز نظر به وجه و كفّين ، مغنى از بحث جواز نظر با قصد ازدواج نيست .\r\n\r\nج - بررسى اختلاف روايات\r\nروايات مسأله مختلف است و فتاواى علماء هم اختلاف دارد كه آيا با قصد ازدواج ، فقط وجه و كفّين استثناء شده است يا شعر هم ضميمه آن است ، و يا محاسن را هم بايد ضميمه كرد و آيا به خلف هم مىتوان نگاه كرد ؟ آيا روايات با هم تعارض دارد و يا جمع عرفى بين آنها وجود دارد ، و اگر متعارض باشد آيا ترجيحى در كار است ؟ « 1 »\r\nروايات مسأله مختلف است . برخى از روايات چون در جواب سؤال واقع شده است ، با همديگر منافات ندارند . اگر سؤال شود كه آيا به صورت مىشود نگاه كرد و حضرت بفرمايد بله ، اين دليل بر آن نيست كه اگر مىپرسيد مىتوان به مو نگاه كرد ، حضرت مىفرمودند : نه .\r\nاما رواياتى كه حضرت ابتداء حكم نگاه كردن را براى شخصى كه ارادهء تزويج دارد ، بيان مىكند ، و مىفرمايد كه به چه موضعى مىتواند نگاه كند ، ظاهر\r\n\r\n\r\n","description":"","footnote":"\r\n( 1 ) تعجب است از شيخ انصارى كه در بحث خود ، خيلى از روايات صحاح را نياورده است ، رواياتى كه در وسائل و جواهر و كتابهاى ديگر هست ، ايشان متعرض نشده و مسأله را به صورت ناقص بحث كرده است .\r\n","page_name":" 107 ","page_number":107},
  {"content":"\r\n\r\nابتدائى آنها عبارت است از اينكه فقط نگاه كردن به آن موضع جايز است ، و نه مواضع ديگر ، و نه هر جاى بدن . اين روايات را چگونه بايد جمع كرد ؟ « 1 »\r\nدر يك دسته از روايات ، جواز نظر بيان شده است و مواضع خاصى هم ذكر نشده است ، آيا از اين روايات مىتوان استفاده اطلاق كرد كه نظر به همهء مواضع جايز است ؟ اين روايت‌ها را دوباره مىخوانيم :\r\nصحيحه محمد بن مسلم : « قال سألت عن الرّجل يريد أن يتزوّج المرأة أ ينظر اليها قال نعم إنّما يشتريها بأغلى الثّمن . »\r\n« حسن بن السّرى عن أبى عبد الله ( ع ) إنّه سأله عن الرّجل ينظر إلى المرأة قبل أن يتزوّجها قال : نعم فلم يعطى ماله . »\r\n« فى الجعفريات : إذا أراد أحدكم أن يتزوّج المرأة فلا بأس أن يولج بصره فانّما هو مشتر\r\nفى المجازات النّبويّه قوله ( ع ) للمغيرة بن شعبه و قد خطب امرأة ليتزوّجها : و لو نظرت اليها فانّه أحرى أن يؤدّم بينكما . »\r\nآيا از اين تعبيرات مىتوان استفاده كرد كه نظر به تمام بدن جايز است ؟\r\nبه نظر ما ، به حسب تفاهم عرفى ، از اين روايات چنين مطالبى استفاده نمىشود ، مثلًا اگر گفته شود كه به زنهاى كفار مىشود نگاه كرد ، يعنى نگاه در حالت عادى ، و نگاه كردن عرياناً احتياج به بيان على حده دارد و نمىتوان گفت كه بيان اوّل اطلاق دارد و شامل نگاه عريانى هم مىشود ، اگر چنين اطلاقى در كار باشد ، پس شامل نظر به عورت هم مىشود و بايد از خارج دليل براى اخراج آن داشته باشيم .\r\nمؤيد اين تفاهم عرفى ، روايت يونس بن يعقوب است : « قلت لأبى عبد اللّه عليه السّلام الرّجل يريد أن يتزوّج المرأة يجوز أن ينظر اليها ؟ قال نعم ، و ترقّق له الثّياب لأنّه يريد ان يشتريها بأغلى الثّمن . »\r\n\r\n\r\n","description":"","footnote":"\r\n( 1 ) مجموعاً 8 رواية در جلسه گذشته مطرح شد ملاحظه بفرمائيد .\r\n","page_name":" 108 ","page_number":108},
  {"content":"\r\n\r\nحضرت مىفرمايد علاوه بر اينكه نظر جايز است ، مىشود لباسهايش را نازك كند كه بدنش هم تا اندازه‌اى معلوم باشد ، اگر نعم بمعنى جواز نظر عرياناً باشد ، ديگر « ترقّق له الثّياب » را الحاق كردن موردى ندارد .\r\nاز اين عطف و الحاق مىفهميم كه فرض جواز نظر ، نظر با ثياب است . اين تعبير كالصّريح است كه نظر به تمام بدن جايز نيست و روايت اطلاق ندارد ، بلكه مقصود نظر كردن در حال عادى است كه قهراً شامل مو و گردن هم مىشود ولى نگاه عرياناً مقصود نيست .\r\n« * و السلام * »\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n\r\n13 / 7 / 1377 دو شنبه درس شمارهء ( 14 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسات قبل روايات مربوط به جواز نظر نسبت به كسى كه ارادهء تزويج دارد را مرور كرديم . در اين جلسه ابتدا تقريبى كه مرحوم حاج شيخ عبد لكريم حائرى براى اختصاص جواز نظر به وجه و كفّين بيان كرده‌اند ، ذكر كرده و سپس اشكالاتى را كه در اين نحوهء استدلال وجود دارد ، مطرح مىكنيم . در پايان نظر مرحوم آقاى حكيم در عدم تعارض بين رواياتِ باب مطرح و مورد بررسى و نقد قرار مىدهيم\r\n* * * \r\nالف - بيان مرحوم حاج شيخ در تعارض روايات به منظور تقريب قول « اختصاص جواز نظر به وجه و كفين »\r\n\r\n1 ) تعارض بر مبناىِ در مقام بيان و تحديد بودن روايات :\r\nعده‌اى از فقهاء مثل محقق حلّى در شرايع و علّامه در ارشاد و قواعد و شيخ انصارى در كتاب النكاح ؛ در جواز نظر براى مريد للتزويج به « وجه و كفّين » اقتصار كرده‌اند . مرحوم حاج شيخ عبد لكريم حائرى ( بنا به تقريرات مرحوم ميرزا محمود آشتيانى ) وجه اين اختصاص را اين طور تقرير مىكند :\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nروايات جواز نظر چند دسته است : يك دسته از روايات بطور مطلق ، نظر را جائز مىداند مثل روايت محمد بن مسلم و روايت يونس بن يعقوب و بعضى روايتهاى ديگر ، دستهء ديگر روايات ، موضوع جواز نظر را مضيق دانسته است كه در برخى از آنها سائل ، موضوع را محدود فرض كرده است و حضرت فرموده است :\r\nاشكال ندارد . اين گونه روايات ، با جواز مطلق نظر منافاتى ندارد ، و در برخى ديگر از آنها ، امام ابتداءً ، موضوع را مضيّق و محدود دانسته است كه تعبيرات آن هم مختلف است مثل وجه و معاصم ( جاى دستبند ) و يا وجه و خلف ، و يا وجه و شعر ( بنده چنين روايتى نديده‌ام و در تقريرات هم نقل نشده است . ) اين قسم اخير از روايات هم با يكديگر تنافى دارند ، چون در مقام بيان ما هو الجائز هستند ، و هم با روايات مطلقه كه ظهور در عدم محدوديّت دارد ، تنافى دارد . پس مجموعاً روايات مسأله چهار قسم است .\r\nيك راه در برخورد با اين روايات متعارض ، اين است كه در قدر متيقن از مجموع روايات ، فتوى به جواز داده شود و يا جواز ، اختصاص به قدر متيقن از باب اجماع ، داشته باشد . متيقن از روايات و ما قام عليه الاجماع « وجه و كفين » است ، نسبت به مازاد بر آن به اصل اوّلى كه حرمت نظر به اجنبيّه است بايد اخذ كرد .\r\n\r\n2 ) تعارض بر مبناى انحصار عليّت :\r\nدر ادامه مرحوم حاج شيخ مىفرمايد : بين روايات مطلقه ، و روايات مقيده حتّى با قطع نظر از اينكه در مقام بيان و تحديد هستند تعارض است و در اين باره بيانى دارند كه مورد اشكال مقرّر ( مرحوم آشتيانى ) قرار گرفته است :\r\nاصل بيان اين است كه به نظر ايشان به حسب ظاهر قضيّه شرطيه ، مقدّم براى تالى ، علّت است ، شرط براى جزا علت است . در مثال « ان جاء زيد فاكرمه » ، مجيء زيد ، منشأ و علت وجوب اكرام است . البته جملهء شرطيه دلالت بر عليّت منحصره ندارد تا از آن انتفاءِ حكم ، عند انتفاء الشرط استفاده شود و با دليل ديگرى كه حكم\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nرا با وجود شرط ديگرى هم محقق مىداند ، تنافى داشته باشد . پس مفهوم جملهء شرطيه سلب كلّى نيست « 1 » .\r\nمرحوم حاج شيخ ، از همين مبناى عليّت ( غير منحصره ) در اينجا نتيجه مىگيرند و مىگويند : در روايات ارادهء ازدواج علت قرار گرفته ، براى جواز نظر به وجه و كفين . مثلًا ، ظاهر معتبر اين است كه « وجه و كفين » از جهت خودش و بما أنه وجه و كفين معلول علت است ، نه آنكه معلول امر ديگرى باشد كه جامع بين وجه و كفّين و مواضع ديگرى از أجنبيّه است . چه اينكه اگر زيد بما هو زيد وجوب اكرام داشته باشد ، نمىتواند علتش وجود علم باشد كه در عمرو و بكر و خالد هم محقق است ، پس اگر در روايات وجه و معاصم براى مريد للتزويج استثناء شده است و علت آن ارادهء تزويج دانسته شده است ، قهراً معلول ، خود وجه و معاصم است ، نه وجه و معاصم از آن جهت كه مصداق اعضاء بدن است . پس به مقتضاى اين ظهور ، مثال بودن موردِ حكم و مصداق عنوان كلى بودن ، منتفى است . لذا بين روايات مطلق و روايات مقيده تنافى و تعارض وجود دارد .\r\nمرحوم آشتيانى در اينجا اشكالى به حاج شيخ دارد كه با توجه به توضيح ما در بيان مراد حاج شيخ ، اين اشكال وارد نيست . اشكال آشتيانى اين است كه در اينجا چون شرط مقيّد موضوع است و نه حكم ، لذا دلالت بر انتفاء عند الانتفاء و مفهوم ندارد « 2 » ، وجه عدم ورود اشكال اين است كه حاج شيخ به جملهء شرطيه از اين جهت كه دلالت بر انتفاء عند الانتفاء و مفهوم دارد ، تمسك نكرده است تا مورد\r\n\r\n\r\n","description":"","footnote":"\r\n( 1 ) ايشان در دُرر مىفرمايد : « . . . اما كون المقدّم من قبيل العلة المنحصرة أو جزئها المنحصر فلا نجزم به بعد مراجعة الوجدان مراراً . أ ترى أنه لو قال المتكلّم ان جاءك زيد فاكرمه . فسأل المخاطب أن لم يجيء و لكنه اكرمنى هل اكرمه أو لا ؟ فاجاب أكرمه . هل يكون كلامه منافياً للظهور المنعقد لكلامه الاول ؟ لا أظنك تجزم بذلك بعد التأمل التّام . ( درر الفوائد ، ج 1 ، ص 191 )\r\n( 2 ) أن قوله ( ع ) فى المقيّدات « اذا أراد أن يتزوجها » انما هو ليتعين مواد الحكم فيرجع إلى تقييد الموضوع لا الحكم كى يدل على الانتفاء عند الانتفاء كما هو الشأن فى مفهوم الشرط بل كل مفهوم . كتاب النكاح ( تقريرات درس آية الله حائرى ) ميرزا محمود آشتيانى ، ص 4\r\n","page_name":" 112 ","page_number":112},
  {"content":"\r\n\r\nاشكال قرار گيرد ، ايشان به اصل عليّت استدلال كرده است و اينكه ظاهر جزا آن است كه خودش معلول است نه اينكه معلول چيز ديگرى باشد و آنچه در جزا ذكر شده است ، يكى از مصاديق آن باشد .\r\n\r\nنقد فرمايش مرحوم حاج شيخ\r\nبه نظر ما اين مطلب كه فرمودند از عليّت استفاده مىكنيم كه معلول داراى خصوصيّت است و قهراً همان شرط علّت براى معلول ديگرى كه خصوصيّت ديگرى دارد ، نمىشود ؛ صحيح نيست . مثلًا اگر گفته‌اند كه ( اكرم زيداً لانه عالم ) ، به اين معنى نيست كه شخص ديگرى غير از زيد عالم نيست و علم منحصراً در زيد وجود دارد تا با اكرام عمرو هم اگر بما أنه عالم واجب باشد ، منافات پيدا كند . هيچ وقت از لزوم اكرام زيد به علت عالم بودن و يا به علت مجتهد بودن ، انحصار علم و اجتهاد به او نمىشود ، همچنين اگر گفته شود : سخن امام صادق ( ع ) را بايد پذيرفت چون معصوم است ، استفاده نمىشود كه عصمت منحصر به امام صادق ( ع ) است . البته اگر از خارج بفهميم كه زيد بما هو زيد داراى حكمى است ، قهراً نبايد علتش هم از آن تعدّى كند و شامل غير زيد شود و در اينجا انحصار استفاده مىشود ، ولى استفادهء چنين انحصارى ، به اقتضاى نفس عليّت نيست بلكه بدليل خارج است .\r\nپس تنافى بين روايات از اين جهت نيست كه مقيدات دلالت بر عليّت دارند ، بلكه تنافى از آن جهت است كه اين روايات در مقام بيان و تحديد است و مىخواهد « ما هو الجايز » را براى شخصى كه ارادهء ازدواج دارد بيان كند ، نه اينكه صرفاً در مقام ذكر مثال باشد ، لذا روايات مقيده بدليل مفهومى كه دارند ، با هم تنافى و تعارض دارند .\r\n\r\n3 ) عام ما فوق در تعارض روايات خاصة :\r\nمرحوم حاج شيخ بعد اينطور ادامه داده‌اند كه در تنافى بين روايات مطلقه و با روايات مقيّده ، و لو قاعده حمل مطلق بر مقيد است ، ولى در اينجا چون خود روايت\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nمقيده هم با يكديگر تعارض دارند ، لذا بعد از اينكه از ظهور عام بدليل مقيّدات رفع يد كنيم ، بايد به قدر متيقّن به حسب روايات ، و يا به قدر متيقن به حسب اجماع كه وجه و كفين است اكتفا كرد و فقط در اين حدّ اخذ به جواز نمود ، و در مازاد آن به عام ما فوق كه حرمت نظر به اجنبى است مراجعه كرد .\r\nبعد مرحوم حاج شيخ به رفع يك اشكال مىپردازند . اشكال اين است كه در صورت تعارض مقيّدات بايد به سراغ دليل جواز نظر براى مريد للتزويج رفت ، عام ما فوق براى مريد تزويج جواز است ، و با بودن اين عام ما فوق نمىتوانيم به عام ما فوق اين عام مراجعه كنيم كه حرمت نظر به اجنبيّه است ، چطور شما با تعارض مقيدات به سراغ عام فوق نرفتيد ؟\r\nجواب اشكال با بيان بنده اين است كه اگر بين روايات مقيده ، نسبت عموم و خصوص بود كه بعضى از آنها فقط بر وجه و كفّين و بعضى ديگر بر وجه و كفّين خلف را هم ضميمه مىكرد ، و بعضى ديگر علاوه بر وجه و كفّين و خلف ، شَعر را هم ذكر مىكرد ، در اين صورت ، آنچه مازاد بر وجه و كفّين هم بود ، در محدودهء جواز داخل مىشد چون عام ما فوق آنها ، دال بر جواز بود و قهراً هر چه كه از محدودهء « اكثر » خارج بود ، در محدودهء جواز داخل مىشد . ولى چنين كارى فقط در صورتى كه روايات مقيده ، اقل و اكثر باشند ، امكان‌پذير است ، در حالى كه روايات مسأله « متباين » است ، يك روايت اختصاص به خلف داده است ، ديگرى اختصاص به « شَعر » ، و ديگرى ، فقط معاصم را ذكر كرده است ، و چون روايات در مقام تحديد هستند ، هر كدام ، ديگرى را نفى مىكند نه اينكه به نحو تخيير نظر به آنها را هم جايز بداند .\r\nدر بحث تعادل و تراجيح ، بر طبق تحقيق اين مطلب ثابت شده است كه دو خبر متعارض ، نسبت به مدلول مطابقىشان حجّت نيستند و ما نمىتوانيم به آنها اخذ كنيم ، ولى نسبت به مدلول التزامى كه عبارت از نفى ثالث باشد ، حجّت\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nهستند . مثلًا يك روايت كارى را واجب ، و روايت ديگر همان كار را حرام مىكند ، اين دو روايت ، جواز و اباحه را نفى مىكند . در بحث فعلى هم روايات مقيده ، اقل و اكثر نيستند تا علاوه بر اقل ، اكثر را هم از تحت ادله حرمت خارج كنيم ، بلكه هر كدام با ديگرى تباين دارد ، يكى فقط وجه را جايز مىداند و نفى جواز از خلف مىكند ، ديگرى فقط معصم را جايز مىداند و بيشتر از آن را نفى مىكند و همين طور پس هر كدام نفى جواز نظر از ديگرى دارد ، و قدر متيقّنى هم در بين نيست . لذا آنچه در مقام ثبوت احتمال داده مىشود كه از ادله حرمت نظر خارج شده باشد ، و يا بواسطهء اجماع بر جواز نظر به وجه و كفّين ، لذا اين مقدار از ادلّه حرمت را استثناء مىكنيم ، و در بيشتر از آن بايد به ادلّه حرمت نظر اخذ كرد « 1 » .\r\nاين تقريبى است كه مرحوم حاج شيخ عبد لكريم حائرى ، به عنوان وجه نظر محقق و شيخ در اختصاص جواز به وجه و كفّين ذكر كرده است ، البته بعد از اين بيان ، به نحو ديگرى مشى كرده‌اند و نظر آنها را قبول ندارند .\r\n\r\nنقد فرمايش مرحوم حاج شيخ\r\nتقريبى كه براى نظر شيخ و محقق بيان كرده‌اند ، از چند جهت قابل بحث است :\r\n1 - به نظر ايشان ادلّه مطلقه‌اى براى حرمت نظر به اجنبيّه وجود دارد كه نظر على وجه الاطلاق را حرام مىداند ، و از آن به عام فوق تعبير مىكردند ، ولى به نظر ما دليل مقتضى به حسب آيات و روايات براى حرمت نظر على وجه الاطلاق وجود ندارد . البته نسبت به مواردى كه زمينهء اثارهء شهوت باشد ، عموماتى داريم ، كه اگر در\r\n\r\n\r\n","description":"","footnote":"\r\n( 1 ) عبارت تقريرات حاج شيخ كه در اينجا مورد بحث قرار گرفته است چنين است « ينحصر التعارض بالمقيدات بعضها مع بعض و المرجح بعد تساقطها هو عموم ما دل على حرمة النظر الى الاجنبيّة مطلقاً خرج عنه النظر الى الوجه و الكفين لارادة التزويج بالاجماع أو يكون هذا المقدار هو القدر المتيقن من جميع اخبار الباب و بقى الباقى . و لا مجال لتوهم الرجوع بعد تساقطها الى عموم ما دل على الجواز مطلقاً و ذلك لانها و أن سقطت بالتعارض عن الحجّيّة بالنسبة الى مدلولها المطابقى الّا ان حجتيها بالنسبة الى مدلولها الالتزامى و هو نفى الثالث باقية و معه لا مجال للرجوع الى ما دل على الجواز مطلقا . كتاب النكاح - تقريرات آية الله حائرى ، ص 5\r\n","page_name":" 115 ","page_number":115},
  {"content":"\r\n\r\nاين موارد با فرض معرض اثارهء شهوت و يا قطع به اثارهء شهوت ، بخواهيم حكم به جواز بكنيم ، احتياج به دليل مخصّص هست . ولى چنين عموماتى براى بحث فعلى كافى نيست ، چون كسى كه قصد ازدواج دارد و مثلًا به موى زن مىخواهد نگاه كند ، ممكن است هيچ تحريك شهوانى برايش وجود نداشته باشد ، لذا با عمومات حرمت نظر به ريبه و شهوت نمىتوان چنين مواردى را حرام دانست . همچنين ما نمىتوانيم حكم كنيم كه همهء موارد نظر به قصد ازدواج با اثاره شهوت است و لو غالب مواردش اينطور است .\r\n2 - ايشان از « عام تحت » به عنوان عامى كه دلالت بر جواز نظر براى مريد للتزويج دارد مطلقاً ، نام مىبردند ، ولى ما در بحث ديروز گفتيم كه در بين روايات مجوّزه ، اطلاقى وجود ندارد . و بر خلاف نظر آقاى حكيم و صاحب جواهر ، در اين روايات ، روايتى كه بطور كلى و على وجه الاطلاق ، دليل جواز باشد ، نداريم .\r\n3 - در اين تقريب ، فرض تعارض بين خاص‌ها شده بعد در اثر تعارض و تساقط ، مرجع ، عام فوق دانسته شد .\r\nدرحالىكه و لو اصل اولى در تعارض امارات ، تساقط است ، ولى به وسيله اخبار علاجيه ، ما به اين اصل اوّلى نبايد اخذ كنيم و بايد سراغ « ترجيح » يا « تخيير » برويم ، لذا حكم به سقوط خبرين متعارضين و مراجعه به عام فوق صحيح نيست ، و در مسأله فعلى ، ممكن است گفته شود كه راويان روايت « معاصم » به جهاتى در اين حدّ از وثاقت نيستند . ( روايت معاصم را هشام بن سالم و حماد بن عثمان و حفص البخترى از امام صادق نقل كرده‌اند ) ، به علاوه كه ادعاى شهرت هم نسبت به وجه و كفين شده است كه ممكن است مستند آن همين روايت معاصم باشد چون در بارهء « كفين » روايتى معتبر وجود ندارد و فقط در مرسله عوالى اللئالى از پيامبر نقل شده ، و فقها به اين جور مرسلات تمسّك نمىكنند ، روايت معتبرى كه براى كفّين داشته‌اند همين روايت معاصم است كه احتمالا معصم ، جاى دستبند را كنايه از كف تا جاى\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nدستبند گرفته‌اند . پس روايت معاصم ، هم ترجيح دارد بدليل روايت اجلاء كه افقه هستند ، و هم ترجيح دارد به شهرت . و چنانچه اين ترجيح هم مورد قبول باشد ، بايد قائل به تخيير شد و لذا تساقط و مراجعه به عام فوق ، وجهى ندارد .\r\nالبته حق در مسأله اين است كه اصلا تعارضى در بين روايات وجود ندارد همانطور كه خود مرحوم حاج شيخ فرموده‌اند ، و بعد توضيح خواهيم داد . لذا نوبت به تخيير يا ترجيح ، يا تساقط نمىرسد .\r\n\r\nب - بيان مرحوم آقاى حكيم در عدم تعارض روايات و نقد آن :\r\n\r\n1 ) بيان آقاى حكيم\r\nآقاى حكيم ، تنافى بين روايات خاصه را مبتنى بر مفهوم لقب دانسته‌اند ، و چون در اصول ثابت شده است كه مفهوم لقب حجّت نيست ، لذا بين روايات مسأله تنافى وجود ندارد . توضيح فرمايش ايشان اين است : مفهوم لقب ، در مقابل مفاهيم ديگر از قبيل شرط و وصف و غايت است . مثلًا « زيد قائم » دلالت بر نفى قيام از غير زيد داشته باشد ؛ در اينجا آقايان قائل به مفهوم نيستند و مىگويند اثبات شىء نفى ما عدا نمىكند . در بحث فعلى هم بعضى روايات دلالت بر جواز نظر به وجه و يا جواز نظر به خلف دارد ولى چون در اينجا نه شرط وجود دارد ، و نه وصف و نه غايت ، پس اگر مفهومى وجود داشته باشد ، مفهوم لقب است كه حجت نيست .\r\nان قلت : در روايات مسأله شرط وجود دارد چون فرموده است اگر اراده تزويج دارى ، نظر جايز است پس تمسك به مفهوم شرط مىشود .\r\nقلت : شرط اراده تزويج ، ارتباطى به بحث فعلى ندارد ، مفهوم اين شرط ، اين است كه در غير زمينه اراده تزويج نظر جايز نيست ، ولى بعد از تحقق شرط و با وجود ارادهء تزويج ، به چه مواضعى مىتوان نگاه كند و حد آن چقدر است ؟ ربطى به مفهوم شرط ندارد و با مفهوم لقب بايد اثبات كرد كه نگاه به چه مواضعى جايز\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nاست و نگاه به غير آن مواضع جايز نيست .\r\nآقاى حكيم ، چون براى روايات خاصه مفهوم قائل نيستند لذا به عمومات جواز نظر تمسك مىكنند و مانند صاحب جواهر نتيجه مىگيرند كه همه جاى بدن به غير از عورت كه از خارج مىدانيم حرمت نظر دارد و مسلماً استثناء شده است را مىتوان نگاه كرد .\r\n\r\n2 ) نقد كلام مرحوم آقاى حكيم\r\nاين مطلب آقاى حكيم ، با مبنائى كه علماء از سابق پذيرفته‌اند مطابق نيست ، چون اگر موردى كه در كلام ذكر مىشود ، از باب ذكر مثال و يا مصداق مورد اختلاف ، حكم آن بيان شود ، قهرا حكم را از موارد ديگر نفى نمىكند . مثلًا شخصى در بارهء زيد ترديد دارد كه مجتهد است يا نه ؟ و افراد ديگر برايش روشن است . در اينجا اگر به او گفته شود كه زيد مجتهد است ، دلالت بر نفى اجتهاد از ديگران ندارد .\r\nنفى مفهوم لقب مربوط به اين موارد است . ولى در جائى كه متكلّم نمىخواهد يك مصداق را بيان كند و بلكه در مقام تحديد موضوع است ، از نظر همه آقايان ، مفهوم وجود دارد . مثلًا سؤال مىشود : « ما الذي لا ينجّسه شيء ؟ » و جواب داده مىشود : « الكرّ » و يا در جواب از « ماء معتصم » گفته مىشود « كرّ » در اينجا منكرين مفهوم هم ، چون در مقام تحديد است ، قائل به مفهوم هستند ، چون سؤال از يك مصداق نيست ، بلكه سؤال از ضابطه است و حضرت ضابطه را بيان كرده‌اند ، در بحث فعلى هم در بعضى از روايات چون حضرت در مقام بيان اين هستند كه شخص اگر قصد ازدواج دارد به چه مواضعى مىتواند نگاه كند ، لذا مفهوم دارد .\r\n« * و السلام * »\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\n14 / 7 / 1377 سه‌شنبه درس شمارهء ( 15 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات پيش و اين جلسه\r\nدر جلسات قبل پيرامون پاره‌اى از روايات كه مطلق شمرده شده بود ، بحث كرديم و نظر مرحوم آقاى حاج شيخ را در تعارض بين روايات مطرح و در آن ملاحظاتى نموديم . اينك مرورى دوباره بر روايات خواهيم داشت و چگونگى جمع بين آنها را مورد بحث قرار خواهيم داد .\r\n\r\nالف ) : جمع بين روايات\r\nعرض كرديم كه برخى از روايات كه در پاسخ سؤال سائل وارد شده ، در مقام تحديد نيستند و لذا با هم تعارضى ندارند . ولى رواياتى كه در مقام تحديد هستند با يكديگر تعارض دارند . اگر روايتى در مقام تحديد - مثلًا - نظر به « شعر » را مجاز شمرد ، نظر به اعضاى ديگر را نفى مىكند و روايت ديگرى در مقام تحديد مثلًا اگر نظر به « خلف » را جايز شمرد ، در نتيجه نظر به اعضاى ديگر را نفى مىكند و در نتيجه با يكديگر معارض خواهند بود . چنان چه اگر يكى از دو روايت هم ، در مقام تحديد بود ؛ بازهم با روايت ديگر هر چند در مقام تحديد نباشد معارض خواهد بود ، بحث در اين است كه روايات مورد بحث را چگونه بايد با يكديگر جمع كرد ؟\r\nنسبت به بعضى از روايات كه صاحب جواهر و عده‌اى ديگر آنها را مطلق مىدانستند كه جواز نظر به همهء اعضاى بدن از آنها استفاده مىشود - ما عدا العورة - ، به نظر ما تمام نيست ، و روايات چنين اطلاقى ندارد ، چنين ظهور عرفى براى اين روايات ثابت نيست . ما مكرّر عرض كرده‌ايم كه در ظواهر ، بايد عرف متعارف اطمينان به مراد متكلم پيدا كنند و صِرف مظنّه كافى نيست و الّا بر اينكه\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nچنين فهم‌هايى از مطلق ظنون خارج شده باشد ، دليل نداريم . بدون شك رواياتى كه در پاسخ سؤال از جواز نظر وارد شده و حضرت پاسخ داده‌اند : « مىتوان نگاه كرد » ، ظهور اطمينانى ندارد كه بتوان شخص را عريان كرد و به همهء بدنش نگاه كرد .\r\nحتى اگر چنين ظهورى هم داشته باشد ، در باب الفاظ دليلى بر حجيت هر مرتبهء از مراتب ظن نداريم .\r\n\r\n1 ) روايت يونس بن يعقوب\r\nبه علاوه كه در روايت يونس بن يعقوب كه از حضرت سؤال مىكند :\r\n« الرجل يريد ان يتزوج المرأة يجوز له ان ينظر اليها ؟ » و حضرت مىفرمايند :\r\n« نعم و ترقق له الثياب » ، از افزودن « ترقق له الثياب » يعنى لباسهايش را سبك كند ، معلوم مىشود كه از سؤال سائل و پاسخ حضرت ( نعم ) ، استفاده نمىشود كه مىتوان شخص را عريان كرد و به بدنش نگاه كرد ، سؤال اول « 1 » اين است كه آيا نظر جايز است يا نه ؟ حضرت مىفرمايد : جايز است . سؤال بعدى اين است ، شخصى كه مىخواهد از اين اجازه استفاده كند و براى ازدواج نگاه كند حدّش چقدر است ؟\r\nحدّى را معين مىكند كه معلوم مىشود به تمام بدن نمىتواند نگاه كند . دوباره سؤال كردن نشان دهندهء آن است كه از پاسخ اول ، جواز نظر به تمام بدن استفاده نمىشود . چون سؤال اول يا در خصوصِ مهملهء نظر است يعنى آيا نظر كردن فى الجمله در مقابل لزوم ستر مطلق - جايز است ؟ حضرت مىفرمايد : جايز است .\r\nآنگاه سؤال دوم در بارهء مرز موضوع جواز نظر است و در اين فرض چنين سؤالى جا دارد . چون سؤال اول در اصل جواز نظر - در مقابل نفى مهمله و سالبهء كليه - است .\r\nيا سؤال از نگاه كردن به حالت عادى اشخاص مثل محارم است كه قسمت زيادى از بدن پوشيده شده و سؤال از اين است كه آيا به شخص در حالت عادى مىتوان نگاه كرد ؟ حضرت مىفرمايد : جايز است ، اينجا جا دارد كه دوباره سؤال\r\n\r\n\r\n","description":"","footnote":"\r\n( 1 ) على الظاهر در روايت مورد استناد ( يونس بن يعقوب ) دو سؤال مطرح نشده است ، هر چند وحدت يا تعدد سؤالى ، در استدلال استاد مد ظله العالى دخالتى ندارد و همين كه حضرت پس از پاسخ مثبت ، توضيحى ارائه كرده و مىفرمايند ( و ترقق له الثياب ) براى استفاده معظم له كافى است .\r\n","page_name":" 120 ","page_number":120},
  {"content":"\r\n\r\nكند ، آيا مىتوان به زائد بر مواضع عادى مكشوفه نيز نگاه كرد ؟\r\nبه نظر ما احتمال دوم اقوى است ، اصلًا در جريان عادى هيچ‌گاه متعارف نبوده ، حتى در زمان جاهليت كه براى ازدواج شخص را عريان كنند و به بدنش نگاه كنند . حتى در خريدوفروش اماء نيز چنين چيزى رايج نبوده است . در پاره‌اى از موارد كه در مورد اماء تجويز كرده‌اند ، به نظر ما نمىتوان به باب حرّه سرايت داد .\r\n\r\n2 ) نقد ديدگاه آقايان حكيم و خوئى پيرامون تعليل در روايت :\r\nآقايان در استفاده از عمومات دو ديدگاه متفاوت دارند كه به نظر ما يكى در حدّ افراط است و ديگرى در حدّ تفريط ، آقاى خوئى « 1 » با اين كه از روايت استفاده مىكنند كه به تمام بدن مىتوان نگاه كرد ، مع ذلك با استفاده از تعليل روايت « لانه يشتريها باغلى الثمن » دائره معلّل را مضيق كرده و مىگويند : مراد نگاه كردن به همهء بدن نيست .\r\nدر نقطهء مقابل آقاى حكيم « 2 » ، از تعليل توسعه را استفاده مىكنند .\r\nولى حق مطلب آن است كه تعليل نه دليل بر تضيّق است و نه دليل بر توسّع .\r\nاگر كلام حضرت ، ظهور در « جواز نظر به همهء بدن » داشته باشد ، تعليل منشأ تضيّق دايرهء حكم نمىشود و اگر كلام حضرت ظهور در « جواز نظر به مواضع ظاهرهء مكشوفه » داشته باشد ، از تعليل نمىتوان استفاده كرد كه عريان كردن شخص و نگاه به او جايز است .\r\nبه نظر ما تعليل نقشى در توسعه و تضييق حكم ندارد ، بلكه ناظر به ظهور ابتدايى از فرمايش حضرت است ؛ چون شناخت ، مراتب دارد . مردم نوعاً در نگاه كردن ، نگاه به مواضع مكشوفه مثل صورت و مو و گردن و گلو را كافى مىدانند و به همين مقدار براى تشخيص خصوصيات ظاهرى شخص اكتفا مىكنند . ممكن است حكم هم محدود باشد ، چون به حكم قاعدهء اولى نگاه به مو و گردن و امثال آن جايز نيست .\r\nشارع در اينجا مىفرمايد : چون مىخواهد « اغلى الثمن » بپردازد ، مىتواند\r\n\r\n\r\n","description":"","footnote":"\r\n( 1 ) مبانى عروة ، ص 25 و 26 .\r\n( 2 ) مستمسك عروة ج 14 ، ص 15 .\r\n","page_name":" 121 ","page_number":121},
  {"content":"\r\n\r\nبه آنها هم نگاه كند ، و با همين نگاه كردن ، معظم غرر مرتفع مىشود ، از اين تعليل استفاده نمىشود كه شما نسبت به موارد استثنايى - كه ممكن است براى رفع كامل غرر ، لازم باشد - ، تمام بدن شخص ديده شود و به قول شيخ كه مىفرمايد : اگر چنين باشد ، بايد به عورت هم به توان نگاه كرد « 1 » - مجاز به نگاه كردن به همهء بدن شخص هستيد .\r\nپس تعليل نقشى در توسعه يا تضييق حكم ندارد و بايد روايت را قطع نظر از تعليل ملاحظه كنيم كه در چه مطلبى ظهور دارد .\r\n\r\n3 ) روايت حسن بن السرى :\r\n« أبو على الاشعرى عن محمد بن عبد الجبار عن صفوان عن ابن مسكان عن الحسن بن السرى قال : قلت لأبي عبد الله - عليه اسلام - الرجل يريد ان يتزوج المرأة يتأملها و ينظر الى خلفها و الى وجهها ؟ قال : نعم لا بأس بان ينظر الرجل الى المرأة اذا اراد أن يتزوجها ينظر الى خلفها و الى وجهها » .\r\nجامع الاحاديث ، جلد 20 ، ح 117 ، ط قديم وسائل الشيعة ، ابواب مقدمات النكاح ، باب 36 ، ح 3 ؛ ج 20 ، ص 88 ، ط آل البيت .\r\n\r\nسند روايت\r\nسند روايت هيچ گونه اشكالى ندارد . أبو على اشعرى ، احمد بن ادريس است كه ثقه مىباشد ، صفوان هم ، صفوان بن يحيى است . در ابن مسكان هم بحثى نيست ، بحث قابل توجه در بارهء « حسن بن السرى » است .\r\n\r\nب بحثٌ فى وثاقة الحسن بن السرى :\r\nافرادى همچون علامه ، ابن داوود ، احمد بن طاووس و ميرزا محمد استرآبادى در رجال كبير و وسيط او را توثيق كرده‌اند و معتقدند كه نجاشى نيز او را ثقه شمرده است . ولى كسانى كه وثاقت او را نفى كرده‌اند ، اظهار مىدارند كه در هيچ يك از\r\n\r\n\r\n","description":"","footnote":"\r\n( 1 ) كتاب النكاح ، ص 40 ، ط 10 ، المؤتمر العالمى بمناسبة الذكرى النوبة الثانية لميلاد الشيخ الانصارى .\r\n","page_name":" 122 ","page_number":122},
  {"content":"\r\n\r\nنسخ معتبر رجال نجاشى كلمه « ثقة » وجود ندارد .\r\nصاحب قاموس الرجال « 1 » معتقد است كه چون نسخ معتبر رجال نجاشى در اختيار علامه و ابن داوود و ابن طاووس بوده و نسخهء صحيحى به دست ما نرسيده ، لذا نقل نسخه‌اى كه در اختيار ما است نمىتواند با نقل نسخ معتبرى كه در اختيار آنان بوده ، مقابله نمايد ، بنابراين بايد حكم به وثاقت حسن بن السرى نمائيم .\r\nاستاد : اين نكته را صاحب قاموس الرجال هم در مقدمهء قاموس دارند و هم در مواضع متعددى تكرار مىكنند ، در حالى كه هيچ دليلى بر اين مطلب اقامه نمىكنند كه چرا نسخهء صحيحى به دست ما نرسيده است ؟ اگر به دست ايشان هم نرسيده باشد ، چه دليلى وجود دارد كه به دست علماى ديگر هم نرسيده باشد ؟ ما با چهارده نسخه مقابله كرديم و در ميان آنها ، بعضى از نسخه‌ها از نسخ بسيار معتبرى ، مانند نسخهء ابن ادريس نقل شده است .\r\nمنشأ سخن علامه در توثيق حسن بن سرى ، كتاب « حلّ الاشكال » جمال الدين بن طاووس است كه كلمهء « ثقه » را از رجال نجاشى نقل كرده است .\r\nدر يكى از نسخى كه از رجال نجاشى نزد ما بود و مقابله مىكرديم ، عبارتى در حاشيه بود كه براى روشن شدن مطلب مىخوانم :\r\n« حكى سيد جمال الدين بن طاووس فى كتابه عن هذا الكتاب ( يعنى رجال نجاشى ) زيادة على ما هنا بعد قوله الكرخى ، كلمة ثقة و بنى على ذلك العلامة فى الخلاصة فعزى الى المصنف توثيق على بن سرى ، و لا وجه الا هذا »\r\nعبارت متن همچنين است : « الحسن بن السرى الكاتب الكرخى و اخوه على رويا عن أبى عبد الله ( عليه السلام ) » در يكى ديگر از نسخ رجال نجاشى ، مطلبى در حاشيه با امضاى « ح - ح » وجود دارد كه تا كنون بر ما روشن نشده كه كيست ؟ در رجال قهپائى نيز با همين رمز حواشى او نقل شده ولى محتمل است كه حسين حارثى پدر شيخ بهائى باشد كه نامش حسين بوده و « ح » رمز حسين است و « ح »\r\n\r\n\r\n","description":"","footnote":"\r\n( 1 ) قال فى قاموس الرجال : ( ج 3 ، ص 251 ) « و حيث لم تصل نسخة صحيحة من النجاشى الينا و انما وصلت صحيحة الى ابن طاووس و الخلاصة و ابن داود ، و نقلوا التوثيق عن النجاشى اخذاً و نسبةً ، يعلم سقوطه من نسخنا »\r\n","page_name":" 123 ","page_number":123},
  {"content":"\r\n\r\nدوم رمز حارثى ، چون از اولاد حارث اعور بوده‌اند . حسين حارثى ، شاگرد شهيد ثانى است و در 984 و نوزده سال پس از شهيد ثانى ، وفات كرده است .\r\nما نسخه‌اى از كتاب « فهرست » شيخ را امانت گرفته بوديم كه با دو واسطه با فهرستى كه به خط شيخ بود ، مقابله شده بود و تاريخ آن نسخه 1016 بود و نوشته بود كه ما اين نسخه را با نسخه ح - ح ( رضى الله عنه ) ، مقابله كرديم و او هم نسخه‌اش را با نسخهء شهيد ثانى [ متوفاى سال 966 يا 965 ( قول اصح ) 
  ] مقابله كرده است . لذا در اين فاصله شخصى غير از حسين حارثى ، پدر شيخ بهائى به نظر نمىرسد .\r\nبه هر حال اين شخص در حاشيهء يكى از نسخ رجال نجاشى مىنويسد : « نقل العلامة توثيق على عن النجاشى و لم نجده فى النسخ و منه نسخة التى هى به خط ابن ادريس و عليها خط ابن طاووس رحمه الله . ح - ح » مراد از ابن طاووس ، أحمد بن طاووس است كه فقيه و رجالى بوده يا فرزندش عبد لكريم بن طاووس است كه او هم رجايى بوده است .\r\nبنابراين دليلى وجود ندارد كه نسخ صحيح در اختيار علامه بوده و نسخى كه در اختيار ماست ، غلط و غير قابل اعتماد است . پس از اين ناحيه نمىتوان اثبات كرد كه حسن بن السرى ، در نزد نجاشى « ثقة » بوده است .\r\n\r\nنظر استاد - مد ظله - در بارهء حسن بن السرى :\r\nولى اساساً به نظر ما اصلًا حسن بن السرى احتياج به توثيق ندارد ، زيرا فقهاى بزرگى چون حسن بن محبوب ( از مشايخ شيعه ) ، جعفر بن بشير ( از فقهاى معروف كه درباره‌اش گفته‌اند : روى عن الثقات و در مشيخهء فقيه در طريق به كتاب حسن بن السرى راوى از حسن بن السرى اوست . ابان بن عثمان و عبد الله بن مسكان از فقهاى طبقهء دوم ، يونس بن عبد الرحمن از فقهاى طبقهء سوم و على بن حكم از اجلاء روات ، همگى از او نقل حديث كرده‌اند و بناى بزرگان بر اين نبوده كه از هر كتابى حديث نقل كنند . چنان چه مبنايشان جريان اصالة العدالة در بارهء افراد هم نبوده تا به سهولت ، اعتماد كنند و حديث نقل نمايند . لذا از اين ناحيه وثاقت حسن\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبن السرى اثبات مىشود . « 1 »\r\nالبته اگر كسى روايت اصحاب اجماع را براى اعتبار روايت كافى بداند ، همين كه عبد الله بن مسكان و صفوان از او روايت كرده‌اند ، براى اعتبار روايت كافى است ، يا اگر كسى نقل مع الواسطه صفوان ، بزنطى و ابن أبى عمير را براى اعتبار راوى كافى بداند ، بازهم مشكلى از جهت اعتبار الحسن بن السرى ، وجود ندارد ، اما به نظر ما كه نقل بلاواسطه اين سه تن لازم است تا وثاقت مروى عنه ثابت شود ، نمىتوانيم از اين طريق مشى كرده و وثاقت حسن بن السرى را اثبات كنيم ، ولى چنان چه يادآور شديم ، نقل اجلّاء روايت براى اعتبار روايت كافى است .\r\nو ناگفته نماند روايتى از حسن بن السرى نقل شده « 2 » كه مىتواند مذمّتى براى او محسوب گردد ، ولى چون روايت ضعيف است ، قابل اعتنا نيست .\r\nدر اين روايت ، با امام صادق ( ع ) مكالمه‌اى دارد كه اگر در محيط امروز ما بود ، بزرگترين انحراف تلقى مىشد و به منزلهء خروج از مذهب بود ، ولى در عصر ائمه ( ع ) چون همه مسائل روشن نبوده و آنان نمىتوانستند همهء مسائل را براى همگان تشريح كنند ، آنچه لازم بود همه بدانند و اصحاب ائمه مىدانستند اين بود كه معصومين حجج الهى و منصوب از جانب او هستند نه انتخاب‌شدهء از طرف مردم ، و بايد به دستورات آنان عمل كنند ، حسن بن السرى نيز اين مطلب را مىدانست ، ولى نسبت به عصمت آنان - كه فقط براى اصحاب سرّ آنان گفته مىشد و جنبهء عمومى نداشت - شبهه داشت . امروز اگر كسى در عصمت ائمه كه مسألهء\r\n\r\n\r\n","description":"","footnote":"\r\n( 1 ) توضيح : دو مبنا از مبناهاى مورد قبول استاد مدّ ظلّه در توثيقات عام در مورد الحسن بن السرى منطبق است :\r\n1 - وثاقت مشايخ جعفر بن بشير\r\n2 - اكثار و رواية الاجلاء عن رجلٍ .\r\n( 2 ) دو روايت در بصائر الدرجات للصفار ص 122 / 4 و ص 123 / 2 نقل شده است ك ايشان از حضرت صادق ( عليه السلام ) سؤالى مىكنند و حضرت جواب مىدهند و ايشان مىگويد ليس هو كذلك فقال أبو عبد الله عليه السلام هو كذلك و ردها عليه مراراً . . . فقال أبو عبد الله عليه السلام أ ترى من جعله الله حجة على خلقه يخفى عليه شىء من امورهم ؟\r\n","page_name":" 125 ","page_number":125},
  {"content":"\r\n\r\nمسلّمى است ، ترديد روا دارد ، در يك امر مقطوع شبهه كرده ، ولى در آن زمان مسأله ، واضح نبود و حضرت در اين مكالمه به او متذكر مىشود كه اگر كسى حجت الهى بر خلائق باشد ، ممكن است مطلب بر او مخفى به ماند ؟ به هر حال چون سند روايت ضعيف است ، قابل اعتنا نيست .\r\n\r\nدلالت روايت الحسن بن السرى :\r\nآقاى حكيم مىگويند : چون حضرت در مقام پاسخ از سؤال سائل است ، از كلام آن حضرت تحديد استفاده نمىشود ، چون در مقام تحديد نبوده است . سؤال مىكند : آيا شخص « يريد للتزويج » مىتواند به خلف و وجه زن مورد نظر نگاه كند ؟\r\nحضرت مىفرمايد : بله ، مىتواند و مانعى ندارد .\r\nدر نقطهء مقابل ايشان شيخ انصارى و مرحوم حاج شيخ عبد لكريم حائرى است كه مىفرمايند : حضرت ابتدا فرمود : « نعم ، لا بأس بان ينظر الرجل الى المرأة اذا اراد أن يتزوجها » ممكن است خيال شود كه مرد مىتواند مطلقاً به زن نگاه كند . اگر به همين مقدار اكتفا مىشد ، چنين برداشتى ممكن بود ، ولى حضرت ادامه مىدهند و مىفرمايند : « ينظر الى خلفها و الى وجهها » يعنى در همان حدّى كه تو سؤال كردى ، مجاز است نگاه كند . براى دفع توهم اين توضيح را افزوده است .\r\nدر زمان مرحوم آقاى سيد أبو الحسين اصفهانى كه مرجعيت عام داشت ، افرادى چون آقاى بروجردى ، آقاى قمى و آقاى شيخ كاظم شيرازى از اعلام بودند و مقلد داشتند ، از مرحوم آقا سيد أبو الحسن سؤال كرده بودند كه در احتياطاتِ شما ، به چه كسى مىتوان مراجعه كرد ؟ فرموده بودند : « به حاج آقا حسين ، آن آقايى كه در بروجرد است . » اين توضيح براى اين بود كه اگر به گفتن « حاج آقا حسين » اكتفا مىكردند ، ذهن افراد به آقاى قمى كه در كربلا بود و نزديك‌تر از آقاى بروجردى هم به نجف بود ، متوجه مىشد . اين توضيح ، « آن آقايى كه در بروجرد است » براى دفع اين توهم است .\r\nبه نظر مرحوم شيخ انصارى روايت در مقام تحديد است . چون با افزودن « ينظر الى خلفها و الى وجهها » دايرهء جواز نظر را مضيق كردند . « 1 » « * و السلام * »\r\n\r\n\r\n","description":"","footnote":"\r\n( 1 ) نظر استاد - مد ظله - را در اين زمينه در جلسهء آينده ملاحظه خواهيد كرد .\r\n","page_name":" 126 ","page_number":126},
  {"content":"\r\n\r\n\r\n15 / 7 / 1377 چهار شنبه درس شمارهء ( 16 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه\r\nبحث در بررسى روايات جواز نظر به اجنبيه براى كسى كه ارادهء ازدواج دارد ، مىباشد .\r\n\r\nالف - حكم نظر به صورت :\r\nدر روايات مسلماً و بدون هيچ تعارضى نگاه كردن به صورت اجنبيه براى كسى كه ارادهء ازدواج دارد ، جايز است .\r\n\r\nب - حكم نظر به « كفين »\r\n\r\n1 ) استدلال به روايت مرسل عوالى اللئالى از پيامبر ( ص )\r\nمتن روايت :\r\n« قال النبى ( ص ) لصحابى خطب امرأة : انظر الى وجهها و كفيها »\r\nكلام استاد : بعيد است در جواز نظر به كفين ، اتكاء علماء به اين روايت مرسل باشد .\r\n\r\n2 ) استدلال به صحيحه هشام بن سالم ، حماد بن عثمان ، حفص بن البحترى .\r\nمتن روايت :\r\n« عن أبى عبد الله ( ع ) قال : « لا بأس بأن ينظر الى وجهها و معاصمها اذا أراد أن يتزوجها » وسائل باب 36 از ابواب مقدمات نكاح ج 2\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمرحوم حكيم مىفرمايند : از معاصم استفاده مىشود كه نگاه كردن به دست ( كفين ) هم براى كسى كه ارادهء ازدواج دارد ، جايز است ، البته ايشان وجه استفاده را بيان نمىكنند .\r\nمرحوم آقاى خوئى مىفرمايند : دلالت اين روايت بر جواز نظر به يد بالملازمه است ، به اين صورت كه نظر كردن به معاصم ( جايى از دست كه دستبند روى آن قرار مىگيرد ) مستلزم نظر كردن به كفين هم هست .\r\n\r\nتوضيح استاد در مفاد صحيحه :\r\nمراد از نگاه كردن به معاصم ، نگاه كردن در حال عادى است ، چون نگاه كردن به معاصم كسى كه دستكش در دستش كرده است مستلزم نگاه به دستهاى او نيست ، به عبارت ديگر نگاه كردن به جاى دستبند اين شخص ملازمه ندارد كه دستكش هم دست اين شخص نباشد و دستها را مىتوان ديد .\r\nپس اگر در روايت تصريح نشد كه دستكش در دست بكند و نگاه بكند عرف مىفهمد نگاه كردن در حال عادى به معاصم جايز است كه در اين حالت طبعاً چشم به دست هم خواهد افتاد .\r\nپس فرمايش آقاى خوئى حمل مىشود بر اينكه نگاه كردن در حال عادى به معاصم مستلزم نگاه كردن به كفين نيز هست .\r\nاستفاده ديگر از اين توجيه اين است كه نگاه كردن به وجه هم همانند نگاه كردن به دست در حالت عادى ملاحظه شده است و صورت اشخاص در حالت عادى و متعارف مكشوف است و موى سر آنها نيز ديده مىشود . پس با اين توجيه جواز نظر به مو همانند جواز نظر به كفين ثابت مىشود و در اين صورت روايت صحيحه‌اى كه نگاه كردن به مو را جايز دانسته با اين روايت هيچ منافاتى نخواهد داشت .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n\r\nنكته قابل توجه در مفاد صحيحه :\r\nبا وجود اين كه لا بأس در روايت ظاهر در اين است كه شروع روايت از ناحيه امام عليه السلام است و لكن چون « وجهها و معاصمها » با اسم ظاهر تعبير نشده است و با ضمير تعبير شده است ، اضمار مؤيد قويى است كه مرجع ضمير قبلًا ذكر شده است و اين روايت تقطيع شده است .\r\nبنابراين ممكن است قبلًا در اين روايت راجع به مرأة و نگاه كردن به دست و جه زن سؤالى شده باشد ، و عبارت حضرت كه مىفرمايند : « لا بأس بأن ينظر . . . » در جواب سؤال باشد كه در اين صورت استفادهء محدوديت از اين روايت مشكل خواهد بود و اين كه حضرت صورت و معاصم را فقط ذكر كرده‌اند به اين دليل است كه در سؤال سائل فقط اين دو عنوان بوده است ، در نتيجه روايات ديگر با اين روايت متعارض نخواهد بود .\r\n\r\nج ) : حكم نظر به « شعر » و اطراف سر و صورت\r\n\r\nاستدلال به صحيحه عبد الله بن سنان :\r\n« محمد بن الحسن باسناده عن احمد بن محمد بن عيسى عن الهيثم ابن ابى مسروق النهدى عن الحكم بن مسكين عن عبد الله ابن سنان قال : قلت لأبى عبد الله ( ع ) الرجل يريد أن يتزوج المرأة أ ينظر الى شعرها فقال : نعم انما يريد أن يشتريها بأعلى الثمن »\r\nسند روايت :\r\nمرحوم آقاى خوئى مىفرمايند : در بعضى از نسخ قديمى تهذيب « الهاشم » به جاى « الهيثم » نقل شده است ولى ظاهراً صحيح همان الهيثم است زيرا الهاشم بن ابى مسروق النهدى در كتب اخبار و رجال وجود ندارد . مضافاً كه « هاشم » با الف و لام استعمال نمىشود و « الهاشم » غلط است .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nسند اين روايت قابل اشكال و ترديد نيست زيرا در سند فقط حكم بن مسكين جاى تأمل دارد و ما او را ثقه مىدانيم به اين دليل كه عده‌اى از اجلّا مثل ابن أبى عمير و بزنطى از او روايت دارند و اينها « لا يرون و لا يرسلون الّا عن ثقة » . البته به غير از اينها اجلّاء ديگران هم از او روايت نقل مىكنند .\r\nحسن بن محبوب كه از فقهاى معروف طبقه سوم است ، كتاب حكم اعمى كه همان حكم بن مسكين است را نقل مىكند و از طرفى اين روايت را فقيه نقل مىكند سند فقيه در مشيخه صحيح است .\r\n\r\nدلالت روايت :\r\nبه نظر ما چون روايت ، نگاه كردن به مو در حالت معمولى شخص را گفته و تنبيه نكرده كه اين طرف و آن طرف را بپوشاند ( مقابل مستور بودن ) از اين روايت استفاده مىشود كه نگاه كردن به صورت ، مو ، گلو و گردن براى كسى كه ارادهء ازدواج دارد جايز است .\r\n\r\nادامه مسألة 26 :\r\n« . . . . أن ينظر الى وجهها و كفيها و شعرها و محاسنها »\r\n\r\nد ) حكم نظر كردن به ساق :\r\nدر بيان مفهوم كلمه محاشها از عبارت سيد ره حكم ساق روشن خواهد شد\r\n\r\nكلام مرحوم خوئى :\r\nايشان ابتداء با ذكر ادله ( روايات ) ثابت مىكنند كه مراد از محاسن امرى مغاير با وجه و كفين و شعر نيست بلكه مراد چيزى است كه بوسيله آن حسن و جمال زن ظاهر\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nمىشود و حيث اينكه با وجه و كفين و شعر جمال زن ، ظاهر و معلوم مىشود نبايد در محاسن از اين سه تا تعدى كنيم . بعد مىفرمايند : اولًا از رواياتى كه راجع به نظر كردن به محاسن است معلوم مىشود كه ساق نيز قطعاً از محاسن است و نگاه كردن به آن براى كسى كه ارادهء تزويج دارد جايز است و ثانياً روايتى كه نگاه كردن به ساق امة را در هنگام خريد جايز دانسته‌اند ، بالاولوية استفاده مىكنيم كه نگاه كردن به ساق زن براى كسى كه ارادهء ازدواج دارد جايز است . به اين صورت كه در روايت دارد « أن يشتريها باعلى الثمن » پس اگر در خريد امة نگاه كردن به ساق جايز باشد به طريق اولى در جايى كه شراء به اعلى ثمن است ، نگاه كردن به ساق جايز خواهد بود .\r\n\r\nمناقشهء استاد در كلام مرحوم خوئى :\r\nاولًا : محاسن مفهوم روشنى ندارد تا بوسيلهء آن بتوان تشخيص داد كه آيا ساق جزء محاسن است يا خير ؟ سابقين هم محاسن را به وجه و كفين و مو تطبيق كرده‌اند و در عرف هم كه زيبايى اشخاص را مىخواهند تشخيص بدهند به قسمت‌هايى كه اعالى بدن ( صورت ، مو ، غيره . . . ) است نگاه مىكنند .\r\nبنابراين از محاسن به اين توسعه كه ايشان استفاده كرده‌اند ، نمىتوان استفاده كرد .\r\nثانياً : از أمة نمىتوان به حرّة تعدى كرد زيرا هم در جاهليت و هم در اسلام گاهى چيزهايى براى حرّه بود كه براى أمة لازم نبود ، مثلًا در نماز اگر موهاى أمة باز باشد اشكال ندارد ولى براى حرّة اشكال دارد . پس يك نحوه احترامى براى حرّة وجود دارد .\r\nبنابراين در جواز نظر به ساق براى كسى كه ارادهء ازدواج دارد ، دليلى وجود ندارد .\r\n\r\nه ) : حكم نظر به « خلف »\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nروايت حسن بن سرى\r\n« قال : قلت لأبي عبد الله ( ع ) : الرجل يريد أن يتزوج المرأة يتأملها و ينظر الى خلفها و الى وجهها ؟ قال نعم لا بأس أن ينظر الرجل الى المرأة اذا أراد أن يتزوجها الى خلفها و الى وجهها » .\r\n\r\nسند روايت :\r\nهمانطور كه قبلًا عرض شد سند روايت اشكال ندارد و ما آن را تمام مىدانيم .\r\nدلالت روايت :\r\nمرحوم شيخ انصارى مىفرمايند از اين روايت استفاده مىشود كه در نگاه كردن محدوديتى وجود دارد ولى ما مىگوييم « ينظر » در روايت براى دفع دخل توسعه است .\r\nپس مدلول روايت اين است كه فقط نگاه كردن به خلف و وجه جايز است و نگاه كردن به مو و غيره اشكال دارد .\r\n« ينظر » در روايت براى دفع دخل توسعه نيست . بلكه براى دفع دخل تضييق است به اين صورت كه وقتى امرى مىكنند به نگاه كردن از اول ذهن منصرف به روى طرف مىشود نه پشت چون نگاه متعارف شامل نگاه به پشت نمىشود پس شايد سائل شك داشته كه آيا نگاه كردن شامل پشت سر هم مىشود يا نه فقط شامل روى طرف مىشود و به همين جهت خلف و وجه را در سؤال ذكر كرده است و حضرت در جواب مىفرمايند هم روى و هم پشت سر را مىشود نگاه كرد و اين توسعهء ما سبق ( در جواز نظر وجه فقط ) است نه تضييق كه مرحوم شيخ مىفرمايند .\r\n\r\nو ) بيان حدّ اعلاى جواز نظر در رواية يونس بن يعقوب\r\n\r\n1 - متن روايت :\r\n« على بن الحسن بن فضال عن محمد بن الوليد و محسن بن احمد جميعاً عن يونس بن يعقوب قال سألت أبا عبد الله ( ع ) عن\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nالرجل يريد أن يتزوج المرأة و احب أن ينظر اليها قال تحتجز ثم لتقعد و ليدخل فلينظر قال : قلت تقوم حتى ينظر اليها ؟ قال : نعم ، قلت : فتمشى بين يديه قال : ما أحب أن تفعل »\r\n\r\n2 - سند روايت :\r\nاين روايت موثقه است كتاب على بن حسن بن فضال از كتب مشهوره است و هيچ وقت شيخ و ديگران در اين كتاب شبهه نكرده‌اند .\r\nمحمد بن وليد و لو متكرر است در اسانيد ، ولى آنكه على بن حسن بن فضال از او نقل مىكند محمد بن وليد خزاز است كه ثقه و معتبر است . يونس بن يعقوب هم از معاريف ثقات است .\r\n\r\n3 - دلالت روايت :\r\nدر اين روايت اختلاف نسخه وجود دارد به حسب نقل وسائل و وافى تحتجز ، دارد . احتجز يعنى لنگ بست و جاى بستن را محتجز مىگويند .\r\nبنابراين كه تحتجز درست باشد ، سؤال از حد اعلاى جواز نظر است . به اين شرح كه اگر با ديدن صورت و كفين و مو مشكل حل نشد ، مرأة لنگ ببندد و بنشيند و اين شخص بر او وارد شود و حد اعلاى جواز نظر اين است نه آن حدى كه صاحب جواهر و آقاى حكيم مىفرمايند كه غير از عورت بقيه جايز است و نه آن حد كه مرحوم آقاى خوئى مىفرمايند فقط بين السرّه و الركبة مجاز است نه بيشتر .\r\nدر نسخه تهذيب و نسخه‌اى كه از تهذيب با نسخ متعدد مقابله شده است تحتجر ( با راء ) دارد و در يك نسخه هم يحتجر دارد .\r\nاگر تحتجز درست باشد معناى روايات اين خواهد بود كه زن يك حجره‌اى را براى ورود مرد اتخاذ كند و اگر يحتجر درست باشد معنايش اين مىشود كه مرد يك\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nحجره‌اى براى زن تهيه كند و زن در آن حجره بنشيند تا مرد وارد شود و ببيند .\r\nپس اين روايت دلالت بر جواز لخت شدن تا حد لنگ را ندارد و جواز نظر در اين روايت بيش از جواز نظرى كه از روايات قبل استفاده مىشد ، نيست .\r\n\r\nجمع بين اين روايت با روايات ديگر بنابراين كه تحتجز صحيح باشد\r\nدر روايات ديگر چون نوع اشخاص به حسب متعارف با ديدن صورت و مو و گاهى پشت سر مشكل ازدواجشان حل مىشد ، به همان مقدار اكتفاء كرده ولى در اين راويات كأنه قرينهء مقام است ( از نحوهء سؤال و جواب حضرت ) كه اگر مشكل ازدواج شخصى با ديدن صورت و مو حل نشد حد اعلاى جواز نظر بيان شده است .\r\n\r\nذ ) نظر استاد در جمع بين روايات :\r\nجمع بين رواياتى كه جواز نظر به وجه ، كفين ، شعر را فقط ذكر كرده با رواياتى كه خلف و يا موارد ديگرى از جواز نظر را ذكر كرده به اين است كه رواياتى كه فقط وجه را ذكر كرده است چون مراد از وجه حالت معمولى بوده كه شامل روى صورت و گلو و گردن و حتى مو نيز مىشود احتياجى به ذكر بقيهء جهات نبوده ، زيرا معمولًا با ديدن اين اعضاء ، احتياجش مرتفع نمىشود ، جواز نظر به بقيهء جهات را نيز بيان كنند .\r\nنتيجه اينكه ظهور روايات جواز نظر به وجه ، كفين ، شعر آن چنان معتنابه نيست كه با روايات جواز نظر به خلف و غيره منافات داشته باشد .\r\n« * و السلام * »\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\n18 / 7 / 1377 شنبه درس شمارهء ( 17 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه :\r\nدر جلسات قبل دربارهء جواز نظر به زن براى كسى كه مىخواهد با او ازدواج كند بحث شد ، مواضعى را كه مىتوان بدان نگاه كرد بررسى گرديد ، در اين جلسه ضمن ارائهء چند توضيح دربارهء بحثهاى گذشته به بررسى ادامهء مسأله ( 26 ) پرداخته ، آنچه در جواز نظر شرط نيست و آنچه شرط مىباشد بيان خواهيم كرد .\r\n* * * \r\nالف - چند توضيح دربارهء روايات باب\r\n\r\n1 ) توضيحى درباره « تحتجز » در روايت يونس بن يعقوب :\r\nدر اين روايت كلمه « تحتجز » ( / لنگ بستن ) به كار رفته كه ممكن است از آن اين استفاده شود كه در هنگام ازدواج مىتوان به تمام بدن زن به جز محدودهء از ناف تا زانو نگاه كرد ، ولى گفتيم كه چون در اين كلمه نسخ مختلف است ، و در برخى از نسخ معتبر اين كلمه با « راء » و به صورت تحتجر يا « يحتجر » ( / احتجار اتاق و حجره تهيه كردن ) آمده ، و مطلب قبل استفاده نمىگردد .\r\nحال مىافزاييم : اولًا : اگر كلمهء فوق با « زاء » هم باشد از آن عريان بودن غير از محدودهء از ناف تا زانو استفاده نمىشود ، اگر به كسى بگويند : عبا بر دوش بگير » معناى آن اين نيست كه تنها عبا در بر داشته باشد .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nالبته اين اشكال وجود دارد كه علت تصريح به لنگ بستن و اختصاص آن به ذكر چيست ؟ در پاسخ مىگوييم : در روايت اول يونس بن يعقوب كه از اصل جواز نظر سؤال شده ، آمده است : « و ترقق له الثياب » ( / زن لباسهاى نازك بپوشد ) . از اين تعبير ممكن است كسى گمان برد كه در محدودهء از ناف تا زانو هم بتوان لباس نازك پوشيد ، در روايت دوم يونس بن يعقوب كه از كيفيت نگاه سؤال شده ، در پاسخ امام « عليه السلام » كلمهء « تحتجز » مىتواند تأكيدى باشد بر اين امر كه محدودهء فوق بايد كاملًا مستور باشد .\r\nثانياً : از سيرهء قطعيهء متشرعه بر مىآيد كه نمىتوان تمام بدن را ( به جز محدودهء فوق ) عريان نمود ، هيچ‌گاه چنين امرى مرسوم نبوده كه زن را در هنگام تزويج لخت كرده ، تنها به لنگى اكتفا كنند ، اين سيره در فهم روايت و چگونگى استنباط حكم شرعى مؤثر است .\r\n\r\n2 ) توضيحى دربارهء كلمه « ترقق له الثياب » :\r\nمرحوم آقاى خوئى - قدس سرّه - ترقيق ثياب را به معناى نازك كردن لباس نمىدانند بلكه آن را به كم كردن لباس تفسير كرده‌اند ، و در توضيح آن فرموده‌اند كه اولًا وجود لباسهاى بدن‌نما در زمان صدور روايت معلوم نيست ، و ثانياً : « ثياب » به صيغهء جمع با تفسير ما سازگار است ، و گرنه مناسب بود كه « ثوب » به لفظ مفرد به كار برده شود . ولى كلام از چند جهت ناتمام است :\r\nجهت اول : مفهوم ترقيق ثياب غير از مفهوم تقليل ثياب است . ترقيق ثياب به هيچ وجه به معناى كم‌كردن لباسها نيست . بلكه به معناى لباس نازك دربركردن است .\r\nجهت دوم : اگر لباسهاى بدن‌نما هم در زمان روايات نباشد ، اين امر اقتضاء نمىكند كه ترقيق ثياب را به گونهء فوق تفسير كنيم . چون لباسها به هر حال از جهت\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nنازكى و كلفتى مختلف بوده‌اند ، اگر لباس بدن‌نما نبود ، لباس حجم‌نما كه بود ، اين روايت اشاره مىكند كه لباس كلفتى كه حجم بدن را نشان ندهد همچون پوستين نپوشد بلكه لباسى بپوشد كه حجم بدن از زير آن روشن باشد .\r\nجهت سوم : از برخى روايات بر مىآيد كه لباس بدن‌نما در آن زمان وجود داشته است . « 1 »\r\nجهت چهارم : به كار بردن كلمهء ثياب به صيغهء جمع نيز دليل بر تفسير مرحوم آقاى خوئى نيست . چون با توجه به اجناس لباس همچون پيراهن ، شلوار ( در غير محدوده از ناف تا زانو ) در رابطه با جوراب مىتوان تعبير ثياب را به كار برد .\r\nبنابراين ترقيق ثياب به همان معناى ظاهرى خود : لباس نازك پوشيدن مىباشد .\r\n\r\n3 ) توضيحى درباره « خلقها » در روايت حسن بن سرى :\r\nدر روايت حسين بن سرى در چاپ اسلاميه وسائل ، نسخهء چاپى كافى ، جامع الاحاديث اين كلمه با « فاء » به كار رفته ، ولى در چاپ آل البيت از وسائل كه با نسخ معتبر همچون نسخه اصل وسائل به خط مصنف مقابله شده است ، اين كلمه هم در سؤال و هم در جواب با « قاف » و به صورت « خلقها » آمده است ، همچنين در بهترين نسخه‌اى كه ما از كافى ديده‌ايم عبارت در هر دو جا با « قاف » آمده است ، اين نسخه نسخه‌اى است كه شهيد ثانى « قدس سرّه » آن را تصحيح كرده است .\r\nكلمهء خلقها را دو گونه مىتوان معنى كرد : معناى اول : خلقها ( به ضم خاء ) به معناى اخلاق زن است ، يعنى به اخلاق زن نگاه كند ، بايد دانست كه در مورد « نظر » حتماً لازم نيست كه منظور از امورى باشد كه با حواسّ ظاهره قابل ادراك باشد ، در\r\n\r\n\r\n","description":"","footnote":"\r\n( 1 ) ( توضيح كلام استاد - ) : در آغاز روايت مفصل ورود صوفيه بر امام صادق عليه السلام در كافى 5 : 65 / 1 مىخوانيم : دخل سفيان الثورى على ابى عبد الله « عليه السلام » فرأى عليه ثياب بيض كأنها غِرقىء البيض فقال انّ هذا اللباس ليس من لباسك . . . غِرْقىء به معناى پرده نازكى است كه بين تخم مرغ و پوستهء آن قرار دارد ( مراجعه شود به صحاح 1 : 26 ، قاموس و ساير كتب لغت )\r\n","page_name":" 137 ","page_number":137},
  {"content":"\r\n\r\nتعابيرى چون « لا تنظر الى من قال ، انظروا الى ما قال » ، « رجل . . . نظر فى حالنا و حرامنا » ، « فيه نظر » ( أى فيه تأمل ) ، نظر به معناى تأمل كردن و مطالعه كردن در يك امر غير محسوس ( به حواس پنج‌گانه ) به كار رفته است .\r\nمعناى دوم : خَلقها ( به فتح خاء ) به معناى خلقت زن ، و نظر به خلق زن يعنى نگاه به اندام زن مىباشد ، كه البته چنانچه پيشتر اشاره كرديم ، اين نگاه در اعضايى كه در حالات عادى پوشيده نيست همچون صورت و مو و گردن و . . . بدون پوشش ، و در اعضايى كه در حال عادى مستور است ، با پوشش و از روى لباس خواهد بود . بنابراين از روايت درباره نگاه به پشت زن چيزى نمىتوان استفاده كرد .\r\nان قلت : با حذف اين روايت از روايات محل بحث ، تغييرى در نتيجه بحث حاصل نمىشود ، چون نگاه به مو كه از ساير روايات جواز آن استفاده مىشود ، نگاه به پشت مو را مستقيماً و نگاه به پشت گردن را بالملازمه العرفيه جايز مىدانند ، نگاه به ساير اعضاى پشت بدن هم از روى لباس در حال عادى جايز است ، پس از نسخه « خلفها » امر تازه‌اى تجويز نمىشود ، پس بحث از نسخه صحيح در اينجا ثمرى ندارد .\r\nقلت : از نسخه « خلفها » استفاده مىشود كه نگاه همراه با دقت و تأمل به پشت زن هر چند به اثاره شهوت بيانجامد در هنگام قصد ازدواج جايز است ، و اين نوع نگاه در حالت عادى جايز نيست . چنانچه در بحثهاى آينده خواهيم گفت ، علاوه بر اين كه از كلام قدماء استفاده مىشود كه در حال عادى به پشت زن - و لو از روى لباس - نمىتوان نگاه كرد ، و اين امر در حال ازدواج جايز خواهد بود ، اگر نسخه « خلفها » ثابت گردد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nب - ادامهء مسأله 26\r\n\r\n1 ) متن مسأله\r\n« . . . و لا يشترط ان يكون ذلك باذنها و رضاها ، نعم يشترط ان لا يكون به قصد التلذذ و ان علم انّه يحصل بنظرها قهراً ، و يجوز تكرار النظر اذا لم يحصل الغرض و هو الاطلاع على حالها بالنظر الاوّل ، و يشترط ايضاً أن لا يكون مسبوقاً بحالها و ان يحتمل اختيارها و الا فلا يجوز . . . »\r\n\r\n2 ) توضيح مسأله\r\nمرحوم مصنف در اينجا به ذكر پاره‌اى از امور كه در جواز نظر به زن شرط نيست و امور ديگر كه شرط جواز است مىپردازد ، از امورى كه در جواز نظر شرط نيست يكى اجازهء رضايت زن است ، مرحوم آقاى خوئى در وجه آن مىفرمايند كه جواز نظر به زن از حقوق زن نيست تا رضايت ولى شرط باشد ، بلكه حكمى است شرعى ، براى كسى كه در صدد ازدواج است ، اين استدلال استدلال متينى است .\r\nهمچنين جواز نظر تنها در نگاه نخست نيست ، بلكه اگر با يك بار نگاه غرض كه اطلاع از حال زن مىباشد حاصل نگردد مىتوان دوباره نگاه كرد ، چون از اطلاق ادله و تعليل « انما يشتريها باغلى الثمن » بر مىآيد كه تا آگاهى از حال زن حاصل نشده نگاه جايز است .\r\nمصنف چند امر را در جواز نظر شرط مىدانند كه توضيح آن خواهد آمد .\r\n\r\n3 ) شرط اول جواز نظر ( / عدم قصد تلذذ ) :\r\nبايد نگاه به قصد تلذذ نباشد ، دليل اين شرط اين است كه از روايات بر مىآيد كه نگاه به خاطر تزويج جايز است . نه نگاهى كه به غرض ديگرى همچون لذت بردن باشد ، البته اگر به خاطر تزويج نگاه كند و از آن شهوتى هم حاصل گردد\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nمانعى ندارد ، هر چند بداند كه با نگاه شهوت حاصل مىشود ، چون در اكثر مواردى كه نگاه انسان به زن از اين جهت است كه آيا براى تزويج و عمل زناشويى و ساير امور مربوط بدان شايسته مىباشد ، شهوت حاصل مىشود ، بنابراين نمىتوان اين صورت‌ها را از عمومات و اطلاقات خارج كرد .\r\nبراى توضيح بيشتر ، اقسام نگاه را از جهت تأثير شهوت بررسى مىكنيم :\r\nگاه به مرد شهوتى دست داده و براى اطفاء شهوت نگاه مىكند ، گاه نگاه مرد به غرض ايجاد شهوت و تلذذ مىباشد ، در صورت اول شهوت خارجى سبب فاعلى نگاه است و در صورت دوم شهوت آينده علّت غايى مىباشد كه همچون ساير علل غايى مىباشد كه همچون ساير علل غايى وجود خارجى آن متأخر است و وجود ذهنى آن متقدم مىباشد .\r\nدر هر دو صورت ، تأثير شهوت بر چهار گونه است .\r\nگونه اوّل : شهوت تمام العله براى نگاه است .\r\nگونهء دوم : شهوت جزء العله براى نگاه است و جزء ديگر علت قصد تزويج است .\r\nگونه سوم : علت اصلى شخص از نگاه قصد تزويج است ، ولى علت تبعى وى شهوت مىباشد ، تفسير دقيق علت تبعى آن است كه در اصل تحقق معلول هيچ نقشى ندارد ولى در تأكد آن مؤثر است .\r\nگونه چهارم : ايجاد شهوت يا اطفاء شهوت به هيچ وجه تأثيرى در نگاه ندارد بلكه از آثار مترتب بر نگاه است . « 1 »\r\nگونه اول و دومى بىشك حرام است ، چون ظاهر روايت اين است كه تمام العله براى نگاه كردن مرد قصد تزويج مىباشد . ولى گونه سوم و چهارم مشمول\r\n\r\n\r\n","description":"","footnote":"\r\n( 1 ) توضيح : اين اثر براى مريد ازدواج 2 حالت دارد . اول اينكه شخص علم دارد به اين حالت روحى خودش كه اگر نظر به مرأة كرد اثر شهوت در پى خواهد داشت . دوم اين كه اين علم را ندارد و اين هر دو حالت ظاهراً مشمول ادله جواز است . ( اين نكته از كلام مرحوم شيخ انصارى ره در كتاب النكاح استفاده مىشود )\r\n","page_name":" 140 ","page_number":140},
  {"content":"\r\n\r\nروايات مجوزه مىباشد ، بلكه اين صورتهاى ظاهره از اطلاق مىباشد و خروج آنها از تحت اطلاقات ، خروج فرد ظاهر مىباشد كه جايز نيست .\r\nالبته در روايتى مضمونى ديده مىشود كه ممكن است كسى از آنها هرگونه تلذذ را ممنوع بداند :\r\n« . . . عن عبد الله بن الفضل عن أبيه عن رجل عن أبى عبد الله عليه السلام قال أ ينظر الرجل الى المرأة يريد تزويجها فينظر الى شعرها و محاسنها قال لا بأس بذلك اذا لم يكن متلذذاً » « 1 »\r\nولى اين روايت اولًا : مرسله است و از جهت سند غير قابل اعتماد .\r\nثانياً : با عنايت به نكات گفته شده ، مىبايست متلذذاً را به صورت اول و دوم از صورتهاى چهارگانه گذشته حمل كرد . « 2 »\r\n\r\n4 ) شرط دوم جواز نظر ( / ان لا يكون مسبوقاً بحالها ) :\r\nشرط دوم جواز نظر به زن آن است كه قبل از هنگام ازدواج علم به حال زن و زيبايى و زشتى ولى نداشته باشد و گرنه اگر با نگاه كردن شناخت جديدى براى وى حاصل نمىشود از تعليل روايات استفاده مىشود كه نگاه جايز نيست .\r\nالبته توضيح اين نكته لازم است كه مجرد علم قبلى به حال زن باعث عدم جواز نمىگردد ، چون علمى كه از راه نگاه حاصل مىشود مرتبه خاصى از علم\r\n\r\n\r\n","description":"","footnote":"\r\n( 1 ) كافى 5 : 365 / 5 ، وسائل 20 : 88 / 25104 ، باب 36 از ابواب مقدمات النكاح / ح 5 جامع الاحاديث 20 : 32 / 114 ، ب 6 ، از ابواب التزويج ، ح 8 .\r\n( 2 ) ( توضيح فرمايش استاد : ) قابل توجه است كه اين حمل در صورتى است كه تلذذ را به لذت‌جوئى معنى كنيم ، ولى اگر مفهوم آن را به لذت رسيدن بدانيم مثل موارد كنت متلذذاً فى مجلس كذا صورتهاى سوم و چهارم هم مشكل پيدا خواهند كرد ، خصوصاً اگر نكته علم به اثر لذت در پى نگاه با تأمل به زن را ضميمه كرده باشيم ، در كتب لغت چنين آمده است :\r\nالمنجد : اللذه : نقيض الالم ، لذ يلَذُّ لذاذاً و لذاذة الشىء : صار شهياً تلذذ الشىء و به : وجده لذيذاً .\r\nصحاح جوهرى : لذذت الشى أى وجدته لذيذاً\r\nخلاصه تلذذ بمعنى لذت بردن است و رواية ظاهراً به اين معنى است « اذا لم يكن متلذذاً يعنى لم يكن به قصد التلذذ ، و اما قصد تلذذ در معنى گنجانده شدنش قرائن خارجى لازم دارد ، از جمله مناسبت حكم و موضوع . فتأمل .\r\n","page_name":" 141 ","page_number":141},
  {"content":"\r\n\r\nاست و به تعبير علماء از نوع عين اليقين است ، چه بسا نفس نگاه و تأثيرى كه از اندام زن در فكر مرد ايجاد مىكند خود سبب ازدواج گردد يا مانع از آن باشد .\r\nآنچه در اينجا مانع از جواز مىباشد تحقق قبلى همان مرتبه از شناخت زن است كه با نگاه بعدى حاصل مىگردد ، مثلًا اگر شخص قبلًا از روى عصيان به جهت جهل به حكم يا موضوع يا عذر ديگر به زن نگاه خريدار كرده باشد و ديگر در هنگام ازدواج نگاه وى شناخت تازه‌اى براى وى نمىآورد اين نگاه جايز نيست .\r\n\r\n5 ) شرط سوم جواز نظر ( / احتمال اختيار ) :\r\nشرط ديگر جواز نظر به زن آن است كه احتمال دهد او را براى ازدواج برگزيند و الّا اگر اين احتمال در كار نباشد ، ديگر اراده تزويج معنا ندارد و از موضوع روايت مجوزه بيرون است .\r\nدر جواهر اين شرط را چنين توضيح مىدهد كه احتمال بدهد كه خانواده دختر او را به وى بدهند .\r\nبه نظر مىرسد كه از اين شرط دو چيز استفاده مىشود ، نخست آن است كه از جانب خود احتمال انتخاب زن را بدهد ، دوم آن كه از ناحيه خانواده دختر اين احتمال وجود داشته باشد ، چون اختيار كردن زن وابسته به تمكّن و قدرت است و اين قدرت هم بايد از ناحيه مرد تمام باشد و هم از ناحيه دختر ، و به هر حال بايد نگاه به گونه‌اى باشد كه احتمال داشته باشد به ازدواج بيانجامد و اگر اين احتمال در كار نباشد نگاه جايز نيست .\r\nالبته از كلمه « يحتمل » ميتوان دو صورت عدم جواز به گونه ديگر تصوير كرد :\r\nگاه مرد يقين دارد كه زن را انتخاب مىكند و گاه يقين دارد كه وى را انتخاب نمىكند و گاه هر دو طرف مسأله محتمل است ، تنها در صورت اخير نگاه كردن جايز مىباشد ، توضيح اين مسأله را در آينده خواهيم آورد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n\r\n6 ) شرط چهارم جواز نظر ( / امكان فعلى ازدواج ) :\r\nشرط ديگرى در جواهر براى جواز نگاه ذكر شده كه در عروه نيامده و مرحوم آقاى خوئى - قدس سرّه - آن را پذيرفته‌اند آن است كه نگاه در زمانى باشد كه مانعى از ازدواج زن در كار نباشد ، مثلًا اگر زن در حال عده باشد يا شوهر داشته باشد ، يا خواهر او در ازدواج مرد است ، يا مرد چهار زن دارد در همه اين صورتها چون فعلًا مانعى از ازدواج با زن وجود دارد نگاه كردن جايز است ، هر چند در همه اين صورتها چون فعلًا مانعى از ازدواج با زن وجود دارد نگاه كردن جايز نيست ، هر چند در همه اين صورتها اين مانع مىتواند بر طرف گردد . مثلًا زن از عده خارج شود يا شوهرش او را طلاق دهد يا بميرد يا خواهر او با مرگ يا طلاق از حباله ازدواج خارج شود يا مرد يكى از چهار زن خود را طلاق دهد يا بميرد ، ولى تا مانع باقى است نگاه كردن جايز نيست ، و يكى از موانع احرام زن است كه اگر مرد محلّ هم باشد چون نمىتواند در حال احرام زن با وى ازدواج كند نگاه كردن به وى جايز نيست .\r\nمرحوم آقاى خوئى وجه اين شرط را انصراف ادله دانسته و آن را چنين توضيح مىدهند :\r\nچون از تعليل روايت به « يشتريها باغلى الثمن » استفاده مىشود كه وى در صدد ازدواج فعلى با زن مىباشد ، و اگر مانعى از ازدواج در كار باشد صدق نمىكند كه مرد در صدد ازدواج با زن است .\r\n\r\n7 ) بررسى شرط چهارم توسط استاد - مد ظله - :\r\nظاهراً اصل اين انصراف ادله را مىتوان پذيرفت ، چون اصلًا اين صورت‌هايى كه مانعى از ازدواج زن در كار باشد ، به ذهن عرف نمىرسد .\r\nحال اگر ما انصراف را ذاتاً نپذيريم ( و ما هم اصرار بر آن نداريم ) استدلالى كه مرحوم آقاى خوئى براى اثبات آن ذكر كرده‌اند ناتمام است . چون در ازدواج‌ها هيچ‌گاه همان آنِ نگاه با آنِ اجراى صيغه يكى نيست ، بلكه بسا چندين روز بين آن دو\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nفاصله شود ، پس اگر مانع ازدواج به گونه‌اى باشد كه در اين فاصله متعارف بين نگاه و ازدواج از بين مىرود ، مثلًا زن در حال احرام است و ساعتى بعد از احرام خارج مىشود ، يا در حال عده ( با ماه ) است ، و زمان عده به زودى سپرى مىگردد ، يا مرد در حال طلاق دادن خواهر زن مىباشد ، يا شوهر زن در محضر آمده و مىخواهد زنش را طلاق داد و مثلًا سردفتر ازدواج و طلاق مىخواهد اين زن را به ازدواج خود در آورد ، و خلاصه در جايى كه مانع در اندك زمانى از ميان مىرود ، به هيچ وجه از تعليل روايات برنمىآيد كه نگاه كردن به زن جايز نيست .\r\nبنابراين بر خلاف كلام صاحب جواهر كه اين شرط را با « لا ريب » تعبير كرده و اشتراط آن را واضح دانسته ، چندان شرط روشنى نيست .\r\nدر اينجا مرحوم آقاى خوئى به تناسب موانع ازدواج فعلى بحثى را عنوان كرده‌اند كه آيا ازدواج با مادر قبل از دخول سبب مىگردد كه در آن حال نتوان دختر وى را به ازدواج در آورد ، همچنان كه ازدواج با خواهر سبب مىشود در آن حال نتوان خواهر وى را گرفت ؟ و آيا جواز نظر متوقف بر اطلاق است يا چون عقد مانع ندارد نگاه كردن هم مانع ندارد ، ايشان در پاسخ اين سؤال ازدواج دختر را صحيح و باعث ابطال ازدواج مادر مىدانند .\r\n« بررسى اين مسأله را در جلسهء آينده خواهيم آورد »\r\n« * و السلام * »\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n\r\n20 / 7 / 1377 دوشنبه درس شمارهء ( 18 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه :\r\nيكى از شرايط جواز نظر براى مريد تزويج را عدم وجود مانع فعلى دانسته‌اند كه بررسى آن در جلسه قبل گذشت . مرحوم آقاى خوئى به تناسب ، مسأله جواز نكاح با دختر زوجهء غير مدخول بها پيش از انحلال نكاح با زوجه را مطرح فرمودند ( كه در اصل با مبحث محرمات بالمصاهره مناسبت دارد نه با ما نحن فيه ) ، اين كه :\r\nآيا زوجيت مادر مانع فعلى از ازدواج با دختر به شمار مىرود يا خير ؟ ما نيز در اين جلسه به بررسى اين مسأله مىپردازيم .\r\n* * * \r\nبحث درباره جواز يا عدم جواز نكاح با بنت الزوجه قبل از دخول و انحلال نكاح زوجه\r\n\r\n1 ) توضيح صورت مسأله و تقريب كلام مرحوم خوئى ره :\r\nهرگاه زوجهء شخصى قبل از دخول از حبالهء نكاح وى خارج شود ، بلا اشكال و بلا خلاف او مىتواند با دختر زوجهء سابق ازدواج نمايد ، و صريح آيهء شريفه 23 سوره نساء  ( . . . وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ . . . )  بر اين نكته دلالت دارد . امّا بحث در اين است كه آيا چنين فردى پيش از انحلال نكاح زوجه ، نيز حق دارد با دختر او ازدواج كند يا نه ؟\r\nمرحوم آقاى خوئى ره فرموده‌اند كه مشهور ميان فقهاء اين است كه ازدواج شخص با دختر زوجه مادامىكه با زوجه علقه زوجيت دارد حرام مىباشد ، امّا به\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nنظر ما مىتوان اين عقد را جايز دانست ، زيرا دليلى بر اينكه جمع بين بنت و ام در عقد نكاح حرام باشد - مانند حرمت جمع بين اختين - وجود ندارد ، و آيه و روايتى دال بر اين مطلب نيست ؛ آنچه در آيهء شريفه آمده است اين است كه اگر دخول واقع شود ، نكاح با ربيبه حرام است ؛ ولى در غير اين صورت ، مىتوان از تعبير  « وَ أُحِلَّ لَكُمْ ما وَراءَ ذلِكُمْ »  ( در آيه 24 نساء ) استفاده كرد كه ازدواج با وى حرمتى ندارد .\r\n( استاد - مد ظله - : ممكن است به تعبير لا جناح عليكم در خود آيه مورد بحث براى جواز نكاح با ربيبه استناد شود ) ، در هر حال عموم يا اطلاق ادلّهء حليت ، مورد مزبور را نيز در بر مىگيرد . بعد فرموده‌اند كه در پى نكاح با بنت ، نكاح با ام منفسخ مىشود ، زيرا ازدواج با ام الزوجه حدوثاً و بقاءً ممنوع است ، در نتيجه ، انطباق عنوان امّ الزوجه در نكاح با بنت موجب انحلال و انفساخ نكاح قبلى مىگردد و ام از زوجيت فرد خارج مىشود .\r\nايشان سپس اين اشكال را مطرح كرده‌اند كه زوال زوجيت ام معلول ثبوت زوجيت بنت و در مرحله‌اى متأخر از آن است ، زيرا رتبهء معلول متأخر از رتبهء علت است ، بنابراين ، در مرتبهء پيش از زوال زوجيت ام ، بنت و أم هر دو زوجهء او بوده‌اند ، و اين قطعاً جايز نيست و بر خلاف مسلّمات و اجماع است .\r\nآنگاه در پاسخ از اشكال مذكور گفته‌اند كه ما مكرّراً بيان كرده‌ايم كه در احكام شرعيه سبق و تقدّم رتبى مطرح نيست ، و اين مقوله با فلسفه مناسبت دارد نه فقه ، در فقه ما با مسأله زمان سر و كار داريم ، و در اين مسأله زوجيت ام و بنت در زمان واحد وجود ندارد ؛ زيرا در زمانى كه ام زوجه بوده ، بنت زوجه نبوده است ، و در زمانى كه بنت زوجه شده نكاح با ام فسخ گرديده و او از زوجيت فرد خارج شده است ، بنابراين از نظر فقهى اشكالى وجود ندارد .\r\n\r\n2 ) نظر استاد مد ظله در بارهء كلام مذكور :\r\nچند نكته در كلام ايشان قابل مناقشه و بحث است :\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\nمطلب اول :\r\nاينكه ايشان فرموده‌اند : قول مشهور حرمت ازدواج با بنت قبل از انحلال نكاح با ام مىباشد ، لازمه‌اش اين است كه قول غير مشهور مبنى بر جواز نكاح مزبور وجود داشته باشد ؛ در حالى كه ما از تتبع فتاوا و كلام فقهاء به اين نكته مىرسيم كه هيچ يك از فقهاء صريحاً قائل به جواز نشده است . شيخ مفيد در مقنعه ، شيخ طوسى در نهايه و مبسوط ، ابن حمزه در وسيله ، ابن ادريس در سرائر ، قطب الدين كيدرى در اصباح ، محقق در شرايع و نافع ، يحيى بن سعيد در جامع و نزهة الناظر « 1 » ، علامه در كتب خود : قواعد ، مختلف ، تحرير ، تذكره ، تبصره ، ارشاد و تلخيص ، شهيد ثانى در روضه ، و منابع فقهى متأخرتر مانند نهاية المرام ( صاحب المدارك ) ، حدائق ، كشف اللثام ، رياض و جواهر و . . . . همگى به اين نكته تصريح كرده‌اند كه چنين ازدواجى حرام است ، آن را از مسائل مورد اتفاق دانسته‌اند . در جامع المقاصد آمده : لا خلاف بين اهل الاسلام فى تحريم البنت مع الام جمعاً اذا لم يدخل بالام .\r\n\r\nدر اين باره دو نكته قابل توجه است :\r\n1 - در مختلف علامه ره به نقل از ابن أبى عقيل آمده كه : « اذا تزوج الرّجل المرأة ثم ماتت عنه ، أو طلقها قبل ان يدخل بها فله ان يتزوج بأمّها و أبنتها » .\r\nظاهر عبارت اين است كه جواز نكاح با هر يك از اين دو ، نه مجموع من حيث المجموع مشروط به انحلال نكاح با زوجه و عدم دخول است . بنابراين ايشان نيز ، تا مادر در عقد نكاح مىباشد ازدواج با دختر را صحيح نمىدانند ، در مورد عبارت ايشان بايد توجه داشت كه مبناى ابن أبى عقيل ( ره ) همانند شيخ صدوق ( ره ) و بر خلاف قول مشهور اين بوده كه حرمت ابدى ام الزوّجه مانند ربيبه است ، يعنى مشروط به دخول است ، در حالى كه مشهور فقهاء حرمت مزبور را مشروط به آن نمىدانند . عبارت مذكور اشاره به اين فتواى ابن أبى عقيل است .\r\n\r\n\r\n","description":"","footnote":"\r\n( 1 ) در صحت انتساب اين كتاب به يحيى بن سعيد ترديد وجود دارد . ( ذريعه 24 : 125 )\r\n","page_name":" 147 ","page_number":147},
  {"content":"\r\n\r\nابن فهد حلّى در المهذّب البارع نيز فتواى ابن أبى عقيل را صريحاً ذكر كرده است : « قال الحسن ( يعنى ابن أبى عقيل ) و الصدوق فى كتابه لا يحرم ، بل له العقد ايضاً اذا فارق بنتها كالعلكس »\r\n2 - در كتاب غنيه ، ابن زهره بنت الزوجه را در شمار « كسانى كه ازدواج با آنان در يك حالت جايز ، و در حالت ديگر غير جايز است » نياورده ، و اين عبارت مشعر به اين است كه ايشان ازدواج با بنت الزوجه را ( قبل از دخول ) جايز مىشمرده است . امّا با توجه به اين كه در آثار فقهاى ما قبل و ما بعد او مثل شيخ طوسى ره ، و . . . . حتى اشاره‌اى به اين قول يا قائل احتمالى آن نشده است ، بايد بگوييم كه در اينجا سهو القلم رخ داده ، و اين مورد ( بنت زوجهء غير مدخوله ) از قلم افتاده است ، به ويژه با توجه به اين كه تعبير او تصريحى به اين فتواى غير مشهور ندارد .\r\nنتيجه بحث : با توجه به اجماع قاطع مسلمين در مسأله ، حرمت جمع بين مادر و دختر روشن است ، و نيازى به دليل خاص نداريم ، حال ببينيم مىتوانيم دليلى هم در اين باره پيدا كنيم .\r\n\r\nمطلب دوم :\r\nمرحوم آقاى خوئى قبول دارند كه اگر ما دليلى بر حرمت جمع بين ام و بنت داشتيم ، مقتضاى آن اين بود كه عقد نكاح با بنت كه بعداً واقع شده ، باطل باشد ، ولى مىفرمايند كه ما دليلى بر اين حرمت ( مانند دلالت آيهء شريفه بر حرمت جمع بين اختين ) نداريم ، ولى روايتى وجود دارد كه ممكن است به آن تمسك شده ، و اين حرمت را - و لو فى الجمله - از آن استنباط كرد .\r\nو آن صحيحهء مسعدة بن زياد است :\r\n« محمد بن الحسن باسناده عن محمد بن احمد بن يحيى ، عن هارون بن مسلم ، عن مسعدة بن زياد ، قال : قال أبو عبد الله - عليه السلام - : يحرم من الاماء عشر : لا يجمع بين الام و البنت ، و لا بين الاختين . و لا امتك و هى حامل من غيرك حتى تضع ، و لا امتك و لها\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nزوج ، و لا امتك و هى عمّتك من الرضاعة ، و لا امتك و هى خالتك من الرضاعه ، و لا امتك و لك فيها شريك » « 1 »\r\nدر اين حديث كه صحيحه است ، و از نظر سندى اشكالى ندارد ، از جمله اماء محرم ، جمع بين أم و بنت ذكر شده ، و شايد ظاهر اطلاق آن اين باشد كه جمع در وطى و عقد هر دو منع شده است . امّا ظاهراً اين روايت تنها ناظر به حرمت جمع در مباشرت است نه در عقد ، زيرا : اولًا : سياق روايت يا قدر متيقن آن اين است كه مراد از امه ، امه خود شخص است ، نه مملوك ديگرى ، بنابراين اين روايت ديگر ارتباطى به بحث ما كه حرمت جمع بين اين دو در عقد نكاح باشد نخواهد داشت ، زيرا انسان نمىتواند با امه خويش ازدواج كند ، پس روايت تنها ناظر به حرمت جمع بين مادر و دختر در مباشرت است .\r\nثانياً : روايت جمع بين ام و بنت را ممنوع دانسته ، و ظاهر آن اين است كه هر دو طرف به يك نحو مىباشد ، و بنابراين نمىتواند ناظر به جمع در عقد باشد ، زيرا مىدانيم كه اگر نخست بنت به ازدواج درآيد مادر وى محرم ابدى مىگردد كه حرمت غير قابل زوال دارد ، و اين سنخ حرمت در عكس اين مسأله مورد بحث ما است قطعاً صادق نيست ، و تنها احتمال حرمت عرضى ازدواج با دختر در زمانى كه مادر در حباله نكاح است مطرح مىباشد .\r\nبنابراين در اين جهت حق با مرحوم آقاى خوئى است كه دليل نقلى خاص در اين مورد نداريم .\r\n\r\nمطلب سوم :\r\nايشان فرموده‌اند كه مسأله رتب ويژه فلسفه است و در فقه نبايد طرح شود و در فقه معيار تقدم و تأخر زمانى است ، در اينجا بايد گفت :\r\nاولًا : در فقه هم در بسيارى موارد مسأله تقدم رتبى مطرح است ، از جمله در\r\n\r\n\r\n","description":"","footnote":"\r\n( 1 ) وسائل ، ج 21 ، ابواب نكاح العبيد و الإماء ، باب 19 ، ج 1 ، چ آل البيت ، به نقل از تهذيب 8 : 198 / 695 ، و فقيه 3 : 451 / 4559 ، و خصال : 438 / 21 ، و نيز وسائل 21 : 93 / 26611 به نقل از تهذيب .\r\n","page_name":" 149 ","page_number":149},
  {"content":"\r\n\r\nبحث تقدم اصل سببى بر اصل مسببى كه اصولىها در آنجا مسأله تقدم رتبى را عنوان مىكنند ، و همچنين در بحث امر به شىء مقتضى از نهى از ضد خاص مىباشد اين بحث كه آيا ترك يك ضد علت و مقدمه ضد ديگر است و در نتيجه بر وى تقدم رتبى دارد ، يا هر دو ضد در رتبه واحده مىباشند و ترك هيچ يك تقدم رتبى بر ديگرى ندارد و هيچ گونه عليتى در اينجا در كار نيست .\r\nثانياً : از فحواى كلام ايشان استفاده مىشود كه اگر اشكال فوق در دايرهء فلسفه مطرح باشد ، اشكال متينى است ، در حالى كه اين اشكال در اين فرض هم ناتمام است ، چه اجتماع ضدين در رتبه واحده ، اگر در زمان واحد فرض نشود ، در فلسفه هم اشكالى ندارد .\r\nحقيقت امر اين است كه مفهوم رتبهء واحده در اين بحث روشن نيست ، اگر مراد از هم رتبه بودن دو شىء ( مثلًا عدم زوال زوجيت ام و ثبوت زوجيت بنت ) اين است كه بين آن دو عليت و معلوليتى در كار نيست ، اجتماع ضدين در رتبهء واحده هيچ اشكالى ندارد ، بلكه بين همهء اضداد اين گونه وحدت رتبه ديده مىشود ، و اگر هم رتبه بودن و تقدم رتبى و تأخر رتبى همگى تنها در جايى كه بين دو شىء يك نحو ارتباط باشد تصوير شده بدين گونه كه اگر دو شىء يكى علت ديگرى باشد ، علت تقدم رتبى و معلول تأخر رتبى دارد و اگر دو شىء هر دو معلول امر ثالث باشند در يك رتبه واقعند ، با اين تصوير از هم رتبه بودن ، اصلًا مواردى كه دو شىء هيچ نوع ارتباطى با هم ندارند از مقسم خارج بوده ، بنابراين نه هم رتبه‌اند و نه يكى بر ديگرى تقدم رتبى دارد . در بحث ما نيز چون بين عدم زوال زوجيت ام و ثبوت زوجيت بنت هيچ گونه ارتباط علّى ديده نمىشود اصلًا نه تقدم و تأخر رتبى تصوير مىشود ، و نه اتحاد رتبى .\r\nخلاصه ، اين اشكال به هيچ صورت و در هيچ دايره‌اى صحيح نيست\r\n« * و السلام * »\r\n\r\n","description":"","footnote":"","page_name":" 150 ","page_number":150},
  {"content":"\r\n\r\n\r\n21 / 7 / 1377 سه‌شنبه درس شمارهء ( 19 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه :\r\nدر جلسه قبل به تناسب به بحث حرمت جمع بين مادر و دختر پرداخته ، اشاره كرديم كه ممكن است از اطلاق « فان لم تكونوا دخلتم بهن » چنين استفاده شود كه اگر مادر مدخوله نباشد ، مىتواند در همان حال و بدون طلاق مادر دختر وى را به ازدواج خود در آورد ، در اين جلسه اين استدلال را نقد خواهيم كرد ، سپس به ادامه بررسى شرائط جواز نظر پرداخته ، اقسام اراده تزويج را بيان نموده ، و شمول و عدم شمول جواز نظر را نسبت به هر يك بررسى خواهيم كرد .\r\n\r\nالف - بررسى دليل بر جواز ازدواج با دختر زوجه غير مدخوله ( آيه شريفه )\r\n\r\n1 ) متن آيه شريفه :\r\n « حُرِّمَتْ عَلَيْكُمْ أُمَّهاتُكُمْ وَ بَناتُكُمْ وَ أَخَواتُكُمْ وَ عَمَّاتُكُمْ وَ  . . .  وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ . . . »  ( نساء / 23 )\r\n\r\n2 ) استدلال به آيه بر جواز جمع بين عقد مادر و دختر ( يادآورى )\r\nدر جلسه قبل گفتيم كه ممكن است از اطلاق « فان لم تكونوا دخلتم بهن » استفاده شود كه اگر مادر غير مدخوله باشد مىتوان دختر را به عقد ازدواج درآورد ، كه نتيجه قهرى آن انفساخ نكاح مادر خواهد بود ، چون پس از عقد دختر عنوان ام الزوجه بر مادر\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nصدق كرده و از محرمات ابدى خواهد شد .\r\n\r\n3 ) اشكال استدلال قبل :\r\nولى به نظر مىرسد كه اين امر از آيه شريفه استفاده نمىشود ، در توضيح اين مطلب ذكر يك مقدمه لازم است :\r\nمفهوم تحريم شىء به اعتبارات گوناگون مختلف است ، گاه مراد از حرمت ، حرمت عرضى است مثلًا حرمت تصرف در مال غصبى ، به مفهوم حرمت ذاتى آن مال نيست بلكه به خاطر عروض عنوان قابل زوال غصب مىباشد ، ولى گاه مراد از حرمت ، حرمت ذاتى است كه غير قابل زوال است مانند حرمت اكل لحم خنزير .\r\nحال در آيه شريفه حرمت مادر ، دختر ، خواهر ، عمه ، . . . همگى حرمت ذاتى غير قابل زوال بوده ، و به نظر مىرسد كه در آيه شريفه تنها اين گونه محرمات مطرح است « 1 » ، و ربائب هم اگر مادرانشان مدخوله باشند حرمت غير قابل زوال مىيابند ، ولى اگر مادرشان مدخوله نباشند ، چنين حرمتى براى آنها ثابت نيست ، ولى اين بدان معنا نيست كه براى عقد آنها هيچ گونه شرائطى لازم نيست ، مثلًا ما در مورد زن شوهر كرده مىتوانيم بگوييم كه اين زن محرم نيست ، يعنى چنين نيست ك به هيچ وجه نتوان با وى ازدواج كرد ، بلكه ممكن است با طلاق يا موت شوهر با وى ازدواج كرد ، پس عدم حرمت اين زن به معناى نفى شرائط نيست .\r\nدر بحث ما نيز ، ربيبه كه مادرش مدخوله نباشد ، به تصريح آيه شريفه حرمت غير قابل زوال ندارد ، ولى مىتواند ازدواج با وى به شرائطى همچون خروج مادر از حباله نكاح به مرگ يا طلاق ، . . . . نيازمند باشد و آيه شريفه به اين جهت ناظر نيست .\r\nپس مهم اين است كه دليلى بر حرمت جمع بين مادر و دختر در دست داريم تا با افزودن نكته عرفى پيش گفته بتوان بطلان نكاح دوم را نتيجه گرفت .\r\n\r\n\r\n","description":"","footnote":"\r\n( 1 ) البته در عبارت آخر آيه « و ان تجمعوا بين الاختين » حرمت دو خواهر - ذاتاً - مطرح نيست ، بلكه تنها حرمت جمع بين آنها استفاده مىگردد ، ولى اين امر منافاتى با مطلبى كه در متن گفته شده ندارد ، چون اين قطعه آيه در سياق ديگرى است ، به خلاف ربائبكم كه در همين سياق امهاتكم وارد شده است .\r\n","page_name":" 152 ","page_number":152},
  {"content":"\r\n\r\nبهر حال حكم مسأله با توجه به اتفاق علماء عامه و خاصه روشن بوده ، و نكاح دختر در جايى كه مادر وى در حباله نكاح باشد باطل مىباشد .\r\n\r\nب ) : بررسى ادامه مسأله 26 : ( ساير شرائط جواز نظر )\r\n\r\n1 ) متن مسأله :\r\nو لا فرق بين ان يكون قاصداً لتزويجها بالخصوص ، او كان قاصداً لمطلق التزويج . . . »\r\n\r\n2 ) كلام مرحوم آشتيانى در تقريرات درس مرحوم حاج شيخ :\r\nمرحوم آقاى آشتيانى درباره فرض مسأله بالا ، 4 صورت را قابل تصوير دانسته‌اند كه ذيلًا به آنها مىپردازيم :\r\nصورت اول : اينكه شخص اراده ازدواج با فرد معينى را دارد ، و على اى حال مىخواهد با او ازدواج كند ولى نسبت به شكل زن حساسيتى نداشته و قيافه اصلًا براى او مطرح نمىباشد ، لذا نگاه كردن به زن هيچ‌گونه تأثيرى در تصميم‌گيرى او بر ازدواج ندارد .\r\nصورت دوم : اينكه همه مقدمات ازدواج فراهم شده است و فقط يك مقدمه باقى مانده است ، و آن پسنديدن خلق و جمال زن است ، و به اصطلاح جزء اخير علت تامه اراده فعلى ازدواج ، نگاه كردن مىباشد . ايشان مىفرمايند در اين صورت گرچه به دقت عقلى ، اراده فعليت نيافته و شأنى است ، و ليكن چون اين اراده شأنى به فعليت بسيار نزديك است ، عرف اين را اراده فعلى به حساب مىآورد .\r\n( توضيحات استاد - مد ظله - در خصوص اين مورد ) :\r\nبعضى از امور بگونه‌اى هستند كه از نظر عقلى واقعاً مصداق نيستند ولى عرف آن را مصداق به حساب مىآورد . براى توضيح مطلب به مثالهاى زير توجه فرمائيد :\r\nمثال اول : اطمينان عقلًا مصداق علم نيست اما عرف كثيراً ما به آن اطلاق علم\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nمىكند علىرغم اينكه احتمال خلاف در آن كاملًا منتفى نيست ، اين امر بدين خاطر نيست كه لفظ علم اعم از احتمال 100 % ، و اطمينان است ، بلكه بدين جهت است كه عرف از روى تسامح ، احتمال ضعيف را در نظر گرفته و آن را منتفى مىپندارد .\r\nمثال دوم : اگر در عرف گفته شود يك خروار گندم خريدم ، اگر اين جمله به نظر دقّى و عقلى لحاظ شود ، واقعاً كمتر از يك خروار خريدارى شده باشد ، چرا كه معمولًا يك خروار گندم داراى مقدارى زائدات است ، و ليكن عرف با تسامح و چشم‌پوشى از اين لحاظ دقّى عنوان يك خروار را بر كل مجموع مشتمل بر زائد اطلاق مىنمايد .\r\nالبته اين كه گفته مىشود نظر عرف در مفاهيم الفاظ متبع است ، اين معنى مىباشد كه در تعيين مفاهيم الفاظ بايستى به عرف مراجعه كرد ، اما پس از مشخص شدن دائرهء مفهومى الفاظ تطبيق مفهوم بر مصاديق ، كاملًا دقّى و عقلى است نه عرفى ، و از روى تسامح .\r\nدر مثال مورد بحث ، عرف مفهوم يك خروار را اعم از مفهوم حقيقى يك خروار دانسته‌اند ، و مراد از يك خروار را جامع بين يك خروار حقيقى ، و يك خروار تسامحى مىداند ، و انطباق اين مفهوم جامع بر يك خروار مسامحى ديگر كاملًا حقيقى است ، و در اين تطبيق تسامحى ديده نمىشود .\r\nمفهوم علم در نظر عرف به معناى اعم از علم فعلى و علم شأنى قريب به فعليت مىباشد ، پس در موارد شكى كه با اندك تأمل از ميان مىرود و به تعبيرى مىگويند :\r\n« علمت در جيبت است » ، در اين صورت عرف آن را از دائرهء امور مشكوك خارج دانسته و آن را علم مىداند . لذا در باب شكوك صلاة « اذا شككت فابن . . . » عرفاً اين گونه مشكوك‌ها مشمول اين گونه احاديث نمىباشند ، و علماء تأمل اندك را لازم دانسته‌اند .\r\nدر ما نحن فيه ( صورت دوم ) مطلب از همين قرار است ، يعنى اراده مريد ازدواج ، اراده شأنى قريب به فعليت است كه بلافاصله بعد از نظر اين اراده به فعليت مىرسد ، لذا\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nعرفاً به اين نوع اراده هم اراده فعلى مىگويند .\r\nصورت سوم : صورتى است كه بسيارى از مقدمات حاصل نشده است و به گونه‌اى نيست كه نگاه كردن جزء اخير علت تامه ( / تصميم قطعى به ازدواج ) باشد ، بلكه بايستى علاوه بر اين مقدمه نظر ، خصوصيات ديگرى نيز لحاظ شود تا تصميم قطعى به ازدواج با آن زن متحقق شود ، در اين صورت هم شخص اراده دارد و ليكن اراده شأنى بعيد از فعليت است .\r\nصورت چهارم : حالتى است كه شخص اصلًا اراده فعلى به ازدواج ندارد ، اما احتمال مىدهد كه با نگاه كردن به زن مورد نظر ، تصميم به ازدواج بگيرد .\r\nمرحوم حاج شيخ بعد از بيان اين چهار قسم ، تنها قسم دوم را مشمول روايت جواز دانسته و ساير اقسام را از تحت اين دليل خارج نموده‌اند .\r\nبيان مطلب اينكه :\r\nوجه اينكه قسم اول - على رغم اينكه از مصاديق بارز ارادهء فعلى است - تحت دليل جواز النظر نمىباشد ، اين است كه اين نوع اراده با تعليل روايت تنافى دارد ، چرا كه ظهور يشتريها باغلى الثمن » اين است كه طرف براى اينكه در خطر غرر واقع نشود ، به او اجازهء نظر داده شده است ، تا با تأمل در زن مورد نظر يقين حاصل كند كه آيا او واقعاً مورد پسندش واقع مىشود يا خير ؟ .\r\nپس تعليل مزبور اين را مىرساند كه شخص اراده فعلى و قطعى به ازدواج با آن مرأة را ندارد . اما علت عدم شمول قسم سوم اين است كه و لو عنوان كلى اراده ازدواج بر اين صورت صادق است و ليكن نسبت به خصوص موردى كه شخص در نظر دارد به او نگاه كند ، نمىتوان گفت كه او مريد ازدواج با آن زن است ، و اين در حالى است كه روايت تنها ناظر به موردى است كه شخص اراده ازدواج با يك شخص خاص را دارد نه اينكه تنها اراده كلى ازدواج را داشته باشد ، به ديگر بيان از همه روايات باب استفاده مىشود كه متعلق اراده و متعلق نظر واحد است ، بنابراين نبايد متعلق ارادهء تزويج مطلق\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nزن ، و متعلق نظر زن خاص باشد ، و گرنه مىبايست در تزويج ضميرها « أ ينظر اليها » قائل به استخدام گرديد كه بسيار مستبعد است .\r\nعدم شمول روايت نسبت به قسم چهارم نيز بسيار روشن است ، چون فعلًا به هيچ معنا ارادة تحقق ندارد و مجرد احتمال تحقق اراده در آينده ، باعث نمىشود كه اكنون بتوان اطلاق اراده نمود .\r\nدر نهايت چون صورت دوم از موارد اراده شأنى قريب به فعليت بوده و عرفاً به آن اراده مىگويند ، و همچنين منافاتى هم با تعليل روايت ندارد ، لذا تنها موردى خواهد بود كه تحت دليل جواز نظر قرار مىگيرد .\r\n\r\nج ) : نقد استاد مد ظله بر كلام مرحوم حاج شيخ :\r\nدر مورد بيانات مرحوم حاج شيخ بايستى دو بحث كلى و جزئى زير صورت پذيرد :\r\nبحث جزئى : اينكه ايشان صورت اول را منحصر در موردى كرده‌اند كه شخص نسبت به قيافه حساسيتى نداشته باشد ، و شكل و شمايل شخص براى او مطرح نيست ، به نظر مىرسد كه ضرورتى ندارد ، چرا كه اين صورت علاوه بر اين مورد ، حالتى را كه شخص خصوصيات قيافه زن براى وى مطرح است ولى به اين خصوصيات علم دارد و قهراً نگاه كردن او تأثيرى در تصميم قطعى كه به ازدواج گرفته ندارد ، شامل مىشود .\r\nاما بحث كلى : اينكه ايشان مرود دوم را جزو موارد اراده عرفى ( شأنى قريب به فعليت ) دانسته و مانند صورتى فرض نموده‌اند كه به مجرد نگاه كردن علم حاصل مىشود ، به نظر مىرسد صحيح نباشد ، بلكه اين مورد هم از آن مواردى است كه عرفاً اراده فعلى به ازدواج صورت نپذيرفته است .\r\nدر تقريب اين مطلب مىتوان گفت مشابه همين بحث در باب اقامهء عشره مطرح شده است ، بدين صورت كه اگر كسى در سفر تمامى شرائط اقامهء ده روز برايش حاصل شده باشد به جز يك شرط ، مثلًا اجازه ، معلق بر اجازه طبيب باشد ، ( و يا اينكه آب و هوا\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمناسب مزاج او باشد ) و به عبارت ديگر تحقق ارادهء فعلى او متعلق بر حصول امر ديگرى شده باشد ، در اين حالت فقهاء گفته‌اند كه عرفاً به اين نوع حالت گفته نمىشود كه شخص مريد اقامه عشره است .\r\nدر ما نحن فيه هم مطلب به همين منوال است ، يعنى اراده شخص آنچنان قريب به فعليت نيست كه با اندك تأملى ، ارادهء او حاصل شود ، بلكه شخص بعد از گذراندن مرحله نظر ممكن است اراده حاصل شود و ممكن است اراده حاصل نشود ، لذا ما نحن فيه را نمىتوان از صغريات مسأله علم شأنى قريب به فعليت به حساب آورد .\r\nخلاصه اراده قريب به فعليت در جايى است كه با تحقق جزء اخير ، حتماً اراده به فعليت مىرسد ، نه اين كه با تحقق اين جزء در آينده احتمال تحقق و عدم تحقق هر دو موجود است .\r\nالبته ممكن است قرائن ديگرى در روايت باشند كه موجب شود ما از ظاهر بدوى روايت رفع يد كرده ، و قسم دوم را مشمول دليل بدانيم ، از جمله اين قرائن ، مفاد تعليل روايت است كه مىرساند شخص تصميم قطعى ازدواج با آن زن را نداشته ، بلكه بر او نگاه مىكند تا اگر او را پسنديد ، با او ازدواج كند .\r\nادامه بحث در جلسه آينده پيگيرى مىشود ان شاء الله\r\n« * و السلام * »\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\n22 / 7 / 1377 چهار شنبه درس شمارهء ( 20 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه :\r\nدر جلسات قبل گفتيم : مرد مىتواند به زنى كه مىخواهد با او ازدواج كند نگاه كند ، دليلش رواياتى بود كه به مردى كه « يريد ان يتزوج المرأة » اجازهء نگاه كردن داده بود ، گفته شده هر چند ظاهر ابتدائى « يريد » ارادهء فعلى است ، اما تعليلى كه در روايت آمده ظهور در ارادهء تعليقى دارد و ظهور تعليلى مقدم است . در اين جلسه به نقد اين مطلب مىپردازيم .\r\n* * * \r\nكلام در اين بود كه آيا جائز است مرد به زنى كه قصد ازدواج با او را دارد نگاه كند ؟\r\nاز روايات متعددى جواز نظر استفاده مىشود . در اين روايت آمده بود كه « الرجل يريد ان يتزوج المرأة أ ينظر اليها ؟ قال : نعم ، انما يشتريها باغلى الثمن » ( جامع احاديث الشيعة ج 20 باب 6 ابواب التزويج كتاب النكاح )\r\n« يريد » ظهور در ارادهء فعلى دارد ، « الرجل يريد أن يتزوج المرأة » ، يعنى كسى است كه مىخواهد ازدواج كند و شمول آن بر كسى كه هنوز تصميم به ازدواج نگرفته و شايد در آينده تصميمى بگيرد ، خلاف ظاهر است .\r\nبنابراين روايات دو مورد را شامل مىشود :\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n1 - كسى كه تصميم قطعى دارد كه با فرد معيّنى ازدواج كند ، خواه زيبايى ظاهرى داشته باشد يا نه .\r\n2 - كسى كه مقدمات ازدواجش فراهم شده ولى ازدواجش مشروط بر جمال ظاهرى فرد مورد نظرش مىباشد ، و مطمئن است كه اين فرد ، شرط را داراست .\r\nو چند مورد را شامل نمىشود :\r\n1 - مردى كه مىخواهد ازدواج كند مىبيند كه شرايط همسرى در مورد فردى جمع است فقط از جمال ظاهرى او خبر ندارد ، و در صورتى تصميم قطعى مىگيرد كه از اين جهت نيز مطمئن شود .\r\n2 - كسى كه مىخواهد ازدواج كند و از شرائط او جمال ظاهرى همسرش مىباشد و نسبت به فردى معين مىداند كه اين شرط را ندارد .\r\n3 - مردى كه نسبت به اصل ازدواج مصمم است ولى نسبت به موارد آن تصميمى نگرفته است ، و مىخواهد موارد مختلف را بررسى كند ، اگر كسى را داراى شرائط يافت تصميم قطعى مىگيرد كه با او ازدواج كند .\r\n4 - كسى كه فعلًا ارادهء ازدواج ندارد ، اما احتمال مىدهد كه با نگاه كردن به شخص خاصى او را بپسندد و به فكر ازدواج بيفتد .\r\n\r\nسؤال : چرا روايت سه مورد اول را شامل نشود ؟\r\nروايت مىفرمايد « يريد أن يتزوج المرأة » و كافى است كه اصل ازدواج مورد ارادهء شخص باشد هر چند نسبت به موارد خاصه تصميمى نداشته باشد و در اين موارد تصميم به اصل ازدواج دارد .\r\n\r\nپاسخ استاد مد ظله :\r\nلازمهء اين كلام استخدام است ، و اين خلاف ظاهر روايت است ، چون روشن است كه ضمير در « يجوز ان ينظر اليها » نمىتواند كلى باشد ، به اين معنى كه بگوييم\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nكسى كه قصد ازدواج دارد مىتواند به هر زنى نگاه كند و اگر شخصى باشد بايد كلمهء « المرأة » در صدر روايت نيز مشخص باشد . ( يعنى تصميم دارد با شخص معينى ازدواج كند . ) و الا استخدام لازم مىآيد و به عبارت ديگر از روايت استفاده مىشود كه متعلق اراده و متعلق نظر واحد است ، چون متعلق نظر شخص خاص است متعلق اراده نيز فرد خاص مىباشد .\r\n\r\nسؤال :\r\nمرحوم آقاى حاج شيخ فرموده‌اند : مردى كه موردى را در نظر دارد و تحقيقات لازمه را انجام داده است فقط چنان چه از نظر ظاهرى نيز او را بپسندد تصميم به ازدواج مىگيرد ، در چنين مواردى نيز « يريد » صدق مىكند ، چون اراده قريب به فعليت عرفاً ارادهء فعلى محسوب مىشود ، پس در مورد اول از اين چهار صورت نيز « يريد ان يتزوج المرأة » صدق مىكند . چنان كه كسى كه بالقوة القريبة من الفعلية عالم باشد ، او را عالم مىدانند و ادلهء « هو لا يعلم » از چنين مواردى منصرف است . ( كتاب النكاح - تأليف مرحوم آشتيانى - ص 7 )\r\n\r\nپاسخ استاد مد ظله :\r\nاين فرمايش شما در صورتى صحيح است كه بداند بعد از ديدن او را مىپسندد ، همچنان كه در مثال « و هو لا يعلم » چنين است ، ولى اگر شك دارد كه بعد از ديدن او را مىپسندد يا نه ، ارادهء قريب به فعليت نيست .\r\n\r\nاشكال :\r\nدرست است كه ظاهر « يريد » ارادهء فعلى است لكن تعليلى كه در روايت آمده است ظهور در ارادهء تعليقى دارد ، و ظهور تعليلى اقوى از ظهور حكم معلّل است و بر آن مقدم . روايت مىفرمايد « فانه يشتريها باغلى الثمن » اصل اولى حرمت نظر است ، ولى امام عليه السلام براى كسى كه قصد ازدواج دارد بالعنوان الثانوى اجازهء نگاه كردن داده است ، چون براى ازدواج مخارج فراوانى را متحمل مىشود ( مهريه و غيره ) ، و اگر چشم بسته اقدام كند خطر آن است كه مال زيادى از او به هدر رود ،\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبنابراين مىتواند به موردى كه ارادهء تعليقى بر ازدواج با او را دارد ( يعنى مقدمات تصميم به ازدواج تمام شده فقط پسنديدن ظاهرى مانده است ) نگاه كند ، ولى در هيچ يك از دو موردى كه ارادهء قطعى بر ازدواج دارد ( مورد اول و دوم كه گذشت ) حق نگاه كردن ندارد چون به تناسب حكم و موضوع استفاده مىشود در جايى نگاه كردن جايز است كه اين نگاه كردن دخالتى در فعل يا ترك ازدواج داشته باشد .\r\n\r\nپاسخ استاد مد ظله :\r\nاستدلال به ظهور جملهء « فانه يشتريها باغلى الثمن » در تعليل تمام نيست چون در تفسير اين عبارت چندين احتمال ديگر هست :\r\nالف : شايد معنى عبارت اين باشد كه اين كسى كه تصميم به ازدواج گرفته بايد براى تعيين مهريه موردش را ببيند تا بر اساس امتيازات زن در مورد مهريه موافقت كند ، عقلاء براى فرار از ضرر معاملات كوچك مثمن را ارزيابى مىكنند تا قيمت آن را تعيين كنند ، در اينجا نيز شارع مقدس مىخواهد جلوى ضرر را بگيرد ، لذا به كسى كه متحمل مخارج زيادى خواهد شد اجازه مىدهد كه با ارزشيابى درست ، مهريه و مانند آن را تعيين كند و اين معنى منافاتى با ظهور « يريد » در ارادهء فعلى ندارد .\r\nب : شايد در اين تعليل به باب « اماء » تشبيه شده باشد ، يعنى همان طورى كه در خريدن كنيز نگاه كردن جائز است ، در ازدواج با حره كه اهميت بيشترى دارد و مخارج زيادترى را مىطلبد بالاولوية العرفية بايد نگاه كردن جايز باشد ، پس اين تعليل ، باعث نمىشود كه از ظهور « يريد » در ارادهء فعلى رفع يد كنيم .\r\nج : كسى كه تصميم به ازدواج گرفته و اطلاعى از وضعيت ظاهرى همسرش ندارد ، در تحيّر شديدى بسر مىبرد كه بالاخره بىمورد خرج كرديم يا با مورد ؟\r\nشارع براى اينكه زودتر از چنين مشقتى بيرون بيايد اجازهء نگاه كردن به او داده است ، و اين منافاتى با ظهور « يريد » در ارادهء فعلى ندارد .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nالبته بعضى از اين محتملات به خصوص احتمال اخير متكلفانه است ، لكن در مجموع معلوم مىشود كه ظهور « فانه يشتريها باغلى الثمن » در تعليل چندان هم قوى نيست كه باعث رفع يد از ظهور « يريد » در ارادهء فعلى شود .\r\nنكته :\r\n\r\nسؤال :\r\nمراد از « اغلى الثمن » زندگى كردن است ، يعنى مردى كه مىخواهد با زنى ازدواج كند بايد نهايت احتياط را بكند تا در زندگى دچار مشكل نشود .\r\n\r\nپاسخ استاد مد ظله :\r\nاولًا : در برخى از روايات همين باب ( روايت حسن بن سرّى ) براى علت جواز نظر مىفرمايد « فلم يعطى ماله ؟ ! « 1 » » و اين صريح است كه مراد از مال و ثمن ، مهريه و مخارج ازدواج است .\r\nثانياً : « زندگى كردن » مفهومى مشترك بين زن و مرد است و اگر روايت به زندگى كردن نظر دارد پس چرا خصوص مرد را مشترى حساب كرده است ؟\r\nاكنون اين سؤال مطرح است :\r\nآيا هر گونه ارادهء تعليقى ازدواج اراده به حساب آمده ، براى جواز نظر كافى است ؟ به نظر مىرسد كه موارد مختلف است و بايد تفصيل قائل شويم .\r\nتوضيح اين مطلب در جلسات آينده خواهد آمد\r\n\r\nمنابع اصلى بحث :\r\n1 - العروة الوثقى\r\n2 - كتاب النكاح ( تقريرات درس مرحوم حاج شيخ « ره » )\r\n3 - جامع احاديث الشيعة\r\n« * و السلام * »\r\n\r\n\r\n","description":"","footnote":"\r\n( 1 ) جامع الأحاديث ج 20 ، ص 32 روايت چهارم .\r\n","page_name":" 162 ","page_number":162},
  {"content":"\r\n\r\n\r\n25 / 7 / 1377 شنبه درس شمارهء ( 21 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه\r\nدر جلسات قبل راجع به روايت عبد الله بن سنان بحث و بررسى كرديم . در اين جلسه ابتدا مىپردازيم به توضيحى كوتاه پيرامون روايت و اينكه آيا جواز نظر زن به مرد نيز از اين روايت استفاده مىشود يا خير ؟ و سپس بحث مىكنيم كه عبارت « انما يريد أن يشتريها باغلى الثمن » علت حكم است يا حكمت حكم ، و ضابط ما بين علت و حكمت چيست ؟\r\n* * * \r\nالف ) توضيحى پيرامون « يشتريها باغلى الثمن » در روايت :\r\nاينكه در روايت مرد را مشترى و مورد اشتراء و مبيع را زن فرض كرده ، البته استعاره است و مثل كنيزى كه مرد مىخرد نيست ، بلكه به خاطر قيومت و سلطنتى كه در خيلى از موارد مرد نسبت به زن دارد اين كنايه تعبير شده است ، ولى در آيات و روايات سلطنتى براى زن نسبت به مرد فرض نشده است ، پس در اين استعاره صحيح نيست بگوييم مراد از اغلى الثمن يعنى مرد خودش را در اختيار زن قرار بدهد ، بلكه حسب آيات و روايات آنچه كه در اختيار و سلطنت زن قرار گرفته است همان مهريه است .\r\nنتيجه اينكه « يشتريها باغلى الثمن » عبارت است از مهريه سنگين كه به حسب متعارف قرار مىدهند .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\n\r\nب ) استدلال به روايت جواز نظر زن به مرد :\r\n\r\n1 - طرح استدلال :\r\nاين روايت با ذكر علتى كه بيان كرده مىفرمايد : نگاه كردن مرد به زن جهت ازدواج جايز است .\r\nبحث در اين است كه آيا جواز نظر زن به مرد نيز از اين روايت استفاده مىشود يا خير ؟\r\nتوضيح اينكه : اين بحث بنابر هر مبنايى كه در جواز نظر مرد به زن داشته باشيم قابل طرح است .\r\n\r\n2 - استدلال شيخ انصارى :\r\nايشان مىفرمايند : در جواز نظر زن به مرد جهت ازدواج اختلاف است ؛ بعضى جايز مىدانند ، و بعضى جايز نمىدانند ، ايشان مىفرمايند جايز است ، و وجه آن را اين‌طورى ذكر مىكنند :\r\nهمانطور كه شارع براى مرد اهتمام قائل شده ، و براى اينكه حق او تضييع نشود نظر به زن را جايز دانسته بدون شك براى زن هم اين اهتمام را دارد خصوصاً در جايى كه زن حق طلاق ندارد ، بنابراين بالاولوية مناسب است كه ارفاقى دربارهء زن هم بشود .\r\nپس ، اگر چه از نحوهء تعليل در روايت خصوصيت مىفهميم چون اغلى ثمن گفته و جامع يعنى اغلى العوضين ( مثلًا ) نگفته تا شامل طرفين بشود ، ولى چون مىدانيم كه خصوصيتى در ثمن نيست ، الغاء خصوصيت مىكنيم و جواز نظر طرفين را از اين روايت استفاده مىكنيم .\r\n\r\n3 - مناقشه در كلام شيخ انصارى :\r\nاينكه شارع فرموده مرد نگاه كند به زن براى اين است كه مرد حق دارد مثمن ( زن ) را كه در مقابل ثمن دريافت مىكند خوب ببيند كه آيا ارزش دارد يا نه ؟ تا مغبون واقع نشود ، همانطور كه اگر ثمن خانه بود ، آن را خوب نگاه مىكرد كه آيا ارزش ثمن\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nرا دارد يا نه ، اگر مثمن زن هم باشد حق دارد به او نگاه كند ، و اقتضاى الغاء خصوصيت كردن و تنقيح مناط كردن اين است كه زن هم ثمنى را كه در مقابلش مىگيرد حق دارد بررسى كند ، انما الكلام در اينكه ثمن در اينجا مهريه است نه خود مرد .\r\nپس در نتيجه الغاء خصوصيت و تنقيح مناط زن حق پيدا مىكند كه مهريه را ببيند و بررسى كند ، و حق ندارد مرد را كه خارج از عوض است ببيند .\r\n\r\n4 - رد مناقشه از طرف استاد :\r\nبه دو دليل اين مناقشه مردود است .\r\nدليل اول : تنقيح مناط به اين صورت است كه همانطورى كه شارع مقدس براى مال ارزش قائل شده و نمىخواهد ضرر مالى به شخص ( مرد ) بخورد ، قطعاً و بالاولويه ضرر جانى زن را هم ملاحظه مىكند ، و اين ضرر جانى از آن جهت است كه زن وقتى نمىداند با چه قيافه‌اى ازدواج مىكند ، ممكن است بعداً مورد پسند او قرار نگيرد ، كه در آن صورت از طرفى مثل اين مىماند در يك زندان با اعمال شاقه زندگى مىكند ، و از طرفى هم اختيار طلاق ندارد .\r\nدليل دوم : و لو فرض كنيم ثمن مهر است ، ارزش داشتن مبادله به حسب اشخاص متفاوت است ، و قيافهء مرد در سبك و سنگين بودن مهر دخالت دارد ، اگر قيافهء مرد ناپسند باشد ممكن است هر مقدار مهريه زياد باشد بازهم ارزش مبادله را نداشته باشد و بالعكس اگر قيافه مورد پسند باشد ممكن است مهر مختصر هم كفايت كند ، چنانچه شاعرى مىگويد : « قليل منك يكفينى و لكن قليلك لا يقال انه قليل » ، اگر قيافه خوب باشد مهر قليل ، قليل نيست ، و اگر كريه باشد هر مقدار هم كه باشد كثيرش كثير نيست .\r\nنتيجه اينكه مذاق شرع اين است كه اجازه‌ها اختصاص به مرد ندارد و زن هم مجاز است كه نگاه كند تا از اين ناحيه مشكلى براى او پيش نيايد .\r\n\r\nج ) : اغلى الثمن در روايت آيا علت حكم است يا حكمت حكم ؟\r\n\r\n1 - توضيح مطلب :\r\nفرق بين علت حكم يا حكمت حكم در جايى است كه اگر\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمهر كسى قليل شد و به مهر سبك اكتفاء كرد ، بنابراين كه اغلى الثمن علت حكم باشد حكم جواز نظر متفاوت خواهد بود با جايى كه اغلى الثمن حكمت حكم است .\r\n\r\n2 - بحث كلى حكمت و علت :\r\nمعروف ما بين علماء اين است كه مىگويند فرق بين علت و حكم اين است كه العلّة تعمم و تخصص ، و الحكمة لا تعمم و لا تخصص ، بنابراين اگر گفته شد « لا تأكل الرمان لانه حامض » ، علت حكم را تعميم مىدهد كه هر ترشى مضرّ است ، و از آن طرف حكم را تخصيص مىزند كه انار ترش ممنوع است نه انار شيرين .\r\n\r\nنظر مرحوم داماد :\r\nمختار مرحوم داماد اين است كه « العلة يعمم و يخصص و الحكمة يعمم و لا يخصص » كه فرق در تخصيص است . پس اگر در جايى حكمت حكم ذكر شد حكم را تخصيص نمىزنند و اگر علت حكم ذكر شد حكم را تخصيص مىزنند .\r\nاين مطلب سابقاً در مباحث گذشته مفصلًا بحث شده است .\r\n\r\n3 - نظر استاد در كيفيت تخصيص بوسيلهء علت :\r\nعرض ما اين است كه در باب علت ( العلّة تخصص ) بر خلاف مبانى همه ، علت مخصص شخص حكم است نه سنخ حكم\r\nتوضيح چند مطلب براى روشنى موضوع لازم به نظر مىرسد :\r\nمطلب اول : اگر در جمله‌اى علتى به كار رفت علت به منزلهء تقييد حكم معلل نيست ، مثلًا اگر گفته شد « لا تأكل الرمان لانه حامض » ، مفهوم اين جمله اين نيست كه لا تأكل الرمان الحامض ، چون در تقييد موضوع به يك وصف هيچ مانعى ندارد كه وصف تنها در افراد نادرى ثابت باشد حكم روى مجموع موصوف و وصف مىرود ، مثلًا اگر گفته شده « اعتق رقبهء مؤمنه » اگر در ميان بردگان ، بردگان با ايمان بسيار كم بودند هيچ محذورى از تقييد نيست ، ولى در مثال تعليل اگر افراد حامض از رمان نادر باشند تعليل صحيح نيست بلكه بايد اكثريت قاطع انارها ترش باشند تا تعليلش درست باشد .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمطلب دوم : اگر تعليلى در جمله‌اى آورده شده معلوم مىشود حكم معلل حكم متعارف افراد را در نظر گرفته و علت را ذكر كرده است ، بله اگر لانه حامض نمىگفت ، شامل انار شيرين و غير شيرين مىشد ، و انصراف به افراد غالب درست نبود ، لا تأكل الرمان لانه حامض معمول رمانها را در نظر گرفته و براى آن علت آورده است نه اينكه حكم معلل رمان اعم از متعارف و غير متعارف است . پس از لا تأكل الرمان لانه حامض استفاده مىشود كه معمول رمان‌ها را نخوريد و علتش هم اين است كه ترش است و در مورد غير متعارف كه انار شيرين است ساكت است و مفهوم ندارد .\r\nبه عبارت ديگر لا تأكل الرمان لانه حامض ، شخص الحكم منحصر به صورت انارهاى ترش ( معمولى ) است ، و حكم متعرض انارهاى ترش است ، پس مفهوم ندارد تا نسخ الحكم را نفى كند ، و دلالت بر جواز خوردن انار شيرين داشته باشد ، بلكه نسبت به خوردن انار شيرين ساكت است و فعلًا متصدى فرد متعارف ( انار ترش ) است .\r\nبله اگر مطلقاتى داشتيم كه مذيّل به اين علت نبود ، چون در اينجا شخص الحكم مضيق است نه سنخ الحكم تا مفهوم داشته باشد ، مىتوانيم به اطلاق آن مطلقات تمسك كنيم .\r\n\r\n4 - نتيجه بحث :\r\nظاهر ادله اين است كه اغلى الثمن علت حكم است نه حكمت ، چون ترشى و شيرينى ، گرانى ، غلو ، و امثال اين‌ها را دليل نداريم كه حكمت باشد ، حكمت در مواردى است كه اگر جعل حكم روى آن موضوع بشود منشأ اشتباه زياد مكلّف مىشود و اينها اينطورى نيستند .\r\n\r\nنظر مشهور بنابراين كه اغلى الثمن علت باشد :\r\nچون مشهور در « العلّة تخصص » ، سنخ حكم را تخصيص مىزند و قائل به مفهوم هستند ، نتيجه‌اش اين خواهد بود كه حكم جواز نظر در اين روايت در مورد مهر سبك قائل نيستند .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nنظر استاد بنابراين كه اغلى الثمن علت باشد :\r\nچون شخص حكم در اينجا متضيق است نه سنخ حكم بنابراين حكم روايت ( جواز نظر ) در مورد مهر سبك ساكت است . البته اگر ادله ديگرى وجود داشت كه مذيّل به اين علت نبود و مطلق بود به اطلاق آن تمسك مىكرديم ، و مىگفتيم مهر چه كم باشد و چه زياد باشد شارع نگاه كردن را جايز مىداند .\r\n« * و السلام * »\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\n26 / 7 / 1377 يكشنبه درس شمارهء ( 22 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه\r\nدر جلسات پيش به تناسب تفسير « فانه يشتريها باغلى الثمن » كه جواز نظر براى مريد تزويج بدان تعليل شده ، به بحث از مخصص بودن علت پرداختيم و گفتيم كه از علت تنها تخصيص شخص حكم مذكور در دليل استفاده مىشود نه تخصيص سنخ حكم تا از آن مفهوم سلبى استفاده شود ، بنابراين اگر در روايت ديگر حكمى بر روى طبيعت برده باشد و علتى هم براى آن ذكر نكرده باشد اين دو دليل با هم منافات ندارد .\r\nو در توضيح آن آورديم كه از علت مىفهميم كه حكم معلّل اختصاص به افراد متعارف دارد و نسبت به افراد غير متعارف دليل ما ساكت است .\r\nولى بزرگان مىگويند كه از علّت نفى حكم معلل در غير موارد علّت استفاده مىشود ، در اين جلسه ما دو وجه براى تقريب كلام ايشان ذكر كرده ، و در ادامه وجه سومى در خصوص محلّ بحث آورده ، وجه اول را نقد كرده ، ادامه بحث را به جلسهء آينده واگذار خواهيم كرد .\r\n* * * \r\nالف - دو وجه كلى بر استفاده مفهوم فى الجمله از تعليلات\r\n\r\n1 ) وجه اوّل :\r\nاگر در جمله‌اى علت آورده شود ظهور در انحصارى بودن آن دارد و اگر ما سنخ حكم معلّل را تنها به افراد متعارف كه علت در آن موجود است اختصاص ندهيم و\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبگوييم ممكن است سنخ حكم در تمام طبيعت هم باشد ، اين امر با انحصارى بودن علت سازگار نيست .\r\nدر توضيح اين وجه به مثال مشهور « لا تأكل الرّمان لانّه حامض » توجه شود ، از اين جمله استفاده مىشود كه در افراد متعارف رمّان ، علت تحريم تنها حموضت است ، حال اگر در جملهء ديگر آمده باشد : « لا تأكل الرّمّان » ، عموم يا اطلاق اين حكم ايجاب مىكند كه در تمام افراد رمّان علت مشتركى براى تحريم وجود داشته باشد ، در نتيجه در افراد متعارف رمّان دو علت براى تحريم وجود دارد ، يكى علت عامّ ( كه اختصاصى به افراد متعارف ندارد و از اطلاق « لا تأكل الرمان » استفاده كرديم ) ، و ديگرى علت مختص افراد متعارف ( كه از علّت استفاده مىشود ) ، بنابراين اطلاق « لا تأكل الرمّان » با ظهور علّت در انحصار منافات دارد .\r\n\r\n2 ) بررسى وجه اول توسط استاد - مد ظلّه - :\r\nجواب اوّل : علت ظهورى در انحصار ندارد ، مگر اينكه متكلم در مقام بيان تمام علل اشياء باشد ، و بدون اثبات اين مقدمه نمىتوان ظهور علّت را در انحصار پذيرفت ، زيرا هيچ ضرورتى ندارد متكلّم وقتى كه در مقام تعليل برآمد تمام علل آن را ذكر كند ، بلكه گاه دليلى انتخاب مىگردد كه محكم‌تر است يا واضح‌تر ، مثلًا اگر ما براى امامت حضرت امير عليه السلام علت ذكر مىكنيم لازم نيست همانند الفين علامه حلى دو هزار دليل براى آن ذكر كنيم . وقتى در ادله اثباتى چنين ضرورتى در كار نيست ، در علل ثبوتى نيز امر بدين قرار است ، مثلًا در مثال : « لا تأكل التراب لانّه يوجب فساد البدن » ، اگر در تمام افراد خاك خوردن يك ملاك مشترك وجود داشته باشد ، مثلًا موجب تب مىگردد ، ولى در افراد متعارف ملاك اختصاصى ( فساد بدن ) وجود داشته باشد ، لازم نيست در حكمى به فرض اختصاص به افراد متعارف دارد هر دو علّت ذكر شود .\r\nجواب دوّم : در استدلال فوق چنين فرض شده كه اگر حكمى بر طبيعتى بار شود ، تمام افراد طبيعت به يك مناط مشمول آن حكم مىباشند ، ولى اين فرض ضرورى\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nنيست ، زيرا ممكن است هر فرد از طبيعت يا هر دسته از افراد به مناط ويژه‌اى مشمول حكم باشند ، مثلًا در مثال لا تأكل الرمان ، ممكن است افراد متعارف انار به ملاك حموضت و ساير افراد به ملاك ديگر تحريم شده باشند ، بنابراين اگر ظهور علّت را هم در انحصار بپذيريم ، ثبوت حكم در تمامى افراد طبيعت سبب نمىگردد كه در افراد متعارف دو علت ( يكى علت عام و ديگرى علت مختص ) وجود داشته باشد .\r\nمثال شرعى اين بحث حرمت شرب خمر است ، در پاره‌اى روايات حرمت خمر به اسكار تعليل شده ، ولى در روايات ديگر آمده : « ما اسكر كثيره فقليله حرام » « 1 »\r\nبنابراين تمام افراد شرب خمر حرام است ، ولى افراد متعارف شرب خمر به ملاك سكرآورى و در افراد غير متعارف به ملاك ديگر ، و اين امر به هيچ وجه منافاتى با « لا تشرب الخمر » ندارد .\r\nبراى توضيح بيشتر اين بحث تذكر اين نكته لازم است كه گاه مىگوييم : « اكرم هؤلاء الناس » ، در اينجا ممكن است در اين گروه اكرام افراد مختلف به مناطهاى مختلف لازم باشد ، و جمله « هؤلاء الناس » تنها معرّف افراد باشد ، نه اين كه خودش در ثبوت حكم دخالت دارد ، عناوينى هم كه در ادله احكام اخذ مىگردد الزاماً علل ثبوتى حكم نيستند ، بلكه مىتوانند معرّف افرادى باشند كه اين حكم در مورد آنها ثابت است ، و در حقيقت عنوان مأخوذ در دليل جامع انتزاعى از افراد مختلف مىباشد و تنها عنوان مشيرى باشد و مصاديق آن عنوان هر يك به جهتى اختصاصى مشمول حكم باشند .\r\nبنابراين وجه اوّل براى استفاده مفهوم از علت و تخصيص سنخ حكم معلّل به مورد علت ناتمام است .\r\n\r\n\r\n","description":"","footnote":"\r\n( 1 ) كافى 6 : 408 / 4 و 6 و 7 و 8 و 409 / 10 و 11 ، 410 / 12 ، 411 / 16 ، 415 / 1 ، 418 / 2 ، 430 / 6 ، تهذيب 9 : 111 / 216 و 219 ، فقيه 4 : 56 ، 354 / 5762 ، وسائل 24 : 116 / 30118 ، 25 : 280 / 31911 ، 330 / 3241 و باب 16 از ابواب اقسام الخمر المحرّمة من الاطعمة و الاشربة .\r\n","page_name":" 171 ","page_number":171},
  {"content":"\r\n\r\n\r\n3 ) وجه دوم : « 1 »\r\nدر تمام موضوعات احكام ، اگر شرطى يا وصفى اخذ گردد ( خواه وصف همراه با موصوف يا تنها وصف ) ، يا اصلًا موصوف ذكر گردد مفهوم « فى الجمله » از عبارت استفاده مىگردد ، و اين امر ربطى به اختلاف در ثبوت مفهوم شرط ، يا وصف - مثلًا - و عدم آن ندارد ، مثلًا اگر گفته شود : ان جاء زيد فأكرمه ، بنابر انكار مفهوم تنها استفاده مىشود كه آمدن از علل وجوب اكرام است ، ولى انحصارى بودن آن استفاده نمىشود و ممكن است علل ديگرى همچون خدمت كردن وجوب اكرام را به همراه آورد .\r\nولى به هر حال از اين جمله استفاده مىشود كه در آمدن خصوصيتى است ، و زيد - بما هو زيد - در تمام شرائط واجب الاحترام نيست ، پس ممكن است ما مفهوم به نحو سالبه كليه را انكار كنيم ، ولى مفهوم به نحو سالبهء جزئيه غير قابل اكرام است . اين امر در ساير امور همچون العالم العادل يجب اكرامه ، يا العادل يجب اكرامه ، يا زيد يجب اكرامه هم صادق است و نمىتواند مطلق عالم يا مطلق انسان واجب الاكرام بودن و عدالت و زيد بودن خصوصيتى نداشته باشد .\r\nبه بيان ديگر : از جمله « زيد يجب اكرمه » نفى اكرام فرد ديگرى كه متباين با زيد است همچون عمرو استفاده نمىشود ، و نيز از جمله « العالم يجب اكرامه » نفى اكرام عنوان ديگرى همچون هاشمى كه نسبت آن با عالم ، عامّ و خاصّ من وجه است استفاده نمىشود ، ولى نفى ثبوت حكم بر عنوانى كه نسبت آن با موضوع مأخوذ در دليل عامّ و خاص مطلق است استفاده مىگردد ، بنابراين از جملهء « الفقيه يجب اكرامه » برمىآيد كه قضيه كليه « العالم يجب اكرامه » صادق نيست .\r\n\r\n\r\n","description":"","footnote":"\r\n( 1 ) استاد - مد ظلّه - اين بحث را از كلام مرحوم آقاى بروجردى - قدس سرّه - در درس و پاره‌اى از تقريرات مرحوم آقاى خوئى - قدس سرّه - نقل كرده اشاره مىكردند كه مرحوم آقاى بروجردى آن را از كلام سيد مرتضى ره استظهار مىكردند .\r\n","page_name":" 172 ","page_number":172},
  {"content":"\r\n\r\nالبته استفاده مفهوم به نحو سالبه جزئيه در سه مورد صحيح نيست :\r\nمورد اوّل : عرف ذكر فرد را از باب مثال بداند ، مانند : « رجل شك بين الثلاث و الاربع » كه ذكر « رجل » از باب مثال براى مطلق انسان است .\r\nمورد دوم : مصداق بودن فردى كه در دليل ذكر شده ، براى عرف روشن نباشد بنابراين ذكر عام به تنهايى براى تفهيم حكم اين مورد كه مصداقيت آن مشكوك است كافى نبوده ، و تخصيص مورد به ذكر براى افهام اين معنى باشد .\r\nمثلًا از جمله « خوردن كاهو مفيد است » ، استفاده نمىشود كه خوردن مطلق ميوه مفيد نيست ، بلكه چون ميوه بودن كاهو محلّ ابهام است ، تخصيص به ذكر يافته است .\r\nمورد سوم : اطلاق يا عموم حكم ضعيف بوده ، و شمول آن نسبت به برخى افراد كه مصداق بودن آن هم معلوم است محل ترديد عرف باشد ، مثلًا اگر گفته شود بيمارى سردرد مجوّز روزه خوردن است ، ممكن است ، هر بيمارى خوردن روزه را جايز سازد ولى چون اطلاق حكم نسبت به بيماريهاى سبك همچون سر درد با ابهام همراه است ، به « سردرد » در دليل تصريح مىگردد . ولى در ساير موارد از اثبات حكم براى يك عنوان ، مىفهميم كه حكم بر روى عنوان عام‌تر ( به نحو عموم مطلق ) بار نشده است .\r\n\r\n4 ) تطبيق وجه دوم بر محلّ بحث\r\nدر روايت آمده است كه نظر جايز است ، چون « يشتريها باغلى الثمن » ، البته از علت در مىيابيم كه حكم معلّل ( / جواز نظر ) در مورد افراد متعارف است ، و ممكن است در برخى افراد ديگر هم اين حكم ثابت باشد ، ولى به هر حال نبايد حكم در تمام افراد نكاح ثابت باشد ، و الّا نبايد اين روايت را به افراد متعارف اختصاص دهيم .\r\n\r\nب - تقريب خاصّ در محلّ بحث\r\nما علاوه بر دو وجه عام قبل كه در مطلق تعليل‌ها مطرح است ، در خصوص روايت مورد بحث به تقريب ديگرى نيز مىتوانيم حكم بر روى طبيعت را نفى كنيم . در روايت در تعليل « فانّها يشتريها باغلى الثمن » ذكر شده ، اگر علّت ثبوتى جواز نظر مشترى بودن مرد به نحو عام باشد ، ذكر قيد « باغلى الثمن » نادرست است ، مثلًا اگر گفته شود : « اكرم زيداً فانّه عالم عادل » ، يا « قلد زيداً فانّه مجتهد سيّد » ، اگر عدالت در مثال\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاول و سيادت در مثال دوم هيچ نقشى در لزوم اكرام و جواز تقليد نداشته باشد ، و تمام العله علم يا اجتهاد باشد ، اخذ قيد عدالت يا سيادت لغو خواهد بود . بنابراين از اخذ قيد « باغلى الثمن » استفاده مىشود كه اين قيد در علت حكم دخالت دارد . « 1 »\r\n« بررسى اين مسأله را در جلسهء آينده خواهيم آورد »\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح كلام استاد - مد ظلّه - ) فرق بين اين وجه و وجه دوم آن است كه در اين وجه بر اخذ قيد « باغلى الثمن » در علّت تأكيد شده ، و دخالت آن در علّت مدّ نظر است ، و در وجه دوم بر قيد « متعارف بودن » در حكم جواز نظر تكيه شده ، و اين كه بايد براى افراد متعارف خصوصيتى در جواز نظر باشد كه حكم به آنها اختصاص يافته است .\r\n","page_name":" 174 ","page_number":174},
  {"content":"\r\n\r\n\r\n27 / 7 / 1377 دوشنبه درس شمارهء ( 23 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه\r\nدر جلسه پيش چند تقريب در باره اينكه حكم جواز نظر براى مريد تزويج مربوط به مطلق ازدواج نيست و تنها به مورد معلّل « انما يشتريها باغلى الثمن » و غلاء مهر اختصاص دارد ، بيان و نقد شد . در اين جلسه دو تقريب از تقاريب مذكور مورد بررسى و نقد قرار مىگيرد . سپس در تكميل مباحث پيشين به اين نكته خواهيم پرداخت كه اراده‌اى كه براى جواز نظر مريدِ تزويج معتبر است ، چه اراده‌اى است ؟ ارادهء فعلى يا تعليقى يا اعم از آن دو است ؟\r\n\r\nالف ) : بررسى دو تقريب در بارهء محدود بودن دامنهء حكم جواز نظر براى مريد تزويج :\r\n\r\n1 ) تقريب اول :\r\nيك تقريب در بارهء موضوع مورد بحث آن بود كه هرگاه حكمى روى موضوعى برود ، از اين كشف مىشود كه آن حكم بر روى موضوعى كه عنواناً اعم مطلق از آن موضوع است ، نرفته است ، مگر در جايى كه انطباق آن عنوان عام بر موضوع خاص مورد ترديد باشد به جهت شبههء در مصداقيت اين براى آن يا شمول حكم مترتب بر موضوع عام نسبت به فردى از مصداق‌هاى آن مشتبه و مخفى باشد يا اين كه عرف ذكر خاص را از باب مثال بفهمد و در غير اين سه صورت از ثبوت حكم بر موضوع مفهوم سالبهء جزئيه نسبت به عنوان اعم از موضوع ذكر شده و نفى فى الجملهء سنخ الحكم\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاستفاده مىگردد . بر اين اساس ، در ما نحن فيه بايد گفت كه چون موضوع حكم جواز نظر به قرينهء تعليل مطلق ازدواج نيست بلكه افراد متعارفه از آن مىباشد ، نمىتوان حكم مزبور را بر همهء ازدواج‌ها بار كرد و در مطلق ازدواج قائل به جواز نظر شد .\r\n\r\n2 ) نقد استاد - مد ظلّه - :\r\nاز جمله مواردى كه حكم ثبوتاً روى عام رفته مىتواند اثباتاً روى خاص برود ، آن است كه خاص ، فرد شايع و غالب براى عام باشد . در اينجا مىتوان حكمى را كه ثبوتاً براى عام وجود دارد بر موضوع خاص بار كرد . اما اگر خاص مصداق غير شايع و فرد غير غالب عام باشد ، در اين صورت نمىتوان حكم ثبوتى عام را روى خاص برد .\r\nدر ميان فقها نيز اين سخن مشهور است كه قيد غالبى ( قيدِ وارد مورد غالب ) ظهور در انحصار ندارد . البته نمىگوييم كه چنين قيدى ظهور در عدم انحصار دارد ، ولى مىتوان گفت كه ظهور در انحصار منتفى است . مثلًا اگر مولى بگويد كه « برو از بازار گوشت بخر » در اينجا رفتن به بازار دخالتى در موضوع ندارد . چون غالباً اين كار در بازار صورت مىگيرد ، ذكر شده است . يا مثلًا اگر گفته شود : « حكم مملوك ، اين چنين است ، چه امه باشد و چه عبد » حكم مزبور منافاتى با اين حكم عام ندارد كه : « حكم مملوك اين است ، چه امه باشد و چه عبد و چه خنثى » . زيرا طبيعت خنثى غير متعارف و نادر الوجود است .\r\nبنابراين اگر عنوان خاص مربوط به افراد غالب عام باشد ، حكم عام با حكم خاص تنافى ندارد . زيرا با وجود تضيّق لفظ يا وجود قيد ، قضيهء مربوط به خاص ، مفهوم ندارد تا بتوان سنخ الحكم را ( در مورد غير خاص ) نفى كرد ، هنگامى كه ما در صفت مذكور براى موصوف خاص قائل به چنين مفهومى مىشويم ، به طريق اولى در صفت غير معتمد به موصوف مذكور و ( با اولويت بيشتر ) در مورد لقب هم قائل به آن نيستيم .\r\nبنابراين وجهى ندارد كه از اطلاق روايات جواز نظر ( بدون ذكر علت ) دست برداريم .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nدر تحقيق اين جواب بايد دانست كه علت حقيقى عدم مفهوم در موارد قيود غالبى ، نفس غالبى بودن نيست ، بلكه مورد احتياج بودن افراد غالبى است ، و گرنه در موردى اتفاقاً افراد نادر مورد نياز باشند ، نمىتوان قيد غالبى را ذكر نمود .\r\nدر توضيح اين امر به ذكر يك مثال مىپردازيم : اگر براى كسى مهمان آمده باشد و ما به او بگوييم : « اكرم هذا الضيف » ، در اينجا ممكن است ملاك ثبوتى اكرام در تمام ميهمان‌ها ثابت باشد ، و علت ذكر « هذا الضيف » در اين جمله ، مورد نياز فعلى بودن آن باشد ، و از همين باب است رواياتى كه در پاسخ به سؤال سائلين آمده كه ذكر قيود در پاسخ امام بر طبق سؤال و دلالت بر مفهوم ندارد چنان‌چه پيشتر در همين بحث جواز نظر گفتيم كه رواياتى كه در پاسخ سائلين ، جواز نظر را در مورد خاصى مثلًا مو يا وجه اثبات نمود به هيچ وجه مفهوم ( هر چند به نحو سالبهء جزئيه ) ندارد .\r\nدر مورد قيد غالبى نيز چون حكم افراد مورد نياز با اين جمله بيان مىگردد ، ديگر نمىتوان نفى سنخ الحكم را از عنوان عام استفاده كرد .\r\nان قلت : شما از جمله « اكرم زيداً » استفادهء مفهوم سالبهء كليه نكرديد و احتمال لزوم اكرام عمرو ، خالد ، . . . را نفى نمىكنيد ، ولى مفهوم سالبهء جزئيه را استفاده مىكنيد ، حال سؤال اين است كه آيا مورد نياز فعلى مخاطب ، دانستن خصوص حكم اكرام زيد است ، يا اكرام ديگران هم مورد نياز است . در صورت نخست ، مفهوم به نحو سالبهء جزئيه هم استفاده نمىشود و در صورت دوم ، مفهوم به نحو سالبهء كليه استفاده مىشود ، پس در هر حال نمىتوان مفهوم به نحو سالبهء كليه را انكار و به نحو سالبهء جزئيه را اثبات نمود .\r\nقلت : ما صورت نخست را اختيار مىكنيم ، ولى نكتهء استفاده مفهوم به نحو سالبهء جزئيه اين است كه هر چند نياز فعلى در مورد اكرام زيد است ، ولى به هر حال اگر هر انسانى واجب الاحترام باشد باز آينده نسبت به ذكر اكرام مطلق انسان نياز وجود دارد .\r\nدر اين صورت با گفتن « اكرم كل انسان » به جاى « اكرم زيداً » هم نياز فعلى ، هم نياز استقبالى برآورده مىشود . بدون اين كه جملهء اضافه‌اى به كار رود ، ولى اگر افراد خاصى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nهمانند زيد و عمرو و خالد و . . . واجب الاكرام باشد ، با گفتن « اكرم زيداً » نياز فعلى برآورده شده و نياز استقبالى نياز به بيان زائد دارد كه لازم نيست متكلم آن را نيز تأمين نمايد .\r\nبا عنايت به آنچه گذشت معلوم مىگردد كه تمام الملاك در عدم استفادهء مفهوم ( و لو به نحو سالبهء جزئيه ) اختصاص نياز فعلى به برخى افراد مىباشد به گونه‌اى كه برآوردن ساير نيازها با اين جمله بر دوش متكلم نيست ، و قيد غالبى ، معمولًا از مصاديق اين ملاك است و از آن مفهوم به نحو سالبهء جزئيه هم استفاده نمىگردد .\r\n\r\n3 ) تقريب دوم ( يادآورى )\r\nتقريب ديگر در اين باره اين بود كه ذكر قيد در علت دال بر آن است كه اين قيد در علت دخالت دارد اگر گفته شود : « احترام زيد واجب است چون عالم پنجاه‌ساله است » ، در اينجا اگر - ثبوتاً - علم تمام الموضوع بوده و پنجاه‌ساله بودن هيچ گونه دخالتى در حكم نداشته باشد ، ذكر اين قيد لغو است ، البته دلالتى بر انحصار علت در كار نيست و ممكن است علل ديگر نيز مانند هاشمى بودن منشأ وجوب احترام باشد .\r\nبر اين اساس ، در ما نحن فيه هم نبايد تنها اشتراء ، علت حكم باشد . بلكه بايد قيد « اغلى الثمن » نيز در علتِ حكم دخيل باشد ، پس نمىتوان به اطلاق روايات مطلقهء جواز نظر كه در آن علت مذكور نيست ، تمسك نمود .\r\n\r\n4 ) نقد استاد - مد ظله - :\r\nگاه ذكر برخى قيود در علت براى آن است كه شدت اهتمام شارع نسبت به آن بيان شود ، مثلًا فرموده : «  لا تَأْكُلُوا الرِّبَوا أَضْعافاً مُضاعَفَةً  » ، با آنكه مطلق ربا حرام است يا مثلًا گفته مىشود : مال مردم را ميليون ميليون نخوريد ، با آن كه اكل مال مردم مطلقاً حرام است ، ولى اين قيد براى آن ذكر شده است كه شدت و وضوح حكم را برساند و در اصل حكم دخالتى ندارد . به بيان ديگر لزومى ندارد كه قيود علت در اصل حكم دخيل\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nباشند ، بلكه اگر در مراتب و شدت آن مؤثر باشند كافى است . « 1 » بنابراين ، در اينجا نيز مىتوان گفت كه قيد « اغلى الثمن » نسبت به اصل حكم يعنى اينكه انسان بايد شىء خريدارى شده را شناسايى كند ، دخالتى ندارد و صرفاً در مرتبهء حكم دخيل است و چون فرد واضح بوده بدان تصريح شده است . « 2 »\r\n\r\n\r\n","description":"","footnote":"\r\n( 1 ) توضيح كلام استاد - مد ظله - البته قيدى كه در علت اخذ مىشود گاه در وضوح امر دخالت دارد و گاه در اشتداد حكم و به عبارت ديگر در ثبوت حكم يا اثبات اصل حكم دخالت ندارد بلكه در مرتبهء حكم - ثبوتاً يا اثباتاً - دخيل است .\r\n( 2 ) استاد مد ظله پاسخ ديگرى نيز در اينجا ذكر نموده‌اند كه توضيح آن نيازمند به ذكر مقدمه‌اى است :\r\nدر باب استصحاب قدما به روايات استناد نمىكردند و ظاهراً براى نخستين بار والد شيخ بهائى ره متوفاى 984 در كتاب « العقد الطهماسبى » ( كه براى شاه طهماسب نوشته ) در صدد استدلال به روايات براى حجيت استصحاب برآمده و پس از آن ، اين كار معمول شده است . از جملهء اين روايات ، روايتى در باب وضو است كه امام ( ع ) فرموده‌اند : « لانّك كنت على يقين من وضوئك و لا ينبغى لك ان تنقض اليقين بالشك » كه استدلال كرده‌اند ، اين روايت در صدد بيان قانون و قاعده‌اى كلّى است .\r\nدر اينجا اشكالى مطرح شده - شايد وجه اينكه قدما اين روايت را مسأله‌اى فقهى دانسته‌اند نه اصولى همين نكته بوده - و آن اين است كه در تعليلات ، محمول همواره حد وسط يك قياس شكل اول است ؛ مثلًا هرگاه گفته شود : « العالم حادث لانّه متغيّر » ، « الرّمان حرام لانّه حامض » ، « الخمر شربه حرام لانّه مسكر » ، اين قضايا در اصل اينچنين بوده : « العالم متغير و كل متغير حادث ، فالعالم حادث » و . . . يعنى حد وسط ( كه به شكل تعليل آمده ) محمول صغرى و موضوع كبراست . از اينرو از لحاظ عموم و خصوص بايد اين دو ( محمول صغرى و موضوع كبرى ) يكسان باشند . پس در اينجا چون محمول صغرى « يقين بوضوء » مىباشد ، موضوع كبرى نيز اين چنين خواهد بود و در نتيجه « ال » در « اليقين » ال عهد است نه جنس . پس اين حكم ( عدم نقض يقين به شك ) مختص باب وضو بوده و به صورت كلى نمىباشد .\r\nفقهاى متأخر اشكال مذكور را چنين پاسخ داده‌اند كه « من وضوئه » قيد محمول نيست ، بلكه علت حصول محمول است . ( اصطلاحاً مىگويند حيثيّت تعليليه دارد نه تقييديه ) ملاك ، يقين به حالت سابقه است ، ولى منشأ آن وضوى سابق بوده و وضو صرفاً جنبهء طريقيت دارد نه موضوعيت . پس ملاك حكم مقيد به وضو نيست . بنابراين « ال » مزبور « ال » جنس خواهد بود و مىتوان از آن كبراى كلى را استفاده كرد .\r\nشبيه اين مسأله مثال عرفى زير است كه اگر به كسى كه با زحمت ديگرى را به اسلام دعوت كرده گفته شود : كارى نكن كه وى از اسلام بدر شود چون با زحمت او را به اسلام خوانده‌اى ، در اينجا قيد « با زحمت » خصوصيتى ندارد بلكه منحرف ساختن ديگران در هر حال مذموم است .\r\nتطبيق بحث بر ما نحن فيه :\r\nدر اينجا نيز مىتوان گفت كه مراد از « يشتريها باغلى الثمن » اين است كه فردى كه با زحمت و قيمت زياد كالايى را تهيه مىكند ، حق دارد كه متاع خود را مشاهده كند و بنگرد . به بيان ديگر ، علت حكم در واقع اصل شراء است و مشترى حق دارد كه از خصوصيات كالايى كه مىخرد ، آگاه باشد . بنابراين « اغلى الثمن » موضوعيت ندارد و صرفاً مقدمه‌اى است براى حصول شراء و علت تحقق آن . يعنى نفس اشتراء علت حكم است نه اشتراء با\r\n","page_name":" 179 ","page_number":179},
  {"content":"\r\n\r\nعلاوه بر اين ، مسألهء جواز نظر نه تنها در ميان فقهاى شيعه ، بلكه در ميان عامه نيز مطرح بوده و در منابع فقهى آنان نيز - همانند فقه شيعه - به هيچ وجه مسأله كم يا زياد بودن مَهر در ذيل اين مسأله مطرح نشده است ، مضافاً بر اينكه با مراجعه به احاديث و محيط صدور آنها و . . . عدم دخالت مَهر در حكم جواز نظر قابل استنباط است .\r\n\r\nب ) : مراد از ارادهء تزويج چيست ؟ ارادهء فعلى يا تعليقى يا اعم از آن دو ؟\r\nدر بارهء اينكه مراد از « اراده » در تعبير مريد تزويج كه حكم جواز نظر براى وى ثابت مىشود ، چيست ؟ سه نظر وجود دارد :\r\n\r\n1 ) برخى مىگويند بر فرض كه الفاظ ادلهء مجوزه اعم از ارادهء فعلى و تعليقى باشد ،\r\nتعليلاتى كه در اين ادله وجود دارد ، شاهد بر اين است كه ارادهء فرد معلّقه است ، يعنى مىرسانند كه اگر طرف مورد پسند وى واقع شود ، وى مىتواند به انجام مقدمات ازدواج با وى مبادرت كند و گرنه به سراغ او نرود . بنابراين تعاليلى مثل « انما يشتريها باغلى الثمن » دامنهء اراده را به تعليقى مضيّق مىسازد .\r\n\r\n\r\n","description":"","footnote":"\r\nخصوصيت مذكور و خصوصيات ثمن دخالتى در مفهوم علت و عليّت اشتراء ندارد . در برخى احاديث در مقام تعليل تنها واژهء شراء ( يا مرادفات آن ) آمده است ، از جمله در حديث زير ( كه البته سنداً صحيح نيست ) :\r\n« الجعفريات باسناده عن على « عليه السلام » قال قال رسول الله - صلى الله عليه و آله - اذا اراد احدكم ان يتزوج على المرأة فلا بأس ان يولج بصره فانما هو مشتر ( مستدرك الوسائل طبع آل البيت ، ج 14 ، ص 193 ، كتاب النكاح ابواب مقدمات النكاح ، باب 30 ، ح 1 )\r\nدر اين روايت علت جوازِ نظر تنها مشترى بودن دانسته شده ( بدون هيچ قيدى ) و نظير اين امر در دو روايت ديگر هم چون روايت غياث بن ابراهيم ( كه به نظر ما صحيحه است ) نيز ديده مىشود : « انما هو مستام » ، ( وسائل الشيعة ، طبع آل البيت ، ج 20 ، ص 89 و 90 ، كتاب النكاح ، ابواب مقدمات النكاح باب 36 ، ح 8 و 12 ) .\r\nاستاد - مد ظله - اين پاسخ را نادرست و تنظير مقام را به باب استصحاب قياس مع الفارق مىدانند زيرا در روايت استصحاب ، چون مورد بحث مسألهء « وضوء » بوده ، ذكر قيد « من وضوئه » مانعى ندارد در مقام تعليل هم مىتوان گفت : « الوضوء يقينى و اليقين لا ينقض بالشك » ، و هم مىتوان گفت : « الوضوء وضوء يقينى و اليقين لا ينقض بالشك » ، ولى در مورد بحث اگر از پاسخى كه در متن گفته شد صرف نظر كنيم و بگوييم قيد « اغلى الثمن » نه در اصل حكم دخالت دارد و نه در مرتبهء آن ، با اين حال در علت ذكر شده است ، ذكر اين قيد لغو مىباشد ، در مثال عرفى سابق ( با زحمت مسلمان ساختن ) ، قيودى كه در تعليل اخذ شده در وضوح امر و شدت قبح عرفى دخيل است ، جون بىاثر كردن كارى كه با سختى انجام گرفته خود كارى سفيهانه است .\r\nبنابراين پاسخ همان پاسخى است كه در متن آمده است .\r\n","page_name":" 180 ","page_number":180},
  {"content":"\r\n\r\nپاسخ اين استدلال اين است كه اگر ما اراده را با قطع نظر از اين تعليلات اعم از فعلى و تعليقى بگيريم ، تعاليل مزبور موجب تضييق نمىشود ، چه اين تعليلات را بيان علت هم بدانيم و بگوييم كه علت سنخ الحكم را متضيّق نمىكند و مفهوم ندارد ( همچنان كه ما اين نظر را پذيرفتيم ) و چه اين تعليلات را از باب حكمت بشماريم و حكمت را مخصّص ندانيم « 1 » ( همچنان كه مشهور فقها مىگويند ) . پس تعليل هيچ‌گونه تضييقى نسبت به دامنهء اراده ايجاد نمىكند .\r\n\r\n2 ) ارادهء فعلى :\r\nبرخى بر آنند كه مراد از اراده ، ارادهء فعلى است ، زيرا لفظ اراده ظهور در آن دارد . اگر كسى واقعاً ارادهء فعلى اقامت در محلى را نداشته باشد ، نمىتوان گفت كه وى قصد اقامه كرده است ، هر چند مثلًا بگويد كه اگر هواى اينجا مناسب بود ، در اينجا مىمانم .\r\nمرحوم آقاى اراكى در كتاب النكاح خود فرموده‌اند كه اگر ارادهء شخص نسبت به ازدواج على كلّ تقدير نباشد ، بلكه مشروط و معلق بر رفع موانع باشد ، در اين صورت مىتوان اراده به آن اطلاق كرد ، زيرا گفته مىشود : « أردنا و انصرفنا » . پس فردى را كه نظر او مشروط به اين باشد كه مثلًا طرف را بپسندد يا موانع بر طرف شود ، مىتوان داراى اراده دانست . اما بايد گفت كه فرض ايشان در ارادهء فعلى هم متصور است . اگر ما ابتدا معتقد باشيم كه مانعى در كار نيست و ارادهء فعلى داشته باشيم و بعداً معلوم شود كه مانع وجود دارد و از اين رو از انجام كار منصرف شويم ، در اينجا نيز مىتوان گفت « اردنا و انصرفنا » . پس دليلى كه ايشان فرموده‌اند اعم از مدّعا را ثابت مىكند . بلكه مىتوان گفت استدلال ايشان تنها در ارادهء فعلى به كار مىآيد و در مواردى كه شخص از ابتدا ترديد دارد كه آيا طرف را مىپسندد يا نه و تصميم و ارادهء فعل ندارد ، نمىتواند بگويد كه تصميم گرفتم و بعد منصرف شدم .\r\n\r\n\r\n","description":"","footnote":"\r\n( 1 ) در اسبق اشاره كرديم كه حكمت حتى شخص الحكم را نيز تخصيص نمىزند ، به خلاف علت كه شخص حكم معلّل تخصيص يافته ولى به نظر ما دليلى بر تخصيص سنخ حكم نمىباشد .\r\n","page_name":" 181 ","page_number":181},
  {"content":"\r\n\r\n\r\n3 ) اعم از ارادهء فعلى و تعليقى\r\nبا وجود اين ، نمىتوان اراده را در اينجا منحصر به ارادهء فعلى دانست . زيرا كاربرد واژهء اراده در ارادهء تعليقى در پاره‌اى موارد امرى متعارف و عرفى است :\r\nمورد اول : مثلًا گفته مىشود كه من مىخواهم به زيد اقتدا كنم و نمىدانم كه عادل است يا نه ؟ در اينجا ارادهء فرد معلقه است و مقصود او آن نيست كه چه عادل باشد و چه نباشد ، قصد اقتدا دارد . يا به عنوان مثال گفته مىشود : « من مىخواهم خانه‌اى بخرم ، آيا جايز است كه در بارهء عيوب آن تحقيق كنم . » در اين گونه موارد ، در كاربرد تعبير اراده تعليقى ترديد نمىتوان كرد . يعنى در مواردى كه انسان ارادهء تعليقى دارد و براى حصول معلق عليه ، نياز به تحقيق و جستجو هست ، به لحاظ استدلال عرفى وى را مىتوان داراى اراده دانست . از اين رو مىبينيم كه فقها در همين بحث ، كلمهء اراده را در مواردى كه ارادهء فعلى وجود ندارد ، به كار مىبرند ، مثلًا مرحوم سيد چنين مىفرمايد :\r\n« يجوز لمن يريد تزويج امرأة ان ينظر الى وجهها و كفّيها . . . » با اينكه در عبارت بعد از شرائط جواز نظر « و ان يحتمل اختيارها » را ذكر كرده كه معلوم مىشود ارادهء فعلى به انتخاب اين زن ندارد بلكه تنها احتمال آن را مىدهد ، در اينجا مرحوم سيد « يريد » را به كار برده كه در استعمال آن هيچ گونه خلاف ظاهرى مشاهده نمىگردد .\r\nمورد دوم : اگر معلق عليه اراده در بحث ما امورى باشد كه نوعاً پس از نظر صورت مىگيرد همانند توافق بر سر مَهر ، در اينجا نيز تعليق اراده به اين امور مانع از صدق عرفى اراده نمىگردد . ولى در موارد ديگر ، در موارد تعليق بودن اراده ، نمىتوان كلمه « اراده » را بدون قيد به كار برد .\r\n« تفصيل بيشتر بحث را در جلسه آينده خواهيم آورد ان شاء الله »\r\n« * و السلام * »\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\n28 / 7 / 1377 سه شنبه درس شمارهء ( 24 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصه جلسات قبل و اين جلسه\r\nدر جلسات قبل تعليل جواز نظر به « فانه يشتريها باغلى الثمن » به تفصيل صحبت كرديم ، در اين جلسه ابتدا تذكرى در بارهء وجه اولى كه ديروز ذكر كرديم ، عرض مىكنيم ، سپس با شرحى دوباره پيرامون « اراده » در روايات بحث خواهيم كرد ، سپس چند فرع ديگر در همين بحث را متعرض خواهيم شد .\r\n\r\nالف ) استدراك ( تذكرى درباره وجه اول كه ديروز عرض شد )\r\nدر جلسه قبل دو وجه بر صحت تعليل « فانه يشتريها باغلى الثمن » ذكر كرديم تا نتيجه بگيريم كه « غلو ثمن » در « جواز نظر » دخالتى ندارد . در وجه اول كه مورد بحث را به باب استصحاب و روايات زراره « 1 » تنظير كرديم و گفتيم : ملاك حكم « يقين » است ، نه « يقين مقيد به وضو » ، چرا كه « ال » در اليقين ، براى جنس است نه عهد ، لذا اصل استصحاب به عنوان يك قاعدهء عام از روايات استفاده مىشود ، نه مختص به باب وضو ، در ما نحن فيه هم موضوع حكم « نفس الاشتراء » است ، نه « اشتراء مقيد به اغلى الثمن » و اغلى الثمن جنبهء مقدميت دارد براى حصول عنوان « اشتراء » ولى انصاف اين است كه مورد بحث ما ، با آنجا متفاوت است ، در آن بحث چون مىخواهد حكم را در باب وضو پياده كند ، قهراً بايد كلمهء وضو را درج كند و بگويد : « فانه على يقين من وضوئه و لا ينقض اليقين ابداً بالشك » ، ولى در بحث ما اگر « اغلى الثمن » در جواز نظر دخالتى نداشته باشد ، نه در اصل حكم و نه در مرتبه‌اى از مراتب حكم ، ذكرش لغو خواهد بود .\r\n\r\n\r\n","description":"","footnote":"\r\n( 1 ) تهذيب الاحكام ج 1 ، ص 8 ، نيز فرائد الاصول ، شيخ انصارى ، ج 2 ، ص 563 ، ط . جامعه مدرسين .\r\n","page_name":" 183 ","page_number":183},
  {"content":"\r\n\r\nالبته جواب دومى كه عرض كردم ، به قوت خود باقى است . اگر به كسى بگويند :\r\n« شما اين قدر زحمت كشيديد و زيد را هدايت كرديد ، حرفى نزنيد كه دوباره از دين برگردد . » چون زحمت كشيدن در مرتبهء تقبيح عمل دخالت دارد و عمل كسى كه زحمات قبلى را تباه كند ، قبيح‌تر از عمل كسى است كه شخصى را به سهولت متمايل به دين كرده و حال او را دوباره از دين برمىگرداند . پس اگر قيدى - نه در اصل حكم - ، بلكه در شدت حكم و مرتبه‌اى از مراتب آن دخالت داشت ، ذكرش لغو نيست .\r\n\r\nب ) : « اراده » در روايات بحث ، اراده فعلى است يا اعم از فعلى و تعليقى است ؟\r\nعرض كرديم كه اراده ، ظهور در ارادهء فعلى دارد مگر آنكه قرائنى در كار باشد ، آيا اراده ، شامل صورتى كه معلّق عليه اراده ، امر مشروط باشد ، نيز مىشود ؟ ( چون در واقع اراده مشروط و معلق نيست ، بلكه تعليق مربوط به مراد است ) يا منحصر به صورتى است كه هم اراده فعلى باشد و هم مراد ، غير معلق باشد ؟\r\nاگر كسى قصد اقامه عشره داشته باشد ، مشروط بر اينكه هواى اين شهر با مزاجش سازگار باشد ، اراده فعلى است ولى مراد ، تعليقى است ، ظاهراً در چنين مواردى كه معلق عليه و مراد ، مشكوك است ، « اراده » اطلاق نمىشود ، ولى در فرضى كه مىداند هواى اين شهر با مزاج او سازگار است و شرائط مورد نظرش محقق مىباشد ، اراده فعلى است و مراد هر چند تعليقى است ، اما معلّقى است كه معلق عليه آن حاصل است .\r\n\r\nقرائنى بر اعم بودن اراده در ما نحن فيه - نظر استاد دام ظلّه -\r\nخلاصه آن كه اگر معلق عليه ، مشكوك الحصول باشد ، « اراده » اطلاق نمىشود ، ولى در ما نحن فيه قرائنى در كار است كه « اراده » بر جايى كه مراد ، معلق است ، اطلاق مىشود .\r\n1 - يكى اينكه اگر گفتند : فلانى در اين مطلب تحقيق مىكند ، « تحقيق كردن » قرينهء بر تعليقى بودن اراده است . مثل كسى كه قصد خواندن نماز جماعت دارد ، يا مىخواهد\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nشخصى را نزد شاهدى طلاق بدهد يا قضاء را به او ارجاع دهد ، تحقيق مىكند كه آيا امام جماعت يا شاهد يا قاضى ، عادل است يا نه ؟ يا كسى كه قصد خريدن خانه‌اى را دارد ، نسبت به وضعيت خانه ، مالك آن و ساير جهات تحقيق مىكند ، « نفس تحقيق كردن » از امورى است كه براى حصول به هدف ، دخالت دارد ، در چنين مواردى اراده فعلى و غير معلق نيست به طورى كه تحقيقات در تحقيق خارجيت مراد ، هيچ گونه دخالتى نداشته باشد ، چون فرد ظاهر در اين گونه مورد آن است كه تحقيق براى پيگيرى مطلب است تا به هدف نائل شود . بنابراين مىتوان گفت « اراده » اختصاصى به ارادهء فعلى ندارد .\r\n2 - به علاوه كه مسأله بين اماميه و عامّه مسلم است و هيچ كس اراده را مختص مواردى كه شخص ، « على اى نحو كان » قصد ازدواج با اين زن را دارد ، ندانسته‌اند ، آيا مىتوان مورد غالب در بين افراد را ، كه نگاه كردن را مقدمه‌اى براى پيگيرى امر ازدواج قرار مىدهند ، از كلمات فقهاء خارج كرد ؟ آيا اين همه روايات فراوان ممكن است براى افراد نادرى كه نگاه كردن تأثيرى در تصميم آنها ندارد و به هر صورت با اين فرد ازدواج خواهند كرد ، صادر شده باشد ؟ از كثرت روايات استفاده مىشود كه مورد ، مبتلا به مردم و محل ابتلاى نوعى است .\r\n3 - علاوه بر كثرت روايات كه شاهدى بر اين مطلب است ، اساساً از قديم الايام مسائل نادر كه كمتر مورد ابتلاء بوده ، كمتر مطرح مىشده است . همين كه در كتب شيعه و سنّى مورد سؤال واقع شده ، نشان مىدهد كه مورد ابتلاى مردم بوده است . و مواردى كه در آن ، ارادهء فعليه غير معلق من كل جهة ، باشد نادر بوده است .\r\n4 - به علاوه ، در ميان روايات ، به رواياتى برمىخوريم كه اصلًا كلمه « يريد » در آنها نيست « 1 » ، مىفرمايد : « قبل از تزويج ، نگاه كردن جايز است . » اين لسان شامل كسى كه\r\n\r\n\r\n","description":"","footnote":"\r\n( 1 ) عن الحسن بن السّرى عن أبى عبد الله ( عليه السلام ) انه سأله عن الرجل ينظر الى المرأة قبل أن يتزوجها ؟ قال : نعم ، فلم يعطى ماله ؟\r\nعن مسعدة بن اليسع الباهلى عن أبى عبد الله ( عليه السلام ) قال : لا بأس أن ينظر الرجل الى محاسن المرأة قبل أن يتزوّجها فانّما هو مستام فان يقض امر يكن .\r\n( وسائل ، ابواب مقدمات النكاح ، باب 36 ، ج 4 ، و 12 )\r\n","page_name":" 185 ","page_number":185},
  {"content":"\r\n\r\nقبل از تزويج كسى بخواهد نگاه كند ، مىشود ، چه اراده‌اش منجّز باشد و چه معلّق .\r\nالبته نمىتوان از اين روايات اطلاق‌گيرى كرد و نسبت به كسى كه براى انتخاب زن مورد نظر ، بخواهد به ده يا بيست نفر نگاه كند ، حكم به جواز صادر نمود . از محيطى كه اين روايات در آن محيط صادر شده ، و معمولًا محيط عامه بوده كه چنين مسائلى مبتلا به آنان نيز بوده ، برمىآيد كه مربوط به « مريد للتزويج » بوده ، اعم از ارادهء تنجيزى و تعليقى ، ولى كسى كه بخواهد براى انتخاب يك نفر به افراد متعددى نگاه كند ، چنين فرضى محتاج به سؤال خاص و جديد است چون چنين فرضى غير متعارف بوده و به ذهن اشخاص نمىآيد . از سؤالات متعارف كه در روايات هست ، نمىتوان حكم چنين فرضى را استفاده كرد . لذا به نظر ما در چنين فرضى ، نظر كردن جايز نيست .\r\nولى در مواردى كه قصد ازدواج با فلان شخص را دارد ، اعم از اينكه اراده‌اش معلق بر نگاه كردن باشد ، چنانچه در اكثر موارد چنين است يا اراده‌اش به فعليت رسيده باشد كه در موارد نادرى اتفاق مىافتد ، جايز است .\r\nاما اينكه در فرض فعلى بودن اراده ، نگاه كردن چه وجهى دارد ؟ يا براى اين است كه نسبت به ميزان مهر بررسى كنند و به نسبت خصوصيات ظاهرى او مهريه را كم و زياد نمايند ، يا اساساً ممكن است شارع براى از بين رفتن ترديد و دودلى در افراد ، در اين مورد نگاه كردن را تجويز كرده باشد ، و دليلى بر اينكه اطلاقات شامل فروض ديگر هم بشود ، نداريم .\r\nبنابراين جواز نظر براى شخص مريد ، اعم از ارادهء فعلى يا تعليقى ثابت است .\r\n\r\nج ) : آيا حكم جواز نظر در حق كسى كه مىتواند از راه ديگرى مثل توكيل يك زن و غيره كسب اطلاع كند هم ثابت است ؟\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمتن عروه :\r\n« و ايضاً لا فرق بين أن يمكن المعرفة بحالها بوجه آخر من توكيل امرأة تنظر اليها و تخبره اولا و ان كان الاحوط الاقتصار على الثانى »\r\n\r\nآقاى خوئى به دو دليل تمسك كرده‌اند :\r\n1 - اطلاق روايات از اين جهت\r\n2 - اطلاع از اوصاف شخص آن گونه كه از راه ديدن حاصل مىشود ، با شنيدن بدست نمىآيد « 1 » .\r\nاستدلال دوم ايشان ، صحيح است چرا كه « شنيدن كى بودن مانند ديدن » ، در ديدن اثرى هست كه در شنيدن نيست .\r\nاما استدلال اول ايشان ، مخدوش است ، زيرا اگر فرض كنيم كه ديدن با شنيدن تفاوتى داشته باشد ، و توكيل زنى براى مشاهدهء فرد مورد نظر و اخبار از وضعيت او ، مانند ديدن خود شخص باشد ، و بر ديدن هيچ اثرى بيشتر از اثر شنيدن مترتب نشود ، تمسك به اطلاق ناتمام است . بنابر مبانى اصحاب كه از تعليل « فانه يشتريها باغلى الثمن » ، انحصار استفاده مىكنند به طورى كه سنخ الحكم نفى مىشود ، چنان چه زنى بتواند شخص مورد نظر را ببيند و كسب اطلاع كند و چه بسا اطلاعات بيشترى از نگاه كردن مستقيم مرد بدست آورد ، نمىتوان براى روايات اطلاقى قائل شد ، و در چنين فرضى نگاه كردن مرد را تجويز نمود .\r\nولى بنابر مبناى ما كه قائل به عليت منحصره نشديم ، ممكن است نگاه كردن شخص هم بلامانع باشد ، هر چند از جهت كسب اطلاع ، چيزى بر اطلاعات افزوده نمىشود ، مع ذلك شارع در بارهء او ارفاق كرده است ، مگر آنكه كسى مدعى انصراف باشد . چرا كه از مجموع كتب عامه و خاصه چنين استظهار مىشود كه تجويز نظر براى\r\n\r\n\r\n","description":"","footnote":"\r\n( 1 ) قال سيد الخوئى فى مبانى العروة الوثقى ، ص 31 :\r\n« لاطلاق الروايات من هذه الجهة خصوصاً بملاحظة عدم امكان الاطلاع على اوصافها بالسماع و نحوه مثل ما يطلع عليه بالبصر »\r\n","page_name":" 187 ","page_number":187},
  {"content":"\r\n\r\nجلوگيرى از بروز مشكلات بعدى ازدواج بوده است ، با توجه به اينكه نگاه كردن به اجنبى ذاتاً حرام است و « تجويز » بر خلاف اصول اوليه است ، چرا كه چه بسا سبب تحريك و مفسده شود كه مبغوض شارع است ، لذا ممكن است نكات ياد شده موجب نوعى انصراف روايات دالّه بر تجويز ، از فرض مورد بحث گردد . معلوم نيست در مواردى كه نگاه كردن شخص در هيچ مرحله‌اى تأثير ندارد ، شارع ارفاق كرده باشد .\r\nبنابراين نمىتوانيم به اطلاقات جواز نظر در چنين مواردى تمسك كنيم . مثلًا اگر با نگاه كردن به عكس مشكل حل شود و ديگر نيازى به ديدن شخص نباشد ، معلوم نيست كه نگاه كردن جايز باشد ، ولى چنان چه نگاه كردن به دختر تأثير فى الجمله‌اى هم داشته باشد - مثلًا - در ميزان مهر يا كاهش اضطراب شخص ، جايز است .\r\n\r\nد ) آيا زن هم مىتواند به مردى كه قصد ازدواج با او را دارد ، نگاه كند ؟\r\nمتن عروه :\r\n« و لا يبعد جواز نظر المرأة ايضاً الى الرجل الذي يريد تزويجها و لكن لا يترك الاحتياط بالتّرك »\r\nآقاى خوئى مبنايشان اين است كه نگاه كردن مرد به زن اجنبيه ، حتى وجه و كفين ، حرام است ، ولى دليلى بر حرمت نگاه كردن زن به مرد نداريم ، جز نگاه به عورت كه حرام است . و شايد نگاه كردن به « ما بين السّرة و الركبة » را نيز جايز نشمارند چون در مورد محارم نگاه به اين بخش از بدن را جايز نمىدانند ، در غير محارم به طريق اولى اشكال دارد ، پس معتقدند كه دليلى بر حرمت نگاه به بقيهء بدن مرد نداريم ، هر چند از نظر فتوا احتياط كرده‌اند .\r\nاما در اين بحث در خصوص نگاه كردن زن به مردى كه قصد ازدواج با او را دارد ، مىفرمايند : « فيه اشكال بناء على عدم جواز النظر اليه ، فى نفسه » يعنى اگر كسى نگاه كردن زن به مرد را در حال عادى جايز نداند ، تخصيص آن در مورد كسى كه قصد ازدواج دارد و حكم به جواز نظر ، محل اشكال است .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nولى ما قبلًا هم عرض كرديم كه بحث در اينجا مبتنى بر اين نيست كه در آن بحث قائل به عدم جواز نظر به مرد شويم . بلكه بنابر مبناى آقاى خوئى هم ، بحث مطرح است ، زيرا حكم ايشان به جواز نظر كردن زن به مرد در حال عادى در فرضى است كه در معرض تحريك و شهوت نباشد ، ولى در اين بحث كه براى ازدواج كردن نگاه مىكند ، ممكن است در معرض تحريك و شهوت باشد و حتى بداند كه با نگاه كردن تحريك مىشود ، مع ذلك جاى اين سؤال هست كه آيا نظر كردن به مرد براى ازدواج ، جايز است يا نه ؟ كه آقاى خوئى حكم به عدم جواز صادر كرده‌اند .\r\nنظير اصل بحث - كه قبلًا يادآور شديم - درحالىكه آقايان نظر به وجه و كفين را در مورد اجنبيه جايز مىدانند ، آيا بحث از جواز يا عدم جواز نظر براى مريد التزويج وجهى دارد يا نه ؟ عرض كرديم كه جون جواز نظر در آنجا منوط به اين است كه در معرض شهوت و تحريك نباشد ، ولى در اينجا چون نگاه خاصى است و با تأمل و مطالعه انجام مىشود ، حتى در فرض تحريك و شهوت نيز سؤال مىشود كه آيا مجاز است يا نه ؟ بدين معنا كه مىداند پس از نگاه كردن ، دچار شهوت مىشود ، هر چند در ابتدا به قصد تلذّذ نگاه نمىكند ، آيا مىتواند نگاه كند ؟\r\n\r\nه ) آيا در خريد كنيز ، مىتوان به او نگاه كرد ؟\r\nمتن عروه :\r\n« و كذا يجوز النظر الى جارية يريد شراءها و ان كان به غير اذن سيدها »\r\nما بحث عبيد و اماء را متعرض نمىشويم ولى گاهى مختصراتى را كه مفيد باشد ، يادآور مىشويم .\r\nدر اين بحث رواياتى وجود دارد كه آقاى خوئى بدان استدلال كرده ،\r\nروايت اول :\r\n« محمد بن الحسن باسناده عن الحسين بن سعيد عن على عن أبى بصير قال : سألت ابا عبد الله ( عليه السلام ) ، عن الرجل يعرض الامة ليشتريها ؟ قال : لا بأس بأن ينظر الى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمحاسنها و يمسّها ما لم ينظر الى ما لا ينبغى النظر اليه »\r\n( وسائل ، ابواب بيع الحيوان ، باب 20 ، ح 1 ، ج 18 ، ص 273 )\r\nبحث سندى\r\nآقاى خوئى به خاطر وجود على بن أبى حمزه بطائنى كذاب معروف ، در سند روايت خدشه كرده‌اند ، ولى ما از اين ناحيه ايرادى نداريم . در نقل شيخ واسطه‌اى بين حسين بن سعيد و على بن أبى حمزه وجود دارد كه افتاده و او قاسم بن محمد است .\r\nچنانچه در نقل صدوق به چشم مىخورد .\r\nقاسم بن محمد را كه واقفى شمرده‌اند ، نقل شخصيت جليل القدرى مثل حسين بن سعيد از كتاب او ، يا بخاطر آن است كه معتقد است روايات قاسم بن محمد از على بن ابى حمزه در ايام استقامتش اخذ شده و به احتمال مظنون همين طور است ، و يا چنان‌چه در ايام انحراف أخذ شده باشد ، تنها رواياتى كه مربوط به اعتقاد انحرافى وقف است از اعتبار ساقط است . و روايات ديگرى كه در زمينه‌هاى ديگر نقل كرده ، معتبر است ، چنانچه حاجى نورى نيز بر همين اعتقاد است كه وثاقت او در زمينه‌هاى ديگر به قوت خود باقى است . پس بنابراين روايت از نظر سند مشكلى ندارد .\r\n\r\nعدم جواز تعدى از باب « أمه » به باب « حرّه »\r\nنكتهء قابل توجهى كه وجود دارد آن است كه مىفرمايد : « لا بأس بأن ينظر الى محاسنها و يمسّها » مىتواند كنيز مورد نظرش را براى خريدن ، لمس نمايد ، درحالىكه در مورد « حرّه » احدى از عامه و خاصه ، قديماً و حديثاً لمس را جايز نشمرده است ، معلوم مىشود كه در مورد حرّه ملاحظاتى وجود دارد ، حيثيت او مراعات شده مثلًا در نماز نبايد موهايش بيرون باشد ولى در مورد أمه مانعى ندارد ، شارع مقدس اجازه نمىدهد كه براى ازدواج با حرّه ، به بدن عريان او نگاه كنند ، ممكن است در باب خريدوفروش خارجى توسعه‌اى قائل شده باشد ولى در امر ازدواج حريمى وجود دارد و شئونات حرّه مراعات شده است . بنابراين بين كنيز و آزاد تفاوتهايى وجود دارد ، لذا تعدى از باب امه به باب حرّه - چنان‌چه آقاى خوئى در مباحث گذشته مرتكب شدند -\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nجايز نيست . همانطور كه از روايتى كه نگاه به ساق كنيز را مجاز شمرده ، مىخواستند به باب حرّه تعدى كنند و نظر به ساق او را تجويز كنند ، به نظر ما تعدى از باب « أمه » به « حرّه » جايز نيست ، اگر بتوان از اين روايت تعدى كرد و نظر به ساق حرّه را هم جايز دانست ، پس بايد از آن روايت نيز بتوان جواز لمس حرّه را استفاده كرد ، در حالى كه احدى قائل نشده است .\r\nروايتى كه نظر به ساق امه را جايز شمرده ، روايتى است كه حسين بن علوان در سندش قرار گرفته « 1 » و ما قبلًا در باره او بحث كرديم و نتيجه گرفتيم كه ثقه نيست ، بر خلاف نظر آقاى خوئى كه توثيق نجاشى را در شرح حال حسين ، متوجه حسين دانسته ، به نظر ما توثيق او متوجه برادرش حسن است « 2 » و لذا روايت اصلًا قابل اعتماد نيست و روايت معتبرى كه نگاه به ساق كنيز را تجويز نمايد ، وجود ندارد .\r\n« * و السلام * »\r\n\r\n\r\n","description":"","footnote":"\r\n( 1 ) عبد الله بن جعفر الحميرى فى ( قرب الاسناد ) عن الحسن بن ظريف عن الحسين بن علوان عن جعفر عن أبيه عن على ( عليه السلام ) انه كان اذا اراد أن يشترى الجارية يكشف عن ساقيها فينظر اليها ( وسائل ، ابواب بيع الحيوان ، ج 18 ، باب 20 ، ح 4 ، ص 274 )\r\n( 2 ) قال النجاشى : الحسين بن علوان الكلبى مولاهم كوفى عامّى و اخوه الحسن يكنّى ابا محمد ثقه ( رجال نجاشى ، ص 52 )\r\n","page_name":" 191 ","page_number":191},
  {"content":"\r\n\r\n\r\n3 / 8 / 1377 يكشنبه درس شمارهء ( 25 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبل و اين جلسه\r\nدر جلسات پيش در بارهء جواز نظر مردى كه مىخواهد با زنى ازدواج كند ، يا كنيزى بخرد ؛ به وى بحث شد ، در اين جلسه در بارهء اختصاص حكم به اصيل و عدم شمول آن نسبت به وكيل و ولى و فضولى بحث مىگردد . در ادامه به بررسى مسأله 27 ( جواز نظر به زنان ذمى ) پرداخته ، بحث سندى در بارهء سكونى و نوفلى و بحث مفصلى در بارهء وثاقت عباد بن صهيب خواهيم آورد .\r\n\r\nالف - بررسى ادامهء مسألهء 26\r\n\r\n1 ) متن مسأله\r\n« . . . . و كذا يجوز النظر الى جارية يريد شراءها و ان كان به غير اذن سيدها و الظاهر اختصاص ذلك بالمشترى لنفسه فلا يشمل الوكيل و الولى و الفضولى و أمّا فى الزّوجة فالمقطوع هو الاختصاص »\r\n\r\n2 ) توضيح مسأله\r\nدر اين قسمت مرحوم سيد دو فرع را عنوان مىكنند :\r\nفرع اوّل : نگاه كردن به كنيزى كه انسان مىخواهد بخرد ، جايز است . دليل اين امر روايت أبى بصير است كه به نظر ما معتبر است ، در اين روايت حتى مسّ جاريه را جايز دانسته ، مرحوم آقاى خوئى به روايت حسين بن علوان تمسك كرده‌اند كه به نظر ما تمام نيست ، توثيق نجاشى در ترجمهء حسين بن علوان مربوط\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nبه حسن برادر حسين است . هم چنان كه ديگران هم فهميده‌اند و علامت ديگرى هم بر اعتبار وى نيست و بسيارى از رواياتش هم بر خلاف روايات معتبره است و رواياتش هم معمول به نيست تا از آن راه ، اعتبار روايت و در نتيجه اعتبار راوى را استفاده كنيم . رواياتش از اتقان كافى هم برخوردار نيست كه از اين طريق اعتماد راوى ثابت گردد . پس دليل ، روايت أبى بصير است .\r\nفرع دوم : جواز نظر مخصوص خود شخص است نه وكيل يا ولى يا فضولى كه كنيز مىخرد .\r\nاگر كسى مىخواهد براى خود كنيزى بخرد ؛ روشن است كه مىتواند به آن نگاه كند و بررسى كند ، بحث در اين است كه اگر كسى براى افراد قاصر ( هم چون كودك و ديوانه ) از باب ولايت كنيز مىخرد ، يا به وكالت از ديگرى براى موكل كنيزى بخرد ، آيا او هم جايز است نگاه كند ؟ يا اگر شخص فضولى كنيزى براى ديگرى مىخرد و بعد ديگرى اجازه مىدهد ، آيا فضولى مىتواند نگاه كند يا خير ؟\r\nمثال فضولى ظاهراً روشن است كه از موضوع روايات خارج است ، زيرا ظاهر آنها اين است كه به نفس اشتراء ، حكم به صحت مىشود و فضولى چنين نيست . پس محل كلام وكيل و ولى است .\r\n\r\n3 ) كلام صاحب جواهر و مرحوم آقاى خوئى قدس سرهما :\r\nصاحب جواهر مىفرمايند كه چون بر وكيل و ولى عنوان مشترى صدق مىكند و در روايت هم مشترى ذكر شده مىتوانند نگاه كنند ، هم چنان كه اگر كسى ولى يا وكيل است و مثلًا مىخواهد خانه‌اى بخرد ، اگر بگويند كسى كه خانه مىخرد ، مُجاز است نگاه كند تا عيوبش را بدست آورد . اين عبارت وكيل و ولى را نيز شامل مىشود . در بحث ما نيز رواياتِ بحث ، ولى و وكيل را هم شامل مىگردد .\r\nولى مرحوم آقاى خوئى همانند ما حكم جواز نظر را شامل وكيل يا ولىّ نمىدانند به دو وجه :\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nوجه اوّل : انصراف ادلّة ، لفظ مشترى به شخص اصيل انصراف دارد .\r\nوجه دوم : دليل معتبر بر جواز نظر به امه ، تنها روايت حسين بن علوان است كه راجع به اشتراء حضرت امير ( عليه السلام ) بود كه در آن آمده كه حضرت به ساق امه هم نگاه مىكرد ، روشن است كه حضرت وكيل يا ولى ديگران در خريد كنيز نبوده بلكه براى خودشان مىخريده‌اند .\r\n\r\n4 ) توضيح استاد - مد ظله - در بارهء كلام مرحوم آقاى خوئى - قدس سرّه - :\r\nوجه اوّل ( انصراف ادلّه ) بعيد نيست يا لااقل تعميم حكم مشكل است ، در بارهء كسى كه خودش مىخواهد بعد از كنيز متمتع شود . مىتوان گفته شود كه قبل از خريدن مىتوانى به او نگاه كنى ، هر چند نگاهت به تمتّع منجر شود ، ولى اجازهء نگاه كردن براى كسى كه بعداً نمىخواهد تمتع ببرد هر چند در معرض اين باشد كه خودش تحريك شود ، بعيد است . در اين گونه موارد به اطلاق نبايد اكتفاء شود ، بلكه بايد تصريح كرد و عرف در اينجا شك نموده و سؤال مىنمايد و از اين الفاظ اطلاق يا عمومى در اين گونه احكام استفاده نمىشود .\r\nتذكر اين نكته لازم است كه تناسبات حكم و موضوع در اطلاق و تضييق الفاظ دخيل است ، اگر در مورد خريد خانه به مشترى اجازه بررسى داده شود ، عرفاً فهميده مىشود كه فرقى نيست كه مشترى اصيل باشد يا وكيل يا ولى ، ولى در مورد خريد كنيز مطلب چنين نيست ، بلكه تنها در مورد كسى كه بعداً مىخواهد متمتّع شود ، جواز نظر ثابت مىشود و در غير اين صورت يا انصراف دارد و يا لااقل از قدر متيقن روايات خارج است خصوصاً با توجه به اين كه اصل جواز نگاه كردن به ويژه اگر در معرض اثارهء شهوت باشد ، بر خلاف قاعده بوده و ذاتاً مفسده دارد و به جهت عنوان طارئ بايد جايز گردد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nدر مورد وجه دوم « روايت حسين بن علوان در مورد اشتراء حضرت امير ( عليه السلام ) » بايد گفت : اگر ثابت مىگرديد كه حضرت امير ( عليه السلام ) شيوهء مختلف داشته ، گاهى براى خود كنيز مىخريده و گاهى مثلًا براى فرزندان خود به عنوان ولايت ، در اين صورت از اطلاق روايات جواز نظر به طور مطلق استفاده مىگرديد . ولى چون اين مطلب ثابت نيست ، به اين روايت نمىشود استدلال كرد .\r\nالبته اين امر در صورتى است كه ما به روايت حسين بن علوان تمسك كنيم و آن را تنها مدرك بدانيم . ولى ما اين روايت را تمام نمىدانستيم و حكم را از روايت أبو بصير استفاده مىكرديم كه ديگر اين وجه دوّم در آن نمىآيد چون تعبير روايت چنين است : عن الرجل يعترض الامة ليشتريها . . . « 1 »\r\nولى وجه اول ( / انصرف دليل ) در اين روايت هم صحيح است . خصوصاً با توجه به اجازهء لمس جاريه در جواب امام ( عليه السلام ) .\r\n\r\n5 ) توضيح آخر مسأله\r\nمرحوم سيد در آخر مسأله مىفرمايند : در باب خريد كنيز ظاهراً حكم جواز نظر اختصاص به اصيل دارد ولى در باب زوجه حكم قطعاً مختص به زوج است .\r\nما به روايات مسأله مراجعه كرديم ، تمام روايات مسأله با تعبير « يريد أن يتزوج » آمده ، تزوّج امرأة تنها در مورد اصيل است ( نه در مورد وكيل يا ولىّ ) ، چنان‌چه از مراجعه به لغت معلوم مىگردد .\r\nتنها در روايت عبد الله بن الفضل تعبير « يريد تزويجها » به كار رفته كه اطلاق آن - ذاتاً - مىتواند شامل غير اصيل هم بشود ، زيرا تزويج غير از تزوّج است ، تزويج يعنى ديگرى را زن قرار داد ، اطلاق روايت شامل صورتى كه براى خودش زن قرار داده يا براى ديگرى زن قرار داده ، مىگردد . حال زن قرار دادن براى ديگرى از باب\r\n\r\n\r\n","description":"","footnote":"\r\n( 1 ) وسائل 18 : 273 / 23654 ، ابواب بيع الحيوان ، باب 20 ، ح 1\r\n","page_name":" 195 ","page_number":195},
  {"content":"\r\n\r\nولايت بر او يا وكالت از جانب او بوده است ، البته در اينجا هم مسأله انصرافى كه در باب اشتراء مطرح بود ، مطرح مىگردد ، ولى اگر از باب انصراف به مسأله نگاه شود ديگر فرقى بين دو مسأله نيست و نمىتوان در مسأله اشتراء كنيز « الظاهر » گفت و در مسأله ازدواج « المقطوع »\r\nالبته اين روايت از جهت سند قابل اعتماد نيست ، سند اين روايت منتهى مىگردد به : « عبد الله بن الفضل عن أبيه عن رجل عن أبى عبد الله عليه السلام « 1 » عبد الله بن الفضل « 2 » نوفلى هاشمى را نجاشى صريحاً توثيق كرده و ابن أبى عمير كتابش را روايت كرده است . « 3 » در بارهء وثاقت پدر وى نيز مىتوان از كثرت روايت پسرش از وى در احكام تعبدى الزامى كه در آن تسامح نمىشود ، اعتماد پسر را بر وى و در نتيجه وثاقت او را اثبات كرد ، ولى چون روايات مرسله است ( عن رجل ) ديگر نمىتوان سند را معتبر دانست .\r\nان قلت : كلمهء « تزويجهء » شايد به معناى مصدر مجهولى باشد . همانند كلمهء « غلب » در آيهء شريفه : « غلبت الروم و هو من بعد غلبهم سيغلبون »\r\nقلت : ظاهر كلماتى همچون تزويج ، اكرام ، اعلام ، . . . مصدر معلوم است و اگر در جايى با قرينه مصدر مجهول باشد ، دليل نمىشود در ساير موارد به اين معنا باشد .\r\nپس بنابراين حكم جواز نظر بىترديد به زوج اختصاص دارد . البته ذكر اين نكته در اينجا مفيد است كه مرحوم آقاى خوئى از تعليل « يشتريها باغلى الثمن » اختصاص حكم را به اصيل و عدم شمول آن نسبت به وكيل و ولىّ استفاده كرده‌اند كه مراد ايشان براى ما روشن نيست . وقتى ايشان در مسألهء اشتراء كنيز ، مىفرمايند\r\n\r\n\r\n","description":"","footnote":"\r\n( 1 ) وسائل 20 : 88 / 25104 ، باب 88 از ابواب مقدمات النكاح\r\nح 5 و جامع الاحاديث ، 20 : 32 / 114 ، باب 6 از ابواب التزويج ، ح 8\r\n( 2 ) جدّ وى عبد الله ببّه خواهرزادهء يزيد است كه پس از مردن يزيد ، اهالى بصره با او به عنوان خلافت بيعت كرده‌اند و اگر او انحرافى داشته باشد به وثاقت فرزند و نوه‌اش لطمه‌اى نمىزند . ( استاد - مد ظله - )\r\n( 3 ) رجال نجاشى : 223 / 585\r\n","page_name":" 196 ","page_number":196},
  {"content":"\r\n\r\nكه بر ولى يا وكيل هم مشترى صدق مىكند ، چطور در اينجا تعليل را تنها در مورد اصيل مىدانند ؟ چون در اين تعليل تنها قيد « باغلى الثمن » افزوده شده كه روشن است دليل بر اختصاص به اصيل نمىگردد . به هر حال در حكم مسأله ترديدى نيست .\r\n\r\nب - بررسى مسأله 27\r\n\r\n1 ) متن مسأله\r\nيجوز النظر الى نساء اهل الذمّة بل مطلق الكفار مع عدم التلذذ و الريبة - أى خوف الوقوع فى الحرام - . . .\r\n\r\n2 ) توضيح مسأله\r\nمرحوم سيد مىفرمايند : نگاه كردن به شرط عدم ريبه به زنان اهل ذمه بلكه مطلق كفار جايز است ، و ريبه را نيز به ترس از وقوع در حرام تفسير مىكنند .\r\nبحث در دليل اين مسأله است ، مشهور علماء به اين امر فتوا داده‌اند و براى آن به دو روايت استدلال شده ، يكى منطوق روايت سكونى و ديگرى عموم تعليل روايت عباد بن صهيب .\r\nروايت سكونى با اين سند نقل شده است :\r\nعلى بن ابراهيم عن أبيه عن النوفلى عن السكونى عن أبى عبد الله ( عليه السلام ) قال قال رسول الله ( صلى الله عليه و آله ) : لا حرمة لنساء اهل الذمة أن ينظر الى شعورهنّ و أيديهنّ « 1 »\r\n\r\n\r\n","description":"","footnote":"\r\n( 1 ) وسائل ، 20 : 205 / 25440 ، ابواب مقدمات النكاح ، ب 12 ، ح 1 ،\r\nو جامع الاحاديث 20 : 285 / 921 ، ابواب جملة من احكام الرجال و النساء الاجانب ، ب 4 ، ح 1 .\r\n","page_name":" 197 ","page_number":197},
  {"content":"\r\n\r\nدر سند روايت سكونى و نوفلى محل بحث مىباشند . روايات سكونى به تصريح شيخ طوسى در عُدّه مورد عمل اصحاب مىباشد ، البته به شرط عدم معارضه با فتاوا و روايات اماميه « 1 » ، و از اين مطلب اعتبار سكونى ثابت مىگردد . غالب روايات سكونى هم از طريق نوفلى رسيده و كتاب او را نوفلى روايت كرده پس از عمل به روايات سكونى ، معتمد بودن نوفلى هم ثابت مىگردد .\r\nدر بارهء روايت عباد بن صهيب ذيلًا بحث مىكنيم :\r\n\r\n3 ) روايت عباد بن صهيب و اثبات اعتبار آن :\r\nدر اين روايت عباد بن صهيب از امام صادق ( عليه السلام ) جواز نظر به چند دسته را نقل مىكند كه علت آن اين است : « لانّهن اذا نهين لا ينتهين »\r\nسند اين روايت را مرحوم آقاى حكيم - قدس سرّه - گمان كرده‌اند كه ضعيف است ؛ چون صاحب جواهر ، خبر عبّاد بن صهيب تعبير كرده است . اين مطلب نادرست است و از عدم مراجعه به كتب رجال ناشى شده است .\r\nمرحوم آقاى خوئى و صاحب قاموس الرجال - كه هر دو كتاب رجالى هم نوشته‌اند - در اين مسأله تعابيرى آورده‌اند كه شايسته نيست .\r\nدر تقريرات بحث آقاى خويى ، روايت را صحيحه دانسته‌اند . ولى در معجم الرجال فرموده‌اند : « لا اشكال فى وثاقة عباد بن صهيب بشهادة النجاشى و على بن ابراهيم فى تفسيره ، و كذا لا اشكال فى كونه عامياً بشهادة الشيخ و الكشى « 2 » » [ و كذا البرقى - الاستاد مد ظله - 
  ] ، كه بين دو عبارت يك نحو تنافى ديده مىشود .\r\nيك نكته جزئى در اينجا اين است كه وثاقة رجال تفسير على بن ابراهيم به طور عام مطلب صحيحى نيست و ما مفصلًا در بارهء آن بحث كرده‌ايم و دليل وثاقت او تنها توثيق نجاشى است .\r\n\r\n\r\n","description":"","footnote":"\r\n( 1 ) معجم الرجال\r\n( 2 ) معجم الرجال\r\n","page_name":" 198 ","page_number":198},
  {"content":"\r\n\r\nصاحب قاموس الرجال هم در اينجا مىگويد : « بعد شهادة الاخبار بعاميته و تبرّيته يكون قول النجاشى فيه : « ثقة » الظاهر فى اماميته ساقطاً » « 1 »\r\nصاحب قاموس الرجال به اين روايات كه در رجال كشى در ذيل عنوان « عباد بن صهيب » وارد شده نظر دارد :\r\nبسنده عن ابن سنان قال سمعت ابا عبد الله ( عليه السلام ) يقول :\r\nبينا أنا فى الطواف اذا رجل يجذب ثوبى ، فالتفتّ فاذا عبّاد البصرى ، قال يا جعفر بن محمد تلبس مثل هذا الثوب و أنت فى الموضع الّذى أنت فيه مِن علىّ ( صلوات الله عليه ) قال ، قلت : ويلك هذا ثوب قوهى اشتريته بدينار و كسر ، و كان على ( عليه السلام ) فى زمان يستقيم له ما ليس فيه ، و لو لبست مثل ذلك اللباس فى زماننا لقال الناس هذا مراء مثل عبّاد .\r\nقال نصر : عبّاد بنزى « 2 »\r\nاز روايت بر مىآيد كه عباد آدم جسور و بىحيائى بوده كه حضرت را محاكمه مىكرده است و اين با امامى بودن وى سازگار نيست . ولى تمسك به اين روايت عجيب است ، چون ما دو نفر به نام عباد البصرى داريم : يكى عباد بن كثير بصرى است كه سنى است . و ديگرى عباد بن صهيب كه محل كلام است و در اينجا هر چند عنوان رجال كشى ، عباد بن صهيب است ولى در متن آن عبّاد البصرى تعبير كرده است . از برخى نسخ هم عبّاد بن بكير نقل شده كه ظاهراً تصحيف عباد بن كثير است . همين روايت را كلينى با لفظ عباد بن كثير البصرى نقل كرده است « 3 » ، در رجال كشى هم پس از اين روايت ، روايت ديگرى در ذيل همان عنوان عباد بن\r\n\r\n\r\n","description":"","footnote":"\r\n( 1 ) قاموس الرجال 5 : 649\r\n( 2 ) رجال كشى : 391 / 736\r\n( 3 ) كافى 6 : 443 / 9 ، اين روايت بار ديگر در كافى با سند ديگر آمده كه در آنجا نيز تعبير « عباد بن كثير البصرى » آمده است .\r\n","page_name":" 199 ","page_number":199},
  {"content":"\r\n\r\nصهيب آمده با اين متن : دخل عبّاد بن كثير البصرى على أبى عبد الله ( عليه السلام ) و عليه ثياب شهرة غلاظ فقال : يا عبّاد ما هذه الثياب « 1 » . . .\r\nحال چرا كشى عنوان عباد بن صهيب را ذكر كرده است ؟ يا به جهت اين كه گمان كرده عباد بن صهيب عامى است ( در صفحهء قبل نوشته عباد بن صهيب :\r\nعامى ) سبق قلم شده و عباد بن صهيب عنوان كرده يا شيخ طوسى در اختيار رجال كشى اين اشتباه را كرده‌اند يا اشتباه از نسّاخ اصل رجال كشى يا نسّاخ اختيار شيخ طوسى از رجال كشى مىباشد . همهء اين احتمالات وجود دارد ، و به هر حال احتمال قوى اين است كه اين روايت مربوط به عباد بن كثير باشد . « 2 »\r\nصاحب قاموس الرجال خود فرموده‌اند كه شايد اختلاف بين كلينى و كشى از اختلاف در تعيين مراد از عباد بصرى ناشى شده باشد ، كلينى آن را ابن كثير دانسته و كشى ابن صهيب ، بلكه ممكن است مدرك اصل رجال كشى و رجال شيخ و برقى هم بر عامى بودن وى همين روايت باشد كه اشتباهاً بر عباد بن صهيب تطبيق شده است . بنابراين با وجود اين احتمال چگونه مىتوان ظاهر كلام نجاشى در امامى بودن عباد بن صهيب را تخطئه كرد ؟\r\nبنابراين وقتى احتمال مىرود كه نسبت وى به عامى بودن مبنى بر اجتهاد علماء بوده كه اشتباه نادرستى است ، ديگر ظاهر كلام نجاشى معارض ندارد .\r\nبا اين حال امامى بودن عبّاد بن صهيب هم مسلّم نيست ، هر چند پاره‌اى مؤيّدات بر آن وجود دارد ، هم چون روايتى كه در تأويل الآيات وارد شده كه ملكى به نام محمود بر پيامبر نازل شده كه در ميان دو شانه وى نوشته شده بود :\r\n\r\n\r\n","description":"","footnote":"\r\n( 1 ) رجال الكشى : 392 / 737 .\r\n( 2 ) مؤيد فرمايش استاد - مد ظلّه - آن است كه عبّاد بن كثير در كتب عامه به عنوان متعبد و زاهد شناخته شده است : « عباد بن كثير يذكر بزهد و تقشف و عبادة » و اين امر در بارهء عباد بن صهيب در منبعى ذكر نشده است ( / تهذيب الكمال 14 : 145 / 3090 و نيز حاشيهء ص 148 به نقل از أبى زرعة ) و ص 149 ( به نقل از يعقوب بن سفيان در المعرفة و التاريخ 3 : 140 ، در روايت كافى 1 : 400 / 6 نيز عبّاد بن كثير به عابد اهل البصرة توصيف شده كه از جهاتى به روايت مورد بحث شبيه است .\r\n","page_name":" 200 ","page_number":200},
  {"content":"\r\n\r\n« لا إله الّا الله ، محمّد رسول الله ، على الصديق الاكبر « 1 » »\r\nاين تعبير هم كه يك نحو ردّى بر صديق بودن أبو بكر است ؛ مؤيّد عامى نبودن وى است ، بهر حال روايت يا موثقه است يا صحيحه\r\n\r\n4 ) بررسى راههاى ديگر بر اثبات وثاقت عباد بن صهيب\r\nآقاى حكيم از راه ديگر خواسته‌اند سند را تصحيح كنند . آن راه اين است كه اين روايت را احمد بن محمد بن عيسى از حسن بن محبوب از عباد بن صهيب نقل مىكند . و چون احمد بن محمد بن عيسى ، برقى را به جهت روايت از ضعفاء از قم بيرون كرد بنابراين به عقيدهء احمد بن محمد بن عيسى ، حسن بن محبوب از ضعفاء روايت نمىكند .\r\nراه ديگر اين است كه حسن بن محبوب از اصحاب اجماع مىباشد و مشايخ اصحاب اجماع ثقات هستند و يا لااقل روايات اصحابِ اجماع معتبر است .\r\nولى هر دو راه ناتمام است . امّا راه اوّل : هر چند مشهور است كه احمد بن محمد بن عيسى ، برقى را به خاطر روايت از ضعفاء از قم بيرون كرد ولى اين مطلب صحيح نيست ، و از بدفهمى عبارت ابن غضائرى در ترجمه برقى ناشى شده است ، ابن غضائرى مىگويد : « طعن القميون عليه ، و ليس الطعن فيه ، انّما الطعن فى من يروى عنه ، انّه كان لا يبالى عمن أخذ على طريقة اهل الاخبار ، و كان احمد بن محمد بن عيسى ابعده عن قم ، ثم اعاده اليها و اعتذر اليه » « 2 »\r\nبرخى گمان كرده‌اند كه « و كان احمد بن محمد بن عيسى ابعده عن قم » به جهت « فانه كان لا يبالى . . . » بوده است ، در حالى كه اينها به هم ربطى ندارد ،\r\n\r\n\r\n","description":"","footnote":"\r\n( 1 ) تأويل الآيات ، تفسير آيه 19 از سورهء حديد ، ص 639 ( چاپ جامعه مدرسين )\r\n( 2 ) خلاصه علام : 63 / 72 ، رجال ابن داود : 421 / 366 ، در توضيح كلام استاد - مد ظله - بايد دانست كه ظاهر عبارت ابن غضائرى اين است كه قميان ( كه احمد بن محمد بن عيسى را قطعاً شامل مىگردد ) در خودر برقى طعن كرده‌اند و ابن غضائرى در مقام دفاع طعن را متوجه مشايخ وى مىداند پس جمله « و ليس الطعن فيه . . . على طريقة اهل الاخبار » جمله معترضه است « و كان احمد بن محمد بن عيسى . . . » به اصل مطلب بازمىگردد .\r\n","page_name":" 201 ","page_number":201},
  {"content":"\r\n\r\nبلكه علت اخراج برقى از قم اتهام غلو بوده است . چون در روايات وى ، مضامينى ديده‌اند كه آن را غلو دانسته‌اند و خودش را هم غالى خيال كرده‌اند و به جهت حساس بودن مسأله او را اخراج كرده‌اند .\r\nبنابراين ما دليلى نداريم كه احمد بن محمد بن عيسى تنها از ثقات روايت مىكند و اصلًا از هيچ راوى ضعيفى روايت نكرده است . پس از اين طريق نمىتوان وثاقت عباد بن صهيب را ثابت كرد .\r\nراه دوم نيز مبتنى بر قبول وثاقت مشايخ اصحاب اجماع يا اعتبار روايات آنها است كه ما آن را قبول نداريم و تنها وثاقت مشايخ ابن أبى عمير و صفوان و بزنطى را پذيرفته‌ايم .\r\n\r\n5 ) خلاصه بحث\r\nاعتبار روايت سكونى و روايت عبّاد بن صهيب ثابت است ، يا موثقه مىباشند يا صحيحه .\r\n« * و السلام * »\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\n4 / 8 / 137 دوشنبه درس شمارهء ( 26 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه پيش بحث جواز نظر به نساء اهل الذّمة مطرح شد و در اين باره برخى روايات مسأله مورد بحث قرار گرفت و از جمله سند روايت عبّاد بن صهيب بررسى گرديد . نتيجه آن شد كه وثاقت وى مسلّم و قطعى است ، ولى عامى بودن او را نمىتوان اثبات كرد و به هر حال ، روايت مزبور كه در آن تعليل شده : « انّهم اذا نهوا لا ينتهون » - يا موثّقه است و يا صحيحه . در اين جلسه خواهيم ديد كه آيا - آنچنان كه مرحوم آقاى خوئى ( ره ) فرموده‌اند - مىتوان از تعليل ياد شده دريافت كه حكم جواز نظر شامل اهل ذمه يا مطلق كفّار مىشود يا نه ؟ و در اين راستا روايات باب را با توجّه به نُسخ و نقلهاى متعدّد ، مورد تدقيق و درايت قرار خواهيم داد .\r\n* * * \r\nالف ) : استدلال به تعليل روايت عَبّاد بن صهيب براى شمول حكم نسبت به اهل ذمّه و كفّار :\r\n\r\n1 ) فرمايش مرحوم آقاى خوئى - قدس سرّه\r\nايشان فرموده‌اند كه هرچند روايت عبّاد بن صهيب در بارهء نظر به زنان اهل باديه صادر شده ، ولى تعليل موجود در روايت « إنّهم إذا نهوا لا يَنتهون » مقتضى آن است كه نظر به اهل ذمّه و حتى مطلق كفّار نسبت به مواضعى كه عادت آنان عدم ستر است ، جايز باشد ، زيرا تعليل معمِّم است . بعد فرموده‌اند كه حتى از روايت سكونى كه در بارهء نساى اهل ذمّه مىباشد ، نيز مىتوان حكم جواز نظر را در مطلق كفار استفاده كرد . زيرا در اين روايت آمده : « لا حُرمَة لِنِساءِ أهلِ الذمّة . . . » و با ثبوت عدم حرمت براى اهل ذمّه - كه به مسلمين از ساير كفار نزديكترند - به طريق اولى چنين حرمتى براى كفار ديگر\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nنيز ثابت نخواهد بود .\r\n\r\n2 ) نقد استاد - مد ظلّه\r\nاز روايت سكونى ، مىتوان استفاده كرد كه كفّار غير ذمّى هم بالاولويّه حرمت ندارند و در نتيجه ، حكم جواز نظر را در مورد آنان ثابت دانست . حتى در برخى روايات آمده كه نظر به عورت آنان نيز مانند نظر به عورت حمار جايز است ( كه در بحث نظر به عورت به تفصيل خواهد آمد ) .\r\nامّا به نظر مىرسد كه استفاده ايشان از تعليل روايت عبّاد تام نباشد ، زيرا مناط جواز نظر به نساء اهل ذمّه اين نيست كه اگر مورد نهى قرار گيرند ، آن را نمىپذيرند .\r\nزيرا چه بسا اهل ذمّه‌اى كه در شهرها ساكن هستند چنين منهيّاتى را بپذيرند و ظاهراً حجاب را رعايت نمايند . بنابراين نمىتوان گفت كه اهل ذمّه نيز مانند اهل باديهء امر و نهى را قبول نمىكنند . مناط مزبور تنها در مورد اهل ذمّه‌اى صادق است كه در باديه ساكنند ، نه مطلق اهل ذمّه . پس نمىتوان حكم را به مطلق اهل ذمّه تعميم داد .\r\nبه علاوه ، آنچه در مورد ذميّات مورد بحث است ، اعم از اين است كه نهى را بپذيرند يا نپذيرند و حكم جواز نظر اختصاص به موردى كه نهى را نمىپذيرند ، ندارد و اين نكته از رواياتى كه مناط حكم جواز نظر به نساى اهل ذمه را عدم حرمت اعراض آنان بيان كرده ( مانند معتبرهء سكونى ) به روشنى قابل استفاده است .\r\n\r\nب ) : بررسى متن روايت عبّاد بن صهيب با نقل كلينى ( ره ) و صدوق ( ره ) :\r\n\r\n1 ) اختلافِ نقل روايت در كافى ، فقيه و علل :\r\nروايت مزبور در اين سه منبع حديثى ، با تفاوت‌هايى - كه در فهم حديث نقش مهمّى دارند - نقل شده است كه ما ابتدا آن را بنابر روايت اين سه كتاب نقل مىكنيم :\r\n\r\nالف ) : روايت كلينى ( ره ) در كافى :\r\n« عِدةٌ مِن أصحابِنا عَن أحمدِ بنِ عيسى ، عَن ابْنِ مَحبوب ، عَن عبّادِ بنِ صهيب قالَ سَمعتُ\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nأبا عَبدِ الله عليه السَّلام يَقولُ : لا بأسَ بِالنّظرِ إلى رُءوسِ أهلِ تهامه و الأعرابِ و أهلِ السَّوادِ و العَلوج ، إنَّهُم إذا نَهوا لا يَنتهون ، قال : وَ الْمَجْنونة وَ الْمَغلوبة عَلى عَقلِها وَ لا بَأس بِالنَّظر إلى شَعْرها وَ جَسدها ما لم يَتَعمّد ذلك » « 1 » .\r\n\r\nب ) : روايت صدوق ( ره ) در فقيه :\r\n« رُوِىَ حَسن بنِ مَحبوب عَن عبّاد بنِ صهيب : لا بَأس بِالنَّظر إلى شُعور نِساء أهل تهامه وَ الأعراب و أهلِ البَوادى مِن أهلِ الذّمة وَ العَلوج ، لانَّهُنَّ إذا نهين لا يَنتَهين ، قال : وَ الْمَجنونة « 2 » الْمَغلوبة لا بَأس بِالنَّظر إلى شعرها وَ جسدها ما لَم يَتعمّد ذلك » « 3 » .\r\n\r\nج ) : روايت صدوق ( ره ) در علل الشرايع :\r\n« حَدَّثَنا محمد بنِ موسى مُتوكل - رحمه اللّه - قال : حدَّثنا عبد الله بن جَعفر الحميرى عن أحمد بن محمد بن عيسى عَن الحسن بنِ محبوب عن عبّاد بن صهيب قال : سَمعتُ أَبا عَبد الله عليه السّلام يَقول : لا بَأس بِالنَّظر إلى رُءوس « 4 » أهل تهامه وَ الأعراب وَ أهل السَّواد من أهلِ الذمّة ، لأنَّهنَّ إذا نهين لا يَنتهين ، وَ قال : المَغلوبة لا بَأس بِالنَّظر إلى شَعرِها وَ جَسدها ما لَم يَتعمّد ذلك » « 5 »\r\n\r\n2 ) تفاوتهاى موجود در نقل روايت مزبور و نقش آن در مفهوم روايت :\r\nآنچنان كه آشكار است ، تفاوت‌هاى مهمّى ميان سه نقل مذكور ديده مىشود از جمله : الف ) در نقل كافى و نيز برخى نُسخ علل « رءوس » ، در نقل فقيه « شعور » و در نقل بعضى نُسخ علل « نساء اهل الذمة » آمده است . همچنين در كافى و علل « اهل السواد » آمده ولى در فقيه « اهل البوادى » نقل شده است . اهل سواد به ده‌نشينان و كسانى كه در امكنهء سبز و آباد سكونت دارند ، گفته مىشود و به اهالى شهرها اهل سواد نمىگويند . ولى اهل بوادى و نيز اعراب به باديه‌نشين اطلاق مىشود و مراد از هل تهامه ساكنان مكانى\r\n\r\n\r\n","description":"","footnote":"\r\n( 1 ) الكافى ، ج 5 ، ص 524 ، ح 1 .\r\n( 2 ) در نقل جامع الاحاديث از فقيه اشتباهاً ميان دو كلمهء « المجنونة » و « المغلوبة » كلمهء « و » درج شده است .\r\n( 3 ) من لا يحضره الفقيه ، ج 3 ، ص 300 ، حديث شمارهء 1438 .\r\n( 4 ) استاد مد ظلّه : در برخى نسخ علل ، « نساء اهل تهامه » آمده است .\r\n( 5 ) علل الشرايع ، ص 565 ، باب 365 ، ح 1 .\r\n","page_name":" 205 ","page_number":205},
  {"content":"\r\n\r\nدر حجاز مىباشد . احتمال قوى وجود دارد كه « سواد » كه بسيار با « بواد » شباهت نوشتارى دارد ، به بواد تصحيف شده باشد و بعدها توسط تصحيح كنندگان به بوادى تغيير يافته باشد . زيرا « اهل بواد » نامتعارف و نامأنوس بوده است .\r\nب ) : « علوج » نيز كه در نقل كافى و فقيه آمده ، جمع عِلْجْ است كه در منابع لغت دو معنا براى آن ذكر شده است : يكى به معناى « الرّجل الضّخم من كفّار العجم » ( مرد درشت و قوى از كفّار عجم ) آمده كه با ما نحن فيه مناسبت ندارد ، زيرا نظر به نساى اهل ذمه مورد بحث روايت است ؛ ديگر به معناى مطلق كافر است كه ظاهراً مراد از علوج در روايت اين معناست ؛ همچنان كه در مجمع البحرين از امير المؤمنين عليه السلام روايت شده كه فرموده‌اند : « النّاس ثَلاثة : عَربىّ وَ مولى و علج ، فَنَحن العَرب ، وَ شيعتنا المَوالى ، و مَن لَم يَكن على مِثل ما نحن عليه فَهُو علج » « 1 » اين روايت نيز معناى « كافر » را براى علج مىرساند .\r\nحال احتمال دارد كه « علوج » در روايت فقيه عطف به اهل ذمّه باشد كه در اين صورت حكم جواز نظر تنها شامل باديه‌نشينها از اهل ذمّه و كفار مىشود و نيز محتمل است كه عطف به اهل البوادى باشد كه قهراً حكم مزبور مطلق كفار را در بر مىگيرد . امّا بنابر نقل كافى شمول حكم نسبت به كفار از منطوق روايت قابل استفاده است ، زيرا علوج به معنى كفار مىباشد و هر چند در روايت تعليل آمده ، ولى تعدّى از ذمّى به غير ذمّى از خود حكم معلّل استفاده مىشود و نيازى به تمسّك به عموم تعليل نيست ( آنچنان كه مرحوم آقاى خوئى ( ره ) استناد كرده‌اند ) ، بلكه بر عكس ممكن است گفته شود كه تعليل مذكور حكم را متضيّق مىكند ( هر چند به نظر ما شخص الحكم را تضييق مىكند نه سنخ الحكم ) كه در اين صورت مىتوان به عموم تعليل روايت سكونى ( عدم حرمت اهل ذمه ) استناد كرد .\r\nج ) اختلاف مهم ديگر اين است كه در نقل فقيه و علل تعبير « من أهل الذّمة » آمده ،\r\n\r\n\r\n","description":"","footnote":"\r\n( 1 ) مجمع البحرين ، ذيل « علج »\r\n","page_name":" 206 ","page_number":206},
  {"content":"\r\n\r\nولى در نقل كافى اين تعبير نيامده است . نقش و تأثير اين اختلاف نقل با توضيحى كه در بند ( ب ) داده شد ، آشكار مىشود .\r\nد ) در برخى نسخ كافى در بيان تعليل ضماير مذكّر آمده : « لأنَّهُم إذا نُهوا لا يَنتهوا » ، ولى در نسخ ديگر كافى ( از جمله نسخهء مطبوع با تحقيق آقاى غفّارى « 1 » ) و نيز روايت فقيه و علل آمده : « لأنَّهُنَّ إذا نهين لا يَنتَهين » . ولى اين اختلاف مهم نيست . زيرا هر چند مراد نساء اهل تهامه و . . . هستند ، ولى چون ضمير به « اهل » رجوع مىكند ، به اعتبار لفظ مىتواند مذكّر باشد .\r\nح ) در عبارت فقيه آمده : وَ الْمَجنونة الْمَغلوبة لا بَأس بِالنَّظر إلى . . . كه و المجنونة ، مبتدا و لا بأس خبر آن بوده و دلالت آن آشكار است و به وضوح مىرساند كه تمامى بدن او ( حال با عورت يا بدون عورت ) جايز النّظر است و اختصاصى به شعر و . . . ندارد ، بخصوص اين كه بسا شخص ديوانه بدون لباس باشد . امّا در نقل كافى آمده كه :\r\n« وَ الْمَجنونة وَ الْمَغلوبة عَلى عَقلِها وَ لا بَأس . . . » بنابراين لا بأس نمىتواند خبر براى المجنونة باشد ، زيرا بر سر آن « واو » آمده است . بر اين اساس ، در عبارت كافى دو احتمال وجود دارد : يكى اين كه مفاد جملهء لا بأس ( و ضمير شعرها و جسدها ) به مجنونه برگردد و ديگر آنكه به تمام مذكورين ( اهل تهامه و . . . ) بازگشت كند . بنابر احتمال دوم مراد اين است كه مجنونه و مغلوبه على عقلها ( كه ظاهراً عطف تفسير باشد ) نيز همان حكم اهل تهامه و اعراب و . . . را دارند و مىتوان به شَعر و جسد آنان نگاه كرد . امّا بنابر احتمال اول جواز نظر به شعر و جسد اختصاص به المجنونة دارد ، همچنانكه نقل صدوق در فقيه و علل نيز داراى چنين ظهورى است .\r\n\r\n3 ) مرجّحات نقل كلينى در كافى و نتيجه‌گيرى :\r\nهمچنان كه روشن شد ، تشخيص اين كه كداميك از اين نقل‌ها متن اصلى روايت\r\n\r\n\r\n","description":"","footnote":"\r\n( 1 ) از جمله نسخى كه ما در اختيار ايشان قرار داديم تا كتاب كافى تحقيق شود ، نسخه‌اى بود كه نزد مجلسى اول قرائت شده و حاوى اجازهء مفصّلى بود . اين نسخه از جمله كتب مرحوم ميرزاى قمى بود كه توسط نوادگان ايشان داده شده بود .\r\n","page_name":" 207 ","page_number":207},
  {"content":"\r\n\r\nعبّاد مىباشد ، مشكل است . هر چند متن كافى معمولًا از اتقان بيشترى برخوردار است ، امّا مؤيّداتى را نيز براى نقل فقيه مىتوان يافت ، از جمله اينكه تعليل مذكور در روايت با شمول حكم نسبت به كفار تناسب ندارد ، زيرا - همچنان كه ذكر شد - مطلق كفّار چنين نيستند كه هرگاه نهى شوند ، آن را نپذيرند و زير بار آن نروند ، بنابراين تعليل با نقل فقيه ( بنابراين كه علوج عطف به اهل ذمّه باشد ) سازگارتر است نه با نقل كافى .\r\nشايد وجود اين اختلافات مهم در تعابير موجب شد كه مرحوم آقاى خوئى ( ره ) به تعليل روايت استناد كرده ، حكم را به مطلق اهل ذمّه و كفار سرايت دهند . با اين همه ، مرجّحاتى براى نقل كافى مىتوان ذكر كرد :\r\nالف ) : كافى ذاتاً در نقل الفاظ احاديث از استحكام و اتقان بيشترى نسبت به فقيه برخوردار است .\r\nب ) : وجود تعبير « بوادى » در روايت بعيد است ، زيرا با توجه به تعبير « اعراب » در ما قبل آن ، ذكر تعبير « اهل بوادى » لغو و تكرار بىفايده مىباشد . امّا ذكر اهل سواد تكرار نيست ، زيرا سواد به نقاط سبز خارج شهر و باغات و اطراف شهر اطلاق مىشود و با « باديه » مفهومى متفاوت دارد .\r\nج ) : تعبير « اهل السواد » در نقل علل هم آمده و احتمالًا تصحيف « سواد » به « بوادى » ضعيف نيست .\r\nنتيجه : با ترجيح نقل كلينى از روايت عباد بن صهيب ، مىتوان نتيجه گرفت كه با توجه به اينكه دو احتمالى كه در نقل فقيه در مورد معطوف عليه « علوج » داده شد ، در نقل كافى مطرح نمىشود و « علوج » در اين نقل قطعاً عطف به اهل تهامه شده است ، حكم جواز نظر اختصاص به اهل سواد و اعراب ندارد و شامل كفار هم مىشود .\r\nبنابراين به استناد اين روايت مىتوان نظر به مطلق كفار را جايز به شمار آورد .\r\n« * و السلام * »\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\n5 / 8 / 1377 سه‌شنبه درس شمارهء ( 27 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات پيش و اين جلسه\r\nموضوع بحث اين جلسه درباره جواز نظر به نساء اهل ذمه و نيز الحاق اهل بوادى به آنها مىباشد . در جلسه پيش برخى از روايات مسأله مطرح گرديد . در اين جلسه در ادامه بحث روايات ، روايات عباد بن صهيب را مجدداً آورده و نظر مرحوم آقاى خوئى و آقاى حكيم ( ره ) و استاد - مد ظله - را نسبت به الحاق اهل بوادى با عنايت به كلام مرحوم سيد بيان خواهيم نمود . موضوع بعدى بحث اين جلسه بررسى يكى از شرايط جواز نظر به نساء اهل ذمه - يعنى قيد عدم تلذذ - مىباشد .\r\nدر اين خصوص ، ابتدا نظر مرحوم آقاى خوئى و مرحوم آقاى حكيم را نسبت به مستند شرط مزبور مطرح نموده و سپس به نقد آن مىپردازيم .\r\n* * * \r\nالف ) : بررسى حكم جواز نظر به زنان باديه‌نشين و روستانشينان :\r\n\r\n1 ) متن عروه و توضيح آن « 1 » :\r\n« . . . و قد يلحق بهم نساء اهل البوادى و القرى من الاعراب و غيرهم و هو مشكل ، نعم الظاهر عدم حرمه التردد فى الاسواق و نحوها مع العلم بوقوع النظر عليهن . . . »\r\nمرحوم سيد از جانب ديگران قولى را مطرح مىكنند مبنى بر اينكه زنان\r\n\r\n\r\n","description":"","footnote":"\r\n( 1 ) به جهت ارتباط اين بحث با بحثهاى سابق ، بررسى اين قسمت از شرح عروه مقدم بر بحث بعدى مطروحه در اين جلسه شده است .\r\n","page_name":" 209 ","page_number":209},
  {"content":"\r\n\r\nباديه‌نشين و روستائيان از حيث حكم مانند نساء اهل ذمه مىباشند ، و ليكن ايشان در اختيار نمودن اين قول به صورت مطلق استبعاد نموده و تنها اين حكم را در اقسام خاصى از آن جارى مىدانند ، و آن موردى است كه به خاطر تردد در بازارهاشان و ارتباط آنها ، نگاه به آنها مىافتد كه اين صورت را ايشان اشكال نمىدانند .\r\n\r\n2 ) كلام مرحوم آقاى حكيم درباره روايت جواز نظر به نساء اهل بوادى و تفسير كلام سيد پيرامون نظر ايشان :\r\nمرحوم آقاى حكيم ابتدا تعبير « و هو مشكل » در كلام مرحوم سيد را اين گونه تفسير مىكنند كه چون مرحوم سيد سند روايت عباد بن صهيب را - كه در آن تصريح به جواز نظر به نساء اهل بوادى و قرى شده است - به دليل عباد معتبر نمىدانند ، لذا به جهت فقدان دليل معتبر ديگر به جواز نظر ، حكم به آن را مستبعد دانسته‌اند . سپس ايشان سند اين روايت را با مبناى خودشان اين گونه تصحيح مىنمايند كه عباد بن صهيب گرچه توثيق صريحى از او وارد نشده است ، و ليكن چون راوى از او حسن بن محبوب كه يكى از اصحاب اجماع است مىباشد ، و بدليل اينكه اصحاب اجماع لا يروون الا عن ثقة ، لذا قرينهء عامى بر وثاقت وى داريم ، پس نظر سيد ( ره ) قابل دفع مىباشد .\r\n\r\n3 ) كلام آقاى خوئى نسبت به تفسير عبارت مرحوم سيد و نيز روايت عباد بن صهيب :\r\nآقاى خوئى هم مانند مرحوم آقاى حكيم ، « و هو مشكل » را ناظر به اشكال سندى روايت عباد دانسته ، و سپس به مانند ايشان در صدد توجيه صحت سند برآمده و ليكن بر خلاف ايشان جهت تصحيح سند راه ديگرى را انتخاب نموده‌اند و آن اثبات وثاقت عباد از طريق كلام نجاشى مىباشد ( توثيق خاص ) . ايشان منشأ اشتباه را اعتماد به كلام صاحب جواهر دانسته و مىفرمايند : مرحوم صاحب جواهر چون تقيدى به دقت در به كارگيرى اصطلاحات رجالى نداشته‌اند ، و در\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nبسيارى از موارد هم كه روايات صحيحه بوده ، از آنها به « خبر » تعبير نموده‌اند ، از جمله در ما نحن فيه كه روايت صحيح عباد را ، خبر عباد تعبير نموده‌اند و خلاصه مرحوم آقاى خوئى با تصحيح سند اين روايت ، بر خلاف نظر مرحوم سيد و مطابق متن روايت قائل به جواز نظر به نساء اهل بوادى و قرى مىشوند .\r\n\r\n4 ) وجه استاد - مد ظله - نسبت به كلام مرحوم سيد و نيز روايت عباد بن صهيب :\r\nايشان مىفرمايند شايد ظاهر ، بلكه مقطوع اين است كه وجه اشكال سيد ايراد به سند اين روايت نمىباشد ، بلكه اشكال ايشان ، اشكال دلالتى است و اين اشكال در جواهر مطرح شده است ، و مرحوم سيد چون با كتاب جواهر بسيار مأنوس بوده ، بسيارى از كلام‌هايشان ناظر به كلام صاحب جواهر مىباشد و بعيد نيست كه در اينجا هم مراد سيد از اشكال ، همان اشكال دلالتى است كه صاحب جواهر مطرح نموده‌اند .\r\n\r\nاما بيان اشكال دلالتى روايت عباد بن صهيب :\r\nدر به دو امر ممكن است حكم مذكور در روايت و تعليل آن كمى بىارتباط جلوه كند ، چرا كه روايت ، علت جواز نظر مرد به اين گونه زنان را اين امر دانسته كه چون اگر آنها مورد نهى واقع شوند ، ترتيب اثر نمىدهند ، پس اين امر مصحح اين مىشود كه شخص خلاف شرع بكند و به آنها نگاه كند ، و آيا مىتوان گفت مذاق شرع در اين موارد و ساير موارد مشابه اين است كه اگر طرف مقابل نهى از منكر را نپذيرفت ، پس مكلف شرعاً بتواند به صرف نپذيرفتن او ، امرى را كه فى حد نفسه مبغوض شرع است مرتكب شود .\r\nبديهى است كه تعليل مذكور به تنهايى ، تمام دليل نمىباشد ، بلكه اين تعليل داراى مقدمه‌اى است كه به علت وضوح آن بر مخاطب در كلام ذكر نشده است .\r\nحال اين مقدمه مطويه مىتواند اين گونه باشد كه در اين مواردى كه به طور طبيعى نظر به آنان مبتلا به مردان مىباشد ، اگر بازهم نگاه كردن حرام باشد ، موجب تعطيلى كسب و كار روزانه مردان مىشود ، و اين قطعاً موجب عسر و حرج شديد\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاست ، لذا به دليل حرجى بودن ، حكم به جواز نظر به آنها شده است .\r\nاگر روايت اين گونه تفسير شود ديگر نمىتواند الحاق به قول مطلق را اثبات نمايد ، چرا كه در اين حكم شما مقيد به مواردى مىشويد كه نگاه كردن موجب عسر و حرج مىگردد ، لذا اگر موردى يافت شود كه براى مردان هيچ‌گونه عسر و حرجى ايجاد نشود . مثلًا زنان باديه‌نشين عادت به پوشيدن چادر نمايند و يا اين كه در همين موارد متعارفه ، مرد بخواهد زن باديه‌نشين را بدون اين كه ضرورتى هم عرفاً در كار باشد نگاه كند ، نبايستى حكم به جواز نظر را به آن موارد سرايت دهيم ، و اين در حالى است كه موضوع مسأله ، الحاق اهل بوادى به اهل ذمه از حيث جواز نگاه كردن به آنها به صورت مطلق است . بله تنها مىتوان مطابق تعليل روايت ، حكم جواز نظر را مقيد به صورت عسر و حرج - مانند تردد در اسواق آنها و يا موارد مشابه - نمود ، و مرحوم سيد هم مانند صاحب جواهر تبعاً للرواية ، اين مطلب را در دنباله فتواى خودشان با تعبير « نعم الظاهر عدم حرمة التردد . . . » بيان فرموده‌اند .\r\nبا توجه به مقدمات فوق به نظر مىرسد گرچه در اين روايت تعليل واحدى بر جواز نظر به نساء اهل ذمه و اهل بوادى و قرى اقامه شده است ، و ليكن مناط اهل بوادى با مناط اهل ذمه از حيث نگاه كردن متفاوت است ، بدين گونه كه وجه جواز نظر به اهل ذمه عدم حرمت و احترام آنها است ( به قرينه معتبره سكونى ) ، و ليكن مناط در اهل بوادى ، رفع عسر و حرج مىباشد .\r\nالبته جاى تعجب است كه مرحوم آقاى خوئى در اينجا ابتدا اشكالى به مرحوم سيد وارد مىكنند مبنى بر اينكه چرا ايشان حكم الحاق آنان به اهل ذمه را به اطلاقه نپذيرفته‌اند امّا سپس در بيان نظر خودشان مشابه نظر مرحوم سيد را بيان مىفرمايند و دو مناط فوق را قائل مىشوند .\r\n\r\nب ) بررسى يكى از شرائط جواز نظر به نساء اهل ذمه ( شرط عدم تلذذ ) :\r\n\r\n1 ) طرح بحث :\r\nمتن عروه و توضيح آن :\r\n« . . . و يجوز النظر . . . مع عدم التلذذ و الريبة . . . »\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمرحوم سيد بعد از بيان حكم جواز نظر به نساء اهل ذمه ، شرائطى را براى اين حكم قائل مىشوند ، و آن در قيد « عدم تلذذ » و « عدم ريبه » مىباشد . در اين جلسه تنها به بررسى قيد عدم تلذذ پرداخته و در اين باره اين نكته را مورد بحث قرار خواهيم داد كه اصولًا با توجه به ادله‌اى كه نظر به نساء اهل ذمه را مطلقاً جائز دانسته‌اند ، آيا ادله اوليه ديگرى وجود دارند مقدم بر اين ادله كه نظر شهوانى و همراه با لذت را از اين حكم مستثنى دانسته و جائز ندانند ؟\r\nذيلًا كلامى را از مرحوم آقاى حكيم و آقاى خوئى - ره - پيرامون ادله مربوطه كه متكفل بيان حكم نظر شهوانى و غيره باشد آورده ، و سپس به نقد آن مىپردازيم .\r\n\r\n2 ) كلام مرحوم آقاى حكيم نسبت به حكم و اقتضاى اوليه نظر مرد به زن :\r\nمرحوم آقاى حكيم در اين مورد به آيهء شريفهء «  قُلْ لِلْمُؤْمِنِينَ يَغُضُّوا مِنْ أَبْصارِهِمْ  » تمسك نموده‌اند ، بدين صورت كه مستفاد از آيهء شريفه بيان اصل اولى حرمت نظر مرد به زن مىباشد ، و آيه اين مطلب را از طريق بيان مقدمهء ترك نظر - يعنى غض بصر كه با رابطه تضاد دارد - مطرح نموده است ، چرا كه اين مقدمهء غض بصر » نسبت به ذى المقدمهء « ترك نظر » ابلغ در بيان مىباشد و چون اين گونه تعابير هم از نظر عرفى رايج و شايع مىباشد ، لذا شارع آيه را بدين گونه بيان فرموده‌اند . بنابراين مطابق اين آيه اصل اولى حرام بودن نظر مرد به زن به صورت مطلق است ، و اگر مواردى از اين مطلق خارج شوند ( مانند نساء اهل ذمه ) بايد قدر متيقن آن را اخذ نمود و ساير موارد مشكوكه ( مانند نظر شهوانى به نساء اهل ذمه ) را تحت اين عام دانست .\r\n\r\n3 ) نظر مرحوم آقاى خوئى در اين مسأله و نيز تفسير آيهء غض :\r\nايشان ابتدا در اينكه انجام يك ضد مقدمه ترك ضد ديگر باشد ، خدشه وارد كرده و مىفرمايند كه رابطه بين يك ضد و ترك ضد ديگر رابطه تلازم است نه مقدميت و ذى المقدميت ، به خصوص در جاهايى كه براى ضدين ثالثى هم وجود داشته باشد كه در اين موارد حتى رابطه تلازم هم نفى مىگردد ، چرا كه نفى ضد به\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمعنى وجود ضد ديگر نخواهد بود . در ما نحن فيه هم مطلب از همين قرار است ، زيرا نظر و بستن چشم ضدين لا ثالث لهما نيستند بلكه ممكن است انسان نه نگاه كند و نه چشمش را ببندد بلكه حائلى بين خود و ديدن شىء قرار دهد مثل دست و يا چيز ديگر ، و علاوه بر مطلب فوق ايشان رايج و ابلغ بودن اين گونه استعمالات را منكر مىشوند ، و برعكس اين نوع استعمالات را بسيار غريب و دور از ذهن مىدانند .\r\nسپس ايشان مىفرمايند كه در ما نحن فيه عض اصلًا در معناى حقيقى خودش استعمال نشده است ، بلكه به معنى چشم‌پوشى كردن و صرف نظر كردن بوده و به دليل وجود قراينى در آيه مراد از صرف نظر كردن را هم انصراف نگاه شهوانى قلمداد نموده‌اند . آن‌گاه ايشان در بيان معناى حقيقى غض بصر بين دو احتمال زير ، احتمال دوم را اختيار مىنمايند ( احتمال اول : مطلق ترك نظر ( / نظر آقاى حكيم ره ) ، و احتمال دوم روى هم قرار دادن « پلك چشم و بستن آن » و ليكن مىفرمايند در ما نحن فيه معناى حقيقى اراده نشده ، بلكه مراد از آن چشم‌پوشى كردن و انصراف شهوانى از شىء مىباشد . ايشان در بيان استعمالات ديگر غض بصر ، روايتى را كه مرحوم آقاى حكيم به آن جهت مختار خودشان ( / ترك نظر ) به آن تمسك نموده‌اند ، آورده و آن را به معناى حقيقى مختار خودشان ( / بستن واقعى چشم به جهت احترام و تعظيم مقام آن حضرت ) حمل مىنمايند . و آن روايتى است كه دربارهء منزلت حضرت فاطمه ( سلام الله عليها ) در صحراى محشر است كه خداوند به بندگان خطاب مىكند كه « غضوا ابصاركم كى تجوز فاطمة ( عليها اسلام ) بنت حبيب الله ( صلى الله عليه و آله ) » .\r\nخلاصه ايشان معناى مختار خودشان را از آيه كاملا عرفى دانسته و ارادهء معناى حقيقى ( / بستن چشم ) را از آيهء بسيار غريب و غير متفاهم مىدانند .\r\nايشان در ادامهء استدلالاتشان قرينه‌اى را متذكر مىشوند ، و آن وجود « من تبعيضية » در آيه شريفه است ، بدين صورت كه از « من » اين گونه استفاده مىشود كه مراد از غض بصر مطلق آن نيست ، بلكه ترك نظر قسم خاصى از آن - يعنى نظر\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاستمتاعى - مراد است ، در حالى كه اگر مراد از غض بصر ترك نظر باشد ، تبعيض در اينجا بلا وجه خواهد بود ، مگر اينكه تبعيض را اين گونه درست كنيم كه مراد از آيه مطلق حرمت ترك نظر نيست ، بلكه حصهء خاصى از نظرها حرام است . و ليكن اين وجه اين اشكال را در پى خواهد داشت كه با اين تفسير آيه مجمل خواهد گرديد .\r\nچرا كه ديگر مشخص نخواهد بود كه آيا مراد از تبعيض ، تبعيض در متعلق نظر منظور فيه ( مثلًا جسد ) است يا اينكه مراد تبعيض در افراد نظر است ( مثلًا نظر با شهوت ) بنابراين آيه مجمل خواهد گشت و ديگر صلاحيت استدلال بر حرمت نظر را نخواهد داشت .\r\n\r\n4 ) اشكالات استاد - مد ظله - بر مرحوم آقاى خوئى\r\nاين كه آقاى خوئى تبعيضى بودن « من » را قرينه‌اى بر معناى مختار خودشان - يعنى صرف نظر كردن و انصراف استمتاعى - مىدانند كاملًا بلا وجه است ، چرا كه وجهى ندارد اگر غض بصر به معناى صرف نظر كردن و چشم‌پوشى استعمال شود ، من را بتوان تبعيضى گرفت ، اما اگر در معناى ترك نظر استعمال شود ، من تبعيضى موجب اجمال آيه گردد .\r\nبيان ديگر ، با توجه به اين كه ايشان صرف نظر را اعم از استمتاعى و غير آن مىدانند و آقاى حكيم و ديگران هم ترك نظر را اعم از آن مىدانند ، پس چه فرقى است كه اگر من تبعيضيه با معناى اول باشد اجمالى نخواهد داشت ولى اگر با معناى دوم باشد ، مجمل خواهد گشت .\r\nادله بحث به جلسه آينده موكول مىگردد . ان شاء الله\r\n« * و السلام * »\r\n\r\n","description":"","footnote":"","page_name":" 215 ","page_number":215},
  {"content":"\r\n\r\n\r\n6 / 8 / 137 چهارشنبه درس شمارهء ( 28 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در اين بود كه از جواز نظر به كفار در دو مورد استثناء شده است :\r\nالف - نظر با تلذذ ، بعضى از فقهاء و مرحوم آقاى خوئى ( ره ) بر حرمت نظر با تلذذ به آيهء شريفه  « قُلْ لِلْمُؤْمِنِينَ يَغُضُّوا مِنْ أَبْصارِهِمْ »  - با دو تقرير متفاوت - استدلال كرده‌اند ، در اين جلسه به نقل و نقد كلام ايشان مىپردازيم .\r\nب - نظر با ريبه ، مرحوم آقاى خوئى ( ره ) براى حرمت نظر بات ريبه به آيهء شريفه  « وَ الَّذِينَ هُمْ لِفُرُوجِهِمْ حافِظُونَ » *  تمسك كرده‌اند . در اين جلسه كلام ايشان را هم بررسى مىكنيم . به نظر استاد مىتوان به آيه شريفه  « فَلا تَخْضَعْنَ بِالْقَوْلِ فَيَطْمَعَ الَّذِي فِي قَلْبِهِ مَرَضٌ »  استدلال كرد ، هر ند دلالت اين آيه نيز محل تأمل است .\r\n* * * مسألهء 27 :\r\n« يجوز النظر الى نساء اهل الذمة بل مطلق الكفار مع عدم التلذّذ و الريبة - أى خوف الوقوع فى الحرام - »\r\nمرحوم سيد ( ره ) مىفرمايند : نظر به اهل ذمه بلكه مطلق كفار در دو صورت حرام است :\r\nصورت اول : نظر با تلذذ\r\nصورت دوم : نظر با ريبه ، نظر با ريبه يعنى نظرى كه معرضيت براى وقوع در حرام داشته باشد ؛\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nالف ) : صورت اول : نظر به كافر با تلذّذ حرام است .\r\n\r\n1 ) استفاده از آيهء « غض بصر » براى حرمت مطلق نظر\r\nبراى اثبات حرمت به آيهء شريفهء « قل للمؤمنين يغضوا من ابصارهم » تمسك شده است . به اين بيان : « باز بودن چشم » مقدمه است براى « نگاه كردن » و اگر بخواهيم جلوى « نگاه كردن » را بگيريم مىتوانيم مستقيماً بگوييم « نگاه نكن » و مىتوانيم نيه از مقدمهء آن بكنيم و بگوييم كه « چشمت را ببند » . و روشن است كه تعبير دوم ابلغ و رساتر است و حرمت را بهتر مىرساند . هم چنان كه در روايات محشر آمده كه هنگام عبور حضرت صديقهء طاهره ( سلام الله عليها ) براى نگاه نكردن دستور داده شده كه « غضوا ابصاركم يا غضوا الابصار حتى تجوز فاطمة سلام الله عليها »\r\nبنابر اين آيه شريفه ، دليل حرمت نظر مطلقاً - عن شهوة و عن غير شهوة - مىباشد و از دليل خارج ، جواز نظر غير شهوانى به اهل ذمه و كفار استفاده مىشود ، پس نظر با تلذذ در عموم حرمت آيه‌بافى مىماند .\r\n\r\n2 ) فرمايش مرحوم آقاى خوئى ( ره )\r\nاولًا : ترك احدا لضدين مقدمهء تحقق ضد ديگر نيست ، به خصوص در ضدينى كه « لهما ثالث » .\r\nدر مسأله ما نيز بيش از دو امر است كه با يكديگر متضادند : 1 - بستن چشم 2 - نگاه كردن 3 - باز بودن چشم همراه با ايجاد مانع از نگاه كردن .\r\nثانياً : چنين استعمالى غير متعارف است . ما هر چه تتبع كرديم وردى را نيافتيم كه براى نهى از ذى المقدمه از مقدمهء آن نهى كرده باشند . بلكه چنين كاربردى در استعمالات متعارف بىمعنى است ، به خصوص در ضدينى كه « لهما ثالث » .\r\nثالثاً : دستور « غضوا الابصار » در روايت محشر به معناى نگاه نكردن نيست ، بلكه گوشه‌اى از مراسم تجليل از حضرت زهرا - سلام الله عليها - را حكايت مىكند كه\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nدستور مىرسد كه همهء خلايق چشم‌ها را ببندند و خود را در برابر عظمت حضرت چون نابينايان قرار دهند .\r\n\r\nمعناى آيهء شريفه چيست ؟\r\nايشان مىفرمايند : پس ، از اينكه مىدانمى :\r\nالف - مراد از آيهء شريفه بستن چشم به معناى حقيقى آن نيست .\r\nب - غض بصر كنايه از نگاه كردن نيست . زيرا اولت قرينه‌اى مىخواهد كه وجود ندارد . ثانياً كاربردى غريب و ناآشنا است . ثالثاً « من » در آيهء شريه قرينه‌اى است كه چنين معنايى اراده نشده است . ( توضيح اين مطلب خواهد آمد )\r\nبنابراين معناى آيهء شريفه اين است : از غير همسران و كنيزكانتان صرف نظر كنيد و آنها را كالعدم فرض نماييد . اينكه آيهء شريفه مطلق ارتباطات ( حتى ارتباطات غير شهوانى مثل خريدوفروش و صحبتهاى عادى ) را نفى نمىكند بكله از كلمه « من » كه در آيه آمده ، استفاده مىشود كه استمتاعات جنسى از غير همسر و كنيزتان صرف نظر كنيد . « 1 »\r\nبنابراين از كلمه « من » در آيهء شريفه ، دو نكته استفاده مىشود :\r\nالف - مخصوص استمتاعات جنسى و حرام است نه مطلق ارتباطات .\r\nب - « يغضّوا من ابصارهم » به معين « ترك نظر » نيست . چون اگر آيه كنايه از ترك نظر باشد و بگويد 0 از برخى از نگاه‌هايتان دست برداريد آيه مجمل مىشود و دليل حرمت نظر نمىبشد . ( پايان فرمايش مرحوم آقاى خوئى ره )\r\n\r\n3 ) نقد استاد مد ظله\r\nجهاتى از فرمايش ايشان براى ما قابل قبول نيست . بلكه بسيارى از جهات فرمايش ايشان هيچ صورت استدلالى ندارد .\r\n\r\n\r\n","description":"","footnote":"\r\n( 1 ) المبانى فى شرح العروة : و الحاصل ان هذه الآية اجنبية بالمرة عن انظر الرجل الى المرأة أو العكس و انما هى واردة فى مقام الامر بقطع نظر كل من الجنسين عن الآخر و عدم الطمع فيه فيما يختص بالاستمتاعات الجنسية .\r\n","page_name":" 218 ","page_number":218},
  {"content":"\r\n\r\n1 - ايشان مىفرمايند : از « من » استفاده مىشود كه از خصوص استمتاعات جنسى بايد صرف نظر شود و ارباطات ديگر مانعى ندارد .\r\nاين مطلب قابل مناقشه است چون حد اكثر از « من » استفاده مىشود كه صرف نظر كردنِ مطلق مرود نظر نيست بلكه « فيه تفصيل » ولى چه تفصيلى ؟ « من » مشخص نمىكند و از كجاى مفهوم « من » اختصاص به استمتاع جنسى استفاده مىشود ؟\r\n2 - فرموده‌اند كه « امر به يكى از اضداد در مقام نهى از تحقق ضد ديگر غير عرفى است و ما چنين استعمالى را نيافتيم . بنابراين « يغضوا من ابصارهم » به معناى « ترك نظر » نيست بلكه به معناى « صرف نظر كردن » است و به منظور نهى از « استمتاع » گفته شده است .\r\nاين كلام هم خالى از مناقشه نيست چون « صرف نظر كردن » و « استمتاع » نيز ضدينى هستند كه « لهما ثالث » ، پس بايد امر كردن به « صرف نظر » براى نهى از « استمتاع » نيز غير عرفى باشد .\r\n3 - مطلبى كه در باب ضد گفته شده كه « تضاد ، تمانع نمىآورد و فعل هر ضدى مقدمهء ترك ضد ديگر نيست و بالعكس » ، يعنى نفس تضاد ، اقتضاى تمانع نمىكند و سبب نمىشود كه يكى از ضدين علت ترك ديگرى گردد ولى مانعى ندارد كهدر موردى يكى از ضدين به جهت ديگرى مقدمهء ترك ضد ديگر باشد . كما اينكه « عدم الشرط » با « وجود مشروط » تضاد دارد ، در حالى كه « تركِ عدم شرط » ( يعنى وجود شرط ) جزء العلة براى « وجود مشروط » است و مسألهء ما از اين قبيل است ، درست است كه بين « بستن چشم » و « نگاه كردن » تضاد هست لوى چون از شرائط و مقدمات نگاه كردن » ، « باز بودن » چشم است ، پس با بستن چشم ، شرط نگاه كردن منتى مىباشد . بنابراين « بستن چشم » سبب مىشود كه « نگاه كردن » محقق نشود و وجود يك ضد ، علت ترك ضد ديگر مىشود و اين امرى وجدانى و واحض است .\r\n4 - براى نهى از « نگاه كردن » تعبير « غض بصر » و بستن چشم كاملًا عرفى است .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nمثلًا كسى كه مىخواهد لباسش را عوض كند ، مىگويد : « چشمت را ببند تا لباسم را عوض كنم » و معلوم است كه بستن چشم كنايه از « نگاه نكردن » است ، لذا اگر از اطلاق بيرون هم برود ، كافى است . بلى چون بستن چشم راحت‌ترين راه است با اين تعبير به اين شده و الا خصوصيتى براى آن فهميده نمىشود . و لذا اگر چشمش را ببندد يا بيرون برود يا پشتش را بكند يا پرده‌اى را بيندازد و . . . فرقى نمىكند .\r\nخلاصه : چشمت را ببند ، يعنى نگاه نكن و اين كاملًا عرفى است .\r\n5 - در روايتِ عبور حضرت زهرا ( سلام الله عليها ) در روز محشر ، بعيد است معناى حقيقى آن مراد باشد . مثلًا بگوييم اگر كسى را سرا پايين اندخت و چشم‌ها را به زانو چسبايند ، عمل به احترام نشده است . عرف چنين نمىفهمد « 1 » .\r\n6 - در كلام مرحوم آقاى خوئى بين غمض العين و غض العين خلط شده است .\r\nلفظى كه به معناى صرف نظر كردن است ، غمض العين است نه غض العين .\r\nخلاصه ما در بين غض بصر ( چشم بستن ) و ترك نظر يك فرق معتنابهى نمىفهميم و هر دو دلالت بر نگاه نكردن مىكند .\r\nمعناى آيهء شريفه :\r\n« غض بصره » يعنى نگاهش را پايين انداخت ، « غض نظر » يعنى پايين آوردن نگاه ، خيره نگاه نكردن ، نيم‌لا نگاه كردن و فرقى نيست بين « غض طرفه و غص من طرفه » ،\r\n\r\n\r\n","description":"","footnote":"\r\n( 1 ) شاهد كلام استاد مد ظله برخى از روايات محشر است و از آنها معلوم مىشود كه اين دستور براى ترك نظر است :\r\nروايت ابن عباس از حضرت امير المؤمنين ( عليه السلام ) كه پيامبر ( صلى الله عليه و آله ) به حضرت زهرا ( سلام الله عليها ) داستان محشر را فرمودند : . . . ثم ينادى مناد من تحت العرض يسمع الخلائق : غضّوا ابصاركم حتى تجوز فاطمة بنت محمد ( صلى الله عليه و آله ) و من معها . فلا ينظر اليكِ يومئذ الا إبراهيم خليل الرحمن و علي بن أبى طالب و . . . ( بحار ج 8 ، ص 54 )\r\nعن النبى ( صلى الله عليه و آله ) : . . . يا معشر الخلائق غضوا ابصاركم لتجوز فاطمة بنت محمد سيدة نساء العالمين على الصراط . فتغضّ الخلائق كلهم أبصارهم . . لا يبقى احد يوم القيامة الا غض بصره عنها الا محمد و علي و . . . ( بحار ج 8 ، ص 68 )\r\n","page_name":" 220 ","page_number":220},
  {"content":"\r\n\r\n« غض عينه يا غض من عينه » تمام اين‌ها يعنى چشمش را زير انداخت « 1 »  « قُلْ لِلْمُؤْمِنِينَ يَغُضُّوا مِنْ أَبْصارِهِمْ »  يعنى به مؤمنين بگو كه ديده‌شان را پايين بيندازند ، وقت پايين مىاندازند قهراً درست نمىبينند . خلاصه خيره نگاه نكنند . از آيه شريف بيش از اين استفاده نمىشود .\r\nآيا طبق اين تفسير ، آيهء شريفه اطلاق دارد ، يا نه ؟ برخى گفته‌اند غض متعلق دليلِ عموم است . نظرات ديگرى هم در مسأله هست كه به تناسب كلام سيد در مسائل آينده بحث خواهيم كرد .\r\n\r\nتفسير ديگر آيهء شريفه :\r\nاگر غض البصر به معناى بستن چشم باشد و از « من » تبعيض بفهميم آيه مجمل مىشود و به اطلاق آن نمىتوان تمسك كرد ، زيرا « بصر » دو معنى دارد : 1 - خود چشم 2 - قوهء بينايى ، تبعيض در خود اين‌ها كه معنى ندارد بلكه تبعى در استفاده از چشم‌ها قوه باصره است . و آيهء شريفه استفاده از اين‌ها را محدود مىكند و مىفرمايد در نگاهتان د نگاه داريد و نگاه‌هاى ناروا نكنيد . حد نگاه چيست ؟ حد نگاه را سنّت مشخص مىكند . ممكن است حد نگاه به اعتبار مرئى باشد كه به برخى امور نمىشود نگاه كرد و به برخى مانعى ندارد . و ممكن است به اعتبار كيفت رؤيت باشد كه نگاه با شهوت يا ريبه يا . . . جايز نيست و بدون اين‌ها مانعى ندارد . يا احد الامرين براى حرمت كافى است و يا . . . ، به هر حال آيهء شريفه از اين\r\n\r\n\r\n","description":"","footnote":"\r\n( 1 ) اصل الغضّ النقصان و الخفض ، الغضاضة : الفتور فى الطرف ، غض و اغض اذا دانى بن جفنيه و لم يلاق ، غض طرفه و بصره كفه و اخفضه و كسره يا قل : غض من بصرك و غض من صوتك . غض من اى وضع و نقص من قدره و منه قوله تعالى : و اغضض من صورتك و فى حديث العطاس : اذا عطس غض صوته اى خفضه و لم يرفعه . فى الحديث كان اذا فرح غض طرفه اى كسره و اطرق و لم يفتح عينه و عن النبى ( ص ) فى غزوة احد : غضوا ابصاركم و عضّوا على النواجد يعنى در حمله كردن به دشمن خيره نشويد . و عن على ( ع ) فى غزوة صفين : غضوا الابصار فانه اربط للجأش و اسكن للقلوب در حمله كردن نگاه را پايين بيندازيد كه مايهء شجاعت و قوت قلب است . ( برگرفته از كتب لغت و حديث )\r\n","page_name":" 221 ","page_number":221},
  {"content":"\r\n\r\nجهت مجمل است و براى مشخص كردن گاههاى حرام بايد به سنت مراجعه كنيم .\r\nبنابراين معنى آيهء شريفه ، قطعاً اطلاق ندارد كه به آن تمسك كنيم و بايد با مراجعه به سنت حد و حدودت نگاه حرام مشخص شود .\r\nمرحوم آقاى خوئى ره مىفرمايند : « بعد از اينكه از آيهء شريفه حرمت نگاه شهوانى استفاده دش ، پس چنان چه روايتى به طور مطلق دلالت بر و از نظر كرد ، آن را تقييد ميكنيم و حمل مىكنيم بر نظر غير شهوانى » .\r\n\r\nنقد استاد مد ظله :\r\nاگر دلالت آيه را بپذيريم ، اين كلام تمام نيست . زيرا نسبت آيهء شرفه و ادله‌اى كه از آنها جواز نظر مطلقاً استفاده مىشود ، عموم و خصوص من وجه است .\r\nتوضيح آن كه ادلهء مجوزه ، از نظر مورد ، اخص هستند يا در خصوص كسى است كه قسد ازدواج دارد يا در مورد كار است يا در مورد خريد امه است يا در مورد اعراب است يا در مورد اهل تهامه است و يا . . . ، البته از نظر كفيت نظر ، مطلق است و شامل « نظر عن شهوة » نيز مىشود .\r\nو در مقابل ، آيهء شريفه هر چند از نظر مورد اعم است لكن از نظر كيفيت نظر منع از خصوص نظر شهوانى مىكند ، و در مدر اجتمع هيچ كدام بر ديگرى تقدم ندارند و حجت نيستند و ما بايد به ادلهء ديگر مراجعه كنيم ، و آن ادلهء عمومات جواز نظر است ، اگر داشته باشيم و الا اصالة الحل و خود مرحوم آقاى خوئى اصل اولى را جواز نظر مىداند .\r\nخلاصه اگر اطلاق آيهء شريفه را تمام بدانيم و ادلهء مجوزهء نظر را از جهت كفيت نظر ، مطلق بدانيم و بگوييم شامل « نظر عن شهوة » هم مىشود ، در مادهء اجتماع بايد قائل به جواز نظر شويم .\r\n\r\nب ) : صورت دوم :\r\nنظر به كفار با ريبه ( يعنى نظرى كه معرضيت براى وقوع در حرام داشته باشد . )\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\n1 ) مرحوم آقاى خوئى ره مىفرمايند :\r\nبراى حرمت نظر با ريبه مىتوان به اين آيهء شريفه    « وَ الَّذِينَ هُمْ لِفُرُوجِهِمْ حافِظُونَ ، إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ ، فَمَنِ ابْتَغى وَراءَ ذلِكَ فَأُولئِكَ هُمُ العادُونَ »    ( مؤمنون آيهء 5 ) تمسك كرد .\r\nتقريب استدلال : حفظ هر چيزى به تناسب خودش است . اگر گفتند مالى را حفظ كنيد يعنى بايد در معرض تلف شدن نباشد . از آيه استفاده مىشود كه حفظ فرج لازم است و الا « فاولئك هم العادون » ، در روايات آمده كه مراد از آيه حفظ فرج از زنا است ، يعنى بايد فرج از معرضيت براى زنا حفظ شود و از امورى كه چنين معرضيتى را ايجاد مىكند ، پرهيز شود . پس نگاهى كه خوف وقوع در زنا در آن هست و با معرضيت زنا همراه است ، حرام مىباشد .\r\n\r\n2 ) نقد استاد مد ظله\r\nفرمايش آقاى خوئى ( ره ) صحيح است ، لكن اخص از مدعى است . « ريبه » خوف وقوع در محرمات است مطلقاً ننه خصوص زنا . و سيد مدعى است كه نگاهى كه خوف آن است كه مجر به لمس حرام ، يا تقبيل حرام يا زنا و . . شود ، حرام است و آيه شريفه فقط حرمت نگاهى را اثبات مىكند كه در آن خوف وقوع در زنا باشد .\r\n\r\n3 ) استدلال استاد بر حرمت نظر با ريبه به آيهء شريفه « فَلا تَخْضَعْنَ بِالْقَوْلِ . . . »\r\nبه نظر ما به آيهء شريفهء « فلا تخضعن بالقول فيطمع الذي فى قلبه مرض » ( احزب 32 ) مىتوان تمسك كرد . از آيهء شريفه استفاده مىشود كه زنان نبايد با قنج و دلال صحبت كنند ، به جهت آن كه دل ناپاك را به طمع مىاندازد و به تمتعات منهى بكشاند ، جايز نيست . پس نگاهى كه معرضيت براى حرام دارد و دل ناپاك را به دنبال خود مىكشاند ، بايد پرهيز كرد .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nتأملى در دلالت آيهء شريفه :\r\nظاهر فرمايش فقهاء ( رضوان الله عليهم ) اين است كه نظر با ريبه محرم نفسى است ولى از آيهء شريفه بيش از حرمت طريقى استفاده نمىشود ، بنابراين نگاهى كه خوف وقوع در حرام در آن بود ، اگر عملًا منتهى به وقوع در حرام نشد ، كشف مىشود كه چنين گاهى حرام نبوده است . چون مفسده ، مفسدهء طريقى بوده است و از انتفاء ذو الطريق كشف مىشود كه در طريق نيز مفسده‌اى نبوده است .\r\n\r\nمنبع اصلى بحث :\r\n« قرآن كريم »\r\n1 - عروة الوثقى\r\n2 - مستند العروة الوثقى آية الله خوئى ( ره )\r\n3 - بحار الانوار مرحوم مجلسى ( ره )\r\n4 - كتب لغت\r\n« * و السلام * »\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\n9 / 8 / 1377 شنبه درس شمارهء ( 29 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات پيش و اين جلسه\r\nدر جلسه 27 اشكال سيد ( ره ) در الحاق نساءِ اعراب و بوادى به نساء اهل ذمه مطرح شد . وجه اشكال مرحوم سيد در الحاق اعراب به اهل ذمه ، بحث مىشود و سپس اشكالى در مورد جواز نظر به اهل ذمه مطرح مىگردد و در پايان مسألهء حرمت نظر با ريبه ، چه از نظر دليل ، و چه از نظر نوع حرمت ، بررسى مىشود .\r\n\r\nالف ) : وجه اشكال سيّد در جواز نظر به نساء بوادى و اعراب\r\nمرحوم سيد در ادامه مسئلهء 27 نسبت به جواز نظر به نساء اهل بوادى و اعراب اشكال كرده‌اند . مرحوم آقاى حكيم و مرحوم آقاى خويى ، وجه اين اشكال را ، اشكال در سندِ روايت ، عباد بن صهيب دانسته‌اند « 1 » ، اشكال مرحوم سيد در مسأله ، اشكال سندى نيست . بلكه دو وجه ديگر مىتواند داشته باشد :\r\n\r\n1 - وجه اوّل :\r\nجملهء « لانهن اذا نهين لا ينتهين » اگر بخواهد علت براى جواز نظر به آنها باشد ، احتياج به يك « مقدمه مطويّه » دارد . و اگر نه چگونه ممكن است خلاف شرع كردن عده‌اى از زنان ، مجوّزى براى ارتكاب يك فعل ذاتاً حرام از سوى ديگرى باشد ؟\r\nاين « مقدّمه مطويّه » كه « علت » را به « جواز نظر » مرتبط مىسازد ، به دو\r\n\r\n\r\n","description":"","footnote":"\r\n( 1 ) . . . عباد بن صهيب عن الصادق ( عليه السلام ) : « لا بأس بالنظر الى نساء اهل تهامه و الاعراب و اهل البوادى من اهل الذمه و العلوج لانهن اذا نهين لا ينتهين »\r\nاختلاف نقلهاى مختلف در اين روايت در جلسهء 25 و 26 گذشت .\r\n","page_name":" 225 ","page_number":225},
  {"content":"\r\n\r\nصورت قابل تقرير است :\r\n\r\nتقرير اوّل مقدمه مطويّه : ( رفع حرج )\r\nاز آنجا كه اشخاص بايد از خانه بيرون بيايند و گرنه كارهاى جامعه تعطيل مىشود ، و از طرفى اين گروه از زنان هم به سر و پوشش لازم خود اعتنايى ندارند ، لذا شارع اجازه داده است كه براى رفع حرج ، اشخاص از خانه بيرون بيايند و به كارهاى خود برسند ، و لو اين كه به اين زنان نگاه كنند . پس اين زنان هم مثل نساء اهل ذمه ، جواز نظر دارند تا افراد در حرج واقع نشوند .\r\nولى اشكال اين بيان اين است كه اگر نساء اعراب را به نساء اهل ذمه ملحق كرديم ، در نساء اعراب هم مثل نساء اهل ذمه ، جواز نظر اختصاص به زمينهء حرج نخواهد داشت ، در حالى كه نسبت به نساء اعراب و باديه‌نشين ، ملاك ، حرج است و در صورتى كه حرجى در كار نباشد ، جواز نظر وجود ندارد .\r\nلذا وجه اشكال مرحوم سيد مىتواند اين باشد كه چون الحاق نساء اعراب به اهل ذمه به معنى آن است كه نساء اعراب ، بدون حرج هم مثل نساء اهل ذمه ، جواز نظر داشته باشند ، از اين رو روايت عباد بن صهيب نمىتواند دليل بر الحاق باشد و از آن نمىتوان استفاده كرد كه بدون حرج هم جواز نظر براى نساء اعراب وجود دارد . در جواهر « 1 » اين شبهه مطرح شده است ، و مىتواند منشأ اشكال سيّد باشد . ولى به نظر ما اين اشكال قابل دفع است ، چون مقدمه مطويه را ، به گونهء\r\n\r\n\r\n","description":"","footnote":"\r\n( 1 ) به جهت اينكه در بخشهاى بعدى بحث هم فرمايش صاحب جواهر مورد نقد و بررسى قرار مىگيرد عين عبارت اين بزرگ آورده مىشود :\r\n« و لكن قد يشكل اصل الحكم هنا بخبر عباد بن صهيب عن الصادق ( ع ) . . . ضرورة فى كون العلة عدم الانتهاء بالنّهى الّذى يمكن كون المراد منه عدم وجوب الغض و عدم حرمة التردّد فى الاسواق و الزقاق من هذه الجهة لما فى ذلك من العسر و الحرم بعد فرض عدم الانتهاء بالنهى فهو حينئذ أمر خارج عما نحن فيه و لذا جمع غيرهن معهن و ربما يؤيده ترك أهل الذمه فى المروى عن الكافى و الفقيه اللهم الا أن يكون المراد ذكر التعليل الجامع للجميع فلا ينافى حينئذ اختصاص أهل الذّمة بعلّة آخر هى ما عرفت الّتى قد يومى اليها ما فى خبر السكونى . . . ضرورة ظهور نفى الحرمة فى معاملتهن معامله الدواب المملوكه . . . و لكن مع ذلك كله قد منع ابن ادريس من النظر اليهن لاطلاق الامر بالغض .\r\n","page_name":" 226 ","page_number":226},
  {"content":"\r\n\r\nديگرى مىتوان تقرير كرد كه اين اشكال به آن وارد نباشد .\r\n\r\nتقرير دوّم مقدّمه مطويّه ( الغاء احترام )\r\nممكن است وجه ارتباط « علت » - لانهن اذا نهين لا ينتهين - به جواز نظر به آنها ، نكته ديگرى باشد و آن الغاء احترام اين زنان از سوى خود آنهاست .\r\nتوضيح آنكه : از احكام مرتبط به نظر استفاده مىشود كه « حرمت نظر » به عنوان يك نحوه « احترام » براى منظور اليها ، جعل مىشود . مثلًا « امه » چون احترام « حره » را ندارد ، نگاه به آنها اجازه داده شده است . بر اين اساس ، چون زنان اعراب و باديه‌نشينان ، پايبند به اين احترام نيستند ، و با مكشفه بيرون آمدن ، احترام خودشان را سلب مىكنند ، - مثل متجاهر به فسق كه حرمت خود را اسقاط مىكند - لذا نگاه كردن به آنها اشكالى ندارد .\r\nطبق اين تقرير ، جواز نظر به اين زنان به ملاك حرج نيست ، و در غير زمينهء حرج هم چون احترام خود را ساقط كرده‌اند ، نگاه كردن به آنها جايز است .\r\nبه نظر ما تقرير دوّم از مقدّمهء مطويّه كه به ملاك اسقاط احترام ارتباط بين علت و جواز نظر برقرار مىشود ترجيح دارد زيرا ظاهر ذكر علت در هر مورد آن است كه در تمام افراد معلل ، علت وجود دارد ، و چنانچه علت « مجمل » باشد ، با همين ظهور از آن رفع اجمال مىشود . در ما نحن فيه نيز حكم معلّل ، قيدى ندارد و شامل جواز نظر در خانه ، جواز نظر در مسير خيابان ، جواز نظر در حال رفتن و غيره مىشود ، پس معلّل ، مبيّن بوده و اجمالى ندارد ، و از همين‌جا ، از علت رفع اجمال مىشود و مىفهميم كه علت ، علتى براى تمام اين موارد است : در خانه ، و در بيرون خانه ، و اين علت عام همان « سلب احترام » است نه « رفع حرج » . زيرا رفع حرج نمىتواند علت براى جواز نظر نظر در همهء موارد باشد . نتيجه آن كه چون حكم معلّل ( جواز نظر ) قيدى ندارد ، علت آن هم شامل كليه موارد آن مىشود ، و اين علت عام ، « الغاء احترام » است ، زيرا رفع حرج نمىتواند ، علت حكم در كليه موارد\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nو جواز نظر باشد .\r\n\r\n2 - وجه دوّم :\r\nممكن است اشكال سيد در جواز نظر به زنان باديه‌نشين ، فتوى ندادن اصحاب بر طبق رواية عباد بن صهيب باشد .\r\nآنچه كه بنده مراجعه كرده‌ام در هيچ يك از متون فقهى و كتب استدلالى تا مستند مرحوم نراقى فتواى به جواز نظر نسبت به زنان اعراب حتى از يك نفر از فقها ، پيدا نكردم . البته نسبت به زنان اهل ذمه ، جماعت كثيرى فتوى به جواز نظر داده‌اند ولى نسبت به اعراب فتوائى نيست .\r\nالبته در تذكرهء علامه حلّى و كتابهاى بعد از او ، براى جواز نظر به نساء اهل ذمه ، به روايت عباد استدلال شده است . چون اهل ذمه هم از جملهء علوج و كفار هستند و ممكن است آنها اعراض از يك قسمت روايت را مسقط اعتبار بقيهء روايت ندانسته‌اند و لذا در مورد اهل ذمه به آن استدلال كرده‌اند .\r\nپس محتمل است كه مرحوم سيد به اين جهت در اخذ به روايت در مورد نساء اعراب ، اشكال كرده باشد . البته اين اشكال ، مانع از فتوى به جواز نظر در حال تردد در كوچه و خيابان و بازار نيست ، زيرا جواز در اين حدّ ، مستند به روايت نيست تا مورد اشكال قرار بگيرد ، بلكه دليل آن سيره است . سيره مسلمان‌ها بر اين نبوده است كه در خانه بنشينند و جبس باشند تا نگاه به آنها نكنند اگر بنا بود از خانه بيرون نيايند « اسلام » نمىماند به علاوه اگر چنين مطلبى بود كه براى عدم نظر بايد در خانه بود ، نقل مىشد : « لو كان لبان » .\r\nعلاوه بر سيره ، با ادلّه « نفى حرج » هم مىتوانيم اين مقدمه را از ترددها و نظرها را تجويز كنيم . ولى بواسطهء « اعراض اصحاب » ، به طور كلى بر طبق روايت عباد نمىتوان فتوى داد ، به خصوص كه فقهايى مثل مرحوم سيّد معمولًا ، عباد بن صهيب را طبق نظر كتب رجال عامى مىدانسته‌اند و همانطورى كه شيخ طوسى\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمىفرمايند در جايى به روايت عامى عمل مىشود كه خلاف روايات و فتاواى اماميه نباشد و در مسألهء جواز نظر به نساء اعراب كه فقهاى ما فتوا نداده‌اند ، قهراً عمل كردن به روايت عباد و فتوى به جواز نظر دادن ، مشكل است و بعيد نيست نظر سيد در اشكال به دليل همين مطلب و عدم عمل اصحاب باشد .\r\n\r\nپاسخ وجه دوم\r\nبه نظر مىرسد كه اين وجه هم نمىتواند اعتبار روايت عباد را مخدوش كند ، چون پس از شيخ طوسى نوعاً از فتاواى او تبعيّت مىشده و كم كم همان فقهى را كه شيخ طراحى كرده بود ، به عنوان فقه شيعه ، شناخته مىشد .\r\nمرحوم آقاى بروجردى ، در درس خود مىفرمود كه ما براى استنباط يك حكم ، بايد خودمان را در عصر شيخ قرار دهيم ، يعنى زمانى كه هنوز فتوايى از ناحيهء شيخ وجود نداشته است و بعد با توجه به ملاك ، استنباط كنيم .\r\nدر مسأله جواز نظر به اعراب ، شواهدى وجود دارد كه قبل از شيخ ، فقها فتوى داشته‌اند مثلًا كلينى در كافى ، بابى را به اين مسأله اختصاص داده است ، و اين باب در مقابل باب نظر به اهل ذمه است . و فتواى كلينى جواز بوده است ( كافى 5 / 524 ) چون او رواياتى را كه عمل مىكرده در كافى ضبط كرده است . صدوق هم در كتاب فتوائىاش « من لا يحضره الفقيه » اين مطلب را آورده است و در علل الشرايع هم بابى را به همين عنوان قرار داده است . و نوعاً فتاوى صدوق ، فتاواى پدرش هم مىباشد ، چه اين كه كلمات على بن بابويه ، در گذشته به عنوان « نص » تلقى مىشده است .\r\nبه علاوه حسن بن محبوب هم كه اين روايت را نقل مىكند ، از فقهاست و معمولًا اين اشخاص روايتى را كه مورد فتوايشان بوده است ، نقل مىكردند . احمد بن محمد بن عيسى هم كه روايت را نقل كرده است ، از فقهاست ، و طبعاً بر طبق آن نظر داشته است .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nدر مجموع به نظر مىرسد كه قبل از شيخ طوسى ، فتوى بر طبق روايت عباد بن صهيب بوده است ، هر چند كه شيخ مطرح نكرده است ، شايد به نظرش رسيده كه روايت مربوط به حرج است و او فتاوايى را كه مربوط به ملاكات كلى احكام بوده ، ذكر مىكرده است .\r\nپس از نظر ما اعراض از روايت ثابت نيست ، و بدين وسيله ، روايت را نمىتوان كنار گذاشت البته در روايت عباد از جهت ديگرى بايد بحث كرد كه ذيلًا به آن مىپردازيم : و آن اينكه چرا در روايت عباد بن صهيب همهء اين طوائف ( اهل بوادى و اعراب و اهل ذمه ) در يك رديف ذكر شده‌اند ؟ و به تبع آن اين سؤال كه ايا از اين روايت مىتوان استفاده كرد كه نظر به نساء اهل ذمه مطلقاً جايز است كما هو فتوى المشهور ؟\r\n\r\nب ) : اشكال در جواز نظر به نساء اهل ذمّه\r\nدر جواهر ، به اشكالى اشاره شده است « 1 » كه در اينجا بايد به بررسى آن بپردازيم :\r\nجواز نظر به نساء اهل ذمه ، مشهور بين فقهاست ، ولى در چهار كتاب فقهى ، با آن مخالفت شده است : اول سرائرِ ابن ادريس ، دوّم : مختلفِ علامه حلّى كه در آن نظر ابن ادريس تحسين شده است ، هر چند علامه در كتابهاى ديگرش موافق مشهور است . سوّم : تنقيحِ فاضل مقداد ، چهارم : كشف اللثامِ فاضل هندى كه تعبير « لا بأس به » نسبت به نظر ابن ادريس و مختلف علامه ، به كار برده است .\r\nچرا فقها در اين كتابها ، در جواز نظر به نساء اهل ذمه اشكال داشته‌اند ؟\r\nنسبت به ابن ادريس مىتوان گفت كه چون خبر واحد را حجت نمىداند ، با مشهور مخالفت كرده است ولى ديگران كه با او در اين مبنا موافق نيستند ، چرا فتوى\r\n\r\n\r\n","description":"","footnote":"\r\n( 1 ) به پاورقى صفحه 2 / ( 2 ) مراجعه شود .\r\n","page_name":" 230 ","page_number":230},
  {"content":"\r\n\r\nبه جواز نداده‌اند ؟\r\n\r\nجهت اشكال اين بزرگان را مىتوان اين گونه تقرير كرد :\r\nدر روايت عباد بن صهيب ، براى جواز نظر به اهل ذمه و بوادى ، يك مناط ذكر شده است : « اذا نهين لا ينتهين » چه به معناى اين باشد كه چون سلب احترام از خود كرده‌اند جواز نظر دارند ، و چه به معناى اين باشد كه چون نگاه نكردن به آنها ، مستلزم حرج است ، رفع ممنوعيت شده است . به هرحال ، براى همهء اين طوايف از اهل بوادى و علوج و اعراب و اهل ذمه يك مناط ذكر شده است .\r\n( قابل ذكر است كه به نظر ما ، در اينجا « علت » ، مخصص سنخ الحكم است و در نتيجه نفس اهل ذمه بودن بما هو » مناط براى جواز نظر نيست ، و در صورتى كه يك زن ذمّى ، سلب احترام از خود نكند و پوشش خود را رعايت كند ، و يا حرج در كار نباشد ، جواز نظر ندارد و قبلًا اين مبناى خودمان را تبيين كرده‌ايم كه « علت » ، مخصص « سنخ الحكم » نيست و فقط مخصص « شخص الحكم » است ، ولى در مورد برخى از احكام معلّل ، جهاتى وجود دارد كه مىفهميم ، علّت سنخ الحكم را تخصيص مىزند . و در اينجا ، چنين است . )\r\nاز نظر ارتكاز ، روشن است كه باديه‌نشين بودن ، اهل قريه بودن ، بما هو هو ، حكم را عوض نمىكند و تأثيرى در حكم ندارد ، روستايى بودن ، از عناوينى نيست كه قطع نظر از عناوين ديگر از قبيل حرج ، مناط براى تغيير حكم باشد ، بر خلاف اهل ذمه بودن كه ذاتاً ممكن است ، سبب تغيير حكم بشود ، مثلًا در شريعت از اهل ذمه سلب احترام شده باشد . بر اساس اين ارتكاز ، اين شبهه مطرح مىشود كه از يك طرف همهء اين زنان در يك رديف آورده شده‌اند ملاك « اذا نهين لا ينتهين » و از طرف ديگر در روايت سكونى ، اهل ذمه به ملاك ديگرى جواز نظر دارند ؟ آنچه كه در روايت عباد آمده است يك مناط عرفى است : « اذا نهين لا ينتهين » ولى طبق آن چه كه در روايت سكونى آمده است به لحاظ « نفس اهل ذمه بودن » ، و ذاتاً ، جواز\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nنظر پيدا كرده‌اند ؟ اين تفاوت و تغاير را چگونه بايد توضيح داد ؟\r\nمرحوم صاحب جواهر در حل اين اشكال ، با تعبير « الّا ان يقال » ، احتمالى را مطرح كرده است : « براى جواز نظر به اهل ذمه دو مناط وجود دارد ، يك مناط مشترك با اعراب و باديه‌نشينان كه در روايت آمده است و يك مناط اختصاصى كه در روايت سكونى آمده است . به مناط اوّل ، چون « حرج » مطرح است اهل ذمه و اعراب جواز نظر دارند ، و به مناط دوّم ، خصوص اهل ذمه ، چون اسلام نياورده‌اند ، احترام ندارند ، احترام از آن مسلمان است . »\r\nبه نظر ما اين مطلب صاحب جواهر ، خيلى خلاف ظاهر است و نمىتوان به آن ملتزم شد ، وجه خلاف ظاهر بودن آن اين است كه اگر اهل ذمه بودن ذاتاً موجب عدم احترام است ، چگونه نساء اهل ذمه ، در رديف زنانى كه عرفاً جواز نظر دارند ذكر شده است ؟ مثلًا وقتى عده‌اى از اشياء متنجس را مىشمرند كه در اثر ملاقات با نجس ، متنجّس شده‌اند ، آيا سگ را كه ملاقات با قاذورات كرده است ذكر مىكنند ؟\r\nسگ كه بدون ملاقات با قاذورات هم نجس است ، نبايد در كنار اشيا نجس بالعرض ذكر شود .\r\nدر اينجا هم اگر نساء اهل ذمه با قطع نظر از اين علت كه « اذا نهين لا ينتهين » جواز نظر دارند و ذاتاً احترامى ندارند ، چطور با مواردى كه جواز نظر آنها با اين علت عرضى است ، ضميمه شده است ؟\r\nبنابراين ، از روايت عباد بن صهيب مىفهميم كه علت ديگرى كه جنبهء ذاتى براى جواز نظر به اهل ذمه داشته باشد ، وجود ندارد ، و حكم در مورد آنها هم فقط يك علت دارد : « اذا نهين » ، ذاتاً جواز نظر براى نساء اهل ذمه وجود دارد . و اينكه فقهاء فرموده‌اند اهل ذمه بما هو و عموماً جواز نظر دارند ، و على وجه الاطلاق ، احترام ندارند ، به نظر ما تمام نيست لذا اگر يك ذميّه اهل حجاب باشد ، و به آن عادت پيدا كرده باشد ، نمىتوان گفت كه احترام ندارد و نظر به او جايز است . چون\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nذميّه در كنار كسانى ذكر شده است ، كه ذاتاً سلب احترام نشده‌اند .\r\nروى اين بيان ، مشكل است كه نساء اهل ذمه را جزء مستثنيات بدانيم ، و چه بسا در كتابهايى هم كه اشكال شده است و كسانى كه فتوى به جواز نظر نداده‌اند ، به همين جهت بوده است .\r\nخلاصه آنكه اگر ظاهر روايت عباد بن صهيب اين گونه باشد كه ما عرض كرديم ، قهراً از آن استفاده انحصار علت مىشود و سنخ الحكم هم منتفى مىگردد و به واسطهء اين معنى ، روايت سكونى را هم بر همين مطلب حمل مىكنيم ، يعنى احترام نداشتن نساء اهل ذمه كه در روايت سكونى آمده است در صورتى است كه علت در روايت عباد بن صهيب موجود باشد : حرج يا سلب احترام از طرف خودشان با مراعات نكردن حجاب .\r\n\r\nج ) : عدم جواز نظر با ريبه\r\nدر تعبيرات فقها ، جواز نظر به « من غير لذة و لا ريبة » و يا « من غير شهوة و لا ريبة » مقيد شده است ، سؤالى كه در اينجا مطرح مىشود اين است كه چون ريبه » اخصّ از شهوت و لذت است ، لذا با نفى عام ( شهوت و لذت ) قهراً نفى خاص ( ريبه ) هم مىشود و نيازى به ذكر آن نيست . چون و لو شهوت اعم از ريبه است و شهوت بدون ريبه ممكن است ، ولى هركجا كه ريبه باشد ، شهوت هم هست ، لذا نفى اعم براى نفى اخص ، كفايت مىكند و عطف « من غير ريبه » وجهى ندارد ، اين گونه عطف‌ها در صورتى صحيح است كه نسبت بين معطوف و معطوف عليه « عموم من وجه » باشد .\r\nپاسخ اين سؤال اين است كه نسبت بين « شهوت » و « ريبه » ، « عموم من وجه » است نه « عموم مطلق » چون گاه در هنگام نگاه كردن ، به جهاتى شهوت وجود ندارد و تحريك صورت نمىگيرد ، ولى در عين حال نگاه به خصوصيات چشم و ابرو و جهات ديگر زيبايى باعث مىشود پس از آن كه رفع مانع شد ، شخص مستعدّ\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nگرديده و تحريكاتى در او پيدا شود . تحقق ريبه به دليل آن است كه اين نظر منشأ براى به گناه افتادن شخص مىشود ، پس نسبت عموم من وجه است ، و عطف عدم ريبه به عدم لذت و شهوت ، صحيح است . لذا مرحوم آقاى خويى پس از اينكه از آيه غض استفاده كردند كه نگاه با شهوت جايز نيست ، براى مسأله ريبه به آيهء ديگرى تمسك كردند ، درحالىكه اگر ريبه اخصّ بود ، همان آيهء غض كه نگاه شهوانى را نفى مىكند ، نگاه با ريبه را هم نفى مىكند و احتياج به استدلال على حده براى ريبه نبود .\r\nالبته ما در استدلال آقاى خوئى براى عدم جواز نظر با ريبه ، به آيه  « وَ الَّذِينَ هُمْ لِفُرُوجِهِمْ حافِظُونَ » *  مناقشه‌اى داشتم . ايشان فرموده‌اند ، مقتضاى « حفظ فرج » اين است كه آن را از نگاهى كه ممكن است به زنا منجرّ شود ، حفظ كنند . چه اينكه اگر مردى مأمور به حفظ مال باشد ، نبايد آن را در خيابان بگذارد و اگر گذاشت ، مال را حفظ نكرده است . نه اين كه شبهه‌اى در تحقق حفظ وجود داشته باشد .\r\nولى ما عرض كرديم كه اگر مراد از ريبه ، خوف از وقوع در زنا باشد ، اين استدلال به آيه تمام است ، ولى فقها ، ريبه را مختص به خوف از زنا نمىدانند و آن را خوف از وقوع در « حرام » مىدانند يعنى موضوع ريبه در نظر آنها وسيع است ، و البته حكم اين موضوع وسيع را از آن تعبير آيه كه اختصاص به « حفظ از زنا » دارد ، نمىتوان استفاده كرد . لذا ما دليل ديگرى براى عدم جواز با ريبه ذكر كرديم .\r\n\r\nد ) اشكال در « حرمت نفسى » نظر با ريبه\r\nظاهر كلمات فقها به قرينهء سياق اين است كه هر يك از موارد جواز نظر به عنوان استثناء ذكر مىشود ، « استثناء از حكم واقعى » است يعنى مردى كه مىخواهد ازدواج كند ، واقعاً جواز نظر دارد ، و همينطور ، استثناء از حكم واقعى است يعنى مردى كه مىخواهد ازدواج كند ، واقعاً جواز نظر دارد ، و همين طور ، جواز نظر براى اهل ذمه يا اعراب ، حكم واقعى است ، قهراً در طرف مقابل هم محرمات نظر را ذكر\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nمىكنند از قبيل نظر با شهوت ، و نظر با ريبه ، ظهور در « حرمت نفسى » دارد ، ولى به نظر ما حرمت نفسى نظر با ريبه ، جاى ترديد است . به اين بيان كه :\r\nاگر حكمى روى موضوعى برود و بعد به واسطه حكمت يا علّت ، مصاديق مشكوك موضوع را هم به آن ملحق كنند ، اين حكم ، « حكم نفسى » است ، ولى اگر به مردى كه شاك است گفته شود كه احتياط كند متفاهم عرفى از آن ، « حكم طريقى » است مثل احتياط در اطراف علم اجمالى ، احتياط قبل الفحص ، احتياط در امور مهمّ از قبيل فروج و دماء . مثلًا مولى مىگويد « براى اين كه زنا تحقق پيدا نكند ، حتى از آنچه كه احتمال مىدهى به زنا منجر مىشود ، اجتناب كن » در اينجا براى اينكه  « لا تَقْرَبُوا الزِّنى »  روى زمين نماند ، پرهيز از موارد مشكوك را خواسته است ، در اين گونه موارد ، نمىتوان حرمت نفسى استفاده كرد ، لذا اگر مخالفت كرد و مورد مشكوك را اتيان كرد ولى به زنا و گناه منجر نشد ، مرتكب حرام نفسى نشده است لذا اگر در باب عدالت قايل باشيم كه ارتكاب حرام موجب سقوط از عدالت است و يا ملكهء اجتناب را معتبر ندانيم ، و يا حتى بر مبناى اعتبار ملكه ، مىتوان گفت ، كه عدالت اين شخص باقى است .\r\nالبته در مواردى كه شارع ، بطور كلى ، چيزى را حرام كرده است و قطع و شك بندگان را در آن دخيل ندانسته است ، حكم جنبهء نفسى خواهد داشت ، ولى در بحث فعلى ، مسأله چنين نيست .\r\nنتيجه اين كه نظر با ريبه را ، در صورتى كه به ارتكاب حرام نيانجامد ، نمىتوانيم حرام بدانيم و اين شبهه‌اى است كه ما در اين مسأله داريم .\r\n« * و السلام * »\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\n10 / 8 / 1377 دوشنبه درس شمارهء ( 30 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات پيش و اين جلسه\r\nدر اين جلسه جواز نظر به اهل ذمه بررسى شده و اختصاص جواز به صورت حرج نوعى انكار گرديده ملاك جواز ، سلب كردن احترام از سوى خود آنها دانسته مىگردد ، سپس اشكالى را كه سابقاً به مرحوم آقاى خوئى در تخصيص حكم به صورت عدم شهوت نموده بوديم ناوارد خواهيم دانست ، در خاتمه به تفسير آيه غضّ پرداخته به معناى « غض » و « من » اشاره مىشود .\r\nدر ضمن بحث دليل عام عدم جواز نظر از روى شهوت را نيز خواهيم آورد .\r\n* * * \r\nالف ) : حكم نگاه كردن به زنان اهل ذمه\r\n\r\n1 - اشاره به اقوال علماء\r\nما پيش‌تر به مشهور نسبت داديم كه نظر به نساء اهل ذمه را از حرمت نظر استثناء كرده‌اند ، ما اين امر را به تبع شهيد ثانى و برخى ديگر گفته بوديم ، ولى پس از مراجعه معلوم مىشود كه قبل از محقق حلّى شهرتى در اين مسأله نيست ، قبل از محقق ، به غير از شيخ مفيد و شيخ طوسى و نيز كلينى و صدوق كه روايت سكونى و عباد بن صهيب را نقل كرده‌اند به كس ديگرى كه اهل ذمه را استثناء كرده باشد برنخورديم ، هشت نفر از فقهاء بزرگ پس از شيخ طوسى يا معاصر وى اين مورد را استثناء نكرده‌اند با اين كه در مقام بيان بوده و مثلًا استثناء مريد تزويج را آورده‌اند :\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nسلّار ، ابو الصلاح حلبى ، ابن برّاج « 1 » ، ابن زهره ، ابن حمزه ، قطب الدين كيدرى ، و قطب الدين راوندى در فقه القرآن .\r\nابن ادريس هم صريحاً فتوا به حرمت نظر به نساء اهل ذمه داده است ، پس از وى نيز علّامه در مختلف و فاضل مقداد در تنقيح فاضل هندى در كشف اللثام استثناء اهل ذمه را انكار كرده‌اند ، پس اگر ما نيز به عدم استثناء قائل شويم مطلب مستبعدى نيست ، پس بايد به روايات مراجعه كرد تا حكم مسأله را بدست آورد .\r\n\r\n2 - وجه عدم جواز نظر به اهل ذمه\r\nدر روايت سكونى نظر به اهل ذمه تجويز شده ، ولى ممكن است قائلين به عدم جواز نظر از روايات عبّاد بن صهيب استفاده كرده باشند كه علوج به مناط حرج نوعى جايز است ، و اين امر را مخصّص روايت سكونى قرار داده باشند ، در نتيجه قهراً اهل ذمه از جواز نظر نبايد استثناء شوند ، چون در غير صورت حرج حكم جواز ثابت نيست و در صورت حرج نيز قاعده عام نفى حرج ، حكم جواز نظر را اثبات مىكند و لازم نيست در هر بحث مصاديق اين قاعده ذكر گردد و از قوانين استثناء شود ، و قطعاً مراد كسانى هم كه جواز نظر به اهل ذمه را ذكر نكرده‌اند انكار جواز نظر در صورت حرج نوعى نيست و به هيچ وجه از كلام ايشان برنمىآيد كه حتماً انسان بايد در خانه بماند و در كوچه و بازار تردّد نكند ، پس جواز نگاه در اين صورت‌هاى نوعى در نزد ايشان نيز روشن است و معناى استثناء اين است كه در حالت عادى - مثلًا در جايى كه اهل ذمه در خانه قرار داشته و چادر بر سرش نباشد - نمىتوان به وى نگاه كرد .\r\n\r\n\r\n","description":"","footnote":"\r\n( 1 ) در مختلف و تنقيح الرائع نسبت داده‌اند به ابن براج كه قائل به جواز است و علامه عبارت او را نقل فرموده است .\r\n","page_name":" 237 ","page_number":237},
  {"content":"\r\n\r\nخلاصه عدم استثناء از اينجا ناشى مىشود كه مناط حكم را در روايت عباد بن صهيب حرج نوعى دانسته و بدين وسيله روايت سكونى را تخصيص زده‌اند ( با بيانى كه در جلسهء قبل گذشت ) .\r\n\r\n3 - وجه جواز نظر به اهل ذمّه\r\nولى ما اشاره كرديم كه در روايت عباد بن صهيب دو احتمال وجود دارد .\r\nبنابر يك احتمال ( / به مناط حرج بودن ) استثناء حكم حرمت صحيح نيست ، ولى بنابر احتمال ديگر بايد نساء اهل ذمه از حرمت نگاه استثناء شوند ، و آن اين بود كه چون قانون حرمت نظر به مناط احترام منظور اليه جعل شده و در اينجا اهل ذمّه احترام خود را از اين جهت سلب كرده‌اند و حياء را القاء كرده‌اند پس مىتوان به آنها نگاه كرد . در اين صورت بايد حكم نساء اهل ذمه در مسأله ذكر گردد ، چون در اينجا بر خلاف مسأله حرج قاعده عامى كه بتوان بدان اعتماد كرد و حكم نساء اهل ذمه را بالصراحه ذكر كرد در كار نيست .\r\nالبته در اين معناى دوم نيز روايت سكونى از جهت ديگرى تخصيص مىيابد ، و آن اين است كه اگر در جايى اهل ذمه به دستور اسلامى حجاب عمل كنند و مثلًا عادت آنها برگردد و به چادر سر كردن عادت كنند ديگر نمىتوان به آنها نگاه كرد زيرا جواز نظر در مورد ذمى - بما هو ذمى - نمىباشد ، بلكه به مناط سلب احترام منظور اليه از خود مىباشد كه بنابراين فرض چنين مناطى ثابت نيست و گويا مرحوم سيد هم كه جواز نظر را مقيّد به موارد عادت اهل ذمه دانسته و در غير اين مورد احتياط كرده‌اند به همين وجه نظر داشته‌اند .\r\nسؤال : با اين بيان اگر كسى از اهل ذمه استثنائاً به دستور حجاب عمل كرد ، بايد به مقتضاى تعليل روايت عباد بن صهيب نگاه كردن به وى جايز نباشد ، و از طرف ديگر اگر مسلمانى به دستور حجاب عمل نكرد بايد نگاه به وى مجاز باشد .\r\nجواب : ظاهر تعليل روايت عدم عمل كردن نوعى و عمومى است . نه تك تك افراد ، يعنى چون جامعه اهل ذمه به دستور حجاب عمل نمىكنند مىتوان به آنها نگاه كرد و چون جامعهء اسلامى به اين دستور ملتزم هستند نمىتوان به زنان\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nايشان نگريست ، البته اگر وضعيت جامعه اهل ذمى تغيير كرد و به دستور حجاب - نوعاً - عمل كرده‌اند حكم جواز نظر برداشته مىشود ، و همين‌طور اگر خداى ناكرده عدم عمل به دستور حجاب در جامعه اسلامى عمومى شود نظر جايز خواهد گرديد .\r\n\r\n4 - نظر استاد - مد ظلّه - در تفسير روايت عباد بن صهيب\r\nبه هر حال از دو احتمال روايت عباد بن صهيب ما تا اندازه‌اى احتمال دوم ( / مناط سلب احترام ) را تقويت كرديم ، زيرا اولًا حكم معلّل ، جواز نظر به اهل ذمه را به طور مطلق ثابت گردانيده و آن را مقيّد به نگاه در كوچه و بازار و موارد حرج نوعى نكرده است . و از سوى ديگر حرج نوعى تنها نگاه اتّفاقى ( / نگاه افتادن ) را تجويز مىكند و فرد ظاهراً از نگاه ، نگاه غير اتفاقى ( / نگاه كردن ) است ، پس به قرينه اطلاق حكم معلّل ، از علّت رفع اجمال مىشود و جواز نظر به موارد حرج تخصيص نخواهد يافت .\r\nان قلت : بنابراين معنا كه علت جواز نظر به اهل ذمه هم اين است كه خودشان احترام خود را سلب كرده‌اند نيز به هر حال اهل ذمه موضوعيتى نداشته و حكم جواز نظر تخصيص به موردى كه اهل ذمه نوعاً سلب احترام كرده‌اند مىيابد ، پس عموم حكم معلّل به هر حال محفوظ نيست ، پس فرقى بين دو معناى روايت در اين جهت در كار نيست .\r\nقلت : از روايت استفاده مىشود كه در هنگام صدور روايت جامعه اهل ذمه ، دستور اسلامى حجاب را رعايت نمىكرده‌اند و همين مقدار براى عدم ذكر قيد در حكم معلّل ( بنابراين فرض كه علت جواز نظر سلب نوعى احترام است ) كفايت مىكند ، بر خلاف اين كه ما حكم را به مناط حرج نوعى بدانيم كه در همان موقع صدور روايت هم تمام انواع نگاه به اهل ذمه مشتمل بر حرج نوعى نبوده است . پس به نظر مىرسد كه حكم جواز نظر به اهل ذمه اختصاص به صورت حرج نوعى\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nندارد .\r\n\r\nب ) : استدراكى درباره اشكال به مرحوم آقاى خوئى - قدس سرّه - در استفاده از آيه غضّ\r\n\r\n1 - اشاره به كلام مرحوم آقاى خوئى و اشكال آن\r\nمرحوم آقاى خوئى از آيه غضّ استفاده كرده بودند كه مطلق استفاده شهوانى از نساء حرام است و به قرينه اين آيه جواز نظر به اهل كتاب و اعراب را به صورت عدم شهوت و تلذذ اختصاص داده بودند ، ما قبلًا اشكال كرديم كه نسبت بين آيه شريفه غض و روايت جواز نظر به اهل كتاب و امثال آن عموم و خصوص من وجه است ، ما مىتوانيم اطلاق آيه شريفه را حفظ كنيم و روايت جواز نظر به اهل كتاب را تخصيص نزنيم و بگوييم نظر شهوانى مطلقاً حرام است هر چند به اهل ذمه باشد و مىتوانيم برعكس اطلاق روايت مجوزه را حفظ كرده و آيه شريفه را تخصيص بزنيم به اين صورت كه نظر به اهل كتاب جايز است هر چند با شهوت باشد ، پس چه اولويتى است كه ما به قرينه اطلاق آيه در روايت تصرف كنيم ، ممكن است به قرينه اطلاق روايت در آيه تصرف كنيم ، و اگر ترديد هم حاصل شود بايد به اصل اوّلى رجوع كرد كه به عقيده مرحوم آقاى خويى جواز نظر است ، ولى ايشان در اينجا حكم به حرمت نظر شهوانى به اهل ذمه را كرده‌اند كه صحيح به نظر نمىآيد ولى اين اشكال وارد نيست كه ما با ذكر مقدمه‌اى به طرح اشكال مىپردازيم .\r\n\r\n2 ) مقدمه پاسخ استاد - مد ظلّه - به اشكال\r\nاگر در جايى دليل ترخيصى و دليل تحريمى وارد شود ، عرف دليل ترخيصى را ترخيص من حيث الذات و بدون نظر به عوارض و طوارى مىفهمد ، اگر د ر آيه شريفه گفته شده : فاذا حللتم فاصطادوا ، پس از خروج از احرام صيد جايز است ، تنها اين مطلب استفاده مىشود كه صيد ذاتاً جايز است ولى اگر مثلًا صيد در بيابان با خطراتى همراه باشد ، مثلًا خطر دزد زدن ، گرگ خوردن يا . . . در كار باشد از آيه\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nفوق جواز صيد را با عنايت به اين گونه عناوين عرضى استفاده نمىگردد ، البته اگر در جايى در نوع موارد عنوان عرضى وجود داشته باشد جواز نسبت به آن عنوان عرضى هم استفاده مىگردد ولى در غير اين صورت حكم جواز حيثى ( / من حيث الذات ) بوده و به عناوين عارضه ناظر نيست .\r\n\r\n3 - اصل پاسخ استاد - مد ظلّه - :\r\nدر مسأله ما نيز روايت جواز نگاه به اهل ذمه ، اصل نگاه را ذاتاً جايز دانسته است ولى اگر نگاه با عناوين طارئ ( / شهوت و تلذّذ ) همراه باشد ديگر جواز نظر ثابت نيست همچنان كه اگر نگاه كردن با ايذاء طرف همراه باشد ، مثلًا شخص محترم نمىخواهد به بدن او نگاه گردد و با نگاه به وى اذيت مىگردد ، در اينجا نمىتوان گفت ادله حرمت ايذاء تخصيص خورده ، بلكه تنها جواز نظر من حيث الذات استفاده مىگردد .\r\nالبته چون جواز نظر به اعراب و اهل ذمه الزاماً هم با شهوت همراه نيست نمىتوان حكم به جواز نظر نمود ، ولى در مسأله جواز نظر براى مريد لتزويج چون اين نظر از سر تأمل و براى تشخيص صلاحيت زن براى تجويز و استمتاعات جنسى مىباشد نوعاً با علم به ترتب شهوت مىباشد پس جوار نظر در اينجا ملازم است با جواز نظر در صورت علم به ترتب شهوت و به لحاظ اين عنوان عرضى ، به خلاف مسأله ما نحن فيه كه چنين تلازم نوعى در كار نيست .\r\n\r\nج ) : تفسير آيه شريفه غض\r\n\r\n1 - مقدمه‌اى در استدلال بر حرمت مطلق جواز نظر با شهوت\r\nبه نظر ما دليل مطلق جواز نظر اختصاص به آيه شريفه غض ندارد كه اگر دلالت آن را انكار كرده آيه را مجمل بدانيم و نتوان اين حكم را استفاده نمود ، بلكه از مجموع روايات اين امر استفاده مىگردد ، برخى روايات نگاه را سهمى از سهام ابليس دانسته كه معلوم است مراد همين نگاه شهوانى است كه همچون تيرى است\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nكه هم شيطان پرتاب مىكند و هزاران خطرات همراه دارد ، بسيارى از علماء در مسائلى كه ريبه يا شهوت باشد اجماع تمام علماء شيعه و سنى ، قديم و حديث را ادعاء كرده‌اند ، از مجموع اين امور به روشنى برمى آيد كه اين حكم ثابت است ، پس بحث از آيه غضّ از اين جهت تنها بحثى است علمى و در مسأله تأثيرى ندارد .\r\n\r\n2 - معناى « غضّ »\r\nدر آيهء شريفه ، كلمهء يغضّوا و يغضضن به كار رفته و بايد ديد معناى غضّ چيست ؟ مفسّرين و اهل لغت معمولًا غضّ را به معناى چشم بر هم نهادن معنا نكرده‌اند ، در ميان قدماء مفسّرين ، كسى را كه فعلًا برخورد كرده‌ايم كه غض را اين گونه معنا كرده ابو الفتوح رازى است « 1 » ، ولى ديگر مفسّران چنين معنايى را براى غضّ نكرده‌اند ، با مراجعه به كتب لغت بسيار قديمى كه برخى از آنها در زمان معصوم - عليه السلام - نگاشته شده همچون كتاب العين منسوب به خليل ، و نيز كتب لغت متأخر روشن مىشود كه غضّ باغمض تفاوت دارد . غمض العين به معناى چشم را بر هم نهادن است ، ولى غضّ ، به معناى نقص و كوتاه كردن و شكستن است و اگر به چشم تعلق گيرد به معناى اين است كه انسان چشمش را زير بيندازد و آن را بشكند و اگر به صوت تعلق گيرد همچون «  اغْضُضْ مِنْ صَوْتِكَ  » به اين معنا است كه صدايت را بشكن و آن را بلند نكن ، از اشتقاقات كلمهء غضّ نيز همين معناى نقصان استفاده مىگردد .\r\n\r\n3 - اشاره به عبائر اهل لغت\r\nما در اينجا به برخى از عبائر لغويين اشاره مىكنيم ، و برخى توضيحات درباره آن‌ها را در حاشيه مىآوريم :\r\nكتاب العين : الغضّ و الغضاضة : الفتور فى الطرف ، غضَّ غضّاً ، و اغضى اغضاءً\r\n\r\n\r\n","description":"","footnote":"\r\n( 1 ) آقاى آقا موسى صدر از مرحوم آقا شيخ مرتضى آل ياسين نقل مىكرد كه غضيض الطرف معنايش اين است كه چشمش نيم‌لاست و درست باز نيست ، بعداً در لغت هم اين معنى را ديديم .\r\n","page_name":" 242 ","page_number":242},
  {"content":"\r\n\r\nأى دانى بين جفنيه و لم يلاق پس غضّ به معناى سستى در چشم است ، و به اين معنى كه پلكها را به هم نزديك كند ولى به هم نچسبد ، نيم‌لا شدن چشم .\r\nالمصباح المنير : غض الرجل صوته و طرفه و من طرفه و من صوته « 1 » غضاً من باب قتل « 2 » خفض و منه يقال : غض من فلان غَضّاً و غضاضة اذا تنقصه و الغضغضة النقصان و غضضت السقاء نقصه\r\nالبته اغماض عين به همان معناى جشم بر هم نهادن است : اغمضت العين اغماضاً و غمّضة تغميضاً اطبقت الاجفان\r\nمجمع البحرين : يغضوا من أبصارهم أى ينقصوا من نظرهم عمّا حرم الله عليهم يقال غضّ طرفه غضاضاً بالكسر و غضاضة بفتحتين خفضه و تحمّل المكروه ، غضّ صوته اى خفضه و لم يرفعه بصيحة ، و غض طرفه اى كسره و منه الحديث : كان اذا فرح غضّ طرفه يعنى كسره و اطرق و لم يفتح عينيه ، اغض الرجل العين - بالالف - : قارب بين جفنيها ، و قوله : ليس عليك فى هذا الامر غضاضة اى ذلة و منحقة .\r\nخلاصه كلمه غضّ را لغويان به معناى نقصان و كم كردن و كسر و خفض گرفتند و به معناى چشم به هم گذاشتن .\r\n\r\n4 - معناى « من » در آيه غضّ\r\nدر آيه شريفه در مورد « غض » بر سر ابصار حرف جرّ « من » آورده شده ولى در باره حفظ فرج اين حرف آورده نشده است . در تفسير « من » در آيه شريفه اقوال مختلفى در ميان مفسران و ادبا و فقها ديده مىشود :\r\nقول اوّل : من زائده است ، اين قول از اخفش است و محقّق اردبيلى هم آن را پذيرفته است .\r\nلازم به ذكر است كه زائد بودن « من » به معناى لغو بودن آن نيست كه با حكيم\r\n\r\n\r\n","description":"","footnote":"\r\n( 1 ) از اين عبارت معلوم مىشود كه بين تعدى به « من » و عدم تعدى به آن فرقى نيست .\r\n( 2 ) غَض از باب ضرب نيز آمده است كه به معناى ديگرى است ولى آنچه در اينجا محل كلام است : غَضَّ يَغُضُّ است كه آيه شريفه هم از اين باب است .\r\n","page_name":" 243 ","page_number":243},
  {"content":"\r\n\r\nبودن گوينده ناسازگار باشد ، « من » زائده معناى تازه‌اى ندارد ولى ممكن است در زيبايى كلام دخيل باشد ، البته شايد ما اين جهت حسن را درك نكنيم ولى اهلش درك مىكنند . پس « من » زائده مفيد معنا نيست ولى بىفايده نمىباشد .\r\nسيبويه قول اخفش را انكار كرده و گفته « من » زائده نيست ، در كشاف قول سيبويه را تقويت كرده و در توضيح آن آورده كه علّت آوردن « من » بر سر ابصار و نياوردن آن بر سر فروج آن است كه حفظ فروج در غالب موارد لازم است و تنها در حالتهاى استثنائى همچون اضطرار حفظ فرج جايز مىگردد و پس مىتوان على وجه الاطلاق حفظ فرج را لازم دانست ، ولى باب نظر چنين نيست ، چون نگاه به محارم و نيز نگاه به وجه و كفين زنان اجنبى ( بنابر مبناى استثناء وجه و كفين ) و . . .\r\nجايز مىباشد پس به طور كلى نمىتوان نظر را محرم دانست بكله تنها قسم خاصى از آن ممنوع است و از اين رو در اينجا كلمه « من » آورده شده است .\r\nنقل ساير اقوال و بررسى آنها را به جلسات آينده موكول مىكنيم ، « ان شاء اللّه » .\r\n« * و السلام * »\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\n11 / 8 / 1377 دوشنبه درس شمارهء ( 31 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات پيش و اجمالى از مطالب اين جلسه :\r\nدر جلسات پيش در ذيل مسألهء 27 ، حكم جواز نظر به اهل ذمه ( و مطلق كفار ) مورد بررسى قرار گرفت و به مفاد روايات و نحوهء جمع آنها پرداختيم . در اين جلسه ابتدا خلاصه و نتيجهء بحث روائى گذشته را متعرض شده سپس فتواى سيد ( ره ) مورد نقد و بررسى قرار مىگيرد و در آخر به نقد استدلال بعضى از بزرگان در جواز نظر به نساء اهل ذمه به « لانهن بمنزلة الاماء » مىپردازيم .\r\n* * * \r\nالف ) : خلاصه‌اى از بحث جلسه گذشته و نتيجهء بحث روائى در مسألهء ( روايت عباد بن صهيب و نحوهء جمع مفاد آن با مفاد خبر سكونى ) :\r\nاگر ما روايت عبّاد بن صهيب را - بدين استناد كه فتوا بر طبق آن داده نشده - كنار گذاشته مورد استدلال قرار ندهيم ، در اين صورت بايد به روايت سكونى و اطلاق آن اخذ كرد و گفت كه به موجب اين روايت نظر به « شعور » اهل ذمّه و « ايدى » آنان جايز است ، چه آنان معتاد به ستر باشند و چه نباشند ، چه براى ناظر حرجى وجود داشته باشد و چه نباشد . زيرا از روايت برمىآيد كه نفس اهل ذمّه بودن ذاتاً موجب سلب حرمت آنان مىگردد . بنابراين نظر به موها و دستان آنها هر چند حرجى در كار نباشد و در ميان مسلمين نيز حجاب را رعايت كنند ، جايز است ؛ مشروط بر آن كه بدون شهوت باشد .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nولى اگر بگوييم كه به روايت عبّاد بايد اخذ كرد و دليلى بر رفع يد از آن نداريم ، زيرا فقهايى چون كلينى و صدوق به آن فتوا داده‌اند و فتواى ناقلين روايت مانند حسن بن محبوب و احمد بن محمد بن عيسى نيز بر آن بوده ، در اين صورت اگر بر اين نظر باشيم كه اين روايت صلاحيت تخصيص يا تقييد روايت سكونى را ندارد و سنخ الحكم را نفى نمىكند ، بازهم بايد به اطلاق روايت سكونى استناد نمود و جواز نظر را مانند فرض بالا اثبات كرد .\r\nاما اگر با فرض صحّت استناد به روايت عباد بگوييم كه اين روايت نفى سنخ الحكم كرده ، در روايت سكونى تصرّف كرده و آن را تقييد مىكند ، هم چنان كه ما اين فرض را پذيرفتيم ، در اين صورت دو احتمال وجود دارد :\r\nاحتمال اوّل : اين است كه مراد از « لانّهنّ اذا نهين لا ينتهين » آن است كه چون اهل ذمّه نهى را نمىپذيرند ، رعايت حكم حرمت نظر براى ما كه در مسيرها و تردّدها با آنها مواجه مىشويم ، حرجى است و از اين رو به هنگام حرج تجويز شده است ، ولى بدون حرج نظر به آنان جايز نيست ( استظهار مرحوم صاحب جواهر « ره » ) .\r\nاحتمال دوم : آن است كه چون اهل ذمه قانون الهى را نپذيرفتند ، ديگر احترامى ندارند و در واقع با طفره رفتن از پذيرش قانون مزبور از خود حرمت را سلب كرده‌اند و در نتيجه وجوبِ اجتناب از نظر - كه براى احترام تشريع شده - نسبت به آنان منتفى بوده و جواز نظر وجود دارد ( مانند جواز نظر به اعراب ) .\r\nبه نظر ما اين احتمال دوم اقرب است ، زيرا اولًا تطبيق علّت با حكمِ معلّل اقتضا مىكند كه مراد از علّت معنايى وسيع داشته باشد نه صرف تحقّق حرج . و ثانياً حمل « نظر » در روايت بر نظر اتّفاقى حمل بر فرد غير ظاهر و مخفى از نظر است و فرد ظاهرِ نظر اين است كه غير اتّفاقى و با اراده باشد . بنابراين نمىتوان روايت را بر فرد مخفى حمل كرد .\r\nدر نتيجه مىتوان گفت كه با روايت عباد مىتوان اطلاق روايت سكونى را\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nتقييد نمود و نظر به اهل ذمّه را تنها در مواردى جايز دانست كه آنان با سرباز زدن از حكم حجاب و نپذيرفتن آن ، حرمت را از خود سلب نمايند . بنابراين اگر اهل ذمه به رعايت حجاب عادت داشتند ، ديگر نظر به آنان جايز نخواهد بود .\r\n\r\nب ) : فرمايش مرحوم مصنف ( ره ) و نقد آن توسط استاد - مد ظله - :\r\nمرحوم سيد ( ره ) در مسألهء 27 نظر به نساء اهل ذمه و بلكه مطلق كفّار را بدون تلذّذ و ريبه جايز دانسته و مقيّد به شعور يا ايدى نيز نكرده‌اند و به دنبال آن فرموده‌اند كه احوط آن است كه نظر به چيزهايى كه به كشف آن عادت دارند ، جايز است .\r\nمرحوم آقاى خوئى از كلام مرحوم مصنف چنين برداشتى كرده‌اند كه حكم جواز نظر به اهل ذمه تنها به شعور و ايدى اختصاص دارد ، ولى ظاهر كلام وى مطلق است و چنين قيودى را ندارد و از كلام ايشان برمىآيد كه حتى اگر آنان تنها عورت را ستر نمايند و يا حتى اگر به كشف عورت عادت كرده باشند ، نظر به آنچه منكشف است ، جايز مىباشد البته شايد بتوان گفت : كلام ايشان از نظر به عورت منصرف است .\r\n\r\nنقد استاد - مد ظلّه - :\r\nمعلوم نيست به چه دليلى ايشان به اين وسعت ، حكم به جواز نظر كرده‌اند و حتى در صورتى كه معتاد به ستر عضوى نباشند ، حكم به جواز نظر به آن داده‌اند و سپس در مورد غير معتاد نيز احتياط نموده‌اند . در تعليل روايت كه فرموده « لانّهنّ اذا نهين لا ينتهين » ، اگر اقتضاى آن از باب حرج باشد ، تنها مورد حرج را در بر مىگيرد ؛ و اگر از باب سلب احترام باشد ، بايد ديد كه شارع تا چه ميزانى از آنان سلب احترام نموده است . مسلّماً اين سلبِ احترام ، مطلق نيست و مثلًا شامل جان و مال آنان نمىشود و با تصريح روايت سكونى مىفهميم كه اين سلب احترام تنها نسبت به شعور و ايدى تحقّق يافته است . پس با توجّه به اين كه دليل عامى كه نظر را به طور كلى تجويز كند ، نداريم ؛ توسعه‌اى كه مرحوم سيد داده‌اند ، قابل مناقشه و نامقبول\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nاست .\r\n\r\nج ) : استناد به « تنزيل اهل كتاب به منزلهء اماء » براى جواز نظر به نساء اهل ذمّه :\r\n\r\n1 ) تقريب استدلال به تنزيل مزبور :\r\nما در پنج كتاب از منابع فقهى يعنى مقنعه ، نهايه و تذكرهء علّامه ( ره ) ، شرايع و نافع محقّق ( ره ) ديديم كه تعبير كرده‌اند : « لانّهنّ بمنزلة الاماء » و از اين رو نتيجه گرفته‌اند كه نظر به نساء اهل ذمّه جايز است . در واقع آنان اصل اين حكم را كه « نظر به اماءِ اشخاص جايز است » مسلّم و قطعى گرفته‌اند و از آن حكم مسأله را در ما نحن فيه كشف نموده‌اند . بنابراين استدلال آنان مبتنى بر حكم مسألهء نظر به اماء غير مىباشد و مستند آنان ظاهراً روايت سكونى نيست ، زيرا در اين روايت سخنى در بارهء اماء نيامده است .\r\nحال مستند آنها چه رواياتى است ؟ گفته‌اند كه ما دو صحيحه داريم كه صاحب جواهر ( ره ) نيز به آنها اشاره فرموده : صحيحهء أبى بصير « 1 » و صحيحهء زراره « 2 » .\r\nدر اين روايات برخى احكام مماليك بر اهل ذمّه بار شده و آنان را مماليك امام ( ع ) ناميده‌اند . اهل ذمّه حقيقتاً مملوك امام به شمار نمىروند ، پس در واقع نازل منزلهء مماليك امام ( ع ) مىباشند و تنزيلًا مملوك هستند . احكام مزبور به قرار زير است :\r\n1 ) هم چنان كه شخص حرّ نمىتواند با سه امه ازدواج نمايد ، اگر مسلمانى دو عيال از اهل كتاب ( مثلًا يك يهودى و يك نصرانى ) داشته باشد نيز نمىتواند با شخص سوّمى ازدواج كند ؛ زيرا اهل كتاب مماليك امام هستند .\r\n2 ) همان گونه كه عدّهء طلاق در حرّه با امه تفاوت دارد و عدّهء حرّه سه ماه يا سه\r\n\r\n\r\n","description":"","footnote":"\r\n( 1 ) وسائل ، ج 20 ، كتاب النكاح ، ابواب ما يحرم باستيفاء العدد ، باب 2 ، طبع آل البيت ، ص 518 ، ح 2 .\r\n( 2 ) وسائل ، ج 22 ، كتاب الطلاق ، ابواب العدد ، باب 45 ، طبع آل البيت ، ص 266 ، ح 1 .\r\n","page_name":" 248 ","page_number":248},
  {"content":"\r\n\r\nقرء بوده و عدّهء امه يك ماه و نيم يا دو قرء است ، عدّهء نساء اهل ذمّه نيز - چون به منزلهء مملوك هستند - مانند عدّهء امه مىباشد .\r\n3 ) اگر فردى با دو امه ازدواج كرده باشد و حرّه‌اى بدون اطّلاع از وجود آنها همسر اين شخص بشود و دخول صورت گيرد ، به موجب روايت ، اين زن مستحقّ مَهر كامل شده و خيار فسخ نيز دارد . به همين ترتيب اگر فرد مسلمانى دو زن از اهل كتاب داشته باشد و با زنى مسلمان كه نسبت به آن دو جاهل است ، ازدواج كند ؛ حق فسخ نكاح را دارد . در اينجا نيز در واقع اين دو زن غير مسلمان به منزلهء مملوك تلقّى شده‌اند .\r\n4 ) همچنين در برخى احاديث تنظير شده كه هم چنان كه اهل ذمّه به امام جزيه مىدهند ، مماليك به مالك خود ضريبه مىپردازند ، و اين تشبيه در روايات وجود دارد .\r\nبر اين اساس گفته‌اند كه از آنجا كه جواز نظر به مماليك وجود دارد و اين جواز از تقرير معصوم ( ع ) نسبت به عملى كه قبل از اسلام هم سابقه داشته يا به گفتهء مرحوم صاحب جواهر ( ره ) از سيرهء مسلّم و مستمرّ نسبت به جواز نظر به مماليك قابل استفاده است ، بنابراين هر چند اهل ذمّه حقيقتاً مملوك نيستند ولى به منزلهء مملوك هستند و احكام آن را دارند ، مگر آن كه دليلى بگويد كه حكم آنان با مملوك متفاوت است . پس جواز نظر به اهل ذمّه نيز وجود دارد .\r\n\r\n2 ) پاسخ استاد - مد ظلّه - به استدلال مزبور :\r\nاشكالى كه در اينجا وجود دارد - و مرحوم آقاى خوئى نيز اشاره كرده‌اند - اين است كه اگر مواردى كه اهل كتاب حكم مماليك را ندارند ، نادر بود ، در اين صورت مىتوانستيم قائل به اين عموم شويم كه آنان به منزلهء مملوك هستند الّا ما خرج بالدّليل ؛ ولى ما مىبينيم كه اهل ذمه در بسيارى از احكام ، حكم مماليك را ندارند .\r\nبنابراين ديگر نمىتوان مبناى مذكور را پذيرفت .\r\nمرحوم آقاى خوئى دو مثال از موارد اختلاف حكم اهل كتاب با عبيد و اماء را بيان كرده‌اند :\r\n\r\n","description":"","footnote":"","page_name":" 249 ","page_number":249},
  {"content":"\r\n\r\n1 - اگر يكى از اهل ذمه مقتول شود ، ديهء او به اقرباء وى داده مىشود ، ولى اگر مملوكى كشته شود ، اوّلًا قيمت او بر عهدهء قاتل است نه ديهء وى و ثانياً قيمت مملوك به مالك مقتول داده مىشود نه اقرباى او .\r\n2 - كفّار در صورتى كه در ميان ورثه مسلمانى نباشد ، از يكديگر ارث مىبرند ، ولى مملوك نه ارث مىبرد و نه ارث مىرساند . ايشان تنها همين دو اختلاف را ذكر كرده‌اند .\r\n3 - از جمله احكام شايع كه رواج بسيار هم دارد ، اين است كه در مملوك بدون اذن مالك معاملاتش باطل است و حق ازدواج و تصرف در اموال و . . . را ندارد ، ولى در اهل ذمّه اين چنين نيست و ازدواج‌ها و معاملات آنان را نمىتوان باطل شمرد .\r\nحتّى مىبينيم كه پيامبر ( ص ) با يهودى معامله كرده‌اند و در مورد اهل ذمّه لزوم اذن و امثال آن ذكر نشده است .\r\nبنابراين هنگامى كه در برخى روايات و تعابير گفته مىشود اهل ذمه مماليك امام هستند ، مراد اين است كه برخى مراتب مملوكيت و بعضى از آثار آن بر آنها بار مىشود و نمىتوان نتيجه گرفت كه نظر كردن هم از همين مراتب و آثار است . زيرا برخى از احكام مماليك قطعاً براى اهل ذمه وجود دارد و برخى ديگر قطعاً وجود ندارد . از اين رو دليل مزبور نوعى اجمال دارد و نمىتوان بدان استناد كرد .\r\n« * و السلام * »\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\n16 / 8 / 1377 شنبه درس شمارهء ( 32 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات پيش و اجمالى از درس امروز :\r\nبررسى ادلهء سه‌گانه ( دليل حرج - عدم حرمتهنّ - انهنّ بمنزلة الاماء ) جواز نظر بر نساء اهل ذمه در جلسات پيش گذشت و در آخر جلسه به نقد دليل « لانهنّ بمنزلة الاماء » پرداختيم . در اين جلسه توجه عزيزان را به نكته‌اى از مرحوم محقق ( ره ) و مرحوم شيخ طوسى ( ره ) در ( نكت النهايه ) جلب كرده كه به تناسب آن ، توضيح نكته‌اى از مفاد روايت عبّاد بن صهيب خواهد آمد . و در آخر بحث تفصيلى در مورد معناى آيهء مباركه « غض » عرضه خواهيم كرد .\r\n\r\nالف ) : بررسى و توضيح كلام محقق در حكم نظر به نساء اهل كتاب « 1 »\r\n\r\n1 - شيخ طوسى عبارتى در كتاب نهايه دارد كه مىفرمايد « و النظر الى نساء اهل الكتاب و شعورهن لا بأس به\r\nلانهن بمنزلة الاماء اذا لم يكن النظر لريبة أو تلذّذ فاما اذا كان كذلك فلا يجوز النظر اليهن على حال » مرحوم محقق در توضيح اين عبارت دو اشكالى را كه ممكن است به نظر برسد ، مطرح مىفرمايند و در مقام دفاع از شيخ نيز پاسخ مىدهند .\r\n\r\nاشكال اول :\r\nاز عبارت « لانهن بمنزلة الاماء » استفاده مىشود كه اختياراً نظر به وجه و شعور اماء جايز است . در حالى كه مرحوم شيخ در قسمت ديگر از كتاب نهايه فتوايشان اين است كه فقط عند الشراء نظر به امه جايز است و اگر شراء\r\n\r\n\r\n","description":"","footnote":"\r\n( 1 ) موضوع اين كتاب توضيح قسمت‌هايى از كتاب نهايهء شيخ طوسى كه تا اندازه‌اى مخفى است ، مىباشد .\r\n","page_name":" 251 ","page_number":251},
  {"content":"\r\n\r\nنباشد ، جايز نيست . بنابراين و لو تشبيه هم درست باشد ولى در منزّل عليه و مشبه به ، اختياراً نظر جايز نخواهد بود . پس چگونگىِ علت قرار گرفتن اين عبارت ، براى ثبوتِ جواز نظر به نساء اهل كتاب ، معلوم نيست .\r\n\r\nاشكال دوم :\r\nمرحوم شيخ طوسى نظريه‌اى دارند كه اگر زن‌هاى اهل كتاب مسلمان شدند در حالى كه شوهرهايشان به شرط ذمّه عمل مىكنند اسلام اين گونه زن‌ها موجب فسخ نكاح نخواهد شد و استدامةً نكاح باقى خواهد بود . بنابراين اگر زنى از اهل كتاب مسلمان بشود به او زوجه يا نساء اهل كتاب صدق مىكند و اين در حالى است كه بر طبق اين عبارت ( لانهن بمنزلة الاماء ) بايد گفت نظر به مو و صورت چنين زنى جايز است ، و حال اين كه هيچ شخصى قائل به اين مطلب نيست .\r\n\r\n2 - پاسخ محقق و دفاع از طرف شيخ :\r\nايشان مىفرمايند : اما اشكال اول كه گفته شد « بمنزلة الاماء » مراد اين است كه به منزلهء اماء خود شخص است . يعنى همانطور كه مالك مىتواند به مو و صورت كنيز خودش و لو شوهر هم داشته باشد ، فى غير شهوة نگاه كند ، در اينجا هم نگاه كردن جايز است .\r\nو اما در مورد اشكال دوم ، مىفرمايند كه الفاظ مُنزل به غالب است و از افراد نادر انصراف دارد و اطلاق عبارت شيخ منزّل به افراد غالبه و متعارف است و متعارف زن‌هاى اهل كتاب مثل خود اهل كتاب مسلمان نيستند .\r\n\r\n3 - توضيحى پيرامون نساء اهل كتاب ( مقدمة )\r\nاضافه نساء به اهل كتاب دو قسم مىتواند باشد : يك قسم اين است كه اضافه جزء و كل است مثل دست زيد كه دست جزء است و اضافه شده است به خود زيد كه كلّ است . در اينجا هم اهل كتاب يك جمعى هستند كه نساء دارند و\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nرجال دارند . نساء اهل كتاب يعنى رجالشان مراد نيست ؛ بلكه زن‌هاى اهل كتاب مورد بحث هستند .\r\nو قسم ديگر اين است كه اضافهء جزء و كل نيست بلكه اضافه‌اى كه كاملًا مباين است مثل غلام زيد كه اضافهء غلام ، جزء زيد نيست بلكه يك چيز اجنبى است كه اضافه به زيد شده است . در اينجا هم اضافهء نساء به اهل كتاب اضافهء زوجيت و همسرى مىباشد و مراد محقق نيز اين قسم مىباشد . و اين قسم را نه تنها محقق در توجيه فرمايش شيخ آورده‌اند ( مراد از نساء اهل ذمّة ، زوجات اهل ذمّة است و جون زوجات آنها حكم امهء خود شخص را دارد نسبت به بعض الاحكام ، پس همانطور كه شخص مىتواند به امهء خود نگاه كند به زوجات اهل كتاب نيز مىتواند نگاه كند ) بلكه اضافهء نساء به نحو اضافهء زوجيت يك معناى متعارف و شايع است تا حدى كه شيخ محمد عبده در تفسير ( المنار ) راجع به « نسائنا » كه در آيهء مباهله است ، اين نحو اضافه را دليل قاطع بر بطلان رواياتى در فضيلت حضرت زهراء ( سلام الله عليها ) و اين كه مراد از نساءنا حضرت فاطمه ( سلام الله عليها ) است ، كه خودشان ( سنىها ) نقل كرده‌اند گرفته كه البته حرف باطلى است و جوابش را به تناسب به زودى بحث خواهيم نمود . ولى از اين استفاده مىشود كه چنين شيوعى در بين آنها رواج دارد .\r\nو فى الجمله ما هم مىدانيم كه اضافاتى مثل « نساء النبى » يا « نسائكم حرثٌ لكم » و امثال اين اضافه‌ها اضافهء زوجيتى است .\r\n\r\nب ) : بررسى مجدد روايت عبّاد بن صهيب ( يادآورى و تكميل )\r\n\r\n1 - روايت عباد بن صهيب به نقل كافى در بعضى جهات يك نحوه اختلافاتى با نقل صدوق دارد\r\nكه در بعضى جاها نقل صدوق بهتر است و در بعضى جاها نقل كافى « 1 » . مثلًا در ( كافى ) دارد « لا بأس بالنظر الى رءوس اهل تهامة و الاعراب » ولى در\r\n\r\n\r\n","description":"","footnote":"\r\n( 1 ) معمولًا نقل كلينى مقدم بر نقل صدوق است . البته مادامىكه خلاف آن ثابت نشود و علتش شايد اين باشد كه چون ( من لا يحضره الفقيه ) كتاب فتوايى صدوق بوده گاهى براى وضوح بيشتر روايت را نقل به معنى كرده است .\r\n","page_name":" 253 ","page_number":253},
  {"content":"\r\n\r\n( فقيه ) دارد « لا بأس بالنظر الى شعور نساء اهل تهامة » ، كه كلمهء نساء را هم درج كرده است . البته به جاى رءوس ، شعور نقل كرده كه خيلى مهم نيست . چنان چه در ( علل ) هم مانند ( كلينى ) رءوس نقل كرده ولى در اين جهت كه نساء را بايد ضميمه كنيم مناسب همان است كه ( فقيه ) نقل كرده است و در بعضى از نسخ ( علل ) هم موجود است و قاعدتاً بايد جنين كلمه‌اى ( نساء ) باشد و اگر هم نباشد بايد يك نحوه تقديرى گرفته شود .\r\nبنابراين مفاد روايت اين خواهد بود كه « لا بأس بالنظر الى رءوس نساء اهل الذّمّة و الاعراب و اهل السواد و العلوج اى نساء الاعراب ، نساء اهل السواد ، نساء العلوج » پس نگاه كردن به اين‌ها اشكال ندارد « لانهم اذا نهوا لا ينتهون » . علت اين كه ضمير مذكر آورده شده اين است كه جلوگيرى از اين زن‌ها كه بىحفاظ ( بىحجاب ) بيرون نيايند بايد بوسيلهء شوهرهايشان باشد و به همين جهت به شوهرها مىگويند جلوى زنت را بگير تا بىحجاب بيرون نيايد و خودش را بپوشاند . و چون شوهرها اهل منطق و استدلال نيستند و گوش به حرف نمىدهند قهراً چنين تكليفى براى شخص نخواهد بود كه غضّ بصر كند . پس ضماير ( هم ، ينتهون ) برگشت مىكند به خود علوج و اهل كتاب كه شوهرها هستند . چنان‌چه اين احتمال در ( مرآة العقول ) نيز ذكر شده است .\r\nبنابراين احتياج نيست كه اين احتمال در توجيه روايت « اذا نهين لا ينتهين » گفته شود و يا احتياجى نيست كه گفته شود چون اهل ذمّه يك معناى كلّى است و لو مورد نهى زنها هستند ولى چون تعبير اهل شده و اهل مذكّر است ؛ ضمير به اعتبار اهل مذكّر آورده شده است .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\nمعناى علوج روايت :\r\nمعناى علوج به حسب استعمال لغوى ( الرجل الضخم فى كفار العجم ) است .\r\nولى به حسب استعمالات در كتب حديث به آنهائى كه سر و كار با زمين و كشت دارند ، گفته مىشود ( يعالجون الارض ) و معمولًا به افرادى علج گفته مىشود كه عجم بوده و خيلى قوى و گردن كلفت بودند .\r\n\r\n2 - كلام استاد مد ظله العالى در بيان مفاد روايت : ( يادآورى و تكميل )\r\nاحتمال داده مىشود كه مراد از « اذا نهوا لا ينتهون » اين باشد كه در مسألهء ستر ، اين‌ها حرف گوش نمىكنند و مثل حيوانات هستند ، چيزى سرشان نمىشود و اصلًا نهى در بارهء اين‌ها هيچ كاره است و مؤثر نيست ، اين‌ها فاقد فرهنگ هستند .\r\nبنابراين مسلمان‌هايى كه مكشوف الوجه هستند ، همانند كفار هستند ؛ ولى بىفرهنگ نيستند و اين طور نيست كه ( نهى ) در هيچ مرحله‌اى در آنها مؤثر نباشد ، دليلى نداريم كه در بارهء اين‌ها نيز شارع الغاء حرمت كرده باشد و اين‌ها هم همانند كفار و غيره باشند . البته من نمىخواهم ترجيح قطعى بدهم ولى على اى تقدير اصل اولى عدم جواز نظر به اشخاص است و چون در مورد مسلمان‌هايى كه بىفرهنگ نيستند و فقط در روباز گذاشتن شبيه كفار هستند ( مثل بعضى از مسلمانان لبنان يا بعضى از مسلمانان ايرانى در زمان سابق ) ، استثناء ثابت نشده است و نگاه كردن در غير از كوچه و بازار را جايز نمىدانم و ثانياً بعد از اينكه علوج را معنا كرديم به افراد خشن و غير متعارف كذايى و فاقد فرهنگ ، ديگر دليلى نداريم كه به وسيلهء روايت عباد بن صهيب ، روايت سكونى را تقييد بزنيم .\r\nتوضيح مطلب : سابقاً به وسيلهء روايت عباد بن صهيب ، روايت سكونى را تقييد زديم به اين شرح كه اگر يك شيئى دو علت داشته باشد كه يكى ذاتى و ديگرى عرضى ، شيئى كه علّت ذاتى دارد نبايد ضميمه شود به شيئى كه علت عرضى دارد . مثلًا وقتى عده‌اى از اشياء متنجس را كه در اثر ملاقات با نجس ،\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمتنجس شده‌اند ، مىشمارند اگر جزء آنها سگى كه با قاذورات ملاقات كرده را هم ذكر كنند ، قبيح است . زيرا سگ ذاتاً نجس است . در اينجا هم چون در روايت عباد بن صهيب اهل ذمّة در كنار ساير مسلمان‌ها ذكر شده است نتيجه گرفتيم اولًا احترام نداشتن نساء اهل ذمّة در روايت سكونى به علت مراعات نكردن حجاب است ، يعنى با مراعات نكردن حجاب ، سلب احترام از خودشان كرده‌اند نه به علت ذات اهل ذمّه بودن . و ثانياً عنوان عرضى كه سبب جوازِ نظر شده است ، اين است كه اين‌ها عادت به كشف كرده‌اند و نهى سرشان نمىشود .\r\nولى اين حرف به نظر ما درست نيست . براى اين كه در مثال سگ ، نجاستِ سگ ذاتى است و نجاستِ متنجس عرضى و در ما نحن فيه هم كفر و هم علوج عرضى است و قابل زوال مىباشد و بلكه بىفرهنگ بودن علوج به ذاتيت نزديك‌تر است تا كفر كافر . زيرا كفر را آسان‌تر مىشود بر طرف كرد ولى تربيت كردن يك شخص بىفرهنگ خيلى سخت است .\r\nبنابراين ممكن است در اينجا بگوييم اگر دو شىء عرضى كه يكى خيلى چشم‌گيرتر است ، را بخواهند عطف كنند هيچ اشكالى ندارد و معناى روايت چنين خواهد شد : كه نگاه كردن به كفار جايز است و همچنين نگاه كردن به افرادى كه تربيت نشدنى هستند و مثل بهائم حرف سرشان نمىشود ، نيز جايز است . ولى جواز نگاه كردن به مسلمان‌هايى كه در مسأله رونگرفتن شبيه به كفار يا علوج هستند را نمىتوان استفاده نمود ، چنانچه گذشت .\r\n\r\nج ) : معناى غض در آيهء شريف ( يادآورى و تكميل )\r\nكلمهء غض همانطور كه از تعابير لغويين استفاده مىشود به معناى خفض و كسر و امثال آن مىباشد و هيچ كدام از لغويين چشم ( پلكها ) را روى هم گذاشتن معنا نكرده‌اند بلكه فقط در مادهء انفعال آن را به انغماض تفسير كرده‌اند . در ( منجد ) انغضاض را به انغماض ترجمه كرده است . البته ابو الفتوح و آقاى طباطبايى\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nفرموده‌اند كه غض يعنى چشم‌ها را روى هم بگذاريد ولى اين حرف مساعد با كتب لغت نيست .\r\n\r\nد ) معناى « مِن » در آيهء غضّ ( يادآورى و تكميل )\r\n\r\n1 - نقل اقوال :\r\nاخفش گفته است كه « من » زائده است ، سيبويه گفته است كه « من » زائده نيست . صاحب كشاف هم مىگويد : زائد نيست و معناى « من » اين را افهام مىكند كه بايد غضّ بصر بشود « عما يحرم و الاقتصار على ما يحل » ، زبدة البيان ( آيات الاحكام محقق اردبيلى ) هم اين مطلب را از كشّاف نقل مىكند .\r\n\r\n2 - مناقشهء محقق اردبيلى\r\nايشان مىفرمايند اگر « من » بر سر مبصرات در آمده بود ، مىتوان گفت در مبصرات تبعيض است و بعضى از مبصرات را مىشود نگاه كرد ( محارم ) و بعضى از مبصرات را نمىشود نگاه كرد ( غير محارم ) ولى « من » بر سرِ بصر در آمده نه مبصر پس « من » اگر تبعيضيه باشد بايد بصر تبعض پيدا كند و چون معقول نيست تبعض بصر ، حرف اخفش اولى است كه « من » زائده است .\r\n\r\n3 - رد مناقشه از طرف استاد مد ظله العالى و نظر ايشان در معناى « مِن »\r\nدر دفاع از كشاف عرض مىكنيم كه تبعيض درست است و اشكالى هم ندارد كه بر سر بصر در بيايد بنابراين معناى آيه اين است كه عين خائنه را غضّ كنيد نه عين امينه را و اين به خود بصر مىخورد نه مبصر .\r\nمنتها اين كه عين چه عينى است ؟ صغرايش بايد از خارج پيدا شود كه آيا به حسب علل ( نگاه از روى شهوت ) خائنه حساب كنيم يا بر حسب متعلقات نظر ( نگاه به بعضى از مواضع ) و يا اين كه هر دو با هم خائنه حساب مىشود . خلاصه\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nاينكه اين‌ها را ديگر آيه متعرض نيست و بايد از خارج استفاده كنيم . اگر من را تبعيضيه بگيريم اولًا يك نحوه اجمالى آيه پيدا مىكند و تالى فاسدى هم ندارد و ثانياً معناى آيه اين مىشود كه انسان بايد حدى براى نگاه كردن نگه دارد و صغرى را هم سنت تعيين مىكند .\r\n\r\nنظر استاد :\r\nواقع قضيه عبارت از اين است كه با توجه به مراجعه به كتاب لغت و وجداناً ، معناى غض در «  يَغُضُّوا مِنْ أَبْصارِهِمْ  » با «  وَ اغْضُضْ مِنْ صَوْتِكَ  » يك جور است .\r\nو همانطور كه در «  وَ اغْضُضْ مِنْ صَوْتِكَ  » معنا مىكنيد كه صدايت را بلند نكن . اين به خاطر « من » نيست بلكه در خود مفهوم غض ، خفض خوابيده است و به همين جهت كسى « من » را تبعيضيه نگرفته است تا مهمل معنا كند در « يغضوا من ابصارهن » نيز « من » ، تبعيضيه نيست بنابراين بود و نبود « من » در اينجا همان طورى كه لغويين ذكر كرده‌اند ، فرقى ندارد و يكسان است . و اگر نباشد هم همان معنا را مىدهد كه بودش هست و اين كه آيا « من » زائده است يا حشويه هر چه باشد ، مثل « من » در باب نكاح يا بيع مىماند كه انكحت و بعت را هم با « من » مىگويند و هم بدون « من » .\r\n« * و السلام * »\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\n17 / 8 / 1377 يكشنبه درس شمارهء ( 33 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء جلسات قبل و اين جلسه :\r\nدر جلسات قبل معناى « غض » و « مِن » در آيه شريفهء « غض » بيان گرديد . در اين جلسه به ادامهء تفسير آيه « غض » پرداخته ، مفاد آن را بنابر احتمالات مختلف بيان نموده و در ضمن رواياتى را كه در شأن نزول آيهء شريفه پرداخته ، نقل كرده و خواهيم گفت كه تنها روايت سعد اسكاف از جهت سندى قابل اعتماد است و نيز بحث رجالى مبسوطى در بارهء سعد بن طريف اسكاف ارائه خواهيم داد .\r\n\r\nالف ) : ادامهء آيهء شريفه « غضّ »\r\n\r\n1 - آيا آيهء شريفه مطلق است ؟\r\nدر جلسهء قبل گفتيم كه « مِن » در آيه ممكن است به معناى تبعيض باشد ، يا ممكن است معناى بيشترى از آن استفاده نشده ، بود و نبود آن يكسان باشد . ما احتمال دوم را اظهر دانستيم . حال بنابر هر دو احتمال به بيان معناى آيه مىپردازيم و بررسى مىكنيم كه آيا آيهء شريفه دليل مطلقى خواهد بود كه در هنگام شك بتوان بدان استناد كرد ، يا خير ؟\r\nاگر « مِن » در آيه براى تبعيض باشد ، « ابصار » به دو دسته امينه و خائنه تقسيم مىگردد . عين امينه وجوب غضّ ندارد ولى عين خائنه وجوب غضّ دارد . در اين صورت آيه بيان نمىكند كه چه عينى امينه است و چه عينى خائنه ؟ بلكه بايد اين امر را از ادلهء ديگر هم چون روايات استفاده كرد . اين كلام مرحوم آقاى خوئى كه آيه را به معناى حرمتِ نگاه شهوانى دانسته‌اند ، دليلى ندارد . زيرا ممكن است عين خائنه خصوص نظر به فروج باشد ، يا احدهما ( / نگاه شهوانى و نگاه به فرج ) باشد يا احتمالات ديگرى كه آيه شريفه براى تعيين هيچ يك از آنها كفايت نمىكند ، پس\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبنابر تبعيضيه بودن « مِن » ، آيهء شريفه از مطلقات مسأله نخواهد بود .\r\nولى اگر وجود « مِن » را با عدم آن يكسان بدانيم ، در اين صورت قطعاً مراد از آيه اطلاقِ حرمت ، به طور كلى نيست كه به مؤمنين خطاب شده باشد كه چشمانتان را زير بيندازيد و غير از جلوى پاى خود هيچ چيزى را نبينيد نه از جمادات ، نه از حيوانات ، نه از انسان‌ها ، بلكه به تناسب حكم و موضوع مراد از حرمت نكاه ، نگاه به انسان‌هاست .\r\n\r\n2 - تذكر يك نكته\r\nتناسب حكم و موضوع در توسعه و تضييق مفاهيم دخالت دارد ، مثلًا در آيهء شريفه  « وَ الَّذِينَ هُمْ لِفُرُوجِهِمْ حافِظُونَ » *  آيا مراد از حفظِ فرج همانند حفظ مال است كه مواظب باشيد صدمهء مادى به اين عضو نخورد ، و مثلًا آن را از سرما خوردن و زخم شدن و آسيب مادى محافظت كنيد ، قطعاً مراد اين نيست ، بلكه مراد حفظ فرج از صدمه معنوى و به گناه افتادن مىباشد ، همين طور مراد از حفظ لسان نيز محافظت آن از لغويات و محرمات بوده به جنبهء معنوى كار دارد نه به آسيبهاى مادى . ولى مراد از حفظ مال ، محافظت مادى از مال مىباشد . در آيهء شريفه غضّ هم مراد از آن به تناسب حكم و موضوع حرمت نگاه به خصوص انسان‌هاست نه معناى وسيع‌تر از آن .\r\n\r\n3 - احتمالات در حدّ لزوم غضّ\r\nحال در مورد انسان‌ها ، مراد از لزوم غضّ چه مقدار مىباشد ؟ در اينجا چند احتمال وجود دارد :\r\nاحتمال اول : معناى عام مراد باشد ، نگاه به بدن انسان‌ها جايز نيست ، و هر مقدارى كه از سنت تخصيص استفاده شود ما از اين عموم رفع يد مىكنيم و در ساير موارد به عام تمسك مىكنيم ، اين معنا از كلام محقق اردبيلى در آيات الاحكام\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nاستفاده مىشود .\r\nاحتمال دوم : مراد ، حرمت نظر به خصوص فرج است ، به قرينهء سياق آيه و اقتران با  « وَ يَحْفَظُوا فُرُوجَهُمْ »  ، ابو الفتوح رازى در تفسير خود اين معنا را پذيرفته ، و مرحوم آقاى طباطبائى هم در الميزان با اشارهء گذرا همين تفسير را آورده‌اند .\r\nدر توضيح اين احتمال مىگوييم كه از پاره‌اى روايات و برخى از اقوال عامه برمىآيد كه مراد از حفظ فرج در آيات قرآنى حفظ فرج از زنا مىباشد مگر در آيهء غضّ كه با توجه به سياق آيات كه مربوط به نظر و ستر مىباشد مراد حفظ فرج از نگاه ديگرى و تستّر آن مىباشد ، بنابراين متناسب مىباشد كه مراد از غضّ هم حرمت نگاه به فروج باشد ، به افراد دستور تستّر فروج داده شده تا ديگران آن را نبينند و به ديگران هم دستور نگاه نكردن داده شده است .\r\nاحتمال سوم : مراد ، حرمت نظر شهوانى است ، كه در روايات ديگر از آنها به « سهم من سهام ابليس » ياد شده است .\r\nاحتمال چهارم : كه به نظر ما مىرسد كه متعلّق حرمت نگاه همان امرى است كه در ذيل آيه در بارهء حرمت ابداء عنوان كرده است ، در ذيل آيه مىخوانيم :  « وَ لا يُبْدِينَ زِينَتَهُنَّ إِلَّا ما ظَهَرَ مِنْها »  ، ابداء زينت مخفيّه جائز نيست و نيز :  « وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ . . . »  ابداء زينت براى غير محارم حرام است ، مىتوان متعلق حرمت غضّ را همان مواردى دانست كه ابداء زينت جائز نيست ، يعنى ابداء زينت مخفيّه و براى غير محارم .\r\nان قلت : اين معنا مفهوم  « يَغُضُّوا مِنْ أَبْصارِهِمْ »  را روشن مىسازد ولى نه معناى  « يَغْضُضْنَ مِنْ أَبْصارِه‌ِنَّ »  را .\r\nقلت : شايد بتوان گفت كه از آيه حرمت نگاه به نحو مطلق استفاده مىشود ، البته در مورد نگاه مردها ، مواردى كه كشف آنها براى زنان جايز دانسته شده به منزلهء استثناء متصلى است كه اين اطلاق را تقييد مىكند . ولى در مورد زنها ، نگاه آنها به\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nطور مطلق به مردها جايز نيست ، البته با توجه به سيره ، نگاه به موى مردها و برخى از اعضاء ديگر را جايز مىدانيم ، ولى ساير موارد داخل در اطلاق آيه خواهد بود .\r\nتحقيق در اين جهت را به بحثهاى آينده موكول مىكنيم . به هر حال بهتر است براى تبيين معناى آيه به رواياتى كه در شأن نزول اين آيه وارد شده است رجوع كنيم .\r\n\r\nب ) : روايات واردهء در بارهء آيه غضّ\r\n\r\n1 - نگاهى به روايات\r\nدر ذيل آيهء شريفه دو روايت وارد شده است كه به حسب ظاهر يك نحو تنافى بين اين دو ديده مىشود . در يك روايت ( روايت أبو عمرو زبيرى ) متعلق غضّ را نگاه به فروج متماثل دانسته است ، يعنى مرد به عورت مرد و زن به عورت زن نگاه نكند ، كه البته نبايد از جهت خصوصيتى در آن باشد ، بلكه چون در قديم رايج بود كه مردها بدون لنگ حمام مىرفته‌اند زنها هم همين طور ، دستور لزوم غضّ از نگاه به عورت داده شده ، و از آنجا كه مرسوم نبوده كه مردها و زنها با هم بدون لنگ حمام بروند ، اين صورت را متعرض نشده است و تنها به صورت محل ابتلاء كه نظر به عورت مماثل بوده ، اشاره كرده است .\r\nروايت ديگر روايت سعد اسكاف است كه از آن استفاده مىشود آيه مربوط به نگاه شهوانى به صورت و موى زنهايى است كه ستر مناسبى نداشته‌اند .\r\n\r\n2 - روايت أبو عمرو الزبيرى\r\nعلى بن ابراهيم عن أبيه عن بكر بن صالح عن القاسم بن بريد قال حدّثنا أبو عمرو الزبيرى عن أبى عبد الله عليه السلام قال قلت له : أيّها العالم أخبرنى أى الاعمال أفضل عند الله . . . ( فأورد حديثاً طويلًا ذكر فيه فرض الايمان على الجوارح منه : ) و فرضٌ على البصر أن لا ينظر الى ما حرّم الله عليه و أن يعرض عما نهى الله عنه ممّا لا يحلّ له و هو عمله و هو من\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nالايمان . فقال تبارك و تعالى :  قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ  فنهاهم أن ينظروا الى عوراتهم و أن ينظر المرء الى فرج أخيه و يحفظ فرجه أن ينظر اليه ، و قال  وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ  « 1 » من أن تنظر إحداهن الى فرج أختها و تحفظ فرجها من أن ينظر اليها و قال : كل شىء فى القرآن من حفظ الفرج فهو من الزنا الّا هذه الآية فانّها من النظر . . .\r\n\r\n3 - روايت سعد الاسكاف\r\nمحمد بن يحيى عن أحمد بن محمد عن على بن الحكم عن سيف بن عميرة عن سعد الإسكاف عن أبى جعفر عليه السلام قال : استقبل شاب من الانصار امرأة بالمدينة و كان النساء يتقنعن خلف آذانهنّ ، فنظر اليها و هى مقبلة ، فلمّا جازت نظر اليها و دخل فى زقاق - قد سمّاه لبنى فلان - فجعل ينظر خلفها و أعترض وجهه عظم فى الحائط أو زجاجة فشق وجهه ، فلمّا مضت المرأة نظر ، فاذا الدماء تسيل على صدره و ثوبه فقال : و الله لآتين رسول الله صلى الله عليه و آله و سلم و لأخبرنه . قال فاتاه فلمّا رآه رسول الله صلى الله عليه و آله و سلم قال له ما هذا ؟ فأخبره فهبط جبرئيل عليه السلام بهذه الآية :  قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّهَ خَبِيرٌ بِما يَصْنَعُونَ  « 2 »\r\nاز اين روايت استفاده مىشود كه در زمانهاى سابق زنها خمار و چارقد را پشت گوش مىبستند در نتيجه صورت باز بوده و به تبع مقدارى از مو هم ديده مىشده است . از اين روايت برمىآيد كه در آيهء شريفه متعلق غضّ ، صورت و مقدارى از مو\r\n\r\n\r\n","description":"","footnote":"\r\n( 1 ) لعلّ « من » مصحّف « فنهى »\r\n( 2 ) كافى 5 : 521 / 5 ، وسائل 20 : 192 / 25398 ، ب 104 از ابواب مقدمات النكاح ، ح 4 ، جامع الاحاديث 20 : 276 / 892 ، ب اول از ابواب جملة من احكام الرجال و النساء و الأجانب ، ح 1 .\r\n","page_name":" 263 ","page_number":263},
  {"content":"\r\n\r\nرا شامل مىشود و مراد خصوص عورت نيست ، و نگاه هم در مورد نزول قهراً نگاه شهوانى بوده است .\r\n\r\n4 - جمع بين اين دو روايت\r\nاين دو روايت را مىتوان با هم جمع كرد كه آيه هر دو مورد را شامل مىشود ، هم نگاه شهوانى به طور مطلق ( هر چند به فروج نباشد ) ، هم نگاه به فروج ( هر چند از روى شهوت نباشد ) . البته در هر روايت به تناسب ، برخى از مصاديق آيه ذكر شده باشد . ممكن است آيه يك بار براى هر دو جهت نازل شده باشد و ممكن است دو بار نازل شده باشد ، به هر حال اين جمع در روايت ممكن است ، ولى بايد ببينيم كه آيا اين روايات ذاتاً صلاحيت استناد دارند تا ناچار شويم بين آنها جمع نماييم زيرا اين كه تا امكان جمع وجود دارد ، نبايد روايت را طرح كرد در صورتى است كه ذاتاً دو روايت صلاحيت داشته باشند .\r\n\r\n5 - سند روايت أبو عمرو زبيرى\r\nاين روايت هر چند در كافى وارد شده از جهت سند قابل اعتماد نيست ، در سند روايت ابو عمرو زبيرى وارد شده كه تنها در اين روايت و چند روايت اندك ديگر ، وارد شده و هيچ جا توثيق نشده و شايد اصلًا شيعه هم نباشد .\r\nان قلت : در روايت از امام عليه السلام با تعبير « جعلت فداك » ياد كرده كه نشان تشيّع راوى است .\r\nقلت : اين تعبير دلالت بر تشيّع وى ندارد ، چه اهل سنت هم ( بجز موارد نادرى از آنها ) به ائمه ما به عنوان عالم اهل بيت نگاه كرده و با احترام و تجليل از آنها ياد مىكنند و به علم و زهد و اخلاق آنها معترفند . « 1 »\r\n\r\n\r\n","description":"","footnote":"\r\n( 1 ) شعر جامى در مدح امام رضا عليه السلام معروف است ، جاحظ نيز در رساله در مفاخرهء بنى هاشم ، مىگويد كه شما چه كسى در دنيا مثل حسن عسكرى سراغ داريد كه تمام آباء و اجداد آنها ممتازترين افراد عالم باشند ، امام عسكرى عليه السلام در هنگام مرگ جاحظ بيست و يك‌ساله بوده‌اند ، با اين حال چنين در مقابل حضرت تخضع مىكنند ، حتى مرحوم شيخ جواد مغنيه از بعضى فلاسفه مادى مصر نقل مىكرد كه قائل بود ائمه اهل بيت علومى دارند ما فوق علوم بشرى .\r\n","page_name":" 264 ","page_number":264},
  {"content":"\r\n\r\nبه هر حال وثاقت أبو عمرو زبيرى ثابت نيست ، از سوى ديگر در سند روايت بكر بن صالح واقع شده كه نجاشى او را تضعيف كرده است . « 1 »\r\nدر سند روايت سعد اسكاف هم به جز وى ساير افراد بدون اشكال ثقه هستند ، ولى وثاقت سعد محل بحث مىباشد .\r\n\r\nج ) : حالات سعد اسكاف\r\n\r\n1 - ترجمهء احوال\r\nسعد اسكاف همان سعد بن طريف است كه نجاشى در بارهء وى مىنويسد : سعد بن طريف الحنظلى مولاهم الاسكاف ، كوفى يعرف و ينكر ، روى عن الاصبغ بن نباته ، و روى عن أبى جعفر و أبى عبد الله ( عليهما السلام ) و كان قاضياً . « 2 »\r\nابن غضائرى در بارهء او گفته است : ضعيف . « 3 »\r\nدر رجال كشى آمده است : قال حمدوية : سعد الاسكاف و سعد الحفاف و سعد بن طريف ، واحد . قال نصر : و قد أدرك على بن الحسين . قال حمدويه : و كان ناووسيا و قد ( وقف خ . ل ) على أبى عبد الله عليه السلام « 4 »\r\nنسخهء صحيح بنابر اظهر در اينجا نسخهء « وقف » مىباشد ، و عبارت وقف على أبى عبد الله عليه السلام تفسير ناووسيه مىباشد . ناووسيه هم از فِرق واقفه مىباشند ولى نه واقفهء معروف كه « الواقفه على الكاظم عليه السلام » مىباشند ، بلكه ناووسيه « الواقفه على الصادق عليه السلام » مىباشند و معتقدند كه امام آخر\r\n\r\n\r\n","description":"","footnote":"\r\n( 1 ) رجال نجاشى : 109 / 276 .\r\n( 2 ) رجال نجاشى : 178 / 468 .\r\n( 3 ) خلاصه علامه حلى : 353 / 1390 و نيز رجال ابن داود : 456 / 200 .\r\n( 4 ) رجال كشى : 215 / ذيل 384 .\r\n","page_name":" 265 ","page_number":265},
  {"content":"\r\n\r\nامام صادق عليه السلام بوده و آن حضرت فوت نكرده و از نظر غايب است . « 1 »\r\nاز سوى ديگر شيخ طوسى در بارهء وى مىگويد : صحيح الحديث « 2 »\r\n\r\n2 - جمع‌بندى كلمات ائمه رجال\r\nاز ملاحظهء مجموع كلمات ائمهء رجال چنين مىتوان گفت كه ابن غضائرى « 3 » مسلك متن‌شناسى داشته گاه روايات افراد را ملاحظه مىكرد و آنها را به عقيدهء خود غلوآميز مىدانسته و از اين رو راوى را تضعيف مىكرده ، در اينجا هم شايد در روايات سعد اسكاف رواياتى مربوط به مذهب ناووسى ديده از اين رو او را تضعيف كرده ، نجاشى هم برخى از روايات او را صحيح و برخى را نادرست دانسته و از او به « يعرف و ينكر » ياد كرده ، شيخ طوسى هم در روايات وى كه مربوط به احكام و امورى كه بدان‌ها استناد مىشود ، نقطه ضعفى نديده و او را معتبر و معتمد و صحيح الحديث دانسته است ، بنابراين از مجموع كلمات ائمهء رجال برمىآيد كه روايات فقهى سعد اسكاف معتمد است ، حال آيا واقعاً ناووسى بوده يا خير ؟\r\nمعلوم نيست .\r\nالبته ممكن است : صحيح الحديث را به قرينهء ساير نقل‌ها به معناى صحيح التحديث بگيريم ، يعنى سعد اسكاف خودش در نقل - نه در منقول - مورد اعتماد است و بنابراين منافاتى ندارد كه پاره‌اى از منقولات وى از اعتبار لازم برخوردار\r\n\r\n\r\n","description":"","footnote":"\r\n( 1 ) در فِرق شيعه نوبختى : 66 و 67 مىخوانيم : فلمّا توفى أبو عبد الله جعفر بن محمد عليه السلام افترقت شيعته . . . ففرقة منها قالت أنّ جعفر بن محمد حى لم يمت و لا يموت حتى يظهر و يلى امر الناس و أنه هو المهدى . . .\r\nو هذه الفرقة تسمى الناووسية\r\n( 2 ) رجال طوسى باب اصحاب على بن الحسين عليه السلام ، باب السين ، رقم 17 .\r\n( 3 ) البته كتاب موجود از ابن غضائرى معروف ( احمد بن الحسين ) مىباشد - كما هو الاظهر - يا از كس ديگر ، به هر حال مؤلف شخص دقيق النظرى است كه مسلك متن‌شناسى هم داشته است . استاد - مد ظلّه -\r\n","page_name":" 266 ","page_number":266},
  {"content":"\r\n\r\nنباشد و به تعبير نجاشى : يعرف و ينكر ، اين معنا البته خلاف ظاهر است ، ظاهر صحيح الحديث ، صحيح الخبر است نه صحيح الاخبار ، ولى براى جمع بين كلمات قوم مىتوان صحيح الحديث را چنين معنا كرد .\r\nمعناى ديگرى هم در اينجا براى عبارت نجاشى مىشود كه البته بعيد است و آن اين است كه مراد از يعرف و ينكر : يعرف من جهة حديثه و ينكر من جهة مذهبه باشد ، همانند بنو فضال كه در بارهء آنها وارد شده : خذوا ما رووا و ذروا ما رأوا « 1 »\r\nبه هر حال به نظر مىرسد كه ما بايد روايات سعد اسكاف را بپذيريم .\r\nتذكر دو نكتهء رجالى كه مربوط به بحث فقهى نيست ، مفيد است :\r\n\r\n3 - تذكر نكته‌اى در رجال نجاشى :\r\nدر رجال نجاشى در بارهء وى گفته شده : كان قاضياً ، سعد اسكاف در كتب عامه هم مترجم است وى را نيز تضعيف كرده‌اند ولى هيچ كس به منصب قضايى وى اشاره نكرده با اين كه ترجمه مفصل حالات وى را آورده‌اند و در روايات هم شاهدى بر قاضى بودن وى نيافتيم .\r\nاز اين رو ما احتمال مىدهيم كه كلمه قاضياً مصحف قاصّاً باشد . در ترجمهء وى در رجال كشى مىخوانيم : . . عن سعد الاسكاف قال قلت لأبي جعفر عليه السلام أنى أجلس فاقص و اذكر حقكم و فضلكم قال وددت أنّ على كل ثلاثين ذراعاً قاصاً مثلك « 2 »\r\nكلمه قاصاً و قاضياً بسيار شبيه به هم نگاشته مىشده ، بخصوص با توجه به عدم پايبندي به نگارش نقطه‌ها و محو شدن آنها در نسخه ، و احتمال تصحيف اين دو به هم بسيار طبيعى است .\r\nپس بعيد نيست « قاضياً » در رجال نجاشى مصحّف قاصّاً باشد .\r\n\r\n4 - تذكرى در بارهء معجم رجال الحديث\r\nمرحوم آقاى خوئى مىفرمايند : بعيد نيست سعد بن طريف تا زمان حضرت\r\n\r\n\r\n","description":"","footnote":"\r\n( 1 ) غيبة الطوسى ، بعد ذكر التوقيعات\r\n( 2 ) رجال كشى : 215 / 384 .\r\n","page_name":" 267 ","page_number":267},
  {"content":"\r\n\r\nرضا مانده باشد و فوت امام كاظم عليه السلام را درك كرده باشد .\r\nولى اين مطلب بعيد است ، چه سعد بن طريف به اتفاق شيعه و اهل سنت « 1 » از اصبغ بن نباته روايت مىكند و روايت وى از اصبغ در اسناد بسيارى وارد شده است ، اصبغ بن نباته از حضرت امير بسيار روايت مىكند ، و به نوشتهء اهل سنت از عمر هم روايت مىكند « 2 » ، مرگ عمر در سال 23 هجرى بوده است و اگر اصبغ پس از وى شصت سال هم زنده باشد وفات وى از سال 83 عقب تر نخواهد بود ، و زنده ماندن سعد اسكاف بعد از اصبغ كه بيش از حوالى سال 83 زنده نبوده تا سال وفات امام كاظم عليه السلام در سال 183 بسيار بعيد است ، زيرا بايد راوى صدسال پس از مرگ شيخ خود زنده باشد كه اين امر مستبعد است .\r\nبه تقريب ديگر سعد بن طريف از اصحاب امام سجاد عليه السلام ( م محرم 94 يا 95 ) است ، و بايد قريب نود سال پس از وفات حضرت سجاد زنده باشد كه اين مقدار عمر جزء نوادر است كه اگر واقعيت داشت ، ائمه رجال بدان متعرض مىشده‌اند .\r\nبنابراين باقى ماندن سعد بن طريف تا زمان امام رضا عليه السلام بسيار بعيد است .\r\n« * و السلام * »\r\n\r\n\r\n","description":"","footnote":"\r\n( 1 ) تهذيب الكمال 10 : 272\r\n( 2 ) تهذيب الكمال 3 : 308 / 537\r\n","page_name":" 268 ","page_number":268},
  {"content":"\r\n\r\n\r\n18 / 8 / 1377 دوشنبه درس شمارهء ( 34 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء اين جلسه و جلسهء پيش :\r\nبحث ما در چند جلسهء اخير در بارهء مفهوم آيه غضّ ( / آيات 30 و 31 سوره نور ) و بررسى برخى روايات مربوط به آن بود . همچنين پيش‌تر در اوايل كتاب النكاح مطلبى پيرامون معناى نساءِ مضاف ( مانند نساءنا ، نساءكم ، نساءهن و . . . ) در قرآن كريم از شيخ محمد عبده نقل و اجمالًا نقد شده بود ، اينك سخن وى در بارهء مفهوم  ( نِساءَنا )  كه با بحث ما بىارتباط نيست - مورد بررسى و نقد تفصيلى قرار مىگيرد و سپس معناى  ( نِسائِهِنَّ )  در آيهء 31 نور با توجّه به اقوال مربوطه بررسى و تحليل خواهد شد .\r\n\r\nالف ) : بررسى كلام شيخ محمد عبده در بارهء مفهوم « نِساءَنا » در آيهء مباهله :\r\n\r\n1 - خلاصهء مدّعاى شيخ محمد عبده :\r\nمحمد رشيد رضا به نقل از شيخ محمد عبده در ذيل آيهء مباهله در تفسير « المنار » مىگويد « روايات بر اين اتّفاق دارند كه پيامبر اكرم ( ص ) براى مباهله حضرت على ( عليه السلام ) و فاطمه ( سلام الله عليها ) و حسنين ( عليهما السلام ) را همراه آوردند . ولى اين روايات ساخته و پرداختهء شيعيان است كه مراد از  ( نِساءَنا )  را فاطمه ( ع ) و مراد از ( انفسنا ) را على ( ع ) مىدانند و آنها را در ميان اهل سنت رايج و شايع ساخته‌اند . اما اصولًا چنين معنايى قابل انطباق بر آيه نيست . زيرا كلمهء  « نِساءَنا »  را هيچ فرد عربى در مورد دختر خود به كار نمىبرد ، به خصوص آن كه خود داراى همسرانى نيز باشند .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\n2 - شواهد احتمالى براى سخن عبده :\r\nوى ممكن است براى سخن خود به اين استناد كند كه در قرآن كريم از آياتى كه در آنها ( نساء ) به صورت مضاف آمده ، در يازده مورد ، مراد از ( نساء ) ازواج مىباشد . اين آيات عبارتند از :  « أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ »  « 1 » ،  « نِساؤُكُمْ حَرْثٌ لَكُمْ »  « 2 » ،  « وَ اللَّاتِي يَأْتِينَ الْفاحِشَةَ مِنْ نِسائِكُمْ »  « 3 » ،  « وَ أَخَواتُكُمْ مِنَ الرَّضاعَةِ وَ أُمَّهاتُ نِسائِكُمْ وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ »  « 4 » ،  « وَ اللَّائِي يَئِسْنَ مِنَ الْمَحِيضِ مِنْ نِسائِكُمْ إِنِ ارْتَبْتُمْ فَعِدَّتُهُنَّ ثَلاثَةُ أَشْهُرٍ »  « 5 » ،  « لِلَّذِينَ يُؤْلُونَ مِنْ نِسائِهِمْ »  « 6 » ،  « الَّذِينَ يُظاهِرُونَ مِنْكُمْ مِنْ نِسائِهِمْ »  « 7 » ،  « وَ الَّذِينَ يُظاهِرُونَ مِنْ نِسائِهِمْ »  « 8 » ،  « يا نِساءَ النَّبِيِّ مَنْ يَأْتِ مِنْكُنَّ بِفاحِشَةٍ مُبَيِّنَةٍ . . . »  « 9 » ، و  « يا نِساءَ النَّبِيِّ لَسْتُنَّ كَأَحَدٍ مِنَ النِّساءِ »  « 10 » .\r\n\r\n3 - ردّ كلام عبده از سوى استاد - مد ظلّه -\r\n\r\nجواب نقضى :\r\nدر پاسخ به استدلال فوق بايد گفت كه در يازده آيهء ديگر در قرآن كريم از جمله در همين آيهء مباهله به استناد روايات ، ( نساء ) مضاف در غير معناى ازواج به كار رفته است از جمله در شش آيهء مربوط به داستان حضرت موسى ( ع ) كه مربوط به قتل پسران توسط فرعون و زنده نگاه داشتن دختران بنى اسرائيل مىباشد ؛ اين آيات عبارتند از :\r\n « يُذَبِّحُونَ أَبْناءَكُمْ وَ يَسْتَحْيُونَ نِساءَكُمْ »  « 11 » ،  « يُقَتِّلُونَ أَبْناءَكُمْ وَ يَسْتَحْيُونَ نِساءَكُمْ »  « 12 » ،  « وَ يُذَبِّحُونَ أَبْناءَكُمْ وَ يَسْتَحْيُونَ نِساءَك‌ُمْ »  « 13 » ،  « سَنُقَتِّلُ أَبْناءَهُمْ وَ نَسْتَحْيِي نِساءَهُمْ »  « 14 » ،  « يُذَبِّحُ \r\n\r\n\r\n","description":"","footnote":"\r\n( 1 ) بقره : 187\r\n( 2 ) بقره : 223\r\n( 3 ) نساء : 15\r\n( 4 ) نساء : 23\r\n( 5 ) طلاق : 4\r\n( 6 ) بقره : 226\r\n( 7 ) مجادله : 2\r\n( 8 ) مجادله : 3\r\n( 9 ) احزاب : 30\r\n( 10 ) احزاب : 32\r\n( 11 ) بقره : 49\r\n( 12 ) اعراف : 141\r\n( 13 ) ابراهيم : 6\r\n( 14 ) اعراف : 127\r\n","page_name":" 270 ","page_number":270},
  {"content":"\r\n\r\n أَبْناءَهُمْ وَ يَسْتَحْيِي نِساءَهُمْ  » « 1 » و  « اقْتُلُوا أَبْناءَ الَّذِينَ آمَنُوا مَعَهُ وَ اسْتَحْيُوا نِساءَهُمْ »  « 2 » .\r\nدر تمامى اين آيات مراد از ( نساء ) قطعاً ازواج نيست و اضافهء زوجيت مراد نيست ، بلكه مراد اناث يا دختران مىباشد .\r\nهمچنين مراد از ( نساء ) در آيهء شريفهء  « وَ اصْطَفاكِ عَلى نِساءِ الْعالَمِينَ »  « 3 » ( در بارهء حضرت مريم ) زن‌هاى شوهر دار نيست ، بلكه معناى آيه تقدّم مريم ( ع ) بر تمامى زنان مىباشد . در آيهء شريفهء  « يا أَيُّهَا النَّبِيُّ قُلْ لِأَزْواجِكَ وَ بَناتِكَ وَ نِساءِ الْمُؤْمِنِينَ يُدْنِينَ عَلَيْهِنَّ مِنْ جَلَابِيبِهِنَّ . . . »  « 4 » نيز مراد از نساء المؤمنين تنها زنان همسردار نيست . در آيهء 31 نور هم - كه موارد حرمت ابداء زينت شمارش شده و از جمله  « نِسائِهِنَّ »  از آن موارد به شمار رفته - مقصود از اين تعبير نمىتواند ازواج ( / زوجات ) باشد ، زيرا به هنّ اضافه شده است . « 5 » بالاخره در آيهء 55 احزاب هم از جمله افرادى كه ورود آنها به خانهء اشخاص نياز به اجازه ندارد  « نِسائِهِنَّ »  ذكر شده كه مراد از آن زوجات نيست . بنابراين نمىتوان گفت كه ( نساء ) مضاف در قرآن كريم همواره به معناى ازواج به كار رفته است .\r\n\r\nپاسخ حلّى :\r\nدر واقع عبده مرتكب خلطى شده است . توضيح مطلب چنين است : در اضافه به عام ، گاه مضاف اليه به نحو عام افرادى و موضوع به طور انحلالى لحاظ مىشود ، مانند  « نِساؤُكُمْ حَرْثٌ لَكُمْ »  كه در آن حكم مذكور در آيه بر نساء هر يك از افراد يعنى زيد ، عمرو ، بكر و . . . به صورت انحلالى بار شده است . ولى گاه مضاف اليهِ عام ، انحلالى نيست ، بلكه عام مجموعى است و در واقع واحدِ ذو أجزاء\r\n\r\n\r\n","description":"","footnote":"\r\n( 1 ) قصص : 4\r\n( 2 ) غافر : 25\r\n( 3 ) آل عمران : 42\r\n( 4 ) احزاب : 59\r\n( 5 ) تفصيل بحث در بارهء مفهوم « نسائهن » در ادامهء درس خواهد آمد .\r\n","page_name":" 271 ","page_number":271},
  {"content":"\r\n\r\nمىباشد . اضافهء مزبور از نوع اضافهء جزء به كل است كه بسيار رايج نيز هست مانند دست زيد .\r\nحال در ما نحن فيه اگر مباهله ميان دو شخص معين بود ، مثلًا گفته شده بود كه تو زن خود را بياور و من هم زن خود را مىآورم ، در اين صورت اضافهء زن به شخص قطعاً معناى زوجيت داشت . ولى در اينجا مباهله ميان دو شخص نيست ، بلكه مباهله و مقابله در واقع ميان دو مكتب و دو عقيده است ( اسلام و نصرانيت ) و تناسب حكم و موضوع نيز در اينجا اقتضا ندارد كه حكم انحلالى باشد ( بر خلاف مورد  « نِساؤُكُمْ حَرْثٌ لَكُمْ »  ) . بلكه بر عكس تقابل مذكور مىرساند كه حكم انحلالى نيست . به عبارت ديگر مراد آيه شريفه اين است كه زنانى كه به ما به عنوان يك مكتب و عقيده انتساب دارند و نيز زنان منسوب به عقيدهء مقابل دعوت شوند ، نه مثلًا زوجهء فرد فردِ مسلمانان و نصارى . همچنين مسلّم است كه مراد آيه تمام زنان متعلق به مكتب و آيين اسلام ( نا ) نبوده ، بلكه زنان ممتاز و برگزيده مراد بوده است .\r\n\r\nنتيجه :\r\nبنابراين سخن عبده و حمل « نساءنا » در آيهء شريفه بر ازواج نه با مصطلح قرآنى ( در بارهء نساء ) سازگار است و نه با تحليل آيه مىسازد و به علاوه با واقعيت مسلّم تاريخى در روايات بسيارى كه خود اهل سنت هم ذكر كرده‌اند ، تنافى دارد .\r\nدر واقع ، اين انحراف وى ناشى از انحراف در عقيده و دور افتادن از مذهب حق و طريق قويم شيعه و در نتيجه محروم شدن از اين نعمت بزرگ الهى است . « 1 »\r\n\r\nب ) : بحث در بارهء مراد از « نِسائِهِنَّ » در آيهء 31 سورهء نور :\r\nدر باره اين كه مراد از « هنّ » و  « نِسائِهِنَّ »  در اين آيه - كه از جمله موارد استثناء از حكم حرمت ابداء زينت قرار داده شده - چيست ؟ اقوال مختلفى ذكر شده است .\r\n\r\n\r\n","description":"","footnote":"\r\n( 1 ) و به راستى سلوك و ايمان ما به مذهب برحق تشيّع ، نعمتى بزرگ و غير قابل سپاس شمرده مىشود و چه بسا اگر آباء ما بر اين طريق نبودند ، ما نيز به انحرافات مزبور دچار مىشديم . به عنوان مثال زمخشرى با آن كه از بزرگان تفسير و ادب به شمار مىرود ، در تفسير سورهء انشراح ذيل آيهء  « فَإِذا فَرَغْتَ فَانْصَبْ »  مىگويد كه برخى رافضه به خاطر بدعت اين آيه را  « فَانْصَبْ »  خواندند تا معنى آن نصبِ علىّ براى امامت شود . و اگر اين درست باشد ، ناصبى نيز مىتواند آيه را به معناى نصب ( بغض و عداوت على ( ع ) ) بداند . به فرمودهء مرحوم فيض ره مىبينيم كه اين شخص با چنين علمى كه « جار الله العلامه » ناميده شده ، چگونه خداوند قلب او را كور ساخته است و اين چنين مطلب بىربطى را در ردّ شيعه بيان كرده است .\r\n","page_name":" 272 ","page_number":272},
  {"content":"\r\n\r\nبرخى كوشيده‌اند كه معناى آن را بر همان مفهوم مطلق و عام باقى نگاه داشته اضافهء مزبور ( / اضافهء نساء به هنّ ) را به نحوى توجيه كنند و برخى ديگر از اين اضافه نوعى تخصّص و تضيّق را استفاده كرده‌اند :\r\n\r\n1 - اقوال كسانى كه معناى « نسائهنّ » را عام و وسيع مىدانند :\r\n\r\nالف شيخ احمد جزايرى در كتاب خود قلائد الدّرر مىگويد كه مراد از نسائهن در آيه تمامى زنان و نساء مىباشد\r\nو اين اضافه طرداً للباب و براى اين كه آيه يك نسق داشته باشد ، صورت گرفته است و به بيان ديگر صرفاً دليل لفظى داشته است .\r\n\r\nنقد استاد - مد ظلّه -\r\nولى اين دليل را نمىتوان پذيرفت . بسيار بعيد است كه در آيهء قرآن اضافه‌اى صورت بگيرد كه تنها اثر آن نكته‌اى لفظى ( / رعايت سجع ) باشد و از لحاظ معنوى هيچ گونه فايده‌اى در بر نداشته باشد . « 1 » به عبارت ديگر اين تحليل كه معنا فداى لفظ شده باشد با موقعيت و مقام آيات قرآن كريم سازگار نيست .\r\n\r\nب ) : مرحوم مجلسى در مرآة العقول فرموده‌اند كه اين اضافه نكته‌اى معنوى هم دارد\r\nو در واقع براى اين اضافه صورت گرفته است كه متوجه كند مراد آيه استثناى حرمت ابداء زينت براى هم‌جنسان است . يعنى اضافه به اعتبار تجانس و هم جنس بودن صورت گرفته و در واقع به نحوى اشعار به علّت دارد .\r\n\r\nتقريب اين نظريه :\r\nدر تقريب اين نظر مىتوان گفت كه هم چنان كه آوردن وصف  « اللَّاتِي فِي \r\n\r\n\r\n","description":"","footnote":"\r\n( 1 ) معروف است كه صاحب بن عبّاد نامه‌اى براى يكى از قضات قم نوشته بود كه در آن آمده بود : ايّها القاضى بقم ، قد عزلناك فَقُم » و قاضى مزبور گفته است كه من جرمى نداشتم ، انا قتيل القافيه ، يعنى عزل من براى آن بوده كه قافيهء سخنِ صاحب بن عباد درست شود . همچنين دربارهء دو فرد ارتشى به نام سالار افخم و سردار اكرم شعرى انشاء شده كه :\r\n آن دم كه شيپور عدو ، آواى زير و بم كند * سالار افخم خم شود ، سردار اكرم رم كند \r\nمرحوم آقاى والد - قدس سرّه - مىفرمودند كه اين افراد نيز از همان قتيل القافيه‌ها به شمار مىروند .\r\n","page_name":" 273 ","page_number":273},
  {"content":"\r\n\r\n حُجُورِكُمْ  » براى ربائب در آيهء شريفه  « وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ »  دخالتى در اصل حكم ندارد و براى تقريب ذهن يا اشعار به علل يا حِكَم حُكم آمده ، در ما نحن فيه نيز مىتوان گفت كه اضافه براى اين صورت گرفته كه برساند كه ابداء زينتِ يك جنس براى هم‌جنس خود اشكالى ندارد و اين كه در هم جنس از يكديگر رو بگيرند ، تناسب با اين حكم ندارد . در واقع اين تعبير به نحوى اشعار به علّت حكم دارد .\r\n\r\nنقد استاد - مد ظلّه -\r\nامّا اين نظريه هم تمام به نظر نمىرسد . اگر كلمه‌اى مانند « مثل » به « هنّ » اضافه شده بود و با اضافه نوعى تخصّص حاصل مىشد ، اين معقول و منطقى به نظر مىرسيد ، ولى در صرف اضافهء نساء ( با مفهوم عام خود ) به « هنّ » چه تضيّق و تخصّصى مىتواند پيدا كند كه متناسب با اضافه باشد ؟ بر اضافهء مزبور مسلّماً هيچ تضيّق و فايده‌اى مترتب نخواهد بود .\r\nممكن است گفته شود كه با اضافهء مزبور مفهوم نساء نوعى تضيّق پيدا مىكند ، زيرا شامل خود همان زن ( كه مخاطب حكم است ) نمىشود . زيرا با اضافه شدن نساء ( كه عام است و شامل خود زن هم مىشود ) به « هنّ » ، اين حكم تنها مماثل را شامل مىشود نه عين را ، بنابراين نوعى تخصّص را مىرساند .\r\nولى در پاسخ بايد گفت كه صرف اين كه يك فرد از افراد مضاف اليه خارج شود ، نمىتواند مصحّح اضافه دانسته شود و از نظر عرفى اين مصحّح قابل قبول نيست .\r\n\r\nدر قلائد الدّرر وجه ديگرى نيز آمده و آن اين است كه مراد از « نسائهن » زنانى مىباشد كه شخص با آنان معاشرت و حشر و نشر دارد\r\nمانند اقوام و بستگان و رفقا و . . . و ما مىدانيم كه گاه برخى قيودِ موضوع دخالتى در اصل ثبوت حكم ندارد و جرياً للغالب در مقام اثبات بيان مىشود . در اينجا نيز همين طور است و اصل حكم\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nبراى مطلق نساء است ( ثبوتاً ) ، ولى حكم تنها براى مواردى كه غالباً تحقق خارجى مىيابد ، اثبات شده است . امّا اين امر تضيّقى در اصل حكم ثبوتى كه براى مطلق نساء ثابت است ، ايجاد نمىكند .\r\n\r\nنقد استاد - مد ظلّه -\r\nنمىتوان گفت كه ابداء زينت براى معاشرين براى نساء جنبهء غالبى دارد ، بلكه برعكس برخورد زنان با افراد غير معاشر در طول زندگى بسيار بيشتر از برخورد و تماس او با معاشرين و نزديكان است . معاشرين از قبيل اقوام و دوستان همواره عدّهء كمى از افرادى را كه زن با آنان مواجه مىشود ، تشكيل مىدهند . پس نمىتوان ذكر اين را از باب ذكرِ افراد غالب به شمار آورد و از باب « جرياً للغالب » دانست .\r\n\r\n2 - اقوال كسانى كه مفهومى متضيق از « نِسائِهِنَّ » را پذيرفته‌اند :\r\n\r\nنظر مرحوم آقاى خوئى - ره -\r\nايشان فرموده‌اند كه مراد از نسائهن احرار از نساء مىباشد ، زيرا تقابل بين  « نِسائِهِنَّ »  و  « ما مَلَكَتْ أَيْمانُهُنَّ »  كه با « او » عطف شده ، مىرساند كه اين دو با هم متقابلند . پس مراد از نسائهن حرائر خواهد بود .\r\n\r\nنقد استاد - مد ظلّه\r\nلزومى ندارد كه در عطف ، تقابل از نوع تباين وجود داشته باشد ، بلكه كافى است معطوف و معطوف عليه عامين من وجه باشند تا عطف صحيح و مفيد باشد .\r\nمثلًا گفته مىشود اكرام علماء يا سادات واجب است . يا در خود آيهء شريفه آمده است :  « أَوْ بَنِي إِخْوانِهِنَّ أَوْ بَنِي أَخَواتِهِنَّ »  و امكان دارد كه فردى هم پسر برادر باشد و هم پسر خواهر . بنابراين لزومى ندارد كه ميان طرفينِ عطف ، تباين كلى وجود داشته باشد و تباين جزئى ( عموم و خصوص من وجه ) كافى است .\r\nبر اين اساس ، مىتوان فرض كرد كه مراد از  « نِسائِهِنَّ »  مؤمنات و مراد از  « ما مَلَكَتْ أَيْمانُهُنَّ »  مملوكات باشد و تقابل آن دو نيز عموم و خصوص من وجه است .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nايشان به چه استنادى - اختصاص نساء را به مؤمنات نپذيرفته‌اند ، ولى آن را مختص حرائر دانسته‌اند ؟ صرف مقابله و عطف را نمىتوان دليل بر اين مطلب دانست .\r\n\r\nنظر أبو بكر جصّاص :\r\nوى در احكام القرآن خود مراد از نسائهن را حرائر مىداند ولى با اين قيد كه « حرائر مؤمنات » مراد است . صاحب جواهر ره در بحث مربوط به نظر « خصى » به مالك خود تنها حريت را قطعى دانسته و اثبات كرده است . تفصيل مطلب در بارهء مراد ايشان را در بحث آينده پى خواهيم گرفت ، ان شاء الله .\r\n« * و السلام * »\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\n19 / 8 / 1377 سه‌شنبه درس شمارهء ( 35 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسات گذشته در بارهء معناى « غض بصر » و شأن نزول آيهء شريفه صحبت كرديم و اجمالى در بارهء واژهء  « نِسائِهِنَّ »  عرض كرديم ، اينك در اين جلسه به تفصيل در بارهء  « نِسائِهِنَّ »  صحبت مىكنيم و اقوال مختلف را در اين باره نقل كرده و مورد بررسى قرار مىدهيم .\r\n* * * \r\nآيهء شريفه غضّ بصر\r\n  « قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ إِنَّ اللَّهَ خَبِيرٌ بِما يَصْنَعُونَ * وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ وَ لا يُبْدِينَ زِينَتَهُنَّ إِلَّا ما ظَهَرَ مِنْها وَ لْيَضْرِبْنَ بِخُمُرِهِنَّ عَلى جُيُوبِهِنَّ وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ آبائِهِنَّ أَوْ آباءِ بُعُولَتِهِنَّ أَوْ أَبْنائِهِنَّ أَوْ أَبْناءِ بُعُولَتِهِنَّ أَوْ إِخْوانِهِنَّ أَوْ بَنِي إِخْوانِهِنَّ أَوْ بَنِي أَخَواتِهِنَّ أَوْ نِسائِهِنَّ أَوْ ما مَلَكَتْ أَيْمانُهُنَّ أَوِ التَّابِعِينَ غَيْرِ أُولِي الْإِرْبَةِ مِنَ الرِّجالِ أَوِ الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ وَ لا يَضْرِبْنَ بِأَرْجُلِهِنَّ لِيُعْلَمَ ما يُخْفِينَ مِنْ زِينَتِهِنَّ وَ تُوبُوا إِلَى اللَّهِ جَمِيعاً أَيُّهَا الْمُؤْمِنُونَ لَعَلَّكُمْ تُفْلِحُونَ »  \r\n( سوره نور ، آيات 30 و 31 )\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n1 - زنها موظفند زينت‌هاى خود را مخفى كنند مگر زينت‌هاى آشكار ، مراد از زينتهاى ظاهره چيست ؟\r\n2 - زنها زينت‌هاى خود را آشكار نسازند مگر براى برخى از اصناف ، از جملهء آنها محارم ، نسائهنّ و مماليك و . . . و فعلًا بحث ما در معناى نسائهنّ است .\r\n\r\nالف - معناى « نِسائِهِنَّ » و معناى  ما مَلَكَتْ أَيْمانُهُنَّ  » در آيه شريفه :\r\n\r\n1 ) بحث ما در معناى « نِسائِهِنَّ » است ، آيا جميع نساء مورد نظر است يا صنف خاصى از نساء ؟\r\nقبل از ورود به بحث ، ذكر نكته‌اى لازم است و آن اين كه ما مباحث مربوط به عبيد و اماء را به دليل عدم ابتلاء مطرح نمىكنيم و تنها به مقدارى كه جزء مبادى استنباط مباحث مبتلا به باشد ، اكتفا مىكنيم .\r\nعنوان  « ما مَلَكَتْ أَيْمانُهُنَّ »  را در آيهء شريفه ، از آنجا كه در بحث فعلى ما و روشن شدن معناى  « نِسائِهِنَّ »  دخيل است ، به ناچار مورد بحث قرار خواهيم داد .\r\nبراى تفسير  « نِسائِهِنَّ »  ، ابتدا بايد مبنا در معناى  « ما مَلَكَتْ أَيْمانُهُنَّ »  روشن شود ، زيرا اگر كسى  « ما مَلَكَتْ أَيْمانُهُنَّ »  را در آيهء شريفه مختص « اماء » بداند ، مراد از نسائهن نمىتواند همه زن‌ها باشد و اگر كسى نسائهنّ را بر جميع زنان تفسير كرد ، نمىتواند ما ملكت ايمانهنّ را بر خصوص « اماء » حمل نمايد .\r\n\r\nدربارهء « ما مَلَكَتْ أَيْمانُهُنَّ » دو ديدگاه وجود دارد :\r\n1 - مشهور : مقصود ، خصوص اماء است يعنى زن مجاز نيست مواضع زينت خود را براى غلامش آشكار سازد و استثناء جواز ابداء مختص كنيز است .\r\n2 - مقصود ، اعم از اماء و عبيد است و زن مجاز است مواضع زينت خود را براى غلامان و كنيزان خود هم آشكار سازد .\r\nهر دو قول هم در ميان علماى اماميه وجود دارد و هم در ميان علماى عامّه .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاگر كسى  « نِسائِهِنَّ »  را مطلق نساء دانست ، چه مؤمنه و چه كافره ، چه حرّه و چه أمة ، چنان چه  « ما مَلَكَتْ أَيْمانُهُنَّ »  را خصوص اماء بداند ، عطف آن بر « نسائهن » لغو خواهد بود ، زيرا نسائهن شامل اماء هم مىشود . به ناچار بايد  « ما مَلَكَتْ أَيْمانُهُنَّ »  را اعم از اماء و عبيد بداند تا لغويت لازم نيايد .\r\n\r\n2 ) تنافى در كلام صاحب جواهر در تفسير « نِسائِهِنَّ » و  « ما مَلَكَتْ أَيْمانُهُنَّ » \r\nصاحب جواهر در اينجا ، احتمال داده كه مراد از نسائهنّ ، مطلق نساء است يعنى ابداء زينت براى مماثل جايز است . « 1 »\r\nاين سخن ، با بيان ايشان در بحث « نگاه خصى به مالكش يا اجنبيه » « 2 » ظاهراً منافات دارد . در آن بحث در بارهء  « ما مَلَكَتْ أَيْمانُهُنَّ »  به طور قاطع و با مبالغه آن را بر « اماء » تفسير كرده و با اين كه بزرگانى چون شهيد ثانى و افراد متعدد ديگر  « ما مَلَكَتْ أَيْمانُهُنَّ »  را اعم از عبيد و اماء شمرده‌اند ، مع ذلك صاحب جواهر با شدت مخالفين اختصاص به اماء را گويى تفسيق كرده و مرتكب حرام دانسته است .\r\n\r\nتوجيه كلام صاحب جواهر\r\nبين اين دو سخن صاحب جواهر در اين بحث و آن بحث تهافتى به چشم مىخورد ، ولى مىتوان از اين تنافى ظاهرى پاسخ داد .\r\nهمانطور كه مرحوم آخوند در بحث واجب مطلق و مشروط مىفرمايد كه\r\n\r\n\r\n","description":"","footnote":"\r\n( 1 ) جواهر الكلام ج 29 ، ص 72 « ثم أن ظاهر المصنف و غيره بل هو المشهور عدم الفرق فى جواز نظر المرأة الى مثلها بين المسلمة و الكافرة . . . خلافاً للشيخ فى أحد قوليه من أن الذميه لا تنظر الى المسلمة . . . فيجب عليها الستر منها لقوله تعالى «  وَ لا يُبْدِينَ زِينَتَهُنَّ  الا الى قوله تعالى  أَوْ نِسائِهِنَّ  و الذمية ليست منهن . . . نعم يقوى الجواز ( / جواز نظر الذميه الى المسلمة ) . . . و احتمال اراده مطلق النساء من نسائهن ( / يعنى النساء المسلمه و الذميه و . . . )\r\n( 2 ) همان ، ص 97 « الا انه لما كان من المعلوم عدم اندراج الاماء فى النساء ذكرها بالخصوص فلا تكرار حينئذ كما توهم ، بل الظاهر عدم ارادة خصوص المملوكة بالنسبة الى مالكها بل المراد المملوكة و لو لغيرها ، و كذا النساء مع احتمال ارادة خصوص ذلك و يتمم الباقى بعدم القول بالفصل ، كل ذلك بعد الاغضاء عما هو معلوم من دين متدينى الاماميه من عدم ذلك فلا يحل لمؤمن التردد فى ذلك مخافة أن يكون ذلك منه سبباً للجرأة من غيره »\r\n","page_name":" 279 ","page_number":279},
  {"content":"\r\n\r\nاطلاق و اشتراط از مفاهيم اضافيه است ممكن است از جهتى مشروط باشد و از جهتى ديگر مطلق ؛ در اينجا هم كه صاحب جواهر  « نِسائِهِنَّ »  را بر مطلق نساء تفسير كرده ، در مقام نفى شرط ايمان است يعنى مطلق نساء چه مؤمنه و چه كافره مستثنى هستند و زن مؤمن مىتواند زينت خود را بر آنان آشكار سازد . و اين كه نتيجه گرفتند آيه در صدد بيان اين معناست كه ابداء زينت براى امثالهن جايز است يعنى « امثالهن من الحرائر » ،  « نِسائِهِنَّ »  از جهت حريت و رقيت اطلاق ندارد ، تنها از جهت ايمان و كفر اطلاق دارد ، بنابراين مراد از  « نِسائِهِنَّ »  زنهاى احرارند اعم از اين كه مؤمنه باشند يا كافره ، لذا عطف  « ما مَلَكَتْ أَيْمانُهُنَّ »  كه خصوص - اماء - هستند بر  « نِسائِهِنَّ »  صحيح خواهد بود و لغويتى لازم نمىآيد .\r\nشاهد اين مطلب عبارتى است كه از كشاف براى تأييد ، نقل مىكنند . زمخشرى در كشاف اظهار داشته « 1 » كه دو جملهء  « نِسائِهِنَّ أَوْ ما مَلَكَتْ أَيْمانُهُنَّ »  عبارت از كسانى هستند كه در خدمت شخص‌اند ، نسائهنّ يعنى خدمتكاران و  « ما مَلَكَتْ أَيْمانُهُنَّ »  يعنى كنيزها ، نقل اين عبارت به عنوان تأييد نشان گر آن است كه اطلاق مورد نظر ايشان از ناحيهء حريت و رقيت نيست ، بلكه از ناحيهء ايمان و كفر است .\r\nبه هر حال ، اگر بخواهيم  « نِسائِهِنَّ »  را بر مطلق نساء تفسير كنيم ، در  « ما مَلَكَتْ أَيْمانُهُنَّ »  بايد با نظر مشهور مخالفت كنيم و آن را اعم از عبيد و اماء بدانيم . اين بحث را بايد بعداً پيگيرى كنيم كه مراد از  « ما مَلَكَتْ أَيْمانُهُنَّ »  چيست ؟\r\n\r\nب - مصحّح اضافه « نساء » به « هنّ » با توجه به معناى نساء چيست ؟\r\nاگر  « نِسائِهِنَّ »  را بر مطلق نساء حمل كرديم ، اضافهء « نساء » به « هنّ » چه وجهى دارد ؟\r\n\r\n\r\n","description":"","footnote":"\r\n( 1 ) قال فى الكشاف : « الظاهر أنه عنى بنسائهنّ أو ما ملكت ايمانهنّ من فى صحبتهنّ و خدمتهنّ من الحرائر و الاماء »\r\n( جواهر ج 29 / 72 )\r\n","page_name":" 280 ","page_number":280},
  {"content":"\r\n\r\nشأن اضافه تخصيص است ، « غلام » عنوان كلى است ، وقتى به « زيد » اضافه شد ، تخصص به زيد پيدا مىكند .\r\nدر وجه اضافهء « نساء » به « هنّ » احتمالاتى مطرح است :\r\n\r\n1 ) نظر علامه مجلسى\r\nعلامه مجلسى مىفرمايد مراد جنس است يعنى هم جنس‌هاى خودشان از « حرمت ابداء زينت » مستثنى هستند ، حمل بر اين معنا ، در ضمن ذكر علت هم هست . چرا مستثنى هستند ؟ چون هم‌جنس خودشان هستند ، و استثناى هم‌جنس هم هست .\r\n\r\nپاسخ استاد :\r\nاگر اين مطلب در قالب صفت و موصوف بيان مىشد ، مانعى پيش نمىآمد ، اگر هم‌جنس بودن به عنوان صفت ذكر شود ، بحثى نيست ، اگر به صورت صفت توضيحى ذكر مىشد ، چنان چه در مقام بيان حكمت رايج است مثل  « رَبائِبُكُمُ اللَّاتِي فِي حُجُورِكُمْ »  كه در مقام احتراز نيست ، بلكه در مقام تعليل است ، مشكلى بروز نمىكرد و ذكر صفت در حكم تعليل بود يعنى زنهايى كه هم‌جنس خودتان هستند و هم‌جنس بودن ، علت يا حكمت استثناء است .\r\nولى در اينجا نساء به ضمير اضافه شده و شأن اضافه ، رفع توسعه و كسب تخصيص است و در اينجا هيچ گونه تخصيصى صورت نگرفته است . و در اين جهت تفاوتى نمىكند كه مضاف اليه معرفه باشد يا نكره ، بلكه اگر معرفه باشد ، اضافه شدن ، فوق تخصيص است .\r\n\r\n2 ) نظر صاحب قلائد الدّرر\r\nشيخ احمد جزايرى در « قلائد الدّرر » دو احتمال در خصوص اضافه « نساء » به « هنّ » مطرح كرده است : « 1 »\r\n\r\n\r\n","description":"","footnote":"\r\n( 1 ) قال فى « قلائد الدّرر فى بيان آيات الاحكام بالاثر » ج 3 ، ص 169 : و اما النساء و المراد مطلق النساء فلما عرفت من أن المحرّم هو رؤية العورة لا غير ، و قيل المراد النساء المؤمنات دون الكافرات حتى نقل عن الشيخ فى أحد قوليه أن الذميّة لا تنظر الى المسلمة حتى الوجه و الكفين لانه الذي تفيده الاضافة فى الآية المذكورة ، و لما رواه ابن بابويه فى الصحيح عن حفص بن البخترى عن أبى عبد الله عليه السلام قال : لا ينبغى للمرأة أن تنكشف بين اليهوديه و النصرانيه فانهنّ يصفن ذلك لازواجهنّ ، و فيه نظر لاحتمال أن يكون استعمال الاضافة هنا طرداً للباب أو للجرى على الغالب بأن يكون المراد أقاربها و من يتبعها و تلازمه و يلازمها بالمعاشرة . . . »\r\n","page_name":" 281 ","page_number":281},
  {"content":"\r\n\r\n\r\nيكى ، طرداً للباب\r\n\r\nپاسخ استاد\r\nولى افناء معنا براى چنين امورى صحيح نيست و نكتهء ديگرى لازم است تا مصحّح اضافه باشد .\r\n\r\nديگرى ، جرياً على الغالب\r\nيعنى گرچه در مقام ثبوت مطلق نساء است ولى براى غلبه ، اختصاص به ملازمان و معاشران دارد ، بدون اين كه خصوصيتى در آنان باشد .\r\n\r\nپاسخ استاد\r\nاين احتمال نادرست است ، زيرا ملازمان و معاشران و اقربا در مقايسه با مطلق نساء ، در اقليت‌اند :\r\nدر ميان زنانى كه مورد ابتلاى انسان در كوچه‌هاى مكه و مدينه و مسجد الحرام و مشاهد مشرفه در عصر صدور روايات بوده ، تعداد معاشران و نزديكان بسيار كم است ، چندان غلبه‌اى در كار نيست تا بتوان ملاك ثبوتى را متضيق كرد و در مقام ذكر دايره‌اش را محدود نمود .\r\nگاهى براى عملى شدن مسأله يا محل ابتلا بودن آن و براى تحقق بخشيدن خارجى يك امر ثبوتى ، مىتوان در مقام ذكر تصرفاتى كرد و ملاكى را متضيق نمود ، اما نه در هر موردى ، خلاصه بايد اين تصرف وجهى داشته باشد و در اينجا با توجه به نادر بودن اقربا و آشنايان انسان نسبت به زنهاى مورد ابتلا ، نمىتوان چنين احتمالى را پذيرفت .\r\nنتيجه آن كه بايد « نساء » را در آيه شريفه ، متضيق بدانيم و آن را بر مطلق نساء\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nحمل نكنيم ، و اگر در  « ما مَلَكَتْ أَيْمانُهُنَّ »  هم ، با رأى مشهور موافقت شد و بر خصوص اماء تفسير شد ، لغويتى در عطف پيش نمىآيد .\r\nاين كه مراد از  « نِسائِهِنَّ »  چيست ؟ مطلب ديگرى است ولى براى گريز از لغويت در عطف و نيز چون اضافه به ضمير بدون تخصيص پيدا كردن ، عرفيت ندارد ، هيچ يك از احتمالات ياد شده مصحّحى بر اضافه نيست . اجمالًا اين كه نبايد  « نِسائِهِنَّ »  را بر مطلق نساء حمل كنيم .\r\nلذا همه مفسران براى فرار از لغويت ، مفهوم آن را متضيق كرده‌اند .\r\nپس از اين كه معلوم شد كه « نسائهن » بايد معناى متضيقى داشته باشد ، مراد از آن چيست ؟ كدام قسم از نساء مورد نظر است ؟\r\n\r\n3 ) نظر أبو بكر جصّاص\r\nأبو بكر جصاص « 1 » در احكام القرآن مىگويد : مراد از  « نِسائِهِنَّ »  حرائر است . « حريّت » يكى از نكاتى است كه در اضافه ملاحظه مىشود و اساساً اضافه ، اضافه حريتى است . مثل :  « وَ اسْتَشْهِدُوا شَهِيدَيْنِ مِنْ رِجالِكُمْ »  كه مراد از رجال ، رجال احرار است و در  « وَ أَنْكِحُوا الْأَيامى مِنْكُمْ »  هر چند اضافه نيست ولى در حكم اضافه است يعنى « أياماكم » به معناى اشخاص بدون همسر ، ولى احرار .\r\n\r\nنقد استاد\r\nاين سخن اشكال واضحى دارد و آن اين است كه در صورتى كه نسبت بين مضاف و مضاف اليه ، جزء و كل است ، و كل « احرار » است ، به طور طبيعى جزء هم از احرار خواهد بود ، اينكه ما اضافه حريتى را منكر مىشويم يا مىگوييم مورد بحث است ، در جايى است كه نسبت ، جزء و كل نباشد .\r\nدر هر دو آيه فوق ضمير « كم » احرارند ، لذا « رجال » و « ايامى » هم احرار\r\n\r\n\r\n","description":"","footnote":"\r\n( 1 ) أبو بكر جصّاص حنفى و از اصحاب الرأى است ، و آنها چون كمتر روايتى را معتبر مىدانند و به روايات پايبند نيستند ، نوعاً سعى مىكنند تا شواهدى را از خود قرآن براى نظر خود دست و پا كنند ، و البته وى در اين زمينه فردى قوى است .\r\n","page_name":" 283 ","page_number":283},
  {"content":"\r\n\r\nخواهند بود ولى اين تمثيل ارتباطى به مورد بحث ما ندارد ، از سنت معلوم مىشود كه ( كم ) در رجالكم ، احرارند .\r\nدر ما نحن فيه نسبت « نساء » و « هنّ » نسبت جزء و كل نيست تا مراد از « نساء » به تبع « هنّ » ، احرار باشند . در اينجا مضاف اليه اشخاصند نه كل ، به زينب ، به فاطمه ، به زهرا ، به بتول مىگويد : ابداء زينت نكن . مضاف اليه مجموعه‌اى نيست تا حريت در آن درج شده باشد تا به مضاف سرايت كند .\r\nاين سخن اشكال ديگرى هم دارد كه بعداً عرض خواهيم كرد .\r\n\r\n4 ) نظر آقاى خوئى\r\nآقاى خوئى بيانى دارند « 1 » و مراد از نسائهن را هم ، احرار دانسته‌اند . به اين بيان كه مستثنى در آيه شريفه ، احكام انحلالى است ،  « إِلَّا لِبُعُولَتِهِنَّ »  يعنى زنان زينتهاى خود را آشكار نكنند مگر براى شوهرانشان بدين معنا كه هر زنى مىتواند زينت خود را براى شوهر خودش آشكار كند نه بر عنوان كلى بعل ، همچنين در ساير مستثنيات ، هر زنى مجاز است زينتش را به برادر يا برادرزادهء خودش ، آشكار سازد ، نه عنوان كلى برادر يا برادر زاده\r\nاما در مورد « نسائهنّ » چنين نيست ، و آيه شريفه نمىگويد شما مجازيد زينتهاى خود را به زنان خاصى آشكار كنيد ، بلكه طبيعت نساء مورد نظر است ، معقول نيست كه هر زنى فقط بتواند به يك زن ابداء زينت كند نه زن ديگرى ، چون طبيعت نساء على وجه الاطلاق نمىتواند مراد باشد و خلاف ظاهر اضافه است و لزوماً بايد طبقه خاصى مراد باشد ، به قرينه « ما ملكت ايمانهنّ » ، زن‌هاى احرار مورد نظر است ، پس زنان مؤمن نبايد زينت‌هاى خود را آشكار كنند مگر براى چند طائفه و از آن جمله زن‌هاى احرار و زن‌هاى كنيز ، اين را آقايان ملاحظه بفرمايند فردا بايد بحث شود . « * و السلام * »\r\n\r\n\r\n","description":"","footnote":"\r\n( 1 ) مبانى العروة الوثقى ، ص 42 .\r\n","page_name":" 284 ","page_number":284},
  {"content":"\r\n\r\n\r\n20 / 8 / 1377 سه‌شنبه درس شمارهء ( 36 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nآيا زنان مىتوانند خود را به زنان اهل كتاب و كفّار نشان بدهند ؟ براى حرمت به آيهء شريفه 31 سورهء نور استدلال شده است . تفسير قسمت‌هائى از آيهء شريفه را در جلسات قبل بيان كرديم ، از جلسه پيش وارد تفسير عبارت  « نِسائِهِنَّ »  شديم .\r\nتفسير اول به معناى مطلق نساء بود كه وجوه سه‌گانه آن را نقل كرده ، نقد نموديم ، در اين جلسه دو تفسير ديگر را نقل كرده و شواهد اين تفاسير را بررسى مىنمائيم .\r\nان شاء الله تعالى\r\n\r\nكلام در تفسير « نِسائِهِنَّ » در آيهء شريفه 31 سورهء نور بود ، تفاسير مختلفى بر اين عبارت شده است :\r\n\r\nتفسير اول / نِسائِهِنَّ : مطلق نساء\r\nبرخى گفته‌اند نسائهن مطلق نساء است ، « حرة كانت أم أمة ، مؤمنة كانت أم كافرة . . . » پس وجه اضافه شدن « نساء » به « هنّ » چيست ؟ سه وجه بيان شده است :\r\nوجه اوّل : شيخ احمد جزائرى در قلائد الدرر ( ج 3 ص 168 ) : اضافه « نساء » به « هنّ » طرداً للباب و براى رعايت سجع است .\r\nوجه دوم : جزائرى : موضوع ثبوتى جواز ابداء زينت مطلق نساء است ، لكن جرياً على الغالب ، حكم جواز روى معاشرين و ملازمين و اقرباء زنان رفته است .\r\nوجه سوّم : مرحوم مجلسى ( ره ) : اضافه براى بيان حكمت حكم است\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nيعنى ابداء زينت براى زنانى كه از جنس خودشان هستند ، مانعى ندارد .\r\nدر جلسهء گذشته اين جهات سه‌گانه را نقد كرده نپذيرفتيم و گفتيم معناى نسائهن مطلق نساء نيست بلكه « نساء » با اضافه يك نحوه « تخصّصى » پيدا كرده است ، ببينيم اين تخصّص چيست ؟\r\n\r\nتفسير دوم نسائهن : حرائر\r\nدر توجيه اين تفسير چند وجه بيان شده است :\r\n\r\nوجه اول : ادعاى ظهور در حرائر\r\nصاحب جواهر ( ره ) : مراد از نسائهن خصوص حرائر است و وجهى براى آن ذكر نمىكنند فقط مىفرمايند : « المنساق منهنّ الحرائر المسلمات » ( جواهر ج 2 » ص 91 ) و در جاى ديگر مىفرمايد « و من المعلوم عدم اندراج الاماء فى النساء » ( جواهر 29 / 97 )\r\nوجهى در كلام صاحب جواهر بيان نشد كه قابل بررسى باشد .\r\n\r\nوجه دوم : از اضافه ، حريت استفاده مىشود .\r\nجصاص در احكام القرآن مىگويد : گاهى از اضافه حريت استفاده مىشود ، وى دو شاهد از آيات شريفهء قرآن مىآورد :\r\nشاهد اوّل :  « وَ اسْتَشْهِدُوا شَهِيدَيْنِ مِنْ رِجالِكُمْ »  در مفهوم رجال حريت درج نشده است . ولى از اضافهء خصوص رجال ، احرار استفاده مىشود .\r\nشاهد دوم :  « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ »  ، « ايامى » هر چند در ظاهر به « كم » اضافه نشده لكن در حكم اضافه است ، « ايامى » يعنى مردهاى بىزن ، ولى « اياماكم » يعنى مردهاى بىزنى كه آزادند ، پس ايامى به اضافه كسب حريّت كرده است .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n\r\nنقد استاد - مد ظلّه :\r\nاولًا : آيهء شريفه  « وَ أَنْكِحُوا الْأَيامى مِنْكُمْ »  گرچه اضافه به معناى مصطلح نيست ولى از « من » كه به معناى تبعيض است ، استفاده مىشود كه ايامى بخشى از مخاطبين هستند ، و چون به قرينه ذيل آيهء شريفه مخاطبين خصوص احرار هستند ، طبعاً گروهى از آنها نيز احرار خواهند بود و اين امر از « من » تبعيضيه استفاده مىشود و هيچ ارتباطى به بحث اضافه ندارد .\r\nثانياً : اگر در دو آيهء قرآن از اضافه استفاده حريّت بشود ، سبب نمىشود كه هر اضافه‌اى كه در قرآن هست ، ظهور در چنين معنايى داشته باشد .\r\nثالثاً : اضافه بر دو نوع است :\r\nنوع اول : اضافه خاص به عام كه مضاف اليه مفهومِ عام و مضاف ، جزئى از آن است ؛ مانند مردان ايرانيان ، در اين صورت روشن است كه هر خصوصيتى كه مضاف اليه داشته باشد ، مضاف هم خواهد داشت . لذا اگر خطاب به احرار بگوئيم ، « دانشمندان شما » هر چند در مفهومِ دانشمند حريت درج نشده است لكن با اضافه به « شما » كه مقصود احرار است ، خصوص دانشمندان حرّ از آن استفاده مىشود .\r\n( اگر اضافه خاص به عام باشد . )\r\nنوع دوم : اضافه مباين به مباين مانند غلام زيد ، مكر الليل ، در اين نوع از اضافه خصوصيات مضاف اليه به مضاف سرايت نخواهد كرد ، لذا اگر زيد آزاد و مسلمان بود لازم نيست كه غلام او نيز آزاده يا مسلمان باشد .\r\nدو آيه‌اى كه در كلام جصاص به عنوان شاهد ذكر شده است ، از قبيل اضافه نوع اول است ولى اضافه « نساء » به « هن » در آيهء محل بحث ما از قبيل نوع دوم اضافه است و خصوصيات مضاف اليه به مضاف تسرّى پيدا نمىكند .\r\nرابعاً : بر فرض بپذيريم كه در تمام انواع اضافه ، خصوصيات مضاف اليه به مضاف هم سرايت مىكند در آيهء شريفه « هن » به مؤمنات بازمىگردد و مراد از آن\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nخصوص « حرائر » نيست بلكه « مطلق مؤمنات » است و لو كنيز باشد .\r\nان قلت : در آيهء شريفه ابداء زينت براى  « ما مَلَكَتْ أَيْمانُهُنَّ »  مجاز شمرده شده است معلوم مىشود كه مراد از « هنّ » خصوص حرائر است كه مىتوانند مالك شوند و كنيز داشته باشد ، طبعاً  « نِسائِهِنَّ »  نساء الحرائر مىشود و مخصوص زنان آزاد .\r\nقلت : « هنّ » در  « ما مَلَكَتْ أَيْمانُهُنَّ »  نيز خصوص حرائر نيست ، هر چند تنها حرائر هستند كه مالك مىشوند ولى حريت و مالكيت از  « ما مَلَكَتْ »  استفاده مىشود نه از « هنّ » . به بيانى ديگر « هنّ » در تمام فقرات آيه شريفه به يك معنى به كار رفته است و آن هم يعنى « مؤمنات » ، بلى اگر  « بُعُولَتِهِنَّ »  را استثناء كنيم ، در مورد زنانى صحبت كرده‌ايم كه شوهر دارند و اگر  « آبائِهِنَّ »  را استثناء كنيم ، زنانى مورد نظر ما بوده كه پدر دارند ولى در عين حال « هن » در هر قطعه‌اى از آيه يك معناى خاصى ندارد بلكه در تمام قطعات آيه به معناى مطلق « مؤمنات » به كار رفته است ، و به كمك دالّ ديگرى شوهر داشتن يا پدر داشتن يا كنيز داشتن از آيه استفاده مىشود . آيه شريفه مىفرمايد : به مؤمنات بگو ابداء زينت نكنند مگر براى شوهران ( يعنى اگر شوهر داشته باشند ) يا پدران ( اگر پدر داشته باشند ) يا پدر شوهران ( اگر پدر شوهر داشته باشند ) و . . . يا كنيزشان ( اگر كنيز داشته باشند ) ، خلاصه : هنّ در تمام قطعات آيه به معناى مؤمنات است و از كلمه‌اى كه به آن اضافه مىشود معناى خاصى فهميده مىشود .\r\nان قلت : اگر مورد آيه اعم از حرائر و اماء است ، پس چرا وظيفهء اماء را بيان نكرده است كه مىتوانند به موالى خود زينت‌هايشان را نشان بدهند ، در حالى كه در مورد حرائر استثناء كرده و فرموده مىتوانند به « كنيزانشان » نشان بدهند .\r\nقلت : جواب نقضى : در آيهء شريفه همهء محارم ذكر نشده است و لذا اسمى از عمو ، دائى و داماد برده نشده است .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nجواب حلّى : ممكن است از باب وضوح مطلب بيان نشده باشد يا به ذكر  « بُعُولَتُهُنَّ »  اكتفا شده باشد ، جون اگر شوهر كه مالك انتفاع از همسر است بتواند به او نگاه كند و بر زن لازم نباشد كه زينت‌هايش را بپوشاند ، به طريق اولى لازم نيست كنيز ، خود را از مولايش كه مالك عين و منفعت اوست ، بپوشاند .\r\n\r\nوجه سوم : به قرينه « ما مَلَكَتْ أَيْمانُهُنَّ » مراد از  « نِسائِهِنَّ »  خصوص حرائر است .\r\nمرحوم آقاى خوئى ( ره ) : در اين آيه مستثناهاى اول انحلالى است ،  « إِلَّا لِبُعُولَتِهِنَّ »  يعنى هر زنى مىتواند زينت خود را به شوهرش نشان دهد ،  « آبائِهِنَّ »  يعنى هر زنى مىتواند زينت خود را به پدرش نشان دهد و . . . خلاصه : يعنى هر زنى كه شوهرى دارد و پدر شوهرى و برادرزاده‌اى و . . . مىتواند زينت خود را به آنها نشان دهد . ولى در  « نِسائِهِنَّ »  انحلال معنى ندارد چون زن بودن رابطه‌اى نيست كه ما بين يك زن و زن ديگر باشد و هر زنى زنِ برخى از زنان باشد ولى زنِ ديگرى نباشد . بنابراين مراد از نسائهنّ طبيعى نساء است يعنى مؤمنات مىتوانند زينت خود را به مطلق زنان نشان دهند ، حرّه باشند يا امه . بلى چون در  « ما مَلَكَتْ أَيْمانُهُنَّ »  خصوص « اماء » ذكر شده است ، قرينه مىشود كه  « نِسائِهِنَّ »  فقط زنهاى آزاده را مىگويد و الّا لازم مىآيد كه ذيل آيه لغو باشد « تعالى الله عن ذلك علواً كبيراً » .\r\n\r\nنقد استاد - مد ظله - :\r\nاولًا : عطف بر چند نوع است ، گاهى مباين به مباين عطف مىشود مثلًا مىگوييم « حيات انسانها و حيوانات و گياهان به آب وابسته است » و گاهى يكى از عاملَين من وجه به ديگرى عطف مىشود مانند اكرم العلماء و الهاشميين و گاهى . . .\r\nپس چون عطف ، منحصر به عطف مباين به مباين نيست لذا ذكر  « ما مَلَكَتْ أَيْمانُهُنَّ »  دليل آن نيست كه  « نِسائِهِنَّ »  فقط حرائر باشند بلكه مىتوانند « نساء مؤمنات » باشند كه نسبتش با  « ما مَلَكَتْ أَيْمانُهُنَّ »  ( / اماء ) عموم و خصوص من وجه است .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nبه بيان ديگر : اگر از حكم واقعى دو عنوان مستثنى باشند كه نسبت آنها عموم و خصوص من وجه باشد يكى : نساء مؤمنات ( خواه حره باشند يا امه ) و ديگرى :\r\nاماء ( خواه مؤمنه باشند يا كافره ) ، اين مطلب را با چه عبارتى بايد بيان كرد ؟ غير از اين است كه عاملَين من وجه را به يكديگر عطف كنيم ؟\r\nثانياً : در آيهء شريفه غير از  « نِسائِهِنَّ »  و  « ما مَلَكَتْ أَيْمانُهُنَّ »  مستثنيات ديگرى نيز وجود دارد ، پس اگر عطف اقتضاء مىكند كه معطوف مباين با معطوف عليها باشد ، پس چرا به قرينه  « ما مَلَكَتْ أَيْمانُهُنَّ »  ، بعولتهنّ و آبائهن و . . را به حرائر اختصاص نمىدهيد ؟\r\nثالثاً : چنين اضافه‌اى هيچ گونه عرفيت ندارد چون مضاف بايد يك نحوه ارتباطى با مضاف اليه داشته باشد ( جزئيت ، يا مملوكيت يا مظروفيت و يا . . . ) مرجع « هنّ » كه در فقرات مختلف آيهء شريفه مضاف اليه واقع شده است ، مطلق مؤمنات است ، خواه حرّه باشند يا امه ، پس اگر مراد از نساء كه به هنّ اضافه شده است خصوص حرائر باشد ، خصوص حرائر چه رابطه‌اى با مؤمنات دارد كه آن رابطه در اماء نيست تا  « نِساءٌ مُؤْمِناتٌ »  خصوص حرائر باشند و اماء  « نِساءٌ مُؤْمِناتٌ »  نباشند ؟\r\nرابعاً : اين كه مىفرمايند : نسائهنّ انحلالى نيست ، بسيار مستبعد است چون مرجع ضمير « هنّ » مؤمنات است كه به اين تكليف مكلفند . فرد فرد مؤمنات مكلفند كه ابداء زينت نكنند ، همه مستثناها و مضاف اليه آنها ( / هنّ ) همه انحلالى است ، حتى خود « نساء » در  « نِسائِهِنَّ »  انحلالى است ، فقط ضمير « هنّ » در خصوص  « نِسائِهِنَّ »  انحلالى نباشد . بسيار مستبعد است .\r\nبه بيانى ديگر : به فرد فردِ زن‌ها گفته شده كه غض بصر كنيد ، ناموستان را از تك تك افراد حفظ كنيد ، و بر هيچ كس زينت‌هايتان را اظهار نكنيد مگر مواردى كه فرد فرد آن مستثنى است و در تمام اين موارد ، هم مخاطب و هم مضاف و هم مضاف\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاليه انحلالى ملاحظه شده و تك تك افراد مقصود است . در  « نِسائِهِنَّ »  نيز « نساء » انحلالى است . لكن مقصود از « هنّ » در اينجا جامعه زنان باشد در حالى كه مرجع اين ضمير انحلالى است . اين امر بسيار مستبعد است و چنين استخدامى هيچ گونه اعتبار عرفى ندارد .\r\nجهتى كه باعث شده ايشان « هنّ » را به جامعهء زنان تفسير كنند اين است كه گفته‌اند چه نكته‌اى دارد كه « نساء » به خودشان ( / هنّ ) اضافه شود ؟\r\n\r\nنكتهء اضافهء نساء به « هنّ »\r\nخصوصيت ايمانى مىتواند مصحّح اضافه باشد ، تمام مؤمنين مثل يك واحدند ، همه به يكديگر وابسته‌اند و تعلق دارند . تمام زنان مؤمنه به فرد فردشان مرتبط هستند و همه زنان ، فاطمهء مؤمنه و زينب مؤمنه و . . . هستند ، نساء تو يعنى زنانى كه با تو هم كيش هستند ، آيه مىفرمايد : هر زنى مىتواند زينتش را به زنانش ( يعنى زنانى كه با او هم كيش هستند ) نشان دهد .\r\nاين معنى در آينده با توضيح بيشترى خواهد آمد .\r\n\r\nتفسير سوم نسائهن : ارحام و بستگان\r\nمرحوم آقاى حكيم ( ره ) : « و يحتمل ان يكون المراد [ من نسائهنّ 
  ] النساء اللاتى من الارحام كالعمة و الخالة و الأخت ، و لعلّ قرينة السياق تقتضى ذلك ، فيكون أقرب »\r\n\r\nنقد استاد - مد ظله - :\r\nاولًا : اينكه مىفرمايند : نسائهن در سياق ارحام قرار گرفته ، صحيح نيست چون آيهء شريفه دوازده عنوان را استثناء كرده است ، و از اين دوازده عنوان فقط پنج عنوان از ارحام است «  آبائِهِنَّ  ،  أَبْنائِهِنَّ  ،  أَخَواتِهِنَّ  ،  بَنِي إِخْوانِهِنَّ  ،  بَنِي أَخَواتِهِنَّ  » ، و شش مورد قطعاً از ارحام نيست «  بُعُولَتِهِنَّ  ،  آباءِ بُعُولَتِهِنَّ  ،  أَبْناءِ بُعُولَتِهِنَّ  ،  ما مَلَكَتْ \r\n\r\n","description":"","footnote":"","page_name":" 291 ","page_number":291},
  {"content":"\r\n\r\n أَيْمانُهُنَّ ،   التَّابِعِينَ غَيْرِ أُولِي الْإِرْبَةِ  ،  الطِّفْلِ الَّذِينَ لَمْ يَظْهَرُوا عَلى عَوْراتِ النِّساءِ  » .\r\nيك مورد هم  « نِسائِهِنَّ »  است كه محلّ بحث ماست ، پس چنين سياقى در كار نيست .\r\nثانياً : اگر يك لفظ چندين بار در يك سياق تكرار شود و در يك معنى استعمال گردد ، اگر در همان سياق بار ديگر اين لفظ قرار گرفت ، به همان معناى قبلى حمل مىكنيم « حفظاً لوحدة السياق » ، لكن در اين آيه لفظى تكرار نشده است بلكه عناوين مختلف استثناء شده است كه برخى از آنها داراى يك خصوصيت هستند ( و همه از ارحام هستند ) و لازم نيست كه همه آنها در اين خصوصيت مشترك باشند .\r\nبه بيان ديگر : اگر هر سه عنوان « ارحام و نساء مؤمنات و اماء » مستثنى باشند ، اين مطلب را با چه عبارتى بايد بيان كرد ؟ مگر نبايد هر سه را در يك رديف استثناء كرد ؟ آيا اين درست است كه بگوئيم  « نِسائِهِنَّ »  نبايد ذكر شود چون خلاف سياق است ؟ !\r\nفرضاً اگر همهء مستثناها از جنس ارحام بود و يك مستثنى از جنس ديگر ، اين مستثنى نبايد ذكر شود ؟\r\n\r\nتقريب كلام مرحوم آقا حكيم ( ره ) :\r\nبلى مىتوان فرمايش آقاى حكيم را چنين تقريب كرد ، كه در استعمال روايات يكى از انواع اضافهء « نساء » به « ها » اضافه رحمى است ، نسائها يعنى « ذوات الارحام من النساء » ، « يجب للمستحاضة أن تنظر الى نسائها » ( وسائل 2 / 288 ) « سألته عن جارية حاضت اول حيضها . . . قال اقراؤها اقراء نسائها » ( وسائل 2 / 288 ) « فان لم تحض فلتنظر الى بعض نساءها فلتعتدّ بأقرائها » ( وسائل 22 / 191 ) ، در آيهء شريفه به قرينه اضافه ، معناى خاصى از نساء اراده شده است ، آن معنى چيست ؟ به قرينه اين روايات مىگوئيم مراد از نسائهن « ذوات الارحام من\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nالنساء » است . اين وجه را ان شاء الله در جلسه بعد بررسى خواهيم كرد .\r\n« * و السلام * »\r\n\r\nمنابع اصلى بحث\r\n1 - قلائد الدرر ( جزائرى )\r\n2 - بحار الانوار ( علامه مجلسى )\r\n3 - كشّاف ( زمخشرى )\r\n4 - جواهر الكلام\r\n5 - احكام القرآن ( جصاص )\r\n6 - مبانى العروة الوثقى\r\n7 - مستمسك العروة الوثقى .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n\r\n23 / 8 / 1377 شنبه درس شمارهء ( 37 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل ضمن تفسير آيهء غضّ ، تفاسير مختلف در بارهء كلمه  « نِسائِهِنَّ »  را ذكر كرديم ، از جمله تفسير اين كلمه به زنان آزاد را يادآور شديم ، و آن را نپذيرفتيم .\r\nيكى از وجوهى كه براى تفسير فوق ذكر شده است ، آن است كه مراد از « هنّ » كه مضاف اليه است ، خصوص زنان آزاد است ، در نتيجه  « نِسائِهِنَّ »  هم به خصوص زنان آزاد تخصيص مىيابد ، در اين جلسه به بررسى اصل اين كلام مىپردازيم كه مراد از « مؤمنات » كه در آيه غضّ ذكر شده چيست ؟ تا مراد از ضمير « هنّ » كه چند بار در آيه از جمله در  « نِسائِهِنَّ »  به كار رفته ، روشن گردد .\r\nدر پايان اين بحث ، مراد از مؤمنات را خصوص زنان آزاد مىدانيم .\r\n* * * \r\nالف ) : : معناى « مؤمنات » در آيه غضّ\r\n\r\n1 ) طرح بحث\r\nدر آيه غضّ كلمهء مؤمنات طبق قاعده اوليه مىبايست شامل تمام زنان مؤمن ، خواه آزاد و خواه كنيز باشند ، گردد ، همچنان كه كلمهء مؤمنين نيز به همين معناى عام مىباشد و در آيات ديگر نيز چنين استعمال شده است مثلًا در آيه شريفه  « يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ . . . »  [ بقره / 183 
  ] امر به صيام متوجه تمام مؤمنان چه آزاد چه برده مىباشد و يا در آيهء شريفه : «  يا أَيُّهَا الَّذِينَ آمَنُوا  . . .  وَ لا يَغْتَبْ بَعْضُكُمْ بَعْضاً  » [ حجرات / 12 
  ] نهى از غيبت شامل تمام مؤمنان بوده و اختصاص به مردان آزاد ندارد ، در مورد مؤمنات نيز همين گونه است و اختصاص به زنان آزاد شده به دليلى نيازمند است كه ما را از اين قاعده اوليه بدور دارد ، چنانچه در برخى از آيات نيز\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nقرائنى وجود دارد كه مقصود از مخاطبين فقط احرار است مثلًا در آيهء شريفه :\r\n « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ »  [ نور / 32 
  ] به قرينهء حكم مترتب شده در مىيابيم كه مخاطب آزادگان مىباشند زيرا بندگان براى تزويج ديگران اختيارى ندارند تا امر به ( انكاح ) متوجه ايشان گردد .\r\nدر آيه غضّ دو قرينه مىتوان بر اختصاص به احرار ذكر كرد :\r\nقرينه اول : عدم ذكر موالى در آيه\r\nقرينه دوم : عدم لزوم ستر مو بر كنيزان\r\n\r\n2 ) توضيح قرائن اختصاص مؤمنات در آيه غضّ به احرار\r\nدر توضيح قرينهء اول مىگوييم كه اگر مقصود از مؤمنات در آيه غض معنايى اعم از احرار و اماء بود ، لازم بود در آيه مالكين اماء كه مىتوانند به كنيزهاى خود نظر كنند و كنيزان مىتوانند زينتهاى خود را به آنها نشان دهند ، نيز استثناء مىشد ، و از آنجا كه « مواليهن » در ضمن موارد استثناء از  « لا يُبْدِينَ زِينَتَهُنَّ »  ذكر نشده معلوم مىگردد كه مقصود از ضمير « هنّ » تنها زنان آزاد مىباشند .\r\nدر توضيح قرينه دوم « 1 » به ذكر رواياتى چند كه از آن عدم لزوم ستر مو بر كنيز استفاده مىشود ، مىپردازيم :\r\n- صحيحهء محمد بن مسلم عن أبى عبد الله عليه السلام قال قلت له : الامة تغطى رأسها ؟\r\nفقال : لا ، و لا على أم الولد ان تغطى رأسها اذا لم يكن لها ولد . « 2 »\r\n\r\n\r\n","description":"","footnote":"\r\n( 1 ) استاد - مد ظلّه - در درس به تفصيل كلام صاحب جواهر ( ره ) را در مورد جواز نظر به كنيزان بررسى و نقد كردند ، ولى از آنجا كه در پاره‌اى از مباحث اين درس تجديد نظر نمودند ، و از سوى ديگر كلام صاحب جواهر مستقيماً مربوط به بحث ستر كنيز نيست ، بلكه مربوط به بحث نظر مرد به كنيز است و استفاده حكم ستر از آن نياز به اثبات ملازمه بين اين دو دارد ، از اين رو در تنظيم مباحث درس از ذكر كلام صاحب جواهر ( ره ) خوددارى كرده و به ادلهء روشنتر پرداختيم ، گفتنى است كه تنظيم مباحث اين درس به جهاتى بسيار به تأخير افتاد ، از اين رو ما در بحثهاى آينده به نكاتى برخورد مىكنيم كه استاد - مد ظلّه - از آن عدول كرده‌اند و ما در حاشيهء اين درس بدان اشاره خواهيم كرد .\r\n( 2 ) وسائل 4 : 410 / 5557 ، باب 29 از ابواب لباس المصلى ، ح 4 جامع الاحاديث 20 : 355 / 6156 .\r\n","page_name":" 295 ","page_number":295},
  {"content":"\r\n\r\n- عن أبى بصير عن أبى عبد الله عليه السلام أنه قال : على الصبىّ اذا احتلم ، الصيام و على الجارية اذا حاضت ، الصيام و الخمار الّا أن تكون مملوكة فانّه ليس عليها خمار الّا أن تحب أن تختمر و عليها الصيام « 1 » .\r\n- عن أبى خالد القمّاط قال سألت أبا عبد الله عليه السلام عن الامة ، أ تقنع رأسها قال : أن شاءت فعلت و ان شاءت لم تفعل « 2 » . . .\r\nاز اين روايات كه عدم لزوم قناع و خمار بر كنيز را بدون تقييد به حال نماز ذكر كرده ، برمىآيد كه كنيزان مىتوانند موى سر خود را پوشيده ندارند .\r\nسيرهء مستمره نيز بر اين بوده است كه كنيزان بدون آن كه سر خود را بپوشانند در حضور مردان بيگانه حاضر مىشدند .\r\n\r\n3 ) پاسخ قرينهء اول\r\nدر اينجا نخست بايد دانست كه در اين آيه ، فقط مالك حذف نشده است ، بلكه دو مستثناى نسبى و يك مستثناى سببى هم حذف شده است ، يعنى عمو و دايى هم مذكور نيست ، براى توضيح اين كه چرا اين سه دسته در آيه حذف شده‌اند ، بيانى به ذهن ما مىرسيد كه ملاحظه كرديم آقاى خويى هم همين بيان را در بارهء عمو و دايى دارند ، حاصل اين بيان اين است كه حكم اين سه دسته از برخى از دسته‌هاى مذكور در آيه به ظهور عرفى فهميده مىشود ، در توضيح اين بيان مىگوييم كه عرف نسبت ميان پسر برادر و عمو را يكسان مىداند ، وقتى در آيه  « بَنِي أَخَواتِهِنَّ »  ذكر شده است ، عرف از آن جواز ابداء زينت براى دايى را مىفهمد ، رابطه مادر زن و داماد نيز مثل رابطه زن ( عروس ) و پدر شوهر است ، وقتى در آيه  « آباءِ بُعُولَتِهِنَّ »  استثناء شده ، عرف از آن استثناء داماد را هم مىفهمد .\r\nحال در مورد « مالك » نيز مىتوان گفت كه از دو قسمت آيه با بيان بالا « اتحاد\r\n\r\n\r\n","description":"","footnote":"\r\n( 1 ) وسائل 4 : 409 / 5556 باب سابق ، ح 6 .\r\n( 2 ) وسائل 4 : 412 / 5564 ، باب سابق ، ح 11 ، و نيز صحيحة حمزة بن حمران ( در وسائل 4 : 407 / 5548 ، باب 28 از ابواب لباس مصلى ، ح 12 ) ، و حديث أبى الصّباح الكنانى ( وسائل 20 : 203 / 25435 ، باب 110 از ابواب مقدمات النكاح ، ح 6 ) نيز بر جواز كشف رأس امه دلالت دارد . نگاه كنيد جامع الاحاديث 19 : 371 / 1089 ، 20 : 288 / 941 .\r\n","page_name":" 296 ","page_number":296},
  {"content":"\r\n\r\nنسبت » يا با اولويت عرفى حكم مالك استفاده مىگردد :\r\nقسمت اول :  « بُعُولَتِهِنَّ »  ؛ عرف رابطهء كنيز و مالك را مثل رابطهء زن و شوهر بلكه اقوى از آن ميداند ، زيرا شوهر مالك پاره‌اى از منافع زن است و مولى مالك عين و تمام منافع كنيز . اگر ملكيت پاره‌اى از منافع موجب شود كه ابداء زينت براى شوهران جايز باشد ، به طريق اولى ملكيت مولى نسبت به عين و تمام منافع كنيز مجوّز آن است .\r\nقسمت دوم :  « ما مَلَكَتْ أَيْمانُهُنَّ »  ؛ بنابراين كه مراد از آن اعم از بندگان و كنيزان باشد ، عرف از اين كه زن ميتواند نزد عبد خود مكشوف باشد ، مىفهمد كه كنيز هم مىتواند نزد مولاى خود مكشوفه باشد ، پس ذكر مولى در آيه لزومى ندارد تا قرينه بر اختصاص مؤمنات به خصوص زنان آزاد بشمار آيد .\r\n\r\n4 ) بررسى دليل دوم\r\nادله‌اى كه بر جواز كشف رأس أمه ذكر شده ، ادله صحيحى است ، ولى بايد ديد كه آيا اين ادله شاهد بر اختصاص مؤمنات در آيهء شريفه به حرائر مىباشد ؟ در پاسخ مىتوان گفت كه ممكن است ما كنيزان را هم مشمول آيهء شريفه بدانيم با اين بيان كه مراد از  « ما ظَهَرَ »  اعضايى از بدن زن است كه در آن زمان نوعاً ظاهر بوده است ، و مصداق زينت ظاهره در مورد زنِ آزاد خصوص وجه و كفين و در موردِ كنيز ، وجه و كفين و مو مىباشد ، و با اختلاف مصداق ، مفهوم زينت ظاهره اختلاف نمىيابد پس وجهى ندارد كه ما كنيزان را از تحت مدلول آيهء شريفه بيرون نسازيم .\r\nولى اين پاسخ ظاهراً صحيح نيست « 1 » زيرا رواياتى كه در تعيين مصاديق زينت ظاهره وارد شده و در بحثهاى آينده نيز به تفصيل نقل خواهيم كرد ، هيچ گونه تفصيلى بين زن آزاد و كنيز نداده و از تمام آنها برمىآيد كه موى زن از زينتهاى باطنه است ، بنابراين با توجه به روايات ، ظاهراً مراد از مؤمنات در آيهء شريفه خصوص حرائر است . « * و السلام * »\r\n\r\n\r\n","description":"","footnote":"\r\n( 1 ) به اين نكته استاد - مد ظله - مدتها پس از تنظيم مباحث آينده اشاره فرمودند و تنها د تنظيم بحث اين جلسه از آن استفاده كرديم ، از اين رو استدلالى كه در جلسه گذشته و جلسهء آينده در رد تفسير « نسائهن » به حرائر ذكر شده ، بايد تغيير يابد .\r\nهمچنين نتيجه اين بحث بر بسيارى از مباحث آينده پرتو مىافكند كه تفصيل آن در خور اين نوشتار نيست .\r\n","page_name":" 297 ","page_number":297},
  {"content":"\r\n\r\n\r\n25 / 8 / 1377 دوشنبه درس شمارهء ( 38 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسات قبل مباحثى پيرامون مراد از نسائهن در آيهء شريفهء 31 سوره نور و اقوال مربوطه به آن مطرح و بررسى شد . در اين جلسه به تلخيص و تكميل مباحث مربوطه خواهيم پرداخت و از جمله مراد از  « ما مَلَكَتْ أَيْمانُهُنَّ »  را در همان آيه مورد بحث و تحقيق قرار خواهيم داد . همچنين حكم حرمت ستر مولاى زن در برابر عبد خود به همين مناسبت مورد بررسى و تحليل قرار خواهد گرفت .\r\n* * * \r\nالف - مراد از « نِسائِهِنَّ » در آيهء شريفهء 31 سورهء نور : ( يادآورى و تكميل )\r\n\r\n1 ) مقدّمه :\r\nهمچنانكه گفته شد ، دربارهء اينكه مراد از نسائهن در آيهء 31 نور چيست ، اقوال مختلفى وجود دارد : برخى از جمله مرحوم صاحب جواهر و مرحوم آقاى خوئى و نيز صاحب كشّاف بر آنند كه مراد از آن حرائر است . همچنين مرحوم آقاى حكيم مراد از آن را ارحام مىدانند . شيخ احمد جزايرى نيز منظور از نسائهن را اقارب و معاشرين دانسته است . هر يك از اين اقوال به نظر ما از جهاتى قابل انتقاد و مناقشه است .\r\n\r\n2 ) اشكال قول به « حرائر » ( نقد و تقريب صاحب جواهر ره )\r\nاوّلًا : ادلّه‌اى كه مرحوم صاحب جواهر براى جواز نظر به موى اماء آورده‌اند ، از جمله شهرت و سيره و روايات خاص ، از نظر ما قابل مناقشه است ، همچنانكه پيشتر بيان شد ، البته ظاهراً مىتوان از ادلّه‌اى بجر ادلّهء مذكور جواز نظر را استفاده\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nكرد كه اينجا مقام بحث آنها نيست .\r\nثانياً : بر فرض كه ما به استناد برخى روايات قائل به جواز نظر به موى امه شويم و امه با حرّه از اين جهت حكمشان متفاوت باشد ، بازهم مىتوان گفت كه خطاب آيهء شريفه عام است ( حتى با لحاظ آن روايات ) زيرا مراد از  « ما ظَهَرَ »  در آيه آن چيزى است كه به حسب متعارف ظاهر و آشكار است و اين چيز در امه و حره متفاوت است و در حره تنها وجه و يدين عرفاً ظاهر است و در امه وجه و يدين و شعر . پس مصداق ما ظهر در حره با امه يكسان نيست . پس عموم خطاب آيه و شمول آن نسبت به اماء با روايات ياد شده تنافى ندارد .\r\nبنابراين با توجه به اينكه خطاب در آيهء شريفه اختصاصى به احرار ندارد و مرجع ضمائر ( هنّ ) مذكور در آيه خصوص حرائر نيست ، نميتوان مراد از نسائهن را خصوص حرائر دانست و هيچ وجهى براى اين تخصيص وجود ندارد .\r\n\r\n3 ) اشكال قول به « ارحام »\r\nهمچنانكه قبلًا ذكر شد ، ما در باب حيض و عدّهء طلاق سه روايت داريم كه در آنها مراد از نساء مضاف ( نسائها ) ارحام زن مىباشد . ولى با وجود اين ما نمىتوانيم به صرف اين موارد استعمال معدود بگوييم كه اين تركيب ظهور در مفهوم ارحام دارد . زيرا به جز اين دو يا سه مورد مذكور در موارد ديگر نميتوان اضافه را به معناى اضافهء رحمى دانست . هر چند در برخى موارد نساء مضاف به معناى ملازمين و اطرافيان به كار رفته است ( همچنانكه توضيح آن خواهد آمد ) ، ولى در باب حيض و عدّه تناسب حكم و موضوع اقتضا دارد كه مراد از آن ارحام باشد نه مثلًا رفقا و ملازمان . امّا با اين حال ، اين موارد استعمال معدود ( آن هم با استفاده از قرينهء معنوى مزبور ) نمىتواند ظهور ساز باشد .\r\n\r\n4 ) ابهام و اشكال موجود در كلام شيخ احمد جزائرى :\r\nوى چنين تعبير كرده و مراد از نسائهن اقارب و ملازمين هستند . اگر منظور وى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاز اين سخن آن باشد كه اقاربى كه ملازم و همراه با شخص هستند مراد آيه است ، اين را مىتوان به نحوى صحيح قلمداد كرد .\r\nامّا اگر مراد وى از اقارب مفهومى فراتر از متفاهم عرفى باشد به طورى كه شامل اقارب و ارحام دور نيز بشود ، اين سخن قابل مناقشه است ، زيرا شمول نساء مضاف نسبت به ارحام بعيد غير عرفى و دور از ذهن است ، مگر آنكه تناسب حكم و موضوع و امورى ديگر موجب تشخيص مراد و تضييق محدودهء آن شود مثلًا آن را به ارحام اختصاص دهد .\r\nلازم به ذكر است كه تحليل بالا مبتنى بر اين امر است كه تركيب نساء مضاف در معناى ملازمان و همراهان ظهور داشته باشد و ما قائل به چنين ظهورى بشويم .\r\nاين مطلب ذيلًا مورد بررسى قرار مىگيرد .\r\n\r\n5 ) كاربرد نساء مضاف در روايات به معناى ملازمين\r\nدر روايات بسيارى نساء مضاف به معناى ملازمان و اطرافيان به كار رفته است و ما با تتبّع در منابع حديثى به برخى از اين موارد دست يافته‌ايم . به طور كلى مضاف اليه نساء معمولًا يكى از دو چيز مىباشد : امكنه و اشخاص .\r\n\r\nالف ) : اضافهء نساء به امكنه :\r\nبه عنوان مثال به هنگامى كه سپاه ابرهه به كعبه حمله كردند ، وى چنين دستور داده است : « انزل على الكعبه و خذ رجالها و نساءها » مراد از رجال و نساء كعبه ، ملازمين آن مكان مقدس مىباشد . همچنين در ادامه گفته شده : « اقسم بالمعبوده ان يذبح اطفالها و يرمل نساءها و يقتل رجالها » . نيز گفته‌اند : « يوشك أن يقصد المدينة و يطوى ذراريها و نساءها » كه مراد از آن نساء ملازم با مدينه است .\r\n\r\nب ) : اضافهء نساء به اشخاص :\r\nاين نوع اضافه نيز در روايات نمونه‌هاى بسيارى دارد : مثلًا هنگامى كه جعفر طيار به شهادت مىرسد ، پيامبر ( ص ) به حضرت فاطمه ( س ) دستور مىدهد كه به\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nزيارت همسرش اسماء بنت عميس برود و از وى پذيرائى كند : « امر فاطمة أن تأتى اسماء بنت عميس و نساءها » يا اينكه : « أن تأتى فاطمة اسماء بنت عميس هى و نساءها » يعنى خود حضرت فاطمه ( س ) و زنان همراه و ملازم با وى ( اصحاب او ) به نزد اسماء بروند . يا مثلًا وقتى كه حضرت زينب را نزد عبيد الله بن زياد بردند ، مجلس را چنين توصيف كرده‌اند : « فجلس زينب ناحية و معها نساءها » در اينجا مراد همراهان است نه صرفاً اقوام ، هر چند خارجاً اقوام و خويشان مصداق آن بوده‌اند .\r\nيا مثلًا در روايات آمده : « يدعى بفاطمة و نسائها من ذريّتها و شيعتها فيدخلون الجنّة به غير حساب » يا اينكه : « اذا كان يوم القيمة جاءت فاطمة فى لمّة من نساءها فيقال لها ادخلى الجنّة . . . » يا هنگامى كه در ازدواج ميان هاشم با سلمى شيطان به پدر سلمى گفت كه مهريه را بالا ببرد ، به وى گفت : « اردت أن أطلب من القوم ما تفتخر ابنتك على سائر نسائها و أهل زمانها » كه مراد از نسائها اقران و اشباه و نزديكان و ملازمان است . همچنين هنگام فوت زينب همسر عثمان ، حضرت فاطمه زهرا ( س ) به دستور پيامبر ( ص ) نماز ميت بجاى مىآورند ، در اين باره آمده است : « فخرجت فى نسائها فصلّت على أختها » نيز عايشه وقتى كه در احتضار حضرت رسول ( ص ) ابتدا گريه و سپس خندهء حضرت زهرا ( س ) را مىبيند ، مىگويد : « انّى كنت اظنّ ان هذه من اعقل نسائها » ( البته در اين مثال مىتوان مناقشه كرد ) علاوه بر اينها ، در رواياتى كه تعابيرى مانند « مهر نسائها » و امثال اين شده ، مراد از آن زنان مماثل و شيعه مىباشد نه خصوص ارحام و خويشان . خلاصه در تمامى اينها نساء مضاف به معناى ملازمان و همراهان و اصحاب به كار رفته است .\r\nبنابراين ميتوان نتيجه گرفت كه اگر بخواهيم براى تركيب « نساء مضاف به اشخاص » نوعى اختصاص قائل شويم ، بايد مراد از آن را ملازمان شخص بدانيم .\r\nزيرا استعمال اين تركيب اضافى در اين معنا اندك نيست و موارد كاربرد آن نسبتاً قابل توجه است . بنابراين اساس ، اين احتمال كه مراد از نسائهن نيز ملازمين و\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاطرافيان زنان باشد ، وجود دارد .\r\n\r\n6 ) نظر نهائى استاد - مد ظلّه - دربارهء مراد از نسائهن :\r\nهر چند ثبوتاً قول به اينكه نسائهن به معناى ملازمان و همراهان باشد ، اشكالى ندارد و ما احتمال آن را مطرح كرديم ، ولى با توجه به اشكالى كه بر اين قول وارد است و در ادامهء درس تفصيلًا بررسى خواهد شد ، بايد گفت كه در نهايت اين نظريه نيز غير قابل قبول است و همچنانكه پيشتر گفتيم بايد مراد از نسائهن را با توجه به خطاب آيه كه متوجه به مؤمنات مىباشد - زنان مؤمن بدانيم . در نتيجه حكم مذكور در آيه يعنى استثناى از حكم حرمت ابداء زينت شامل مطلق مؤمنات مىشود و به هيچ وجه اختصاص به حرائر يا ارحام يا ملازمين ندارد . اين نظر هم با ظهور اوّلى آيه ميسازد و هم به اشكالاتى كه اقوال ديگر دارند ، از جمله اشكال موجود در توجيه مفهوم ما ملكت ايمانهن ( كه در فصل بعد مىآيد ) ، مبتلا نيست .\r\n\r\nب - اشكالات مشترك وارده بر اقوال سه‌گانهء مذكور و توجيه « معناى ما مَلَكَتْ أَيْمانُهُنَّ » در آيه :\r\n\r\n1 ) اشكالات مشترك ميان سه قول :\r\nاوّلا : به موجب اين اقوال ، حكم مذكور در آيه يعنى جواز ابداء زينت به افرادى خاص ( حرائر يا ارحام يا ملازمين ) اختصاص مىيابد ، در حالى كه حكم مزبور اختصاصى به اينها ندارد . به بيان ديگر ، بنابر مبانى مذكور غير حرائر يا غير ارحام يا غير ملازمين از نساء داخل در مستثنى منه در آيه مىشوند نه در مستثنا ، و حال آنكه قطعاً چنين نيست كه حكم جواز ابداء زينت تا اين اندازه تضييق داشته باشد و اين حكم شامل تمام مؤمنات مىشود .\r\nثانياً : لازمهء اين اقوال ( يا لااقل نتيجه‌اى كه قائلين از تحليل خود مىگيرند ) آن است كه  « ما مَلَكَتْ أَيْمانُهُنَّ »  در آيهء شريفه به معناى خصوص « اماء » باشد ( نه اعم از عبيد و اماء ) ، نتيجهء آن اين مىشود كه اگر مالك مملوكهء زن باشد جواز ابداء براى\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nزنان وجود دارد ، ولى اگر مالك وى مرد باشد ، جواز ابداء نيست ، در حالى كه اين مطلب از يك سو حمل آيه بر فرد نادر است زيرا مالكيت زن نسبت به امه كم و نادر بوده و معمولًا مالك اماء رجال بوده‌اند و از سوى ديگر مستلزم نتيجه‌اى تعارض‌آميز است . از اين رو برخى ، از جمله مرحوم صاحب جواهر در صدد اين برآمده‌اند كه به نحوى اتّحاد حكم را در دو مورد مذكور اثبات كنند .\r\n\r\n2 ) بررسى استدلال مرحوم صاحب جواهر :\r\nايشان براى اينكه اثبات كنند مراد از  « ما مَلَكَتْ أَيْمانُهُنَّ »  صرفاً امائى نيست كه مالك آن زنان نباشند ، احتمال مىدهند كه هنّ در آيه از باب مثال باشد و در واقع حكم نسبت به ما ملكت ايمانهم نيز تعميم داشته باشد . همچنين بدين منظور به عدم قول به فصل استناد كرده و گفته‌اند كه بر فرض مراد خصوص اماء متعلق به زنان باشد ، با عدم قول به فصل حكم مزبور را نسبت به امائى كه مملوك مردان هستند نيز ثابت مىكنيم .\r\nولى بايد گفت كه اوّلًا چگونه مىتوانيم اين موارد را كه فرد نادر است ( / مالكيت مولاى زن نسبت به امه ) از باب مثال بدانيم و حكم را به موارد شايع تعميم دهيم ؟ به هيچ وجه نمىتوان اين تعبير را از باب مثال دانست . ثانياً عدم قول به فصل تنها در جايى قابل استناد است كه شارع سكوت كرده باشد ، ولى در اينجا صدر آيه  ( لا يُبْدِينَ زِينَتَهُنَّ )  ظهور در حرمت ابداء زينت نسبت به مواردى دارد كه داخل در مستثنا نيست و از جملهء اين موارد امه‌اى است كه مالكش مرد باشد . بنابراين چون استدلال ايشان به آيه مفهومى مىبخشد كه منجر به لغويت تعبير آيه مىشود آن را نمىتوان پذيرفت .\r\n\r\n3 ) مراد از « ما مَلَكَتْ أَيْمانُهُنَّ » بنابر نظر مقبول استاد دربارهء نسائهن :\r\nبنابر آنچه به تفصيل مطرح شد ، بايد مراد از نسائهن را مؤمنات بدانيم ، زيرا خطاب به آنان صورت گرفته است . هرگاه مثلًا گفته شود اى زنهاى ايرانى اين كار را\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nانجام دهيد ، در اينجا مراد زنهايى است كه در ايرانى بودن شريك هستند و خطاب به آنها مقيّد شده است . در ما نحن فيه نيز تضييقى كه در ناحيهء خطاب وجود دارد ، در  نِسائِهِنَّ  » نيز مىآيد و در نتيجه مراد از آن زنان مؤمن مىباشد .\r\nبر اين اساس چه مراد از  « ما مَلَكَتْ أَيْمانُهُنَّ »  را خصوص اماء بدانيم و چه اعم از عبيد و اماء معناى مقبول ما قابل توجيه و سازگار است : زيرا در صورت اوّل : اگر مراد از  « ما مَلَكَتْ أَيْمانُهُنَّ »  خصوص اماء باشد ، مفهوم آيه اين خواهد شد كه اى زنان مؤمن شما ابداء زينت نكنيد مگر در برابر زنان مؤمن چه حره باشند و چه امه و نيز مملوكهء خود چه مؤمنه باشند و چه كافره . با توجّه با اينكه مملوكهء زن با وى سر و كار دارد ، هر چند مسلمان هم نباشد ، شئون وى اقتضا دارد كه زن بتواند در برابر مملوكهء خود مكشوف الرأس باشد و از اينرو ابداء زينت براى وى جايز است . و عدم تقيّد اماء به ايمان نيز از آن جهت بوده است كه در منازل مسلمين بسيارى از اماء غير مسلمان مانند نصرانيها وجود داشتند و شأن مالكيت و مملوكيت چنين اقتضا داشته كه حرمت ابداء زينت وجود نداشته باشد و چنين سيره‌اى نيز وجود داشته است .\r\nصورت دوّم : اگر مراد از  « ما مَلَكَتْ أَيْمانُهُنَّ »  اعم از عبيد و اماء باشد نيز بنابر مبناى ما خللى در مفهوم آيه ايجاد نمىشود و اين تعبير علاوه بر اماء شامل عبيدى كه مملوك نساء هستند نيز مىگردد . در اينجا حكم جواز ابداء زينت براى مملوك مرد و نيز جواز نظر مملوك مرد به مالك زن خود مطرح مىشود كه در فصل بعد بدان خواهيم پرداخت .\r\n\r\nج - بحث جواز نظر عبيد به مالكهء خود ( يا جواز ابداء مالكه نسبت به عبد خود )\r\n\r\n1 ) مقدّمه :\r\nدر ابتداى بحث مربوط به معناى  « نِسائِهِنَّ »  ذكر كرديم كه اگر كسى مراد از\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nنسائهن را مطلق نساء بداند ، نمىتواند مراد از  « ما مَلَكَتْ أَيْمانُهُنَّ »  را خصوص اماء قلمداد كند . زيرا در اين صورت ديگر عطف با « او » مفهومى نخواهد داشت و لغو خواهد بود . مرحوم صاحب جواهر از آنجا كه مراد از ما ملكت را خصوص اماء شمرده و بر اين مطلب اصرار دارد ، به ناچار در نسائهن نيز آن را به گونه‌اى معنا كرده كه از عموم و كليت خود بيفتد و در نتيجه قيد حريت را به آن زده است .\r\nحال بحث در اين است كه آيا اصرار ايشان بر اينكه  « ما مَلَكَتْ أَيْمانُهُنَّ »  صرفاً شامل اماء مىشود وجهى دارد يا نه . ظاهراً منشأ اين امر آن بوده كه ايشان قائل به جواز نظر عبيد به مالك زن خود و جواز ابداء زينت مالكه مزبور در برابر عبد خود نيستند و در نتيجه عبيد را از تحت شمول آيه  « ما مَلَكَتْ أَيْمانُهُنَّ »  خارج كرده آن را به اماء اختصاص داده‌اند . در اينجا ما ادلّهء دال بر جواز و مستندات ايشان و نظر خود را بيان خواهيم كرد .\r\n\r\n2 ) ادلهء جواز ابداء زينت از سوى مولاى زن در برابر عبد خود و فتاواى مربوطه :\r\nروايات بسيارى وجود دارد - و مرحوم صاحب جواهر هم به آنها اشاره كرده - كه دال بر اين است كه ستر مالكه در برابر عبيد خود لازم نيست . همچنانكه آيهء 58 سورهء نور نيز مىفرمايد :  « يا أَيُّهَا الَّذِينَ آمَنُوا لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ  . . .  ثَلاثُ عَوْراتٍ لَكُمْ لَيْسَ عَلَيْكُمْ وَ لا عَلَيْهِمْ جُناحٌ بَعْدَهُنَّ طَوَّافُونَ عَلَيْكُمْ بَعْضُكُمْ عَلى بَعْضٍ . . . » \r\nبر طبق اين آيه ، عبد هرگاه بخواهد بر مولاى خود وارد شود ، غير از موردى كه  « ثَلاثُ عَوْراتٍ »  ناميده شد ، در ساير موارد مىتواند بدون اجازه و اخبار وارد شود . ظاهراً به خاطر وجود حرج و از آنجا كه شأن و موقعيت عبد كه كارهاى مولى را انجام ميدهد چنين اقتضايى دارد ( و در آيه با تعبير  « طَوَّافُونَ عَلَيْكُمْ »  به اين نكته اشاره شده ) ، شارع وى را ملزم به استيذان نكرده است و از ملازمهء عرفى فهميده\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nمىشود كه مالكه نيز وجوب ستر ندارد . در برابر آيهء مزبور و روايات بسيار ، مرحوم شيخ روايتى مرسل در كتاب الخلاف نقل كرده ( با تعبير « روى اصحابنا » ) كه مرحوم ابن ادريس و نيز قطب راوندى مرسلًا نقل كرده‌اند اين روايت مراد از آيه را اماء دانسته است « 1 » امّا اين روايت نه در روايات مسند شيخ ( ره ) و نه در كتب ساير فقها مانند صدوق و . . . نقل نشده است . از اينرو اين احتمال وجود دارد كه تعبير مرحوم شيخ بر اين اساس بوده كه فقها فتاواى متقدمين را روايت مىدانستند و در واقع مراد او نقل فتاواست نه نقل روايت .\r\nامّا از روايات برمىآيد كه حتى در زمان أئمّة ( ع ) فتوا و نظر مسلّم و واحدى در اين باره نبوده است . به عنوان مثال امام ( ع ) در پاسخ سائل كه مىگويد : شيعيان مختلف هستند . برخى مىگويند كه عبيد محرمند و برخى ديگر مىگويند كه عبيد محرم مالكهء خود نيستند » ، مىفرمايند كه نه آنها محرم هستند . اين روايت « 2 » مىرساند كه مسأله جزء مسلّمات شيعه نبوده است و نه تنها در بين فقها بلكه در زمان ائمّه ( ع ) فتواى مسلّمى در ميان نبوده است .\r\n\r\n3 ) مستندات مرحوم صاحب جواهر و نقد آن :\r\nمرحوم صاحب جواهر تمام روايات باب را حمل بر تقيه يا نظر اتّفاقى ( يعنى اينكه اتفاقاً نظر عبد به وى بيفتند ) كرده است و فرموده كه لازم نيست عامه مردم نظرشان يك چيز باشد تا مصداق تقيه حاصل شود ، بلكه كافى است كه حكام و سلاطين فتوايى را قبول داشته باشند تا از ائمه ( ع ) از باب تقيه سخنى صادر شود .\r\nولى بايد گفت كه بسيارى از روايات قابل حمل بر تقيه يا نظر اتّفاقى نيست .\r\nاز سوى ديگر ، مشهور فقهاى عامه قائل به حرمت هستند . پس ايشان على القاعده بايد روايات حرمت نظر را حمل بر تقيه بكنند نه ادلّهء مجوّزه را .\r\n\r\n\r\n","description":"","footnote":"\r\n( 1 ) رجوع شود به : وسائل الشيعة ، ج 20 ، كتاب النكاح ، باب 124 از ابواب مقدمات النكاح ، ص 225 ، ح به نقل از الخلاف ، ج 2 ، ص 204\r\n( 2 ) رجوع شود به وسائل الشيعة ، همان باب ، ص 224 ، ح 7 به نقل از تهذيب ، ج 7 ، ص 457\r\n","page_name":" 306 ","page_number":306},
  {"content":"\r\n\r\nبنابراين ادلّه‌اى كه ايشان براى عدم استناد به روايات مزبور آورده‌اند مخدوش است و خود ايشان نيز براى مدعاى خود دليل متقنى ارائه نكرده‌اند . پس استدلال ايشان را نمىتوان پذيرفت .\r\n\r\n4 ) نتيجهء بحث :\r\nمراد از  « نِسائِهِنَّ »  همان مؤمنات است و مراد از  « ما مَلَكَتْ أَيْمانُهُنَّ »  را نيز مىتوان اعم از عبيد و اماء دانست ، زيرا همچنانكه مرحوم شهيد ثانى و صاحب كفاية ( سبزوارى ) ( ره ) و . . . گفته‌اند و از روايات نيز برمىآيد ، مسأله از ابتدا نيز در\r\nشيعه اختلافى بوده و آنچه از روايات معتبر و صريح استناد مىشود و آيهء شريفه 58 سورهء نور نيز دال بر آن مىباشد ، اين است كه ستر مالكه از عبيد خود لازم نيست . البته نظر از روى شهوت حكمى جداگانه دارد و از ما نحن فيه خارج است .\r\nحال در اين ميان ممكن است به رواياتى كه كشف در برابر زنان كفّار را توسط زنان مسلمان غير جايز شمرده است ( مانند روايت حفص بن بخترى كه هم براى جواز كشف بدان استناد شده و هم حرمت كشف ) ، استناد گردد كه در جلسهء بعد مورد بحث قرار خواهيم داد ، ان شاء اللّه .\r\n« * و السلام * »\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\n30 / 8 / 1377 شنبه درس شمارهء ( 39 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسات گذشته ، دربارهء  « نِسائِهِنَّ »  در آيه 31 سورهء نور بحث شد ، در اين جلسه ، ابتداء نظر مرحوم سيد در عروه مورد بررسى قرار مىگيرد ، سپس ايراداتى كه ممكن است به نظر مختار مطرح شود ، بررسى و پاسخ داده مىشود و سپس روايت حفص بعنوان دومين دليل عدم جواز الكشف لدى النساء الكافره مورد بحث قرار مىگيرد .\r\n\r\nالف - تكملهء بحث دربارهء « نِسائِهِنَّ »\r\n\r\n1 ) بررسى نظر سيّد دربارهء « نِسائِهِنَّ »\r\nدربارهء  « نِسائِهِنَّ »  در سورهء نور كه وجوب ستر براى ايشان استثناء شده است ، احتمالاتى مطرح شد ، كه به نظر ما اظهر احتمالات اين است كه مراد « مؤمنات » باشد . ولى مرحوم سيد در عروه احتمال داده است كه مقصود از نسائهن « همراهان زن » باشد در انتهاى مسأله 28 مىفرمايند :\r\n« لاحتمال كون المراد من نسائهن الجوارى و الخدم لهنّ من الحرائر » .\r\nاين احتمالى كه مرحوم سيد مطرح كرده است ، دو اشكال دارد :\r\nاشكال اوّل : اگر در مورد استثناء در نسائهن همراهان زن باشد ، پس ديگر زن‌هاى مسلمان كه از همراهان او نيستند از مستثنيات خارج بوده و قهراً داخل در مستثنى منه مىباشند . با اينكه مسلم است كه بين زنهاى مسلمان فرقى نيست و غير همراهان هم مثل همراهان هستند و كشف نسبت به همهء آنها جايز است .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاشكال دوم : اگر در نسائهن ، همهء همراهان زن و لو جوارى ، استثناء شده باشند ، استثناء بعدى كه عطف شده است  « أَوْ ما مَلَكَتْ أَيْمانُهُنَّ »  و مربوط به اماء است ( طبق نظر مشهور ) به چه معنى است ؟ بناچار بايد اين استثناء بعدى را به مملوكى كه اصلًا سر و كارى با شخص ندارد و فقط در ملكيّت اوست بدون آنكه پيش مالك و همراه او باشد ، حمل كنيم ، و چنين حملى بسيار بعيد است . در سورهء احزاب كه فرموده است :  « لِيَسْتَأْذِنْكُمُ الَّذِينَ مَلَكَتْ أَيْمانُكُمْ وَ الَّذِينَ لَمْ يَبْلُغُوا الْحُلُمَ مِنْكُمْ ثَلاثَ مَرَّاتٍ »  بعد فرموده است :  « طَوَّافُونَ عَلَيْكُمْ بَعْضُكُمْ عَلى بَعْضٍ »  يعنى مملوك زن ، مساوق با طوافون عليكم گرفته شده است . پس حمل كردن  « ما مَلَكَتْ أَيْمانُهُنَّ »  در سورهء نور به كسانى كه دور از شخص هستند و صرفاً رابطهء ملكيّت داشته باشند ، بسيار بعيد است . و چون كنيز معمولًا همراه شخص و از همراهان اوست قهراً مصداق  « نِسائِهِنَّ »  قرار مىگيرد و عطف كردن با « او » براى او درست نيست .\r\nپس بايد گفت كه مراد از نسائهنّ ، يعنى نساء مؤمنات ، و  « ما مَلَكَتْ أَيْمانُهُنَّ »  اعم از كافر و مسلمان است .\r\n\r\n2 ) تكميل استدلال بر « نظر مختار » در مسأله :\r\n\r\n( بررسى دو اشكال بر نظر مختار در نسائهنّ )\r\nتفسير كردن نسائهن به نساء مؤمنات ، از دو جهت ممكن است مورد اشكال قرار گيرد :\r\n\r\nجهت اوّل : مخالفت با سيره :\r\nسيره بر اين جارى بوده است كه زن‌هاى مسلمان از زنهاى كافر اجتناب نمىكرده‌اند و با آنها اختلاط داشته‌اند ، پس اختصاص دادن نسائهن ، با سيره مخالف است .\r\nپاسخ : اثبات چنين سيره‌اى ، بسيار مشكل است . بسيارى از فقهاى ما آن را جايز نمىدانسته‌اند و نسائهن را در آيه شريفه ، به مسلمات حمل كرده‌اند ، لذا\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nنمىتوانيم سيره‌اى متصل به زمان معصوم اثبات كنيم .\r\nآنچه در سيره داريم اين است كه مسلمانها در خانه‌هاى خود مملوكات غير مسلمان داشته و از آنها رعايت حجاب نمىكردند ، و عادتاً هم بدليل كارهايشان در خانه امكان ستر نبوده است ، لذا در مورد مملوكه ، اسلام شرط نشده است ولى از آن مىتوان استفاده كرد كه مطلق زنهاى كافر هم همين حكم را دارند ، چون مملوك تحت اختيار مالكين مسلمان بوده و با گذشت مدت زمانى ، مسلمان هم مىشدند ، غالب موالى ابتدا كافر بودند و بعد مسلمان مىشدند . ولى نسبت به زنهاى كافر ديگر كه مملوكيتى در كار نيست دليلى نداريم كه با زنهاى مسلمان اختلاط داشته‌اند ، و مسأله قاهر بودن مسلمان‌ها هم كه نسبت به آنها وجود ندارد تا موجب اصلاح آنها شود\r\nلذا شايد شارع مقدس نخواسته است كه در اثر اختلاط زن‌هاى مسلمان با زن‌هاى كافر ، اخلاق آنها به مسلمانان سرايت كند و يا برخى از مسائل ديگر آنها به زن‌هاى مسلمان منتقل شود .\r\n\r\nجهت دوم : شذوذ و ندرت اين قول :\r\nشايد بعضى خيال كنند كه تخصيص نسائهن به مسلمات ، قول شاذ و نادرى است ، درحالىكه اين طور نيست . بسيارى از فقهاء درجه اوّل اماميه ، آيه را همين طور معنى كرده‌اند ، شيخ طوسى در تبيان « 1 » ، ابو الفتوح رازى در تفسير روض الجنان ، طبرسى در مجمع البيان و در جوامع الجامع ، قطب راوندى در فقه القرآن ، فاضل مقداد در كنز العرفان ، فيض در تفسير صافى و در تفسير اصفى ، محمد مشهدى در كنز الدقايق . و از متأخرين هم آقاى طباطبايى در الميزان ، و آقاى مطهرى در كتاب مسأله حجاب ، نسائهن را به نساء المؤمنات تفسير كرده‌اند ، پس بزرگان\r\n\r\n\r\n","description":"","footnote":"\r\n( 1 ) دربارهء نظريه شيخ ، در ادامه توضيحى خواهيم داد .\r\n","page_name":" 310 ","page_number":310},
  {"content":"\r\n\r\nقوم ، نوعاً  نِسائِهِنَّ  را به همين معنى تفسير كرده‌اند ، لذا اين معنى را نمىتوان شاذ و غير متعارف دانست . البته ما در مقام استدلال به فهم آنها نيستيم ، همين مقدار مىخواهم بگويم كه اين معناى مستنكرى نيست .\r\nدر كتب فقهى هم عده‌اى بر همين نظر فتوى داده‌اند ، مثلًا كشف اللثام نسبت به آيه ، اين معنى را قوى دانسته است و صاحب حدائق هم هر چند آيه را تفسير نمىكند ولى به استناد روايت حفص ، همين طور فتوا ميدهد .\r\n\r\nب - دومين دليل عدم جواز الكشف لدى النساء الكافره - صحيح حفص بن البخترى :\r\n« لا ينبغى للمرأة أن تنكشف بين يدى اليهودية و النصرانيه فانهن يصفن ذالك لازواجهن » بعضى اين روايت را به جهت تعبير « لا ينبغى » از روايات دال بر جواز عدم ستر نسبت به زنان كافر دانسته‌اند . ولى در خصال هم مسنداً روايت مفصلى را از جابر بن يزيد جعفى نقل كرده است كه امام باقر ( ع ) فرمود : « لا يجوز للمرأة أن تنكشف بين يهودية و لا نصرانية لانهن يصفن ذلك لازواجهن »\r\n\r\n1 ) ارزيابى سند روايت :\r\nروايت حفص بن البخترى « 1 » كه به دو طريق در كافى و فقيه نقل شده است ، صحيح است .\r\n\r\n2 ) توضيحى درباره روايت : « 2 »\r\n\r\n\r\n","description":"","footnote":"\r\n( 1 ) بخترى بر وزن جعفرى است و شاعر معروف طائى بحترى - با حاء حطّى - است .\r\n( 2 ) آقاى مطهرى از نظر فكر ، بدون اشكال ، متفكر درجه اوّل بود ، و من سراغ ندارم كسى در قدرت فكرى همپايه او باشد . بخصوص در طرح مطالب اسلامى به صورتى كه براى تحصيل‌كرده‌ها قابل فهم باشد ، هيچ كس به پايه او نمىرسيد . ولى ايشان از نظر تتبع ، معمولى بود و امتياز فوق العاده‌اى نداشت . لذا در اين كتاب مسألهء حجاب با اينكه نكات ظريف خيلى قابل استفادهء ذى قيمتى هست ، ولى خيلى از مطالب را از روى حافظه نوشته است و نقصهايى در آن هست ، نقصهاى فقهى خيلى در آن هست .\r\n","page_name":" 311 ","page_number":311},
  {"content":"\r\n\r\nمرحوم آقاى مطهرى بيان روايت را به شكل محرّفى نقل كرده است : « لانهنّ قد يصفن لازواجهن و اخواتهنّ »\r\nاولًا : كلمهء « قد » كه دال بر تحقيق است و كلمهء « اخواتهنّ » اضافه شده است ، درحالىكه در هيچ متن حديثى و غير حديثى روايت به اين شكل نقل نشده است ، ولى ايشان چون از روى حافظه نوشته است ، محرف نقل كرده است .\r\nثانياً : در ترجمه روايت هم اشكالى به نظر مىرسيد : در ترجمه آن فرموده‌اند :\r\n« زنان غير مسلمان زيبايى زنان مسلمان را براى شوهرانشان توصيف مىكنند » .\r\nدرحالىكه مورد خطاب زن‌هاى زيبا نيست تا مسأله نقل زيبائيهاى آنها باشد . بلكه ممكن است زنى كه از كشف نهى شده ، خوش قيافه هم نباشد ، ولى درعين حال نبايد كشف كند تا آنها از خصوصيات زنان مسلمان اطلاع نداشته باشند . كلمهء « زيبايى » در روايت نيست ، و « توصيف » هم اعمّ از نقل زيبايى است .\r\nالبته مرحوم آقاى مطهرى كسى نبود كه اينطور مسائل پيش‌پاافتاده برايش مخفى باشد ، بلكه منشأ آن اتكاء به حافظه است و اگر نه از نظر فكرى ايشان خيلى قوى بود ، مطالب مخفى كه اشخاص متعارف كمتر كسى به آن منتقل مىشد ، ايشان به آن مىرسيد و خيلى خوب و با بيان خيلى ظريف بيان مىكرد . رضوان الله عليه .\r\n\r\n3 ) مفهوم لا ينبغى ( بررسى نظر آيت الله خوئى ره )\r\nيكى از جهات بحث در اين روايت ، مربوط به تعبير « لا ينبغى » است كه بعضى آن را دالّ بر جواز دانسته‌اند و گفته‌اند تعليل هم مناسب با حكم غير الزامى است ، در تعليل « لانهن يصفن ذلك لازواجهن » آمده است و حرف توصيف كردن كه دليلى بر منع ندارد و لازمهء اين توصيف هم رؤيت ازواج نيست تا محذورى داشته باشد .\r\nدر مقابل ، آقاى خوئى « لا ينبغى » را دليل بر « تحريم » مىدانند به اين بيان كه :\r\nينبغى » در مواردى « يجوز » استعمال مىشود ، و لذا لا ينبغى به معنى لا يجوز\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nاست . ولى در اين روايت تعليلى ذكر شده است كه صلاحيت براى تحريم و حتى كراهت ندارد ، چون « لانهنّ يصفن » يك حكم ارشادى اخلاقى است كه كفّار چنين اطلاعاتى پيدا نكنند . لذا با توجه به اين تعليل ، در اينجا لا ينبغى دلالت بر تحريم ندارد .\r\nبه نظر ما مدّعاى آقاى خوئى كه لا ينبغى به معنى لا يجوز است صحيح است ، ولى تقريبى كه براى ان ادعا ذكر كرده‌اند تمام نيست . چون ينبغى به معنى « يجوز » نيست ، با مراجعه موارد استعمال روشن است كه « ينبغى » به معنى « مطابق قاعده بودن » است ، لذا موارد آن به اختلاف قانون ، اختلاف پيدا مىكند ، گاهى مطلبى مقتضاى قانون اخلاقى است ، و در مواردى مطابق با مستحبات است كه ينبغى به كار مىرود ، و در نتيجه لا ينبغى همه بمعنى « خلاف قاعده بودن است » است ، مثلًا « ينبغى » در مورد اذن در تصرف مال غير ، جنبهء الزامى دارد و حتماً بايد اجازه گرفته شود ، و در مقابل گاهى ناظر به حكم استحبابى است ، و گاهى هم مراد جواز است يعنى ارتكاب آن خلاف قانون نيست . پس « ينبغى » اعم است .\r\nاز طرف ديگر « اطلاق » لا ينبغى ، اقتضاء حرمت دارد ، چون به معنى « خلاف قانون » است و خلاف قانون مطلق ، حرام است .\r\nمكرر عرض كرده‌ام كه گاه بين دو لفظ كه دلالت بر نفى و اثبات دارد ، شق ثالث وجود دارد مثلًا بين « استخاره خوب است » و « استخاره خوب نيست » حدّ وسطى وجود دارد كه « ميانه » است . چون « خوب نبودن » على وجه الاطلاق ، به معنى آن است كه هيچ جنبهء متعارف خوبى در آن نباشد همين طور خوب بودن على وجه الاطلاق ، به معنى آن است كه هيچ جنبهء متعارف بدى در آن نباشد ، لذا حد وسط از هر دو طرف خارج است .\r\nمثال ديگر : نفى و اثبات در به كار بردن تعبير « ظن » همينطور است و شق ثالث دارد . گاه گفته مىشود « ما اظن كذا . . . » و مقصود اين است كه ظن دارم كه\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nچنين نيست ، و از طرف مقابل « أظن كذا . . . » به معنى اين است كه كه ظن دارم مطلب اينطور است ، قهراً شق ثالث ، صورت شك است كه داخل نفى و اثبات نيست . در اين گونه موارد معناى وصفى نقيض يكديگر است : اظن ، لا اظن - خوب است ، خوب نيست ، ولى با توجه به معنى اطلاقى ، شق ثالث پيدا مىكند .\r\nينبغى و لا ينبغى هم همينطور است ، اطلاق لا ينبغى به معنى خلاف قانون بودن ، اقتضاى خلاف شرع بودن و حرمت دارد و به معناى « لا يجوز » است . مثلًا در عقايد تعبير « سبحان من لا ينبغى التسبيح الّا له » به معنى « لا يجوز » است . در اصول فقه : « لا ينبغى ان تنقض اليقين بالشك » به معنى « لا يجوز » است ، در فقه ، در بحث حج « لا ينبغى لسائق الهدى حتى يبلغ الهدى محله » به معناى لا يجوز است و بطور كلى در محرمات حج اكثراً از تعبير لا ينبغى استفاده شده است از قبيل بئس ثوباً لا ينبغى له لبسه ، يا اكل طعاماً لا ينبغى له اكله .\r\nبا مراجعه به روايات اطمينان حاصل مىشود كه اطلاق لا ينبغى در روايات ، غير از اصطلاح متأخرين است كه به معنى كراهت ، به كار مىبرند . در روايت لا ينبغى به جاى لا يجوز به كار ميرود . و تعبيرات فقهاى اوليه هم مختلف است و برزخى است بين معنى روايات و اصطلاح فقهاى متأخر و در هر دو به كار برده‌اند .\r\nپس در ظهور لا ينبغى براى عدم جواز اشكالى نيست همانطور كه در اين روايت هم جابر بن يزيد جعفى كه از حضرت باقر عليه السلام بجاى لا ينبغى ، لا يجوز نقل كرده است و معناى لا يجوز فهميده است و به عنوان عبارة اخرى از لا ينبغى آورده است .\r\nالبته خود كلمه « لا يجوز » هم گاه در مورد كراهت به كار مىرود ولى اين امر ، ظهور آن را در حرمت از بين نمىبرد در مورد خود « لا ينبغى » هم گاه در مورد كراهت به كار رفته كه منافاتى در ظهور اطلاقى آن در حرمت ندارد .\r\n\r\n4 ) تحقيق دربارهء تعليل اين روايت\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nآقاى مطهرى مطلبى دارند و آقاى خويى هم مطلب ديگرى دارند كه بايد بررسى شود\r\n\r\nنقد بيان آقاى مطهرى دربارهء تعليل روايت :\r\nايشان مىگويند زنان مسلمان حق ندارند زيبائى زن‌هاى ديگر را براى شوهر خود نقل كنند و اين كار خلاف شرع و حرام است . ( البته من از اين مطلب اطلاعى ندارم و در جائى نديده‌ام ) ولى چون اين قانون در اسلام است ، فقط از ناحيهء زن‌هاى مسلمان ، هدف را تأمين مىكند و مشكل را حل مىكند ، ولى زن‌هاى كفّار كه چنين قانونى ندارند ، قهراً توصيف مىكنند لذا نسبت به زن‌هاى كافر دستور ستر داده شده است تا جلوى توصيف گرفته شود . به نظر ما اين مطلب درست نيست چون صرف قانون ، هدف عدم توصيف را تأمين نمىكند ، مگر همهء زن‌ها ، عادل هستند كه وقتى قانون نهى كرد ، آنها هم زنان خودشان را نگه دارند ؟ و مگر همهء زن‌ها پرظرفيّت هستند ؟ ! و مگر تشريع قانون ، با تكوين و اجراى آن ملازمه دارد ؟ و مگر شرع غيبت را حرام نكرده و اين همه رواج دارد و قانون جلوى اين خلاف كارى را نگرفته است .\r\nدر مورد توصيف هم اگر زن‌ها ، براى شوهران خود اينطور مطالب را نمىگويند ، اكثراً به جهات ديگرى است از قبيل اينكه شايد از نظر شوهرم بيفتم ، و اگر نه صرف اينكه توصيف خلاف شرع است ، مانع نمىشود .\r\n\r\nنقد بيان آقاى خوئى دربارهء تعليل روايت حفص\r\nآقاى خوئى اطلاع پيدا كردن كفّار را از خصوصيت‌هاى زن‌هاى مسلمان ، نه تنها مزاحم نمىدانند ، بلكه مكروه هم نمىدانند و اين روايت را هم ارشاد به يك حكم اخلاقى مىدانند .\r\nولى ايشان چه دليلى براى عدم حرمت دارند ، چه مانعى دارد كه بگوييم شارع مقدس نمىخواهد كه كفّار به وضع داخلى زن‌هاى مسلمان اطلاع پيدا كنند ؟ و البته از كفّار هم الغاى خصوصيّت نمىشود كرد همانطور كه اگر گفته شود فلان كار\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nممنوع است چون موجب سلطهء كفّار مىشود ، نمىتوان استفاده كرد پس سلطهء مسلمان هم اشكال دارد . در اينجا هم احاطه كفّار به مسائل زنان مسلمان ، احياناً و لو به صورت حكمت ، موجب مفاسدى است چه بسا در اثر آن خطر سرقت براى آنها وجود داشته باشد و يا امثال آن . لذا وجهى ندارد كه بگوئيم مسلماً حرام نيست .\r\nآقاى خوئى حتى كراهت را هم قبول ندارند و آن را حكم اخلاقى مىدانند . به چه دليلى اگر مطلبى جنبهء اخلاقى داشته باشد ، نمىتواند حكم مولوى داشته باشد ؟\r\nعقل يكى از ادلّه اربعه است و طبق قانون ملازمه ، حكم عقل كشف از حكم مولوى شرعى مىكند ، چون احكام شرع تابع مصالح و مفاسد است و وقتى عقل قبح چيزى را درك كرد ، مثلًا ظلم را قبيح دانست ، حكم تحريم شرعى هم پيدا مىكند ، نبايد گفت كه چون حكم عقلى براى قبح ظلم وجود دارد ، پس ظلم حرمت شرعى ندارد ، و همين طور نسبت به ايذاء كه عقل قبيح مىداند . لذا ارشادى بودن يك حكم از ناحيه عقل را نبايد به معنى نفى حكم شرعى دانست . بلكه حكم شرعى ملازم آن است .\r\nالبته بعضى از احكام عقليه - به تعبير مرحوم نائينى - در سلسلهء معلولات احكام قرار دارد كه حكم شرعى مستقلى ندارند . مثلًا « امر به اطاعت » در سلسله معلومات احكام است و چون ارشادى است ، مخالفت با آن عقوبت على حده ندارد .\r\nلذا اگر كسى نماز نخواند ، بخاطر اينكه امر  أَقِيمُوا الصَّلاةَ  را امتثال نكرده است ، عقاب مىشود . ولى عقاب جداگانه‌اى براى اينكه  « أَطِيعُوا اللَّهَ » *  را امتثال نكرده است ندارد .\r\nنتيجه آنكه در مواردى كه حكم عقل در سلسله علل و احكام قرار دارد ، مثل حكم به قبح ظلم ، از آن حكم مولوى كشف مىشود و ارشاد و عقل منافاتى با حكم مولوى ندارد .\r\nدر بحث كنونى هم عقل فى الجمله برخى از مفاسد احاطه كفّار بر وضع زنان مسلمان را درك مىكند ، لذا چه مانعى دارد كه شرع به صورت تحريم يا تنزيه از آن نهى كرده باشد ، چطور آقاى خوئى حرمت و كراهت را نفى مىكند ؟ به نظر ما بايد به ظاهر\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nحديث اخذ كرد و حكم به حرمت كرد . البته الغاء خصوصيت كرده و مىگوييم : حكم عدم جواز كشف شامل تمام زنان است ، چون خطاب اختصاص به زن‌هاى شوهردار ندارد ، و در ازدواج يهوديه و نصرانيه هم خصوصيتى وجود ندارد ، بنابراين تمام زن‌هاى كافره را شامل مىشود و لو اينكه شوهر نداشته باشند ، چون ممكن است براى برادر و يا ساير كفّار توصيف كنند ، همچنين از يهوديه و نصرانيه هم به مطلق كفّار ، تعدّى مىشود .\r\nنتيجه آنكه روايت حفص هم مؤيد مطلبى است كه از آيه استفاده مىشود كه مراد از « نسائهن » مؤمنات است .\r\n\r\nج - در حكم جواز ابداء زينت براى زن‌هاى مسلمان ( نه براى زن‌هاى كافره )\r\n\r\n1 - توضيح كلام شيخ - قدس سرّه - در تبيان\r\nشيخ طوسى در تفسير تبيان ، دربارهء « نسائهنّ » تعبيرى دارد كه با تعبير بقيهء مفسرين فرق دارد ، ديگران گفته‌اند مراد ، النسوة المؤمنات است ، نسائى كه به مؤمنه بودن توصيف شده‌اند ، ولى تعبير شيخ « نساء المؤمنين لا المشركين » است كه نساء را اضافه به مؤمنين كرده است . دربارهء معناى اين جمله ، دو احتمال وجود دارد .\r\nاحتمال اوّل :\r\nاضافه نساء به مؤمنين در كلام شيخ ، اضافهء جزء به كل باشد به اين معنى كه چون مؤمنين مفهوم عامى است و شامل مرد و زن مىشود ( البته در صورتى كه در مقابل مؤمنات به كار نرود ) و مراد از آن جنس است يعنى تمام افراد با ايمان ، لذا زنان هم جزئى از اين كل هستند ، مثل اينكه گفته شود زن‌هاى ايرانىها كه ايرانى بودن اعم از زن و مرد است . بر اساس اين احتمال مقصود شيخ ، با ديگران يكى خواهد بود ، و نساء المؤمنين يعنى « النساء المؤمنات » .\r\nاحتمال دوم : راوندى در فقه القرآن ، از عبارت شيخ اين طور فهميده است\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nكه اضافه نساء به مؤمنين ، اضافه باعتبار زوجيت است و چون زنان شوهردار ، دو دسته دارند ، يكى دسته شوهر مؤمن دارند و يك دسته شوهر كافر ، آيه شريفه خواسته است كه دسته دوم را خارج كند و استثناء در آيه براى جواز كشف اختصاص به زنان شوهردارى دارد كه شوهرانشان مؤمن باشند ، چه خود زن مؤمنه باشد و چه مؤمنه نباشد . چون مسلمان مىتواند به نحو متعه يا در ازدواج دائم البته بقاءً زن كافر داشته باشد ، ولى در صورت عكس يعنى اگر زن مسلمان و شوهر كافر باشد ( شيخ قائل است كه زن و شوهر اگر هر دو ذمّى باشند و بعد زن مسلمان شود ، بقاء ازدواج صحيح است - البته محقق و ديگران اين نظر را نمىپذيرند ) زن نبايد براى شوهر كافر خود توصيف كند .\r\nشايد احتمال دوم در كلام شيخ اظهر باشد زيرا ايشان بر خلاف تعبير رائج مفسران ( النساء المؤمنات ) نساء المؤمنين تعبير كرده و صاحب فقه القرآن همين معنا را فهميده است پس ظاهراً شيخ طوسى از تعليل روايت حفص بن البخترى اين گونه فهميده كه ملاك در اسلام و كفر ، وضع شوهر است كه اگر كافر باشد نبايد زن مسلمان به همسر او خود را نشان دهد اگر شوهر مسلمان باشد نشان دادن به زن - هر چند كافره باشد - جايز است .\r\n\r\n2 ) نظر استاد - مد ظلّه - :\r\nبه نظر ما اظهر اين است كه مراد از يهوديه و نصرانية در روايت حفص بن البخترى خصوص زن‌هاى شوهر دار نيست ، و تعليل « فانهن يصفن ذلك لازواجهنّ » از باب مثال است و مراد توصيف به اطرافيان همانند شوهر ، برادر ، دايى و كافران ديگر مىباشند ، پس ملاك در كفر و اسلام خود زن مىباشد « 1 » .\r\n« * و السلام * »\r\n\r\n\r\n","description":"","footnote":"\r\n( 1 ) البته اين فرض كه تمام اطرافيان زن مسلمان بوده و فقط خود او كافر باشد ، فرض بسيار نادرى است و شايد كلام استاد - مد ظلّه - ناظر به اين فرض نباشد ، البته اگر تعليل را از باب حكمت بگيريم نه علّت ، مىتوان در اين فرض نيز به حرمت انكشاف در پيش زن كافر حكم كرد .\r\n","page_name":" 318 ","page_number":318},
  {"content":"\r\n\r\n\r\n1 / 9 / 1377 يكشنبه درس شمارهء ( 40 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسات قبل با توجه به معنى كلمه نسائهن در آيه شريفه و روايت حفص بن البخترى ، مكشوف بودن زن مسلمان را در نزد زن كافر جايز ندانستيم . در اين جلسه در مورد اعضايى كه ستر آن لازم است توضيح خواهيم داد ، سپس به بررسى مسأله 29 و 30 پرداخته حكم نظر زن و شوهر به همديگر و حكم خنثى را بررسى خواهيم كرد .\r\n\r\nالف - ادامه بحث جلسه قبل ( / اعضايى كه زن مسلمان بايد از زن كافر پوشيده بدارد . )\r\nدر اينجا براى روشن شدن بحث نخست عبائرى چند از فقهاء را نقل و بررسى مىكنيم .\r\n* * * \r\n1 ) نقل عبائر چند كتاب فقهى\r\nعلّامه در تذكره مىگويد : « هل يجوز للذمية النظر الى المسلمة للشيخ رحمه الله تعالى قول بالمنع انه لا يجوز و هو احد وجه ( وجهى ظ ) الشافعية لقوله تعالى :  أَوْ نِسائِهِنَّ  « 1 »\r\nفرزند وى فخر المحققين هم در ايضاح مىنويسد : « هل يجوز للذمية النظر الى\r\n\r\n\r\n","description":"","footnote":"\r\n( 1 ) - / تذكره 2 : اواخر 573 .\r\n","page_name":" 319 ","page_number":319},
  {"content":"\r\n\r\nالمسلمة للشيخ قول بالمنع - و ان كان الى الوجه و الكفين - لقوله تعالى :  أَوْ نِسائِهِنَّ  و ليست الذمية منهنّ . . . « 1 » . »\r\nدر جامع المقاصد ، محقق كركى هم نظير عبارت ايضاح را آورده « 2 » ، در مسالك مىگويد : « ذهب الشيخ فى أحد قوليه انّ الذمية لا تنظر الى المسلمة حتى الوجه و الكفين لقوله تعالى  وَ لا يُبْدِينَ زِينَتَهُنَّ إِلَّا لِبُعُولَتِهِنَّ  الى قوله  أَوْ نِسائِهِنَّ  و الذمية ليست منهنّ « 3 » . »\r\nفخر المحققين در ايضاح تابع پدرش علامه بوده و در اينجا جامع المقاصد از ايضاح تبعيت كرده و مسالك هم معمولًا از محقق كركى كه در طبقه اساتيد شهيد ثانى است - پيروى مىكند .\r\nدر اينجا دو مطلب نياز به بررسى دارد .\r\nمطلب اوّل : آيا شيخ طوسى دو قول در مسأله دارد ؟\r\nمطلب دوّم : آيا شيخ طوسى پوشيده بودن وجه و كفين را هم لازم مىداند ؟\r\n\r\n2 ) آيا شيخ طوسى دو قول در مسأله دارد ؟\r\nعبارت تذكره و ايضاح و جامع المقاصد ( / للشيخ قول بانه لا يجوز ) موهم آن است كه شيخ دو قول در مسأله دارد ، يكى قول به حرمت و ديگرى قول به جواز ، و بدين امر در مسالك و كفايه تصريح كرده است . ولى ما هر چه گشتيم قول به جواز را در كتب شيخ نيافتيم ، مسأله ذميه را شيخ تنها در تبيان عنوان كرده است و در آنجا حكم به حرمت نموده است و در ساير كتابهايش اصلًا عنوان نكرده است تا فتوا به حرمت يا جواز بدهد ، و عمومات يا اطلاقاتى هم در كلمات ايشان نيست تا حكم مسأله از آنها بدست آيد . در اينجا به نظر مىرسد كه شهيد ثانى و سبزوارى از عبارت علامه و ايضاح و . . . چنين فهميده‌اند كه شيخ طوسى دو قول دارد با اين كه عبارت علّامه صراحت در اين معنى ندارد ، بلكه با اين امر هم سازگار است كه شيخ طوسى تنها يك\r\n\r\n\r\n","description":"","footnote":"\r\n( 1 ) ايضاح الفوائد 3 : 8 .\r\n( 2 ) جامع المقاصد 12 : 33 .\r\n( 3 ) مسالك 7 : 45 .\r\n","page_name":" 320 ","page_number":320},
  {"content":"\r\n\r\nقول داشته باشد ، بلكه چون شيخ تنها در يك جا آن را عنوان كرده و فتواى به حرمت داده و در ساير كتابها عنوان نكرده تا نظر وى معلوم شود ، عبارت : « للشيخ قول بانه لا يجوز » به كار برده است . به هر حال شيخ طوسى در مسأله دو قول ندارد .\r\n\r\n3 ) آيا شيخ طوسى پوشيدن وجه و كفين را هم از زن كافر لازم مىداند ؟\r\nدر ايضاح و كتب متأخر ، به شيخ طوسى نسبت داده‌اند كه ايشان نظر زن كافر را حتى به وجه و كفين زن مسلمان جايز نمىدانند ، ولى اين امر در تذكره نيامده و در عبارت شيخ طوسى هم ديده نمىشود ، حال براى روشن شدن بيشتر بحث عبارت تبيان را نقل مىكنيم :\r\nايشان در تفسير آيهء شريفه  « وَ لا يُبْدِينَ زِينَتَهُنَّ إِلَّا ما ظَهَرَ مِنْها »  ، اقوال مفسّران را در معناى زينت ظاهره چنين ذكر مىكنند :\r\n« قال ابن عبّاس : يعنى القرطين و القلادة و السوار و الخلخال و المعضد و المنحر ، فانّه يجوز لها اظهار ذلك لغير الزوج و الزينة المنهى عن إبدائها زينتان فالظاهرة الثياب و الخفية الخلخال و القرطان و السوار - فى قول ابن مسعود - و قال ابراهيم : الظاهر الّذى ابيح الثياب فقط ، و عن ابن عباس - فى رواية اخرى - ان الّذى ابيح الكحل و الخاتم و الحذاء و الخضاب فى الكف و قال قتادة : الحذاء و السوار و الخاتم و قال عطاء : الكفّان و الوجه ، و قال الحسن : الوجه و الثياب و قال قوم : كلّما ليس بعورة يجوز اظهاره و اجمعوا انّ الوجه و الكفين ليسا بعورة ، لجواز اظهارهما فى الصلاة ، و الأحوط قول ابن مسعود ، و الحسن بعده . »\r\nايشان سپس در تفسير  « نِسائِهِنَّ »  كه ابداء زينة براى ايشان جايز است مىگويد :\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n« يعنى نساء المؤمنين دون نساء المشركين الّا اذا كانت امة « 1 » . »\r\nبايد توجه داشت كه زينتى كه ابداء آن براى غير ازواج و ساير طوايف ذكر شده و آيه شريفه جايز ندانسته زينت مخفيه است - چنانچه آن خواهد آمد - و حال ما اگر وجه و كفين را از زينت ظاهر بدانيم حرمت ابداء زينت نسبت به نساء غير مسلمان شامل وجه و كفين نمىگردد ، شيخ طوسى در مورد وجه و كفين نظر قطعى ندارد ، در برخى كتب ابداء آنها را تجويز كرده و در برخى جاها تحريم نموده در تبيان نيز احتياط كرده است ، پس از عبارت تبيان مطلبى در مورد جواز يا حرمت كشف وجه و كفين براى زن غير مسلمان استفاده نمىشود .\r\nحال ما بايد ببينم كه از روايت حفص بن البخترى كه دليل عمدهء تحريم مىباشد چه مطلبى استفاده مىشود .\r\n\r\n4 ) نظر استاد - مد ظلّه - در مسأله\r\nبه نظر مىرسد مراد از حرمت انكشاف در نزد يهوديه و نصرانية در روايت حفص بن البخترى غير از وجه و كفين است ، چون اين روايت در محيط عامه صادر شده و ناظر به مسائلى است كه در بين آنها مطرح بوده ، اين مسأله كه زن مسلمان آيا مىتواند خودش را به زنهاى غير مسلمان ارائه دهد در ميان عامه هم مطرح است و مورد اختلاف مىباشد « 2 » ، اختلاف آنها در اين است كه آيا زن مىتواند خمار ( / چارقد ) را بردارد و طبعاً مو و گردن و مقدارى از سينه بازشود ؟ اين مسأله مورد اختلاف بين عامه است ، روايت حفص بن البخترى هم به همين ناظر است .\r\n\r\n\r\n","description":"","footnote":"\r\n( 1 ) تبيان ، 7 : 380\r\n( 2 ) مثلًا در مغنى ابن قدامه 7 : 464 آورده :\r\n« قال احمد ذهب بعض الناس الى انّها لا تضع خمارها عند اليهودية و النصرانية و امّا انا فاذهب الى انّها لا تنظر الى الفرج و لا تقبلها حين تلد ، و عن احمد رواية اخرى انّ المسلمة لا تكشف قناعها عند الذمية و لا تدخل معها الحمّام و هو قول مكحول و سليمان بن موسى لقوله تعالى : أو نسائهنّ . . . . »\r\n","page_name":" 322 ","page_number":322},
  {"content":"\r\n\r\nپس ستر وجه و كفين در نزد زنان يهودى و نصرانى جايز است ولى زن مسلمان نمىتواند چارقد خود را در پيش آنها كنار گذارد .\r\n\r\nب - بررسى مسأله 29\r\n\r\n1 ) متن مسأله\r\n« يجوز لكل من الزوج و الزوجة النظر إلى جسد الآخر حتى العورة مع التلذذ و بدونه بل يجوز لكلّ منهما مسّ الآخر بكل عضو منه كل عضو من الآخر مع التلذّذ و بدونه »\r\n\r\n2 ) توضيح مسأله و كلام مرحوم آقاى خوئى - قدس سرّه\r\nزوج و زوجه در مسأله نظر محدوديتى ندارند زوج مىتواند به تمام بدن زوجه حتى عورة نگاه كند و همين طور بالعكس ، و هر يك از آنها مىتواند تمام اعضاى ديگرى را هم لمس كند ، تنها مخالفى از امامية كه با فحص بسيار ما يافته‌ايم و علماء نقل كرده‌اند « 1 » ابن حمزه در وسيله است كه مىگويد :\r\n« اذا جامع حرم عليه اشياء . . . فالمحرّم قراءة العزائم و النظر الى فرج المرأة حالة الجماع « 2 » »\r\nحال ببينيم كه دليل بر منع و دليل بر جواز كدام است . مرحوم آقاى خوئى - قدس سرّه - ادله جواز را ذكر كرده و نيز دليل منع را ذكر كرده و رد مىكند .\r\nايشان براى جواز به اطلاق آيه كريمه و روايات كثيره استدلال كرده‌اند ، مىفرمايند : آيه شريفه به زنها دستور غضّ بصر داده و از غض بصر ، ازدواج را استثناء كرده ، و اطلاق استثناء اقتضاء مىكند نگاه به تمام اعضاء در تمام احوال جايز باشد ، جواز نظر مرد به عورت زن هم از استثناء آيه شريفه\r\n\r\n\r\n","description":"","footnote":"\r\n( 1 ) البته در مبسوط 4 : 161 ( ينابيع 38 : 138 ) مىگويد : « فامّا نظر الرجل الى زوجته الى كل موضوع منهما فمباح ما عدا الفرج فانّه مكروه ، و فى الناس من قال : انّه محرّم » ولى كلام اخير ظاهراً اشاره به عامه است .\r\n( 2 ) وسيله : 314 ، ينابيع 18 : 309 .\r\n","page_name":" 323 ","page_number":323},
  {"content":"\r\n\r\n  « وَ الَّذِينَ هُمْ لِفُرُوجِهِمْ حافِظُونَ إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ »  \r\nاستفاده مىشود .\r\n\r\n3 ) نظر استاد مد ظلّه - نسبت به كلام مرحوم آقاى خوئى - قدس سرّه\r\nاين بحثها را ايشان در دوران پيرى و گرفتارى بسيار نگاشته‌اند و در بحث عجله كرده‌اند .\r\nاولًا : در هيچ آيه‌اى از وجوب غضّ ، ازواج استثناء نشده است ، بلكه از وجوب ستر زنان استثناء شده :  لا يُبْدِينَ زِينَتَهُنَّ إِلَّا لِبُعُولَتِهِنَّ  . . . اصلًا راجع به نگاه به ازواج در قرآن مطلبى نيامده است ، بين وجوب ستر و جواز نگاه ملازمه خارجيه هم نيست ، مثلًا محارم از وجوب ستر استثناء شده‌اند آيا معناى آن اين است كه زنها مىتوانند به عورتهاى محارمشان نگاه كنند .\r\nخلاصه بين لزوم ستر و حرمت نگاه خلط شده است .\r\nثانياً : آيه شريفه  « وَ الَّذِينَ هُمْ لِفُرُوجِهِمْ حافِظُونَ . . . »  هم ربطى به مسأله نگاه ندارد .\r\nزيرا در اين آيه نيامده است كه : « و الّذين هم لابصارهم حافظون » تا از اطلاق استثناء جواز نظر به عورت را هم استفاده كنيم ، بلكه روايت مربوط به حفظ فروج از زنا و مانند آن است كه در روايات هم بدان اشاره شده و به مسأله نظر مربوط نيست .\r\nثالثاً : حال فرض كنيم آيه‌اى در قرآن وجود داشته كه ازواج در آن از جواز نظر هم استثناء شده باشد ، آيا اين استثناءها در مقام اطلاق از ناحيه مستثنى است يا از ناحيه مابقى تحت الاستثناء ، در جمله استثناء منفى يك عقد سلبى وجود دارد و يك عقد اثباتى ، آيا اطلاق از ناحيه عقد سلبى است يا از ناحيه عقد اثباتى هم اطلاق دارد ، مثلًا از جمله « لا صلاة الّا بطهور » آيا استفاده مىشود كه طهور در تحقق صلاة كافى است و شرط ديگرى در صحت صلاة نيست ، يا اين كه تنها ناظر بدين است كه نماز بدون طهور تحقق نمىيابد .\r\nآيه شريفه  « وَ لا يُبْدِينَ زِينَتَهُنَّ إِلَّا لِبُعُولَتِهِنَّ  و . . . » نيز تنها در مقام اطلاق عقد سلبى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nقضيه است كه ارائه زينت به غير از اين چند دسته مطلقاً جايز نيست ، امّا آيا به اين چند دسته هم تمام زينتها را مىتوان ارائه داد يا نه ؟ آيه در مقام بيان نيست ، از اين جمله استفاده مىشود كه ديگران از تصرف در اموال ممنوع هستند ولى اين چند نفر همه هر قدر بخواهند مىتوانند تصرف كنند از آن استفاده نمىشود .\r\nخلاصه به آيات قرآنى در اين مسأله نمىتوان تمسك كرد بلكه بايد به روايات مراجعه كرد .\r\n\r\n4 ) استدلال بر حرمت نظر به فرج مرأة در حال جماع\r\nدر وصيت پيامبر صلى الله عليه و آله به حضرت على عليه السلام از نگاه كردن به فرج زن در هنگام جماع نهى شده است و علّت آن چنين ذكر شده كه اين كار باعث نابينائى در فرزند مىگردد « 1 » .\r\nاين روايت به طرق مختلف از پيامبر صلى الله عليه و آله وارد شده كه در مجموع انسان اطمينان پيدا مىكند كه چنين نهيى از پيامبر صلى الله عليه و آله و سلم صادر شده است ، بنابراين اشكال مرحوم آقاى خويى به سند روايت صحيح نيست ، زيرا اين خبر مستفيض است و نقلهاى مختلف همديگر را تأييد كرده و باعث اطمينان مىگردند .\r\nاز جملهء طرق اين وصيت روايت ابو سعيد خدرى است كه روايت مفصلى است در ضمن آن آمده : « و لا ينظُرنّ احد الى فرج امرأته ، و ليغض بصره عند الجماع ، فانّ النظر الى الفرج يورث العمى فى الولد . »\r\nشيخ صدوق اين روايت را در فقيه و امالى « 2 » ذكر كرده و در نقل علل متن خبر چنين است : و لا تنظر الى فرج امرأتك و غضّ بصرك عند الجماع ، فانّ النظر الى الفرج يورث العمى - يعنى فى الولد - .\r\n\r\n\r\n","description":"","footnote":"\r\n( 1 ) ر . ك وسائل ، باب 59 از ابواب مقدمات النكاح ، احاديث 5 - 8 جامع الاحاديث ، باب 12 از ابواب مباشرة النساء احاديث 5 - 8\r\n( 2 ) فقيه 3 : 551 / 4899 ، امالى صدوق ، حج 84 / 1\r\n","page_name":" 325 ","page_number":325},
  {"content":"\r\n\r\nاين نقل صحيح تر به نظر مىرسد چون در ساير قطعات خبر همگى « 1 » به صيغه خطاب به حضرت امير المؤمنين عليه السلام آمده و مناسب است اين قطعه هم به صيغه خطاب باشد .\r\nان قلت : اين گونه تعابير به صيغهء خطاب قبيح نيست .\r\nقلت : حالا قدرى قبيح است ولى در محيط صدور روايات قبيح نبوده ، عادات در قبيح بودن و موهون بودن تأثير دارد .\r\nبهر حال اين گونه اختلافات در بحث ما تأثيرى ندارد ، ولى به نظر ما اين روايت اولًا ذاتاً دلالت ندارد . ثانياً اگر ظهور ابتدائى هم داشته باشد به دليل ادله معارض بايد از اين ظهور دست بكشيم .\r\n\r\n5 ) مناقشه در دلالت روايت وصية النبى صلى الله عليه و آله\r\nدر اين روايت نزديك به 30 قطعه « 2 » وارد شده كه در آن اوامر و نواهى خطاب به حضرت امير صلوات الله عليه در آداب نزديكى با همسر ديده مىشود ، اكثر قريب به اتفاق اوامر و نواهى الزامى نيست بلكه اوامر آن استحبابى و نواهى آن تنزيهى است ، و امر و نهى اگر در سياق اوامر و نواهى غير الزامى قرار گيرد ديگر ظهور در الزام ندارد ، پس از نهى در اين قطعه از حديث هم حرمت استفاده نمىشود .\r\nالبته در پاره‌اى از نقلهاى اين روايت كلمه « كره » ديده مىشود كه ممكن است گمان رود كه خود دليل بر عدم حرمت است : مانند روايت الحسين بن زيد عن الصادق عليه السلام :\r\n\r\n\r\n","description":"","footnote":"\r\n( 1 ) قطعهء ديگرى هم در روايت در نقل فقيه وامالى به صيغهء غايب است ( / يا على من كان جنباً فى الفراش مع امرأته فلا يقرأ القرآن فانّى اخشى أن تنزل عليهما نار من السماء فتحرقهما ) كه در نقل علل همهء عبارت به صيغه خطاب شده است : اذا كنت . . . مع امرأتك فلا تقرأ . . . عليكما . . . فتحرقكما\r\n( 2 ) البته نقل فقيه ، يك قطعه از روايت ( / يا على لا تجامع امرأتك فى ليلة الفطر ) به جهت مشابهة با قطعهء مربوطه به ليلة الاضحى سقط شده است .\r\n","page_name":" 326 ","page_number":326},
  {"content":"\r\n\r\n« و كره النظر الى فروج النساء و قال : انّه يورث العمى وكره الكلام عند الجماع و قال : انّه يورث الخرس « 1 » . »\r\nيا روايت حماد بن عمرو و انس بن محمد عن أبيه جميعاً عن جعفر بن محمد عن آبائه عليهم السلام : فى وصية النبى صلى الله عليه و آله لعلى عليه السلام قال : يا على ، كره الله لامّتى العبث فى الصلاة و . . . و النظر الى فروج النساء لانّه يورث العمى ، و كره الكلام عند الجماع لانّه يورث الخرس « 2 » . . . .\r\nولى اين كلام صحيح نيست ، چون كره در لسان روايات به معناى خصوص كراهت اصطلاحى نيست ، بلكه به معناى جامع مبغوضيت مىباشد كه هم كراهت و هم حرمت را شامل مىگردد .\r\nخلاصه نه كلمه « كره » و نه نهى در سياق نواهى تنزيهى هيچ يك دلالت بر حرمت نداشته ، بنابراين دلالت روايت وصية النبى صلى الله عليه و آله بر تحريم ناتمام است .\r\n\r\n6 ) روايات معارض با حرمت نظر\r\nحال اگر ظهور بدوى اين روايت را هم بپذيريم به جهت روايات معارض بايد از اين ظهور دست بكشيم ، از جمله :\r\n« عن أبى حمزة قال سألت أبا عبد الله عليه السلام : أ ينظر الرجل الى فرج امرأة و هو يجامعها ؟ قال لا بأس « 3 » » الحسين بن سعيد عن الحسن عن زرعة عن سماعة قال سألته عن الرجل ينظر فى فرج المرأة و هو يجامعها ؟ قال : لا بأس به الّا انّه يورث العمى « 4 » »\r\nدر تقريرات مرحوم آقاى خوئى يك تعبيرى ديده مىشود كه از سبق بيان\r\n\r\n\r\n","description":"","footnote":"\r\n( 1 ) وسائل 20 : 122 / 25196 ، ب 59 از ابواب مقدّمات النكاح ، ح 6\r\n( 2 ) وسائل 20 : 121 / 25197 ، باب سابق / 7 . جامع الاحاديث ، 20 : 196 / 603 ، ب 12 ، از ابواب مباشرة النسا / 6\r\n( 3 ) وسائل 20 : 120 / 125192 ، باب سابق / 2 ، جامع الاحاديث 20 : 195 / 601 ، باب سابق / 41\r\n( 4 ) وسائل 20 : 121 / 25193 ، باب سابق / 3 ، جامع الاحاديث 20 : 195 / 600 ، باب سابق / 3\r\n","page_name":" 327 ","page_number":327},
  {"content":"\r\n\r\nايشان يا اشتباه مقرّر مىباشد ، از اين روايت به صحيحه سماعة تعبير شده است كه درست نيست ، زيرا اگر چه در سماعة اختلاف نظر وجود دارد و اگر ما او را هم واقفى ندانيم چنانچه مرحوم آقاى خوئى بر اين عقيده است ، و او را واقفى نمىداند ، ولى راوى از سماعة ، زرعه مىباشد كه همه وى را واقفى مىدانند ، پس اين روايت موثقه است نه صحيحه .\r\nمرحوم آقاى خوئى مىفرمايند كه از تعليل روايت « فانّه يورث العمى » مىفهميم كه روايت اصلًا در مقام حكم مولوى نيست بنابراين نه تنها از آن حرمت استفاده نمىشود بلكه كراهت هم از روايت فهميده نمىشود چون تعليل اشاره به يك حكم ارشادى دارد ، و نظير اين مطلب را در بحث قبل هم فرموده بودند .\r\nولى به نظر ما اين كلام مايه تعجب است ، حكم ارشادى در جايى است كه مولى نسبت به مرشد اليه بىتفاوت بوده و جمله طلبيه در حكم جمله خبرى است و اطاعت آن قرب و ثوابى را به همراه ندارد و مخالفت آن بعد از ساحت مولى را ندارد ، مثلًا اوامر  « أَطِيعُوا اللَّهَ » *  ارشادى است زيرا موافقت و مخالفت آن قرب و بعد مستقلى ندارد ، بلكه اوامر  « أَقِيمُوا الصَّلاةَ » *  و  « آتُوا الزَّكاةَ » *   وَ لا تَقْرَبُوا الزِّنى  و . . . منشأ قرب و بعد مىشود نه امر به اطاعت و نهى از عصيان .\r\nحال در اينجا كه شارع مقدّس از نظر در هنگام جماع نهى كرده است و علّت آن را كور شدن بچه دانسته ، آيا شارع نسبت به اين امر بىتفاوت است كه خواه بچه مؤمنم كور شود يا كور نشود براى من فرقى نمىكند . قطعاً چنين نيست ، پس اين نواهى حتماً جنبه مولويت دارد ، پيامبر يقيناً نمىخواهد بچه‌هاى مؤمنين كور شوند ، البته اين نهى نهى تنزيهى است ، نه نهى تحريمى ، ولى به هرحال نهى مولوى است « 1 » .\r\n\r\n\r\n","description":"","footnote":"\r\n( 1 ) از كلام استاد - مد ظلّه - معلوم مىگردد كه تعليل به تنهايى براى نفى حرمت نظر كافى نيست . بلكه بايد به جهات ديگر همچون عدم وجود مقتضى براى تحريم ( به خاطر ظهور نداشتن روايت ناهيه ) با وجود مانع براى ( به جهت روايات متعارض ) استناد نمود .\r\n","page_name":" 328 ","page_number":328},
  {"content":"\r\n\r\nالبته بايد توجه داشت كه تعليل در اين روايات حكمت است نه علت و باعث تقييد اطلاق نهى نمىگردد .\r\n\r\nج - بررسى مسأله 30\r\n\r\n1 ) متن مسأله\r\nالخنثى مع الانثى كالذكر و مع الذكر كالانثى .\r\n\r\n2 ) توضيح مسأله\r\nاگر خنثى بخواهد به مرد نگاه كند بايد خود را زن فرض كند و از نگاه‌كردنهايى كه زن نمىتواند به مرد نگاه كند اجتناب كند و همينطور اگر بخواهد به زن نگاه كند بايد خود را مرد فرض كند و از نگاه‌هايى كه مرد نمىتواند به زن كند خوددارى ورزد ، دليل اين مطلب علم اجمالى است چون خنثى مىداند كه يا مرد است يا زن بنابراين يا تكاليف مردها را دارد يا تكاليف زنها را ، بنابراين بايد از باب علم اجمالى هر دو قسم تكاليف را انجام دهد تا قطع به موافقت با تكليف براى وى حاصل گردد .\r\nمرحوم آقاى خوئى در اينجا مثالى مىزنند كه بر طبق مبناى مشهور است نه بر طبق مبناى خود ايشان ، عبارت ايشان چنين است : هو يعلم اجمالًا بحرمة النظر الى الرجل الّذى هو محل ابتلاءه أو وجوب الجهر فى الصلاة .\r\nاين مثال طبق مبناى خود آقاى خوئى نيست ، زيرا به عقيدهء ايشان دليل نداريم كه زن نتواند به اعضاء مرد ( بجز عورت ) نگاه كند .\r\nولى صرف نظر از اين مثال ، اصل حكم مسأله به عقيده ما از جهات متعدّد محلّ اشكال است .\r\n\r\n3 ) نظر استاد - مد ظلّه - در مسأله خنثى\r\nدر مسأله خنثى چند جهت بايد بررسى گردد :\r\nجهت اوّل : آيا خنثى واقعاً مرد است يا زن يا طبيعت ثالثه مىباشد ؟\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nجهت دوّم : آيا اگر خنثى واقعاً هم مرد يا زن باشد ، اطلاق ادلّهء احكام مختصّهء به رجال و احكام مختصه به نساء را شامل مىشود ؟\r\nجهت سوم : آيا اگر اطلاق هم احكام مختصه را براى خنثى ثابت كند آيا احتياط در اين گونه موارد لازم است .\r\n\r\nجهت اوّل بحث ( خنثى طبيعت ثالثه است )\r\nبه نظر ما خنثى نه مرد است نه زن . بلكه طبيعت ثالثه است ، زيرا مفهوم عرفى مرد و زن مفهومى خاصّ نيست كه مثلًا يك معناى مبهم داشته باشد كه فى علم الله خنثى مصداق واقعى زن يا مرد باشد ، مثلًا بگوييم مرد كسى است كه هيجده دنده دارد و زن هفده دنده ، و خنثى واقعاً داخل در يكى از اين دو عنوان است ، مطلب چنين نيست ، بلكه عرف اسم زن و مرد را در موارد مشخصى به كار مىبرد ، اگر كسى - مثلًا رحم داشته و بتواند باردار شود به وى زن اطلاق مىگردد ، و اگر كسى بتواند لقاح صورت دهد و ديگرى را باردار سازد مرد به شمار مىرود ، و كسى كه هر دو وصف در وى جمع است نه از مصاديق مردى باشد نه از مصاديق زن ، بلكه حالت برزخى بين آن دو است .\r\nبنابراين نمىتوان گفت كه عرف معمولى مفهومى براى مرد و زن قائل است كه مصاديق آن تنها در علم الله مشخص مىباشند ، كسانى كه امر خنثى را مردد بين زن و مرد مىدانند چه مفهوم عرفى براى مرد و زن در نظر مىگيرند كه انطباق اجمالى يكى از اين دو مفهوم بر خنثى معلوم است ، ولى انطباق مشخص آن معلوم نيست و تنها در علم الله مصداق آن روشن است .\r\nدر روايات نيز حكم خنثى مشكل را حد وسط بين مرد و زن قرار داده مثلًا در باب ارث او نصف ميراث مرد و نصف ميراث زن ارث مىبرد « 1 » .\r\n\r\n\r\n","description":"","footnote":"\r\n( 1 ) وسائل ج 26 : 285 / 1 - 289 / 7 ( ب 2 از ابواب ميراث الخنثى توضيح بيشتر كلام استاد - مد ظلّه - ) .\r\nالبته در پاره‌اى روايات درباره كسى كه نه آلت رجوليت دارد و نه آلت انوثيت دارد حكم به قرعه شده است ( ج 26 : 291 / 1 - 294 / 5 ( ب 4 از ابواب ميراث الخنثى ) كه ممكن است گمان رود كه خنثى واقعاً از مصاديق مرد يا زن است و\r\n","page_name":" 330 ","page_number":330},
  {"content":"\r\n\r\n\r\nجهت دوم ( انصراف اطلاقات )\r\nحال فرض مىكنيم كه خنثى واقعاً يا مرد است يا زن ، ولى شمول اطلاقات ادله مختصه به مردها و ادلهء مختصه به زنها نسبت به خنثى معلوم نيست ، چون شمول اطلاق نسبت به اين گونه افراد كه فرديّت آن براى عرف روشن نيست ، مشكل است ، بلكه اگر حكم بخواهد اين افراد مخفيه از انظار عرف را هم شامل شود بايد نسبت به خصوص اين افراد تصريح گردد و به اطلاق اكتفا نگردد ، خلاصه اطلاقات ادله مختصه به مردان و زنان از مورد خنثى منصرف است .\r\n\r\nجهت سوم : ( عدم تنجيز علم اجمالى در مسأله خنثى )\r\nحال اگر از دو جهت قبل صرف نظر كرديم و گفتيم : خنثى علم اجمالى دارد كه يا بايد به تكاليف مختصه مردان عمل كند يا به تكاليف مختصه زنان ، حال بايد ببينيم كه آيا اين علم اجمالى ، لزوم احتياط را به همراه مىآورد ؟ پاسخ اين سؤال منفى است ، از دو را مىتوان عدم تنجيز اين علم اجمالى را ثابت كرد :\r\nراه اوّل : احتياط براى خنثى حرجى است و چه حرجى از اين بالاتر كه انسان مجبور باشد به غير از محارم خود از تمام مردم رو بگيرد و تمام احكام زن و مرد را انجام دهد ، قاعده نفى حرج ، لزوم احتياط را از بين مىبرد « 1 » .\r\nراه دوم : مبناى مرحوم آقاى داماد كه تنجيز علم اجمالى عقلًا ثابت نيست ، و ادلهء برائت - ذاتاً - هر دو طرف علم اجمالى را شامل مىشوند و ما تنجيز علم اجمالى را تنها از روايات خاصّه استفاده مىكنيم و از الغاء خصوصيت از اين روايات حكم را\r\n\r\n\r\n","description":"","footnote":"\r\nقرعه طريق اثبات آن مىباشد ، ولى اين امر مبتنى بر اين است كه قرعه تنها در موردى مشروع باشد كه واقع مجهولى در كار باشد و اختصاص قرعه بدين مورد درست نيست چنانچه در جاى خود اثبات شده است .\r\n( 1 ) البته اين راه بنابر مبناى مرحوم آخوند كه در بحث انسداد ذكر كرده‌اند كه قاعدهء نفى حرج تنها حاكم به ادلهء احكام واقعى است و در جايى كه نفس حكم واقعى حرجى نيست ، بلكه امتثال قطعى آن حرجى است اين قاعده جريان ندارد ناتمام است ، ولى استاد - مد ظلّه - در پاره‌اى از بحثهاى كتاب خمس به تفصيل اثبات كرده‌اند كه مبناى مرحوم آخوند - قدس سرّه - مبناى نادرستى است و قاعدهء نفى حرج بر ادلهء لزوم احتياط در علم اجمالى هم مقدّم است و آن را نفى مىكند .\r\n","page_name":" 331 ","page_number":331},
  {"content":"\r\n\r\nتعميم مىدهيم .\r\nبنابراين مبنا ، ما در بسيارى از موارد علم اجمالى نمىتوانيم حكم به لزوم احتياط كنيم چون الغاء خصوصيات از روايات خاصه نمىتوان استفاده كرد ، از جمله در جايى كه دو طرف علم اجمالى اختلاف سنخ داشته باشد مثلًا يك طرف جهر در نماز و طرف ديگر لزوم ستر است در اين گونه موارد طبق مبناى مرحوم آقاى داماد نمىتوان علم اجمالى را منجز و رعايت احتياط را در جميع اطراف لازم دانست و بنا بر اين پس از اينكه علم اجمالى از اثر افتاد اصل برائت حكم به عدم لزوم مراعات مىكند .\r\n\r\n4 ) خلاصه نظر استاد - مد ظلّه - در مسأله خنثى\r\nبه نظر ما براى خنثاى مشكل تنها احكام ثابته براى مطلق انسان بار مىگردد و هيچ يك از احكام خاصّه مرد يا زن بر وى لازم نمىباشد .\r\n« * و السلام * »\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n\r\n3 / 9 / 1377 سه‌شنبه درس شمارهء ( 41 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسه گذشته درباره حكم نظر كردن مرد به عورت زوجه‌اش ، بحث كرده‌ايم ، اينك به تتمهء اين بحث مىپردازيم . سپس بحث « نظر به اجنبيه » و « نظر به اجنبى » را آغاز مىكنيم و مباحث مختلفى را كه پيرامون مسأله نظر وجود دارد ، مطرح مىنمائيم . در اين جلسه اجمالًا اشاره مىكنيم به « آراء فقهاء پيرامون استثناء وجه و كفين از حرمت نظر و اينكه آيا استثناء منحصر به وجه و كفين است يا اعم مىباشد » و « ملازمه بين حرمت كشف و حرمت نظر و نيز بين حرمت نظر و حرمت كشف و يا عدم ملازمهء بين آنها » تا در جلسات آينده به تفصيل بررسى نمائيم .\r\n* * * \r\nالف - دو نكته در تتمه بحث جلسه قبلى - نظر به عورت زوجه\r\n\r\n1 ) در جلسه قبل عرض كرديم كه تنها كسى كه نظر به فرج زوجه را حرام دانسته ، ابن حمزه در وسيله است ،\r\nو اين سخن با آنچه كه شيخ در مبسوط تعبير نموده ، منافاتى ندارد .\r\nشيخ در مبسوط مىگويد : « و من الناس من قال انه محرم » مراد از « ناس » در اين تعبير ، عامه هستند . در حالى كه در ميان اماميه مخالفى جز ابن حمزه نيست كه از شيخ متأخر است .\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n\r\n2 ) كراهت نظر به عورت زوجة منحصر به صورت مباشرت است يا اعم مىباشد ؟\r\nنكته‌اى كه ذكرش لازم است ، اين است كه اكثر فقهاء موضوع نظر را مقيّد به « حين الجماع » يا « قبل حالة الجماع » كرده‌اند ، ظاهر امر آن است كه در حالات ديگر ، كراهت ثابت نيست ، بويژه كه در بعضى از كتب تصريح به عدم كراهت در حالات ديگر نموده و كراهت را به « نظر حين الجماع » اختصاص داده‌اند .\r\nتنها دو نفر از فقهاء حكم به كراهة النظر مطلقاً داده‌اند كه از ظهور و يا تعميم عبارت آنها اين حكم استفاده مىشود . يكى در « خلاف » است كه « نظر به فرج زن خود » را مكروه دانسته و مقيد به حالت جماع نكرده است و اجماع اصحاب را هم به عنوان دليل ذكر كرده ، اين عبارت مطلق است .\r\nديگرى در « شرايع » است كه صريحاً كراهت را مربوط به حالت جماع و غير جماع دانسته است . منشأ آن اين است كه در روايت مفصلى كه وصيت پيامبر به امير المؤمنين را نقل كرده ، همه سفارشها مربوط به حال جماع است .\r\nو متقابلًا در بعضى از روايات كه نظر را منع كرده ، مقيد به حال جماع نكرده است .\r\nسؤال اين است كه : آيا مىتوان به اطلاق اين روايت تمسّك كرد و كراهت را براى مطلق نظر به فرج زوجه دانست ؟\r\nظاهراً تنها روايتى كه از طرق اماميه نقل شده ، همان وصيت پيامبر است ، هر چند تقطيع كرده و اين قسمت از روايت را به طرق مختلف نقل كرده‌اند ، اما يك روايت بيشتر نيست ، چون احتمال اينكه پيامبر دو وصيت كرده باشد يك بار در ضمن جمع و يك بار وصيت به همين مورد خاص ، خالى از استبعاد نيست .\r\nاگر كسى به اين روايت اكتفا كرد ، طبعاً بايد كراهت را منحصر به صورت مباشرت بداند ، ولى چنانچه مبناى تسامح در ادله سنن را بپذيرد و در باب مكروهات\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nهم قائل به تسامح باشد ، مىتواند با توجه به رواياتى كه از طرق عامه نقل شده ، تحقق كراهت را اعم بداند .\r\n\r\nب - « حكم نگاه كردن » و مباحث مربوط به آن\r\n\r\n1 ) متن عروة مسأله 31 :\r\n« لا يجوز النظر الى الأجنبية و لا للمرأة الى الأجنبي من غير ضرورة و استثنى جماعة الوجه و الكفين فقالوا بالجواز فيهما مع عدم الرّيبة و التّلذذ و قيل بالجواز فيهما مرة و لا يجوز تكرار النظر و الأحوط المنع مطلقاً »\r\n\r\n2 ) فهرستى از مباحث در مسأله « نگاه »\r\nاوّل : آيا حكم « حرمت نظر » اختصاص به مردها دارد و فقط مردها مجاز نيستند به اجنبيه نگاه كنند يا زنها را هم شامل مىشود و آنها هم مجاز نيستند به مرد اجنبى نگاه كنند ؟\r\nالبته مستثنياتى دارد كه بايد جداگانه مورد بررسى قرار گيرد ؟ خلاصه بحث اين است كه حرمت نظر طرفينى است يا تنها در يك طرف ثابت است ؟\r\nدوم : آيا تنها « وجه و كفين » در بحث نظر به اجنبيه استثناء است يا احياناً مواضع ديگرى هم مستثنى هستند ؟\r\nسوم : در قرآن يك « امر به غض » داريم و يك « نهى از ابداء زينت » ، و البته نهى در دو موضوع و با دو استثناء آمده است .\r\nيكى :  لا يُبْدِينَ زِينَتَهُنَّ إِلَّا ما ظَهَرَ مِنْها \r\nديگرى :  لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ  . . . الى آخر كه طوائفى استثناء شده‌اند .\r\nچهارم : بحثى كه در اين زمينه مطرح است ، اين است كه آيا بين « حرمت كشف » و « حرمت نظر » ملازمه است به طورى كه اگر « كشف زينت » حرام بود ، نگاه هم حرام\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nباشد ؟\r\nو متقابلًا اگر از دليل خارج اثبات شد كه « نظر كردن مرد » حرام است ، ملازمه دارد با اين كه « كشف از ناحيهء زن » هم حرام است ؟ و به عبارت ديگر بين « جواز كشف » و « جواز نظر » هم ملازمه وجود دارد ؟ يا در هيچ‌كدام ملازمه‌اى وجود ندارد يا بايد قائل به تفصيل شد ، به اين معنا كه لازمهء « حرمت كشف » ، « حرمت نظر » است ولى لازمهء « حرمت نظر » ، حرمت كشف نيست يعنى ممكن است « نظر » حرام باشد ولى كشف جايز باشد .\r\nپنجم : بحث ديگر در همين زمينه‌اى است كه آيا در فرض ثبوت ملازمه ، ملازمه واقعى است يا ظاهرى ؟\r\nمباحث فوق به تدريج و به طور جداگانه مورد بحث قرار خواهد گرفت .\r\n\r\n3 ) تفصيل مباحث نظر بحث اوّل :\r\nآيا تنها وجه و كفين از حرمت نظر به اجنبيه ، استثناست يا اعم است ؟ اين بحث در 2 مرحله انجام مىپذيرد : مرحله اوّل : ( در انحصار استثناء وجه و كفين از حرمت نظر )\r\nاز كلمات بسيارى از بزرگان استفاده مىشود كه تنها وجه و كفين استثناء شده و حرمت نظر به ساير مواضع را مسلم دانسته‌اند چنانچه اگر در بعضى از روايات ، استثناى زائدى در كار بود ، بايد رفع يد كرد .\r\n\r\nقائلين به انحصار استثناء وجه و كفين از حرمت نظر\r\n- فخر المحقّقين در « ايضاح » : « كل اجنبية لا يريد نكاحها و لا حاجة الى النظر اليها يحرم النظر الى ما عدالوجه و الكفين منها باجماع علماء الاسلام »\r\n- محقق كركى ره در « جامع المقاصد » : « أما الأجنبية الّتى بلغت صارت به مظنّة الشّهوة و لا حاجة الى نظرها فانه يحرم على البالغ نظر ما عدا وجهها و كفيها اجماعاً »\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nمحقق كركى ادعاى اجماع كرده و مرادش اجماع علماى اماميه است ، ولى اجماع مورد نظر فخر المحققين اجماع علماى اسلام بود .\r\n- شهيد ثانى ره در « مسالك » : « تحريم نظر الرجل إلى المرأة الأجنبية فيما عدا الوجه و الكفين اجماعىٌ »\r\n- سبزوارى ره در « كفاية » : « لا اعلم خلافاً فى تحريم النظر إلى المرأة الأجنبية فيما عدالوجه و الكفين من غير ضرورة »\r\nاين تعبير كه « لا أعلم خلافاً » فرموده ، از عبارت فقهاى قبلى قدرى سبكتر است ، چرا كه آنها ادّعاى اجماع كرده بودند .\r\n- فاضل هندى ره در « كشف اللّثام » : « و لا يحل له النظر الى غير الوجه و الكفين من الأجنبية بالاتفاق و النّص الّا الضّرورة »\r\n- در « رياض » ، روايتى را نقل مىكند كه « قدمين » دارد ، سپس مىفرمايد :\r\n« لا يقدح فيه الاشتمال على القدمين المجمع على عدم جواز النظر اليها »\r\n- نراقى ره در « مستند » : « ما لا يجوز النظر اليه اجماعاً كالقدمين »\r\n- شيخ انصارى ره در « كتاب النكاح » : « خلاف فى أنه لا يجوز مطلقاً فى غير الوجه و الكفين »\r\n- آقاى خوئى ره هم دعواى « لا خلاف » كرده‌اند ، سپس به بحث پيرامون رواياتى مىپردازند كه بر خلاف اجماع است .\r\n\r\nمرحله دوم : ( عدم انحصار استثناء از حرمت نظر در وجه و كفين )\r\nما با مراجعه ، پنج يا شش قول در مسأله پيدا كرديم از جمله اينكه پس از فخر المحققين در « ايضاح » مسلم دانسته‌اند كه « قدمين » جزء مستثنيات نيست ، اين مطلب جزء مسلّمات و مقطوعات نيست ، نه علماى اماميه بر اين مطلب اتفاق دارند و نه علماى عامّه به تفصيلى كه مىآيد .\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n\r\nاقوال علماى عامه\r\n- در تفسير طبرى آمده : « عن قتادة :  « ما ظَهَرَ »  الكحل و السواران و الخاتم » دو دستبندى كه به دست مىبندند ، از مصاديق  « ما ظَهَرَ »  در آيهء شريفه است و نگاه كردن به آنها و مواضع آنها تا كف دست ، جايز است .\r\nدر بعضى از تعابير دارد : «  ( ما ظَهَرَ )  : المسكتان و الخاتم و الكحل ) ، مسكه همان سوار به معناى دستبند است .\r\n- قتاده گفته : « بلغنى أن النبى ( ص ) قال : لا يحل للمرأة تؤمن بالله و اليوم الآخر أن تخرج يدها إلى هاهنا و قبض نصف ذراع »\r\nهر ذراعى به حسب معمول ، دو وجب است ، اگر از سرانگشتان يك وجب گرفته شود ، به موضع دستبند مىرسد ، هر وجبى يك مقدار بيشتر از كف دست است ، تا موضع دستبند مصداق  « ما ظَهَرَ »  است .\r\n- از عايشه هم نظير همين تعبير كه يك وجب استثناء شده ، نقل گرديده است .\r\nعن عايشه القلب و الفتخة ، قلب عبارت است از دستبند ، فتخه هم انگشتر بدون نگين است .\r\n\r\nاقوال علماى اماميه\r\nدر بين علماى اماميه ، ابو الفتوح رازى ،  « ما ظَهَرَ »  در اين آيه را با مستثنى در باب ستر صلاة يكى مىداند و مىگويد : وجه و يدين و قدمين در باب صلاة ، از وجوب ستر استثناست .\r\nهمان كه در نماز اجازه كشف داده‌اند ، در اينجا هم  « ما ظَهَرَ »  است و حكم عورت را ندارد .\r\n- كلينى هم در كافى « باب ما يحلّ النظر اليه من المرأة » را منعقد كرده و رواياتى كه غير از وجه و كفين ، قدمين را هم استثناء كرده ، نقل نموده است . اينكه بابى\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمنعقد كرده و روايات مجوّزه را نقل نموده ، نشان مىدهد كه فتواى او اين است .\r\n- شيخ احمد جزايرى در « قلائد الدّرر » : « النظر الى الوجه و الكفين و القدمين من الأجنبية » را از مستثنيات مىشمارد ، سپس مىافزايد : « و إلى العمل بهذه الأخبار ذهب كثير من الأصحاب » .\r\nدر مسأله ستر نيز مىگويد : « الأظهر إنّها الوجه و الكفان و ما عليها ( يعنى وجه و كفان و زينتهايى كه روى آنهاست ) و هو ظاهر اختيار أكثر الأصحاب و يدخل فى الظاهر القدمان و ما عليها كالفتخة و الثياب »\r\n- فيض در « وافى » بابى با عنوان « باب ما يحلّ النظر اليه منهنّ » مىگشايد و رواياتى را كه قدمين را استثناء كرده ، نقل مىفرمايد . و از اينكه در اين روايات بحث و اشكال نكرده ، با اينكه او در روايات بحث و اشكال مىكند ، و وجه جمع براى روايات متعارض ذكر مىكند ، معلوم مىشود كه موافق بوده است .\r\n- صاحب حدائق پس از نقل روايت مردك بن عبيد از كافى كه حضرت در پاسخ مىفرمايد : « الوجه و الكفان و القدمان » ، مىگويد :\r\n« و هى صريحة فى المراد و قد تضمنت زيادة القدمين مع أن ظاهر كلامهم تخصيص الاستثناء بالوجه و الكفين . . . و الرواية كما ترى صريحة فى استثنائه ايضاً و يؤيده ما صرحوا به فى كتاب الصلاة حيث أن المشهور بينهم أنّ بدن المرأة كلّه عورة ما خلا الوجه و الكفين و القدمين فلم يوجبوا ستره فى الصلاة و هو أظهر ظاهر فى تجويزهم النظر الى هذه الثلاثة المذكورة »\r\nصرف نظر از اينكه استنباط ايشان تمام است يا نه ؟ نظر ايشان استثناء وجه و كفين و قدمين است .\r\nبا توجه به عبائرى كه از فقهاء ملاحظه نموديد ، مسأله چندان يقينى نيست كه گر كسى قدمين را هم به وجه و كفين ملحق كرد ، خرق اجماعى مرتكب شده باشد .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nمسأله هم بين عامه و هم بين اماميه مورد اختلاف است ، لذا روايات را بايد در جلسات بعدى بررسى كنيم .\r\n\r\n4 ) بحث دوم : از مباحث نظر در خصوص ملازمهء بين حرمت كشف و حرمت نظر و نيز جواز كشف و جواز نظر ،\r\nاز فرمايش آقاى داماد و آقاى خوئى استفاده مىشود كه از يك طرف ملازمه است ولى از طرف ديگر ملازمه نيست اگر كشف حرام باشد ، مقدمه‌اى است براى اينكه مرد او را نبيند ، پس لزوماً نظر هم حرام است ، ولى ملازمه از طرف ديگر ثابت نيست يعنى اگر نظر حرام باشد ، لزوماً كشف حرام نمىباشد و به عبارت ديگر اگر كشف جايز باشد ، لزوماً به معناى جواز نظر نيست ، مثلًا : بر مرد ستر لازم نيست و كشف جايز است ولى بر زنان نظر كردن حرام است به فتواى اكثر علماء .\r\nالبته در اين بحث ، تفاوتى بين بيان آقاى داماد و آقاى خوئى وجود دارد .\r\nآقاى خوئى ابتداء ادلهء مجوّزين را نقل مىكند و سپس ادلهء مانعين را ، ولى مرحوم آقاى داماد ابتدا ادلهء مانعين را نقل مىكند چون تقريرات آقاى خوئى بيشتر در دسترس آقايان است ، ما نيز به ترتيب تقريرات آقاى خوئى ، بحث مىكنيم .\r\n\r\nفرمايش آقاى داماد : - ملازمه عرفى است نه عقلى\r\nآقاى داماد مطلبى دارند كه قابل بررسى است ، مىفرمايند : ملازمه‌اى كه بين حرمت كشف و حرمت نظر وجود دارد ملازمه عرفى است نه ملازمه عقلى ، عقلًا مانعى ندارد كه كشف حرام باشد ، ولى نظر جايز باشد ، ولى عرفاً اگر گفتند : شما صورت خود را بپوشانيد ، استفاده مىشود كه ديگران حق ندارند نگاه كنند ، متفاهم عرفى چنين است .\r\n\r\nنقد فرمايش آقاى داماد\r\nولى به نظر مىرسد كه ملازمه ظاهرى با وجوب اقتضائى حكم از هر دو طرف برقرار است ولى با وجوب فعلى حكم از هيچ طرفى ملازمه برقرار نيست .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبيان مطلب : اگر كشف حرام شد ، معلوم مىشود كه رؤيت ديگران مبغوض شارع است ، براى اينكه اين مبغوض واقع نشود ، دستور ستر داده شده و كشف حرام شمرده شده است ، درحالىكه تحقق مبغوض به دو امر بستگى دارد : كشف از يك طرف و نگاه كردن از طرف ديگر ، مبغوض شارع با فعل هر دو طرف واقع مىشود .\r\nمثلًا اگر بخواهند كسى را بكشند ، قتل نفس هم مبغوض شارع است ، ولى تحقق اين مبغوض به دو فعل بستگى دارد ، يكى اينكه شخصى گردن خود را آماده كند تا شمشير بر آن فرود آيد و ديگرى زدن گردن او با شمشير . طبعاً هر دو بايد حرام باشد .\r\nدر اينجا هم چون قوام مبغوض شارع هم به كشف است و هم به نظر ، پس بايد هر دو حرام باشد . چون مادامىكه ارفاقى از ناحيه شارع وجود ندارد و اجازه‌اى از اين ناحيه صادر نشده باشد ، حصول مبغوض شارع به هر دو فعل است و هر دو ممنوع مىباشد .\r\nبالاتر از اين مطلب ، از باب نهى از منكر هم استفاده مىشود كه شخص بايد از منكر جلوگيرى كند ، حال اگر در موردى خودش در حصول منكر دخيل باشد ، بالاولويه بايد جلوگيرى كند و نهى از منكر بر او لازم است .\r\nپس اقتضائاً بين حرمت كشف و حرمت نظر ملازمه وجود دارد .\r\nولى از نظر فعلى ممكن است بخاطر وجود مفسده‌اى ، حرمت را از طرفين يا يك طرف بردارند ، مثلًا غيبت كردن حرام است ، از طرف ديگرى مىدانم كه اگر تلاش كنم و تحصيل علم نمايم ، حسد زيد تحريك خواهد شد ، و غيبت مرا خواهد كرد ، به طورى كه اگر من تحصيل علم نكنم ، اين مبغوض شارع - غيبت - واقع نخواهد شد ، چون بالاخره براى تحقق حسد و غيبت ، موضوع لازم است و موضوع در اين مثال ، تحصيل كردن من است ، در عين حال شارع مصالح ديگرى را در نظر مىگيرد و با كسر و انكسار مصالح مىگويد : تو برو تحصيل علم كن ، غيبت كردن او\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nهم خلاف شرع است .\r\nبا اينكه تحصيل من براى حصول مبغوض شارع ، جنبه اعدادى دارد و علت معدّه است ، ولى در عين حال شارع حرمت را برمىدارد و تحصيل را اجازه مىدهد .\r\nچنانچه قبلًا در بحث نگاه كردن به زنان اهل ذمّى و باديه‌نشين به تعليل « إذا نهين لا ينتهين » استدلال شده بود ، از روايات استفاده مىشد كه چون زنهاى بدوى خود را نمىپوشانند ، بر مردان نگاه كردن جايز است ، آيا جواز نظر بر مردان ، دلالت مىكند كه پس كشف بر آنان جايز باشد ؟\r\nكسانى مثل آقاى خوئى كه از آن تعليل استفاده كردند كه نظر كردن بر مردان جايز است چون زنان بدوى به نهى از منكر بىاعتنايى مىكنند يا زنانى كه در اروپا زندگى مىكنند ، حجاب را رعايت نمىكنند و به حرف ديگران هم اعتنايى ندارند ، آيا مىگويند بين جواز نظر مردان به آنها ، و جواز كشف از ناحيه آنان ، ملازمه برقرار است ؟\r\nپس بين حرمت كشف و حرمت نظر ، ملازمهء خارجيه وجود ندارد . در عين حال به زنها مىگويد كشف بر شما حرام است ، ولى براى اينكه مردم به مشقت دچار نشوند و با حرج روبرو نشوند ، نگاه كردن را مجاز مىشمارد .\r\nپس اقتضائاً ملازمه برقرار است ، ولى به حسب فعليت ملازمه‌اى در كار نيست .\r\n« * و السلام * »\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\n4 / 9 / 1377 چهار شنبه درس شمارهء ( 42 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسه قبل اقوال علماء در اعضايى از بدن زن همچون وجه و كفين كه برخى آن را از حرمت نظر مستثنى دانسته‌اند و نيز ملازمه بين حرمت نظر و وجوب ستر بحث كرديم در اين جلسه ضمن تكميل اين دو بحث ، ادله حرمت نظر به اجنبيه ( در غير مواضع استثنايى همچون وجه و كفين ) را نقل و بررسى خواهيم كرد .\r\n* * * \r\nالف - تذكراتى در تكميل بحث سابق\r\n\r\n1 ) قول ديگر در مستثنيات از حرمت نظر مرد به زن\r\nيكى از اقوالى كه در جلسه پيش فراموش شد ، قول فاضل جواد شاگرد شيخ بهائى در مسالك الافهام است وى مىگويد : « الحق ان الآية لا تخلو من اجمال و الروايات ايضاً مختلفة فى ذلك و لا يبعد استثناء الكفين و العينين و الحاجبين كما اقتضته صحيحة الفضيل بن يسار « 1 » . . . »\r\nايشان تمام صورت را استثناء نكرده بلكه تنها عينين و حاجبين را كه براى ديدن لازم است به همراه كفين استثناء كرده است .\r\n\r\n\r\n","description":"","footnote":"\r\n( 1 ) مسالك الافهام 3 : 270\r\n","page_name":" 343 ","page_number":343},
  {"content":"\r\n\r\n\r\n2 ) توضيحى درباره اقوال ديگر\r\nپيشتر اشاره كرديم كه كلينى در كافى و فيض در وافى پاره‌اى از روايات را در باب « ما يحل النظر » نقل كرده‌اند كه از آن برمىآيد كه ايشان مستثنى از حرمت نظر را تنها وجه و كفين نمىدانند بلكه قدمين را هم مستثنى مىداند ، زيرا رسم اين بزرگان اين است كه اگر روايتى بر خلاف نظر آنها باشد بدان حاشيه زده و آن را توجيه مىكنند ، صاحب وسائل هم از اين دسته است كه در ذيل باب « ما يحل النظر اليه من المرأة به غير تلذّذ و تعمد ، و ما لا يجب عليها ستره » « 1 » رواياتى را ذكر كرده كه بيش از وجه و كفين را استثناء كرده حتى بيشتر از قدمين هم ممكن است از آنها استفاده شود ، در برخى روايات سوار ( / دستبند ) از زينت ظاهره شمرده شده كه زن مىتواند آن را ظاهر سازد ، بنابراين فاصله مچ تا دستبند جزء مستثنيات خواهد بود ، اگر قسمتى از دست هم كه زير سوار قرار مىگيرد داخل در زينت ظاهره بدانيم قول ديگرى در مسأله پديد مىآيد .\r\nبهر حال در مسأله اجماع متصل به زمان معصوم وجود ندارد كه تنها وجه و كفين مستثنى است ، بنابراين ما بايد خودمان روايات را بررسى كنيم و اگر ما از روايات مطلبى فهميديم اجماعى در كار نيست كه فهم ابتدائى ما را مانع گردد .\r\n\r\n3 ) مقدمه‌اى در تكميل بحث ملازمه بين حرمت نظر و وجوب ستر\r\nدر فصول سه بحث در موضوع ملازمه حكم عقل و شرع مطرح مىكند :\r\nبحث اوّل : آيا افعال ثبوتاً به حسن و قبح عقلى متصف ميشوند ؟ در اين بحث با جبريان بحث مىكند آنها معتقدند كه چون افعال مقدور عباد نيست و موضوع حسن و قبح عقلى تنها افعال مقدوره است ، پس حسن و قبح عقلى وجود ندارد ، ايشان اين بحث را مطرح مىكنند و نظر جبريان را رد مىكند .\r\nبحث دوّم : وقتى ثبوتاً افعال اختيارى وجود داشته و به حسن و قبح متصف\r\n\r\n\r\n","description":"","footnote":"\r\n( 1 ) وسائل ب 109 از ابواب مقدمات النكاح ، روايت چهارم و نيز روايت اوّل\r\n","page_name":" 344 ","page_number":344},
  {"content":"\r\n\r\nگرديد ، آيا ما راه كشفى در اختيار داريم كه با آن بتوان حسن را از قبيح تشخيص داد يا حسن و قبح را تنها بايد از بيان شرع بدست آورد ؟\r\nدر اين بحث نيز صاحب فصول مىگويد كه لازم نيست كه حسن و قبح تمام افعال را از شرع كشف كنيم ، بلكه عقل انسان هم فى الجمله حسن و قبح را درك مىكند .\r\nبحث سوم : ( كه معمولًا در اصول طرح مىگردد ) آن است كه اگر عقل حسن و مصلحت يك فعل را به حدّ الزامى درك كرد يا قبح و مفسده آن را در اين حد درك كند ، آيا اين ادراك با حكم شرع به وجوب و حرمت ملازمه دارد و در نتيجه يكى از ادله احكام شرعى ، عقل خواهد بود يا نه ؟ « 1 » ( البته توجه داريد كه مصلحت و حسن و نيز مفسده و قبح ملازمه دارند هر شىء مصلحت‌دار حسن و هر شىء مفسده دار قبيح است . )\r\nبهر حال بنابر پذيرش قانون ملازمه از ادراك عقل در سلسلهء علل احكام مىتوان حكم شرع را استخراج كرد .\r\nدر اين بحث سوم صاحب فصول نظريه‌اى دارد كه ملازمه بين حكم عقل و شرع ملازمه ظاهريه است نه ملازمه واقعيه ،\r\nدر توضيح كلام ايشان مىگوييم گاه يك فعل داراى مصلحت ملزمه است ولى در نفس الزام كردن شارع و بار بر روى دوش مكلف قرار دادن مفسده‌اى است كه سبب مىگردد كه شارع حكم به وجوب نكند ، البته اگر مفسده در متعلّق الالزام باشد اين مفسده با مصلحت فعل كسر و انكسار كرده خود حكم عقلى از فعليت مىافتد مثلًا دروغ گفتن ذاتاً قبيح است ولى براى نجات دادن نفس محترمه جايز و يا واجب مىگردد ، اينجا عقل خود حكم به جواز يا وجوب مىكند ، و حكم به\r\n\r\n\r\n","description":"","footnote":"\r\n( 1 ) البته دليل بودن عقل در غير مستقلات عقلى همچون مقدمه واجب و حرمت ضد واجب هم مطرح مىگردد كه متوقف است بر بيان شارع به وجوب ذى المقدمه يا ضدّ ، كه پس از ورود بيان شارع ، عقل حكم شرعى را در مقدمه يا ضد ان ادراك مىكند و بحث بالا در مستقلات عقليه است . ( استاد - مد ظلّه - )\r\n","page_name":" 345 ","page_number":345},
  {"content":"\r\n\r\nحرمت نميكند ، ولى ما در كسر و انكسار در فعل مكلّف صحبت نمىكنيم ، بكله كسر و انكسار در فعل شارع و صفت ملزم بودن مكلّف « 1 » است ، عمل مكلف هيچ مفسده‌اى ندارد بكله نفس ملزم بودن مكلّف يك ثقلى براى شخص مىآورد كه چه بسا باعث مىشود بر مصلحت فعل چيره گردد .\r\nذكر يك مثال در روشن شدن بحث مؤثر است ، افراد وسواسى وقتى مىخواهند نماز واجب بخوانند ، نمىتوانند درست الله اكبر بگويند ، ولى همين اشخاص در نماز مستحب به راحتى الله اكبر مىگويند و رد مىشوند با اين كه عمل تغيير نكرده ، سر مطلب اين است كه نفس بار داشتن و الزام احساس كردن كه اگر كار را انجام ندهند به جهنم مىروند خود چه بسا بر اعصاب فشار وارد كنند ، هر چند متعلّق الزام سنگين نباشد .\r\nپيامبر اكرم صلى الله عليه و آله و سلم مىفرمايند : « لو لا أن أشق على أمتى لامرتهم بالسواك » ، مسواك كردن كارى نيست كه خود از امور حرجى باشد و فشار بر مكلّف داشته باشد ولى الزام كردن و به فشار گذاشتن كه حتم بايد اين كار را انجام دهيد ، گاه خود مفسده دارد ، از اين رو صاحب فصول مىگويد كه مصلحت داشتن عمل مقتضى است براى جعل حكم شارع نه علّت تامه . و گاه شارع ملاحظه مىكند كه الزام مكلّف ( البته الزام حقيقى ، نه الزام انشايى كه مساوق با ملزم بودن طرف است « 2 » . ) اين امر ايجاد فشار مىكند و گاه در كسر و انكسار اين دو امر وجوب فعل به\r\n\r\n\r\n","description":"","footnote":"\r\n( 1 ) ( توضيح كلام استاد : - مدّ ظلّه - ) در واقع صفت ملزم بودن مكلف از امور اضافى است كه يك طرف اضافه فعل شارع و طرف ديگر ذمه مكلف مىباشد .\r\n( 2 ) كلام صاحب فصول بر اين مبناست كه مصلحت و مفسده نفس حكم نيز بايد در فعليت حكم در نظر گرفته شود برخى از بزرگان به كلام صاحب فصول در مورد تصوير مصلحت در نفس حكم اشكال كرده‌اند كه اگر مصلحت در نفس حكم كردن شارع باشد بايد با نفس صدور حكم مصلحت استيفاء شده و ديگر نيازى به امتثال نباشد ، استاد - مد ظلّه - در كلام بالا به پاسخ اين اشكال اشاره دارند كه در كلام اين بزرگان بين مصلحت در انشاء حكم و مصلحت در حكم حقيقى فعلى خلط شده است ، كلام در اين نيست كه تنها در انشاء حكم مصلحت است بلكه در فعليت رسيدن حكم و ملزم بودن مكلّف و بار بر دوش خود احساس كردن مىتواند مصلحت يا مفسده باشد و اين امر با نفس انشاء حكم تحقق نمىيابد ، پس اشكال ناوارد است . در توضيح مصلحت در الزام هم اين مثال مفيد است كه گاه پدرى فرزند خود را به كارى خاصّ\r\n","page_name":" 346 ","page_number":346},
  {"content":"\r\n\r\nفعليت نمىرسد و حكم فعلى اباحه خواهدبود . صاحب فصول بر اين عقيده است كه طبق بناء عقلاء اگر مصلحت ملزمه در كارى ثابت گردد ، تا دليلى نداشته باشيم كه در ايجاب شارع مفسده‌اى وجود دارد حكم ظاهرى لزوم انجام كار مىباشد و نمىتوان به احتمال ترخيص از مصلحت ملزمه رفع يد كرد ، بنابراين ملازمه بين حكم عقل و حكم شرع در مقام ظاهر است و اگر دليل شرعى بر خلاف آن در كار باشد اين دليل وارد بر ملازمه بوده موضوع حكم عقلاء را به ملازمه حقيقه از بين مىبرد ، بخلاف آن كه ملازمه را در مقام حكم واقعى بدانيم كه نمىتوان دليل شرعى معتبر بر خلاف آن تصوير كرد . « 1 »\r\n\r\n4 ) مقدمه‌اى ديگر در بحث ملازمه بين حرمت نظر و وجوب ستر\r\nبه نظر ما اگر صدور يك فعل مبغوض شارع باشد ، اين امر مقتضى آن است كه هر چه در حصول اين مبغوض دخيل باشد ممنوع گردد و عقل اجازه نمىدهد كه اين كار انجام گيرد مگر با جهات ديگر تزاحم كند ، ما از ادله نهى از منكر استفاده مىكنيم كه اگر ديگرى بخواهد منكرى را انجام دهيم ، ما بايد مانع شده و نگذاريم چنين فعلى سر بزند ، بالاولويه استفاده مىگردد كه ما خود نبايد شرط حصول فعل حرام را ايجاد كنيم ، ولى ما مىبينيم كه در مواردى انجام برخى از مقدمات فعل حرام ، تحريم نشده است ، بلكه تنها از خود آن فعل حرام نهى شده است ، به عنوان\r\n\r\n\r\n","description":"","footnote":"\r\nوادار مىكند كه هيچ مزيتى ندارد و چه بسا از جهت اقتصادى هم به صرفه نباشد ، ولى او اين مسأله را در نظر مىگيرد كه اگر فرزندش آزاد باشد و تكليفى بر عهده نداشته باشد ، فاسد شده و دوستان ناباب او را از راه بدر مىكنند ، از اين رو او را به انجام كارى - هر چند غير لازم - وادار مىسازد تا از اين امر در امان بماند .\r\nمصلحت تسهيل كه در بحث جمع بين حكم ظاهرى و واقعى مطرح است مىتواند به گونه‌اى مصلحت در نفس حكم تلقّى گردد .\r\n( 1 ) برخى از بزرگان به قاعده مقتضى و مانع در باب ملاكات قائل هستند ، كلام صاحب فصول مبتنى بر اين قول نيست ، بلكه در اينجا تنها نوع خاصى از تزاحم ملاكات مطرح است كه مصلحت در نفس متعلق است و در آن هيچ مفسده‌اى در كار نيست ، و احتمال مفسده تنها در الزام شارع است و بس ؛ ممكن است ما در اين مورد بناء عقلاء را بپذيريم ولى قاعده مقتضى و مانع را بر طور عام انكار كنيم . ( استاد - مد ظلّه - )\r\n","page_name":" 347 ","page_number":347},
  {"content":"\r\n\r\nمثال اگر كسى تحصيل مال يا كمال معنوى همچون عقل و تقوى كند چه بسا اين امر مقدمه غيبت حسود را فراهم كند .\r\nبا اين حال شارع اين مقدمه را محرّم نمىكند ، زيرا مصالح ديگرى را در نظر گرفته زيرا اگر قرار باشد اين گونه مقدمات همه محرم گردد اغراض ديگر شارع زمين مىماند .\r\n\r\n5 ) تطبيق دو مقدمه قبل بر محل بحث\r\nدر بحث ما نيز بين حرمت نظر و وجوب ستر از جهت حكم اقتضايى تلازم است ، شارع به جهت مفسده‌هائى كه بر نظر مترتب مىگشته است دستور وجوب ستر را داده است با اين حال نمىتوان گفت كه اگر جواز نظر باشد اين امر كاشف از عدم وجوب ستر مىباشد ، مثلًا در آيه « اذا نهين لا ينتهين » شارع به ملاحظه مصلحتى - همچون حرج - نظر را براى مردان مجاز دانسته است ولى اين امر بدان معنا نيست كه بر آن زنان وجوب ستر نبوده است ، چون هر يك از وجوب ستر و حرمت نظر تابع مصالح و مفاسد در نفس حكم مربوطه به متعلق خودشان نيز مىباشند .\r\nپس ملازمه در حكم واقعى درست نيست ولى ملازمه در حكم اقتضايى و حكم ظاهرى از هر دو طرف ثابت مىباشد « 1 » ، اگر ما حكم حرمت نظر را ثابت كرديم ، وجوب ستر هم بالملازمة الظاهريه ثابت مىگردد و اگر ما دليلى بر جواز ستر نداشتيم از همان ادله حرمت نظر مىتوان وجوب ستر را هم اثبات كرد و همينطور\r\n\r\n\r\n","description":"","footnote":"\r\n( 1 ) سؤال : آيا مىتوان گفت كه ما ملازمه را به عنوان اوّلى استفاده مىكنيم و اين منافات ندارد كه به عنوان ثانوى حكم تغيير كند ؟\r\nجواب : اگر مراد شما از عنوان ثانوى ، عنوانى است كه مىتواند در تمام موارد ثابت شود و اصلًا حكم به فعليت نرسد ، اين امر را ما قبول داريم و اين همان است كه ما اشاره كرديم كه در مرحلهء اقتضاء ملازمه ثابت است نه در مقام فعليت ولى اگر مراد شما از عنوان ثانوى ، عنوانى است كه تنها بايد در برخى از موارد باشد ، ما دليل بر تلازم بين حرمت نظر و وجوب ستر به اين معنا نداريم . ( استاد - مدّ ظلّه - )\r\n","page_name":" 348 ","page_number":348},
  {"content":"\r\n\r\nدر عكس مسأله از ادله وجوب ستر مىتوان حرمت نظر را ظاهراً اثبات كرد مشروط به آن كه دليلى بر جواز نظر نداشته باشيم و خلاصه در اين مسائل جايى براى اصل برائت نيست ، از الزام در هر طرف الزام در طرف ديگر به نحو حكم ظاهرى استفاده مىگردد ، ولى اين اصل كه از اصول عقلايى است با يافتن دليل معتبر از بين رفته و دليل معتبر بر آن وارد است .\r\n\r\nب - دليل بر عدم جواز نظر به اجنبية\r\nما در اينجا نخست دليل بر عدم جواز نظر به اجنبيه ( البته در غير مواردى كه برخى استثناء كرده‌اند همچون وجه و كفين ) را بررسى مىكنيم .\r\n\r\n1 ) ادله مرحوم آقاى خوئى ره\r\nدليل اوّل : آيه شريفهء  « وَ لا يُبْدِينَ زِينَتَهُنَّ إِلَّا لِبُعُولَتِهِنَّ . . . »  با ضميمه كردن ملازمه بين وجوب ستر و حرمت نظر ، كه به عقيده مرحوم آقاى خوئى و مرحوم آقاى داماد اين ملازمه ، واقعى است و به عقيده ما ملازمه ظاهرى است و مجالى براى اصل برائت نيست .\r\nدليل دوم : ما نظر به وجه و كفين را هم جايز نمىدانيم ، در نتيجه بالاولوية نظر به ساير اعضاء نيز جايز نخواهد بود .\r\nتماميت اين دليل متوقف بر عدم استثناء وجه و كفين است كه در آينده بحث خواهيم كرد .\r\nدليل سوم : رواياتى كه جواز نظر به زن را معلّق به اراده تزويج كرده است كه از مفهوم شرط استفاده عدم جواز نظر در هنگام عدم اراده تزويج مىگردد .\r\nهمچنين از رواياتى كه جواز نظر به كنيز را معلّق به قصد اشتراء كرده است همين امر استفاده مىگردد .\r\nدليل چهارم : در رواياتى كه نظر به اعراب و اهل البوادى را تجويز كرده چنين\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nتعليل آورده شده كه « لانهن اذا نهين لا ينتهين » معلوم مىشود كه اصل اولى حرمت نظر بوده و در اين موارد به دليل عروض عنوان عرضى نهىناپذيرى حكم حرمت برداشته شده است .\r\nدليل پنجم : رواياتى كه نظر به اهل ذمه را اجازه داد آن را به جهت حرمت نداشتن اهل ذمه دانسته است « لا حرمة لنساء اهل الذمة أن ينظر الى شعورهنّ و أيديهنّ » معلوم مىشود كه اصل اولى در زنانى كه همانند اهل ذمه بىحرمت نيستند حرمت نظر است .\r\n\r\n2 ) بررسى ادله فوق توسط استاد - مد ظلّه\r\nدليل چهارم و پنجم صحيح است ، درباره دليل اوّل و دوم نيز در ضمن تقريب آنها سخن گفتيم ، دليل سوم نيز ناتمام است ، درباره كيفيت مفهوم‌گيرى از اين روايت پس از اين بحث خواهيم كرد ، ولى نكته‌اى كه پيشتر هم اشاره كرديم و در بحث مفهوم‌گيرى آينده هم دخيل است ، آن است كه نظرى كه در هنگام اراده تزويج و قصد اشتراء صورت مىگيرد معمولًا نظرى است همراه با بررسى و مطالعه و انسان مىخواهد ببيند كه آيا مايل است با اين زن يا كنيز مباشرة كرده از وى استمتاع برد ، و اين نظر ، معمولًا به اثارهء شهوت مىانجامد . اين گونه نظر با نظرهاى عادى متفاوت است ، بنابراين اگر مطلق نظر هم جايز باشد ، در خصوص هنگام شراء و قصد تزويج خصوصيتى وجود دارد كه جايز بودن نظر را مشكوك و مخفى مىسازد ، پس شرط ما مىتواند ناظر به فرد مخفى از جواز باشد و در جايى كه شرط فرد مخفى است ، جمله شرطيه دلالت بر مفهوم ( حتى به نحو سالبهء جزئيه ) هم نمىكند ، مثلًا اگر گفته شود « اكرم الهاشمى الغنى » ممكن است از اين جمله اصلًا استفاده مفهوم نشود ، بلكه مطلق هاشمى وجوب اكرام داشته باشد ، ولى ذكر قيد « الغنى » به جهت آن است كه ممكن است برخى تصور كنند كه غنى بودن شخص ، مانع از وجوب اكرام است ، از اين رو براى دفع اين توهم تصريح به وجوب اكرام\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nهاشمى غنى مىگردد .\r\nدر مسأله ما نيز ممكن است نگاه به زن اجنبيه مطلقاً جايز باشد ولى ممكن است حرمت قصد تزويج و اشتراء را به جهت منجر شدن نگاه در آن به اثارهء شهوت مانع از جواز نظر بدانند و در اين روايات براى دفع اين توهم به جواز نظر در اين دو مورد تصريح شده است .\r\n\r\n3 ) دليل ديگر بر حرمت نظر به اجنبية\r\nدليل ديگرى بر حرمت نظر به ذهن ما رسيده ( كه آقاى خوئى متعرض نشده‌اند و گويا آقاى داماد متعرض شده‌اند ) صحيحه بزنطى است كه در قرب الاسناد وارد شده است « 1 »\r\n« عن احمد بن محمد بن أبى نصر قال سألت الرضا عليه السلام عن الرجل أ يحلّ أن ينظر الى شعر أخت امرأته فقال لا الّا أن تكون من القواعد ، قلت له : اخت امرأته و الغريبة سواء » « 2 »\r\nالبته از حرمت نظر به موى خواهر زن اجنبية حرمت نظر به ساير اعضاى بدن ( به غير از وجه و كفين ) هم بالاولويه استفاده مىشود .\r\n« * و السلام * »\r\n\r\n\r\n","description":"","footnote":"\r\n( 1 ) وسائل 20 : 199 / 254206 ب 107 ، از أبواب مقدمات النكاح\r\n( 2 ) جامع الاحاديث : 20 : 284 / 918 ، باب 2 از ابواب جملة من احكام الرجال و النساء الاجانب .\r\n","page_name":" 351 ","page_number":351},
  {"content":"\r\n\r\n\r\n7 / 9 / 1377 شنبه درس شمارهء ( 43 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسه گذشته پيرامون حكم نگاه مرد به زن اجنبيه سخن گفتيم و دلائل مورد نظر آقاى خوئى را مطرح و بررسى نموديم ، برخى را مردود و برخى را قابل استثناء شمرديم ، اينك به بحث حكم نگاه زن به مرد مىپردازيم و ادعاى اتفاق « حرمت نگاه زن به مرد » را بررسى مىكنيم .\r\n* * * \r\nالف - حكم نگاه زن به مرد\r\n\r\n1 ) بررسى ادعاى اجماع بر حرمت\r\nعده‌اى از فقها ، « حرمت نگاه زن به مرد اجنبى » را مثل « حرمت نگاه مرد به زن اجنبيه » مسلّم دانسته‌اند و حتى گروهى از آنان حكم در اينجا را از « حرمت نگاه به اجنبيه » مهمتر شمرده‌اند ، « 1 » چرا كه در آنجا استثناهايى وجود دارد ، ولى در حرمت نگاه به اجنبى ، به نظر ايشان استثنايى هم وجود ندارد .\r\n\r\n* نظر گروهى از متأخرين\r\nصاحب حدائق ادعاى خلاف كرده « 2 » ، صاحب رياض قائل شده كه بر تسويه اين دو حكم منعاً و جوازاً اجماع قائم است « 3 » ، صاحب مستند نيز بر تسويهء دو\r\n\r\n\r\n","description":"","footnote":"\r\n( 1 ) مثلًا در وسيلة النجاة 3 : 147 ، مسألهء 19 از اوائل كتاب النكاح مىخوانيم :\r\n« لا يجوز للمرأة النظر الى الاجنبى كالعكس ، و استثناء الوجه و الكفين فيه اشكل منه فى العكس . »\r\n( 2 ) قال فى الحدائق : الظاهر أنه لا خلاف فى تحريم نظر المرأة الى الاجنبى » ج 23 / 65\r\n( 3 ) قال فى الرياض : « و تتحد المرأة مع الرجل فتمنع فى محل المنع و لا فى غير اجماعاً » ج 2 / 74\r\n","page_name":" 352 ","page_number":352},
  {"content":"\r\n\r\nحكم ادعاى اجماع نموده است « 1 » .\r\n\r\n* نظر قدماء\r\nدر ميان قدما نيز ابو صلاح حلبى مىگويد : زن نمىتواند به مرد نگاه كند .\r\nقطب الدين كيدرى ، محقق در شرايع ، فخر المحققين در ايضاح ، علامه حلى در پنج كتاب « قواعد ، ارشاد ، تذكرة ، تحرير و تلخيص المرام » ، شهيد اول در لمعه ، فاضل مقداد در كنز العرفان ، محقق ثانى در جامع المقاصد ، شهيد ثانى در مسالك ، محقق اردبيلى در زبدة البيان ، فاضل هندى در كشف اللثام ، فاضل جواد در مسالك الافهام ( شاگرد شيخ بهائى ) ، جزايرى در قلائد الدّرر همگى نگاه زن به مرد را حرام دانسته‌اند ، البته بعضى صريحاً حرام دانسته‌اند و از برخى كلمات ، ظاهراً چنين حكمى استفاده مىشود .\r\nعلاوه بر اين گروه از فقهاء ، ابو الفتوح رازى و طبرسى در جوامع الجامع قائل به عدم جواز نظر شده و به روايت ابن ام مكتوم استدلال نموده‌اند « 2 » .\r\n\r\n2 ) استظهار از كلام شيخ و ابن ادريس\r\nشيخ طوسى در مبسوط و ابن ادريس در سرائر « من » را در آيه شريفه  « يَغُضُّوا مِنْ أَبْصارِهِمْ »  تبعيضى ندانسته و آيه را بر عموم حرمت نظر مرد به زن دال دانسته‌اند . از اين بيان استفاده مىگردد كه در  « يَغْضُضْنَ مِنْ أَبْصارِهِنَّ »  نيز حكم عام است ، و احتمال تفكيك بين دو قطعه آيه علاوه بر اين كه ذاتا بعيد است ، بسيار بعيد است كه نظر مبسوط و سرائر بدان باشد زير ادر اين صورت مىبايست اين تفكيك را بيان كنند .\r\n\r\n\r\n","description":"","footnote":"\r\n( 1 ) قال فى المستند : « كلّما ذكر فيه جواز النظر الى المرأة يجوز فيه العكس بالاجماع المركب فى غير الزوجة التى يراد تزويجها أو الأمة التى يريد شرائها » ج 2 / 473\r\n( 2 ) عن احمد بن أبى عبد الله قال : استأذن ابن أم مكتوم على النبى ( ص ) و عنده عائشه و حفصه فقال لهما : قوما فادخلا البيت ، فقالتا : أنه اعمى ، فقال : ان لم يركما فانّكما تريانه\r\n","page_name":" 353 ","page_number":353},
  {"content":"\r\n\r\nولى به نظر ما اتفاقى بودن « حرمت نگاه زن به اجنبى » مورد تأمل است\r\n\r\n3 ) مناقشه در استظهار\r\nاستظهار اين مطلب از كلام شيخ طوسى و ابن ادريس مشكل است . زيرا در آيه غضّ يقيناً مراد عموم حرمت غضّ نيست و يك محدوديتى در كار است زيرا روشن است كه مطلق غض بصر از همه موجودات نمىتواند مراد باشد ، هنگامى كه چنين عموميتى مراد نباشد ممكن است مراد از غض بصر از اعضايى كه بر طرف مقابل پوشاندنش لازم است باشد « 1 » ، و در مرد تنها پوشاندن عورت ( به معنى خاصّ ) لازم است و مىتواند ساير اعضا را آشكار سازد بخلاف زن كه تمام بدنش را ( بجز برخى مواضع استثناء شده ) مىبايست پوشيده دارد چنانچه در پاره‌اى از روايات هم نساء به عنوان عورت ياد شده است كه اشاره به لزوم پوشيدن بدن وى دارد ، بنابراين حكم نظر زن و مرد اختلاف پيدا مىكند و اين از آن جهت نيست كه متعلّق « غض » در قطعه  « يَغُضُّوا مِنْ أَبْصارِهِمْ »  با قطعهء  « يَغْضُضْنَ مِنْ أَبْصارِهِنَّ »  اختلاف مفهومى داشته باشد يا در معناى « من » در اين دو قطعه تفاوت ديده مىشود مثلًا در يكى من تبعيضيه و در ديگرى غير تبعيضيه است ، بلكه من در هر دو قطعه به يك معناست و متعلق غض هم در هر دو جا يك مفهوم است : « ما يجب ستره على الطرف المنظور إليه » كه از آن به عورت به معناى عام مىتوان تعبير كرد و اختلاف مصاديق حرمت نظر در مورد مرد و زن به جهت اختلاف مصاديق « ما يجب ستره . . . » متعلّق غض را مختلف نمىسازد .\r\nپس بنابراين نمىتوان از عبارت مبسوط و سرائر الزاماً چنين استظهار كرد كه آنها نگاه زن به اعضاء بدن مرد ( غير از عورت به معناى خاص ) را محرم مىدانند\r\n\r\n\r\n","description":"","footnote":"\r\n( 1 ) پيشتر استاد - مد ظلّه اين احتمال را در متعلّق  « يَغُضُّوا مِنْ أَبْصارِهِمْ »  مطرح ساختند كه متعلق غضّ همان امرى است كه از  « لا يُبْدِينَ زِينَتَهُنَّ إِلَّا ما ظَهَرَ »  استفاده مىگردد يعنى « يغضّوا من أبصارهم عن الزينة المخفية ، در اين جلسه اين نكته را اضافه فرمودند كه به قرينهء مقابله مىتوان در  « يَغْضُضْنَ مِنْ أَبْصارِهِنَّ »  هم متعلّق غضّ را « ما يجب ستره على الرجال » دانست كه مصداق آن منحصر در عورت ( به معناى خاص ) خواهد بود ، با اين بيان مطلب سابق مىبايست اصلاح گردد .\r\n","page_name":" 354 ","page_number":354},
  {"content":"\r\n\r\nبلكه ممكن است حرمت نظر زن تنها در محدوده عورت مرد محصور گردد .\r\n\r\n4 ) تأكيد بر عدم اجماعى بودن مسأله\r\nما قبل از أبو الصلاح حلبى كسى را نيافتيم كه تصريح به حرمت نگاه زن به اجنبى نموده باشد ، شيخ صدوق ، مفيد ، شيخ طوسى در كتب ديگر خود و ديگران هيچ يك متعرض مسأله نشده‌اند . علّامه هم در تذكره عبارتى دارد كه با اجماعى بودن مسأله سازگار نيست . ايشان مىگويد : « منع جماعة من علماءنا نظر المرأة الى الرجل كالعكس لقوله تعالى  وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ  فلا يجوز لها النظر الى وجهه و كفّيه لانّ الرجل فى حق المرأة كالمرأة فى حق الرجل » « 1 »\r\nپس ظاهراً ايشان هم مسأله را اجماعى نمىدانند كه آن را به جماعتى از علماء ما نسبت مىدهد پس بايد دنبال دليل ديگر در مسأله گشت .\r\n\r\n5 ) بررسى دليل معتبر در مسأله\r\nدر حرمت نظر زن به مرد ممكن است به چند دليل تمسك شود .\r\nدليل اوّل : آيه غضّ كه مناقشه در دلالت آن گذشت .\r\nدليل دوم : آيه شريفه  « فَسْئَلُوهُنَّ مِنْ وَراءِ حِجابٍ »  ( الاحزاب / 53 )\r\nدليل سوم : روايت ابن أم مكتوم\r\nمورد اين دو دليل هر دو مربوط به زنان پيامبر صلى الله عليه و آله و سلم مىباشد و از اين موارد نمىتوان الغاء خصوصيت كرد و حكم را در ساير زن‌ها نيز جارى دانست ، شاهد اين امر اين است كه پشت پرده رفتن براى زنان ديگر بدون شك لازم نيست . زيرا اگر زن كاملًا خود را پوشيده بدارد بىشك مىتواند در حضور مردها ظاهر شود ، ولى اين حكم يك نحو احترام ويژه به بيت پيامبر صلى الله عليه و آله و سلم است كه زنان آن حضرت بايد در پرده باشند كه حتى شبح كلى\r\n\r\n\r\n","description":"","footnote":"\r\n( 1 ) - / تذكره 2 : 573\r\n","page_name":" 355 ","page_number":355},
  {"content":"\r\n\r\nاندام آنها هم ديده نشود .\r\nدر مورد روايت ابن أم مكتوم ممكن است در دلالت امر بر وجوب ذاتاً هم اشكال كرد ، زيرا اوامرى كه پيامبر صلى الله عليه و آله به همسران خود مىكرده‌اند ( همچون اوامر ساير شوهران به همسران ) بيشتر اوامر استحبابى بوده ، چون شوهر نسبت به همسر وظيفه تربيتى بيشترى دارد و چه بسا مثلًا پيامبر صلى الله عليه و آله و سلم به همسران و مرتبطين خود دستور نماز شب بدهند و اين بدان معنا نيست كه اين اوامر در مقام ايجاب و الزام باشد و اگر هم دليل بر وجوب باشد از حكم همسران پيامبر صلى الله عليه و آله نمىتوان حكم ساير زنان را بدست آورد .\r\n\r\n6 ) مختار استاد - مد ظلّه\r\nبا اين همه در ميان فقهاء كسى را نديديم كه نگاه زن به مرد را ( در غير مواضع استثناء شده ) تجويز كرده باشد ، لذا فتوا دادن به جواز مشكل است ، و احتياط واجب در نگاه نكردن است .\r\n\r\nب - استثناء از حرمت نظر زن به مرد\r\n\r\n1 ) نظر فقهاى معاصر\r\nآقاى خوئى قدس سرّه در اين بحث استدلال كرده‌اند كه نگاه زن به مواضع ظاهر مرد چون مو و صورت و گردن و كفين و قسمتى از دست جايز مىباشد ، آقاى گلپايگانى ره هم در حاشيه وسيلة النجاة در لزوم ستر مرد از زن و نيز حرمت نظر زن به مرد آورده‌اند : الّا فى غير ما جرت السيرة مستمرة من زمان المعصوم عليه السلام الى زماننا على عدم ستره و لو مع العلم بتعمد النساء فى النظر عليه مثل الوجه ، نعم مع العلم بنظرهنّ مع الرّيبة و التلذذ يمكن القول بوجوب الستر لحرمة الاعانة . . . ( حاشيه م 23 )\r\nدر عبارت تحرير الوسيله نيز آمده است : « مسأله 19 - لا يجوز للمرأة النظر الى\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nالاجنبى كالعكس ، و الأقرب استثناء الوجه و الكفين » .\r\nدر اين عبارت نقصانى ديده مىشود چون استثناء را به وجه و كفين محصور ساخته ظاهر آن اين است كه نگاه به موى مرد - مثلًا - جايز نيست ولى گويا مرادشان همان مواضعى است كه به طور متعارف در مردها ظاهر و آشكار است .\r\nالبته ممكن است گفته شود كه مستند ايشان ادعاى اجماع بر تسويه بين زن و مرد در حكم نظر ( جوازاً و منعاً ) است كه صاحب رياض و ديگران فرموده‌اند « 1 » در اين صورت حكم جواز مختص به وجه و كفين خواهد بود . ( نه سيره كه پس از اين ذكر خواهيم كرد . )\r\n\r\n2 ) بيان مرحوم آقاى خوئى - قدس سرّه بر جواز نظر ( با توضيحاتى از استاد - مد ظله - )\r\nروشن است كه زن‌ها در عصر ائمه در خانه‌ها محبوس نبوده‌اند و در كوچه و بازار رفت و آمد مىكرده‌اند و از سوى ديگر مردها سر و صورت و برخى اعضاى ديگر خود را پوشيده نمىدارند ، حال حكم نگاه زن به اين گونه مواضع مرد از سه حال بيرون نيست .\r\nيا جواز آن از نظر مردم مسلم بوده و لذا هيچ سؤالى نكرده‌اند همچنان كه جواز نظر مرد به مادر و ساير محارم سؤال نشده است .\r\nيا حرمت آن از نظر مردم مسلم بوده و لذا سؤال نكرده‌اند .\r\nو يا مسأله مشكوك بوده است ، اگر مسأله مشكوك بوده قطعاً اگر سؤالى از\r\n\r\n\r\n","description":"","footnote":"\r\n( 1 ) در اين احتمال اين اشكال به نظر مىرسد كه در تحرير الوسيله در مسأله جواز نظر مرد به وجه و كفين زن احتياط كرده ، فتوا به جواز نداده‌اند ، بنابراين حكم نظر زن و مرد در اين مسأله به دو گونه مختلف تبيين شده پس نمىتواند مستند جواز در نظر زن به مرد ادعاى اجماع بر تسويه باشد ، استاد - مد ظلّه - در پاسخ اين اشكال از مرحوم امام - قدس سرّه - شفاهاً نقل فرمودند كه از ايشان پرسيدم : نظر شما در استثناء وجه و كفين در نظر مرد به زن چيست ؟ فرمودند : من جايز مىدانم و در تحرير الوسيله به جهاتى اين فتوا را نياورده‌ام ( شايد به جهت جلوگيرى از سوء استفاده عوامل وابسته به رژيم گذشته در اجراى برنامه‌هاى فساد ) و الان اين جهات در كار نيست ، عرض كردم : من اين فتوا را از شما نقل كنم ، فرمودند : من اين مطلب را مىنويسم .\r\n","page_name":" 357 ","page_number":357},
  {"content":"\r\n\r\nائمه مىگرديد حتماً به ما مىرسيد ، بلكه اگر از ائمه هم سؤال نمىشده است مىبايست ائمه ابتداء حكم آن را بيان مىكرده‌اند تا مردم آگاه شوند و قهراً اين گونه روايات به ما مىرسيد ، و چون هيچ روايتى در اين مورد نرسيده قطعاً حكم مسأله روشن بوده است .\r\nروشن بودن حرمت مسأله بسيار بعيد است زيرا احتمال نمىرود كه حرمة نظر مرد به زن در روايات سؤال شده و از نظر زن به مرد هيچ سؤال نشده است ، از سوى ديگر نمىتوان قبول كرد كه تمام زنان لاابالى بوده و در رفت و آمد در كوچه‌ها دچار معصيت مىشده‌اند و ائمه هم سكوت كرده و هيچ آنها را هم نهى نكرده‌اند ، بنابراين معلوم مىشود كه جواز نظر زن به مرد روشن بوده است .\r\nاين تقريب ، تقريب صحيحى است .\r\n« * و السلام * »\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\n8 / 9 / 77 يكشنبه درس شماره ( 44 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر اين جلسه ضمن تكميل بحث در جواز نظر زن به وجه و كفين به بررسى ادله عامى كه از آن حرمت نظر زن به مرد و بالعكس استفاده مىشود پرداخته ، بحث مبسوطى درباره مفهوم غضّ ارائه خواهد شد ، و در ضمن اشكالات مرحوم آقاى حكيم در تمسك به آيه غضّ به عنوان دليل عام مسأله نقل خواهد شد .\r\n\r\nالف - تكميل بحث در جواز نظر زن به وجه و كفين مرد\r\n\r\n1 ) كلام مرحوم آقاى حكيم - قدس سرّه\r\nمرحوم آقاى حكيم با اشاره به مساوات مرد و زن در حرمت نگاه و تساوى آنها در مستثنى و مستثنى منه ، مىفرمايند ، حكم در مستثنى ( / وجه و كفين ) در مورد نظر مرد از آيه شريفه  « إِلَّا ما ظَهَرَ مِنْها »  استفاده مىگردد و اين امر در نظر زن به مرد ثابت نيست پس به اين آيه نمىتوان در محل بحث استناد كرد .\r\n\r\n2 ) بررسى كلام آقاى حكيم ره\r\nما در جلسات قبل گفتيم كه بين وجوب ستر از يك طرف و حرمة نظر از طرف مقابل ملازمه ظاهريه و به عنوان اصل عملى ثابت مىباشد ، اگر وجوب ستر بر يك طرف ثابت گردد ، تا دليل بر جواز نظر طرف ديگر ثابت نشود نمىتواند به ديگرى نگاه كند ، و نيز اگر حرمت نظر يك طرف ثابت شود ، تا دليل بر عدم وجوب ستر\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nپيدا نكنيم وجوب ستر ثابت مىگردد ، ولى بين جواز ستر و جواز نظر هيچ گونه ملازمه‌اى وجود ندارد ، اگر شارع به جهت رعايت مصالحى ستر را بر مرد لازم نكرد ، نمىتوان نتيجه گرفت كه زن مىتواند به مرد نگاه كند و همين طور اگر به مرد اجازهء نظر داد ، از آن فهميده نمىشود كه بر زن ستر واجب نيست ، همچنان كه در مسأله جواز نظر مرد به زنان اعراب و اهل بوادى مسأله چنين است ، بر مرد به جهاتى ( مثلًا حرج ) نگاه كردن جايز است ولى بر زنان ستر واجب مىباشد و عمل نكردن آنها به اين دستور به معناى عدم وجوب آن نمىباشد ، در مورد زن هم اگر ستر واجب نباشد ، اين بدان معنا نيست كه مرد مىتواند به او نگاه كند .\r\nحال مىگوييم كه در آيه شريفه  « إِلَّا ما ظَهَرَ مِنْها »  از  « وَ لا يُبْدِينَ زِينَتَهُنَّ »  استثناء شده است يعنى بر زنان جايز است كه زينت ظاهر خود را ستر نكنند و مراد از زينت ظاهره هم به فرض وجه و كفين است ، ولى اين مسأله به هيچ وجه ملازمه ندارد با اين كه مرد بتواند به وجه و كفين زن نگاه كند ، پس اين كه آقاى حكيم ، حكم جواز نظر مرد را از آيه شريفه استناد كرده‌اند درست نيست ، اين امر غفلتى است كه از ايشان سر زده و گرنه ملازمه نداشتن بين عدم وجوب ستر و جواز نظر در جواهر و ديگر كتابها آمده و اگر ايشان به عدم ملازمه هم اشكال داشته باشند مىبايست كلام جواهر را نقل كنند و با دليل آن را رد نمايند ، نه اينكه اصلًا متعرّض اين بحث نشوند و كأنّه ملازمه را مسلّم فرض كنند . بهر حال آنچه ما قبول داريم ملازمه بين حرمت نظر و وجوب ستر از هر دو طرف نسبت به زن و مرد مىباشد ، البته آن هم به عنوان اصل از اصول نه به عنوان دليل اجتهادى حال اگر ما دليلى بر وجوب ستر زن - مثلًا داشتيم ، با نداشتن دليلى بر جواز نظر مرد مىتوان از اين ملازمه براى حرمت نظر مرد بهره گرفت .\r\nدر اينجا ما اكنون در جستجوى يافتن دليل اجتهادى بر حرمت نظر زن به مرد و حرمت نظر مرد به زن - به طور مطلق مىباشيم كه اگر مخصّصى در كار نبود بتوان\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nبدان استناد كرد .\r\n\r\nب - دليل اجتهادى عام بر عدم جواز نظر زن و مرد به طرف مقابل\r\n\r\n1 ) كلام مرحوم آقاى حكيم - قدس سرّه\r\nبرخى آيه شريفه غضّ را دليل بر حرمت نظر دانسته‌اند : در يك آيه آمده  « قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ . . . »  [ نور / 30 
  ] ، و در آيه بعد آمده است :  « وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ . . »  [ نور / 31 
  ]\r\nپس بر مؤمنين و مؤمنات غضّ نظر لازم است و اگر دليل خاصى نباشد ، اطلاق آيه شريفه محكّم است .\r\nمرحوم آقاى حكيم به اين استدلال سه اشكال مىكنند :\r\nاشكال اوّل : غضّ البصر غير از ترك النظر است ، اشكال را به همين مقدار بيان كرده و آن را توضيح نمىدهند .\r\nاشكال دوم : ممكن است متعلّق غضّ بصر ، همه بدن نباشد ، بلكه خصوص نظر به عورت باشد به قرينه سياق  « وَ يَحْفَظُوا فُرُوجَهُمْ »  و  « يَحْفَظْنَ فُرُوجَهُنَّ » \r\nاشكال سوم : اگر مراد از غضّ بصر ، عموم باشد يعنى غضّ بصر از هر چيز بايد حكم را حكم اولى دانست « 1 » و نمىتوان حكم را لزومى دانست زيرا بىشك غضّ بصر از هر چيز لازم نيست ، بلكه بايد آن را به حكم مبنى بر اولويت حمل كرد ، مراد از « الحكم الاولى » در كلام ايشان مىتواند جامع بين وجوب و استحباب باشد يعنى غضّ بصر از برخى اشياء همچون عورت لازم و از برخى اشياء مستحب است ، حال تشخيص اين كه در چه مواردى واجب و چه مواردى مستحب است بايد از خارج استفاده شود و آيه صغرى را معين نمىكند ، ممكن است مراد از « الحكم الاولى » همان حكم استحبابى باشد ولى به لحاظ مجموع الاشياء من حيث\r\n\r\n\r\n","description":"","footnote":"\r\n( 1 ) « مع أنّ ارادة العموم تقتضى الحمل على الحكم الاولى و هو غضّ النظر عن كل شىء » ، مستمسك\r\n","page_name":" 361 ","page_number":361},
  {"content":"\r\n\r\nالمجموع ، البته ترك اين مجموع به ترك برخى از افراد هم حاصل مىگردد و لازم نيست تمام اجزاء اين مجموعه هم به صفت استحباب باشند .\r\n\r\n2 ) توضيح اشكال اوّل توسّط استاد - مد ظلّه\r\nآقاى حكيم توضيح نداده‌اند كه چرا غضّ البصر غير از ترك النظر است ، ما كه در نجف بوديم آقاى حاج آقا موسى صدر در نزد آقا شيخ مرتضى آل ياسين درس مىخواند ، از ايشان هم نقل مىكرد كه غضّ غير از ترك النظر است ، در عرب به كسى كه چشمش نيم‌لاست ( نه اين كه بسته است ) غضيض الطرف گفته مىشود ، خلاصه آقاى حكيم و آقاى آل ياسين كه هر دو فقيه عرب هستند غضّ البصر را به معناى ترك النظر نگرفته‌اند .\r\n\r\n3 ) كلام مرحوم آقاى مطهرى - قدس سرّه\r\nمرحوم آقاى مطهرى هم در كتاب مسأله حجاب در اين موضوع بحث كرده و فرموده بين غمض و غض تفاوت است ، غمض به معناى روى هم گذاشتن پلكهاى\r\nچشم است و غضّ به معناى كاهش دادن ، غمض به عين تعلق مىگيرد و غضّ به بصر ، البته عين و بصر هر دو نام همين چشم است كه جوهرى است از جواهر و زير ابرو قرار دارد ، ولى در اين دو مفهوم تفاوتى لحاظ شده است كه در ترجمهء فارسى اين دو كلمه هم ديده مىشود ، ترجمه فارسى عين \" چشم \" و ترجمه بصر \" ديده \" مىباشد ، ديده با چشم هر دو اسم براى عضو خاص مىباشند ولى با دو لحاظ مختلف ، اگر به جنبه ابصار و ديدن كه فعلى از افعال چشم است نظر باشد كلمهء ديده يا بصر به كار برده مىشود ، و اگر اين جهت ملحوظ نباشد چشم يا عين اطلاق مىگردد ( قبلًا اين تفاوت به ذهن ما نيز رسيده بود . استاد - مد ظلّه - . )\r\nايشان سپس با ذكر اشعارى فارسى فرق چشم و ديده را تبيين مىكنند و سپس شواهدى از استعمالات مىآورند كه معناى غضّ بصر نگاه نكردن نيست\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nبلكه نيم‌لا كردن چشم است . كسى كه به ديگرى خيره نگاه نكند اطلاق غضّ بصر مىشود ، ايشان مىفرمايند نگاه كردن بر دو گونه است گاه انسان مىخواهد به طور استقلال نگاه كند و مطالعه و رسيدگى كرده به خصوصيات منظور واقف گشته ، مثلًا چشم و قيافه زن را وارسى كند ، گاه نگاه جنبه مقدمى آلى دارد مثلًا با يك زن مىخواهد صحبت كند و يا با او خريدوفروش كند جنسى را به طرف بدهد و يا از او جنسى تحويل بگيرد ، در اين هنگام انسان به زن قهراً نگاه مىكند ولى اين نگاه استقلالى و مطالعه‌اى نيست ، غضّ بصر اين است كه نگاه انسان به گونه مطالعه‌اى و استقلالى نباشد ، به تعبير ديگر چشم چرانى نكند ، نه اين كه اصلًا نگاه نكند .\r\nاز شواهدى كه مرحوم آقاى مطهرى قدس سرّه مىآورند روايتى است كه در آن هند بن أبى هاله قيافه پيغمبر صلى الله عليه و آله را توصيف مىكند . « و اذا فرح غضّ طرفه » ( بحار 16 : 150 / 4 ، 298 / 2 ، ) معناى اين روايت اين نيست كه حضرت اصلًا نگاه نمىكردند ، بلكه مراد اين است كه خيره نگاه نمىكردند و چشم را مانند افراد سبك باز نمىكرده‌اند و خنده‌هاى غير عادى كه با باز بودن كامل چشم همراه است نمىكردند بلكه تنها تبسّم مىكردند .\r\nو نيز در روايت وصيت حضرت امير به محمد بن الحنفية در جنگ جمل مىخوانيم :\r\n« ارم ببصرك أقصى القوم و غضّ بصرك » ( بحار 32 : 195 / 144 ، 100 : 39 / 41 )\r\nو يا در دستور العمل عمومى براى جنگ مىفرمايد : « غضّ الابصار فانّه أربط للجأش و اسكن للقلوب و اميتوا الاصوات فانّه أطرد للفشل « 1 »\r\nحضرت در اين دستور مىفرمايند كه شما خيلى نگاه مطالعه‌اى به دشمن نكنيد چون كثرت جمعيت دشمن انسان را مرعوب مىكند ، و وحشت مىآفريند بلكه نگاهتان عادى باشد و با دقت همراه نباشد .\r\n\r\n\r\n","description":"","footnote":"\r\n( 1 ) بحار 32 : 562 / 468 ، 566 / 471 ، 610 / 481 ، 33 : 455 / 473 ، 100 : 40 / 46\r\n","page_name":" 363 ","page_number":363},
  {"content":"\r\n\r\nخلاصه ايشان نيز همانند مرحوم آقاى حكيم مراد از غضّ نظر را ترك نظر نمىداند .\r\n\r\n4 ) تأييد اشكال دوم مرحوم آقاى حكيم ره\r\nمرحوم آقاى حكيم به قرينه سياق در آيه غضّ احتمال داده بودند كه متعلّق غضّ عورت باشد ، در الميزان نيز آيه را همين گونه معنا كرده است ، مؤيد اين كلام چند روايت است ، يكى روايت أبو عمرو الزبيرى كه در كافى و دعائم الاسلام از امام صادق عليه السلام نقل شده است كه حضرت در ضمن روايت مفصّلى فرمود :\r\nو فرض على البصر أن لا ينظر الى ما حرم الله عليه و أن يعرض عما نهى الله عنه ، ممّا لا يحلّ له و هو عمله و هو من الايمان ، فقال تبارك و تعالى :  « قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ »  فنهاهم ( عن ) أن ينظروا الى عوراتهم و أن ينظر المرء الى فرج أخيه و يحفظ فرجه أن ينظر اليه و قال :  « وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ وَ يَحْفَظْنَ فُرُوجَهُنَّ  من أن تنظر إحداهن الى فرج اختها و تحفظ فرجها من أن ينظر اليها . « 1 » »\r\nروايت ديگر روايت تفسير النعمانى عن على عليه السلام فى قوله عزّ و جلّ :\r\n « قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ ذلِكَ أَزْكى لَهُمْ »  معناه : لا ينظر احدكم الى فرج أخيه المؤمن أو يمكنه من النظر الى فرجه « 2 »\r\nروايت سوم : روايت وصية أمير المؤمنين عليه السلام به محمد بن الحنفيه است كه در ضمن آن آمده : « و فرض على البصر ان لا ينظر الى ما حرّم الله عزّ و جل عليه فقال عزّ من قال : قل للمؤمنين يغضّوا من أبصارهم و يحفظوا فروجهم فحرّم أن\r\n\r\n\r\n","description":"","footnote":"\r\n( 1 ) وسائل 1 : 300 / 789 ، ب 1 ، از ابواب احكام الخلوة ، ح 5\r\n( 2 ) كافى 2 : 35 ، وسائل 15 : 165 / آخر الصفحه ، ب 2 ، از ابواب جهاد النفس ، ح 1 ، در وسائل كلمه « فنهاهم عن » ذكر نشده كه ظاهراً سقط شده زيرا اين كلمه در تمام مصادر حديث آمده است - جامع الاحاديث ب 56 از ابواب جهاد النفس ، ح 1 ( 14 : 121 / 2022 ) ، وافى ب 8 از كتاب الايمان و الكفر ، ح 1 ( 4 : 117 / ) ، بحار 69 : 26 / 1 .\r\n","page_name":" 364 ","page_number":364},
  {"content":"\r\n\r\nينظر احد الى فرج غيره « 1 » . »\r\n\r\n5 ) نظر استاد - مد ظلّه - - در معناى غضّ بصر\r\nصحيح است كه معناى غمض و غضّ متفاوت است ، غمض به معناى چشم بستن است و غضّ بدين معنا نيست بلكه به معنا پايين انداختن چشم است ، ولى ما با مراجعه به موارد استعمال اين واژه مىفهميم كه تنها در مواردى كه مراد از نگاه نكردن به طرف مقابل است اين واژه به كار مىرود موارد كاربرد اين كلمه بسيار زياد است و ما به ذكر مقدارى از آنها اكتفا مىكنيم - من دخل الحمام فغضّ طرفه عن النظر الى عورة أخيه آمنه الله من الحميم يوم القيامة « 2 »\r\nروشن است كه معناى « غضّ طرفه » نيم‌لا نگاه كردن نيست بلكه مراد اين است كه اصلًا نگاه نكند .\r\n- « لا تدخل الحمّام الّا بمئزر و غضّ ببصرك « 3 » » يا « أدخله بمئزر و غضّ بصرك « 4 » »\r\n- لا ينظرن أحد الى فرج امرأة و ليغض بصره عند الجماع فانّ النظر الى الفرج يورث العمى فى الولد « 5 » .\r\nروايت دستور مىدهد كه اصلًا نگاه نكند كه نگاه سبب كورى فرزند مىگردد نه اين كه نيم‌لا نگاه كند .\r\n\r\n\r\n","description":"","footnote":"\r\n( 1 ) جلد دوم فقيه ، آخرين روايت ، وسائل 15 : 168 / 20224 ، باب 2 ، از ابواب جهاد النفس / ح 7\r\n( 2 ) وسائل 1 : 300 / 788 ، 2 : 33 / 1398\r\nتذكر اين نكته مفيد است كه اگر متعلّق غضّ در آيه شريفه عورت باشد چنان كه در اشكال دوم مرحوم آقاى حكيم احتمال داده شد ديگر نمىتواند مراد از غضّ ، نيم‌لا نگاه كردن باشد ، پس اشكال اوّل و دوم مرحوم آقاى حكيم با يكديگر سازگار نيستند .\r\n( 3 ) كافى 6 : 498 / 10\r\n( 4 ) تهذيب 1 : 373 / 1\r\n( 5 ) فقيه 3 : 552 / 4899\r\n","page_name":" 365 ","page_number":365},
  {"content":"\r\n\r\n- اذا انكشف احدكم لبول أو غير ذلك فليقل بسم الله فانّ الشيطان يغض بصره حتى يفرغ « 1 » .\r\nمعناى حديث اين است كه شيطان اصلًا نگاه نمىكند نه اين كه نيم‌لا و زير چشمى نگاه مىكند .\r\n- غضّ بصرك من عورة الناس و استر عورتك من أن ينظر اليه « 2 »\r\n- انهم امروا بستر العورة و غضّ البصر عن عورات المسلمين « 3 »\r\n- ان رسول الله صلى الله عليه و آله مرّ على رجل و هو رافع بصره الى السماء فقال : غضّ بصرك فإنك لن تراه « 4 »\r\nيعنى تو نمىتوانى خدا را ببينى ، چشم خود را پايين بينداز .\r\n- غضّ طرفك عمّا لا خير فيه « 5 »\r\n- غضّ بصرك من الشهوات « 6 »\r\n- در روايتى آمده كه أبو هريره به حضرت امير عليه السلام عرض مىكند كه من شوق ديدار بچه‌هايم به سرم زده . . . « غضّ طرفه » أبو هريره چشم خود را مىبندد ، بعد باز مىكند مىبيند در منزل خودش در مدينه است ، و پس از مدّتى حضرت را مىبيند ، حضرت مىفرمايد ديگر كفايت كرد ، دوباره چشم خود را مىبندد ، مىبيند دوباره در همانجا در كوفه قرار داده « 7 » ، خلاصه « غضّ » براى چشم بستن كه در طىّ الارض و سير سريع خارق العاده معمول است به كار رفته است .\r\n- در روايت مشهور حضرت صديقه طاهره سلام الله عليها در صحراى محشر دستور مىرسد : « غضّوا أبصاركم حتى تجوز فاطمة « 8 » . »\r\n\r\n\r\n","description":"","footnote":"\r\n( 1 ) تهذيب 1 : 353 / 10 ، الفقيه 1 : 25 / 43\r\n( 2 ) بحار 76 : 75 / 18 ، مستدرك الوسائل : 1 : 245 / 487 ، 376 / 900\r\n( 3 ) بحار 80 : 192 / 51 ، مستدرك الوسائل 1 : 245 ، 377 / 904\r\n( 4 ) بحار 93 : 307 / 4\r\n( 5 ) بحار 14 : 291 / 14\r\n( 6 ) بحار 76 : 167 / 7\r\n( 7 ) بحار 25 : 380 / 31 ، در اين مثال غضّ بصر به معناى بستن چشم ( و نه زير انداختن آن ) به كار رفته است و نظير اين امر در بحار 46 : 279 / 80 ، 47 : 90 / 96 ، 57 : 327 / 7 ، نيز ديده مىشود .\r\n( 8 ) اين روايت در بحار 7 : 336 / 21 ، 17 : 243 / 2 ، 22 : 236 / 2 ، 24 : 274 / 60 ، 27 : 140 / 144 ، 37 : 70 / 38 ، 43 : 52 / 48 ، 62 / 54 ، 64 / 57 ، 219 / 1 ، 220 / 4 و 5 و 9 و 10 ، 222 / 9 ، 223 / 10 ، 224 / 11 ، 12 ، 226 / 13 ، 68 : 59 / 109\r\n","page_name":" 366 ","page_number":366},
  {"content":"\r\n\r\nدر اينجا نيز مردمان نگاه‌ها را به زير مىاندازند و آن حضرت را نمىبيند نه اينكه نگاه كوتاه مىكنند .\r\nخلاصه ما در تمام موارد هر جا واژه « غض البصر » به كار رفته كنايه از نگاه نكردن است .\r\n\r\nدو اشكال و پاسخ آنها\r\nاشكال اول : ممكن است بگوييم در اين موارد قرينه بر مجازيت وجود دارد .\r\nپاسخ : اولًا آيا مىتوان پذيرفت كه در تمام موارد استعمال قرينه بر خلاف وجود دارد ؟\r\nثانياً : در استعمال مجازى هميشه تأوّل و عنايت و ادعاى اتحاد وجود دارد و در جايى كه ما هيچ گونه تأولى در استعمال نمىبينيم اين امر نشان از حقيقت بودن لفظ است .\r\nاشكال دوم : كتب لغت با اين معنا سازگار نيست .\r\nجواب : اولًا : پس از اين خواهيم ديد كه غالب كتب لغت هم همانند استعمالات غضّ العين را به زير انداختن نگاه و شكستن آن به گونه‌اى كه ديگر رو برو را نبيند تفسير كرده‌اند .\r\nثانياً : اگر كتاب لغت بر خلاف استعمالات سخن بگويند ، كتاب لغت اشتباه كرده است چون لغت بايد از روى استعمالات تنظيم شود « 1 » .\r\n\r\n\r\n","description":"","footnote":"\r\n( 1 ) ( توضيح بيشتر كلام استاد - مد ظلّه - ) : مهمترين راه براى شناخت معانى لغات مراجعه به موارد استعمال آن لغت است و اساس تنظيم كتاب لغت نيز بر جستجو در زبان عربها استوار است ، حال اين اشكال مطرح مىگردد كه استعمال اعم از حقيقت است و چه بسا استعمال واژه مجازى باشد ، در پاسخ اين اشكال دو راه وجود دارد :\r\nراه اوّل : كه مرحوم آخوند در مواردى در كفايه بدان اشاره مىكنند : استعمال بلاتأول و عناية دليل بر حقيقت است . توضيح كامل اين راه در بحثهاى گذشته آمده است .\r\nراه دوم : اكثريت موارد استعمال دليل بر حقيقت بودن لفظ است چون مجاز بر خلاف طبع اوليه محاوره است و در مقامات خاص و در جملات ادبى كاربرد دارد و بالنتيجه موارد آن كمتر از موارد استعمال حقيقى خواهد بود ، هر چه اين كثرت موارد استعمال در يك معنا بيشتر باشد دليل بودن استعمال بر معناى حقيقى قوت بيشترى مىگيرد و اگر اين كثرت تمام موارد جستجوى ما را در بر گيرد ، بهترين و محكمترين دليل بر تبيين معناى واژه است .\r\n","page_name":" 367 ","page_number":367},
  {"content":"\r\n\r\nاز همهء اين امور گذشته خود روايات أبو عمرو زبيرى و دو روايت ديگر هم كه در تفسير آيه غضّ وارد شده مىرساند كه غضّ در مورد نگاه نكردن به كار مىرود .\r\n\r\n6 ) بررسى شواهد ذكر شده در كلام مرحوم آقاى مطهرى - قدس سرّه\r\nبه نظر هيچ يك از شواهدى كه آقاى مطهرى آورده‌اند با كلام ما منافات ندارد در روايت هند بن أبى هاله مراد از « غضّ طرفه » همان زير انداختن نگاه است ، يعنى حضرت به جهت دورى از شادمانى مستانه نگاه خود را به زير مىانداختند كه با تواضع سازگارتر است .\r\nدر رواياتى كه در مورد دستور حضرت امير عليه السلام در ميدان جنگ نيز حضرت ميفرمايند : بعد چشم خود را به زير اندازيد و گويا اصلًا دشمنى در كار نيست ، جمعيت را بشكافيد و حمله كنيد و فاتح شويد و مراد اين نيست كه نگاه نيمه كاره بكنيد ، بلكه پس از تشخيص دشمن ، صف مقابل را بشكافيد و به جلو برويد همانند آدمى كه نگاه نمىكند و حركت مىكند ، اينها معانى كنايى است .\r\n\r\n7 ) نكته‌اى درباره كلام مرحوم آقاى مطهرى - قدس سرّه\r\nاز كلام ايشان چنين استنباط مىشود كه غضّ تنها به « بصر » تعلق گرفته و براى كلمه عين فقط از واژه غمض استفاده مىشود ، ولى با مراجعه به موارد استعمال معلوم مىگردد كه اين مطلب هم صحيح نيست « 1 »\r\nدر موارد بسيار غضّ العين به كار رفته كه روشن مىگردد متعلّق غضّ هم مىتواند بصر باشد و هم عين .\r\nالبته اين نكته در بحث ما اثرى ندارد .\r\n\r\n8 ) اشاره به كلام ارباب لغت در معناى واژه « غضّ »\r\nدر غالب كتب لغت « 2 » ، دو معنى براى غضّ ذكر كرده‌اند ، يكى به معنى\r\n\r\n\r\n","description":"","footnote":"\r\n( 1 ) غضّوا اعينكم ( بحار 17 : 263 / 5 ، 27 : 39 / 5 ) ، عين غضت عن محارم الله ( بحار 7 : 195 / 62 ، 22 : 116 / 88 ، 46 : 100 / 88 ، 71 : 204 / 7 ، 7 : 65 / 4 ، 78 : 161 / 22 ، 93 : 329 / 8 ، 332 / 21 ، 100 : 50 / 32 ، 104 : 35 / 18\r\n( 2 ) البته در لسان العرب و نيز تاج العروس در معناى غضّ بصر مىگويند : « و قيل هو اذا دانى بين جفونه و نظر » ، ولى اين معنا با توجه به موارد استعمالات پذيرفتنى نيست ، ما در ضميمه اين بحث اقوال ائمه لغت را به تفصيل\r\n","page_name":" 368 ","page_number":368},
  {"content":"\r\n\r\nخفض ( پايين افكندن ) و ديگرى به معنى نقصان ، و بنابر هر يك از اين دو معنا مىتواند غضّ عين كنايه از نگاه نكردن به طرف مقابل باشد ، بنابر معناى اوّل اين امر روشن است زيرا با زير افكندن نگاه طرف روبرو ديده نمىشود و امّا معناى دوم نيز مراد از ناقص كردن عين ، ناقص ساختن آن از نگاه به طرف مقابل است كه اين امر به مفهوم نگاه نكردن خواهد انجاميد .\r\nبهر حال اگر كتب لغت هم بر خلاف استعمالات مطلبى بگويند پذيرفتنى نيست .\r\n\r\n9 ) خلاصه بحث\r\nمراد از غضّ بصر زير افكندن چشم و شكستن چشم و در نتيجه نگاه نكردن مىباشد ، البته وقتى ما مىگوييم غضّ بصر كرد معناى آن اين است كه چشم موجود است ولى چون شكسته شده و زير انداخته شد اثر مطلوب آن كه نگاه كردن به روبرو است از بين رفته و در واقع چشم - كأنّه - ناقص شده است ، همينطور در «  اغْضُضْ مِنْ صَوْتِكَ  » هم اصل صوت موجود است ولى به گونه ناقص نه كامل « 1 » .\r\nپس از اين ناحيه اشكالى در دلالت آيه غضّ نيست البته اين كه متعلق غضّ چيست و آيا عموميت دارد يا خير ؟ و آيا حكم آيه الزامى است يا غير الزامى ؟\r\nمىبايست مورد بحث قرار بگيرد كه پيشتر درباره برخى از اين امور بحث شده و در آينده نيز درباره آن بحث خواهيم كرد ، « إن شاء الله تعالى »\r\n\r\nضميمه درس شماره 44 : عبائر برخى از لغويان در كلمهء غضّ\r\n\r\nكتاب العين منسوب به خليل بن احمد :\r\n« الغض و الغضاضة : الفتور فى الطرف ،\r\n\r\n\r\n","description":"","footnote":"\r\nآورده و احتمال منافات داشتن برخى از آنها را با كلام استاد - مد ظلّه - پاسخ خواهيم داد .\r\n( 1 ) به نظر مىرسد كه برخى با مقايسه «  اغْضُضْ مِنْ صَوْتِكَ  » و  يَغُضُّوا مِنْ أَبْصارِهِمْ  » و اين كه در غضّ صوت ، صوت به صورت ناقص وجود دارد چنين گمان برده‌اند كه در غضّ بصر ، هم مىبايست نگاه به صورت ناقص وجود داشته باشد ، ولى اين مقايسه نادرست است زيرا بصر به معناى نگاه ( كه فعلى از افعال چشم است و اثر چشم به شمار مىآيد ) نيست بكله به معناى خود چشم ( و يا قوه بينايى ) مىباشد و چنانچه استاد - مد ظلّه - اشاره كرده‌اند در غضّ بصر هم چشم از بين نمىرود بلكه به علّت عدم ترتب اثر مطلوب بر آن ناقص بشمار مىآيد ، بصر در مقابل سمع و اذن است نه در مقابل صوت ، و در مقابل صوت ، نظر قرار دارد و اگر در آيه گفته شده بود :  يَغُضُّوا مِنْ أَبْصارِهِمْ  ، قهراً معناى آن نگاه نيم‌كاره كردن بود و بر اصل وجود نگاه دلالت داشت ، ولى آيه شريفه بدين گونه نيست .\r\n","page_name":" 369 ","page_number":369},
  {"content":"\r\n\r\nغَضّ غضّاً ، و اغضى اغضاءً أى دانى بين جفنيه و لم يلاق . »\r\nازهرى در تهذيب اللغة 16 : 35 اين جملات را همانند ساير موارد كتاب العين از ليث نقل مىكند . مراد از اين تفسير اگر وجود نگاه باشد مىبايست با عنايت به عدم سازگارى آن با موارد استعمال تصحيح گردد « 1 » .\r\n\r\nجمهرة اللغة ( ابن دريد ) :\r\n« 146 ، غضّ بصره يغضّه غضاً ، اذا اطرق و ضمّ أجفانه . . . »\r\nدر اين تفسير هم اطراق و هم ضمّ اجفان در مفهوم غضّ أخذ شده كه امر دوم در هيچ كتاب لغوى ديگر سابقه ندارد و احتمالًا از خلط اين كلمه با غمض ناشى شده يا اين كه چون غضّ بصر در موارد نديدن به كار مىرود و ضمّ اجفان نيز سبب نديدن است ، اين تفسير ذكر شده است كه در واقع نوعى تفسير كلمه به لازم آن است ، يا اين كه مراد از ضمّ اجفان ، نزديكى آنها به هم باشد كه با مطلب كتاب العين يكى است\r\nبسمه تعالى\r\nضميمه درس شماره ( 44 )\r\n\r\nتهذيب اللغة 16 : 35\r\n« يقال غضّ من بصرك و غضّ من صوتك ، قال الله جل‌ّو عزّ :  وَ اغْضُضْ مِنْ صَوْتِكَ  اى اخفض الصوت ، و يقال : غُضَّ الطرف اى كُفَّ النظر قال جرير :\r\nفغض الطرف انّك من غير فلا كعباً بلغت و لا كلاباً\r\nمعناه غضّ نظرك ذلًا و مهانة\r\n( ص 36 ) و يقال : غضّ من لحام فرسك اى صوّبه ، و انقص من غربه و حدّته و يقال : ما غضضتك شيئاً و ما نقصتك اى ما نقصتك شيئاً\r\nديوان الادب للفار أبى م 350 : « غضّ الطرف و الصوت : خفضهما و غضّ الملامة :\r\nكفّها و أصل الغضّ الخفض تا آخر عبارت .\r\n\r\nمعجم مقائيس اللغة 4 : 383 ( ابن فارس )\r\n« غضّ اصلان صحيحان يدل احدهما على كفّ و نقص و الآخر على طراواة . فالاول الغض : غض البصر ، و كل شىء كففته\r\n\r\n\r\n","description":"","footnote":"\r\n( 1 ) تهذيب اللغة 16 : 35 يقال غضّ من بصرك و غضّ من صوتك ، قال الله عز و جلّ : «  وَ اغْضُضْ مِنْ صَوْتِكَ  أى أخفض الصوت » ، و يقال : غضّ الطرف أى كف النظر\r\nقال جرير :\r\n فغض الطرف انّك من غير * فلا كعباً بلغت و لا كلباً \r\nمعناه غضّ نضرك ذلًا و مهانه\r\n","page_name":" 370 ","page_number":370},
  {"content":"\r\n\r\nفقد غضضته و منه قولهم : تلحقه فى ذلك غضاضة أى أمر يغض له بصره ، و الغضغضة : النقصان ، . . . و غضضت السقاء : نقصته و كذلك الحق .\r\n\r\nمجمل اللغة ( ابن فارس ) :\r\nالغض : غضّ البصر و كل شىء كففته فقد غضضته الغضغضة النقصان ، . . . و غضضت السقاء اذا نقصته و كذلك الحق و منه الغضاضة ( ص : 682 ) ،\r\n\r\nالمحيط ( صاحب بن عبّاد )\r\n1 : 496 : ق الغضاضة : فتور فى الطرف ، غضّ و أغضى : اذا ادانى بين جفنيه و لم يلاق . . . و ما غضضتك شيئاً أى ما نقصتك . . . »\r\n« غضضت الغضن : إذا كسرته فلم تنعم كسره ، غضضت عنه : كففت عنه . »\r\n\r\nالصحاح ( الجوهرى ) :\r\n« غضض طرفه أى خفضه و غضض من صوته ، و كل شىء كففته فقد غضضته . . . و انغضاض الطرف : انغماضه ، ظبىٌ غضيض الطرف أى فاتره غضّ الطرف : احتمال المكروه و انشدنا ابو الغوث :\r\n « و ما كان غضّ الطرف منا سجيته * و لكنّنا فى مذحج غربان . . . » \r\n« غضّ منه يغض بالضمّ اذا وضع و نقص من قدره يقال : ليس عليك فى هذا الامر غضاضة أى ذلة و منقصة . »\r\n\r\nالمفردات ( للراغب ) :\r\n« الغضّ ، النقصان من الطرف و الصوت و ما فى الاناء ، قال تعالى  قُلْ لِلْمُؤْمِنِينَ يَغُضُّوا مِنْ أَبْصارِهِمْ  . .  وَ اغْضُضْ مِنْ صَوْتِكَ  . غضضت السقاء : فقصت ممّا فيه . »\r\n\r\nاساس البلاغه ( زمخشرى )\r\nاغضض من صوتك :\r\n« اخفض منه . و غضّ طرفك و طرف غضيض و غضّ من لجام فرسك أى صوّبه و لمامنه لنقص من غربه . »\r\n« النهاية لابن اثير 3 : 371 فيه كان اذا فرح غض طرفه أى كسر و أطرق و لم يفتح عينه و انّما كان يفعل ذلك ليكون أبعد من الاشر و المرح . . . »\r\n\r\nحديث العطاس\r\n« . . . كان اذا عطس غضّ صوته أى خفضه و لم يرفعه بصيحة و فى حديث ابن عباس . . لو غضّ الناس فى الوصية من الثلث اى نقصوا و حطّوا ( مثله فى الفائق 3 : 68 ) »\r\n« الافعال لابن القطاع م 515 غضّ بصره يغضه غضاً منعه\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nممّا لا يحل له رؤيته ، و غيره كفه و وضع منه ، و الصوت خفضه ما غضضتك شيئاً اى ما نقصتك ج 2 ص 436 . »\r\n\r\nلسان العرب\r\n« غضّ طرفه و بصره يغضُّه غضاً و غضاضاً و غضاضة فهو مغضوض و غضيض : كفّه و خفضه و كسره ، و قيل : هو اذا ادانى بين جفونه و نظر و قيل : الغضيض الطرف : المسترخى الاجفان . »\r\n« و أورد ايضاً عبائر نهاية ابن الاثير و الصحاح و العين . »\r\n« و قد نقل عبارة اللسان فى تاج العروس من دون كلمة « و قيل » فى آخر العبارة . »\r\n\r\nالمصباح المنير\r\n« غضّ الرجل صوته و طرفه و من طرفه و من صوته غضّاً من باب قتل خفض و منه يقال غضّ من فلان غضاً و غضاضة اذا تنقضه . »\r\n« * و السلام * »\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\n10 / 9 / 1377 دوشنبه درس شماره ( 45 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسه قبل سه اشكال مرحوم آقاى حكيم ( ره ) « 1 » نسبت به دلالت آيهء غضّ بر حرمت نظر اجنبيّه مطرح و اشكال اوّل پاسخ داده شد . در اين جلسه دو اشكال ديگر ( 1 - احتمال اينكه مراد نظر به فروج باشد ، 2 - عموم آيه در اولى بودن حكم غضّ نظر نسبت به هر چيز و عدم قرينه حمل نسبت به مؤمنات ) به تفصيل بررسى خواهد شد . سپس استدلال مرحوم آقاى مطهرى ( ره ) دربارهء حرمت نظر به وجه و كفّين مطرح مىگردد .\r\n* * * \r\nالف - بررسى احتمال حمل آيه بر حرمت نظر به عورت ( اشكال دوم آقاى حكيم « ره » ) :\r\n\r\n1 ) اشكال مرحوم آقاى حكيم و مؤيّداتى بر آن :\r\nاشكال ايشان اين بود كه اين احتمال در آيهء غضّ وجود دارد كه مراد از آنچه نظر به آن نهى شده ، خصوص عورت باشد نه همهء مواضع بدن ، زيرا سياق آيه چنين اقتضا دارد ، چون در ادامه آن آمده :  « وَ يَحْفَظُوا فُرُوجَهُمْ » \r\n\r\n\r\n","description":"","footnote":"\r\n( 1 ) مستمسك ج 14 / 25 :\r\nو إن كانت دلالته لا تخلو من تأمل : 1 - فان غض الابصار غير ترك النظر\r\n2 - مع أنه من المحتمل أن يكون المراد الفروج بقرينة السياق لا لعموم\r\n3 - انّ ارادة العموم تقتضى الحمل على الحكم الاولى و هو غض النظر عن كل شىء و حمله على الغض عن المؤمنات لا قرينة عليه .\r\n","page_name":" 373 ","page_number":373},
  {"content":"\r\n\r\nدر تأييد كلام ايشان - همچنانكه پيشتر گفته شد مىتوان دو روايت را مورد توجه قرار داد . يكى روايت تفسير نعمانى از امير المؤمنين عليه السلام « 1 » و ديگر روايت أبو عمرو زبيرى از امام صادق ( ع ) كه در هر دو مراد آيهء شريفه را حرمت نظر به عورت تفسير كرده‌اند .\r\n\r\n2 ) پاسخ استاد - مد ظلّه - :\r\nاوّلًا : سند اين دو روايت ظاهراً قابل اعتماد نيست ، همچنانكه قبلًا مورد بحث قرار گرفته است .\r\nثانياً : ما در برابر اين دو روايت ، معتبر سعد اسكاف را داريم كه به موجب آن شأن نزول آيه دربارهء نظر به عورت نيست . چنان كه سابقاً نقل و بررسى شد « 2 » ، بنابراين با توجه به اعتبار سند اين حديث بايد آن را مقدم بر روايت فوق بدانيم\r\nثالثاً : بر فرض كه گفته شود روايت سعد اسكاف با دو روايت مزبور تعارض مىنمايد ، مىتوان گفت كه وجه جمع وجود دارد و آن اين است كه هر يك از اين روايات يكى از مصاديق نظر ممنوع را بيان داشته است ، و پس آنها با هم منافاتى ندارند . اگر اين وجه جمع را نپذيريم و تعارض حل نشود ، بايد به روايت سعد اسكاف به خاطر صحيح بودن اخذ كرد .\r\nنتيجه : بنابراين نمىتوان گفت كه وجوب غض بصر اختصاص به نظر به عورت دارد . زيرا اين نظر با روايت سعد سازگار نيست .\r\n\r\n3 ) نظر مرحوم آقاى داماد ( ره ) :\r\nايشان براى دلالت آيه بر مفهوم عام به روايت أبو عمرو زبيرى استناد كرده‌اند . در اين روايت آمده است « 3 » :\r\n« . . . فقال تبارك و تعالى :  قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ \r\n\r\n\r\n","description":"","footnote":"\r\n( 1 ) وسايل ، ط آل البيت ، ج 1 ، ابواب احكام الخلوة ، باب 1 ، ص 300 ، ح 5 .\r\n( 2 ) به درس شمارهء 33 رجوع شود .\r\n( 3 ) - / به درس 33 رجوع شود .\r\n","page_name":" 374 ","page_number":374},
  {"content":"\r\n\r\n يَحْفَظُوا فُرُوجَهُمْ  ، فنهاهم أن ينظروا الى عوراتهم و أن ينظر المرء الى فرج أخيه و يحفظ فرجه أن ينظر اليه . . . »\r\nايشان مىفرمايند « 1 » كه واژهء « عورت » لفظى مشترك است كه هم در معناى « سوأتين » به كار مىرود و هم به زن اطلاق مىشود . اين اطلاق در روايت نيز وجود دارد ، مانند : « النّساء عيٌّ و عورة » و بعلاوه در زبانهاى مختلف ، از جمله فارسى ، تركى و عربى شيوع بسيار دارد .\r\nدر تقريب كلام ايشان مىتوان گفت كه در مفردات راغب آمده : « العورة سوأةُ الانسان و ذلك كناية و اصلها من العار و ذلك لما يحلق فى ظهوره من العار أى المذمّة ، و لذلك سمّى النساء عورةً . . . » « 2 » همچنين صاحب « تاج العروس فى شرح القاموس » از كتاب ديگر مصنف يعنى « بصائر ذوى التمييز » مشابه اين را نقل كرده است . نيز در مجمع البحرين آمده : « و العورة النساء و منه الحديث المرأة عي و عوره ، جعلها نفسها . . . » در نهايه ابن اثير و ساير كتب لغت نيز مشابه اين آمده است . خلاصه به نظر ايشان يكى از معانى عورت زن است .\r\nبعد ايشان فرموده‌اند كه در اين روايت قرينه وجود دارد كه مراد از عورت خود زن است نه سوأه و آن قرينه اين است كه اگر مراد از عورت را سوأه بدانيم ، لازمهء آن تكرار غير مفيد است ، زيرا در آن صورت مفاد دو جملهء « أن ينظروا الى عوراتهم » و « أن ينظر المرء الى فرج أخيه » يكسان خواهد شد . براى آنكه چنين تالى فاسدى پيش نيايد ، به ناچار بايد مراد از عوراتهم را « زنهايشان » بدانيم . در اين صورت مفهوم روايت اين خواهد شد كه مؤمنان به زنان يكديگر نگاه نكنند و به فروج مماثلين خود نيز نگاه نكنند .\r\nبنابراين روايت نه تنها مؤيّد كلام مرحوم آقاى حكيم نيست ، بلكه بر ضد\r\n\r\n\r\n","description":"","footnote":"\r\n( 1 ) به تقريرات درس ايشان نوشتهء آقاى مؤمن رجوع شود .\r\n( 2 ) رجوع شود به راغب ذيل « عور »\r\n","page_name":" 375 ","page_number":375},
  {"content":"\r\n\r\nمدعاى ايشان دلالت دارد .\r\n\r\n4 ) نظر استاد - مد ظلّه\r\nاستدلال مرحوم آقاى داماد را نمىتوان پذيرفت ، زيرا :\r\nاوّلًا : ما با مراجعه به استعمالات اين لغت در روايت و غير آن حتّى يك مورد كه لفظ عورت در معناى مرأة استعمال شده باشد ، نيافتيم . اگر هم در برخى موارد به زن عورت اطلاق شده به استناد احاديثى مثل النّساء عيّ و عورة مىباشد . ولى بايد دانست كه حمل غير از استعمال است . در قضيّهء « زيدٌ انسانٌ » كه انسانيت به حمل شايع صناعى بر زيد حمل شده ، مراد آن نيست كه لفظ انسان در مفهوم زيد به كار رفته ، بلكه مفهومى كلى بر يكى از مصاديق آن حمل شده است . اطلاق عورت بر نساء نيز از اين باب است . زيرا عورت يعنى چيزى كه بايد مخفى و مستور باشد و از اين رو به نساء اطلاق شده ( همانند حمل كلى بر مصداق ) . در روايات و عبائر نيز عورت به همين معنا آمده است نه به معناى نساء : « يتّبعون عورات المؤمنين » . يعنى به دنبال عيوب مخفى مردم مىروند و به عيوب از آن جهت كه بايد مخفى و مستور بماند ، عورت اطلاق شده است . بعدها در كتب لغت و استعمالات برخى زبانها عورت در مفهوم نساء اصطلاح شده ، ولى در لسان روايات به اين معنا به كار نرفته است .\r\nثانياً : صرف عطف اقتضاى اختلاف معطوف و معطوف عليه را ندارد و چه بسا ممكن است عطف مزبور عطف تفسيرى بوده معطوف براى توضيح كلام آمده باشد . زيرا از آنجا كه در ميان عرب شايع بوده كه افراد مماثل بدون ساتر به حمام مىرفتند ، اين توضيح و تأكيد در روايات ذكر شده تا صريحاً نظر به فرج مماثل را منع نمايند .\r\nثالثاً : مىتوان گفت كه در جملهء مزبور اصلًا در صدد تفسير يغضّوا نيست ، بلكه در واقع لف‌ونشر مشوّش وجود دارد ، يعنى « أن ينظروا الى عوراتهم » براى تفسير\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n « يَحْفَظُوا فُرُوجَهُمْ »  آمده و مراد اين است كه ديگران از نظر به فرج خود مانع شوند و خود را حفظ كنند . همچنين عبارت « أن ينظر المرء الى فرج أخيه » در تفسير  « يَغُضُّوا »  ذكر شده است و خلاصه تفسير غض بصر متأخّر از تفسير حفظ فرج آمده است . « 1 »\r\nنتيجه : روايت مزبور ، بر خلاف آنچه مرحوم آقاى داماد فرموده‌اند ، بر ضد مدعاى مرحوم آقاى حكيم نيست و مفاد آن مؤيّد نظر ايشان است . البته به ادله‌اى كه ذكر شد ، نظر آقاى حكيم ره نيز به نظر ما درست نيست ، زيرا سند اين روايت محل شبهه است و ما روايت صحيح السند سعد را داريم كه مختص به نظر به عورت نيست و به علاوه با آن روايت قابل جمع است ، به گونه‌اى كه جمع آنها نافى فرمايش مرحوم آقاى حكيم است ؛ و اگر جمع مزبور نيز پذيرفته نشود ، بايد به روايت سعد كه صحيحه مىباشد ، اخذ كرد .\r\n\r\nب - بررسى دلالت آيه بر عموم وجوب يا اولويت غض نسبت به جنس مخالف :\r\n\r\n1 ) بيان اشكال مرحوم آقاى حكيم ( با توضيح استاد « مد ظله » ) :\r\nاشكال ديگر ايشان اين بود كه اگر آيهء شريفه را عام بدانيم ، عموم مزبور اقتضا دارد كه حكم آيه را بر حكم أولى حمل كنيم و بگوييم كه سزاوار و بهتر است كه شخص از همهء اشياء غضّ بصر كند حال چه آن را به معناى استحباب بدانيم يا به مفهومى جامع اعم از وجوب و استحباب كه انحلالى نيز باشد ، در اين صورت ديگر نمىتوان حرمت نظر به خصوص زن را از آيه استنباط نمود . پس آيهء غض دلالتى بر\r\n\r\n\r\n","description":"","footnote":"\r\n( 1 ) - / استاد - مد ظلّه - / اين اشكال را در جلسهء درس مطرح فرمودند ولى در جلسهء بعد فرمودند كه اين اشكال مبتنى بر نقل حديث بطور ناقص در تقريرات مرحوم آقاى داماد ( ره ) به نقل از وسائل بوده است كه در آن پس از نقل آيهء شريفه ، كلمهء « فنهاهم » ساقط شده است ، ولى پس از مراجعه به متن اصلى آن يعنى كافى ، معلوم شد كه اين كلمه در روايت وجود دارد بنابراين ديگر نمىتوان « أن ينظروا الى عوراتهم » را تفسير  « وَ يَحْفَظُوا فُرُوجَهُمْ »  به شمار آورد بلكه در واقع تفسير « يغضوا » مىباشد پس اشكال سوم ما نسبت به كلام مرحوم آقاى داماد ( ره ) منتفى است هر چند دو اشكال ديگر بر كلام ايشان وارد است .\r\n","page_name":" 377 ","page_number":377},
  {"content":"\r\n\r\nحرمت نظر به اجنبيه به طور كلى ندارد .\r\n\r\n2 ) مناقشهء استاد - مد ظله در اين استدلال :\r\nحمل آيهء غض بر مفهوم وسيع اولويت حتى به نحو استحباب درست نيست . با وجود آياتى كه تأكيد بر نظر به آسمان و زمين و نشانه‌هاى وجود خدا كرده ( مانند :   أَ فَلا يَنْظُرُونَ إِلَى الْإِبِلِ كَيْفَ خُلِقَتْ ، وَ إِلَى السَّماءِ كَيْفَ رُفِعَتْ ،    وَ إِلَى الْأَرْضِ كَيْفَ سُطِحَتْ . . . )  و نيز با توجه به سيرهء انبياء و اولياء حمل آيه بر چنين مفهومى ممكن نيست و همينطور بر مفهوم جامع وجوب و استحباب ، بلكه همچنانكه خواهيم گفت تناسب حكم و موضوع موجب تضيّق دايرهء موضوع حكم مىشود ، حتى اگر روايات و اجماعى در كار نباشد .\r\n\r\n3 ) نظر مرحوم آقاى داماد ( ره ) :\r\nايشان فرموده‌اند كه با تناسب حكم و موضوع ، عرف مراد آيه را متضيّق مىفهمد و عموم يا اطلاقى ندارد تا دالّ بر لزوم غض هر شىء شود . بر اين اساس ، مفهوم آيه اين خواهد شد كه فرد نبايد به عورت مماثل و به تمام بدن غير مماثل نظر كند . خلاصه دايرهء منظور اليه محدود به بدن جنس مخالف و عورت مماثل مىشود و حكم غضّ تنها به اين تعلّق گرفته است .\r\nايشان مىگويند كه ما « مِن » را در آيه هرطور معنا كنيم ، حكم نسبت به محدودهء مزبور عام خواهد بود . زيرا حتّى اگر « من » را به معناى تبعيض هم بدانيم ، از آنجا كه مِن بر سر بَصَر آمده ( يعنى عين جارحه ) نه بر سر ديدن ( ابصار ) ، مفهوم آن تبعيض ابصار نخواهد بود ، بلكه مراد تبعيض بصر مىشود ، بنابراين نمىتوان گفت كه عموم مزبور وجود ندارد . پس نتيجه مىگيريم كه حكم حرمت غض نسبت به بدن غير مماثل و عورت مماثل عام است .\r\n\r\n4 ) نظر استاد - مد ظلّه\r\nفرمايش ايشان از دو جهت قابل مناقشه است :\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nاوّلًا : هر چند ما مىگوييم كه مِن در اينجا اصلًا به معناى تبعيض نيست ( همچنانكه توضيح آن قبلًا آمد ) ، ولى بر فرض اينكه مراد از من تبعيض باشد ( همچنانكه مرحوم آقاى داماد ره نيز فرض كرده‌اند ) ، در اين صورت مىتوان تبعيض بصر را نوعى كنايه از تبعيض ابصار دانست . به بيان ديگر ، مىتوان گفت همانطور كه يد بر دو نوع است : يد خائنه و يد امينه ، در اينجا هم مىتوان چشم را به همين اعتبار بر دو نوع دانست : بصر خائنه و بصر غير خائنه « 1 » و از آيهء شريفه همين مقدار استفاده مىشود . امّا اينكه مصداق بصر خائن و غير خائن كدام است و در چه مواردى ديدن موجب خائن شدن بصر مىشود ، اين را نميتوان به عموم آيهء شريفه قائل بود و در واقع آيه نوعى اجمال يا اهمال مىيابد .\r\nثانياً : هر چند ما اصل تضييق دايرهء موضوع با تناسب حكم و موضوع را قبول داريم ، ولى مىگوييم كه چه دليلى وجود دارد كه تناسب حكم و موضوع چنين اقتضا داشته باشد كه حكم غضّ شامل نظر به فرج مماثل يا بدن غير مماثل گردد ؟\r\nآيا در تناسب حكم و موضوع چنين مفهومى خوابيده است ؟ اگر بخواهيم قائل به تضييق دايرهء حكم مزبور با تناسب حكم و موضوع بشويم ، بايد بگوييم كه مراد از آيهء شريفه اين است كه به چيزى كه ستر آن واجب شده ، نگاه نكنيد . بر اين اساس ، بايد از خارج « ما يجب ستره » اثبات و تبيين شود يعنى بايد ابتدا موارد استثنا شده از حكم وجوب ستر - از جمله ما ظهر كه در خود آن استثناء شده و معمولًا حمل بر وجه و كفين مىشود اثبات شود و سپس حكم وجوب غض به اقتضاى تناسب حكم و موضوع به چنين محدوده‌اى ( غير ما ظهر ) اختصاص يابد . پس آيهء شريفه تنها دال بر حرمت غض نسبت به غير ما ظهر مىباشد و از ابتدا تضيّق دارد ، نه اينكه از ابتدا به طور عموم دال بر حرمت نظر به مخالف و عورت مماثل باشد ، و بعداً با ادلهء ديگرى تخصيص بخورد . به نظر ما اصلًا  « ما ظَهَرَ »  از ابتدا داخل در دايرهء\r\n\r\n\r\n","description":"","footnote":"\r\n( 1 ) از آيهء شريفهء 19 سورهء مؤمن :  « يَعْلَمُ خائِنَةَ الْأَعْيُنِ »  نيز مىتوان اين تنويع را برداشت كرد .\r\n","page_name":" 379 ","page_number":379},
  {"content":"\r\n\r\nحكم غض نيست ( به اقتضاى تناسب حكم و موضوع ) . بنابراين نمىتوان قائل به عموم آيه شريفه نسبت به نظر به تمام بدنِ جنس مخالف يا عورت جنس مماثل شد .\r\n\r\nج - توضيح نظر مرحوم آقاى شعرانى « 1 » دربارهء عدم استثناى وجه و كفين : ( معناى « إِلَّا ما ظَهَرَ » )\r\n\r\n1 ) بيان مدّعاى مرحوم آقاى شعرانى و مرحوم آقاى داماد در اين باره :\r\nمرحوم آقاى شعرانى در حاشيه خودبرروايات كتاب « وافى » بر اين مطلب اصرار دارند كه استثنا در آيهء شريفه  ( إِلَّا ما ظَهَرَ )  استثناى منقطع است و به هيچ وجه آيه شريفه در صدد استثناى وجه و كفين از حكم وجوب ستر نيست . همچنين در روايات نيز وجه و كفين استثنا نشده است و در واقع فهم فقها از احاديث كه ظاهراً متضمن استثناى وجه و كفين مىباشد ، نادرست بوده است و مراد اين احاديث اين نبوده است ( كه توضيح آن خواهد آمد ) و ظاهراً منشأ آن پيروى از برخى فقهاى شافعى بوده است .\r\nمرحوم آقاى داماد نيز همين مطلب را فرموده‌اند و قائل به منقطع بودن استثنا مىباشند ، با اين تفاوت كه ايشان آن را تنها از آيه استظهار كرده‌اند ، ولى راجع به روايات چنين تحليلى نفرموده‌اند و بر اساس روايات استثناى وجه و كفين را مىپذيرند . ما ابتدا استدلال مرحوم آقاى شعرانى را نقل مىكنيم .\r\n\r\n2 ) بيان استدلال مرحوم آقاى شعرانى ( ره ) :\r\nايشان فرموده‌اند كه گاه الّا در مفهوم استثناى منقطع در قرآن به كار رفته است از جمله :  « وَ أَنْ تَجْمَعُوا بَيْنَ الْأُخْتَيْنِ إِلَّا ما قَدْ سَلَفَ »  كه در آن ما سلف از مورد حكم خارج است ؛ يا آيهء شريفهء « و  لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ . . . »  كه در آن  « تِجارَةً عَنْ تَراضٍ »  چون اصلًا مصداق باطل نيست ، از تحت نهى\r\n\r\n\r\n","description":"","footnote":"\r\n( 1 ) الوافى 2240 / ص 818 طبع مكتبة امير المؤمنين عليه السلام .\r\n","page_name":" 380 ","page_number":380},
  {"content":"\r\n\r\nمذكور در آيه خارج است ؛ يا آيهء شريفه :  « حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ وَ ما أُهِلَّ لِغَيْرِ اللَّهِ  . .  إِلَّا ما ذَكَّيْتُمْ  » كه در آن  « ما ذَكَّيْتُمْ »  داخل در ميتة و غير آن نيست . بنابراين در ما نحن فيه هم ثبوتاً قول به استثناى منقطع قولى شاذ نيست و بعدى ندارد .\r\nايشان سپس فرموده‌اند كه به حسب تصوّر بدوى دربارهء مفهوم  « ما ظَهَرَ »  در آيه سه احتمال وجود دارد :\r\n1 ) اينكه مراد از ما ظهر ، ما ظهر بنفسه من غير اختيار باشد ، در اين صورت استثنا منقطع خواهد شد ، زيرا تكاليف به افعال اختيارى انسان تعلّق مىگيرد و اين مستثنا اصولًا از مورد نهى خارج است . ايشان با ابطال وجوه بعدى در نهايت اين وجه را مىپذيرند .\r\n2 ) اينكه مراد از ما ظهر ، چيزى باشد كه با ارادهء طرف ظاهر مىشود . ولى اگر آيه را اينطور معنا كنيم ، مستثنا مستوعب مستثنا منه خواهد شد و اين مستهجن است . زيرا معناى آن اين خواهد شد كه شما اظهار زينت نكنيد مگر آنكه خودتان اراده كرده باشيد كه زينت خود را آشكار كنيد . مانند آنكه بگوييم دزدى كردن حرام است مگر آنكه شما ارادهء دزدى بكنيد .\r\nبر فرض كه بعدها قيودى به مستثنا بزنيم تا مستوعب مستثنا منه نشود و تمام آن را در بر نگيرد ، اين امر مشكل را حل نمىكند . اگر از همان اول مستثنا مقيّد باشد به نحوى كه شامل مستثنا منه نشود ، اين استهجان ندارد ، ولى در ما نحن فيه چنين نيست .\r\n( توضيح استاد - مد ظلّه - : مثلًا اگر گفته شود اكرم العلماء الا العلماء ، اين مستهجن است ، هر چند بعداً مستثنا را قيد بزنيم به علماء سوء . ولى اگر از ابتداء مستثنا مقيّد آورده نشود ، استهجانى ندارد . )\r\n3 ) اينكه مراد از « ما ظهر » آن چيزى باشد كه عادت نوع مردم به آشكار كردن آن است . در اين صورت مفهوم آيه اين خواهد شد كه شما مجازيد تنها چيزهايى را\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nآشكار كنيد كه نوع مردم به حسب معمول آن را ظاهر مىسازند ، ولى چيزهايى كه به حسب معمول و رسم عرف در اختفا است ، جواز نظر ندارند .\r\nاين معنى هر چند استهجان معناى پيش را ندارد و آن اشكال به اين وارد نيست ، ولى موجب آن مىشود كه تأسيسى بودن حكم حجاب از ميان برود . يعنى مفاد آيه اين خواهد شد كه اى مردم همان رسم و عادتى كه داريد خوب است و همان را عمل كنيد ، در حالى كه از لحن آيه و نيز روايات و تواريخ برمىآيد كه مسأله حجاب حكمى تأسيسى بوده است نه امضايى و در واقع ابطال حكم جاهلى شمرده شده است . پس اين معنى را نيز نمىتوان پذيرفت . خلاصه اينكه همان معناى اول كه مراد از ظهور ، ظهور غير اختيارى باشد ، صحيح خواهد بود . بنابراين استثنا در آيه منقطع است . و همچنين مراد از رواياتى كه وجه و كفين را استثنا كرده ، ظهور غير اختيارى وجه و كفين است نه ظهور اختيارى و گرنه اختصاصى به وجه و كفين ندارد و حتى اگر عورت هم بدون اختيار منكشف شود ، مورد حكم ستر نيست . حال اينكه چرا در روايات خصوص وجه و كفين ذكر شده ، به خاطر اين است كه به حسب معمول كشف غير اختيارى در مورد آنها صورت مىگيرد و روايات جرياً على الغالب تنها اين استثناى غير اختيارى را متعرّض شده‌اند ، و گرنه حكم مسأله در مورد آنها و ساير مواضع بدن تفاوتى ندارد . پس ابداء وجه و كفّين و همهء مواضع بدن به طور اختيارى براى زن حرام است .\r\nمرحوم آقاى داماد نيز مشابه كلام ايشان را - با تفاوتهايى - فرموده‌اند كه در جلسهء بعد خواهد آمد ، ان شاء اللّه .\r\n« * و السلام * »\r\n\r\n","description":"","footnote":"","page_name":" 382 ","page_number":382},
  {"content":"\r\n\r\n\r\n10 / 9 / 1377 سه‌شنبه درس شماره ( 46 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر جلسه قبل استدلال مرحوم آقاى حكيم ره را در تبيين مرادشان از غض بصر ، پاسخ داديم : سپس بيان مرحوم آقاى شعرانى را در تفسير ( ما ظهر ) عرض كرديم ، اينك در اين جلسه ، به توضيح بيشتر كلام ايشان و كلام مرحوم آقاى داماد و نقد و بررسى بخشى از فرمايشات ايشان مىپردازيم .\r\n* * * \r\nالف - تفسير « ما ظَهَرَ » در كلام مرحوم آقاى شعرانى و مرحوم داماد\r\n\r\n1 ) احتمالات سه‌گانه\r\nمرحوم آقاى شعرانى براى « ما ظهر » در آيه شريفه ، سه احتمال مطرح كردند :\r\n1 - ما يظهر بنفسه ، يعنى مورد استثناء ظهور غير اختيارى است . زينت‌هاى خود را آشكار نكنند مگر آنكه به صورت غير اختيارى آشكار مىشود .\r\n2 - شخص اختياراً ارادهء ظهور كرده باشد . زينت‌هاى خود را آشكار نكنند مگر آنچه را كه اراده كرده‌اند آشكار كنند .\r\n3 - آنچه را كه مردم عادت به ظهور آن دارند . يعنى زينت‌هاى خود را آشكار نكنند مگر آنچه را كه مردم عادت به آشكار كردنش دارند .\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nاحتمال سوم را ممنوع شمردند ، چون حكم حجاب در اسلام ، يك حكم تأسيسى است . اسلام عادات و رسوم جاهليت را ردع نموده ، نه اينكه تأييد و امضاء كرده باشد .  « وَ لا تَبَرَّجْنَ تَبَرُّجَ الْجاهِلِيَّةِ الْأُولى »  اين مطلب از احاديث و تواريخ به خوبى استفاده مىشود .\r\nاحتمال دوم را هم بخاطر آنكه استثناء ، مستوعب مستثنى منه است ، غلط و مستهجن شمردند ، فرمودند كه اگر مستثنى ، مستوعب مستثنى منه باشد ، مستهجن است ، هر چند بعداً استثناء با فاصله بيايد . اكرم العلماء الّا العلماء قبيح و مستهجن است هر چند اينكه چند روز بعد مستثنى را مقيد به « السوء » كند . در اين بحث هم استثناء « ما ظهر » از « لا يبدين زينتهن » مستهجن است ، هر چند بعداً بخواهيم وجه و كفين را به عنوان تقييد براى مستثنى ذكر كنيم .\r\nپس به نظر ايشان احتمال صحيح ، منحصر به همان احتمال اول است .\r\nسپس در توضيح روايات مفسره و كلمات مفسرين مىگويند : ذكر وجه و كفين و امثال آن جرياً على الغالب است ، چون ظهور بنفسه معمولًا در در اين گونه امور است . مقصود اين نيست كه هر عضوى كه بدون اختيار منكشف شود ، مورد نهى قرار نگرفته . بنابراين استثناء منقطع خواهد بود نه متصل . و بعد مثال‌هايى را از قرآن به عنوان استثناى منقطع شاهد مىآورند . سپس مىفرمايد : بعضى از علماى ما به تبع شافعيه ، وجه و كفين را در صورت اختيار هم استثناء كرده‌اند ، با اينكه خصوصيتى در وجه و كفين نيست و اين مطلب شافعيه ، اضعف مطالبى است كه گفته‌اند .\r\nسپس مىفرمايند : كسانى هم كه بين نظريه اولى و نظريه ثانيه تفصيل قائل شده ، نظريه ثانيه را به عنوان نگاه اختيارى منع كرده‌اند و جزء مانعون بوده و با مشهور اماميه موافق هستند بنابراين آيه مورد بحث ، از آياتى است كه دلالت دارد\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nكه وجه و كفين استثنا نيست .\r\n\r\n2 ) كلام مرحوم آقاى داماد\r\nآقاى داماد احتمال دوم از احتمالات سه‌گانه ياد شده را مطرح نكرده‌اند و تنها تصور سوم را به عنوان تصور باطل و تصور اول را به عنوان تصور صحيح مطرح نموده‌اند .\r\nبطلان تصور سوم به اين جهت است كه چه عادات و رسوم دوره پيامبر اكرم ( ص ) را در نظر بگيريم و چه عادات و رسوم دوره‌هاى بعدى را در نظر بگيريم ، در هر صورت معنايش آنست كه اسلام آن عادات غلط را تأييد كرده باشد . درحالىكه يقيناً آيه شريفه در صدد بيان چنين مطلبى نيست كه اگر روزى مردم ، بدون لباس و عريان رفت و آمد كنند ، خداوند امضاء كرده باشد . « 1 »\r\nاسلام ظهور كرد تا با اين عادات و رسوم مبارزه كند .\r\n\r\n3 ) توضيح كلام مرحوم آقاى شعرانى و بيان تتمهء فرمايش مرحوم آقاى داماد\r\nاختيارى بودن و منظور بودن حصول چيزى با استثناء متصل بودن آن ملازمه ندارد ، مثلًا اگر كسى در خانه بماند ، موردى پيش نمىآيد تا بر اثر باد لباسش كنار رود و صورتش ظاهر شود ، اگر سلب اختيارى هم باشد ، پس از آمدن به كوچه و خيابان و وزيدن باد است ولى اين سلب اختيار ، مسبوق به اختيار است كه از خانه بيرون آمده است و از امور اختيارى مع الواسطهء شخص است در عين حال معتقدند\r\n\r\n\r\n","description":"","footnote":"\r\n( 1 ) مرحوم آقاى مطهرى در رسالهء حجاب مىفرمايند : بعضى از غربيها ، افكار جاهليت را ترغيب مىكنند . راسل مىگويد : وظيفه پدر و مادر است كه عورت خود را به بچه‌هايشان نشان دهند و اين امر ، يكى از فرائض است . كتمان كردن يكى از خلقهاى بىمنطق است . اقلًا از باب قاعدهء ميسور هفته‌اى يكى ، دو مرتبه بايد نشان دهند . اينكه در آيه الجاهلية الاولى تعبير شده و در روايات جاهليت ديگرى خواهد آمد ، مقصود همين است كه امروز در بين غربيها رواج دارد ، و همان وحشيگرى و وضع حيوانات است ، با اينكه خلاف آن را مخالف تمدن و وحشيگرى مىپندارند ، ولى در حقيقت ، وضع خود آنها وحشيگرى و جاهليت است .\r\n","page_name":" 385 ","page_number":385},
  {"content":"\r\n\r\nكه بنابراين معنا ، استثناء متصل نخواهد بود . زيرا گرچه امر اختيارى مع الواسطه است ، اما در چنين فروضى « ابداء » صدق نمىكند و گفته نمىشود : « صورتش را به ديگران نشان داد » ، « بدى وجهه لزيد » اطلاق مىشود ، اما « ابدى وجهه لزيد » اطلاق نمىشود . « ابدى » در صورتى است كه صورتش را باز كند يا با صورت باز به كوچه و خيابان بيايد . ولى كسى كه با حجاب از خانه بيرون آمده و بر پوشاندن صورتش تحفظ نموده ، و اتفاقاً بر اثر باد ، صورتش بازشده ، « ابداء » در مورد چنين شخصى صدق نمىكند و استثناء ، منقطع خواهد بود . اين توضيح فرمايش ايشان\r\nمرحوم آقاى داماد مىفرمايد : استثناء منقطع براى تأكيد حكم در مستثنى منه است ، وقتى مىخواهند مؤكداً بگويند كه احدى نيامده ، مىگويند : « ما جاءنى القوم الّا حماراً » ، فردى را به عنوان استثناء ذكر مىكنند كه اصلًا جزء قوم نيست .\r\nمىفرمايند : اگر استثناء متصل باشد ، مطلب را سست مىكند ، ولى اگر منقطع شد ، عموم مستثنى منه تأكيد مىشود .\r\nدر ما نحن فيه هم مىفرمايد : ابداء جايز نيست مگر اينكه خودش ظاهر و آشكار شود . يعنى هيچ مصداقى براى ابداء باقى نمانده كه ما آن را تجويز كرده باشيم . البته ايشان به روايات كه مىرسند ، تسليم مىشوند كه وجه و كفين استثناء شده است .\r\n\r\n4 - تقريب استاد « مد ظله » از كلام مرحوم آقاى شعرانى ( ره )\r\nدر بيان آقاى شعرانى كه سه تصور براى « ما ظهر » بيان كردند ، مسامحاتى مشاهده مىشود و تقريب مدعاى ايشان با عبارت بهتر اين است كه :\r\nاگر  « ما ظَهَرَ »  در آيه شريفه به ظهور فى نفسه و غير اختيارى ، اختصاص نداشته باشد و ظهور شخصى مراد باشد نه ظهور نوعى دو گونه متصور است :\r\nاول ، ظهور شأنى : ما ظهر يعنى شأنيت ظهور داشته باشد ، بنابراين احتمال ، استثناء مستوعب خواهدبودوچنين استثنائى غلط است . چرا كه همه\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nزينتها ، شانيت اظهار دارند و به اظهار شخص ، ظاهر مىشوند .\r\nدوم ، ظهور فعلى : ما ظهر يعنى آنچه كه فعلا ظاهر شده باشد ، بنابراين احتمال اظهار زينت‌هاى كه بالفعل ظاهر نشده‌اند ، حرام است . و اين معنا تحصيل حاصل است چرا كه زينت‌هاى كه ظاهر نشده باشند ، خود به خود ظاهر نشده‌اند و تحريم آنها تحصيل حاصل است . مخصوص كردن امر و نهى به صورت عملى شده متعلق ، معقول نيست مثل اينكه بگويند : « نماز بر شما واجب است ، اگر نماز بخوانيد » يا « زنا حرام است اگر ترك كرده باشيد » ، اگر شارع گفت : « صلّ » ، معنا ندارد كه ما خطاب را به فاعل صلاة يا تارك صلاة مقيد كنيم ، و هكذا در مورد نواهى ، چون همه مكلف به انجام تكاليفند ، چه شخص مطيع و چه شخص عاصى .\r\nبنابراين اگر مورد استثناء ، كسى باشد كه با اختيار زينت خود را آشكار كند ، استثناء مستوعب مستثنى منه نخواهد بود ، چون نهى فقط به چنين فردى تعلق نگرفته است . چه شخص اظهار زينت كند و چه اظهار نكند ، مشمول حكم مستثنى منه است ، ولى مبتلا به اشكال تحصيل حاصل است .\r\n\r\nب - مسامحاتى در كلام مرحوم آقاى شعرانى\r\n\r\n1 - تعبير آقاى شعرانى به « مستوعب بودن » از دو جهت داراى مسامحه است :\r\nاولًا : چرا  « ما ظَهَرَ »  را به ارادة الظهور تفسير كرده‌اند ؟ ايشان در فرض دوم بجاى ظهور اختيارى ، مشية الظهور و ارادة الظهور تعبير مىكنند درحالىكه « ارادة الظهور » جزء احتمالات و فروض  « ما ظَهَرَ »  نيست ، بلكه خود ظهور است كه يا اختيارى است و يا غير اختيارى ، اگر ارادة الظهور شد ، ممكن است مراد حاصل نشود و ظهور خارجى تحقق پيدا نكند . مثل شخصى كه قصد اقامه مىكند ولى اقامهء عشره گاهى تحقق پيدا نمىكند .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nثانياً : ارادة الظهور را مستوعب دانستند ، درحالىكه مستوعب نيست ، ممكن است اشخاص اراده ظهور داشته باشند و ممكن است نداشته باشند ، تكليف مخصوص شخص مريد للظهور نيست ، تكليف عام است ، هم شامل مريد است و هم شامل غير مريد .\r\n\r\n2 ) قيد متصل و منفصل در مستثنى\r\nاشكال ديگرى كه در كلام ايشان هست و نوعى مسامحه مىباشد ، اين است كه ايشان ذكر قيد را همراه استثناء مستوعب لازم مىدانند و اگر بخواهند قيد را به تأخير انداخته و يكى ، دو روز بعد ذكر كنند ، قبيح است ، اگر قيد وجه و كفين را متصلًا ذكر كنند ، بلامانع است ولى اگر منفصلًا ذكر كنند ، قبيح است .\r\nبنابر تقريبى كمه ما عرض كرديم ، اين نكته نه ارتباطى به مستوعب بودن و مستوعب نبودن دارد و نه ارتباطى به متصل و منفصل بودن قيد ، به نظر ما اگر قيد را متصل هم ذكر كنند ، بازهم صحيح نيست ، مثلًا : اگر بگويند : « زنا حرام است مگر زناى حاصل شده در فلان روز » به قيد الحصول صحيح نيست ، يا امر به نماز كنند به قيد حصول نماز .\r\nزيرا همه تكاليف ، بايد لااقتضاء باشند ، نمىتوان ، تكليفى را مقيداً بالفعل ، يا مقيداً بالترك جعل كرد ، اينكه بگويند : « اگر نماز خواندى ، مأمورى كه بخوانى » يا « اگر زنا را ترك كردى ، منهى هستى كه انجام دهى » ، مستحيل است ، چه قيد متصل باشد و چه منفصل .\r\nاين مطلب خاصيت استيعاب نيست ، بلكه همانطور كه گذشت بعضى از فروضش اشكال استيعاب دارد و بعضى از فروضش اشكال تحصيل حاصل .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\n\r\nج ) جايگاه روايت در بيان مرحوم آقاى داماد و مرحوم آقاى شعرانى\r\n\r\n1 ) در خصوص بيان آقاى داماد كه حكم حجاب را تأسيسى دانسته ،\r\nچنانچه همگان تأسيسى مىدانند ، ولى به همان بيان مورد نظر آقاى شعرانى ، مع ذلك ، به روايات كه رسيده‌اند ، وجه و كفين را با استفاده از روايات استثناء كرده‌اند ، ولى اين شبهه را پاسخ نداده‌اند كه با بيانى كه شما داشتيد ، روايات بر خلاف حكم عقل است . ، چون اگر  ( ما ظَهَرَ )  را در آيه شريفه ، ظهور اختيارى بدانيم ، به بيانى كه گذشت ، خلاف عقل خواهدبود ، و اگر  ( ما ظَهَرَ )  را ظهور نوعى بدانيم ، حكم حجاب ، حكم امضايى و تقريرى خواهد بود كه نپذيرفتند .\r\nپس به ناچار  ( ما ظَهَرَ )  متعين در « ظهور بنفسه » خواهد بود ، در اين صورت چگونه بايد روايات را معنا كرد ؟\r\nايشان به بيانى مفصل استثناء وجه و كفين را استفاده كرد و از اين شبهه پاسخ نداده‌اند ، ولى آقاى شعرانى در مقام حلّ مسأله برآمده‌اند :\r\n\r\n2 ) آقاى شعرانى معتقد شده‌اند كه ذكر اين موارد در روايات ، « جرياً على الغالب » است .\r\nچون غالباً وجه و كفين ، به طور غير اختيارى ظاهر مىشود ، لذا در روايات آنها را ذكر كرده‌اند . عبارت را ملاحظه كنيد :\r\n« و قد فسّر فى هذه الاخبار ما يظهر بنفسه من غير اختيار بالوجه و الكفين و ذلك لانّ المرأة ليست بمعذورة أن ظهر بعض أعضائها الآخر كالجيد و الصدر و السّاق لانّها لا تظهر بنفسها فى غالب عادات النساء الّا أن يكون فى بيتها فيطلع عليها رجل أجنبى به غير اختيار و يرى غير الوجه و الكفين و يشمله قوله تعالى الّا ما ظهر منها و لكن اتفاق وقوع مثله قليل ، و انّما يتفق الظهور بنفسه من غير اختيار غالباً فى الوجه و الكفين و القدمين لخروج المرأة فى حوائجها و عدم اعتياد لبس الجوارب و ستر الكف و\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nزوال النّقاب عن بعض الوجه بالريح و مثلها ، فقيّد فى هذه الاخبار الزينة الظاهرة و الحاصل أنه لا فرق بين الوجه و الكفين و ساير الاعضاء ، اما اختياراً فلا يجوز ابداء هما و النظر اليها ، و امّا اضطراراً فهو خارج عن التكليف و لا حرج فيه ، و إنّما خص ذكر الوجه و الكفين فى الاستثناء لغلبة الاضطرار و الظهور بنفسها فيها » « 1 »\r\n\r\n3 ) اشكال بر بيان مرحوم آقاى شعرانى\r\nچگونه مىتوان اين همه روايات را بر صور نادر حمل كرد ؟ آيا صرف اينكه پوشيدن جوراب و پوشاندن كف دست ، معمول و متعارف نيست ، آن را از اختيار انسان خارج مىكند ؟ مگر عادت نداشتن مردم به پوشيدن جوراب و دستكش ، اضطرار را محقق مىكند ؟ با پوشيدن جوراب و دستكش به دست كردن ، اضطرارى پيش نمىآيد ، اگر كسى براى پوشاندن دست و صورتش تحفظ نمايد و سعى كند تا آشكار نشود ، مواردى كه بر اثر - مثلًا - باد ، دست و صورت كه آشكار مىشود ، بسيار نادر است و اين همه روايات را نمىتوان بر افراد نادر حمل كرد .\r\nپس اگر تصورات آقايان صحيح باشد ، لازمه‌اش آن است كه اين همه روايات را كنار بگذاريم ، آيا اين همه روايات مسلّم كه از معصومين صادر شده ، مىتوان ناديده گرفت ؟ بايد آنها را حل كرد .\r\n\r\n4 ) حلّ مسأله از نظر استاد مد ظلّه\r\nدو تصور ديگر نيز در معناى  ( ما ظَهَرَ )  وجود دارد كه معيار در روايات هم همين‌هاست و مغفول عنه اين آقايان واقع شده و روايات در واقع شاهد بر آن است .\r\n1 -  « ما ظَهَرَ »  يعنى آنچه بر حسب طبيعت بشرى ظاهر مىشود ، در تفسير كشاف و جاهاى ديگر نيز همين معنا را ذكر كرده‌اند كه علت اينكه وجه و كفين را\r\n\r\n\r\n","description":"","footnote":"\r\n( 1 ) الوافى ج 22 ، ص 818\r\n","page_name":" 390 ","page_number":390},
  {"content":"\r\n\r\nاستثناء كرده‌اند ، اين است كه بالاخره زن ، بشر است و مىخواهد رفت و آمد كند نمىتواند در خانه محبوس باشد ، بيرون نرفتن و در خانه ماندن ، براى زن ، حرج است ، بالطبع بايد دست و صورت آشكار باشد ، گويا آيه شريفه مىگويد : اعضايى كه پوشاندن آنها حرج نوعى و حرج طبيعى است ، لازم نيست ، بپوشاند . ناظر به آنچه كه بين مردم متعارف است نيست . اگر احياناً در زمانى با بدن عريان بيرون مىآيند ، آيه ناظر به وضع خارجى افراد نيست ، بلكه معيار طبع بشر است كه اگر عضوى را بپوشاند ، بر حسب حرج و مشقت فراوان مىشود ، لذا استثناء شده است . البته اين مفاهيم در بعضى از مرزها قابل تشكيك است ، لذا در روايات ، مرزى برايش قرار مىدهند .\r\n2 - اعضاى بدن انسان از جهت پوشيده بودن يا آشكار بودن متفاوت است ، صرف نظر از مسأله حرج ، همه اعضاى بدن انسان آشكار نيست ، در گذشته هم اينطور نبوده كه مثل حيوانات همهء بدن انسان عريان باشد ، عورت ، سينه ، بدن و سر در زمستان معمولًا پوشيده بوده است . ولى به حسب طبع بشرى ، صورت پوشيده نمىشود حتى در زمستان ، بر خلاف اينكه وقتى انسان حمام مىرود ، همه اعضاى بدنش ، كشف مىشود ، به بدن ،  ( ما ظَهَرَ )  گفته نمىشود ، ما ظهر على وجه الاطلاق به اعضايى گفته مىشود كه در تمام حالات آشكار باشد .\r\nقرآن در صدد بيان يك حكم تأسيسى است ، اينكه در تابستان سر و گردن آشكار است ، بايد بپوشانند ، مثل صورت نيست كه هميشه آشكار باشد ، بعضى از اعضاء در تابستان بخاطر گرما آشكار مىگردند ، مىگويد : اگر عضوى به حسب طبع بشرى در همه حالات ظاهر باشد ، استثناست . ولى اعضايى كه معمولًا پوشيده است يا در بعضى از مواقع پوشيده و در بعضى از مواقع آشكار است ، استثناء نيست و بايد پوشانيده شود .\r\n« * و السلام * »\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n\r\n11 / 9 / 1377 چهارشنبه درس شمارهء ( 47 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر تفسير  « ما ظَهَرَ مِنْها »  در آيهء شريفه  « لا يُبْدِينَ زِينَتَهُنَّ إِلَّا ما ظَهَرَ مِنْها »  بود . كلام مرحوم آقاى شعرانى ( ره ) و مرحوم آقاى داماد ( ره ) را مطرح كرده و برخى مناقشات به كلام ايشان را بيان كرديم . اينك مناقشه ديگرى به نظر مىرسد ، سپس به مسأله متعلق « غض بصر » مىپردازيم و اقوال مختلف را بررسى مىكنيم و در پايان به چند نكته پيرامون كلام مرحوم آقاى مطهرى ( ره ) در كتاب « مسألهء حجاب » مىپردازيم . ان شاء الله تعالى\r\n* * * \r\nالف ) : : اشكالى بر بيان مرحوم آقاى شعرانى ( ره ) و مرحوم آقاى داماد ( ره ) :\r\nكلام در تفسير عبارت  « ما ظَهَرَ »  در آيهء شريفهء  « وَ لا يُبْدِينَ زِينَتَهُنَّ إِلَّا ما ظَهَرَ مِنْها »  بود .\r\nمرحوم آقاى شعرانى ( ره ) و آقاى داماد ( ره ) در تفسير آيه مىفرمايند زينتهايشان را آشكار نكنند مگر آنچه خود به خود آشكار مىگردد و چون در چنين فرضى ذاتاً ابداء صدق نمىكند ، بنابراين استثناى  « ما ظَهَرَ »  استثناى منقطع است .\r\nمناقشه استاد مد ظله : اگر مقدمات كلام آقايان را هم بپذيريم مىتوانيم بگوئيم استثناء متصل است نه منقطع .\r\nدر مثل آيهء شريفه « و  لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ »  استثناء منقطع است زيرا  « تِجارَةً عَنْ تَراضٍ »  ذاتاً اكل مال به باطل نيست . يا در مثال « ما جاءني القوم الا حماراً » استثناء منقطع است زيرا « حمار » حقيقتاً جزء « قوم » نيست .\r\nدر مواردى كه چيزى مصداق مستثنى منه است ، اما بخاطر استحالهء تعلق حكم به آن فرد ، استثناء شده باشد ، استثناء منقطع نخواهد بود ، مثلًا اگر گفته شود\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n« موجودات همه مسبوق به عدمند الا ذات بارى تعالى » استثناء متصل است نه منقطع ، هر چند محكوم بودن بارى تعالى به مسبوقيت بالعدم ، امر محالى است . يا در دعاى رجبيه آمده است « لا فرق بينك و بينها الا انهم عبادك و خلقك » اين استثناء نيز متصل است هر جند حكم عدم الفرق مستحيل است كه به عباد تعلق بگيرد . چنانچه در « لا إله الا الله » نيز استثناء متصل است ، هر چند خداوند واجب الوجود است و سلب وجود از او امرى محال است .\r\nدر مورد بحث ما نيز اگر معناى  « ما ظَهَرَ »  ما يظهر اضطراراً و بنفسه هم باشد ، استثناء منقطع نيست چون زينتهائى كه خود به خود ظاهر است نيز مصداق زينت است و صدق ابداء در مورد آنها ذاتاً مانعى ندارد . البته چون ابداء در مورد اينها تحصيل حاصل است و حكم عقلى بديهى است كه تحصيل حاصل تكويناً محال و تشريعاً قبيح است ، اگر در لسان شارع مقدس استثناء هم نمىشد ، عقل مستقلًا استثناء مىكرد .\r\nان قلت : شمول « موضوع حكم » بما هو هو نسبت به موردى براى متصل بودن استثناء كافى نيست بلكه مىبايست « حكم » نيز شامل آن مورد شود و بعد فردى از افراد از عموم حكم خارج شود تا استثناء متصل باشد و در آيه شريفه زينتهايى كه خود به خود ظاهر مىگردند ، هر چند از افراد « زينت » هستند ولى « ابداء الزينه » در مورد آنها صدق نمىكند و  « ما ظَهَرَ »  از « زينت مجرداً عن الحكم » استثناء نشده است بلكه از « ابداء الزينه » استثناء شده است و مىگويد « ابداء الزينه » در چنين موردى جايز است و چون در مورد  « ما ظَهَرَ »  ابداء صدق نمىكند لذا استثناى آن استثناى منقطع است .\r\nقلت : اگر بپذيريم كه در چنين مواردى « ابداء » صدق نمىكند لكن منشأ عدم صدق ، استحالهء متعلق حكم است نه نقصى در صدق عنوان ابداء بر آن . و در چنين مواردى مانند « لا إله الا الله » و . . . استثناء متصل است .\r\nبه بيانى ديگر : چون نهى از ابداء زينت در مواردى كه خود به خود ظاهر است ،\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nتحصيل حاصل است و تحصيل حاصل محال ، لذا نهى از ابداء زينت شامل چنين مواردى نمىشود و تنها مانعى كه از صدق ابداء در چنين مواردى هست استحاله تحقق ابداء است و الا اگر به فرض تحصيل حاصل محال نبود ، نقصى از ناحيه صدق مفهوم ابداء در كار نبود و اين استحاله در مواردى مانند « لا إله الا الله » نيز موجود است .\r\nمگر بگوييم چنين استثناءهايى را اصطلاحاً منقطع مىگويند هر چند بالدّقة العقلية از افراد مستثنى منه باشد . البته بايد توجه داشت كه اصل اشكال ما ، مناقشه در اصطلاح است و به اصل مختار ايشان صدمه‌اى وارد نمىكند .\r\n\r\nب ) : : متعلق غض بصر چيست ؟\r\nبحث ديگرى كه در تفسير آيهء شريفه بايد مورد توجه قرار گيرد ، اين است كه « متعلق غض بصر » چيست ؟ احتمالات و اقوالى وجود دارد : « 1 » اقوال اول و دوم و سوم\r\n\r\n\r\n","description":"","footnote":"\r\n( 1 ) اقوال و احتمالاتى كه در جلسات گذشته بيان گرديد .\r\nنظريهء اول / نظر محقق اردبيلى در زبدة البيان : متعلق غض عام است . حذف متعلق دليل عموم است و به هر مقدار تخصّصى كه از دليل خارج استفاده كرديم ، اكتفاء مىكنيم .\r\nنظريه دوم / نظر شيخ طوسى در تبيان و زمخشرى در كشاف / متعلق غض « ما لا يحل النظر اليه » است .\r\nشيخ طوسى ره / يغضوا من أبصارهم عن عورات النساء و ما يحرم النظر اليه ( تبيان 7 / 427 )\r\nزمخشرى / و المراد غض البصر عما يحرم و الاقتصار به على ما يحلّ ( كشاف 3 / 229 )\r\nآيه مىفرمايد به امورى كه « لا يحل النظر اليه » ، نگاه نكنيد ، همان طورى كه در وصيت حضرت امير ( ع ) در مورد آيه شريفه آمده است « محرّم على البصر أن ينظر الى ما حرم الله عليه » . بنابراين احتمال مفاد آيه مجمل مىشود و بايد از خارج آيه استفاده كنيم كه چه چيزى « لا يحل النظر اليه » است .\r\nنظريه سوم / نظر فاضل مقداد در كنز العرفان : اجنبيّات ، « و المراد هنا ترك النظر الى الاجنبيّات » ( كنز العرفان 2 / 220 )\r\nنظريهء چهارم / متعلق غض عورت مماثل است .\r\nدر دوران نزول آيه مرسوم بوده است كه بدون لنگ و پوشش حمام مىرفته‌اند ، آيه در صدد نهى از لخت حمام رفتن است و شاهدش دو روايت ذيل است :\r\n( ابو عمرو زبيرى /  « قُلْ لِلْمُؤْمِنِينَ يَغُضُّوا مِنْ أَبْصارِهِمْ . . . »  فنهاهم أن ينظروا الى عوراتهم و أن ينظر المرء الى فرج اخيه و  « قُلْ لِلْمُؤْمِناتِ يَغْضُضْنَ مِنْ أَبْصارِهِنَّ »  من أن تنظر احداهن الى فرج اختها . تفسير نعمانى / معناه لا ينظر احدكم الى فرج اخيه المؤمن )\r\n","page_name":" 394 ","page_number":394},
  {"content":"\r\n\r\nو چهارم در جلسات گذشته مورد بررسى قرار گرفت .\r\n( پنجم ) / تمايل ابو الفتوح رازى ( ره ) و احتمال مرحوم آقاى حكيم ( ره ) كه مرحوم آقاى طباطبائى ( ره ) نيز آن را تقويت كرده‌اند . متعلق غض ، فروج است .\r\n( مماثل و غير مماثل ) . آيه مىفرمايد : به فروج نگاه نكنيد و آنها را از نظر ديگران حفظ كنيد .\r\nابو الفتوح ( ره ) : « ابن زيد گفت : . . . يعنى چشم نگه دارى از آن كه در عورت كسى نگرى . . . و اين وجهى قريب است » ( روض الجنان 18 / 123 )\r\nآقاى حكيم ( ره ) : « من المحتمل ان يكون المراد الفروج لقرينة السياق » ( مستمسك 14 / 25 )\r\nآقاى طباطبائى ره : « و المقابلة بين قوله  « يَغُضُّوا مِنْ أَبْصارِهِمْ »  و  « يَحْفَظُوا فُرُوجَهُمْ »  يعطى أن المراد بحفظ الفروج سترها عن النظر . . . و على هذا يمكن أن تتقيد اولى الجملتين بثانيهما و يكون مدلول الآية هو النهى عن النظر الى الفروج و الأمر بسترها » ( تفسير الميزان 15 / 111 )\r\nاين احتمال مؤيد به چندين روايت است ( روايت أبى عمرو زبيرى و روايت تفسير نعمانى و روايت وصيت امير المؤمنين ( ع ) به محمد بن الحنفيه ( درس 44 ) اگر به يكايك اين روايات اطمينان حاصل نشود ولى به مجموع آنها بويژه كه در ميان آنها روايت مفصلى است كه حماد بن عيسى نقل كرده ، اطمينان پيدا مىشود .\r\nبررسى اين احتمال / اگر ذاتاً اين احتمال قابل طرح باشد ، لكن با توجه به روايات ديگر مانند روايت سعد اسكاف نمىتوانيم اين احتمال را بپذيريم همان طورى كه گذشت . ( درس 45 )\r\n( ششم ) / نظر مرحوم آقاى داماد ( ره ) : زن و سوأة\r\nآقاى داماد : « اذ ليس المراد هو غض البصر عن جميع الاشياء من الانسان و الحيوان و النبات و غير ذلك ، بل المراد بقرينة تقابل الآيتين و بمعونة استدلال المعصوم ( ع ) هو الغض عن غير المماثل مطلقاً و عن خصوص عورة المماثل » ( كتاب الصلاة 2 / 25 )\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nبنابراين احتمال مردها بايد از تمام بدن زن و از عورت مرد ، غض بصر كنند ، پس وجه و كفين زن هم مشمول غض بصر است و استثناى آن احتياج به دليل ديگرى دارد .\r\nكلام آقاى داماد را قبلًا بررسى كرديم . ( درس 45 )\r\n( هفتم ) / احتمال استاد دام ظله : متعلق غض « ما يجب ستره » است .\r\nاز هر چه ستر آن واجب است ، غض بصر هم لازم است ، در اين احتمال بر خلاف احتمال پيشين ،  « ما ظَهَرَ »  مشمول وجوب ستر نيست بلكه « مابقى من المستثنى منه » ( / چيزى كه سترش واجب است ) متعلق غض بصر است ، و اينكه چه چيزى لزوم ستر دارد و چه چيزى مستثنى است ، از دليل ديگرى مانند سنت بايد استفاده شود .\r\n( هشتم ) / نظر مرحوم آقاى مطهرى ( ره ) : وجه و كفين\r\n( مقدمه اول ) : غض بصر به معناى فرو خواباندن چشم است نه ترك نظر ، بنابراين خيره شدن و چشم چرانى كردن ممنوع است ولى نگاه آلى كه لازمهء محاورات است ، مانعى ندارد .\r\n( مقدمه دوم ) : آنچه ضرورت اقتضاء مىكند ، و لازمهء محاورات است نگاه آلى به چهره ( و شايد دو دست ) است نه بيشتر . پس نگاه به غير وجه و كفين مطلقاً جايز نيست و فقط نگاه آلى به وجه و كفين جايز است .\r\nآقاى مطهرى ( ره ) : اگر چنانچه ما استنباط كرديم ، مقصود از « غض بصر » اين باشد كه خيره نگاه نكنند ، يعنى ناظر به نگاهى باشد كه لازمهء مخاطبه است و مقصود اين است كه چشم چرانى نكنند ، قطعاً متعلق غض بصر ، چهره است و بس ، زيرا آنچه ضرورت اقتضاء مىكند همين قدر است ، نگاه به غير چهره ( و شايد دو دست تا مچ نيز ) حتى با « غض بصر » جايز نيست . ( مسألهء حجاب ص 141 )\r\nايشان در جواب اشكالى متعلق غض را به استناد به شأن نزول آيه ، وجه و كفين\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nدانسته‌اند ، ولى به نظر ما روايت مورد نظر ايشان قرينه‌اى براى مرادشان نيست بلكه قرينه بر خلاف نظر ايشان است .\r\nاولًا ، روايت سعد اسكاف مىگويد : رسم مردم اين بوده كه روسرىها را از پشت گوش مىبستند پس فقط صورت باز نبوده است بلكه گوش‌ها و گردن نيز ديده مىشده است و چون جوانان با نگاه كردن دچار مشكل مىشدند ، بدان جهت آيه شريفهء غض بصر نازل شد ، لذا تنها از نگاه به دست و صورت منع نشده ، پس متعلق غض به قرينه اين روايت نمىتواند خصوص وجه و كفين باشد آيهء شريفه متضمن نهى از غير  « ما ظَهَرَ »  است .\r\nثانياً ، روايت سعد اسكاف با سه روايت ديگر كه متعلق غض بصر را عورت دانسته ، تنافى پيدا مىكند :\r\nروايت اول / أبو عمر زبيرى عن أبى عبد الله « ع » : . . . فقال تبارك و تعالى  قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ  » فنهاهم أن ينظروا الى عوراتهم و ان ينظر المرء الى فرج اخيه ( وسائل 15 / 165 )\r\nروايت دوم / فى تفسير النعمانى عن على ( ع ) : فى قوله عزّ و جلّ  « قُلْ لِلْمُؤْمِنِينَ يَغُضُّوا مِنْ أَبْصارِهِمْ »  . . . معناه لا ينظر احدكم الى فرج اخيه المؤمن . ( وسائل 1 / 300 )\r\nروايت سوم / وصيت امير المؤمنين ( ع ) به محمد بن حنفيه : فرض على البصر أن لا ينظر به الى ما حرم الله عزّ و جلّ عليه ، فقال عز من قائل :  « قُلْ لِلْمُؤْمِنِينَ يَغُضُّوا مِنْ أَبْصارِهِمْ وَ يَحْفَظُوا فُرُوجَهُمْ »  فحرم أن ينظر احد الى فرج غيره ( وسائل 15 / 168 )\r\nاز اين سه روايت استفاده مىشود كه مراد از غض بصر ترك نظر است نه فروخواباندن چشم . برخى از اين محتملات مخدوش است ، چنان كه گذشت . ولى در عين حال نمىتوان احتمال معينى را ترجيح داد و چون آيه ذو وجوه مختلف است نمىتوان آيه را از ادله عامه حرمت نظر دانست .\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nسه نكته از كتاب « مسألهء حجاب »\r\nنكتهء اول / مرحوم آقاى مطهرى ( ره ) فرموده‌اند : در اينكه پوشيدن وجه و كفين لازم نيست ظاهراً در ميان تمام علماى اسلام اعم از شيعه و سنى اختلافى نيست .\r\nفقط يك نفر از علماى تسنن به نام أبو بكر بن عبد الرحمن بن هشام نظر مخالف دارد ، آن هم معلوم نيست كه مراد از نظر در مورد نماز است يا در مورد نامحرم .\r\nدر بارهء چهره هيچ گونه اختلافى نيست ، احياناً برخى از علماء در بارهء دستها تا مچ و يا در بارهء پاها تا ساق اختلاف كرده‌اند كه آيا جزء استثناء هست يا نيست ؟ در ميان مسائل فقهى شايد كمتر مسأله‌اى اين چنين پيدا شود كه اين گونه مورد اتفاق نظر ميان علماى اسلام اعم از شيعه و سنى بوده است . ( مسألهء حجاب ص 242 )\r\nاين كلام از ايشان بسيار عجيب است چون ابن مسعود و طبرسى در جوامع الجامع و فاضل هندى و فاضل مقداد و صاحب جواهر كشف وجه و كفين را جايز نمىدانند و  « ما ظَهَرَ »  را به ثياب تفسير كرده‌اند و شيخ طوسى در تبيان نظر صريحى نمىدهد و مىگويد احوط قول ابن مسعود است . بنابراين مسألهء جواز كشف چهره ، اتفاقى و مورد تسالم نمىباشد .\r\nنكته دوم / مرحوم آقاى مطهرى ( ره ) فرموده‌اند : « آنچه ما مىگوييم با فتواى بعضى از مراجع تقليد تطبيق مىكند و ممكن است با فتواى بعضى ديگر تطبيق نكند ( هر چند فتواى مخالفى وجود ندارد ، هر چه هست به اصطلاح احتياط است نه فتواى صريح ) . ( مسألهء حجاب ص 151 )\r\nاين كلام نيز عجيب است چون برخى از اعاظم اخير مانند مرحوم سيد ( ره ) در وسيلة فتواى صريح به وجوب ستر وجه و كفين داده‌اند .\r\nنكته سوم / مرحوم آقاى مطهرى ( ره ) در صدد حل مشكل خانم‌هايى بوده‌اند كه در كلاسى كه استاد مرد دارد ، مىنشينند و در مجامع عمومى با مردها حاضر مىشوند و مىگويند ادله اقتضاء مىكند كه ستر وجه و كفين واجب نباشد و\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nنظرشان را با ادله مجوزه كشف اثبات مىكنند . در حالى كه اين مقدار كافى نيست ، بلكه مىبايست نظر به وجه و كفين را نيز جايز بدانيم يا مشكل « اعانهء بر اثم » را پاسخ بگوئيم تا بتوانيم حكم به جواز حضور زنها در مجامع عمومى بكنيم و الا خانمها بايد در سر كلاسى كه استاد مرد دارد ، صورت خود را نيز بپوشانند . چون وجوب ستر به دو جهت ثابت مىشود :\r\nالف / ادله‌اى كه مستقيماً ستر را واجب مىكنند . ب / ادله حرمت نظر . ممكن است ستر ذاتاً واجب نباشد ولى جايى كه مردى نگاه مىكند به جهت حرمت « اعانهء بر اثم » و مانند آن ستر واجب شود . و لذا مرحوم سيد در مسألهء 51 نكاح عروه مىفرمايند / « حال الرجال بالنسبة الى العورة حال النساء و يجب عليهم التستر مع العلم بتعمد النساء فى النظر من باب حرمة الاعانة على الاثم » .\r\n« * و السلام * »\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\n15 / 9 / 1377 يكشنبه درس شماره ( 48 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسات قبلى و اين جلسه :\r\nدر اين جلسه به تناسب به بررسى مسأله 51 از عروه پرداخته كه روشن شدن مباحث ما تا حدودى بدان متوقف است ، در اين مسأله عدم لزوم ستر بر مردان بيان مىگردد ، هر چند نگاه كردن بر زنان حرام است ؛ البته اگر زنان عمداً به مردان نگاه مىكنند از باب حرمت اعانه بر اثم ، تستّر بر مردان هم لازم است ، در اين جلسه اشاره سريعى به قاعده حرمت اعانه بر اثم مىگردد ، در ادامه ، مباحث مربوط به نظر و ستر را برشمرده ، به ذكر نكته‌اى در فرق بين استثناء متصل و استثناء منقطع خواهيم پرداخت .\r\n* * * \r\nالف - بررسى مسأله 51\r\n\r\n1 ) متن مسأله\r\n« يجب على النساء التستّر كما يحرم على الرجال النظر ، و لا يجب على الرجال التستّر و ان كان يحرم على النساء النظر - نعم حال الرجال بالنسبة الى العورة حال النساء - و يجب عليهم التستّر مع العلم بتعمّد النساء فى النظر من باب حرمة الاعانة على الاثم » .\r\n\r\n2 ) توضيح يك اشتباه\r\nدر عبارت فوق اشتباهى براى مرحوم آقاى بروجردى - قدس سرّه - با آن دقت نظر و جلالت قدر ، واقع شده كه نظير آن در حاشيهء مختصر مرحوم آقاى آقا\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nسيد عبد الهادى شيرازى - قدس سرّه - رخ داده « 1 » ولى بعداً در حاشيه مفصّل اصلاح شده است ، مرحوم آقاى بروجردى در حاشيهء بر عبارت متن « مع العلم بتعمّد النساء » چنين فرموده‌اند : « أو الرجال بل و مع العلم بوقوع نظرهم اليها من غير تعمد ، بل الاحوط ذلك اذا كانت معرضاً لذلك و ان لم يكن معلوماً » .\r\nاز اين حاشيه برمىآيد كه ايشان گمان كرده‌اند كه عبارت ذيل مربوط به نظر به عورت و ادامهء عبارت « نعم حال الرجال . . . » مىباشد ، در حالى كه اين عبارت « نعم حال الرجال . . . » جمله معترضه است و عبارت « يجب عليهم الستر » به اصل مسأله « و لا يجب على الرجال التستّر » بازمىگردد ، معناى عبارت اين است كه هر چند بر مردان ذاتاً تستّر واجب نيست ولى در بعضى موارد عرضاً تستّر واجب است و آن در جايى است كه مرد مىداند كه زنها عمداً به بدن او نگاه مىكنند ، مثلًا در دسته‌جات سينه زنى كه مردها لخت مىشوند اگر بدانند كه زنها عمداً نگاه مىكنند به نظر مصنّف اشكال شرعى دارد ، همچنين مردان ورزشكار كه مىدانند زنها به بدن آنها نگاه مىكنند نبايد بدن را برهنه سازند ، و اين عبارت به مسأله نظر به عورت برنمىگردد كه گفته شود كه نگاه نساء چه خصوصيتى دارد ؟ اگر مرد هم به عورت نگاه مىكند تحفّظ لازم است ، از سوى ديگر عمد هم شرط نيست ، اگر اتفاقاً نگاه ديگرى به عورت بيفتد بايد ستر شود ، بلكه در جايى كه در معرض رؤيت ديگرى است ، بنابر احتياط ( بلكه به عقيدهء ما حتماً ) مىبايست عورت را بپوشاند .\r\nمرحوم آقاى اصفهانى در وسيله « 2 » معمولًا عين عبارتهاى عروه را به كار مىبرند گاه تغييرات مختصرى داده‌اند كه ابهامات عبارت از بين برود ، در اينجا نيز شبيه عبارت عروه را به كار برده و فقط جملهء معترضه « نعم حال الرجال . . . » را حذف كرده‌اند و در نتيجه عبارت ابهام ندارد . تعليلى كه در كلام مصنف براى وجوب الستر\r\n\r\n\r\n","description":"","footnote":"\r\n( 1 ) در اين حاشيه ايشان كه از مراجع بزرگ تقليد بودند نگاشته‌اند : بل مع احتمال النظر من الرجال أو النساء اليها .\r\n( 2 ) وسيلة النجاة ، اوّل كتاب النكاح ، مسألهء 23 .\r\n","page_name":" 401 ","page_number":401},
  {"content":"\r\n\r\nذكر كرده‌اند ( / حرمت اعانة بر اثم ) خود دليل روشنى است كه اين ذيل مربوط به مسأله عورت نيست ، چون لزوم ستر عورت از باب حرمت اعانت بر اثم نيست بلكه ستر عورت - ذاتاً - لازم است « 1 » .\r\n\r\n3 ) توضيح مسأله\r\nمرحوم سيد هم چون فقهاى قبل مانند صاحب جواهر مسأله لزوم ستر و جواز كشف را از مسألهء حرمت و جواز نظر جدا كرده‌اند ، فقها اين موضوع را معمولًا در دو باب طرح مىكنند : يكى در بحث ستر و ساتر در كتاب الصلاة ، لزوم ستر عورت در صلاة را ذكر كرده مىنويسند كه مرد بايد « سوأتين » خود را در نماز بپوشاند و زن تمام بدن را بجز وجه و كفين و قدمين ، به تناسب اين بحث ستر صلاتى ، بحث سترى كه وجوب فى نفسه و قطع نظر از صلاة داشته را عنوان مىكنند كه انسان در هر حال بايد برخى از اعضاء خود را از نگاه ديگران پوشيده دارد ، به مناسبت اين بحث استطرادى ديگرى عنوان مىشود كه حكم نگاه چيست ؟ ولى معمولًا بحث استقلالى نگاه در كتاب النكاح عنوان مىشود ، در كتاب النكاح هم گاه استطراداً مسأله ستر را عنوان مىكنند .\r\nبهر حال مسأله ستر و مسأله نگاه دو مسأله جداگانه است و ادله مختلف هم دارد . مرحوم سيد در اين مسأله حكم ستر را عنوان كرده مىفرمايد بر مرد لازم نيست بدنش را بپوشاند ، ولى زن نبايد نگاه كند كه شايد مقصود حرمت نگاه زن حتى به وجه و كفين مرد هم باشد ، قدر مسلّم مسأله حرمت نگاه زن به غير از وجه و كفين است ، ولى بر مرد ذاتاً ستر اين مواضع لازم نيست ، مگر عورت كه مىبايست\r\n\r\n\r\n","description":"","footnote":"\r\n( 1 ) ( توضيح كلام استاد مد ظلّه - ممكن است اين اشكال به ذهن خطور كند كه ستر عورت وجوب نفسى ندارد بلكه وجوب آن طريقى است و اگر ناظر محترمى در كار نباشد ، ستر عورت ذاتاً لازم نيست . ولى بايد دانست كه ستر عورت به مناط اعانه بر اثم نيست ، بنابراين اگر ناظر در نگاه كردن معذور هم باشد مثلًا از روى جهل يا عدم اختيار ( هم چون نگاه تصادفى ) هم نگاه صورت گيرد باز ستر عورت بر انسان واجب است ، پس لزوم ستر عورت از تنجز تكليف يا وجود تكليف ديگرى به حرمت نگاه ناشى نشده است .\r\n","page_name":" 402 ","page_number":402},
  {"content":"\r\n\r\nمستور باشد ، چون دستور حفاظت عورت و لزوم مستور بودن آن از انظار مردم داده شده است ، در اينجا تفاهم عرفى اقتضاء مىكند كه انسان بايد عورت را به گونه‌اى بپوشاند كه در معرض رؤيت ديگرى هم نباشد ، اگر گفتند فلان مال مىبايست از انظار مردم مستور باشد ، عرف از اين دستور چنين مىفهمد كه آن مال بايد در جايى قرار گيرد كه نه تنها ديگران عمداً بدان نگاه نكنند بلكه مورد رؤيت اتفاقى ديگران هم واقع نشود ، بلكه بايد آن را در جايى قرار داد كه انسان اطمينان داشته باشد كه ديگران آن را نمىبينند ، يعنى در معرض ديد هم نباشد . و نيز اگر دستور رازپوشى داده شود ، بايد اين راز به گونه‌اى محافظت شود كه اطمينان داشته باشيم ديگران از آن آگاه نمىگردند .\r\nدر مسأله ستر عورت ( / سوأتين ) بين زن و مرد فرقى نيست كه بايد در معرض ديد ديگران واقع نباشند ، شخص نمىتواند لخت در كوچه رود و بگويد :\r\nچون من نمىدانم كه در كوچه كسى هست يا خير ؟ مىتوانم لخت بيرون روم . از دستور ستر ، ممنوع بودن اين كار استفاده مىشود ، البته اين امر به ستر ، طريقى است و اگر ناظرى نباشد محرّمى واقع نشده است ، ولى در صورت وجود ناظر ، عدم علم انسان عذر تلقى نمىگردد . پس ما در ستر عورت در جايى كه در معرض ديد ديگران است هم چون مرحوم آقاى بروجردى احتياط نكرده بلكه فتواى به لزوم ستر مىدهيم .\r\nولى در مورد غير عورت ، بر زن ستر لازم است ( بجز موارد استثناء شده كه بحث آن خواهد آمد ) ولى بر مرد لازم نيست ، در اينجا مرحوم سيد يك مورد را استثناء مىكند كه بايد آن را بحث كنيم .\r\n\r\n4 ) يك استثناء از عدم لزوم ستر بر مرد\r\nمصنف مىفرمايد كه در جايى كه زن عمداً ( نه اتفاقاً ) به بدن مرد نگاه مىكند ، بر مرد هم لازم است ستر كند ، و دليل آن را حرمت اعانت بر اثم آورده‌اند ،\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nبحث اعانت بر اثم بحث طولانى است كه مجال پرداختن به آن در اينجا نيست ، از اين رو ما تنها به نقل كلام مرحوم آقاى خوئى و اشاراتى كوتاه در نقد آن اكتفاء مىكنيم .\r\nايشان مىگويند :\r\n« الصحيح هو التفصيل فى المقام بين ما اذا كان الرجل قاصداً بكشفه نظر المرأة اليه و بين ما اذا لم يكن قاصداً لذلك ففى الاوّل يجب التستّر و يحرم عليه الكشف لانّه بفعله مسبب للحرام و متعاون على عمل مبغوض للمولى ، و فى الثانى فالحكم بالحرمة لا يخلو من اشكال بل منع لعدم صدق الاعانة اولًا و على تقدير صدقها فلا دليل على حرمة مطلق الاعانة على الاثم فانّ الدليل مختص باعانة الظالمين ، فلا يشمل غيرهم بل السيرة قائمة على الجواز فى غير ذلك المورد من موارد الترتب المحرّم على فعل المكلّف فى الخارج اذ لا يحتمل القول بحرمة بيع الخبّاز الخبز ممن يفطر به فى شهر رمضان متعمداً و كذا صاحب السيارة أو السفينة اذا حمل من هو فى سفر معصية الى غير ذلك .\r\nبل المحرم هو التعاون على الاثم و من الواضح انّه غير الاعانة ، فانّه انّما يتحقق بالاشتراك فى الاتيان بالمحرّم بحيث يكون له دور القيام ببعض الاجزاء و المقدّمات و فى غيره لا دليل على الحرمة » .\r\nحاصل فرمايش ايشان اين است كه در صدق تعاون ، قصد تحقق حرام معتبر است . پس اگر غرض مرد از كشف بدن ، نگاه زن به او است تعاون بر اثم صدق مىكند و عمل وى محرم است ، ولى اگر چنين قصدى در كار نباشد ؛ نه تعاون صدق مىكند و نه اعانه و اگر بگوييم كه اعانه بر اثم متوقف بر قصد نيست و اشكال صغروى در كار نيست اشكال كبروى وجود دارد كه دليل عام بر حرمت اعانه بر اثم وجود ندارد ، البته در خصوص اعانت ظالمين دليل حرمت وجود دارد ولى در غير\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nاين مورد تنها دليل بر حرمت تعاون در كار است و تعاون در جايى است كه هر دو طرف قسمتى از عمل را انجام ميدهند ، مثلًا اگر چند نفر با هم سنگى را بردارند ايشان در انجام اين كار با يكديگر تعاون دارند ، يا اگر براى اعدام يك نفر چند نفر بايد با هم وارد عمل شوند ، بر عمل اشتراكى آنها عنوان تعاون صدق مىكند ، ولى اگر در جايى ديگرى عمل حرام انجام مىدهد و من تنها برخى از كارهايى كه انجام حرام بدون آنها ممكن نيست انجام مىدهم ، در اينجا تعاون صدق نمىكند .\r\nو در جايى كه تعاون بر اثم صدق نكند ، دليلى بر حرمت نداريم بلكه سيره ، دليل بر جواز است ؛ زيرا نمىتوان پذيرفت كه اگر نانوا در ماه رمضان بداند اگر به ديگرى نان بفروشد او با آن افطار حرام مىداند ، در اينجا فروش نان محرّم مىشود و همين طور در ساير شغلها .\r\n\r\n5 ) بررسى كلام مرحوم آقاى خوئى - قدس سرّه - توسط استاد - مد ظلّه\r\nقسمتهايى از كلام ايشان براى ما روشن نيست ، ايشان مىفرمايند اگر انسان قصد انجام حرام از ديگرى را داشته باشد تعاون صدق مىكند ، ولى اگر قصد نداشته باشد ، تنها علم به تحقق حرام از ديگرى داشته باشد ، نه تنها تعاون صدق نمىكند اعانت هم صدق نمىكند ، ما نمىفهميم كه در صدق تعاون و عدم صدق آن چه فرقى بين قصد و عدم قصد وجود دارد ؟ !\r\nآنچه ما مىفهميم بين مقدّمات بعيده و مقدمات قريبه فرق است ، در مقدمات قريبه حرام تعاون صدق مىكند و محرم مىباشد به خلاف مقدمات بعيده اگر قرار باشد تمام امورى كه در تحقق حرام دخيل است ( و لو به نحو اعدادى ) حرام باشند ، بايد تمام كارهاى عالم تعطيل شود ولى اين بدان معنا نيست كه اگر در حال حصول حرام مقدّمات فاعليت فاعل را فراهم كند ، البته فاعل كس ديگرى است ولى زمينه را من فراهم مىكنم ، مثلًا كسى مىخواهد حيوانى را بكشد ، من دست و\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nپاى حيوان را مىگيرم و ديگرى كارد را به سر حيوان مىكشد ، نگاه داشتن دست و پاى حيوان قطعاً از مصاديق تعاون بر كشتن حيوان است و اگر كشتن حيوان حرام باشد ، نگاه داشتن دست و پا هم حرام مىگردد ، هم بناى عقلاء بر تحريم اين امور است و هم انسان بالفطره از حرمت كشتن ، حرمت اين مراتب را هم استفاده مىكند ، بنابراين نقضهايى كه آقاى خوئى از سيره عقلاء مىآورند به اين بيان وارد نيست .\r\nدر محل كلام هم فرض اين است كه مرد مىداند كه اگر - مثلًا - بدنش را آشكار كند ، زن بدان نگاه مىكند ، در اينجا هر چند غرض مرد از آشكار كردن بدن نگاه زن نيست ، ولى نگاه زن در همين حال صورت مىگيرد ، هم چنان كه در مثال كشتن حيوان ، ممكن است قصد كسى كه دست و پاى حيوان را مىگيرد تحقق كشتن از ديگرى نباشد و مثلًا براى تماشاى قسمتهايى از بدن حيوان دست و پاى او را گرفته است ولى وقتى مىداند كه با اين كار ، حرام تحقق پيدا مىكند دست و پا گرفتن مصداق حرام مىگردد و محرم مىباشد .\r\nو اين فرق دارد با اين كه نانوا ، نان به ديگرى مىفروشد و او در خانه با آن افطار مىكند ، آرى اگر شخص الان مىخواهد افطار كند من نان بدست او مىدهم از ادله حرمت تعاون ، حرمت اين صورت هم استفاده مىشود و سيره هم بر خلاف آن نيست .\r\nدر ما نحن فيه هم چون در همان آن نگاه زن ، كشف مرد صورت مىگيرد و اصلًا مقوّم نگاه زن ، كشف مرد است ، ديگر نمىتوان كشف مرد را جايز دانست .\r\n\r\n6 ) قيد لازم در محل بحث\r\nمرحوم سيد تعمد را لازم دانسته‌اند ، ولى اين قيد كافى نيست ، بلكه بايد معذور نبودن را هم قيد كرد ، بنابراين اگر زن در نگاه كردن معذور باشد ، مثلًا مرجع تقليدش نگاه زن به مرد را جايز مىداند به طور كلى يا در مواضعى كه سيره بر كشف آن جارى است ، چنانچه ما بدان عقيده داريم ، در اين صورت هر چند مرجع تقليد\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمرد چنين چيزى را براى زن جايز نداند ( يا اين كه خود مرد مجتهد است و اين امر را تجويز نمىكند ) ولى همين مقدار كه زن در نگاه كردن معذور است كافى است براى اين كه براى مرد هم كشف جايز باشد ، چون معاونة بر اثم « 1 » صدق نمىكند و ظاهراً مرحوم سيد نيز همين را اراده كرده ولى توضيح نداده است .\r\n\r\n7 ) خلاصه بحث\r\nبه نظر مىرسد كه اگر نگاه كردن زن حرام بوده و زن در آن معذور نباشد پوشاندن مرد نيز لازم است .\r\n\r\nب - طرح بحث دربارهء وجه و كفين و قدمين\r\n\r\n1 ) عنوان ابحاث لازم\r\nدر اينجا دو بحث اصلى بايد صورت گيرد :\r\nبحث اول : آيا بر زن واجب است كه وجه و كفين ( و يا استثناءهاى ديگر همچون قدمين ) را از نامحرم بپوشاند يا نه ؟\r\nبحث دوم : نگاه مرد به وجه و كفين ( و . . . ) زن جايز است يا خير ؟\r\nاين دو بحث از هم جداست ، ممكن است كسى ستر را واجب نداند ، ولى نظر را حرام بداند كه بسيارى بر اين عقيده‌اند ، و ممكن است ستر را واجب بداند ، ولى نظر را جايز بشمارد كه عقيدهء ما چنين است ، به عقيده ما هيچ يك از دو بحث با ديگرى تلازم واقعى ندارد و مىتوان با ادله بين آنها تفكيك قائل شد .\r\nما ابتدا مسأله ستر را عنوان مىكنيم ، در اين مسأله نيز چند بحث وجود دارد :\r\nبحث اوّل : آيا دليل عامّى وجود دارد كه از آن ستر وجه و كفين هم استفاده گردد يا خير ؟\r\n\r\n\r\n","description":"","footnote":"\r\n( 1 ) ( توضيح كلام استاد مد ظلّه - ) در آيهء تعاون بر اثم ، آنچه موضوع قرار گرفته است اثم و معصيت است كه ظاهراً حرمت فعلى منجّز است و حرمت واقعى كه به مرحله تنجز نرسيده داخل در مضمون اين آيه شريفه نيست و در مواردى كه زن در نگاه كردن معذور است حرمت نگاه كردن به عقيده مرد يا مرجع تقليد وى تنها يك حرمت واقعى است كه به مرحله تنجز نرسيده است پس دليلى از ناحيه قاعده حرمت اعانه و تعاون بر اثم ، بر حرمت آن وجود ندارد .\r\n","page_name":" 407 ","page_number":407},
  {"content":"\r\n\r\nبحث دوم : اگر دليل عامّ بر لزوم ستر در كار باشد ، آيا مخصّصى وجود دارد و اگر مخصّص داشته باشيم ، حدود مخصّص كدام است ؟\r\nبحث سوم : اگر دليل عام بر لزوم ستر وجه و كفين نداشته باشيم ، آيا دليل خاصّى بر لزوم آن در كار است يا خير ؟\r\nبحث اول : در ادلّهء عامه لزوم ستر مىباشد :\r\nدليل اوّل : آيه غضّ بصر ، منطوق اين آيه حرمت نگاه مىباشد ، و استدلال بدان در مسأله ستر مبتنى بر ملازمه بين حرمت نگاه و لزوم ستر است كه البته ما به نحو ملازمهء ظاهريه و به عنوان اصل عملى آن را پذيرفتيم .\r\nدليل دوم : آيه  « وَ لا يُبْدِينَ زِينَتَهُنَّ إِلَّا ما ظَهَرَ مِنْها »  اين آيه مستقيماً به مسأله ستر ناظر است .\r\nدر اين آيه نيز اين بحث بايد صورت گيرد كه با وجود استثناء  « إِلَّا ما ظَهَرَ مِنْها »  چگونه مىتوان از آن لزوم عام ستر را استفاده كرد به گونه‌اى كه مسأله لزوم تستّر وجه و كفين را هم از آن نتيجه بگيريم .\r\nراههايى در اينجا وجود دارد : يكى اين كه مراد از  « ما ظَهَرَ مِنْها »  را ثياب بگيريم .\r\nديگر اين كه استثنا را منقطع بدانيم چنانچه مرحوم آقاى داماد و مرحوم آقاى شعرانى قائل هستند ( كه البته ما آن را نپذيرفتيم ) ذكر و بررسى اين راهها را به جلسات آينده وامىنهيم .\r\n\r\n2 ) بررسى يك نكته در بارهء استثناء منقطع\r\nلازمه منقطع بودن استثنا اين است كه بود و نبود آن در اصل حكم و شمول آن تأثيرى ندارد ، بنابراين ثمرهء استثنا منقطع چيست ؟ مرحوم آقاى داماد مىفرمايند : منقطع شمول حكم و عموميت آن را تأكيد مىكند . ولى استثنا متصل شمول حكم را كمى تضعيف مىكند .\r\nولى به نظر ما استثنا چه متصل باشد چه منقطع - سبب تأكيد مىگردد ، ولى تأكيد در استثنا منقطع قوىتر است ، توضيح اين امر اين است كه اگر در جمله استثنا ذكر نشده باشد ، هر چند ادوات عموم مانند كل به كار رفته باشد ، چه بسا گمان رود\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nكه متكلم در مقام استغراق عرفى است ( نه استغراق حقيقى ) در نتيجه اگر استثنا اندكى هم واقعاً در كار باشد ، لازم نيست در كلام ذكر گردد ، ولى با آوردن استثنا اين احتمال منتفى مىگردد ، زيرا وقتى متكلم در مقام استثنا برآمده و تنها به ذكر يك نكته بسنده كرده معلوم مىگردد كه در مقام استغراق حقيقى بوده و استثنا هم منحصر به همان مورد است و گرنه مىبايست استثناهاى ديگر هم ذكر مىكرد ، بنابراين ذكر استثنا عموميت حكم را تأكيد مىكند .\r\nذكر يك عبارت از سيد مرتضى در روشن شدن مطلب مفيد است ، سيد مرتضى خبر واحد را حجت نمىداند ، و رساله‌اى در اثبات آن نگاشته است وى از جمله به اين دليل بر عدم جواز عمل به خبر واحد تمسك مىكند كه شرط عمل به خبر واحد ، عدالت راوى است ، عدالت فرع صحّت مذهب است ، و اكثر روات فاسد المذهب مىباشند و براى اثبات آن اين عبارت را مىآورد : . . . و الى قمى مشبّه مجبر فانّ القميّين كلّهم اجمعين من غير استثناء لاحد منهم الّا ابا جعفر بن بابويه كانوا بالامس مشبهة مجبرة و كتبهم و تصانيفهم تشهد بذلك « 1 »\r\nدر اين عبارت سيد مرتضى انواع تأكيدات را به كار گرفته است ، اولًا جمله اسميه به كار برده است . ثانياً : انّ آورده است . ثالثاً : جمع محلّى به الف و لام استعمال كرده كه افاده عموم مىكند . رابعاً : كلّهم را به جمله افزوده است . خامساً : كلمه اجمعين را هم ضميمه كرده است . سادساً : عبارت « من غير استثناء لاحد منهم » را هم در جمله به كار گرفته كه استغراق حكم را تأكيد مىكند . و پس از اين همه عبارت استثناء « الّا ابا جعفر بن بابويه » ( شيخ صدوق ) را هم اضافه كرده است كه شمول حكم را نسبت به باقى تحت الاستثناء تأكيد مىكند و مىرساند كه متكلم در مقام ذكر استثنا هم بوده و با اين حال تنها اين يك مورد را ذكر كرده است ، و مراد از استغراق استغراق حقيقى است نه عرفى خلاصه استثناء متصل هم شمول حكم را تأكيد مىكند ، ولى استثناء منقطع تأكيد بيشترى را مىرساند چنانچه توضيح آن از كلام مرحوم آقاى داماد - قدس سرّه - در جلسهء قبل گذشت .\r\n« * و السلام * »\r\n\r\n\r\n","description":"","footnote":"\r\n( 1 ) رسائل الشريف المرتضى 3 : 310 ، گفتنى است كه اين عبارت مرحوم سيد سبب گرديده است كه مولى أبو الحسن شريف عاملى رساله تنزيه القميين را در پاسخ بدان به رشته تحرير درآورد كه چند بار چاپ شده است كه جديدترين آنها در مجله تراثنا ، شماره 52 درج شده است .\r\n","page_name":" 409 ","page_number":409},
  {"content":"\r\n\r\n\r\n16 / 9 / 1377 دوشنبه درس شمارهء ( 49 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسهء قبل و اين جلسه :\r\nدر جلسهء قبل اين بحث مطرح شد كه آيا دليل عامى بر اين مطلب وجود دارد كه زن بايد تمام بدن خود را بپوشاند هر چند اين ادلهء عام وجوب ستر توسط ادلهء خاص تخصيص خورده باشد ؟ در اين جلسه سه دليل كه در اين زمينه مطرح شده مورد بحث قرار خواهند گرفت : ( 1 - آيهء وجوب غضّ ، 2 - آيهء حرمت ابداء زينت  ( لا يُبْدِينَ زِينَتَهُنَّ إِلَّا ما ظَهَرَ )  3 - و رواياتى كه در بارهء زن تعبير به عورت كرده‌اند . ) بحث اين است كه آيا اينها دلالت بر چنين عمومى دارند يا نه ؟\r\n* * * \r\nالف - بحث در بارهء دلالت آيهء غضّ بر عموم وجوب ستر :\r\n( دلالت اين آيه بر ستر بالالتزام است . )\r\n\r\n1 ) تقريب استدلال به آيه :\r\nبر طبق اين استدلال ، با ثبوت حرمت عدم غضّ بصر به نحو عموم بنابر آيهء شريفه ، حرمت مقدمات آن ، از جمله كشفِ وجه توسط زن ، نيز ثابت مىشود و در نتيجه لزوم ستر به نحو عموم براى وى وجود دارد .\r\nالبته بايد توجه داشت كه اين استدلال مبتنى بر اين است كه دلالت مطابقى آيه بر حرمت نظر به نحو عموم پذيرفته شود و در اين فرض است كه مىتوان بالالتزام دلالت آن بر وجوب ستر را قابل طرح و بررسى دانست .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\n2 ) اشكال استاد - مد ظله به استدلال مذكور :\r\nاوّلًا : دلالت مطابقى آيه بر حرمت نظر و وجوب غضّ بصر به نحو عموم ممنوع است و ما چنين دلالتى را قبول نداريم . زيرا اگر فرض كنيم كه ( مِن ) در آيه تبعيضى باشد ، مفهوم آيه وجوب غضّ براى بصرِ خائن به عنوان بعضى از بصر ( تعبير  « خائِنَةَ الْأَعْيُنِ »  نيز در قرآن كريم آمده است . ) خواهد بود . ولى مصاديق عين خائن و غير خائن از آيهء شريفه فهميده نمىشود و آيه در اين جهت ابهام دارد و بايد از ادلّهء ديگر بدست آيد كه از باب مثال وجه و كفين حرمت نظر دارد يا نه ؟ بنابراين اگر به دليلى نظر به وجه و كفين يا عضوى ديگر ترخيص شود ، منافات و تعارض با آيه نخواهد داشت ، زيرا آيه در اين صورت عموم نخواهد داشت ( بر خلاف نظر مرحوم آقاى داماد كه تبعيض بودن ( مِن ) را مخلّ به عموم آيه نمىدانستند . )\r\nاما اگر من را تبعيضى ندانيم ( هم چنان كه اين فرض صحيح است ، زيرا معناى « غضّ من طَرْفِه » با « غضّ طَرْفَه » يكسان مىباشد ) در اين صورت چون متعلق غضّ در آيه ذكر نشده ، بايد به تناسب حكم و موضوع ، حكم را مختصّ به مواردى بدانيم كه واجب السّتر است ، جامع عرفى متناسب با متعلق حكم در آيه اين است كه « آنچه ما دستور ستر مىدهيم » شما هم نگاه نكنيد و غض بصر كنيد و صحيح نيست كه بگوييم جامع عرف احد الامرين ( / سوأة موافق و تمام بدن مخالف ) مىباشد و بر شما واجب است از يك چنين امرى غض بصر كنيد ، ولى اينكه چه مواردى وجوب ستر دارد يا ندارد ؟ از آيه فهميده نمىشود . اگر فرضاً بگوييم مراد از  « إِلَّا ما ظَهَرَ »  وجه و كفين است ، آيهء غض دال بر وجوب غض ( و بالملازمه وجوب ستر ) نسبت به غير وجه و كفين خواهد شد و از ابتدا متعلّق غضّ به نحو متضيّق و متخصّص خواهد بود . پس براى آيه عمومى نخواهد بود كه بعد ببينيم مخصص دارد يا نه ؟ از اول متخصص است . آنها كه لازم الستر است و به عبارت ديگر  « إِلَّا ما ظَهَرَ »  تخصيص ادله ستر هست ولى تخصيص عموم آيه غضّ نيست .\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nثانياً : بر فرض كه دلالت مطابقى آيهء غض پذيرفته شود ، ملازمهء مذكور قابل مناقشه است . زيرا ما هر چند ملازمهء ميان حرمت غضّ و وجوب ستر را پذيرفتيم ، ولى گفتيم كه اين ملازمه را به عنوان يك اصل ظاهرى اقتضايى مىتوان پذيرفت و استدلال ما اين بود كه اگر احراز شود فعلى كه به دو فرد وابسته است مبغوض مولى مىباشد ، حكم اقتضايىِ عقل ، لزوم اجتناب از آن توسط هر دو فرد است ، مگر آنكه با دليلى اجتهادى خلاف آن يعنى ترخيص مولى در مورد آن ثابت شود . اين اصل اقتضائى داخل ظواهر الفاظ نيست و از ادله اجتهادى نيست . بلكه از احكام اقتضايى عقل است . و اصلى است از اصول كه اگر دليل اجتهادى ( مثل ظواهر ) در مقابل آن بود ديگر اين اصل اعتبارى ندارد و آن دليل بر اين اصل ورود پيدا مىكند . امّا بايد توجه داشت كه اين استدلال تنها در مواردى جارى بود كه زن مىداند و يقين دارد كه مرد به او نگاه مىكند . ولى در صورتى كه يقين و عمد در كار نباشد ، تلازم مذكور در صورتى است كه يقين دارد كه نامحرم نگاه مىكند و مبغوض مولى حاصل مىشود ( آن هم آنجايى كه نامحرم تعمد در نگاه كردن دارد و الا اگر چشمش بيفتد كه مبغوض مولى نيست ) در اينجا تلازم اقتضائى كه عرض شد ، خواهد بود . بلكه اگر صرفاً معرضيت در برابر نامحرم تحقق يافته باشد ، چنين اصل عقلى و ملازمه‌اى وجود ندارد و مجراى اصل برائت است ( مگر در صورت وجود دليلى ديگر ) . مورد بحث ما نيز اين است كه آيا در بارهء وجه و كفين و قدمين و امثال اينها دليل عام بر وجوب ستر حتى با احتمال اينكه نظر شخصى تصادفاً به آنها بيفتد ، وجود دارد يا نه ؟ پس تنها صورت قطع به نظر ، مورد بحث ما نيست . بنابراين ما در موضع بحث قائل به ملازمهء ظاهرى و اقتضائى مذكور نيستيم و ملازمه را نفى مىكنيم . خلاصه بر فرض كه پذيرفتيم طبق آيه غضّ نمىتوان به وجه و كفين من غير لذة هم نگاه كرد در صورتى ملازمهء عقلى محل بحث با وجوب ستر پيدا مىكند كه زن بداند او متعمداً نگاه خواهد كرد ( يعنى مبغوض مولى محقق مىشود ) و چون با ستر چنين مبغوضى حاصل نمىشود در\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nاينجا ملازمه را مىگوييم و مىگوييم كه بايد ستر كند الا اينكه دليلى اجتهادى بر عليه اين اصل عقلائى اقامه شود و ترخيصى از مولى حتى در موارد نظر عمدى به وجه و كفين صادر شده باشد . ولى مورد بحث در اينكه ستر واجب است يا نه ؟ اين است كه وجه و كفين هم مثل ساير اعضاء بدن زن ( مثل سوأة و . . . ) است يا نه ؟ كه لزوم ستر باشد و لو يقين نداشته باشد و اتفاقاً نگاه به او پيش بيايد . مسلماً دليلى نداريم و آن اصل اقتضائى عقلائى كه منحصر به يقين به نظر تعمدى نامحرم كه قائل بوديم اينجا نمىآيد .\r\n\r\nب - بحث در بارهء دلالت « لا يبدين زينتهنّ الّا ما ظهر » بر عموم وجوب ستر :\r\n( اين آيه دلالت مطابقى بر ستر دارد و مستقيماً مربوط به ستر است )\r\n\r\n1 ) تقريب استدلال :\r\nاستثناى در آيهء شريفه به دو صورت تحليل شده است : يكى استثناء منقطع كه مرحوم آقاى شعرانى و مرحوم آقاى داماد ( رحمهما الله ) نظرشان اين بود . به اين بيان كه مراد از مستثنى موارد ظهور غير اختيارى است و خارج از تكليف است و اساساً داخل در مستثنى منه نيست بنابراين ذكر و عدم ذكر مستثنى در نتيجهء مفاد آيه تأثيرى ندارد و در حقيقت براى تأكيد بر مطلبى است كه بدون استثناء هم فهميده مىشود و مفاد آيه اين است كه ابداء زينت و اين كه زن خودش را به نامحرم نشان بدهد حرام است و استثنائى هم ندارد و بالعموم وجوب ستر وجه و كفين هم از آن استفاده مىشود .\r\nدوم استثناء متصل به اينكه مراد از  « ما ظَهَرَ »  و مستثنى در آيه شريفه خصوص ثياب است . پس به موجب اين آيه تنها چيزى را كه زن مىتواند ابداء كند فقط ثياب است و باقى موارد از جمله زينت‌ها و بدن و وجه و كفين و . . . بايد مستور بماند .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\n( توجه : بحث استاد در خصوص عدم استبعاد اينكه مراد از « ما ظهر » در آيه شريفه ثياب باشد را بعد از تقريب استدلال و نقد آن ، به صورت بحث مستقل تقديم مىكنيم . )\r\nپس ملاحظه مىشود در هر دو تحليل از استثناء ، عمومى براى آيهء شريفه اثبات مىشود و آن وجوب ستر در حق زن مىباشد كه بايد زينتهاى خودش را تمام عيار بپوشاند .\r\n\r\n2 ) نقد استدلال :\r\nاولًا تعبير مسامحى به استثناى منقطع در كلام آن دو بزرگوار را پيشتر به آن پرداختيم و اما اينكه استثناى متصل باشد و مراد از ما ظهر ، ثياب باشد ، بعد از اين بحث مىكنيم و استبعادى ندارد .\r\nاما جواب از اين استدلال : اين كه دليلى وجود ندارد كه متعلق حكم ( يعنى مستثنى منه ) بدن باشد و اينكه از  « زِينَتَهُنَّ »  در آيه شريفه بدن زنها اراده شود قابل مناقشه است و با هيچ ظهورى از اين لفظ آن معنى استفاده نمىشود .\r\nتوضيح ذلك : حمل كردن زينت بر بدن با يكى از سه طريق ، ممكن است : اول آنكه آن را مجاز در حذف بدانيم و بگوييم كه مراد « مواضع زينتهنّ » بوده است . ديگر آن كه به نحو مجاز در كلمه به علاقهء حال و محل به خود بدن واژهء زينت اطلاق شده باشد . سوم اينكه به معناى كنايى مراد از عدم ابداء زينت را حرمت ابداء محلّ زينت بدانيم ، زيرا با نشان دادن انگشتر يا سرمه مثلًا خود دست يا چشم هم ابداء مىشود .\r\nهر چند اطلاق زينت بر بدن به يكى از اين تصويرات ممكن است ، ولى دليل و قرينه‌اى در آيهء شريفه وجود ندارد تا اين اطلاق را تصحيح كند و ما از ظهور حقيقى آن دست برداريم . در آيهء شريفهء : « و لا يضربن بارجلهنّ ليعلم ما يخفين من زينتهنّ » نيز مراد از زينت را خلخال دانسته‌اند و مصداق ظاهر زينت نيز زيورآلات مىباشد نه بدن .\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nاشكال دوم در اينجا اين است كه بر فرض مراد از زينت را ( مجازاً ) بدن بدانيم ، خطاب آيه اختصاص به زنان زيبا خواهد داشت ؛ چه آنكه واضح است زنهاى بدمنظر بدنشان زيبائى و زينتى ندارد پس شامل آنهايى كه بدقيافه و بدمنظر هستند نخواهد شد ، در حالى كه خطاب آيه عام بوده شامل اينها نيز مىباشد . بنابراين نمىتوان زينت را به معناى بدن يا مفهومى عام كه شامل بدن شود ، دانست و متفاهم عرفى از اين واژه با توجه به اطلاقات قرآنىِ آن ، اين معنا نيست .\r\n\r\n3 ) بحث تفسيرى در تطبيق « ما ظَهَرَ » بر ثياب\r\nاين نظر كه مراد از ما ظهر ثياب باشد ، معناى بعيدى نيست و قائلين بسيارى دارد ، چند نفرى را قبلًا ذكر كرديم و از جمله ابن مسعود ، حسن بصرى ، مرحوم طبرسى در جوامع الجامع ، فاضل مقداد در كنز العرفان ، فاضل هندى در كشف اللّثام ، مرحوم صاحب جواهر ( كه فرموده : لا يبعد ) و مرحوم شيخ طوسى ( كه قول ابن مسعود را احوط دانسته ) .\r\nبه علاوه ، به نظر مفسّرين مفهوم آيهء شريفهء  « خُذُوا زِينَتَكُمْ عِنْدَ كُلِّ مَسْجِدٍ »  اين است كه شما هنگام طواف يا ورود در هر مسجدى لباسهاى خود را برداريد و عريان وارد مسجد نشويد . شأن نزول اين آيه بر طبق روايات متعدّد آن بوده كه اعراب بجز قريش هنگام ورود به مسجد الحرام براى انجام طواف لباسهاى خود را بدين بهانه كه ما در آن‌ها گناه مرتكب شده‌ايم درمىآوردند و مردان در روزها و زنان در شبها عريان طواف مىكردند . از جمله مواردى كه حضرت على - عليه السلام - با قرائت سورهء برائت بر آنان شرط فرمود و تهديد كرد آن بود كه بايد طواف خود را با لباس انجام دهيد و گرنه مجازات خواهيد شد . پس حمل « ما ظهر » بر ثياب از نظر قرآنى اشكال ندارد و ممكن است .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\n\r\n4 ) نظر مرحوم آقاى مطهرى در بارهء اين نظريه :\r\nايشان فرموده‌اند كه نظر ابن مسعود قابل قبول نيست . زيرا آنچه نهى از ابداء آن شده لباس نيست تا گفته شود كه مراد از استثناء ما ظهر ثياب است . بنابراين مراد از ما ظهر نمىتواند لباس باشد و تنها سخن ابن عباس كه در برخى روايات هم آمده قابل قبول است .\r\n\r\nنقد استاد - مد ظله - نسبت به كلام مرحوم مطهرى :\r\nاوّلًا : امكان اينكه مراد از مستثنى منه در آيهء شريفه ثياب باشد ، بعدى ندارد و نمىتوان حمل آن را بر لباس بعيد دانست . زيرا نهى از ابداء لباس در حد توصيهء اخلاقى در روايات وجود دارد و روايات متعددى گفته‌اند كه بهتر است كه زن از خانه بيرون نرود و خانه‌دارى كند . البته اينها در حدّ توصيه و حكم اخلاقى است و حكم الزامى نيست ، زيرا مصالحى در كار بوده كه خداوند اين الزام را نسبت به وى مقرّر نكرده و ابداء ثياب را جايز دانسته است . بنابراين نمىتوان گفت كه ثبوتاً امكان حكم به حرمت ابداء ثياب وجود ندارد .\r\nثانياً : به فرض كه ثبوت چنين حكمى استحاله داشته باشد ، در اين صورت صرف استحالهء مزبور دليل بر آن نيست كه استثناء صحيح نباشد ، زيرا اگر استحالهء ثبوت حكم از ناحيهء خود حكم باشد و خروج موضوعى نباشد ( يعنى مخصص نباشد ) ، استثناى مذكور در واقع مخصّص متّصل است ، هر چند از آن تعبير به استثنا مىشود ، مانند « لا إله الا اللّه » كه در آن ورود نفى بر سر « اللّه » مستحيل است ، ولى چون استثناء و تخصيص متّصل است ، مىتوان آن را به كار برد . با آن كه اصل حكم مستحيل مىباشد . همچنين گاه استثنا براى تأكيد مطلب آورده مىشود ، مانند اينكه گفته مىشود كه اين مطلب را همه فهميدند مگر خواجه حافظ شيرازى . در اينجا مراد از استثنا صرفاً تأكيد مىباشد .\r\n\r\n","description":"","footnote":"","page_name":" 416 ","page_number":416},
  {"content":"\r\n\r\n\r\nج ) دليل سوم - رواياتى كه براى عموم وجوب ستر ، زن را عورت دانسته :\r\n\r\n1 ) بيان استدلال :\r\nروايات متعدّدى وجود دارد كه در آن‌ها در بارهء زن تعبير به ( عورت ) شده است و هيچ استثنايى هم نزده‌اند . بنابراين با توجه به اينكه تمام بدن زن عورت مىباشد و ستر عورت نيز قطعاً واجب است ، وجوب ستر به نحو عام وجود دارد .\r\nاين استدلال در درس مرحوم آقاى بروجردى ( ره ) مطرح شد و ايشان اين استدلال را در درسشان پرورش دادند . برخى حضار اشكال كردند كه عورت به معناى « سوأة » نيست و مراد از « بيوتنا عورة » و امثال آن تشبيه بيوت به آلت نمىباشد .\r\nبه نظر مىرسد كه مراد مرحوم آقاى بروجردى نيز اين نبوده و كلام ايشان اشتباه فهميده شده است زيرا از پيامبر اكرم ( ص ) در مقام عصمت كه در بارهء زن تعابيرى لطيف و محترمانه كرده‌اند ( مانند اين كلام امير المؤمنين كه : « انّها ريحانة » ) ، بعيد است كه وى را تشبيه به سوأه و امثال آن بكنند . عورت بنابر روايات و تعابير اهل لغت چيزى است كه بايد مخفى بماند و ظهور آن پسنديده نيست . ظاهراً مراد مرحوم آقاى بروجردى هم همين بوده كه از احاديثى مانند « النساء عيّ و عورة » برمىآيد كه زن بايد مستور بماند و از آنجا كه هيچ تخصيصى و استثنايى هم نخورده است ، به نحو عموم دال بر وجوب ستر است .\r\n\r\n2 ) روايات مورد استدلال :\r\nاين روايات را هم صحاح ستّه و هم اهل سنت نقل كرده‌اند و در منابع حديثى اماميه هم روايات متعددى در اين باره يافتيم ، از جمله روايت ابن ابى عمير « 1 » از هشام بن سالم از امام صادق ( ع ) از پيامبر اكرم ( ص ) ، نيز روايت مسعدة بن صدقة « 2 » از امام\r\n\r\n\r\n","description":"","footnote":"\r\n( 1 ) وسائل الشيعة ، طبع آل البيت ، ج 20 ، ابواب مقدمات النكاح ، باب 24 ، ص 66 ، ح 4 به نقل از فقيه ج 3 ، ص 247 ، ح 3 و كافى ، ج 5 ، ص 535 ، ج 4 ، البحار ، ج 100 ، ص 252 ، ح 50\r\n( 2 ) وسايل الشيعة ج 20 طبع آل البيت باب 131 ص 234 از ابواب النكاح ح 1 به نقل از كافى ج 5 ، 234 / 1\r\n","page_name":" 417 ","page_number":417},
  {"content":"\r\n\r\nصادق ( ع ) از پيامبر اكرم ( ص ) ، روايت فاطمه بنت الحسين ( ع ) « 1 » از حضرت امام حسين ( ع ) از امير المؤمنين ( ع ) از پيامبر ( ص ) ، روايت موسى بن جعفر ( ع ) « 2 » كه اين روايات در منابعى مانند جعفريات ، دعائم الاسلام « 3 » ، كافى ، فقيه ، و بالتبع در بحار ، وسائل و مستدرك نقل شده و در تمامى آن‌ها از نساء به عورت تعبير شده است .\r\n\r\n3 ) پاسخ استاد - مد ظله - به استدلال مزبور :\r\nبه نظر مىرسد كه اين روايات از ادلهء عامهء لزوم ستر نباشد ، زيرا حكمى كه بر عورت بودن زن شده ، حكمى است مربوط به آداب و اخلاق نه حكم الزامى شرعى .\r\nمثلًا تعبير شده : « النّساء عيّ و عورة ، فاستروا العورة بالبيوت » يا « فاحبسوهن فى البيوت » و امثال آن . اين احكامى كه بر عورت بودن زن متفرّع شده ، بلا اشكال واجب و الزامى نيست و بيرون رفتن زن از خانه و امثال آن حرام شرعى نمىباشد ( البته اگر حكم وجوب ستر را مطابق فتاوا رعايت كرده باشد ) بنابراين روايات مزبور در صدد بيان يك حكم اخلاقى و يك اصل اوّلى اخلاقى ( مستور بودن زن ) مىباشد و به ما نحن فيه كه بحث الزامى شرعى مىباشد ، مربوط نمىشود . به بيان ديگر ، اين روايات دلالت بر مطلق كراهت خروج از بيوت براى زنان دارد كه برخى مراتب آن حرام و برخى ديگر مكروه مىباشد و عنوان جامع همان مطلوبيت ترك خروج از بيوت است .\r\n\r\nنتيجه بحث :\r\nنتيجه مىگيريم كه دلالت اين روايات همانند آيات بر عموم وجوب ستر تمام نيست . و ما دليل عامى بر مطلب مذكور نداريم . البته روايات خاصّى در مسأله وجود دارد كه ممكن است براى لزوم ستر وجه و كفين به آنها استدلال شود . اين ادله خاصّه در جلسات بعد مورد بررسى قرار خواهند گرفت ، ان شاء الله تعالى . « * و السلام * »\r\n\r\n\r\n","description":"","footnote":"\r\n( 1 ) وسائل ، طبع آل البيت ، ج 20 ، ابواب مقدمات النكاح ، باب 24 ، ص 66 ، ح ، 6 و بحار ، ج 100 ، ص 251 ، ج 48\r\n( 2 ) بحار الانوار ، ج 100 ، ص 250 ، ح 40 و 43 .\r\n( 3 ) - رجوع شود به مستدرك الوسائل ، طبع آل البيت ، ج 1 ابواب مقدمات النكاح ، باب 21 ، ص 181 - 182 احاديث 1 و 3 .\r\n","page_name":" 418 ","page_number":418},
  {"content":"\r\n\r\n\r\n17 / 9 / 1377 سه‌شنبه درس شمارهء ( 50 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسهء قبل و اين جلسه :\r\nدر جلسهء گذشته در بارهء ادلهء عامهء وجوب ستر صحبت كرديم و سه دليلى را كه ادعا شده بود ، بررسى كرديم و به اين نتيجه رسيديم : دليل عامى كه بر وجوب ستر دلالت كند ، نداريم و ادلهء خاصه به بعد موكول شد . اينك ادلهء عامّه حرمت نظر را بررسى مىكنيم تا معلوم شود آيا دليلى عامى داريم كه بر حرمت نظر به وجه و كفين دلالت كند يا نه ؟\r\n* * * بحث امروز ما در ادلهء عامه‌اى است كه بر حرمت نظر دلالت مىكند تا در مخصصاتش بحث شود و در بارهء ادلهء خاصه در آينده بحث خواهد شد .\r\n\r\nالف - دليل اوّل : « قُلْ لِلْمُؤْمِنِينَ يَغُضُّوا مِنْ أَبْصارِهِمْ . . .  وَ قُلْ لِلْمُؤْمِناتِ يَغْضُضْنَ مِنْ أَبْصارِهِنَّ » \r\nمرحوم آقاى داماد اين آيه را از ادلّهء عامه تحريم نظر مىدانند . و از نظر ايشان تفاوتى نمىكند كه « مِن » تبعيضيه باشد يا غير تبعيضيه !\r\nما بر عكس فرمايش ايشان ، قائل شديم كه « مِن » براى تبعيض باشد يا غير تبعيض ، آيه چنين دلالتى ندارد زيرا اگر براى تبعيض باشد ، معناى آيه شريفه آن است كه از عين و بصر خائنه بايد چشم پوشيد چون « مِن » بر سر « بصر » آمده كه اسم براى « ديده » است و چون ما دو نوع ديده و عين داريم ، عين خائنه و غير خائنه ، مثل يد امينه و يد خائنه ، لذا آيهء شريفه مردم را از چشم خيانتكار بازداشته و فرموده كه چشم خود\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nرا پايين بيندازد و مشاهده نكند . اما اين كه چشم خيانتكار ، چه چشمى است ؟ بايد از سنت معلوم گردد . مثلًا اگر از روى شهوت باشد ، چشم خيانتكار است يا نه ؟ يا چنانچه به مو و بدن و عورت نگاه كند ، چشم خيانتكار است يا نه ؟\r\nاگر به وجه و كفين نگاه كرد ، آيا چشم خيانتكار است يا نه ؟ به سنت بايد مراجعه كرد و از آيهء شريفه استفاده نمىشود .\r\nو اگر « مِن » براى تبعيض نبود - كما هو المختار - مثل « و اغضض من صوتك » است . در لغت هم غالب اهل لغت گفته‌اند : « غضّ طرفه » و « غضّ من طرفه » و هر دو را به يك معنا دانسته‌اند . و چون مىدانيم آيه شريفه امر به چشم‌پوشى از همه موجودات نكرده است ، بلكه به تناسب حكم و موضوع ، حدّ و حدودى دارد و به نظر ما آن حدّ همين است كه از آنچه كه دستور ستر داده شده ، بايد چشم‌پوشى كرد . امر به ستر ، مقدمه براى نيفتادن چشم ديگران است ، لذا ديگران هم نبايد نگاه كنند . مراد ، چشم چشم‌پوشى از چيزهايى است كه شارع مقدس عنايت به مستور بودنش داشته و اما اينكه چه چيزهايى دستور ستر دارد ؟ آيه به آن نظر ندارد . لذا نمىتوان از آيهء شريفه استفاده كرد كه پس وجه و كفين استثناء نيست .\r\n\r\nب - دليل دوم : آيهء شريفه « لا يُبْدِينَ زِينَتَهُنَّ إِلَّا ما ظَهَرَ مِنْها . . .  وَ لا يُبْدِينَ زِينَتَهُنَّ إِلَّا لِبُعُولَتِهِنَّ أَوْ . . . » \r\n\r\nاستدلال آقاى خوئى « 1 »\r\nآقاى خوئى در استدلال به آيه فوق « 2 » ، بيانى دارند كه از خود آيهء شريفه حرمت نظر به نحو الاطلاق استفاده مىشود . مىفرمايند : « بداء » به معناى « ظهر » است ، آيه  « بَدَتْ \r\n\r\n\r\n","description":"","footnote":"\r\n( 1 ) نقل كردند كه در اين اواخر رساله‌اى در موضوع مورد بحث ما نوشته شده تحت عنوان « اسداء الرغاء فى مسألة الحجاب » توسط فردى هندى بنام سيد محمد باقر لكهنويى كه همين مطلب مورد نظر آقاى خوئى در آنجا هست . رساله‌اى است در دو جلد و مفصل ، كه بايد ملاحظه كرد ، چنانچه مطلب قابل توجهى داشت ، مطرح مىكنيم .\r\n( 2 ) المبانى فى شرح العروة ص 41 در رد استدلال قائلين به جواز نظر به وجه و كفين بالآيه كه آيهء شريفه از ادلهء حرمت نظر است نه جواز نظر .\r\n","page_name":" 420 ","page_number":420},
  {"content":"\r\n\r\n لَهُما سَوْآتُهُما »  يعنى ساتر از آدم و حوا از بين رفت و مكشوف العورة شدند ( ظهر لهما ) .\r\n« و ابدى » يعنى عريان شد ، به طورى كه اگر كسى هم نباشد و شخص عورتش را آشكار نمايد ، « ابدى » صدق مىكند ، و به عبارت ديگر « ابدى » كنار زدن ساتر است به طورى كه اگر كسى بخواهد نكاح كند ، مانعى نباشد . پس استعمال « ابدى » بالفعل ملازمه ندارد كه كسى هم حاضر باشد ، اگر كسى هم نباشد ، باز اين لغت ، صادق است و گفته مىشود : « ابدى سوأته » ، ولى « ابدى لشخص » در جايى استعمال مىشود كه حتماً شخصى در كار باشد و بدون وجود شخص گفته نمىشود « ابدى له » بر خلاف « ابدى وجهه يا ابدى يده يا ابدى فرجه » كه اعم از اين است كه فردى باشد تا ببيند يا نباشد .\r\nدر آيهء شريفه ، ابتدا مىفرمايد  « لا يُبْدِينَ زِينَتَهُنَّ إِلَّا ما ظَهَرَ مِنْها »  يعنى ابداء ما ظهر بلامانع است ولى ابداء غير ما ظهر و زينت پنهانى ، حرام است . تناسب حكم و موضوع در اين تعبير اقتضا مىكند كه در فرضى كه يقين داريم ناظرى در كار نيست ، ابداء حرام نباشد چون وجوب ستر نفسى نيست ، ولى در فرضى كه يقين به نبودن ناظر نداريم و احتمال وجود ناظر را مىدهيم ، پوشاندن لازم و ابداء حرام است و اگر كسى به بهانه اينكه يقين به وجود ناظر نداريم ، بدن خود را نپوشاند و به كوچه برود ، به خطاب  « لا يُبْدِينَ زِينَتَهُنَّ إِلَّا ما ظَهَرَ مِنْها »  عمل نكرده است . پس احتمال وجود ناظر كافى است تا لزوم ستر ، ثابت باشد . البته اينكه  « ما ظَهَرَ »  چيست ؟ بعداً بحث خواهيم كرد ، ولى اگر به حسب روايات آن را وجه و كفين دانستيم ، معنايش اين است كه وجه و كفين مانند ساير بدن و عورت نيست « 1 » ، چون با وجود احتمال ناظر هم شخص حق ندارد با بدن عريان به كوچه برود ، ولى پوشاندن وجه و كفين به صرف احتمال وجود ناظر لازم نيست و كشف آن جايز است و تنها در فرض يقين به وجود ناظر ، بايد بپوشاند .\r\n\r\n\r\n","description":"","footnote":"\r\n( 1 ) توضيح : جملهء اخير يعنى حرمت كشف وجه و كفين در فرض يقين به وجود ناظر ، مفاد اين بخش از آيهء شريفه نيست و با بيانى كه آية الله خويى در بخش ديگر مىفرمايند ، استفاده مىشود .\r\n","page_name":" 421 ","page_number":421},
  {"content":"\r\n\r\nاما در بخش ديگر آيهء شريفه  « لا يُبْدِينَ زِينَتَهُنَّ إِلَّا لِبُعُولَتِهِنَّ »  فرض وجود ناظر و رؤيت او شده است ، منتهى ناظرين را دو دسته مىكند ، و يك دسته از آنها را از حرمت ابداء زينت ، استثناء مىنمايد . لذا اگر كسى بداند ، ناظرى در كار است و شخص ناظر از افراد مورد استثناء نيست ، ابداء زينت جايز نيست و حتى در اين فقره ،  « ما ظَهَرَ »  استثناء نشده است ، يعنى حتى ابداء وجه و كفين ( بنابراين كه  « ما ظَهَرَ »  ، وجه و كفين باشد ) هم جايز نيست ، ما دليلى بر استثناء نداريم چون نهى شده كه نسبت به اشخاص ابداء زينت كند و هيچ عضوى هم استثناء نشده ، گرچه از حيث ناظر بعضى از ناظرين استثناء شده‌اند .\r\nسپس مىفرمايند : جواز كشف با جواز نظر ملازمه ندارد ، چه بسا كه كشف جايز باشد ولى نگاه كردن حرام باشد ، - چنانچه آقاى داماد هم مىفرمودند - ولى بين وجوب ستر و حرمت نظر ملازمه هست ، چون ستر جنبه مقدمى براى ترك نگاه دارد ، اگر گفتند : كشف بر شما حرام است ، براى آنست كه ديگران نبينند و نگاه كردن بر ديگران حرام است .\r\nبنابراين از فقره ثانيه در آيه شريفه يعنى  « لا يُبْدِينَ زِينَتَهُنَّ إِلَّا لِبُعُولَتِهِنَّ »  به ضميمه مقدمهء فوق استفاده مىشود كه با فرض قطع به وجود ناظر ، بر زن ، ستر بدن بدون استثناى عضوى ، واجب است و بالملازمه نظر هم بر مرد حرام است . پس اين آيه از ادلهء عامهء حرمتِ نظر است .\r\n\r\nنقد استدلال آقاى خوئى توسط استاد - دام ظلّه\r\nبه نظر ما فرمايش ايشان تمام نيست ، نه  « لا يُبْدِينَ زِينَتَهُنَّ إِلَّا ما ظَهَرَ مِنْها »  اختصاص به صورت احتمال و شك دارد و نه  « لا يُبْدِينَ زِينَتَهُنَّ إِلَّا لِبُعُولَتِهِنَّ »  ناظر به صورت قطع و يقين است و هر دو اعم هستند ، همانطور كه در علم اصول ملاحظه كرده‌ايد ، احكام به « موضوعات واقعى » تعلق مىگيرد نه « موضوعات معلومه » ، علم شرط تنجز تكليف است نه شرط فعليت . آيه شريفه  « وَ لا يُبْدِينَ زِينَتَهُنَّ إِلَّا لِبُعُولَتِهِنَّ »  در مقام بيان حكم واقعى است\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nو صورتى را فرض كرده كه ناظرى باشد ، ولى اينكه وجود ناظر معلوم باشد يا مشكوك ؟ دخالتى در اين حكم ندارد و آيه در صدد آن نيست ، « كشف » در مقابل ناظر ، مبغوض شرع است ، چه علم به وجود ناظر داشته باشد و چه احتمال وجود ناظر را بدهد ، البته مقام تنجز ، مقام ديگرى است و مربوط به صورت علم است و در اين صورت ، اگر شخص كشف نمود ، مجازات مىشود ، ولى قيد « أن يكون معلوماً » جزء موضوع نيست .\r\nوجداناً چنين نيست كه  « لا يُبْدِينَ زِينَتَهُنَّ إِلَّا ما ظَهَرَ مِنْها »  صورت شك را متعرض باشد و صورت قطع هم بالاولويه فهميده شود ، بلكه صورت شك و علم به وجود ناظر در بيان حكم ملاحظه نشده است ، در هر صورت شخص مشمول حكم  « لا يُبْدِينَ زِينَتَهُنَّ »  هست « 1 » ، لذا اختصاص استثناء  « ما ظَهَرَ » *  به صورت شك به وجود ناظر وجهى ندارد ، همانطور كه مستثنى منه شامل هر دو صورت مىشود ، اطلاق مستثنى هم ، هر دو صورت را شامل مىشود ، پس ابداء زينت آشكار حرام نيست چه در فرضى كه يقين به وجود ناظر هست و چه در فرضى كه وجود ناظر مشكوك است و تنها در معرض نگاه ديگران قرار مىگيرد .  « لا يُبْدِينَ زِينَتَهُنَّ »  مطلق است ، نه اطلاق ، عموم سلب است نه سلب العموم ، يعنى زينت مخفى را حق ندارى آشكار كنى ، چه علم به وجود ناظر داشته باشى ، و چه در معرض نگاه ناظر قرار دهى هر چند علم به وجود ناظر نداشته باشى ، ولى زينت آشكار  ( ما ظَهَرَ )  استثناء شده و اطلاقش اقتضاء مىكند كه صورت علم و شك آن يكسان باشد چه علم به وجود ناظر داشته باشى و چه علم نداشته باشى و تنها در معرض قرار دهى ، زينتِ آشكار بلامانع است .\r\nپس اينكه آقاى خوئى فرمودند استثناء  ( ما ظَهَرَ )  در آيه اول ، در آيه دوم نيست ، ناتمام است ، زيرا بعد از اينكه فرمود :\r\n « لا يُبْدِينَ زِينَتَهُنَّ إِلَّا ما ظَهَرَ مِنْها »  ، چه با علم به وجود ناظر و چه با شك به وجود\r\n\r\n\r\n","description":"","footnote":"\r\n( 1 ) يعنى چه بدانى ناظر هست و چه ندانى و شك داشته باشى حق ابداء زينت ندارى .\r\n","page_name":" 423 ","page_number":423},
  {"content":"\r\n\r\nناظر ، در آيه  « لا يُبْدِينَ زِينَتَهُنَّ إِلَّا لِبُعُولَتِهِنَّ »  به استثناى در آيه قبل اكتفا شده و نيازى به تكرار نيست . مثل اين است كه بگوييد : « ربا با اين خصوصيات - مثلًا همجنس - حرام است » ، سپس بگوييد : « ربا بين والد و ولد استثناء است » يا « ربا بين زوج و زوجه استثناست » يعنى همان ربايى كه خصوصيات و استثنايش قبلًا ذكر شد ، در اين دو مورد استثناست ، نيازى نيست خصوصياتى كه قبلًا براى رباى محرم ذكر گرديد ، دوباره در اينجا تكرار كنيد .\r\nپس اين آيه هم از ادله عامهء حرمت نظر نيست و بايد از جاى ديگر بحث اينكه  ما ظَهَرَ  در آيه چيست ؟ را روشن كنيم .\r\n\r\nج - دليل سوم : روايات\r\nبه رواياتى « 1 » هم چون « النظر سهم من سهام ابليس » ، « النظر زنا العين » ، « كم من نظرة اورثت حسرة طويلة » براى اثبات حرمت نظر به عنوان ادله عامه - صرفنظر از موارد استثناء - استدلال شده است . همچنين رواياتى كه مىگويد : كسى كه به خانه همسايه نگاه كند و چشمش به موى زن يا بدن او بيفتد ، لعنت خداوند بر او باد .\r\nدر روايت محمد بن سنان مىگويد : علت اينكه نگاه به مو حرام شده ، بخاطر آن است كه مردان تهييج مىشوند . لذا مو و آنچه تشبيه به مو است ، حرام است .\r\nآقاى خوئى « 2 » در بارهء روايت « النظر سهم من سهام ابليس » مىفرمايند ، اينكه نگاه به تير تشبيه شده ، بخاطر آن است كه تيرى كه تيرانداز پرتاب مىكند ، دو صورت دارد ، گاهى به هدف اصابت مىكند و گاهى به خطا مىرود « نگاه هم چنانچه نگاه از روى ريبه باشد ، شيطان به هدف مىرسد و شخص به زنا مبتلا مىشود و گاهى به هدف نمىرسد يعنى مبتلا به زنا نمىشود . پس اين روايت مربوط به مواردى است كه از نگاه كردن ، خوف وقوع در زنا باشد و آن نگاه از روى ريبه است ، پس تشبيه به سهم ،\r\n\r\n\r\n","description":"","footnote":"\r\n( 1 ) الوسائل ج 20 ، كتاب النكاح باب 104 از ابواب مقدمات النكاح\r\n( 2 ) المبانى ص 49\r\n","page_name":" 424 ","page_number":424},
  {"content":"\r\n\r\nموضوع نظر را ، نظر خاصى مىگرداند .\r\nشيخ انصارى روايت را ظاهر در نگاه شهوانى دانسته‌اند و البته وجه آن را بيان نفرموده‌اند .\r\n\r\nنقد معناى مورد نظر آقاى خوئى\r\nبه نظر مىرسد حمل روايات فوق بر معناى مورد نظر آقاى خوئى ، حمل دو روايت بر فرد نادر باشد . چون نگاه شهوانى البته نادر نيست ، ولى نگاهى كه منتهى به زنا شود ، بسيار نادر است هر چند عواملى چون ترس از حكومت يا خوف آبروريزى و امثال آن مانع ارتكاب زنا شود ، البته نگاه براى لذت بردن شايع است مگر آنكه شخص متقى و خداترس باشد ، ولى نگاه‌هايى كه منتهى به تقبيل يا زنا و امثال آن شود ، به ندرت اتفاق مىافتد . البته اگر « النظر » در روايت مقيد به « عن ريبة » بود ، مىتوانستيم بر معناى مورد نظر آقاى خوئى حمل كنيم ، ولى اينكه موضوعى را مطلق ذكر كنند ولى حكمى را كه بر آن مترتب مىكنند ، تنها مربوط به افراد نادر باشد و سبب شود كه ما موضوع را متضيّق كنيم ، صحيح نيست .\r\nالبته معناى مورد نظر شيخ انصارى ، حمل روايت بر مورد نادر نيست ، ولى وجهش را ذكر نكرده‌اند .\r\n\r\nمعناى روايت به نظر استاد - مد ظلّه\r\nمعلوم نيست مراد از تشبيه در روايت ، معناى مورد نظر آقاى خوئى باشد ، بلكه مقصود اين است كه نظر ، تير شيطان است كه به شخص اصابت مىكند و شخص با نگاه كردن ، در واقع صيد شيطان مىشود و در اختيار او قرار مىگيرد . بنابراين منحصر به نگاهى كه خوف وقوع در زنا در او باشد ، نمىشود .\r\nبه نظر ما همان تناسب حكم و موضوع كه در آيه غضّ ايجاب مىكرد كه متعلق غضّ را همه موجودات ندانيم ، چرا كه نگاه به بعضى از چيزها مطلوب و مورد سفارش است . مثل نگاه به - مثلًا - شتر  « أَ فَلا يَنْظُرُونَ إِلَى الْإِبِلِ كَيْفَ خُلِقَتْ »  ، يا نگاه به قرآن\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nكه ثواب فراوانى دارد يا نگاه به عالم و امثال آن ، بلكه غرض آن است كه براى نگاه افراد حدّ و حدودى معين كند ، مثل اينكه از آنچه سترش واجب است ، غضّ بصر كنند . در اينجا هم « النظر » در روايت ناظر به نظرى است كه مورد صحبت بوده است و حدودش معلوم بود . و به عبارت روشنتر « ال » در النظر ، براى عهد است ، چرا كه معمولًا ابتداء به ساكن اين گونه تعبير نمىشود « النظر سهم من سهام ابليس » ، بدون آنكه به مطالبى در گذشته ناظر باشد . مثل اينكه چند روزى است كه بحث ما در بارهء نگاه به اجنبيه است ، اگر گفته مىشود : « النظر » ، همه شما نظر به اجنبيه به ذهنتان مىآيد نه نظر به آسمان ، در روايت در صدد بيان حكم شرعى نظر نيست ، بلكه نظرى كه از حدودش خارج شده ، مفاسدش بيان مىشود . بنابراين از اول نه براى آيه غضّ و نه براى چنين رواياتى اطلاق و عموم ثابت نيست و ما نمىدانيم مراد چه نگاهى است ؟ آيا نگاه شهوانى مراد است كه سهم من سهام ابليس ؟ ، يا نگاه به بدن اجنبيه مراد است ؟ بعبارة اخرى محدودهء « ال » عهد از اين روايتها بدست نمىآيد بلكه آن را روايات ديگر روشن مىكند ، لذا قابل تمسك نيستند .\r\n« * و السلام * »\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\n23 / 9 / 137 دوشنبه درس شمارهء ( 51 ) كتاب النكاح / سال اول\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء جلسه قبل و اين جلسه :\r\nكلام در ادله‌اى بود كه حرمت نظر به اجنبيه را به طور عموم اثبات مىكرد ، به طورى كه شامل وجه و كفين نيز بشود . در ادامهء ادله ، در اين جلسه دو روايت ابن عباس و محمد بن سنان را نقل كرده ، آنها را بررسى مىكنيم . سپس متعرض اقوال فقهاء در استثناء وجه و كفين مىشويم و اثبات مىكنيم كه اكثر قدماء نظر به وجه و كفين را مانند نظر به بقيه اندام اجنبيّه حرام مىدانند . و در پايان به توضيح عبارتى از مبسوطِ شيخ مىپردازيم .\r\n* * * \r\nالف - ادامهء ادلهء عامه بر حرمت نظر به اجنبيّه\r\n\r\n1 ) روايت أبو هريره و عبد الله بن سنان\r\nصدوق در عقاب الاعمال روايتى طولانى از پيامبر اكرم ( ص ) نقل مىكند : « ابن المتوكل عن محمد بن جعفر عن موسى بن عمران عن عمّه الحسين بن يزيد عن حمّاد بن عمرو النصيبى عن أبى الحسن الخراسانى عن ميسرة بن عبد الله عن أبى عايشه السعدى عن يزيد بن عمر بن عبد العزيز عن أبى سلمة بن عبد الرحمن ، عن أبى هريرة و عبد الله بن عباس قالا : خطبنا رسول الله ( ص ) قبل وفاته و هى آخر خطبة خطبها بالمدينة ، حتّى لحق باللّه عز و جلّ ، فوعظنا بمواعظ . . .\r\nفقال : يا أيها النّاس ادنوا و وسّعوا لمن خلفكم . . . و من اطلع فى بيت جاره فنظر الى عورة رجل أو شعر امرأة او شىء من جسدها كان حقّاً على الله أن يدخله النار مع المنافقين الذين كانوا يتبعون عورات الناس فى الدنيا و لا يخرج من الدنيا حتّى يفضحه الله و يبدى عورته للناس فى الآخرة . . . » « 1 »\r\n\r\n\r\n","description":"","footnote":"\r\n( 1 ) وسائل ج 20 ص 194 باب 104 ابواب مقدمات النكاح ، ح 16 - بحار الانوار 73 / 359 - عقاب الاعمال ص 332 - جامع الاخبار\r\n","page_name":" 427 ","page_number":427},
  {"content":"\r\n\r\nدر اين روايت براى نگاه كردن به هر عضوى از اعضاء اجنبيه ( / شىء من جسدها ) وعدهء عذاب داده شده است ، پس نه تنها حرام مىباشد بلكه از گناهان كبيره است و از مشخصات معاصى كبيره اين است كه وعده نار برايش داده شده باشد .\r\n\r\n2 - نقد استدلال به روايت سنداً و دلالة :\r\nسند روايت : سند روايت قابل اعتماد نيست چون پر از افراد ناشناخته است بخصوص كه از طرق عامه نقل شده است .\r\nدلالت روايت : « جسد » اطلاقات مختلف دارد : 1 - تمام اندام حتّى صورت 2 - بدن در مقابل رأس . كلمهء « جسد » ظهور در معناى عام ندارد و قدر متيقن آن معناى دوم است هم چنان كه نسبت به « شَعر » ظهور ندارد ، فلذا شَعر را مخصوص به ذكر شده است و اگر خود صورت نيز مورد نظر پيامبر عظيم الشأن بود ، مناسب بود كه خود صورت را نيز متذكر شوند ، كما اينكه خصوص « شَعر » را بيان كرده‌اند . اين اشكال را مرحوم نراقى هم در مستند مطرح كرده‌اند .\r\n\r\nدر اينجا دو مطلب قابل دقت است :\r\n1 - اشكال دلالتى روايت شريفه اين است كه قدر متيقن از « شىء من جسدها » غير از صورت است و روشن نيست كه كلمهء « جسد » صورت را هم بگيرد و اين بدان معنا نيست كه استعمال جسد مثلًا در مورد ميت بطورى كه صورت و حتى مو را هم در بر بگيرد ، استعمال غلطى باشد .\r\n2 - متن روايت تعبير « من أطلع فى بيت جاره فنظر . . . » دارد كه لفظ بيت و درون خانه خصوصيتى در حكم الغاء شده در روايت ندارد .\r\n\r\nب - روايت محمد بن سنان\r\nصدوق در علل الشرايع و عيون الاخبار الرضا ( سلام الله عليه ) با اسانيد متعدد روايتى را از محمد بن سنان نقل مىكند :\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n1 - محمد بن على ما جيلويه عن عمه عن محمد بن على الكوفى عن محمد بن سنان . . .\r\n2 - على بن احمد بن محمد بن عمران الدّقاق و محمد بن احمد السنانىّ و على بن عبد الله الوراق و الحسين بن ابراهيم بن احمد بن هشام المكتّب ( رضى الله عنهم ) قالوا : حدثنا محمد بن أبى عبد الله الكوفى ، عن محمد بن اسماعيل ، عن على بن العباس ، عن القاسم بن الربيع الصحاف عن محمد بن سنان . . . .\r\n3 - على بن احمد بن أبى عبد الله البرقى و على بن عيسى المجاور فى مسجد الكوفة و أبو جعفر محمد بن موسى البرقى بالرىّ ( رضى الله عنهم ) قالوا : حدثنا على بن محمد ما جيلويه عن أحمد بن محمد بن خالد ، عن أبيه عن محمد بن سنان أنّ ابا الحسن على بن موسى الرضا ( ع ) كتب اليه فى جواب مسائله . . و حرّم النظر الى شعور النساء المحجوبات بالازواج و الى غيرهن من النساء لما فيه من تهييج الرجال و ما يدعوا اليه التهييج من الفساد و الدخول فيما لا يحل و لا يجمل ، و كذلك ما أشبه الشعور الّا الذي قال الله تعالى : «  وَ الْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ أَنْ يَضَعْنَ ثِيابَهُنَّ غَيْرَ مُتَبَرِّجاتٍ بِزِينَةٍ  » أى غير الجلباب ، فله بأس بالنظر الى شعور مثلهن « 1 »\r\n\r\nسند روايت :\r\nاين روايت اشكال سندى ندارد زيرا محمد بن سنان ثقه است و بقيه سند از دو طريق قابل تصحيح است : اولًا ؛ مستفيضاً از محمد بن سنان نقل شده و صدوق در علل و عيون با مسانيد عديده نقل كرده ، ثانياً ؛ خصوص سوّمين طريق به محمد بن سنان صحيح است كه به نظر ما همين سند كافى براى صحة روايت است كه سه نفر در سند آن است كه صدوق در موردشان ، رحمه الله و رضى الله عنه دارد چون :\r\n« على بن احمد بن أبى عبد الله البرقى » نوادهء برقى معروف ، از مشايخ صدوق است و صدوق روايات زيادى از او دارد ، و اگر به فرض مطلق مشايخ ثقات را نيز توثيق نكنيم ، نسبت به خصوص صدوق چنين امرى را نمىتوانيم بگوئيم زيرا صدوق در أخذ حديث سختگير است و چنين شخصيتى نمىرود نزد شيخ مجهول الحالى يا\r\n\r\n\r\n","description":"","footnote":"\r\n( 1 ) وسائل 20 / 193 ، باب 104 از ابواب مقدمات النكاح حديث 12 - علل الشرايع 564 - عيون اخبار الرضا 2 : 97 - بحار 6 / 103\r\n","page_name":" 429 ","page_number":429},
  {"content":"\r\n\r\nمعلوم الضعف شاگردى كند و احاديث كثيره‌اى را از او اخذ كند . و قول به اصالة العداله و اين حرفها در حق مرحوم صدوق حرف مقبولى نيست . « ما جيلويه » نيز از مشايخ صدوق است . « احمد بن محمد بن خالد و پدرش نير ثقه هستند » . البته محمد بن على الكوفى اشكال دارد ولى در اين سندِ مورد نظر نيست .\r\n\r\nدلالت روايت :\r\nبه دو تقريب مىتوان به روايت استدلال كرد :\r\nتقريب اول : استدلال به « لفظ ما أشبه الشعور » در رواية با اين بيان كه نگاه به مو حرام است چون مهيّج شهوت است و همچنين هر عضوى كه مانند « مو » مهيّج شهوت است ، و از جمله آنها صورت زن است .\r\nتقريب دوم : استدلال به « عموم تعليل » . « لما فيه من تهييج الرجال و ما يدعوا اليه التهييج من الفساد و الدخول فيما لا يحل و لا يجمل » . چرا نظر به مو حرام است ؟ چون مهيّج شهوت است و تهييج شهوت به فساد منجر مىگردد و روشن است كه صورت بيشتر از مو محرك شهوت است ، بنابراين نظر به صورت نيز حرام است .\r\nبررسى تقريب اول : معلوم نيست كه مراد از « ما أشبه الشعور » امورى باشد كه محرك شهوت است ! شايد معنى روايت اين باشد كه « ما أشبه الشعور » يعنى مواضع ديگرى كه مانند مو است ، از اين نظر كه پوشش آنها لازم است . خلاصه شايد وجه مشابهت لزوم ستر باشد نه مهيج بودن . و در اين صورت بايد مصاديق آن را از دليل ديگرى بدست آورد اگر پوشاندن صورت به عنوان  « ما ظَهَرَ »  لازم نباشد در نتيجه نظر هم حرام نخواهد بود و معلوم نيست كه داخل « ما أشبه الشعور » باشد .\r\nبررسى تقريب دوم : اولًا در مورد عموم تعليل و لو قبول داشته باشيم كه صورت مهيج است مثل مو ولى چون نگاه كردن به مو متعارفاً ملازم با نگاه به صورت نيز مىباشد و تهييجى كه در چنين نگاهى است ، بيشتر از تهييجى است كه در نگاه\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nكردن به صورت پوشيده شده با مقنعه مىباشد ، چون مو و صورت هر دو در محرك بودن دخالت دارند و اگر چنين تهييج شديدى حرام بود نمىتوان نتيجه گرفت كه « نگاه به صورت به تنهائى » نيز حرام است . خلاصه ملازمه‌اى در تحريم مو و صورت در بين نيست .\r\nثانياً : اين علت مقتضى ثبوت حرمت است لكن علت تامه نيست ، و شايد در مو و صورت مانعى از تحريم وجود داشته باشد چون ممكن است شارع مقدس به جهت تسهيل بر عباد و رفع حرج و مشقّت نگاه به صورت را بدون تلذّذ و ريبه تجويز كرده باشد تا در جريان امور اجتماعى به مشكلى برخورد نكنند و اين حرج و مشقت در مورد نظر به مو نيست . بنابراين « ما أشبه الشعور » يعنى اعضائى كه مانند مو مقتضى جعل حرمت در نگاه به آنها موجود است و مانعى هم در آن نيست و اين همان اعضائى است كه شارع دستور ستر آنها را داده است . خلاصه حد اكثر مىتوان گفت در نگاه به صورت ، اقتضاء جعل حرمت هست و بر اساس قاعده مقتضى و مانع در ملاكات مىتوانيم يك حرمت ظاهرى از آن استفاده كنيم . ولى چون مانعى از آن در ملاكات موجود است ، پس تحريم نشده است .\r\n\r\nنكتهء حديثى\r\nدر روايت مىفرمايد : « و حرم النظر الى شعور النساء . . و كذلك ما أشبه الشعور الّا الذي قال الله تعالى «  وَ الْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ أَنْ يَضَعْنَ ثِيابَهُنَّ غَيْرَ مُتَبَرِّجاتٍ بِزِينَةٍ  » أى غير الجلباب ، فلا بأس بالنظر الى شعور مثلهن » .\r\nمرحوم مجلسى « 1 » مىفرمايد « و قد ورد فى الاخبار المعتبرة أنّها تضع من الثياب الجلباب ، و هذا الخبر يدل على أنه لا تضعه » يعنى از اين روايت استفاده مىشود كه زنان قواعد نمىتوانند جلباب ( به معنى چادر ) را بردارند و اين بر خلاف احاديث ديگر است . ايشان اين اشكال را به دو شكل حل مىكنند : « الف ؛ لعل لفظ « غير » زيد من النساخ ،\r\n\r\n\r\n","description":"","footnote":"\r\n( 1 ) بحار الانوار ج 6 ص 106\r\n","page_name":" 431 ","page_number":431},
  {"content":"\r\n\r\nكما هو فى بعض النسخ . ب ؛ المراد بالجلباب ما يكشف بوضعه سائر الجسد غير الشعر و ما يجوز لهنّ كشفه ، اذ قد فسّر بالقميص ايضاً » . يعنى حق ندارد لباسهائى كه بدنش را مىپوشاند بيرون آورد . »\r\nنظر استاد مد ظله : كلمهء « غير » زيادى نيست چون تمام نسخ معتبر عيون مشتمل بر اين كلمه است « 1 » و اكثر نسخ علل نيز « غير » را دارد . معناى روايت اين است كه خيال نكنيد لباسى كه قواعد مىتوانند بردارند منحصر به جلباب است بلكه غير آن را نيز مىتوانند بردارند . غير الجلباب عبارت از « خمار » است يعنى علاوه بر جلباب كه صورت را مىپوشاند ، مىتواند روسرى را كه موها را مىپوشاند ، بردارند و صورت و مو هر دو ديده شود و اين نكته مقدمه مطلب ذيل روايت است « فلا بأس بالنظر الى شعور مثلهن » .\r\n\r\nنتيجهء مباحث گذشته\r\nدليل عامى كه نظر به اجنبيّه را مطلقاً ( حتى وجه و كفين ) را حرام بداند ، پيدا نكرديم . پس بايد ادلهء خاصه را مورد بحث قرار بدهيم و اگر دليلى بر حرمت نيافتيم ، همين مقدار براى جواز ظاهرى كافى است . يعنى اگر دليلى بر حرمت نداشتيم طبيعتاً جواز نظر ثابت است بلكه ادلهء خاصه هم بر جواز داريم كه مطرح مىكنيم .\r\n\r\nج - اقوال فقهاء\r\n\r\n1 ) بررسى اقوال\r\nبررسى اقوال مشهور علما و اعراض آنها ، در استفاده از روايات بخصوص طبق مبناى انسداد - كه ما آن را بعيد نمىدانيم - دخيل است ، بنابراين نگاهى به اقوال فقهاء مىاندازيم : صاحب رياض « 2 » مىگويد : « جماعتى » به جواز نظر به وجه و كفين\r\n\r\n\r\n","description":"","footnote":"\r\n( 1 ) از آن جمله نسخهء بسيار قديمى و معتبر كه قطعه‌اى از عيون و أمالى و علل را دارد كه در قرن ششم نوشته شده و در كتابخانه مجلس موجود است . البته نقل اين نسخه چنين است « فليس عليهن جناح أن يضعن ثيابهن » غير الجلباب .\r\n( 2 ) رياض ج 2 ص 74\r\n","page_name":" 432 ","page_number":432},
  {"content":"\r\n\r\nفتوى داده‌اند و از شرح شرايع صيمرى نقل مىكند كه « اكثر » قائل به جواز هستند .\r\nجزائرى در قلائد الدرر « 1 » مىگويد : « كثير من الاصحاب » قائل به جواز شده‌اند و در تفسير « ما ظهر » مىگويد : « انها الوجه و الكفان و ما عليها منها و هو ظاهر اختيار « اكثر الاصحاب » .\r\nقول صيمرى و تعبير دوم جزائرى كه « اكثر » يا « اكثر الاصحاب » قائل به جواز هستند ، نسبت به قدما صحيح نيست ولى مىتوان گفت كثيرى از قدماء اصحاب قائل به استثناء وجه و كفين هستند كه ابتداء تعبير جزائرى در قلائد الدرر است .\r\n\r\n2 ) دسته‌بندى اقوال\r\n\r\nنظر اول : جواز نظر به وجه و كفين مطلقاً ( نظر اول و غير آن )\r\n- / 1 - شيخ طوسى ره در كتاب التهذيب 1 / 442 و استبصار 1 / 202 و مبسوط صريحاً و در كتاب خلاف ، ظاهراً فتوى به جواز داده است . 2 - قطب الدين كيدرى در اصباح نيز جايز دانسته است . 3 - كلينى در كافى و فيض در وافى و شيخ حرّ در وسائل قائل به جواز نظر هستند زيرا بابى با عنوان « ما يحل النظر اليه من المرأة » را منعقد كرده‌اند و رواياتى كه از آن جواز نظر به وجه و كفين استفاده مىشود ، نقل مىكنند . عبارت مقنعه مفيد مجمل است و ممكن است قائل به جواز باشد . البته در بين متأخرين ممكن است اكثراً قائل به جواز نظر باشند .\r\n\r\nنظر دوم : حرمت نظر به وجه و كفين مطلقاً\r\n1 - شيخ طوسى در نهايه و مفيد در مقنعه احتمالًا و أبو الصلاح حلبى در كافى و ابن براج در مهذّب و ظاهر ابن ادريس در سرائر و قطب راوندى در فقه القرآن ، علامه در تذكره و ارشاد و فخر المحققين در ايضاح و فاضل مقداد در كنز العرفان و شهيد اول در حواشى نجّاريه « 2 » و فاضل هندى در كشف اللثام نظر به وجه و كفين را مطلقاً حرام دانسته‌اند . 2 - ابن زهره ، در غنية ، ابن حمزه در وسيله و محقق در مختصر و نافع\r\n\r\n\r\n","description":"","footnote":"\r\n( 1 ) قلائد الدرر ج 3 ص 168\r\n( 2 ) اين حواشى با تأليف شهيد اول است و يا شاگردش ابن النّجار\r\n","page_name":" 433 ","page_number":433},
  {"content":"\r\n\r\nو تبصره نسبت به كسى كه قصد ازدواج با زنى يا خريدن كنيزى را دارد ، گفته‌اند كه مىتواند به وجه و كفين آنها نگاه كند و در غير اين صورت حكم به جواز نكرده‌اند . 3 - محقق كركى در جامع المقاصد و شهيد ثانى در مسالك و صاحب مدارك در نهاية المرام گفته‌اند : « لا ريب أن اجتناب النظر الى الاجنبية ، احوط » و شيخ طوسى در تبيان نيز احتياط كرده است .\r\n4 - نظر استاد مدّ ظلّه\r\nبنابراين مىتوان گفت اكثر قدماء اصحاب قائل به حرمت نظر به وجه و كفين هستند بر خلاف شرح شرايع صيمرى كه به اكثر قدماء ، قول به جواز را نسبت داده است و اين نسبت درست نيست . آرى تعبير به اين كه : كثيرى از قدماء قائل به جوازند ، صحيح است كما اينكه در قلائد الدرر چنين است .\r\n\r\nنظر سوم : تفصيل بين نظره اولى و ثانيه\r\nمحقق در شرايع مىفرمايد : « يجوز أن ينظر الى وجهها و كفّيها على كراهية فيه مرة و لا يجوز معاودة النظر » علامه در بسيارى از كتابهايش جون قواعد و تحرير ، و شهيد در لمعه و فاضل مقداد در تنقيح و كنز العرفان از محقق تبعيت كرده‌اند و محقق ثانى در جامع المقاصد وجه اين تفصيل را بيان كرده است .\r\n\r\n3 ) بررسى كلام صاحب رياض\r\nصاحب رياض « 1 » مىگويند : شيخ در نهايه و تبيان و دو كتاب حديثىاش قائل به جواز نظر به وجه و كفين شده است . كلام ايشان نسبت به تهذيب و استبصار صحيح است ، ولى شيخ در تبيان « 2 » در نظر به وجه و كفين احتياط كرده است و در نهايه « 3 » مىفرمايد : « لا بأس أن ينظر الرجل الى وجه امرأة يريد العقد عليها و ينظر الى محاسنها : يديها و وجهها و يجوز أن ينظر الى مشيها و الى جسدها من فوق ثيابها و لا يجوز له شىء من ذلك اذا\r\n\r\n\r\n","description":"","footnote":"\r\n( 1 ) رياض ج 2 ص 74\r\n( 2 ) تبيان ج 7 ص 429\r\n( 3 ) النهاية و نكتها ج 2 ص 355\r\n","page_name":" 434 ","page_number":434},
  {"content":"\r\n\r\nلم يرد العقد عليها » ، معلوم مىشود كه در غير صورت ازدواج نظر به وجه و كفين را مطلقاً حرام مىدانند .\r\n\r\n4 ) توضيح بيان شيخ طوسى در مبسوط\r\nشيخ در مبسوط ج 4 ص 160 مىفرمايد : « فاما النّظر اليها لضرورة أو حاجة فجائز ، فالضرورة مثل نظر الطبيب اليها و ذلك يجوز بكل حال و ان نظر الى عورتها لانه موضع ضرورة لانه لا يمكن العلاج الا بعد الوقوف عليه و مثل ما إذا ادعى عيباً على امرأته فانكرته فأتى به من يراه ( يراها ظ ) و يشهد عليه ( عليها ظ ) و الحاجة مثل أن يتحمل شهادة على امرأة فلا بدّ من أن يرى وجهها ليعرفها و يجلبها و مثل ما لو كانت بينه و بينها معاملة و مبايعة ليعرف وجهها فيعلم من التى يعطيها الثمن أن كانت بائعة أو المثمن ان كانت مبتاعة و مثل الحاكم اذا أحكم عليها فانه يرى وجهها ليعرفها و يجلبها » ممكن است كسى از اين عبارت استفاده كند كه ايشان نظر به وجه و كفين را حرام مىدانند و بخاطر ضرورت يا حاجت جايز دانسته‌اند ولى چنين نيست . جايز در اصطلاح متأخرين يعنى كارى كه حرام نيست و لو مكروه باشد ؛ ولى در اصطلاح قدما يعنى كارى كه نه حرام است و نه مكروه . بنابراين معناى وضعى « لا يجوز » ، « يحرم » نيست هر چند خيلى از اوقات اطلاق كلامشان اقتضاى ممنوعيت مطلق و حرمت مىكند . شاهد اين مطلب كلام شيخ است قبل از اين عبارت :\r\n« لا تحل للاجنبى أن ينظر الى أجنبية لغير حاجة و سبب ، فنظره الى ما هو عورة منها محظور و الى ما ليس بعورة مكروه و هو الوجه و الكفان . پس عند الاضطرار يا حاجت ، دفع كراهت هم مىشود .\r\n« * و السلام * »\r\n\r\n","description":"","footnote":"","page_name":" 435 ","page_number":435},
  {"content":"\r\n\r\n\r\n25 / 9 / 1377 شنبه درس شمارهء ( 52 ) سال اول\r\nبِسْمِ اللَّهِ الرَّحْمنِ الرَّحِيمِ\r\nكتاب النكاح\r\n\r\nخلاصهء جلسه قبل و اين جلسه :\r\nدر جلسات گذشته در بارهء نظر به وجه و كفّين ، اقوال برخى از قدما را نقل كرديم ، در اين جلسه نيز به بررسى نظر شيخ طوسى در خلاف ، شيخ مفيد در مقنعه ، و شيخ صدوق در مقنع مىپردازيم و سپس برخى نكات را در اين زمينه از كتاب اسداء الرغاب اثر محمد باقر لكهنوى را مورد بررسى قرار مىدهيم .\r\n* * * \r\nالف - بررسى نظر شيخ طوسى در بارهء جواز نظر به وجه و كفّين در كتاب خلاف :\r\nشيخ طوسى « 1 » در كتاب خلاف ، عبارتى دارد كه ممكن است بدواً دلالت آن روشن نباشد ، ولى به نظر ما شيخ در اين كتاب قائل به جواز نظر به وجه و كفّين است ، عبارت خلاف اين گونه است :\r\n« يجوز النظر الى امرأة أجنبية يريد ان يتزوجها اذا نظر الى ما ليس بعورة فقط و به قال ابو حنيفه و مالك و الشافعى ، الّا أن عندنا و عند مالك أن ما ليس بعورة ، الوجه و الكفان فحسب . و عن أبى حنيفه روايتان : احداهما : مثل ما قلناه\r\n\r\n\r\n","description":"","footnote":"\r\n( 1 ) اين بزرگوار در كتاب مبسوط جواز نظر به وجه و كفين را قائلند ولى آن را مكروه مىدانند .\r\n","page_name":" 436 ","page_number":436},
  {"content":"\r\n\r\nو الثانية و القدمان ايضا . و قال المغربى « 1 » : لا يجوز أن ينظر اليها و لا الى شيء منها اصلًا و قال داود « 2 » : ينظر الى كل شىء من بدنها و أن تعرّت . دليلنا : اجماع الفرقة و اخبارهم . و أيضاً قوله تعالى :  « وَ لا يُبْدِينَ زِينَتَهُنَّ إِلَّا ما ظَهَرَ مِنْها »  و قال المفسّرون : الوجه و الكفان . . . » « 3 »\r\nاصل اين مسأله مربوطه به شخصى است كه قصد ازدواج دارد و شيخ نظر به وجه و كفين را براى او جايز مىداند و به اجماع اماميّه و روايات استناد مىكند . شيخ علاوه بر آن ، براى جواز نظر به آيهء شريفه  « وَ لا يُبْدِينَ زِينَتَهُنَّ إِلَّا ما ظَهَرَ مِنْها »  هم استدلال كرده است . اين آيه ، اختصاصى به جواز نظر با قصد تزويج ندارد و لو اصل مسأله‌اى كه شيخ مطرح كرده و در بين عامّه مورد اختلاف بوده است ، موضوع نظر با قصد تزويج است ، ولى استدلال شيخ نشان مىدهد كه جواز نظر به وجه و كفّين به مريد للتزويج اختصاص ندارد . شيخ توجه دارد كه اين آيه ، براى شخصى كه مىخواهد ازدواج كند ، نازل نشده است ، ولى از نظر او ، ابداء زينت ، چه در مورد قصد ازدواج و چه در غير آن ، جايز نيست ، مگر ابداء زينت ظاهر كه عبارت از وجه و كفين است ، و شيخ بين « جواز ابداء براى زن » با « جواز نظر براى مرد » ، ملازمه قائل بوده است .\r\nپس از عبارت خلاف استظهار مىشود كه به نظر شيخ ، نظر به وجه و كفّين حتى در غير مورد قصد ازدواج جائز است .\r\nان قلت : اگر شيخ نظر به وجه و كفين را در غير قصد تزويج جايز مىداند ، پس\r\n\r\n\r\n","description":"","footnote":"\r\n( 1 ) مقصود حسين بن على المغربى است كه شعرى هم در كشكول شيخ بهائى يا جاى ديگر از او نقل شده است : انا الحسين بن على المغربى دَرَنْدبى ، دَرَنْدبى ، دَرَنْدبى ، مرحوم آقاى نائينى گاهى كه مىخواسته بگويد فلان مطلب بىخود است ، تعبير « درندبى ، درندبى ، درندبى » به كار مىبرده و تكيه كلامش بوده است ، يعنى « مهمل » است .\r\n( 2 ) داود ظاهرى بين اهل سنت مثل اخبارىها در شيعه است . سنىها هم شبيه به اخباريهاى ما دارند كه به آنها ظاهرى مىگويند ، داود ظاهرى مؤسس اين مسلك است . ابن حزم اندلسى ، جزء ظاهرىهاست\r\n( 3 ) شيخ طوسى ، كتاب الخلاف ، ج 4 ، ص 247 ، ( كتاب النكاح مسألهء 3 )\r\n","page_name":" 437 ","page_number":437},
  {"content":"\r\n\r\nچرا موضوع را در كلام خود مريد للتزويج قرار داده است ؟\r\nقلت : از اين سؤال دوگونه مىتوان جواب داد : يكى آنكه چون موضوع بحث در كتب عامه ، مريد للتزويج بوده است و اختلاف آراء و اقوال در بين ايشان مربوط به اين موضوع بوده است ، لذا شيخ هم در كتاب خلاف ، اين موضوع را مطرح كرده است . جواب ديگر اين است كه « جواز » در كلمات قدما به معنى « عدم منع تحريمى و تنزيهى » است ، البته اطلاق « منع » اقتضاء « حرمت » دارد و لذا اگر به صورت مطلق چيزى را ممنوع اعلام كنند ، به معنى آن است كه حرام است ، ولى اگر بگويند : « فلان چيز ممنوع نيست » يعنى منع تحريمى و تنزيهى ندارد « 1 » در اينجا هم شيخ با به كار بردن تعبير « يجوز النظر » در مورد كسى كه قصد تزويج دارد ، نفى حرمت و كراهت از نظر به وجه و كفين كرده است ، ولى اين به معنى آن نيست كه در موارد ديگر جواز نظر هيچ گونه منع تنزيهى هم وجود ندارد .\r\n\r\nب - بررسى نظر شيخ مفيد در مقنعه در بارهء عدم جواز نظر به وجه و كفّين :\r\nشيخ مفيد در مقنعه عبارتى دارد كه يك نحوهء اجمالى در آن وجود دارد ، ولى به نظر ما از آن استظهار مىشود كه شيخ مفيد نظر به وجه و كفين را استثناء نمىكند و قائل به حرمت است . عبارت او چنين است :\r\n« اذا اراد الرجل أن يعقد على امرأة فلا حرج عليه أن ينظر الى وجهها قبل العقد و يرى يديها بارزة من الثوب و ينظر اليها ماشية فى ثيابها و اذا اراد ابتياع امة نظر الى وجهها و شعر رأسها و لا يحل له أن ينظر الى وجه امرأة ليست\r\n\r\n\r\n","description":"","footnote":"\r\n( 1 ) نبايد پنداشت كه اين بيان مستلزم ارتفاع نقيضين است . زيرا « ممنوع است » و « ممنوع نيست » نقيض يكديگرند و اگر حدّ وسط و شق ثالثى وجود داشته باشد ، ارتفاع نقيضين لازم مىآيد ! اين توهم از آنجا ناشى مىشود كه مقتضاى « وضع » و مقتضاى « اطلاق » با يكديگر خلط مىشود ، « خوب است » ، و « خوب نيست » بالوضع نقيض يكديگرند ، ولى اطلاق « خوب نيست » اقتضا دارد كه اصلًا خوب نباشد ، يعنى بد باشد ، لذا بين خوب است و خوب نيست ، حدّ وسط وجود دارد . در بحث فعلى هم جواز بمعنى « عدم منع » است ، و وجود « منع » و « عدم منع » نقيض يكديگرند و ارتفاع آنها ممكن نيست ، ولى عدم منع بالاطلاق ، نفى هرگونه منعى و لو تنزيهاً مىكند ، لذا در جائى كه فعل مكروه است كه نه منع مطلق يعنى حرمت دارد ، و نه جواز مطلق هيچ يك از دو تعبير « يجوز » و « لا يجوز » به كار برده نمىشود .\r\n","page_name":" 438 ","page_number":438},
  {"content":"\r\n\r\nله بمحرم ليتلذذ بذلك دون ان يريها للعقد عليها » « 1 »\r\nعبارت اخير شيخ مفيد محل بحث است كه فرموده است نگاه به صورت اجنبى با قصد لذّت ، حرام است و نگاه به او با قصد ازدواج جايز است و در اين عبارت : « لا يحل له أن ينظر الى وجه امرأة ليست له بمحرم ليتلذذ بذلك دون أن يريها للعقد عليها » سؤالى كه مطرح است اين است كه آيا به اطلاق مفهوم صدر اين عبارت بايد اخذ كرد و يا به منطوق ذيل آن ؟ اطلاق مفهوم صدر اين است كه هر نگاه بدون تلذّذ حلال است ، جه با قصد ازدواج همراه باشد ، و چه بدون آن ، ولى در منطوق ذيل هر نگاهى كه بدون قصد ازدواج باشد ، حرام دانسته شده است از اين جهت بين صدر و ذيل يك نحو تنافى وجود دارد چون نگاه‌هايى كه بدون قصد تلذّذ و بدون قصد تزوّج است ، مىتواند مشمول مفهوم صدر بوده و جايز باشد و مىتواند مشمول ذيل باشد و حرام باشد .\r\nبه نظر ما احتمال اقرب در بارهء اين عبارت اين است كه شيخ مفيد ، نظر به وجه را حرام مىداند ، زيرا از اين عبارت فهميده مىشود كه اگر نگاه با تلذّذ جايز نيست ( صدر ) به ملاك آن است ، خارج از محدودهء جواز يعنى نگاه به قصد ازدواج است .\r\n( ذيل ) ، و چون ملاك جواز نظر ، قصد ازدواج قرار داده شده است ، لذا هركجا كه چنين ملاكى وجود نداشته باشد ، اعم از آنكه قصد تلذّذ باشد يا نباشد ، نظر حرام است پس از ذيل يك كبراى كلى استفاده مىشود ، و صدر از فروع آن است . به تعبير ديگر ، در صدر يك فرع را مطرح كرده است كه نظر با تلذذ حرام است ، و بعد به بيان كبراى كلى در جواز نظر پرداخته است ، چه اينكه اگر گفته شود « نماز كسى كه براى ريا باشد و بدون قصد قربت باشد باطل است » از آن مىفهميم كه ملاك صحّت نماز وجود قصد قربت است ، و لذا اگر اين ملاك وجود نداشته باشد ، نماز باطل است ، و لو رياء هم انجام نداده باشد و مثلًا به عنوان تفريح نماز خوانده باشد .\r\n\r\n\r\n","description":"","footnote":"\r\n( 1 ) - / مقنعه - / انتشارات اسلامى ص 520\r\n","page_name":" 439 ","page_number":439},
  {"content":"\r\n\r\nپس شيخ مفيد تنها ملاك جواز نظر به وجه را قصد ازدواج مىداند ، ذيل عبارت او هم ، مسأله را روشن‌تر مىكند :\r\n« و لا بأس بالنظر الى وجه نساء اهل الكتاب و شعورهن لأنهن بمنزلة الاماء و لا يجوز النظر الى ذلك منه لريبة »\r\nدر اين عبارت هم موضوع جواز نظر به وجه را « نساء اهل كتاب » قرار داده و به علاوه تعليل خاصى براى جواز نظر به وجه آنها ذكر كرده است : « لانهن بمنزلة الاماء » ، استفاده مىشود كه وجه در مطلق نساء ، مورد استثناء نمىباشد .\r\nان قلت : ممكن است كه اختصاص دادن موضوع به نساء اهل كتاب ، به جهت آن باشد كه آنها علاوه بر « وجه » نسبت به « شعور » هم جواز نظر دارند ، لذا هر چند جواز نظر به وجه ، بين آنها و ديگران مشترك است ، ولى جواز نظر به مجموع « شعر و وجه » از اختصاصات نساء اهل كتاب است ، لذا جواز نظر به خصوص « وجه » براى ديگران هم مىتواند ثابت باشد .\r\nقلت : شيخ انصارى ره ، در بحث از حديث رفع كه پيامبر اكرم فرموده است : رفع عن أمّتي تسعه » مىگويد : ظاهر روايت اين است كه رفع « هر يك » از اين موارد نه‌گانه از منّت‌هاى الهى بر امّت اين پيامبر است ، نه اينكه رفع برخى از اين موارد از مشتركات اين امّت و امتهاى ديگر باشد و برخى ديگر از آنها از اختصاصات اين امت باشد ، تا مجموع من حيث المجموع ، به عنوان واحد در نظر گرفته شده باشد ، و از اين امّت نفى شده باشد ، شيخ از اين احتمال به عنوان « شطط من الكلام » ياد مىكند . « 1 » در مورد عبارت شيخ مفيد هم كه مربوط به بيان احكام مختصّ به نساء اهل كتاب است ، نمىتوان گفت كه جواز نظر به وجه از مشتركات است ، و جواز نظر به شعور از اختصاصات آنهاست ، ولى مجموع من حيث المجموع ، به عنوان واحد فرض شده است و از\r\n\r\n\r\n","description":"","footnote":"\r\n( 1 ) فرائد الاصول ، ج 1 ، ص 321 ، « و القول بأن الاختصاص باعتبار رفع المجموع و أن يلم يكن رفع كل واحد من الخواص ، شطط من الكلام »\r\n","page_name":" 440 ","page_number":440},
  {"content":"\r\n\r\nاحكام مختص به آنها دانسته شده است ، بلكه ظاهر عبارت اين است كه جواز نظر به « وجه » و به « شعر » هر دو از اختصاصات نساء اهل كتاب است ، نه مطلق نساء ؛ و علّت آن هم اين است كه « لانهن بمنزلة الاماء » .\r\n\r\nج ) نظر شيخ صدوق در بارهء نظر به وجه و كفّين\r\nشيخ صدوق نيز از جمله كسانى شمرده شده است كه به حرمت نظر به وجه و كفّين قائل‌اند . در بارهء عبارت شيخ صدوق بعداً بحث خواهيم كرد ولى اجمالًا وجه استظهار اين نظر از كلمات او اين است كه در كتاب الحج احاديثى است كه صورت زن بايد باز باشد و زدن برقع و مانند آن جايز نيست ، و اين مطلب ، در فتاواى فقها هم وارد شده است ، در يكى از روايات مسأله كه شيخ صدوق هم در مقنع آورده است ، حضرت مىفرمايد : « انْ مرّ بها رجل استترت منه بثوبها » « 1 » و چون شيخ صدوق اين روايت را در مقنع آورده است لذا استظهار كرده‌اند كه در نظر او ستر وجه از اجنبى لازم است .\r\nالبته بسيارى از فقها به همين روايت براى لزوم ستر وجه استدلال كرده‌اند .\r\nولى به نظر ما معلوم نيست كه صدوق جزء محرّمين بوده و نظر به وجه را حرام بداند ، چه اينكه اين روايت هم دلالت بر لزوم ستر وجه ندارد ، چون پوشاندن وجه تا « انف » يا « ذقن » يا « نحر » به صورت « اسدال » در روايات ديگر هم وارد شده است و آن را « امر در مقام توهّم حظر » دانسته‌اند ، چون محرّمه اگر بخواهد براى جلوگيرى از اذيّت گرد و غبار و يا گرما و خورشيد ، برقع بزند ، مجاز نيست ، ولى پوششى كه به صورتش نخورد و با فاصله آويزان باشد و به صورت نچسبد « اسدال » اشكالى ندارد . در روايات نسبت به « اسدال » ، تعبير امر به كار رفته است . و اين امر به جهت آن است كه بسيارى از زنان طبعاً مايل نيستند صورتشان باز باشد و غير از جهت حلال يا حرام بودن ستر ، نمىخواهند صورتشان را به اجنبى نشان بدهند ، لذا اگر منعى در كار\r\n\r\n\r\n","description":"","footnote":"\r\n( 1 ) وسائل الشيعة ، كتاب الحج ، ابواب تروك الاحرام ، باب 48 ، حديث 10\r\n","page_name":" 441 ","page_number":441},
  {"content":"\r\n\r\nنباشد ، صورت خود را مىپوشانند چه ستر واجب باشد و چه واجب نباشد ، با توجه به اين نكته در اين روايت حضرت فرموده است همانطور كه براى جلوگيرى از گرد و غبار « اسدال » جايز است ، در برابر اجنبى هم محرمه مىتواند ثوب خود را در مقابل صورت و به شكل « اسدال » بگيرد ، و اين كار حرمت حجّى ندارد ، و لو اينكه برقع نبايد بزند ، با توجه به اين احتمال كه در روايت مطرح است ، و البته بعداً مورد بحث قرار خواهيم داد ، نقل اين روايت توسط شيخ صدوق ، نمىتواند بر حرمت نظر به وجه از نظر او باشد .\r\n\r\nد - اشاره به برخى نكات از كتاب اسداء الرغاب ( راجع به بحث حجاب )\r\nمؤلف هندى اين كتاب كه معاصر مرحوم سيد أبو الحسن اصفهانى متوفاى 1346 قمرى است . « 1 » مفصّل در بارهء حجاب بحث كرده است ، بعضى از مطالب آقاى خويى هم ، از همين كتاب است و لو ايشان مطالب او را خلاصه كرده است ، مثلًا بيانى كه آقاى خوئى در تفاوت بين  « وَ لا يُبْدِينَ زِينَتَهُنَّ إِلَّا ما ظَهَرَ مِنْها »  با  « وَ لا يُبْدِينَ زِينَتَهُنَّ إِلَّا لِبُعُولَتِهِنَّ »  داشتند ، و نيز اين مطلب را كه گفتند امر به غض مقدمهء ترك نظر است ، از اين كتاب است همين طور آنچه را كه در معنى غضّ بصر به عنوان « قد يتوهم » ذكر كرده‌اند كه در قيامت مردم امر به غضّ بصر مىشوند تا حضرت فاطمه عبور كند ، و بعد از آن جواب داده‌اند ، از اين اخذ شده است ، روشن است كه آقاى خوئى اين كتاب را ديده‌اند و از آن برداشت كرده‌اند . « و قد يقال » در فرمايش آقاى خوئى ره ناظر به همان است .\r\nاين كتاب داراى مطالبى است ، و لو در خيلى از موارد آن ، مناقشه وجود دارد ، كه بعداً مطرح خواهد شد : يكى از مطالب آن اين است كه ايشان اصرار دارند كه ادله اربعه از كتاب و سنت و عقل و اجماع ، دلالت بر حرمت كشف وجه دارد و از آن جمله\r\n\r\n\r\n","description":"","footnote":"\r\n( 1 ) استاد ، متولد همين سال مىباشد .\r\n","page_name":" 442 ","page_number":442},
  {"content":"\r\n\r\nدربارهء دلالت كتاب مىگويد : قرآن نهى از نظر نكرده و نفرموده است : « لا تنظروا » ، بلكه فرموده است : غضّ بصر كنيد ، عنايت به اين تعبير از آن جهت است كه از « لا تنظروا » فقط حرمت در صورت تعمّد استفاده مىشود كه عمداً نبايد نگاه كرد ، ولى تعبير غضّ بصر به اين معنى است كه انسان بايد چشم به زير بيندازد يعنى جلوى نگاه‌هاى اتفاقى را هم شرع مقدّس گرفته است و اين تعبير نشان دهندهء تأكيدى است كه قرآن بر حرمت نظر دارد . به علاوه ، « زينت » اختصاص به « بدن » ندارد بلكه شامل لباس و خلخال هم مىشود ، آيهء شريفهء  « خُذُوا زِينَتَكُمْ عِنْدَ كُلِّ مَسْجِدٍ »  شامل اين زينت‌ها هست ، خداوند ، براى تأكيد نسبت به حرمت نظر به بدن أجنبيّه ، فرموده است كه حتى به زينت او نمىشود نگاه كرد تا چه رسد به بدن او ، و خلاصه تأكيدات قرآن و اطلاق و عموم آيات آن ، ترديدى بجا نمىگذارد كه ستر وجه لازم است .\r\nولى به نظر ما اين مطلب تمام نيست ، چون همانطور كه قبلًا توضيح داديم ، موضوع آيه قطعاً « مضيق » است و مقصود اين نيست كه به هيچ موجودى نگاه نكنيد ، با نفى اطلاق و عموم ، اقرب احتمالات در « متعلّق » غضّ بصر همان چيزى است كه دستور ستر نسبت به آن داده شده است يعنى از مردم خواسته شده است كه به آنچه سترش لازم است ، نگاه نكنند ، و اگر اين احتمال را اقرب ندانيم ، قدر متيقّن از لزوم غضّ بصر ، همين مقدار است و براى وجوب غضّ نسبت به بيشتر از آن ، آيه دلالتى ندارد .\r\nهمچنين مؤلف اين كتاب مىگويد چه « مِن » براى تبعيض باشد و چه براى تبعيض نباشد ، نبايد آيهء شريفه را مجمل بدانيم ، چون اين همه تأكيد براى يك امر مجمل ، بىمعناست . چگونه ممكن است چيزى كه مجمل است و مخاطب از آن استفاده‌اى نمىكند ، مورد تأكيد مكرر قرار گيرد ؟ !\r\nبه نظر ما اين مطلب هم ناتمام است ، چون لازمهء تأكيد بر مطلبى ، اين نيست كه آن مطلب ، همهء مصاديقش در هنگام آن خطاب روشن باشد ، مثلًا ممكن است در\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nآياتى بر تقوى تأكيد شود ، ولى هنوز بيان نشده باشد كه چه چيزهايى از محرمات است و بايد از آنها اجتناب كرد ، و خود شارع بعداً آن را بيان كند ، در اينجا هم چه مانعى دارد كه با تأكيد از گناه چشم ، نهى شده باشد ، و بيان موارد آن به جاى ديگر موكول شده باشد ؟ اتفاقاً آن دو وجهى را كه ايشان براى تأكيد ذكر كرده است ، كاملًا استدلال ايشان را خراب و مخدوش مىكند ، چون اگر بگوئيم افراد بايد سر خود را زير بيندازند كه نگاهشان به نامحرم نيفتد و يا بايد در هنگام راه رفتن جورى سر را به زير بيندازند كه نگاهشان به لباس اجنبيّه هم نيفتد ، و حتى تصادفاً هم چشمشان به آنها نيفتد ، قطعاً چنين حكمى به صورت الزامى نيست ، و اگر آيه ناظر به اين معنى باشد ، قهراً مفاد آيه ، جنبهء آدابى خواهد داشت و مثل روايت « النساء عيّ و عروه » خواهد بود كه چون بر آن « فاستروا عوراتهن بالبيوت » را متفرّع كرده است كه حتماً يك حكم الزامى نيست ، لذا از آن استفاده حكم الزامى نمىشود .\r\nپس آيه دلالت بر لزوم ستر وجه و كفين ندارد ، البته روايات خاصه‌اى در مسأله وجود دارد كه بعداً مورد بحث قرار خواهد گرفت .\r\n\r\nتذكر به مناسبت ماه مبارك رمضان\r\nان شاء الله ماه مبارك رمضان را در پيش داريم ، اميدوارم كه اين ماه منشأ بركت شخصى و عمومى و اسلامى باشد . يكى از اختصاصات منحصر به فرد مكتب ما ، ائمه اطهار و چهارده معصوم است ، بزرگان اهل سنّت هم به اين جهت اعتراف دارند كه چنين شخصيت‌هايى بىنظير هستند ، مثلًا جاحظ با آن اعتقاداتش مىگويد : شما چه كسى را سراغ داريد كه مانند حسن عسكرى باشد ، خودش ، پدرش ، جدش ، و آباء او همه ممتازين افراد عالم‌اند . « 1 »\r\nقبلًا از مرحوم آقاى مغنيه نقل كردم كه ايشان مىگفت : در مصر يك فيلسوف\r\n\r\n\r\n","description":"","footnote":"\r\n( 1 ) امام عسكرى ( ع ) در موقع فوت جاحظ 22 سال داشته است و جاحظ در كمتر از اين سنّ حضرت را درك كرده و اين جمله را گفته است .\r\n","page_name":" 444 ","page_number":444},
  {"content":"\r\n\r\nطبيعى و مادّى هست و مىگويد در ميان اهل بيت ، علومى ما فوق علوم بشرى هست !\r\nخلاصه آنچه كه در كتابهاى ما از اهل بيت به وديعت گذاشته شده است ، چه در معارف و چه در اخلاق و سنن و رشته‌هاى ديگر ، غنىترين معارف است كه هيچ گونه كمبودى ندارند و اگر اين معارف براى مردم منعكس شود ، بدليل اينكه مطابق فطرت است ، بهترين اثر را در هدايت آنها دارد . و چه بسا اگر يك نفر هدايت شود ، در اثر هدايت او ، نسل بعدى او هم تا مدتها هدايت شوند و اين خدمت مرهون كسى است كه اين اقدام را انجام داده است . امروز در مقابل اختلالاتى كه عناصر فاسد از اين طرف و آن طرف در مقابل مكتب دارند و به هر قيمتى مىخواهند مكتب را بكوبند ، منعكس كردن اين معارف ، بزرگترين تجهيزات براى جلوگيرى از آنهاست كه البته وقتى با اخلاص همراه باشد ، مورد تأييد خداوند قرار گرفته و ان شاء الله بدنبال آن موفقيت خواهد بود .\r\n« * و السلام * »\r\n\r\n\r\n","description":"","footnote":"","page_name":" 445 ","page_number":445}
  ]