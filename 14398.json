[
  {"content":"\r\n\r\nبسم الله الرحمن الرحيم\r\nتحريرى بر\r\nاصول فلسفه و روش رئاليسم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 47 ( فلسفه وعرفان : 92 )\r\nگروه مخاطب :\r\n- تخصصى ( طلاب ودانشجويان )\r\nشماره انتشار كتاب ( چاپ اول ) : 962\r\nمسلسل انتشار ( چاپ اول وباز چاپ ) : 3706\r\nشريعتى سبزوارى ، محمد باقر ، 1319 - شارح\r\nتحريرى بر اصول فلسفه و روش رئاليسم علامه سيد محمد حسين طباطبائى با پاورقى شهيد مطهرى قدس سرهما / محمد باقر شريعتى سبزوارى . - قم : مؤسسه بوستان كتاب ( مركز چاپ و نشر\r\nج . - ( مؤسسه بوستان كتاب ؛ 962 ) ( فلسفه اسلامى ؛ 47 . فلسفه و عرفان ؛ 92 )\r\n38000 ريال : isbn 978 - 964 - 09 - 0011 - 6\r\n( دوره ) isbn 978 - 964 - 371 - 862 - 6\r\nفهرست نويسى براساس اطلاعات فيپا .\r\nص . ع . به انگليسى\r\nmuhammad - baqir shariati - sabzevari .\r\na commentary on the principles of philosophy and the method of realism\r\nچاپ اول اين كتاب در سال 1381 تحت عنوان \" تفسيرى بر اصول فلسفه و روش رئاليسم علامه سيد محمدحسين طباطبائى با پاورقى شيهد مطهرى قدس سرهما \" منتشر شده است .\r\nكتابنامه .\r\n1 . طباطبائى ، محمد حسين ، 1281 - 1360 . اصول فلسفه و روش رئاليسم - نقد و تفسير . 2 . فلسفه اسلامى . 3 . واقع گرايى . الف . طباطبائى ، محمد حسين ، 1281 - 1360 . اصول فلسفه و روش رئاليسم . شرح . ب . مطهرى ، مرتضى ، 1299 - 1358 . محشى . ج . دفتر تبليغات اسلامى حوزه علميه قم . مؤسسه بوستان كتاب . د . عنوان . ه‍ . عنوان : تفسيرى ب اصول فلسفه و روش رئاليسم علامه سيد محمد حسين طباطبائى با پاورقى شهيد مطهرى قدس سرهما . و . عنوان : اصول فلسفه و روش رئاليسم . شرح .\r\n4 ش 603 الف / 1392 bbr\r\n1 / 189\r\n1387\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتحريرى بر\r\nاصول فلسفه و روش رئاليسم\r\nعلامه سيد محمد حسين طباطبائى\r\nبا پاورقى شهيد مطهرى قدس سرهما\r\nجلد اول\r\nمحمد باقر شريعتى سبزوارى\r\nبوستان كتاب\r\n1387\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nتحريرى بر اصول فلسفه و روش رئاليسم / ج 1\r\nعلامه سيد محمد حسين طباطبائى با پاورقى شهيد مطهرى قدس سرهما\r\nنويسنده : محمد باقر شريعتى سبزوارى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب * نوبت چاپ : دوم / 1387\r\nشمارگان : 1500 * بها : 3800 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك : e - mail info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * ويراستار : حسين آرزومندى * كنترل ويرايش : بوذر ديلمى معزى و محمد نقويان * چكيدهء عربى : سهيله خائفى * چكيدهء انگليسى : مريم خائفى * فيپا : مصطفى محفوظى * حروف نگارى : مژگان فرمانى * اصلاحات حروف نگارى : على حبيبى وسعيد حميدى * صفحه آرايى : محمود هدايتى و احمد اخلى * نمونه خوانى : على ميرى ، ابوالفضل سليمانى ، احمد اسفنديار ، جليل حبيبى و محمد جواد مصطفوى * كنترل فنى صحفه آرايى : حسين محمدى * طراح جلد : مسعود نجابتى * مدير توليد : عبدالهادى اشرفى * آماده سازى : حميد رضا تيمورى * سفارشات چاپ : امير حسين مقدم منش و ساير همكاران * امور چاپ : على عليزاده ، مجيد مهدوى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد اول 
  ] تحريرى بر اصول فلسفه و روش رئاليسم\r\n\r\nپيش‌گفتار\r\nتقديم به‌روح پدر موحد و روحانىام كه به گونهء ظريفى از كودكى علاقه به حكمت و فلسفه را در قلب كوچكم جاى داد و به مادر ارجمندم كه با فراهم ساختن وسايل تحصيلاتم به اين فهم تحقق بخشيد و به تمام دوستداران حكمت و فلسفه اسلامى در خارج و داخل كشور ، و به روح متعالى علّامه طباطبائى و شهيد مطهرى درود مىفرستم .\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\nپيش گفتار\r\nاگر تاريخ زندگى اقوام و ملت‌ها را از نظر بگذرانيم ، خواهيم ديد كه يك سلسله مسائل و عقايد وجود دارد كه از مقدس‌ترين مقدسات آن‌ها به شمار مىرود . اگر مقدسات بشرى را مطالعه كنيم ، درمىيابيم كه عقيده و شعارى براى جمعى مقدس است ، ولى براى گروه ديگر نه تنها تقدسى ندارد ، بلكه جزو خرافات مىباشد ؛ مثلًا ايمان به خالق جهان براى اكثر ملل جهان از عالىترين مقدسات اعتقادى محسوب مىگردد ، ولى گروهى اين عقيده را مولود جهل و ترس بشر و يا شرايط اجتماعى و اقتصادى مىدانند و در نهايت ترياكِ مخدر معرفى مىكنند ! ليكن در ميان همهء مقدسات كه براى انسان‌ها مطرح است ، علم و دانش ، تقدسى جهانى و همگانى دارد .\r\nبه فرمايش امام على عليه السلام :\r\n« كفى بالعلم شرفاً أنّه يدّعيه من لا يحسنه ، و يفرح إذا نُسِبَ إلَيه ، و كَفى بِالجهْلِ ذمّاً إنّهُ يَتَبرَّأ مِنه مَن هو فيه ؛ « 1 » در شرف علم و دانش همين اندازه كافى است كه حتى بىسواد هم ادعاى دارا بودن آن را دارد و اگر به وى دانشمند بگويند ، از اين انتساب بسيار خوشحال مىشود و در پستى جهل همين بس كه جاهل آن را از خود دور مىكند . »\r\nانسان‌ها تابع هر مسلك و مرامى كه هستند و از هر نژاد و تبارى كه باشند ، به عظمت و قداست علم و معرف اعتراف دارند . و در ادبيات ملت‌ها قداست علم و عالم به‌گونه‌هاى مختلف منعكس شده است . به قول شاعر :\r\n آن را كه علم و دانش و تقوا مسلم است * هرجا قدم نهد ، قدمش خير مقدم است\r\nكس را به مال نيست بر اهل كمال فخر * علم است آن كه مفخر اولاد آدم است\r\nجاهل اگر چه جست مقدم ، مؤخر است * عالم اگر چه زاد مؤخر ، مقدم است \r\nبدون شك علاقهء اصلى انسان به دانش تنها براى رفع حوايج مادى نبوده و نيست ، بلكه\r\n\r\n\r\n","description":"","footnote":"\r\n( 1 ) . بحارالانوار ، ج 1 ، ص 185 ، ح 107\r\n","page_name":" 13 ","page_number":13},
  {"content":"\r\n\r\nدانشمندان بزرگ در راه كشف اسرار علمى از همهء لذايذ مادى چشم پوشيده و مرارت‌ها و تلخىهاى فراوانى چشيده و گردنه‌هاى خطرناكى را طى كرده‌اند . اساساً حس حقيقت‌جويى و انگيزهء كنجكاوى و لذت‌هاى معنوى است كه انسان را به كسب علم و معرفت وا مىدارد تا از اين رهگذر بر مشكلات و غوامض جهان فايق آيد و بر فراز مراكز فرهنگى و مدارس علمى قرار گيرد و مانند خواجه طوسى اين‌گونه نغمه سرايى كند :\r\n لذات دنيوى همه هيچ است نزد من * در خاطر از تغير آن هيچ ترس نيست\r\nروز تنعّم و شب عيش و طرب مرا * غير از شب مطالعه و روز درس نيست \r\nو يا هم‌چون دانش‌پژوهان دينى و علمى ، آهنگ « أيْنَ الْمُلوك و أيْنَ أبْناءُ الملوك » را بر بام مدرسه‌ها سر دهد .\r\nدانش به هر اندازه كه زايل كنندهء شك باشد ، به همان اندازه ارزش بيش‌ترى خواهد داشت .\r\nهمان‌گونه كه هر چه كلىتر و جهان شمول‌تر باشد ، شرفش افزون‌تر خواهد بود . معلومات انسان در همهء زمينه‌ها در برابر مجهولاتش بسيار ناچيز است ، ولى حياتىترين مسائلى كه همواره توجه انسان‌ها را به خود معطوف داشته و مىدارد ، دانشى است كه با نظام جهان و فلسفهء خلقت انسان يا جهان بينى آنان ارتباط پيدا مىكند ؛ يعنى به همان سه سؤال مشهورى كه در اشعار ذيل منعكس شده است :\r\n روزها فكر من اين است و همه شب سخنم * كه چرا غافل از احوال دل خويشتنم\r\nاز كجا آمده‌ام ، آمدنم بهر چه بود * به كجا مىروم آخر ننمايى وطنم\r\nمانده‌ام سخت عجب از چه سبب ساخت مرا * يا چه بوده است مرادِ وى از اين ساختنم \r\nآدمى چه از عهدهء حل « معماى هستى » بر آيد و چه بر نيايد ، نمىتواند از كاوش‌هاى فكرى دربارهء مبدأ و معاد باز ايستد . جنجال تسخير ارواح و ارتباط با جنيان ، تنويم مغناطيسى ، علاقهء وافر به كشف اسرار غيب و تحمل رياضت‌هاى سنگين و طاقت فرسا ، همه در اين راستا صورت مىگيرد . انسان از آغاز پيدايش همواره در صدد يافتن پاسخ‌هايى مناسب براى نيازهاى درونى خويش بوده است . گرچه در به دو امر ، شناخت او سطحى بوده ، در سايهء تكامل علم و عقل از ظواهر اشيا عبور و به عمق آن‌ها دست پيدا كرده و انديشه‌اش را در بىنهايت و ابديت به جولان در آورده است و اين تلاش خستگى ناپذير را تا پايان عمر ادامه مىدهد . بشر مىخواهد به علل و\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nعوامل اشيا پى ببرد و نظام عليت و معلوليت را كشف كند . در واقع همين نياز فطرى و انگيزه‌هاى عقلانى است كه فلسفه را به وجود آورده است .\r\nاز آن‌جا كه فلسفه نياز ذاتى و عقلى همهء انسان‌ها است ، از اين رو هيچ جامعه و نسلى نيست كه به گونهء طبيعى و معمولى و يا اصطلاحى و علمى با فلسفه سر و كار نداشته باشد . نياز شديد جامعه و نسل حاضر ما به فلسفه كاملًا مشهود است . گمراهى بسيار از انديشمندانِ جوان بر اثر عدم آشنايى با متون فلسفهء اسلامى است .\r\nفقدان يك متن روشن فلسفى ، نابسامانىهاى فكرى بسيارى براى روشن فكران ما فراهم ساخته است ، در حالى كه فلسفهء اسلامى ، عالىترين و عميق‌ترين مكتب فلسفى در جهان به شمار مىرود و مىتواند هر گونه خلأ فكرى و فرهنگى را بر طرف سازد ؛ ولى متأسفانه اكثر متون فلسفى موجود ما به شكل بسيار غامض و پيچيده و به زبان عربى تدوين گرديده است كه فقط تعداد معدودى از افراد مطلع مىتوانند از آن بهره گيرند .\r\nفيلسوفان قديم معتقد بودند كه بايد فلسفه را از دسترس عموم خارج و در محدودهء تنگى محصور و محبوس كرد ، به همين دليل از مشكل نويسى و به كار بردن اصطلاحات پيچيده دريغ نكردند ، به‌طورى كه فلسفه را از زمين به آسمان بردند .\r\nامّا بزرگانى چون علّامه طباطبائى و شهيد مطهرى تلاش كردند تا دوباره فلسفه را زمينى كنند : علّامهء بزرگوار سيد محمد حسين طباطبائى كتاب اصول فلسفه و روش رئاليسم كه بهترين متن فلسفى در زبان فارسى است ، را به نگارش درآورد ولى اين كتاب هم به علت مشكل و مجمل بودن نمىتوانست براى كليهء تحصيل كرده‌ها قابل فهم باشد ، از اين رو فيلسوف و انديشمند بزرگ ، شهيد مطهرى مصمّم شد كه پاورقىهايى بر آن بيفزايد . گرچه اين پاورقىها بسيار سودمند و مفيد واقع شد ، باز هم به دليل اجمال متن و تفصيل پاورقىها و نيز در بسيارى از موارد براى بريدگى مطالب پاورقى از متن نتوانست آن چنان‌كه بايدپاسخگوى خيل مشتاقان فلسفه باشد و فقط عدهء كمى از آن بهره‌مند گرديدند و بيش‌تر افراد محروم ماندند ؛ به همين دليل اين جانب پس از بيست بار تدريس كتاب اصول فلسفه و روش رئاليسم در مجامع مختلف فرهنگى و علمى بر آن شدم كه با شرح و تفسير بيش‌تر و توضيح عبارت‌هاى مجمل و مشكل ، آن را به صورت خودآموز درآورم و در اختيار علاقه‌مندان به فلسفه بگذارم تا كسانى كه به اساتيد فلسفه دسترسى ندارند بتوانند تا حدودى با برخى از مسائل مهم فلسفى و حكمت متعاليه آشنا شوند .\r\nانگيزهء ديگرى كه بنده را بر اين عمل وادار كرد ، برخوردهاى فراوانى بود كه با محققان جوان\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nبه ويژه دانشجويان و فرهنگيان داشته‌ام و نيز تحقيقاتى كه از علل انحراف‌ها و گرايش‌هاى الحادى شمارى از آنان به عمل آورده‌ام و هم‌چنين نظرخواهىهايى كه از طبقات مختلف و عده‌اى از گروهك‌هاى نادم انجام گرفته است ، همگى به يك حقيقت اعتراف كرده‌اند كه انگيزهء عمدهء جذب و گرايش آنان به فلسفه‌هاى مادى و التقاطى ، تبليغات گروهى و احساس نياز به اتخاد جهان بينى فلسفى و فقدان يك متن روان و جامع از فلسفهء اسلامى است كه بتواند جهان‌بينى الهى را به روشنى تبيين كند .\r\nچنين خلئى موجب گرديد كه نسل تحصيل كرده در مقابل زرق و برق فلسفه‌هاى وارداتى غرب و شرق نتواند مقاومت كند و مجذوب و مفتون افكار آنان گردد . گروه‌هاى چپ و التقاطى نيز اين كمبود را احساس كردند و همواره سعى داشته و دارند كه اصول فلسفهء خود را به سبك ساده با نثرى جذاب و ادبى و در قالب‌هاى گوناگون براى قشرهاى مختلف جامعه حتى كارگران و نوجوانان بنويسند ، ولى در جامعهء اسلامى ما يك متن فلسفى روشن با گسترهء زياد كه فراخور ظرفيت و استعداد دانشجويان و طبقات تحصيل كردهء ما باشد ، وجود ندارد و اگر هم هست ، به صورت مبهم و مشكل نوشته شده است . مضافاً اين كه اگر متنى احياناً در خور فهم عموم هم باشد ، با طرح مسائل غير ضرورى و تطويل بىثمر و نقادىهاى محققانه و خسته كننده ، نتوانسته پايگاهى در ميان انديشمندان ما پيدا كند . البته در عصر انقلاب اسلامى كه بازار راكد فلسفه و عرفان رونق قابل توجهى پيدا كرد ، بعضى از شاگردان امام امت قدس سره و علّامه طباطبائى رحمه الله در اين راه گام‌هاى بزرگى برداشتند كه همواره حوزه‌هاى علميه از بركات آن‌ها بهره‌مند هستند ، ولى هنوز هم مشكل هم‌چنان باقى است و نقاط ضعف بسيارى در نوشته‌هاى فلسفى ما به چشم مىخورد . با اين كه امام راحل رحمه الله در فلسفه خواهى موجى ايجاد كرد ، ولى دريغا كه اسرار حكمت و عرفان را با خود به دار بقا برد و به زبان حال فرمود : گوش نامحرم نباشد جاى پيغام سروش .\r\nخوشبختانه علّامه طباطبائى ، كه از سردمداران حركت جديد فلسفه و عرفان به شمار مىرود ، اين دانش را بيش از پيش در حوزه‌هاى علميه و مراكز دانشگاهى مطرح كرد ، آن گاه شاگرد شهيرش آية اللّه مطهرى و ساير شاگردانش اين راه را تكميل كردند .\r\nعلّامهء فقيد با توجه به نياز عصر ، عالىترين و جامع‌ترين متن فلسفى رابه زبان فارسى نگاشت و شهيد مطهرى نيز با نوشتن مقدّمه و پاورقى بر شكوه و جلال اين مقاله‌ها افزود كه هم اكنون نيز اين متن كامل فلسفى در دسترس متخصّصان فلسفه قرار دارد . يكى از امتيازات « اصول فلسفه و روش رئاليسم » اين است كه علّامهء فقيد ، اكثر ابتكارات و ابداعات خود را در اين مقاله‌ها\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمطرح كرده و به وسيلهء متفكران حاضر در جلسه ، مورد نقد و تحليل قرار داده است .\r\nبه هر حال ، براى ضرورت طرح اين مسائل در جامعه و اصرار محافل درسى و تقاضاى مكرر قشرهاى مختلف كه علاقه‌مند بودند اين كتاب ارزنده به صورت خودآموزى چاپ و منتشر شود ، اين‌جانب به اين موضوع ترغيب شد . آنان مدّعى بودند كه مشكل اصول فلسفه و روش رئاليسم در اين است كه وقتى انسان متن را مىخواند ، پاورقى را فراموش مىكند و به عكس وقتى به پاورقى منتقل مىشود ، متن را از دست مىدهد . و در نهايت متحير مىماند .\r\nاين جانب پس از مشورت با اساتيد فلسفه و دانشجويان و نيز تجربه‌هاى به دست آمده در طول تدريس ، اصول فلسفه را به اين شكل تنظيم و تشريح كرد تا بهتر مورد استفاده قرار گيرد .\r\nبعضى از خصوصيات اين خودآموز بدين شرح است :\r\n1 - هدف شهيد مطهرى ، روشن ساختن عبارت‌هاى علّامه طباطبائى رحمه الله نيست ، بلكه مقصد اصلى وى ، تشريح و تكميل مباحثى است كه در اصول فلسفه مطرح گرديده است ؛ به همين دليل قسمت‌هايى از متن كتاب را به حال خود رها كرده و تحليل و تشريحى در مورد آن‌ها به عمل نياورده است . اين بنده با كمىِ بضاعت ، سعى كرده آن قسمت‌ها را شرح و تكميل كنم تا جملات علّامه روشن‌تر شود .\r\n2 - در عبارت‌هاى شهيد مطهرى - طبق توصيهء فرزند برومندشان - هيچ‌گونه تغييرى انجام نگرفته است ، ولى براى اتحاد و هم‌آهنگى با متن كتاب ، ناگزير تقطيع به عمل آمده و هر بخشى از پاورقى در كنار متن مناسب خود قرار گرفته است . هم‌چنين عناوينى نيز بر آن افزوده شده تا مطالب مجزا و براى خوانندگان مفيدتر باشد .\r\n3 - در اين خودآموز پاورقىهاى شهيد مطهرى با متن علّامه آميخته شده به‌طورى كه متن واحد و يك پارچه‌اى پيدا كرده است تا خوانندگان دچار سردرگمى نشوند . پاورقىهايى كه در ذيل صفحات آمده ، مطالبى است كه ارتباط اصولى با مباحث مطروحه ندارد ؛ بخشى از آن‌ها مربوط به مفاهيم لغوى و اصطلاحى است و قسمتى نيز جنبهء تاريخى دارد كه در فهم اصل مطلب چندان دخالتى ندارد . البته بعضى پاورقىها جنبهء تكميلى و تحليلى دارد و برخى به صورت مقايسه با ساير مكاتب فلسفى تدوين شده است .\r\n4 - امتياز اين كتاب بر ساير متون فلسفى در اين است كه ضرورىترين مسائل حكمت در مقايسه با مكاتب فلسفى غرب و شرق مطرح شده است و شهيد مطهرى با بيان جذاب و قلم شيواى خود مسائل فلسفه رابه صورت رياضى و طبيعى تبيين كرده است به‌گونه‌اى كه ضرورت و نياز جامعه به فلسفه ، كاملًا ملموس گرديده است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nدر ادامهء مقاله‌ها بر خوانندگان روشن مىشود كه فلسفه به مفهوم صحيح و اصيل خود ، يك سلسله اوهام و بافته‌هاى ذهنى نيست كه فيلسوفان در حالت خلوت و تنهايى بافته باشند ، بلكه فلسفه عبارت است از : يك سلسله معقولات كلى و قوانين اصولى كه فيلسوفان ، آن را از ادراكات كلى و ناب انسان‌ها گرفته و به صورت يك رشته مسائل عقلى به نام « فلسفه » تدوين كرده‌اند .\r\nهمان‌گونه كه فن موسيقى به كمك عقل هنرمندان از آهنگ پرندگان و برخورد نسيم با شاخ و برگ درختان و صداى جويباران و آواى انسان‌ها نشأت يافته و امروز به صورت علم و فن موسيقى در اختيار هنرجويان قرار گرفته است و يا ادبيات هر ملت ، كه از تكلم و تعبيرات آن ملت گرفته شده و به شكل علم نحو ، صرف ، معانى ، بيان و بديع در آمده است . فلسفه هم از اين قانون مستثنا نيست ، بلكه سلسله مسائلى است كه از توجه به هستى ، مراتب وجود ، مبدأ هستى ، اقسام وجود و هم‌چنين اصولى كه حيات معقول انسان‌ها بر آن استوار مىباشد ؛ مانند ماهيت علوم ، ارزش علوم ، مبادى تصوريه و تصديقيهء علم ، نحوهء وجود علم ، كثرت و وحدت و ده‌ها مسائل ديگر كشف شده است .\r\nما و شما خوانندگان عزيز معتقديم كه غير از ما و انديشهء ما ، عالم خارجى هم وجود دارد ، زمينى هست ، آسمانى هست ، بشرى هست ، و . . . ؛ از همين نقطه ، حركت فلسفى آغاز مىگردد كه انسان را از راه سفسطه و سوفيسم جدا مىكند . تجسس از علت‌ها ، فرار از خطرها ، درمان بيمارىها ، تصديق و انكار قضايا و توجه به امور شدنى و نشدنى و مطالب ديگر ، از مسائل فلسفى محسوب مىگردد كه فيلسوفان در كتاب‌هاى خود مطرح كرده و برهان‌هاى خود را بر آن پايه نهاده‌اند . البته ما انكار نمىكنيم كه سلسله مسائلى در فلسفه وجود دارد كه هيچ ربطى به اين دانش ندارد و از علوم و فنون ديگر اقتباس گرديده و بر مبناى آن ، مسائل ديگرى تولّد يافته است ؛ هم چون « عقول عشره » ، « افلاك نه گانه » و مباحث « طبيعيات » كه از علم هيئت و علوم طبيعى مايه گرفته است . به علاوه دخالت فلاسفه در علوم ديگر و جزئيات عوالم ماوراى طبيعت و تفسير و تحليل‌هاى خاصى كه به كمك عقل از مسائل شريعت به عمل آورده‌اند ، پىآمدهاى ناگوارى به دنبال داشته و دست آويزى به دست مخالفان داده است ، ولى اين‌گونه موارد نادر نمىتواند به استحكام و ضرورت فلسفه آسيب و ضربه‌اى وارد آورد . همان‌گونه كه تئورىهاى سست افرادى مانند لامارك ، داروين ، فرويد و اگوست كنت نتوانست قداست و شكوه علم طبيعى را بشكند ، فرضيه‌هاى كارل ماركس و سارتر و تدوين فلسفهء علمى نيز نتوانست فلسفه را به علوم طبيعى تبديل كند و آن را از استقلال و كليت بيندازد .\r\n5 - در اين خودآموز سعى شده است كه متن علّامه طباطبائى با حروف درشت و پاورقىهاى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاستاد شهيد مطهرى با حروف ريزتر چاپ شود تا هر يك از عبارت‌ها مشخص گردد . نيمى از توضيحات بنده در خلال كلمات علّامه طباطبائى قرار دارد و بخشى نيز به گونهء مستقل و مجزا از شرح استاد شهيد است . بعضى از مطالب شهيد مطهرى به پاورقى منتقل و با علامت ( م ) مشخص شده است .\r\n6 - استقبال شايانى كه از سوى قشرهاى مختلف در طى تدريس به وجود آمد و نامه‌هاى فراوانى كه از گروه‌هاى مختلف فكرى و فرهنگى دريافت شد و صميمانه و به دور از تظاهر و ريا گفتند : « روش رئاليسم ما را با دنياى جديدى آشنا كرد و كليهء اتهامات و تشكيكاتى را كه بر اين فلسفه وارد آورده بودند ، به‌طور طبيعى از ذهن ما خارج ساخت » .\r\nمرحوم آية الله ميرزا جواد آقاى تهرانى بارها از نقش اين مقالات در هدايت دانشجويان سخن به ميان آوردند و مرا نيز مورد لطف و دعاى خويش قرار دادند . اعتراف بسيارى از متفكران معاصر بر اين كه ، حركت فلسفى خود را با مطالعهء اين مجموعه آغاز كردند و به مراحل عالى رسيدند ، انگيزهء اين جانب را بر شرح اين مقالات تقويت كرد .\r\nاميد است اين خودآموز براى عموم تشنگان فلسفهء اسلامى مفيد واقع شود و طلاب و دانشجويان ارجمند و فرهنگيان معظّم ، ضمن آشنايى با فلسفهء متعالى بتوانند در حكمت نظرى و عملى موفقيت چشمگيرى به دست آورند و عظمت فلسفهء اسلامى را بيش از پيش دريابند .\r\nوالسلام على من اتبع الهدى\r\nحوزهء علميّهء قم\r\nمحمد باقر شريعتى سبزوارى\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nمقدّمه\r\nدر ميان همهء مقدسات بشر ، « دانش » يگانه چيزى است كه همهء افراد از هر نژادى و تابع هر طريقه و مسلكى ، آن را مقدس مىشمارند و به رفعت و عظمت و تقدس آن اعتراف دارند و حتى نادان‌ترين نادان‌ها نيز دانش را از آن جهت كه دانش است ، كوچك نمىشمارد و شايستهء تحقير نمىداند . محبوبيت و احترام دانش نه تنها از آن جهت است كه بهترين ابزار زندگى است و در مبارزهء حياتى به انسان نيرو مىدهد و توانايى مىبخشد و تسلط او را بر طبيعت مستقر مىسازد ، زيرا اگر چنين بود مىبايست انسان با آن چشم به دانش نگاه كند كه هر ابزار و وسيلهء كار ديگرى را مىبيند .\r\nتاريخ علم مقرون به رنج‌ها و محروميت‌ها و مصايب و متاعبى است كه دانشمندان در راه كسب علم تحمل كرده‌اند و زندگى مادى را بر خويش تلخ ساخته‌اند و اگر علاقه‌مندى انسان به دانش ، تنها به منظور رفع حوايج مادى زندگى بود ، پس اين همه از خود گذشتگىها و صرف نظر كردن از عيش و لذت‌ها و خوشىهاى زندگى در راه علم چرا ؟ پيوند علم با روح بشر بالاتر از اين پيوندهاى پست و حقيرى است كه ابتدا تصور مىرود . دانش به هر اندازه كه يقينىتر و شكننده‌تر شك و ريب و جهالت باشد و به هر اندازه كه كلىتر و عمومىتر و پردهء بزرگ‌ترى را كنار بزند ، اهميت و مطلوبيت بيش‌ترى دارد .\r\nدر ميان همهء مجهولاتى كه انسان آرزوى دست يافتن به آن‌ها را دارد ، يك رشته از مسائل است كه از اين لحاظ در درجهء اوّل اهميت قرار دارد و آن‌ها همان مسائل مربوط به نظام كلى عالم و جريان عمومى امور جهان و رمز هستى و راز دهر مىباشد .\r\nانسان خواه از عهده برآيد و خواه بر نيايد ، نمىتواند از كاوش و فعاليت فكرى دربارهء آغاز و انجام جهان ، مبدأ و غايت هستى ، حدوث و قدم ، وحدت و كثرت ، متناهى و نامتناهى ، علت و معلول ، واجب و ممكن و آنچه از اين قبيل است خوددارى كند و همين خواهش فطرى است كه\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nفلسفه را براى بشر به وجود آورده است .\r\nفلسفه ، سراپاى هستى را جولان‌گاه فكر بشر قرار مىدهد و عقل و فكر انسان را بر روى بال و پر خود مىنشاند و به سوى عوالمى كه منتهاى آرزو و غايت اشتياق انسان ، سير در آن عوالم است ، پرواز مىدهد . تاريخ فلسفه با تاريخ فكر بشر توأم است ، لهذا نمىتواند يك قرن و زمان معين و يا يك منطقه و مكان معين را به عنوان مبدأ و منشأ اصلى پيدايش فلسفه در روى زمين معرفى كرد ؛ بشر به حكم خواهش فطرى خويش هر وقت و در هر جا كه مجال و فرصتى براى تفكر پيدا كرده است ، از اظهار نظر دربارهءنظام كلى عالم خوددارى نكرده است و تا آن‌جا كه تاريخ مىتواند نشان بدهد در بسيارى از نقاط جهان ؛ مانند : مصر ، ايران ، هند ، چين و يونان ، فلاسفه و متفكرين بزرگ ظهور كرده‌اند و مكاتب فلسفى مهمى به وجودآورده‌اند و از دوران‌هايى كه فاصلهء تاريخى زيادى با ما ندارد و دست تطاول ايام نتوانسته است تمام آثار آن دوره‌ها را محو كند ، كم و بيش آثار فلسفى باقى مانده است .\r\nاز آثار دوره‌هاى بالنسبه قديم ، از همه بيش‌تر و بهتر ، آثار نهضت عظيم علمى و فلسفى يونان ، كه تقريباً از دو هزار و ششصد سال قبل آغاز مىشود ، باقى مانده است ، زيرا از آن وقت تاكنون فترتى كه موجب محو و نابودى كلى آن آثار بشود حاصل نشده است . آن نهضت فكرى كه در كرانه‌هاى آسياى صغير و يونان پديد آمد ، در اسكندريه تعقيب شد و هنگامى كه حوزهء اسكندريه و آتن رو به نابودى و اضمحلال كلى مىرفت و ژوستى نين ، امپراتور روم شرقى در سال 529 ميلادى دستور تعطيل دانشگاه‌ها و بستن درهاى مدارس آتن و اسكندريه را داد و دانشمندان از بيم ، متوارى شدند و حوزه‌هاى تدريس و تعليم به هم خورد ، در يك قطعهء ديگر جهان ، نهضت ديگرى با طلوع اسلام آغاز شد و مقدمات مدنيّت جديد و عميق ديگرى فراهم آمد .\r\nدر اثر تشويق و تجليلى كه از طرف پيشواى عظيم‌الشأن اسلام و اولياى بزرگواران دين از مقام دانش و دانشجويى شد ، شعلهء طلب علم ، دو مرتبه در دل‌ها روشن گشت تا آن كه تمدن وسيع و عظيم اسلامى به وجود آمد ، رشته‌هاى مختلف علوم تدوين و تنظيم شد ، كتاب‌ها از زبان‌هاى مختلف و بيش از همه ، كتب يونانى ترجمه شد ، مدارس و دانشگاه‌ها از نو تأسيس گشت ، كتاب‌خانه‌ها پديد آمد ، شهرهاى بزرگ كشور پهناور اسلامى مهد علوم و محل آمد و شد محصّلين گشت . از اروپاى فعلى و ساير نقاط جهان دانشجويان به كشورهاى اسلامى اعزام شدند ، تا آن كه بالأخره پس از گذشت چند قرن ، تحول جديد اروپا پديد آمد و در عالم علم و دانش ، رخ داد آنچه رخ داد ؛ ولى چيزى كه از نظر تاريخ مسلم است اين است كه ، يونان قديم نيز\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nسرمايه‌هاى اصلى معلومات خويش را مديون مشرق زمين است و دانشمندان بزرگِ آن‌جا مسافرت‌ها به مشرق كرده‌اند و از اندوخته‌هاى دانشمندان شرقى بهره‌مند گشته و پس از عودت ، در وطن خود منتشر ساخته‌اند .\r\nما نمىخواهيم در اين مقدّمه به معرفى فلسفهء باستانى مشرق و مقدار بهره‌اى كه يونان باستان از آن برده است و يا معرفى فلسفهء ده قرن پيش اسلامى و ميزان استفاده‌هايى كه اروپاى جديد از آن كرده است و يا به بحث در مقدار ميراثى كه از يونانيان به مسلمين رسيد و تحولاتى كه در دورهء اسلامى پيدا كرد و اين كه مسلمين ، فلسفهء يونان را به چه صورتى در آوردند و چه اندازه از خود بر آن افزودند ، بپردازيم ، زيرا علاوه بر اين كه اگر بنا شود از روى سند و تحقيق در اين موضوعات قضاوت شود ، احتياج به صرف وقت‌هاى زياد و نوشتن كتاب‌هاى مستقل دارد [ و 
  ] با موضوع كتاب حاضر ارتباط زيادى ندارد .\r\nآنچه با كتاب حاضر نسبتاً ارتباط بيش‌ترى دارد و به علاوه كم‌تر دربارهء آن گفتگو شده است ، يك معرفى اجمالى از فلسفهء اسلامى از سه قرن و نيم پيش تاكنون مىباشد كه متأسفانه ، كما هو حقه ، هنوز در جهان معرفى نشده است و قهراً از طرف طبقهء جوان و تحصيل كرده‌هاى جديد خودمان نيز - كه معمولًا اطلاعاتشان در اين زمينه‌ها از طرق اروپايى است - توجهى كه مىبايست به آن نشده است .\r\nاين فلسفه كه موسوم است به « حكمت متعاليه » به وسيلهء صدرالمتألهين شيرازى مشهور به ملا صدرا در قرن يازدهم هجرى تأسيس شد و از آن به بعد محور تمام تعليمات فلسفى در ايران ، تحقيقاتى بود كه اين دانشمند در مسائل مهم فلسفى به عمل آورده است .\r\nتحقيقات صدرالمتألهين بيش‌تر در فلسفهء اولى و حكمت الهى است . ملاصدرا آنچه در اين زمينه از قدماى يونان و بالأخص افلاطون و ارسطو رسيده بود و آنچه حكماى بزرگ اسلامى از قبيل فارابى و بوعلى و شيخ اشراف و غيرهم توضيح داده بودند يا از خود افزوده بودند و آنچه عرفاى بزرگ با هدايت ذوق و قوت عرفان يافته بودند ، به خوبى هضم كرد و از نو اساس جديدى را پىريزى كرد و آن را بر اصول و قواعدى محكم و خلل ناپذير استوار كرد و از جنبهء استدلال و برهان ، مسائل فلسفه رابه صورت قواعد رياضى در آورد كه هر يك از ديگرى استخراج و استنباط مىشود و به اين وسيله فلسفه را از پراكندگى طرق استدلال بيرون آورد .\r\nاز زمان ارسطو - كه بر خلاف نظريات استادش ( افلاطون ) قيام كرد - پيوسته دو مكتب و دو مشرب فلسفى به موازات يك‌ديگر سير مىكرد كه افلاطون و ارسطو هر يك نمايندهء يكى از اين دو مشرب فلسفى بودند و در هر يك از دوره‌ها ، هر يك از اين دو مشرب فلسفى پيروانى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nداشتند . در ميان مسلمين نيز اين دو مشرب به نام مشرب اشراق و مشرب مشاء معروف بود و دو هزار سال مشاجرات فلسفى بين آن دو دسته ، چه در يونان و چه در اسكندريه و چه در ميان مسلمين و چه در اروپاى قرون وسطى ، ادامه داشت ؛ ولى صدرالمتألهين با اساس جديدى كه از نو پىريزى كرد ، به اين مشاجرات دو هزار ساله خاتمه داد به‌طورى كه بعد از او ديگر مكتب اشراق و مكتب مشّاء در مقابل يك‌ديگر معنا ندارد و هر كس كه بعد از وى آمده و با فلسفهء وى آشنايى پيدا كرده ، مشاجرات دو هزار سالهء اشراقى و مشايى را خاتمه يافته ديده است .\r\nفلسفهء صدارالمتألهين علاوه بر آن كه از جنبه‌هايى بديع و بىسابقه است ، نتيجهء زحمات هشتصد سالهء محققين بزرگى است كه هر يك از آن‌ها در جلو بردن فلسفه سهيم هستند . با همهء اين احوال ، مطابق گواهى خاورشناسان ، متأسفانه تا الآن كه تقريباً چهار قرن از به دو پيدايش اين فلسفه مىگذرد ، هنوز در اروپا يك معرفى صحيحى ، ولو اجمالًا ، از آن نشده است .\r\nپروفسور ادوارد براون ، « 1 » مستشرق معروف انگليسى ( متوفى در سال 1304 هجرى شمسى ) كه عمر خويش را صرف مطالعه دربارهء ايران و تاريخ ايران كرده است ، در جلد چهارم تاريخ ادبيات ايران مىگويد : « با وجود شهرت و رواج فلسفهء ملاصدرا در ايران فقط دو خلاصهء سطحى و ناقص از طريقهء فلسفى او در السنهء اروپايى ديده‌ام » .\r\nكنت گوبينو « 2 » چند صفحه راجع به عقايد ملاصدرا نگاشته ، اما معلومات او ظاهراً بالتمام از درس شفاهى معلمينش در ايران مأخوذ بوده و معلمين هم على الظاهر اطلاع كاملى نسبت به آن عقايد نداشته‌اند . گوبينو در پايان شرحى كه راجع به ملاصدرا نوشته ، مىگويد : طريقهء حقيقى ملاصدرا عيناً متخذ از ابوعلى سينا است ، در صورتى كه صاحب « روضات الجنات » راجع به ملاصدرا مىنويسد : « كان . . . منقّحاً أساس الإشراق بما لا مزيد عليه ، و مفتّحاً أبواب الفضيحة على طريقة المشّاء و الرواق » . تعريف مختصرتر ، ولى جدىتر و صحيح‌تر كه از مذهب ملاصدر نموده‌اند آن است كه شيخ محمد اقبال ( دكتر اقبال پاكستانى ) كرده است .\r\nايضاً ادوارد براون در همان كتاب مىنويسد : « مشهورترين كتب ملاصدرا ، اسفار اربعه و شواهد الربوبيه است » . و در پاورقى ، تذكر مىدهد كه « كنت گوبينو در معناى اسفار كه جمع « سفر » يعنى كتاب است ، اشتباه كرده و آن را جمع سَفَر گرفته » . در كتاب مذاهب و فلسفه‌هاى آسياى وُسطى صفحهء 81 مىنويسد : « ملاصدرا چند كتاب ديگر راجع به مسافرت ( سفرنامه ) نوشته است » .\r\n\r\n\r\n","description":"","footnote":"\r\n( 1 )  . 1 . EdwardBrown \r\n( 2 )  . 2 . ContedeGobineau \r\n","page_name":" 24 ","page_number":24},
  {"content":"\r\n\r\nكتابى كه مرحوم اقبال پاكستانى به زبان انگليسى هنگام تحصيل در دانشگاه كمبريج به نام « توسعهء حكمت در اسلام » منتشر كرده است ، به دست نيامده ولى قدر مسلم اين است كه بسيار مختصر و ناچيز بوده است .\r\nاين دو نفر ( كنت گوبينو و ادوارد براون ) از مستشرقين بزرگ به شمار مىروند . دانشمند متتبع ، مرحوم شيخ محمد خان قزوينى كه خود در حدود سى سال در كتاب خانه‌هاى مختلف اروپا مشغول مطالعه بوده است و با بسيارى از خاورشناسان رابطهء نزديك و صميمى داشته است ، در مقاله‌اى كه در مجلهء « ايرانشهر » چاپ برلين به مناسبت فوت ادوارد براون منتشر كرده و جزء « بيست مقاله » ايشان ضبط شده است ، دربارهء ادوارد براون مىگويد :\r\n« ما بين مستشرقين اروپا و امريكا هيچ كس اين همه زحمت دربارهء ادبيات ايران نكشيده است و مخصوصاً به ادبيات و ذوقيات و معنويات ايران ؛ يعنى به افكار حكما و عرفا و ارباب مذاهب اين مملكت اين اندازه محبت خالص و صميمى از اعماق قلب نداشته است » .\r\nايضاً در همان مقاله ، راجع به كنت گوبينو مىنويسد : « وى از نويسندگان بسيار مشهور فرانسه است و صاحب تأليفات در مواضيع فلسفى و اجتماعى و مذهبى و تاريخى و غيره و مؤسس طريقهء مخصوصى است از فلسفهء تاريخ ، معروف به « گوبينيسم » كه مخصوصاً در آلمان پيروان زياد دارد . وى در سنوات 1271 - 1274 هجرى قمرى به سمت نيابت اوّل سفارت فرانسه در طهران و در سنوات 1278 - 1280 به سمت وزير مختارى همان دولت در همان شهر اقامت داشته است » .\r\nچنان كه ملاحظه مىفرماييد يكى از اين دو مستشرق بزرگ ، صدرالمتألهين را تابع مكتب مشاء معرفى مىكند و ديگر در مقام رد قول او به مسطورات يكى از كتب تواريخ و تراجم ( روضات الجنات ) استناد مىكند ؛ يكى مىگويد : اسفار ، سفرنامه است ، ديگرى مىگويد : اسفار - جمع سفر - به معناى كتاب است و اگر اين دو نفر شخصاً ورق اوّل اسفار را مطالعه كرده بودند ، مىدانستند كه اسفار نه جمع سفر است و نه سفرنامه است .\r\nآن معلم شفاهى كه ادوارد براون مىگويد كه به گوبينو در ايران فلسفهء ملاصدرا را تعليم مىكرده است ، على الظاهر يك نفر يهودى بوده است به نام ملا لاله زار و با كمك و معاونت او بوده كه رسالهء گفتار دكارت را به فارسى ترجمه كرده است .\r\nگوبينو در همان كتاب در ضمن شرح حال صدرالمتألهين ، از استاد وى فيلسوف عظيم الشأن مير محمد باقر داماد به عنوان يك نفر « ديالكتيسين » ( جدلى ) ياد مىكند و پس از آن كه رفتن ملاصدرا را به درس ميرداماد به اشاره شيخ بهائى نقل مىكند ، به نتيجهء تحصيلات ملاصدرا\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nنزد ميرداماد اين‌طور اشاره مىكند : « و پس از چند سال به فصاحت و بلاغتى كه در او سراغ داريم رسيد » .\r\nغرض ما انتقاد از روش مستشرقين نيست ، زيرا اين انتظار بىجايى است از ما كه از افراد ملل بيگانه توقع داشته باشيم كه آن‌ها بيايند و مثلًا فلسفه و علوم يا مذهب يا ادبيات يا تاريخ ما را توضيح دهند و به جهان معرفى كنند . در زبان عربى ، اين مثل معروف است : « ماحك ظهري مثل ظفري ؛ يعنى هيچ چيزى مانند سرانگشت خودم پشتم را خارش نمىدهد » . اگر مردمى راستى علاقه‌مند باشند كه خود را بشناسانند و تاريخ يا ادبيات يا مذهب يا فلسفهء خود را به جهانيان معرفى كنند ، تنها راهش اين است كه اين كار به وسيلهء خودشان انجام بگيرد . افراد ملل بيگانه اگر فرضاً باكمال بىغرضى و علاقه‌مندى دست به اين كار بزنند ، بالأخره در اثر عدم آشنايى كامل ، گرفتار اغلاط و اشتباهات بزرگى مىشوند ؛ چنان كه صدها از اين اشتباهات در مورد بيان تاريخ يا معرفى آداب و عادات سادهء رسمى رخ داده است تا چه رسد به فلسفه كه تخصص فنى لازم دارد و تنها دانستن زبان و مراجعه به كتب كافى نيست .\r\nبراى كسانى كه به عمليات خاورشناسان اعتقاد راسخ دارند ، به عنوان نمونه اين قسمت را نقل مىكنيم : همين كنت گوبينو سابق الذكر كه در زمان ناصر الدين شاه در ايران اقامت داشته و زبان فارسى را خوب تكلم مىكرده ، در كتابى كه به نام « سه سال در ايران » به زبان فرانسه منتشر كرده و به فارسى ترجمه شده است ، آن جا كه كيفيت احوال پرسى ايرانيان را شرح مىدهد ، مىگويد :\r\n« پس از آن كه شما و صاحب خانه و جميع حضار نشستيد ، شما به طرف صاحب خانه رو مىكنيد و مىگوييد : آيا بينى شما فربه است ؟ صاحب خانه مىگويد : در سايهء توجهات بارى تعالى بينى من فربه است ، بينى شما چه‌طور ؟ . . . من در بعضى مجالس ديده‌ام كه حتى پنج مرتبه اين را از يك نفر سؤال كرده‌اند و او پاسخ داده است و حتى شنيدم در توصيف . . .\r\n( يكى از علماى تهران ) مىگفتند كه از بزرگ‌ترين خصايلش اين بود كه وقتى به ملاقات يكى از بزرگان مىرفت ، نه تنها در خصوص بينى وى و متعلقات وى پرسش مىنمود ، بلكه راجع به بينى تمام نوكرها و حتى دربان ، استفسار مىكرد » .\r\nملاحظه كنيد كه اين مرد در اثر عدم آشنايى كامل به تعبيرات زبان فارسى و گمان اين كه در جملهء « دماغ شما چاق است ؟ » منظور از كلمهء دماغ ، بينى و منظور از چاقى ، فربهى است ، دچار چه اشتباهى شده و به چه صورت مسخره‌آميزى آن را نقل كرده است . قطعاً كنت گوبينو در بيان اين جمله ، غرض سويى نداشته و تنها عدم آشنايى كامل به تعبيرات فارسى او را\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nبه اين اشتباه انداخته است .\r\nوقتى كه در مقام معرفى آداب و عادات رسمى اين‌گونه اشتباهات رخ مىدهد ، در مورد افكار فلسفى چه انتظار مىتوان داشت . ما مىدانيم در خود ايران كه مهد پرورش افكار كسانى مانند بوعلى و صدرالمتألهين است ، در تمام دوره‌ها فضلايى كه مايل بودند با آن افكار آشنايى كامل پيدا كنند ، سال‌ها از عمر خويش را صرف اين كار مىكردند ؛ آخر كار در ميان هزاران محصل فقط افراد معدودى بودند كه واقعاً از عهدهء اين كار برمىآمدند و غالباً عدهء آن‌ها از عدد انگشتان يك دست تجاوز نمىكرد . بنابراين چگونه ما مىتوانيم اطمينان پيداكنيم كه فلسفهء ده قرن پيش اسلامى و افكار ابن سينا مثلًا همان‌طور كه مفهوم شاگردان خودشان بوده ، در ترجمه‌هايى كه از آن‌ها شده است ، منعكس گرديده است .\r\nمقارن زمانى كه صدرالمتألهين در ايران مشغول زير و رو كردن فلسفه و ريختن طرح جديدى بود ( قرن يازدهم هجرى و شانزدهم ميلادى ) ، در اروپا نيز جنبش علمى و فلسفى عظيمى كه مقدماتش از چند قرن پيش از آن فراهم شده بود ، پديد آمد و درست همان زمانى كه صدرالمتألهين در حال انزوا و خلوت به تفكر و رياضت پرداخته بود و مدتى كوهستان قم را براى اين كار انتخاب كرده بود تا بهتر بتواند افكار وسيع خويش را به رشتهء تحرير در آورد ، در اروپا دكارت فرانسوى نغمهء جديدى از خود ساز كرد ، ربقهء تقليد را از گردن خويش دور افكند و راه نوى پيش گرفت و چندين سال در گوشه‌اى از « هلاند » انزوا و گوشه نشينى اختيار كرد و فارغ از امور زندگانى ، روزگار خويش را وقف امور علمى كرد .\r\nاز زمان دكارت به بعد ، اروپا به سرعت سرسام آورى به كشفيات علمى نايل گشت . در تمام رشته‌هاى علمى ، طريق تحقيق عوض شد و مسائل جديدى پديد آمد . علاوه بر دانشمندانى كه در رشته‌هاى علوم طبيعى و رياضى پيدا شدند .\r\nفلاسفهء بزرگى نيز هر يك پس از ديگرى ظهور كردند و فلسفه را وارد مراحل تازه‌اى كردند .\r\nدر فلسفهء جديد اروپا به مسائلى كه سابقاً در قرون وسطى مورد توجه بود كم‌تر توجه مىشود و در عوض ، يك عده مسائل جديد كه كم‌تر مورد توجه قدما بود مطرح مىشود .\r\nدر اروپا از زمان دكارت تا عصر حاضر ، مكاتب فلسفى گوناگونى پديد آمده ، هر دسته پيرو يك مكتب خاصى شده‌اند ؛ برخى به فلسفهء تعقلى پرداخته‌اند و برخى ديگر از دريچهء علوم تجربى به فلسفه نظر كرده‌اند ؛ بعضى مسائل فلسفهء اولى و حكمت الهى را قابل بحث و تحقيق دانسته و در اين زمينه آرا و نظرياتى ابراز داشته‌اند و بعضى ديگر مدعى شده‌اند كه اساساً بشر از درك اين مسائل عاجز است و آنچه تاكنون نفياً يا اثباتاً در اين زمينه گفته شده بلا دليل\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nبوده است . گروهى در عقايد خود الهى شده‌اند و گروهى مادى .\r\nروى هم رفته در آن فنى كه از قديم به عنوان « فلسفهء حقيقى » يا « علم اعلا » شناخته شده است ؛ يعنى فن تحقيق در نظام كلى عالم و توضيح سراپاى هستى در اروپا ، چه در قرون وُسطى و چه در دورهء جديد ، پيشرفت قابل ملاحظه‌اى حاصل نشده است و يك سيستم قوى و قانع كننده‌اى كه فلسفه را از تشتت و تفرق و پراكندگى نجات بخشد ، به وجود نيامده و همين امر موجب پيدايش مشرب‌هاى ضد و نقيض در اروپا شده است . و آنچه هم از تحقيقات اروپايى قابل ملاحظه و شايستهء تحسين و تمجيداست و به نام مسائل فلسفى معروف است ، در حقيقت مربوط به فلسفه نيست ، بلكه مربوط به رياضيات يا فيزيك يا روان‌شناسى است .\r\nوالحق بايد انصاف داد كه فلاسفهء اسلامى بيش‌تر همت خويش را صرف تحقيق در اين فن كرده‌اند ، خوب از عهدهء اين كار بر آمده‌اند و فلسفهء نيمه كارهء يونان را تا حد زيادى جلو برده‌اند و با آن كه فلسفهء يونان ، در ابتداى ورود در حوزهء اسلامى مجموعاً بيش از دويست مسئله نبود ، در فلسفهء اسلامى بالغ بر هفتصد مسئله شده است و علاوه ، اصول و مبانى و طرق استدلال ، حتى در مسائل اوليهء يونان به كلى تغيير كرده و مسائل فلسفه تقريباً خاصيت رياضى پيدا كرده ؛ اين خصوصيت در فلسفهء صدرالمتألهين كاملًا هويدا است و بايد انصاف داد كه در اين جهت ، تقدم با دانشمندان اسلامى است . اين‌ها مطالبى است كه در ضمن اين سلسله مقالات با اسناد و دلايل ، بر خوانندهء محترم روشن خواهد گشت .\r\nمدتى است كه موج فلسفهء اروپا به ايران هم رسيده و كم و بيش رسالات فلسفى از زبان‌هاى اروپايى به فارسى ترجمه شده است و شايد اولين نشريهء فلسفى جديد به زبان فارسى ، ترجمهء رسالهء « گفتار » دكارت است كه در يك قرن پيش به وسيلهء كنت گوبينو و دستيارى بعضى ، ترجمه شده و البته بعدها هر چه بيش‌تر صيت علوم غربى پيچيد ، نام علما و فلاسفهء غرب هم بيش‌تر بر سر زبان‌ها افتاد و به تدريج كتابها و رساله‌هاى بيش‌ترى به زبان فارسى منتشر شد و عده‌اى هم از طريق رسالات و مجلات عربى از نظريات جديد آگاه مىشدند . و با اين كه مدتى است كه توجه علاقه‌مندان جلب شده است كه عقايد و آراى جديد در فلسفهء قديم وارد شود و بين نظريات جديد و نظريات فلاسفهء اسلامى مقايسه شود ، متأسفانه تاكنون اين منظور عملى نگرديده و از آن زمان تاكنون آنچه رسالات فلسفى نشر يافته ، يا صرفاً به سبك قدما بوده و احياناً در مسائل مرتبط به طبيعيات و فلكيات هم كه نظريات جديد به كلى مخالف آن‌ها است ، باز از سبك قديم پيروى شده و يا آن كه صرفاً جنبهء نقل و ترجمهء نظريات جديد را داشته است و چون كه طريق تحقيق و سبك ورود و خروج فلاسفهء جديد با قدما اختلاف كلى دارد و\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nاز طرف ديگر بيش‌تر مسائلى كه در فلسفهء جديد كم‌تر به آن‌ها توجه شده يا اصلًا مورد توجه قرار نگرفته و در عوض مسائل ديگرى در اين فلسفه مطرح شده كه قدما كم‌تر به آن توجه داشته‌اند يا اصلًا توجه نداشته‌اند ، از خواندن و مطالعهء اين دو رشته كتب فايده و نيتجه‌هايى كه منظور اهل فضل است حاصل نشده است .\r\nاز اين رو كتاب حاضر ، كه جلد اوّل آن از نظر خوانندگان محترم مىگذرد ، به هيچ يك از دو سبك نگارش فلسفى كه در بالا شرح داده شد ، نگارش نيافته ؛ اين كتاب مشتمل بر يك دورهء مختصر فلسفه است ، مهمات مسائل فلسفه را بيان مىكند و سعى شده است كه حتى الامكان ساده و عمومى فهم باشد تا جميع اشخاصى كه ذوق فلسفى دارند با داشتن اطلاعات مختصرى به فراخور حال خود استفاده كنند و لذا از ذكر دلايل و براهين متعدد در هر مورد خوددارى شده و براى اثبات هر مدعا ، ساده‌ترين راه‌ها و بسيطترين براهين انتخاب شده است .\r\nدر اين كتاب در عين اين كه از تحقيقات گران‌بهاى هزار سالهء فلسفهء اسلامى استفاده شده است ، به آرا و تحقيقات دانشمندان بزرگ اروپا نيز توجه كامل شده .\r\nدر اين كتاب ، هم مسائلى كه در فلسفهء قديم نقش عمده را دارد و هم مسائلى كه در فلسفهء جديد حايز اهميت است ، مطرح مىشود و چنان كه در جاى خود توضيح مىدهيم ، در ضمن اين كتاب به قسمت‌هايى برخورد خواهد شد كه در هيچ يك از فلسفهء اسلامى و فلسفهء اروپايى سابقه ندارد ؛ مانند مُعظم مسائلى كه در مقالهء پنجم حل شده و آنچه در مقالهء ششم بيان شده است .\r\nدر مقالهء ششم با طرز بىسابقه‌اى به نقادى دستگاه ادراكى و تميّز و تفكيك ادراكات حقيقى از ادراكات اعتبارى پرداخته شده است . در اين مقاله ، هويت و موقعيت ادراكات اعتبارى نشان داده مىشود و فلسفه از آميزش با آن‌ها بر كنار داشته مىشود . و همين آميزش نابه‌جا است كه بسيارى از فلاسفه را از پا در آورده است .\r\nدر اين كتاب ، در عين اين كه فلسفه حريم خود را حفظ كرده ، با علوم ، مختلط نمىشود ؛ رابطهء فلسفه و علم ، محفوظ مانده است ، ولى رابطهء فلسفه با طبيعيات و فلكيات قديم به كلى قطع شده ولَدَى الاقْتِضاء از نظريات علمى جديد استفاده مىشود .\r\nمؤلف كتاب حاضر حضرت استاد علّامه ( دام بقاؤه ) كه سال‌ها از عمر خويش را صرف تحصيل و مطالعه و تدريس فلسفه كرده‌اند و از روى بصيرت به آرا و نظريات فلاسفهء بزرگ اسلامى از قبيل فارابى و بوعلى و شيخ اشراق و صدرالمتألهين و غيرهم احاطه دارند و به علاوه ، روى عشق فطرى و ذوق طبيعى ، افكار محققين فلاسفهء اروپا را نيز به خوبى از نظر گذرانيده‌اند و\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nدر سنوات اخير علاوه بر تدريس‌هاى فقهى ، اصولى و تفسيرى ، يگانه مدرس حكمت الهى در حوزهء علميهء قم مىباشند و خود اين جانب ؛ قسمتى از تحصيلات فلسفى خود ( الهيات شفا ى بوعلى ) را از محضر ايشان استفاده كرده است ، سال‌ها است در اين فكر هستند كه به تأليف يك دوره فلسفه بپردازند كه هم مشتمل بر تحقيقات گران‌مايهء هزار سالهء فلسفهء اسلامى باشد و هم آرا و نظريات فلسفى جديد ، مورد توجه قرار گيرد و اين فاصلهء زياد كه بين نظريات فلسفى قديم و جديد ابتداءاً به نظر مىرسد و اين دو را به صورت دو فن مختلف و غير مرتبط به هم جلوه گر مىسازد ، مرتفع شود و بالأخره به صورتى در آيد كه با احتياجات فكرى عصرى بهتر تطبيق شود و مخصوصاً ارزش فلسفهء الهى كه جلودار آن دانشمندان اسلامى هستند و فلسفهء مادى در تبليغات خود دورهء آن را خاتمه يافته معرفى مىكند ، به خوبى روشن شود .\r\nنشريات روز افزون فلسفى اخير و توجه جوانان روشن فكر ما به آثار فلسفى دانشمندان اروپا كه هر روز به صورت ترجمه يا مقاله و رساله در عالم مطبوعات ظاهر مىشود - و اين خود نمايندهء روح كنجكاو و حقيقت جوى اين مردم است كه از هزارها سال پيش سابقه دارد - و از طرف ديگر انتشارات مجهز به تبليغات سياسى و حزبى فلسفهء مادى جديد ( ماترياليسم ديالكتيك ) ، بيش از پيش حضرت معظم له را مصمم نمود كه در راه مقصود خود گام بردارند .\r\nلهذا از چند سال پيش ابتداءاً به تشكيل يك انجمن بحث و انتقاد فلسفى ، مركب از عده‌اى از فضلا مبادرت كردند و از دو سال و نيم پيش در آن انجمن ، بنابراين بود كه حضرت معظم له در خلال هفته قسمت‌هايى تهيه مىكردند و در جلسات انجمن - كه در هفته دو شب به آن اختصاص داده شده بود - قرائت مىشد و هر كسى هر نظرى داشت اظهار مىكرد . و اين جانب نيز تا يك سال و نيم پيش كه در قم بودم افتخار شركت در آن انجمن را داشتم و هنوز هم آن انجمن ادامه دارد و تاكنون چهارده مقالهء فلسفى كه چهارتاى آن‌ها از نظر خوانندگان محترم مىگذرد ، نگارش يافته .\r\nاين روشى كه حضرت معظم له آغاز كرده‌اند ، يك اقدام اساسى است و فلسفه را در ايران وارد مرحلهء جديدى مىكند . محصلين فلسفه سابقاً اطلاعاتشان منحصر بود به آنچه در كتاب‌هاى معمولى تدريسى خوانده بودند ، ولى با آن كه چند سالى بيش ، از اقدامات حضرت معظم له نمىگذرد ، بسيارى از محصلين حوزهء علميهء قم هستند كه اطلاعات فلسفى نسبتاً جامعى دارند و مخصوصاً به مطالب و تئورىهاى فلسفهء مادى زياد آشنا هستند و راه‌هاى مغلطهء آن را به خوبى دريافته‌اند .\r\nاز ابتداى تنظيم اين مقالات ، علاقه‌مندان زيادى از روى آن‌ها نسخه برمىداشتند و حتى بعضى\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nاز اهل علم خارج از حوزهء قم نيز كه از موضوع آگاه شده بودند نسخه‌هايى تهيه مىكردند و اين مقالات دست به دست مىگشت تا آن كه در حدود يك سال و نيم پيش عده‌اى از علاقه‌مندان تقاضا كردند كه اين مقالات از همين حالا چاپ شود تا مورد استفادهء عموم قرار گيرد و ضمناً متذكر شدند كه با آن كه به زبان فارسى نوشته شده و سعى شده است حتى الامكان ساده باشد ، براى فهم عمومى ثقيل است و احتياج به توضيحاتى دارد ، لهذا خوب است از اين لحاظ تجديد نظرى بشود . مقارن اين احوال ، مقدرات ، اين جانب را پس از پانزده سال اقامت و اشتغال علمى در حوزهء قم به تهران كشانيد . حضرت معظم له به واسطهء كثرت مشاغل تدريسى و تأليفى فقهى و اصولى و تفسيرى و فلسفى ، اين كار را به عهدهء اين جانب گذاشتند و اينجانب نيز چند ماه وقت خود را تا حدى كه ساير مشاغل اجازه مىداد صرف اين كار كردم و به توضيح بعضى قسمت‌ها و اضافه كردن بعضى قسمت‌ها - در مواردى كه به نظر خودم لزوم آن‌ها را استنباط كردم - به ضمانت شخص خودم پرداختم و بالأخره به همين صورتى در آمد كه ملاحظه مىفرماييد .\r\nاين جانب تاكنون به نوشتن پاورقى براى چهار مقاله از اين سلسله مقالات توفيق يافته‌ام كه با خود آن چهار مقاله به عنوان جلد اوّل كتاب از نظر خوانندگان محترم مىگذرد . و همان طورى كه ملاحظه مىفرماييد مقالهء اوّل ، در معرفى فلسفه است ( فلسفه چيست ؟ ) و سه مقالهء ديگر ، در مسائل مربوط به علم ( ادراك ) است كه يكى به عنوان « رئاليسم و ايدئاليسم » و ديگرى به عنوان « علم و ادراك » و سومى تحت عنوان « ارزش معلومات » نگارش يافته . ساير مقالاتى كه تاكنون از طرف مؤلف تنظيم شده از اين قرار است :\r\nمقالهء پنجم : پيدايش كثرت در علم ؛\r\nمقالهء ششم : ادراكات اعتباريه ؛\r\nمقالهء هفتم : مباحث وجود ؛\r\nمقالهء هشتم : امكان و وجوب ، جبر و اختيار ؛\r\nمقالهء نهم : علت و معلول ؛\r\nمقالهء دهم : امكان و فعليت ، حركت و زمان ؛\r\nمقالهء يازدهم : حدوث و قدم ، تقدم ، تأخر ، معيت ؛\r\nمقالهء دوازدهم : وحدت و كثرت ؛\r\nمقالهء سيزدهم : مهيت ، جوهر و عرض ؛\r\nمقالهء چهاردهم : خداى جهان و جهان ( الهيات ) .\r\nدر ضمن اين فصول و مقالات ، آراى بسيارى از دانشمندان قديم و جديد ، چه الهى و چه مادى ،\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمورد بحث و انتقاد قرار گرفته و به علت خاصى كه بعداً گفته خواهد شد به ماديت جديد ( ماترياليسم ديالكتيك ) بيش‌تر توجه شده و سعى شده است كه تمام انحرافات اين مكتب به‌طور وضوح نمايانده شود .\r\nاز زمان‌هاى قديم آرا و عقايد مادى مربوط به نفى علت اولى يا نفى غايت يا نفى تجرد روح در كتب فلسفه مطرح مىشود ، ولى چيزى كه به حسب تاريخ مسلم است اين است كه در ميان پيشينيان ، هيچ گاه يك مكتب مشخص مادى كه به كلى منكر ماوراء الطبيعه باشد و وجود را مساوى ماده بداند ، پديد نيامده است و از زمان‌هاى بسيار قديم كه بحث‌هاى فلسفى وجود داشته گفتگو از عالمى ماوراى عالم طبيعت در ميان بوده و البته ترديدى نيست كه اين بحث‌ها ابتدا بسيار بسيط و ساده بوده ، بعدها به تدريج منطقىتر و برهانىتر شده و توسعهء بيش‌ترى پيدا كرده به‌طورى كه از كلماتى كه قدما نقل كرده‌اند بر مىآيد ، نخستين بحث‌هاى فلسفى را كه صورت مكتب فلسفى به خود گرفته ، « هرمس » « 1 » حكيم تنظيم نموده و عده‌اى از فلاسفه ، كه « هرامسه » خوانده مىشوند ، در مكتب او تعليم و تربيت يافته‌اند و چنان كه از كتاب « علل » منسوب به بليناس « 2 » بر مىآيد ، در آن عهد ، فلسفه به نام علل اشيا ناميده مىشده ؛ پيروان اين مكتب به وجود عالمى ماوراى عالم طبيعت قائل بوده‌اند .\r\nپس از اين دوره ، نظرهاى فلسفى گوناگونى از « ملطيين » داريم ؛ دورهء ملطيين رامى توان دورهء دوم تكامل فلسفه ناميد . در اين دوره نيز مطابق نقل‌هاى تاريخى قديم و جديد و آنچه در كتب فلسفه از عقايد و آراى آن‌ها نقل شده ، گفتگو از عالمى ماوراى عالم طبيعت در ميان بوده ، همچنين يونانيين معاصر ملطيين يا متأخر از آن‌ها تا زمان سقراط .\r\nآنچه هم از فلاسفهء هند و چين كه معاصر ملطيين ( قرن ششم قبل از ميلاد ) يا قبل از آن‌ها بوده‌اند نقل شده است ، تقريباً همين‌طور است . بالأخره در ميان پيشينيان يك مكتب مشخص فلسفى كه داراى پيروانى بوده باشد و به كلى منكر ماوراءالطبيعه بوده باشد ، نمىتوان پيدا كرد .\r\nافراد مادى و دهرى كه در غالب زمان‌ها بوده‌اند ، غالباً كسانى هستند كه در حال حيرت و ترديد بوده‌اند و مدعى بوده‌اند كه ادلهء الهيون آن‌ها را قانع نكرده است .\r\nعلى هذا ، براى فلسفهء مادى نمىتوان يك سابقهء تاريخى پيدا كرد و تنها در قرن هيجدهم و نوزدهم بود كه در اروپا فلسفهء مادى به عللى - كه عن قريب خواهيم گفت - سرو صدايى راه انداخت و قيافهء يك مكتب فلسفى به خود گرفت و در مقابل ساير مكاتب عرض اندام و اظهار قدرت نمود ؛ هر چند طولى نكشيد كه در قرن بيستم با شكست شديد مواجه شد و\r\n\r\n\r\n","description":"","footnote":"\r\n( 1 )  . 1 . Hermes \r\n( 2 )  . 2 . Baginas \r\n","page_name":" 32 ","page_number":32},
  {"content":"\r\n\r\nجلال و جبروت خود را از دست داد . پس در حقيقت تاريخچهء حقيقى فلسفهء مادى از قرن هيجدهم شروع مىشود .\r\nولى ماديين ، خودشان سعى دارند كه مكتب مادى را داراى يك سابقهء ممتد تاريخى و جميع دانشمندان بزرگ دنيا را مادى جلوه دهند . جلوداران پيش روى علوم را مادى و ماديين را جلوداران پيشروى علوم معرفى كنند تا جايى كه گاهى دربارهء ارسطو مىگويند : « بين ماترياليسم و ايدئاليسم در نوسان بوده » . و گاهى در نوشته‌هاى خود ، ابن سينا را نيز « ماترياليست » مىخوانند !\r\nماديين در نشريات خود ، تمام فلاسفهء يونان از زمان ثاليس « 1 » ملطى تا زمان سقراط را مادى مىخوانند . بخنر « 2 » آلمانى ، مادى معروف قرن نوزدهم در مقالهء پنجم از شرحى كه بر نظريهء داروين نوشته است و دكتر شبلى شميل آن را به عربى ترجمه كرده است ، بسيارى از فلاسفه از قبيل انكسيماندر « 3 » ( انكسيمندروس ) و اناكسيمين « 4 » ( انكسيمانوس ) و اكزينوفان « 5 » ( اكسينوفانوس ) و هراكليت « 6 » ( هرقليطوس ) و برمانيد « 7 » ( برمانيدس ) و امبيدوكل « 8 » ( انباذقلس ) و ديموكريت « 9 » ( ذيمقراطيس ) را به اين عنوان نام مىبرد .\r\nولى حقيقت اين است كه هيچ يك از اين دانشمندان را نمىتوان مادى به معناى منكر ماوراءالطبيعه خواند ، هر چند اين جماعت را در اصطلاح تاريخ فلسفه ، طبيعيون يا ماديون مىخوانند - در مقابل رياضيون « فيثاغورسيان » كه اصل عالم راعدد مىدانستند و در مقابل سوفسطاييان كه منكر وجود عالم خارج بودند - به اعتبار اين كه به يك ماده و اصل اولى در طبيعت قائل بوده‌اند ؛ مثلًا ثاليس ، مادة المواد را آب و انكسيمندروس ، هيولاى مبهمه وانكسيمن ، هوا و هرقليطوس ، آتش و انباذقلس ، عناصر چهارگانه و ذيمقراطيس ، ذرات كوچك غير قابل تقسيم مىداند و همهء اين دانشمندان حوادث طبيعت را با علل طبيعى توجيه مىكردند ، ولى هيچ‌گونه دليلى در دست نيست كه اين دانشمندان منكر ماوراءالطبيعه بوده‌اند . افلاطون و ارسطو\r\n\r\n\r\n","description":"","footnote":"\r\n( 1 )  . 1 . Thales \r\n( 2 )  . 2 . Buchner \r\n( 3 )  . 3 . Anaximander \r\n( 4 )  . 4 . Anaximenes \r\n( 5 )  . 5 . Xenophanes \r\n( 6 )  . 6 . Heraclitus \r\n( 7 ) .  7 . Parmenides \r\n( 8 )  . 8 . Empedocles \r\n( 9 )  . 9 . Democritus \r\n","page_name":" 33 ","page_number":33},
  {"content":"\r\n\r\nدر نوشته‌هاى خود از اين اشخاص خيلى نام برده‌اند ، ولى هرگز آن‌ها را منكر ماوراءالطبيعه نخوانده‌اند .\r\nآنچه ماديين و بعضى از نويسندگان ديگر به آن استناد مىكنند ، كه در بالا نقل كرديم ، ارتباطى به نفى ماوراءالطبيعه ندارد و اگر بنا شود تمام كسانى كه به مادهء اولى قائل بوده‌اند و حوادث طبيعت را با علل طبيعى توجيه مىكرده‌اند مادى بدانيم ، بايد تمام الهيون از قبيل سقراط و افلاطون و ارسطو و فارابى و ابن سينا و صدرالمتألهين و دكارت بلكه تمام پيغمبران و پيشوايان مذاهب را مادى بدانيم .\r\nو به علاوه در كتب فلسفه ، آرايى از قدماى يونان در موضوعات ماوراءالطبيعه نقل مىشود كه كشف مىكند آنان رسماً الهى بوده‌اند ؛ مثل عقيدهء ثاليس و عقيدهء انكسيمانوس در باب علم بارى .\r\nو عجب اين است كه خود بخنر چيزهايى نقل مىكند كه بر خلاف مدعاى خودش است ؛ مثلًا دربارهء هرقليطوس مىگويد : « نفس انسان به عقيدهء هرقليطوس ، شعلهء آتشى است كه از ازليت الهى برخاسته است » .\r\nانباذقلس را با آن كه پدر اوّل « داروينيسم » مىخواند و اعتراف مىكند كه نظريهء تطور و تنازع بقا را اولين بار او به خوبى بيان كرده ، درباره‌اش مىگويد : « وى معتقد به مفارقت نفس نيز هست و منتسب مىكند اين جهت را به يك غايت معنوى كه نفس رجوع مىكند در آن غايت به سوى حالت اولى از راحت و شوق وحبّ » . فقط چيزى كه ممكن است گفته شود اين است كه دانشمندان قبل از سقراط غالباً تحت تأثير محيط ، يك نوع معتقدات شرك‌آميزى در مورد الهه و ارباب انواع داشته‌اند .\r\nبخنر از هرقليطوس نقل مىكند كه ، « اصل عالم ، آتش است كه گاهى در حال اشتعال است و گاهى فرو مىنشيند و اين يك بازى است كه ژوپيتر « 1 » ( يكى از خدايان ) همواره با خود مىكند » .\r\nالبته ترديدى نيست كه كلمات اين دانشمندان خالى از رمز نيست و نمىتوان به مقصود حقيقى حمل نمود .\r\nصدرالمتألهين در اواخر جلد دوم اسفار كلماتى از ثاليس و انكسيمانوس و آناكساگوراس « 2 » و انباذقلس و افلاطون و ارسطو و ذيمقراطيس و ابيقورس ( اپيكور ) « 3 » و عدهء ديگر نقل مىكند و\r\n\r\n\r\n","description":"","footnote":"\r\n( 1 )  . 1 . Jupiter \r\n( 2 )  . 2 . Anaxagoras \r\n( 3 )  . 3 . Epicur \r\n","page_name":" 34 ","page_number":34},
  {"content":"\r\n\r\nمدعى است كه كلمات پيشينيان مشتمل بر رموز و لغزها بوده و ناقلين ، مقصود حقيقى را درك نكرده‌اند و خود ، مشاراليه كلمات آن‌ها را به مدعاى خود در مسئلهء حركت جوهريه و حدوث عالم تأويل مىكند .\r\nادله‌هايى كه معمولًا بر مادى بودن عده‌اى از قدما يا متأخرين اقامه مىشود ، مطالبى است كه ارتباطى با اين مسئله ندارد ؛ از قبيل « اعتقاد به مادة المواد و مادهء اصلى » يا « تعليل حوادث طبيعت به علل طبيعى » يا اعتقاد به اين كه « نظام هستى يك نظام وجوبى و ضرورى است » يا اعتقاد به اين كه « هيچ شىء از لاشىء به وجود نمىآيد » و يا اهميت دادن به منطق تجربى در تحقيق مسائل طبيعت و امثال اين‌ها .\r\nماديين در اثر عدم تعمق در مسائل الهى ، پيش خود گمان مىكنند كه مسائل بالا ، منافى بااعتقاد به عالمى ماوراى عالم طبيعت است و از اين رو هر كسى كه تفوّه به يكى از مسائل فوق كرده است ، او را در جرگهء ماديين به شمار آورده‌اند و با اين كه خود آن اشخاص تصريح مىكنند به خلاف ، باز ماديين دست بردار نيستند . بعضى از غير ماديين ، از نويسندگان تواريخ فلسفه و نويسندگان « انسيكلوپدى » « 1 » ها نيز همين اشتباه را كرده‌اند .\r\nما در مسئلهء « حدوث و قدم » و مسئلهء « علت و معلول » راه اين اشتباه را بيان خواهيم كرد .\r\nتنها چيزى كه مسلم است اين است كه در ميان قدما عده‌اى بوده‌اند كه تجرد روح و بقاى بعد از موت را انكار داشته‌اند ؛ ذيمقراطيس و اپيكور و پيروانشان را صاحب اين عقيده مىدانند .\r\nاز قرن شانزدهم به بعد در اروپا نيز نظريهء عدم بقاى نفس بعد از موت ، پيروانى پيدا كرد .\r\nگويند : اولين بار در سال 1516 بطرس بومبوناتيوس كتابى در رد ارسطو در باب تجرد روح نوشت . به تدريج اين عقيده شايع شد و پيروانى پيدا كرد و بسيارى از رساله‌ها در اين موضوع نگارش يافت .\r\nمطابق آنچه بخنر در مقالهء ششم كتاب خود مىگويد ، همين بومبوناتيوس در عين حال به شدت پيرو تعليمات مسيح بود و از آن حمايت مىكرد . وى مىگويد : تا نيمهء قرن هفدهم همه همين‌طور بودند و شايد علت ، ترس يا رسوخى بود كه ايمان در دل‌ها داشت . مطابق نقل بخنر فقط در قرن هيجدهم بوده كه عده‌اى رسماً منكر خدا شده‌اند .\r\nبارون هولباخ « 2 » در 1770 كتابى به نام « نظام طبيعت » نوشت و رسماً وجود خدا و دين را انكار كرد . درقرن هيجدهم عده‌اى در فرانسه به تأليف دايرة المعارفى پرداختند و بعضى از\r\n\r\n\r\n","description":"","footnote":"\r\n( 1 )  . 1 . Encyclopaedia  ) ف‌راعملا ةرياد (\r\n( 2 )  . 2 . Holbach \r\n","page_name":" 35 ","page_number":35},
  {"content":"\r\n\r\nنويسندگان بزرگ آن‌ها ؛ مانند هولباخ و ديدرو « 1 » و دالامبر « 2 » مادى بودند ، ولى دالامبر بيش‌تر اظهار تحير و ترديد مىكرد . « بخنر » مىگويد : دالامبر بارها تصريح كرده كه در مسائل ماوراءالطبيعه « نمىدانم » بهترين راه‌ها است . از « ديدرو » نيز گفتارى نقل شده است كه آخرالامر ترديد و تحير وى را مىرساند .\r\nدر قرن نوزدهم فلسفهء مادى ، طرف‌داران بيش‌ترى پيدا كرد و در نيمهء دوم اين قرن بود ( 1859 ) كه نظريهء داروين مربوط به « تبدّل انواع » منتشر شد و ماديين آن را بهترين وسيلهء پيشرفت فلسفهء مادى تلقى كردند . داروين شخصاً در عقايد خود مادى نبود ، فقط از جنبهء « بيولوژى » ( علم الحيات ) فرضيهء خويش را بيان كرد ؛ ولى ماديين عصر وى از آن نظريه به نفع فلسفهء مادى استفاده نمودند .\r\nدكتر شبلى شميل ، مادى معروف كه ابتدا شرح بخنر را بر نظريهء داروين به عربى ترجمه كرد و بعد خود قسمت‌هاى مختلفى به آن افزود و مجموعه‌اى به نام فلسفة النشوء و الارتقاء منتشر ساخت . در ديباچهء اين كتاب اعتراف مىكند كه داروين فقط از جنبهء علمى ( نه فلسفى ) نظريهء تطوّر را ، كه اختصاص به موجودات زنده دارد ، بيان كرد و بعد عده‌اى از طرف‌داران فلسفهء مادى از قبيل : هكسلى « 3 » و بخنر آن را سند ماديت و فلسفهء مادى قرار دادند .\r\nدر صفحهء شانزده همان كتاب مىگويد : « عجب‌تر اين است كه با آن كه داروين واضع اساسى اين مذهب است جميع نتايجى كه مىبايست بگيرد ، نگرفته است » .\r\nدر مقالهء اوّل شرح بخنر ( ترجمهء عربى ) اين جمله را از خود داروين نقل مىكند : « مطابق آنچه تاكنون بر من كشف شده تمام موجودات زنده‌اى كه در روى زمين پيدا شده ، همه از يك اصل منشعب شده‌اند و اولين موجود زنده‌اى كه در روى زمين پديد آمده است ، خالق ، روح حيات را در او دميده است » .\r\nدر نيمهء دوم قرن نوزدهم علاوه بر جريان « داروينيسم » كه بازار فلسفهء مادى را رونق داد ، جريان خاص ديگرى نيز پيدا شد كه شكل و قيافهء ديگرى به ماديت داد و مكتب جديدى به وجود آورد به نام « ماترياليسم ديالكتيك » . به وجود آورندهء اين مكتب ، دو شخصيت معروف هستند به نام كارل ماركس « 4 » ( 1883 - 1818 ) و فردريك انگلس « 5 » ( 1890 - 1820 ) كه بيش از\r\n\r\n\r\n","description":"","footnote":"\r\n( 1 )  . 1 . Didero \r\n( 2 )  . 2 . D'Alembert \r\n( 3 )  . 3 . Huxley \r\n( 4 )  . 4 . KarlMarx \r\n( 5 )  . 5 . F . Engels \r\n","page_name":" 36 ","page_number":36},
  {"content":"\r\n\r\nهر چيز داراى افكار انقلابى و احساسات تند اجتماعى بودند . از مشخصات اين مكتب يكى اين است كه از منطق مخصوص « ديالكتيك » پيروى مىكند .\r\nكارل ماركس كه پايه گذار اصلى ماترياليسم ديالكتيك به شمار مىرود ، براى مدت كوتاهى شاگرد هگل ، « 1 » فيلسوف بزرگ آلمان بوده و منطق ديالكتيك را از او آموخته است . هگل در افكار فلسفى خود ، مادى نبود ، ولى كارل ماركس فلسفهء مادى را پسنديد و آن را بر منطق ديالكتيك كه از استاد آموخته بود ، استوار كرد و از اين جا ماترياليسم ديالكتيك به وجود آمد .\r\nيكى ديگر از مشخصات آن اين است كه بر خلاف ساير سيستم‌هاى فلسفى كه تاكنون در دنيا پديد آمده است مقصود و هدف اصلى ، تحقيق در مسائل بغرنج فلسفى نيست ، بلكه مقصود اصلى ، يافتن مبنا براى ايده‌ها و افكار مخصوص اجتماعى و سياسى و اقتصادى است .\r\nپرچم‌داران اين مكتب به جاى آن كه عمر خود را مانند ساير فلاسفه و دانشمندان صرف تفكر و تحقيق در مسائل پيچيده و بغرنج علمى يا فلسفى بكنند ، صرف مبارزات حزبى و سياسى كرده‌اند . و مطابق آنچه در مجلهء « انترناسيوناليست » كه از طرف پيروان اين مكتب در ايران در سنهء 1325 منتشر مىشد مسطور است ، كارل ماركس از سن 24 سالگى كه تز دكتراى خود را گذراند ، وارد مبارزات سياسى شد و تا سن 31 سالگى كه از پاريس تبعيد گرديد و به لندن عزيمت كرد ، دايماً در مبارزه و كشمكش و دچار مزاحمت‌ها و تبعيدها بود ؛ گاهى در آلمان و گاهى در پاريس و گاهى در بروكسل به سر مىبرد و در خلال اين كشمكش‌ها بود كه از طرف اتحاديهء كمونيست‌ها در بروكسل مأمور تهيه و تدوين برنامهء حزب كمونيست گرديد و كتاب مانيفست « 2 » را كه به قول لنين مظهر ماترياليسم تاريخى و ماترياليسم ديالكتيك و مظهر تئورى مربوط به مبارزهء طبقاتى و آموزش‌هاى اجتماعى و اقتصادى مكتب ماركس است ، به وجود آورد .\r\nماركس از سال 1851 به بعد در لندن كه تا آخر عمر در آن‌جا به سر برد ، در عين سرگرمى به مبارزات اجتماعى ، اوقات خويش را صرف نگارش « كاپيتال » « 3 » كه به قول آن مجله ، اساس نظريات اقتصادى و پايهء تئورىهاى اجتماعى و سياسى مكتب ماركس مىباشد ، نمود .\r\nمطابق مسطورات آن مجله ، انگلس از 18 سالگى مدرسه را ترك گفت و در 21 سالگى به برلن رفت و در ارتش اسم نويسى نمود و در ضمن انجام امور دولتى ، در كنفرانس‌هاى اونيورسيتهء\r\n\r\n\r\n","description":"","footnote":"\r\n( 1 )  . 1 . Hegel \r\n( 2 )  . 2 . Manifest \r\n( 3 )  . 3 . Capital \r\n","page_name":" 37 ","page_number":37},
  {"content":"\r\n\r\nبرلن نيز شركت مىكرد و در اين شهر با جناح چپ مكتب هگل تماس گرفت . در 24 سالگى در پاريس براى اولين بار با ماركس برخورد نمود و از آن‌جا مبارزهء دسته جمعى آن‌ها آغاز گرديد .\r\nبعد از اين جريان ، پيشرفت فلسفهء مادى تابع پيشرفت مرام حزبى بود و هر اندازه كه حزب كمونيست در دنيا نفوذ پيدا كرده فلسفهء مادى جديد را ، كه به عنوان ماترياليسم ديالكتيك معروف است ، با خود برده است .\r\nبه همين مناسبت در سال‌هاى اخير در كشور ما نيز كتب و رسالات و مقالات زيادى تحت عنوان ماترياليسم ديالكتيك منتشر شده . اين نشريات به واسطهء بستگى با كانون‌هاى حزبى ، از نوع تبليغاتى كه در نشريات حزبى ( نه نشريات علمى و فلسفى ) از آن‌ها استفاده مىشود ، استفاده كرده است . در نشريات حزبى چون هدف اصلى ، هموار كردن جاده‌هاى سياسى و از بين بردن جميع موانع و سدها است ، توسل به هر وسيله جايز است ، زيرا طبق اصول حزبى « هدف ، وسيله را مباح مىكند » . اصول حزبى مقيد نيست حقايق را چنان كه هست جلوه بدهد ، بلكه مقيد است آن‌طورى جلوه بدهد كه وصول به هدف را ممكن سازد ولى در آثار علمى و فلسفى معمولًا چون غرض اصلى ، اقناع حس حقيقت جويى است ، از روش فوق احتراز مىشود .\r\nماديين قرون جديد به‌طور كلى اين تصور برايشان پيدا شده است كه علوم حسى و تجربى به سود ماديت پيش مىرود ، ولى طرف‌داران ماترياليسم ديالكتيك چنان راه اغراق و مبالغه را پيش مىگيرند كه مادى گرى را ثمرهء مستقيم و خاصيت لا ينفك علوم معرفى مىكنند و حتى از اين‌كه خود دانشمندان و پديد آورندگان اين علوم مادى نبوده‌اند تعجب مىكنند . طرف‌داران اين مكتب صريحاً ادعا مىكنند كه يا بايد تابع حكمت الهى شد و وجود خدا را قبول كرد و منكر جميع علوم و وجود صناعات و اختراعات شد و يا بايد اين‌ها را قبول كرد و پشت پا به حكمت الهى زد .\r\nكم‌ترين فايده‌اى كه ممكن است يك خوانندهء با ذوق از مطالعهء اين كتاب ببرد اين است كه به خوبى درك مىكند ماترياليسم ديالكتيك علىرغم ادعاى طرف‌دارانش ارتباطى با علوم ندارد و تمام اصول آن ، يك نوع تحريفات و استنباطات شخصى است كه عده‌اى به سليقهء خود كرده‌اند .\r\nمهم‌ترين دليلى كه اين اشخاص در تبليغات خود مىآورند اين است كه ، در قرون جديد ، مقارن با پيدايش علوم حسى و تجربى ، فلسفهء مادى اروپا رونق گرفت ، ولى حقيقت امر اين است كه تجدد علمى اخير اروپا در اثر تكان سختى كه به افكار داد و مسلمات چند هزار سالهء بشر را در مورد فلكيات و طبيعيات باطل شناخت ، دهشت و حيرت و تشتت فكرى عجيبى ايجاد كرد .\r\nهر چند اين تحول در مورد مسائل حسى يا حدسى بود ، ولى قهراً افكار را در مورد مسائل\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nتعقلى و نظرى و هم‌چنين در مورد مسائل دينى نيز مردد و متزلزل ساخت و همين امر موجب شد كه مكاتب فلسفى گوناگون و ضد و نقيضى در اروپا پديد آمد و هر دسته‌اى راهى را پيش گرفتند و از آن جمله گروهى مادى شدند .\r\nو هم‌چنان كه مىدانيم بازار سوفسطا گرى نيز پس از دو هزار سال سردى و بىرونقى ، دو مرتبه رواج زايد الوصفى پيدا كرد و اگر پيدايش مكاتبى كه مقارن ظهور علوم جديد پديد آمده‌اند دليل بر ارتباط صحيح و معقول آن مكاتب با آن علوم بوده باشد ، پس مىبايست « سوفيسم « 1 » و ايدئاليسم « 2 » » را نيز ثمرهء مستقيم و خاصيت لا ينفك علوم جديد بدانيم ؛ ولى پيدايش مكاتب گوناگون در اروپا يك علت عمدهء ديگر نيز دارد و آن نبودن يك مكتب فلسفى تعقلى قوى و نيرومند است كه بتواند با علوم سازگار باشد و مخصوصاً وجود يك سلسله عقايد سخيف به نام حكمت الهى در اروپا بيش از اندازه ميدان را براى فلسفهء مادى باز كرد . شما اگر به كتب مادى مراجعه كنيد به خوبى مىبينيد كه اين‌ها چه سنخ عقايدى را مورد حملهء شديد قرار مىدهند ، حتى آن كه يك عده از دانشمندان جديد اروپا كه نظريهء الهى داشته‌اند ، از محتويات آن حكمت الهى ناليده‌اند .\r\nدانشمند الهى و ستاره شناس معروف ، فلاماريون « 3 » در كتاب « خدا در طبيعت » مىگويد : « يك ناظر دقيق و حقيقت بين ، امروزه مىتواند در جامعهء صاحب فكر انسانى ، دو تمايل مختلف را مشاهده نمايد كه هر يك دسته‌اى را به طرف خود كشانده و بر سر آن مسلّط گرديده‌اند ؛ از يك طرف علماى علم شيمى در لابراتوارهاى خود به تحقيق فعل و انفعالات مواد شيميايى و قسمت‌هاى مادى علوم جديد پرداخته و تركيبات جوهريهء اجسام را استخراج نموده و صراحتاً اظهار مىدارند كه در اين تركيبات مستخرجه از عمليات شيميايى ، ابداً حضور و وجود خدا را نمىتوان مشاهده و ادراك كرد و از طرف ديگر حكماى الهى در ميان يك توده كتب قديمه و نسخه‌هاى خطى كه از گرد و غبار پوشيده شده‌اند نشسته و در حالتى كه لا ينقطع ، با كمال شوق و رغبت به كنجكاوى و تفتيش محتويات آن كتب و بحث و تحقيق و ترجمه و استنساخ و نقل و استعلام يك سلسله آيات مذهبى و احاديث مختلفه بوده و به عقيدهء خود با رفائيل فرشته هم‌صدا گرديده‌اند ، اظهار مىكنند كه از مردمك چشم چپ تا مردمك چشم راستِ پدر جاودانى ، شش هزار فرسنگ است » .\r\n\r\n\r\n","description":"","footnote":"\r\n( 1 )  . 1 . Sophism \r\n( 2 )  . 2 . Idealism \r\n( 3 )  . 3 . Flammarion \r\n","page_name":" 39 ","page_number":39},
  {"content":"\r\n\r\nاز كتاب مجموعهء لاهوتيه قدّيس « توماس‌اكوينى » « 1 » كه او را بزرگ‌ترين حكيم قرون وسطى ، و مظهر كامل حكمت اسكولاستيك « 2 » خوانده‌اند و كتب او نزديك چهار صد سال ، فلسفهء رسمى حوزه‌هاى علمى و ديانتى اروپا بوده ، نقل شده كه قسمتى را به اين بحث اختصاص داده است : « آيا چند فرشته ممكن است در نوك سوزن جا بگيرد ؟ » .\r\nدكتر شبلى شميل در جلد دوم مجموعهء فلسفة النشوء و الارتقاء در مقاله‌اى كه تحت عنوان « القرآن و العمران » نگاشته ، مىگويد : « فلسفه در ميان مسلمين در اولين برخورد ، محو و نابود گشت و جميع مباحث آن به استثناى مباحث مربوط به لاهوت مسيحى ، تحريم شد » .\r\nدر دورهء جديد ، حكماى الهى بزرگى از قبيل دكارت و پيروانش پيدا شدند ، ولى اين دانشمندان موفق نشدند كه يك فلسفهء الهى قوى و قانع كننده‌اى به وجود آورند . مسلماً اگر حكمت الهى همان پيشرفتى كه در ميان مسلمين كرد در اروپا كرده بود ، اين همه رشته‌هاى فلسفى متشتت و متفرق به وجود نمىآمد ؛ نه ميدان براى خيال بافى سوفسطاييان باز مىشد و نه براى اظهارات نخوت و غرور ماديين و بالأخره نه ايدئاليسم به وجود مىآمد و نه ماترياليسم .\r\nدر اين كتاب ، سعى شده است كه تمام انحرافات ماترياليسم ديالكتيك به‌طور واضح نمايانده شود . البته ممكن است افرادى كه شخصاً بىپايگى اين فلسفه را دريافته‌اند به ما اعتراض كنند كه بيش از حد لزوم به نقد و ايراد مسائل اين فلسفه پرداخته‌ايم ، ولى ما متذكر مىشويم كه در اين جهت ، ارزش فلسفى و منطقى آن را در نظر نگرفته‌ايم ، بلكه از لحاظ اين كه نشريات مربوط به ماترياليسم ديالكتيك بيش از اندازه در كشور ما منتشر شده و افكار عدهء نسبتاً زيادى از جوانان را به خود متوجه ساخته و شايد عده‌اى باشند كه واقعاً باور كرده باشند كه ماترياليسم ديالكتيك عالىترين سيستم فلسفى جهان و ثمرهء مستقيم علوم و خاصيت لاينفك آن‌ها است و دورهء حكمت الهى سپرى شده است ، لازم بود كه تمام محتويات فلسفى و منطقى اين رسالات ، تجزيه و تحليل شود تا ارزش واقعى آن به خوبى واضح گردد .\r\nما در پاورقىها آن‌جا كه آرا و عقايد ماديين را تقرير مىكنيم ، بيش‌تر به نوشته‌هاى دكتر ارانى استناد مىكنيم . دكتر ارانى به اعترافِ خود پيروان مكتب ماترياليسم ديالكتيك از بهترين دانشمندان اين مكتب است . در سر مقالهء شمارهء بهمن ماه 1357 مجلهء مردم ( نشريهء تئوريك حزب تودهء ايران ) مىنويسد : « ارانى از لحاظ وسعت معلومات و جامعيت علمى ، بىنظير است » .\r\nدكتر ارانى علاوه بر مقالاتى كه در مجلهء دنيا منتشر كرده و بعد از مرگش طرف‌دارانش به\r\n\r\n\r\n","description":"","footnote":"\r\n( 1 )  . 1 . ThomasAquinas \r\n( 2 )  . 2 . Scholastic \r\n","page_name":" 40 ","page_number":40},
  {"content":"\r\n\r\nصورت جزوه‌هاى مستقل ، بارها چاپ و انتشار داده‌اند ؛ مثل جزوهء ماترياليسم ديالكتيك و جزوهء عرفان و اصول مادى و غير اين‌ها ، كتاب‌هاى مستقل نيز تأليف كرده است كه شايد مهم‌تر از همه پسيكولوژى است . با آن كه تقريباً پانزده سال از مرگ دكتر ارانى مىگذرد ، هنوز طرف‌داران ماترياليسم ديالكتيك در ايران نتوانسته‌اند بهتر از او بنويسند . دكتر ارانى در اثر آشنايى به زبان و ادبيات فارسى و آشنايى فى الجمله به زبان عربى ، ماترياليسم ديالكتيك را سر و صورتى بهتر از آنچه ماركس و انگلس و لنين و غيرهم داده بودند ، داده است و از اين جهت كتاب‌هاى فلسفى وى بر كتاب‌هاى فلسفى پيشينيانش برترى دارد . به اين مناسبت است كه با وجود بسيارى از تأليفات و ترجمه‌ها در اين زمينه ، ما بيش‌تر ، گفتار دكتر ارانى را سند قرار داديم .\r\nتهران ، اسفند ماه 1332 شمسى ، مرتضى مطهرى\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\nمقالهء اوّل : فلسفه چيست ؟\r\n\r\n","description":"","footnote":"","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\nفلسفه چيست ؟\r\nپاسخ به اين پرسش ، سرنوشت فلسفه را معين مىكند و ابهاماتى كه در اذهان متفكران ما هست بر طرف مىسازد .\r\nبه‌طور كلى تعريف بر دو گونه است : تعريف لفظى و تعريف حقيقى .\r\nتعريف لفظى براى كشف مفهوم لفظ و موارد استعمال آن است ، كه با مراجعه به كتاب‌هاى لغت و شناخت كاربردهاى آن به دست مىآيد .\r\nگاهى ممكن است مفهوم يك كلمه براى ما روشن باشد ، ولى حقيقت و كنه آن مستور و نامعلوم بماند ؛ مانند مفهوم « وجود » يا « دانش » و يا « حقيقت مرگ و حيات » . روشن ساختن حقيقت معنا و مشخص كردن حد و حدود مفهوم يك كلمه در اصطلاح رايج ، تعريف حقيقى گفته مىشود . پس براى دست يا بى به تعريف حقيقى ، ابتدا بايد معناى لغوى يك كلمه روشن گردد و سپس آن معلوم مشخص ، مورد تحليل و تعريف حقيقى واقع شود . مخصوصاً اگر لفظى معانى متعددى داشته باشد ممكن است با غفلت از تعدّد معانى ، هر دسته‌اى مفهوم خاصى را در نظر داشته باشند و آن را تعريف كنند و يا تحولاتى را كه در معناى لفظ حاصل شده به حساب حقيقت معنا بگذارند .\r\nمتأسفانه در مورد فلسفه چنين تطوراتى رخ داده و منشاء اشتباه فيلسوفان شرق و غرب گرديده است . به همين دليل گروه‌هاى مختلف فلسفى هر كدام تعريف خاصى از فلسفه ارائه داده‌اند و اين اختلاف در تعريف ، مولود اختلاف در مفهوم فلسفه است . آنان يك حقيقت را به گونه‌هاى متضاد تعريف نكرده‌اند ، بلكه هر يك از آنها كلمهء فلسفه را در معناى خاصى به كار برده‌اند و سپس آن مفهوم و برداشت مخصوص خود را تعريف كرده‌اند .\r\nآنچه گروهى آن را فلسفه مىداند ، گروه مقابل يا فلسفه نمىداند و يا به نام ديگرى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمىخواند و يا علم ديگر مىداند .\r\nبنابراين لازم است در پاسخ به پرسش « فلسفه چيست ؟ » در اصطلاحات گوناگونى كه موجود است تأملى كنيم و ريشهء لغوى آن را قبل از هر چيز روشن سازيم . پس در ابتدا ضرورى است تعريف لفظى فلسفه و تطوّرات آن را مورد توجه قرار دهيم .\r\n\r\nتعريف لفظى فلسفه\r\nفلسفه ، مصدر جعلى است كه از دو كلمهء يونانى « فيلوس » و « سوفيا » تركيب شده است كه « فيلوس » به معناى دوست‌دارى و « سوفيا » يعنى دانش ، در مقابل « سوفيسا » كه به مفهوم دانش مىباشد . « 1 » لفظ فلسفه در دههء اخير در معانى گوناگونى به كار برده شد ، از اين رو در هاله‌اى از ابهام فرو رفت به‌طورى كه هر متفكرى از مفهوم فلسفه يك نوع تصورى از پيش خود ساخته است تا جايى كه برخى گمان كرده‌اند كه فلسفه عبارت است از : اظهار نظرهاى متضاد و بهت‌آور ؛ ولى حقيقت امر اين است كه فلسفه در گذشته ، شامل جميع معلومات نظرى و عملى بود و تقريباً با علم به معناى مطلق آگاهى و معرفت ، مرادف مىشد .\r\nپس از آن ، فلسفه به معناى مطلق دانش‌هاى عقلى در مقابل دانش‌هاى نقلى « 2 » به كار برده مىشد . هر كدام از اين معانى ، تعريف خاصى را مىطلبد ؛ اگر به مفهومِ مطلقِ دانش‌هاى عقلى باشد ، طبق اين معناى عام ، فلسفه عبارت است از : متحوّل شدن يك انسان به صورت يك جهان عقلى مشابه با جهان عينى و خارجى : « صيرورة الإنسان عالماً عقليّاً مضاهياً للعالم العيني » يعنى فيلسوف ، علم تمام دنيا را در ذهن خود جمع كرده است .\r\nدانش‌هاى عقلى كه حكمت هم نام داشت ، بر دو قسم بود : حكمت نظرى و حكمت عملى .\r\nحكمت نظرى دربارهء انسان و جهان ، آن‌چنان‌كه هستند ، بحث مىكند ؛ ولى حكمت عملى دربارهء افعال انسان ، آن‌چنان‌كه بايد باشد ، سخن مىگويد .\r\nحكمت نظرى در گذشته سه شعبه داشت : فلسفهء اولى ، فلسفهء وسطى و فلسفهء سفلى .\r\n\r\n\r\n","description":"","footnote":"\r\n( 1 ) . مىگويند : افلاطون و ارسطو از اين كه آنان را فيلسوف خطاب كنند ، امتناع مىورزيدند و سعى داشتند خود را هوادار فلسفه‌معرفى نمايند . در مقابل آنان سوفيست‌ها قرار داشتند كه خود را دانشمند مىدانستند ؛ ولى در اثر مغالطه گرىها و سفسطه كارىها ، كلمهء « سوفيست » مفهوم اصلى خود را از دست داد و معناى سفسطه‌گر و غلط انداز پيدا كرد ؛ ولى لفظ فيلسوف بر اثر تواضع از دوستدارى دانش به دانشمندى ارتقاى مقام يافت : دكتر هومن ، تاريخ فلسفه ، ج 1 ، ص 169\r\n( 2 ) . دانش‌هاى نقلى مثل علم نحو ، حرف ، معانى ، بيان ، بديع ، علم الحديث ، فقه ، اصول ، رجال ، تفسير و . . .\r\n","page_name":" 46 ","page_number":46},
  {"content":"\r\n\r\nحكمت اولى از آن جهت كه كاملًا تعقلى و نظرى است « علم حقيقى » و از جهت اين كه دربارهء كلىترين موضوع يعنى « وجود و هستى » بحث مىكند « علم كلى » و از اين كه دربارهء الهيات بحث مىكند « علم اعلى » گفته مىشود .\r\nفلسفهء اولى ، شامل دو بخش است :\r\nالف ) امور عامه كه دربارهء احوالِ مطلقِ وجود بحث مىكند و اختصاص به موضوع خاص و هستى معينى ندارد ؛ مانند مباحث عليت و معلوليت ، قوه و فعل ، اصالت وجود و ماهيت ، كثرت و وحدت وجود ، مراتب وجود ، امتناع اجتماع ، ارتفاع نقيضين و ساير مقولات ؛\r\nب ) الهيات كه مربوط به مبدأ و معاد ، فلسفهء نبوت و صفات ثبوتيه و سلبيه و اثبات صانع و غيره است .\r\nفلسفهء وسطى ( رياضيّات ) شامل حساب و هندسه ، موسيقى و نجوم است .\r\nفلسفهء سفلى نيز مربوط به علوم طبيعى است و شامل طبيعيات ( طب ، فيزيك و شيمى ) مىشود .\r\nبه تدريج ، علوم رده بندى و موضوعات فوق از فلسفه جدا شدند و هر كدام جايگاه خاص خود را باز يافتند و تنها فلسفهء اولى زير چتر مفهوم فلسفه - كه در مورد امور عامه بحث مىكند - باقى ماند . مطابق اين سير تاريخى ، فلسفه تعريف خاصى پيدا كرد كه عبارت است از :\r\nعلمى كه در مورد مسائل مطلق وجود ، از آن جهت كه وجود است ، سخن مىگويد ، بدون توجه به تعين و تشخّص خاصّ آن ؛ مثل وجود گياه ، خاك ، انسان و حيوان كه در اين موارد ، وجود به اضافهء خاك يا انسان و يا حيوان مقيد و متشخص است و مطلق وجود نيست ، بلكه وجودِ مقيد و مضاف است كه تعين مخصوصى دارد . حتى وجود مطلق هم ، مطلق وجود نيست و تعين خاصى دارد . « 1 »\r\nهم‌چنين فلسفه در مورد كيفيت وجود اشيا نيز بحث مىكند كه آيا وجود فلان موجود از سنخ جوهر است يا عرض ؟ بالقوه است يابالفعل ؟ واجب الوجود است يا ممكن الوجود ؟ ضمن اين كه دربارهء مراتب وجود اشيا هم بحث مىكند ؛ مثل اين كه آيا فلان شىء در مرتبهء علل واقع شده يا معلول ؟ در مرتبهء ضعف است يا شدت ؟ در مرتبهء علل فاعلى قرار دارد و يا از نوع علل\r\n\r\n\r\n","description":"","footnote":"\r\n( 1 ) . وجود مطلق در ذات اقدس متعال متعيّن مىباشد ، ولى مطلق وجود شامل همهء موجودات مىشود\r\n","page_name":" 47 ","page_number":47},
  {"content":"\r\n\r\nقابلى و اعدادى است ؟\r\nبنياد مباحث فلسفى بر روى احكام كلى وجود ، از آن جهت كه وجود است ، قرار دارد و مشتمل بر امور عامه است . در اين‌گونه مسائل ، همهء مكاتب فلسفى ، اعم از مادى و الهى ، بايد به تحليل و بررسى بپردازند . « 1 »\r\nپس طبق نظر فلاسفهء پيشين ، فلسفه دو معنا داشت : يكى ، معناى عام و شامل كه عبارت بود از : مطلق دانش‌هاى عقلى كه همهء علوم غير نقلى را در بر مىگرفت و ديگرى ، معناى خاص و غير شامل كه عبارت بود از : الهيات بالمعنى الاعم كه شامل امور عامه و الهيات بالمعنى الاخص بود ، كه از شعب سه گانهء فلسفهء نظرى است .\r\nاطلاق لفظ « فلسفه » بر اين دو معنا به « اشتراك لفظى » « 2 » بوده است نه اشتراك معنوى .\r\nبنابراين اگر بخواهيم فلسفه را به حسب اصطلاح قدما تعريف كنيم و مفهوم رايج آن را در نظر نگيريم ، فلسفه يك مفهوم كلى پيدامى كند و به فن خاص و علم مخصوصى اطلاق نمىشود و لذا تعريف مشخصى هم ندارد . فلسفه ، مطابق عرف متداول فلسفى آن زمان يعنى مطلقِ علومِ غير نقلى و فيلسوف يعنى جامع همهء علوم عقلى شدن . به اعتبار عموميت مفهوم فلسفه بود كه مىگفتند : فلسفه ، كمال نفس انسان است از جنبهء نظرى و عملى ، چون حكمت بر دو قسم مىشد : حكمت نظرى و حكمت عملى .\r\nاما اگر اصطلاح غير شامل را در نظر بگيريم و منظورمان از فلسفه تنها همان علمى باشد كه قدما آن را « فلسفهء حقيقى » و يا « فلسفهء اولى » و يا « علم اعلى » مىخوانند ، فلسفه تعريف خاص خود را پيدا مىكند كه توضيح آن داده خواهد شد .\r\n\r\nتطوّرات مفهوم فلسفه\r\nلفظ فلسفه كه ريشهء يونانى دارد ، سابقاً به يك معناى عام گفته مىشد كه شامل جميع معلومات نظرى و عملى بود و تقريباً با لفظ علم ، مرادف بود . در ميان دانشمندان ما هم همين اصطلاح\r\n\r\n\r\n","description":"","footnote":"\r\n( 1 ) . مانند مقولات ده گانه : فعل ، انفعال ، اضافه ، ملك ، متى ، كم ، كيف ، وضع ، و . .\r\n( 2 ) . يعنى از لفظ فلسفه ، دو معناى مختلف فهميده شده است ؛ مثل لفظ « شير » كه بر معانى شير بيابانى و شير آب و شير گاو اطلاق‌مىگردد كه در معنا با هم اشتراكى ندارند ، عكس مفهوم نور كه به همهء اقسام آن ، نور اطلاق مىگردد و يك معنا دارند . در اشتراك معنوى ما به الامتياز ، عين ما به الاشتراك است ؛ يعنى نور خورشيد يا نور چراغ در نور بودن با هم مشتركند ، اما از نظر شدت و ضعف از يك‌ديگر جدا هستند كه شدت و ضعف مربوط به ذات نور است نه چيز ديگر\r\n","page_name":" 48 ","page_number":48},
  {"content":"\r\n\r\nجريان داشت ، لكن از زمانى كه در پاره‌اى از علوم ، اسلوب برهان و قياس عقلى جاى خود را به اسلوب تجربى داد ، در اصطلاح دانشمندان ، لفظ علم و فلسفه هر يك به معناى جداگانه‌اى به كار مىرود . و بايد در نظر داشت كه اصطلاحات دانشمندان جديد نيز به حسب اختلاف نظرها و مسلك‌هايى كه در باب فهم و عقل انسان و حدود توانايى قواى مدركه دارند ، فرق مىكنند .\r\nمعمولًا آنان كه هم اسلوب تجربى و هم اسلوب برهان و قياس عقلى را صحيح و معتبر مىدانند به آن دست از مسائل كه محصول تجربيات بشر است ، « علم » مىگويند و به آنها كه صرفاً جنبهء تعقلى و نظرى دارد ، « فلسفه » مىگويند .\r\nو چون كه حكمت اولى - كه سابقاً يكى از شعب سه گانهء فلسفهء نظرى شمرده مىشد و دانشمندان قديم آن را از آن جهت كه كاملًا تعقلى و نظرى بود ، « فلسفهء حقيقى » و از آن جهت كه در اطراف كلىترين موضوعات يعنى « وجود » بحث مىكرد و مشتمل بر كلىترين مسائل بود ، آن را « علم كلى » و از آن جهت كه يكى از مسائل آن ، بحث از علة العلل و واجب الوجود بود ، « الهيات » مىخواندند و در يونان باستان به مناسبت خاصى كه در ضميمهء اين مقاله گفته خواهد شد متافيزيك « 1 » خوانده مىشد - صرفاً محصول قوهء تعقل بشر است و تجربهء حسى در مسائل آن راه ندارد ، غالباً هر وقت فلسفه گفته شود مقصود همان است ؛ ولى از قرن هفدهم به بعد گروهى از دانشمندان پديد آمدند كه ارزش « برهان » و « قياس عقلى » را به كلى انكار كردند و اسلوب تجربى را تنها اسلوب صحيح و قابل اعتماد دانستند : به عقيدهء اين گروه ، فلسفهء نظرى و تعقلى كه مستقل از علم باشد پايه و اساسى ندارد و علم هم محصول حواس است و حواس جز به ظواهر و عوارض طبيعت و فنومن‌ها (  Phenomenon  ) تعلق نمىگيرد ، پس مسائل فلسفه اولى ، كه صرفاً نظرى و تعقلى و مربوط به كنه واقعيات و امور غير محسوسه است ، بىاعتبار است و اين‌گونه مسائل براى بشر نفياً و اثباتاً درك نشدنى است ؛ آنها را بايد از دايرهء بحث خارج كرد و امور غير قابل تحقيق ناميد .\r\n\r\nفلسفهء حسى اگوست كنت\r\nاگوست كنت (  August Conte  ) دانشمند معروف فرانسوى قرن نوزدهم ، يكى از كسانى است كه منكر فلسفهء عقلى و نظرى است ؛ ولى در عين حال به يك فلسفهء حسىِ متكىِ به علوم\r\n\r\n\r\n","description":"","footnote":"\r\n( 1 )  . 1 . Metaphysics \r\n","page_name":" 49 ","page_number":49},
  {"content":"\r\n\r\nمعتقد است ؛ به اين معنا كه بيان روابط علوم را با يك‌ديگر و هم‌چنين پاره‌اى از فرضيه‌هاى بزرگ را كه در همه يا اغلب علوم مورد استفاده قرار مىگيرد ، از لحاظ شباهتى كه فى الجمله به فلسفهء اولى از حيث كلى و عمومى بودن دارند ، « مسائل فلسفى » مىخواند . امروزه هم بيان روش‌هاى علوم و متدهايى كه در هر يك از علوم به كار برده مىشوند به نام « فلسفهء علمى » خوانده مىشود .\r\nاين فلسفهء حسى كه اگوست كنت قائل است و هم‌چنين ساير سيستم‌هاى فلسفى حسى كه از طرف فلاسفهء امپريست « 1 » يا حسيون ابراز شده ، متكى به علوم حسى است و مانند خود آن علوم محدود است و از حدود توجيه عوارض و ظواهر طبيعت ( فنومن‌ها ) تجاوز نمىكند .\r\nدر اين مقاله با فلاسفهء حسى و كسانى كه فلسفهء اولى را از آن جهت كه صرفاً نظرى است و از قلمرو حس و تجربه بيرون است قابل بحث و تحقيق نمىدانند ، كارى نيست . رد عقيدهء اين دسته از دانشمندان و بيان اين كه اسلوب برهان و قياس عقلى ، مفيد و معتبر است و مسائل فلسفهء اولى قابل تحقيق است ، در ضمن مقالهء ديگرى از اين سلسله مقالات خواهد آمد .\r\nدر اين مقاله گفتگو با كسانى كه نفياً يا اثباتاً به بحث در مسائل اين فلسفه مىپردازند . گفتگو با ماترياليست‌ها (  Materialist  ) و طرف‌داران ماترياليسم ديالكتيك (  Dialectic Materialism  ) است كه در مسائل اين فلسفهء نظرى اظهار نظر مىكنند بدون آن كه اين مسائل را از مسائل مربوط به علوم ، تفكيك كنند . و عجب اين است كه اين دانشمندان در عين اين كه به نفى يا اثبات مسائلى كه گواهى از حس و علوم حسى ندارد مىپردازند ، خود را همه‌جا تابع منطق حس و تجربه معرفى مىكنند .\r\nخوانندهء محترم بايد از حالا متوجه باشد - و بعداً در مقالات بعدى برايش محقق خواهد گشت - كه فلسفهء مادى و آخرين سيستم آن ، ماترياليسم ديالكتيك ، يك فلسفهء نظرى است نه يك فلسفهء حسى و تجربى . البته در اروپا برخى از دانشمندان بوده‌اند كه طرف‌دار فلسفهء حسى بوده‌اند ، ولى فلسفهء آنها نه مادى است و نه الهى ، زيرا فلسفهء حسى آنها قهراً محدود بوده به مسائل مربوط به علوم حسى و طبق منطق حسى خود ناچار دربارهء كنه وجود سكوت كرده‌اند .\r\nبارزترين فلسفه‌هاى حسى ، همان فلسفهء پوزيتيويسم (  Positivisme  ) اگوست كنت است كه در بالا اشاره شد ، ولى فلسفهء مادى با آخرين شكل خود ( ماترياليسم ديالكتيك ) هر چند ابتداءاً از\r\n\r\n\r\n","description":"","footnote":"\r\n( 1 )  . 1 . Empirist \r\n","page_name":" 50 ","page_number":50},
  {"content":"\r\n\r\nجنبهء تبليغاتى دم از حس و علوم حسى مىزنند و گاهى يك مسئلهء علمى را تحريف كرده گواه مىآورند ، هرگز پابند اين منطق نبوده ، مسائل تعقلى و نظرى فلسفهء اولى را ، كه گواهى از حس و تجربه ندارد ، مورد بحث قرار مىدهند .\r\nلهذا در اين مقاله به معرفى اين فلسفه ( كه ماديين خواه ناخواه وارد مباحث آن مىشوند ) و تفكيك آن از مسائل علوم ( كه ماديين آنها را از يك‌ديگر تفكيك نكرده ، خلط مبحث مىكنند ) پرداخته شده است .\r\nپس منظور از فلسفه در اين مقاله ، همان ، « فلسفهء اولى » است كه صرفاً نظرى و تعقلى است و مقصود ، بيان تعريف و بيان فرق آن با ساير قسمت‌هايى است كه امروزه به نام « علوم » خوانده مىشود . و براى آن كه خوانندهء محترم بتواند تعريف فلسفه را خوب درك كند و مسائل فلسفى را با مسائلى كه مربوط به ساير علوم است اشتباه نكند ، از ذكر اين مقدمهء كوتاه ناچاريم :\r\nعلومى كه ميان بشر رايج است ، قسمت‌هاى مختلفى را تشكيل مىدهند و هر يك به نام مخصوصى خوانده مىشود . فيزيك ، شيمى ، حساب ، هندسه ، ستاره‌شناسى ، زيست‌شناسى و . . .\r\nهر يك از اين‌ها ما را به يك سنخ دانستنىهاى مخصوص و معينى آگاه مىسازد ، به‌طورى كه قبل از آن كه وارد آن قسمت بشويم مىتوانيم بفهميم چه سنخ مسائلى مورد توجه ما قرار خواهد گرفت ، زيرا بر ما معلوم است كه هر علمى عبارت است از : يك سلسله مسائلى كه در زمينهء معين و در اطراف موضوع معينى گفتگو مىكند و بين مسائل هر علم رابطهء خاصى وجود دارد كه آنها را به يك‌ديگر پيوسته و از مسائل علوم ديگر جدا مىسازد . پس ما براى آن كه تعريف هر يك از علوم را به دست آوريم و براى آن كه بتوانيم تشخيص دهيم فلان مسئله در صف چه مسائلى بايد قرار گيرد و جزء كدام علم است ، بايد موضوعات علوم را تشخيص دهيم و مادامى كه نفهميم مثلًا موضوع علم حساب چيست و موضوع علم هندسه كدام است ، نمىتوانيم مسائل حساب را از مسائل هندسه فرق بگذاريم و هم‌چنين ساير علوم .\r\nپس از بيان اين مقدّمه مىگوييم : فلسفه نيز به نوبهء خود حل مشكلات مخصوصى را به عهده گرفته و مسائل وى نيز در اطراف موضوع معينى صورت مىگيرد ؛ فلسفه هيچ گاه در مسائل مربوط به علوم دخالت نمىكند و نيز اجازه نمىدهد آنها در قلمرو او دخالت نمايند . فلسفه عبارت است از : يك سلسله مسائل بر اساس برهان و قياس عقلى كه از مطلقِ وجود و احكام و عوارض آن گفتگو مىكند . فلسفه از بود و نبود اشيا سخن مىگويد و احكام مطلق هستى را مورد\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدقت قرار مىدهد و هيچ‌گاه به احكام و آثارى كه مخصوص يك يا چند موضوع مخصوص است نظر ندارد ، به عكس علوم كه همواره يك يا چند موضع را مفروض الوجود مىگيرند و به جستجوى احكام و آثار آن مىپردازند و سنخ بحث علوم متوجه بود و نبود اشيا نيست . براى توضيح بيش‌تر به ذكر دو مثال مىپردازيم :\r\nمثلًا اگر دربارهء دايره اين مسئله را در نظر بگيريم كه محيط هر دايره برابر است با 14 / 3 در قطر آن ، مربوط به هندسه است ، زيرا معناى اين جمله اين است كه هر دايره كه وجود خارجى پيدا كند داراى اين خاصيت ( تساوى محيط با 14 / 3 در قطر آن ) است ؛ پس براى دايره فرض وجود نموده‌ايم و يك حكم يا خاصيت ( تساوى محيط با 14 / 3 در قطر آن ) برايش ثابت نموده‌ايم . و اما اگر اين مسئله را در نظر بگيريم كه آيا اصلًا در خارج ، دايره وجود دارد يا نه ؟ بلكه آنچه ما خيال مىكنيم دايرهء كثيرالاضلاع است ، مربوط به فلسفه است ، زيرا از بود و نبود دايره گفتگو كرده‌ايم نه از خواص و احكام آن .\r\nو يا مثلًا اگر دربارهء جسم ، اين مسئله را طرح كنيم : هر جسم داراى شكل است و يا : هر جسم داراى تشعشع است ، مربوط به علوم طبيعى است و اما اگر بگوييم : آيا جسم ( شيء داراى ابعاد سه‌گانه ) در خارج وجود دارد يا نه ؟ و آن چيزى كه ما آن را جسم و داراى سه بعد حس مىكنيم ، در واقع مجموعه‌اى است از ذرات خالى از بعد ، مربوط به فلسفه است .\r\n\r\nمعناى متافيزيك\r\nدر مورد مفهوم متافيزيك بايد دانست كه ، متافيزيك لغتى است يونانى و مركب از دو كلمهء « متا » يعنى ما بعد و « فيزيك » يعنى طبيعت و متافيزيك يعنى ما بعدالطبيعه .\r\nدر تاريخ فلسفه از تأليفات ارسطو اين‌طور ياد مىشود كه وى در جميع علوم آن زمان ( قرن چهارم قبل از ميلاد ) به استثناى رياضيات ، كتاب تأليف كرده و مجموعهء تأليفات وى دايرةالمعارفى را تشكيل مىداده كه داراى سه قسمت بود :\r\n1 - علوم نظرى كه شامل كتب مختلفى در طبيعيات بوده و در خاتمهء اين قسمت كتاب فلسفهء اولى بوده :\r\n2 - علوم عملى كه شامل اخلاق و تدبير منزل و سياست مُدُن بوده ؛\r\n3 - علوم ابداعى يعنى فن شعر و خطابه و جدل .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nو چون كه فلسفهء اولى به حسب ترتيب تأليفى بعد از طبيعيات ذكر شده بود و از طرف مؤلف ، نام و عنوان خاصى به آن داده نشده بود ، بعدها متافيزيك ( ما بعد الطبيعه ) ناميده شد ؛ يعنى قسمت بعد از طبيعيات و كم كم به مرور زمان به واسطهء غلط مترجمين ، كلمهء متافيزيك به معناى ماوراءالطبيعه و علم مجردات تقسيم شد و متافيزيسين در مورد فيلسوف الهى اطلاق شد .\r\nهر چند اين غلط ابتدا يك غلط لفظى به نظر مىرسيد ، لكن اين غلط لفظى منشأ غلطهاى معنوى بسيارى شده است . شما اگر به كتب فلسفهء مادى رجوع كنيد مىبينيد متافيزيك را اين‌طور تفسير كرده‌اند : « علمى است كه از خدا و روح بحث مىكند » . البته خوانندهء محترم بايد خود را از اين اشتباه مصون بدارد و گمان نبرد كه موضوع بحثِ متافيزيك ، خدا و روح است ، بلكه چنان‌كه قبلًا گفته شد ، موضوع بحثِ متافيزيك ( فلسفهء اولى ) مطلقِ وجود است و ممكن است شخص ، متافيزيسين باشد و در عين حال مادى باشد .\r\nهر بحثى كه وجود را مورد گفتگو قرار مىدهد ، بحثى متافيزيكى و هر قانونى كه شامل كل وجود شود ، قانونى متافيزيكى خواهد بود ، از اين رو تقابلى بين متافيزيك و ديالكتيك وجود نخواهد داشت ؛ يعنى نمىتوان گفت : فلسفه يا متافيزيكى است يا ديالكتيكى ، بلكه فلسفه هميشه متافيزيكى است و ديالكتيك هم به عنوان فلسفه يكى از مصاديق متافيزيك مىباشد ، لكن براى آن كه از اصطلاح‌هايى كه اخيراً شايع شده خيلى دور نرفته باشيم ، كلمهء متافيزيك را به آن مكتب فلسفى مىگوييم كه قائل به ماوراء الطبيعه نيز بوده باشد .\r\n\r\nمعناى ديالكتيك\r\nديالكتيك : « 1 » كلمه‌اى است يونانى و از اصل ديالگو « 2 » مشتق شده كه به معناى مباحثه و مناظره است . روش بحث و مناظرهء خاصى كه معمولًا سقراط ، دانشمند بزرگوار يونان در مقابل طرف براى رفع اشتباه و اثبات خطاى وى پيش مىگرفت « ديالكتيك ناميده مىشد . » به اين كيفيت كه از مقدمات ساده شروع به پرسش مىنمود و از طرف اقرار مىگرفت و به تدريج به سؤالات خود ادامه مىداد تا جايى كه يك وقت رقيب ملتفت مىشد كه به مدعاى سقراط اعتراف كرده است .\r\nاين روشِ مخاطبه در علوم تعليم و تربيت ، امروز به نام روش سقراطى معروف است .\r\n\r\n\r\n","description":"","footnote":"\r\n( 1 )  . 1 . Dialectique \r\n( 2 )  . 2 . Dialogo \r\n","page_name":" 53 ","page_number":53},
  {"content":"\r\n\r\nافلاطون ، شاگرد سقراط نيز اين كلمه را در مورد طريقهء مخصوص خود براى راه بردن عقل در راه كسب معرفت حقيقى اصطلاح كرد . افلاطون مىگويد : به افراد محسوسه ، علم تعلق نمىگيرد ، زيرا متعلق علم بايد كلى باشد نه جزئى . معرفت حقيقى ، درك « مثل » است و اين معرفت در روح هر كسى قبل از اين كه به اين عالم بيايد حاصل شده است . علم در اين جهان ، تذكر و يادآورى گذشته است . به عقيدهء افلاطون از راه ورزش فكرى و از طريق ذوق و عشق بايد نفس را نسبت به گذشته متذكر كرد . افلاطون طريقهء خويش را براى كسب اين نوع معرفت ، تذكره و يا ديالكتيك مىنامد . دانشمندان جديد از قبيل كانت آلمانى و غيره نيز اين كلمه را در مواردى استعمال كرده‌اند .\r\nفردريك هگل « 1 » ، دانشمند شهير آلمانى كه از فلاسفهء نيمهء اوّل قرن نوزدهم است ، منطق مخصوص و روش خاصى براى راه بردن عقل در كشف حقايق انتخاب نمود و نام آن را ديالكتيك گذاشت . شرح منطق ديالكتيك هگل در مقالات آينده خواهد آمد . هگل در نظريات فلسفى خويش مادى نبود ، ولى كارل ماركس و فردريك انگلس كه شاگردان وى بودند و منطق ديالكتيك را از استاد فرا گرفته بودند ، نظريات ماترياليستى داشتند و در اين جهت از فلاسفهء مادى قرن هيجدهم پيروى مىكردند . ماركس و انگلس ، نظريات مادى خويش را بر اساس منطق هگل تشريح و توضيح دادند و از اين‌جا ماترياليسم ديالكتيك به وجود آمد . در حقيقت ماترياليسم ديالكتيك ، تركيبى است از فلسفهء مادى قرن هيجدهم و منطق هگل كه آن دو را كارل ماركس و فردريك انگلس به يك‌ديگر مربوط ساختند .\r\nچنان‌كه بعداً خواهد آمد ، يكى از اصول منطق ديالكتيك ، اصل حركت است .\r\nديالكتيك مىگويد : اشيا را در حال حركت و تحول بايد مطالعه نمود . ديالكتيك - به حسب ادعاى خود - جمود و يك‌سان ماندن را از خواص طرز تفكر متافيزيكى مىداند . از اين رو دانشمندان آن فلسفهء مادى را كه قبلًا طرز تفكر متافيزيكى داشت ؛ يعنى بر اساس جمود و يك‌سان ماندن موجودات تفكر مىكرد ، ماترياليسم متافيزيك مىنامند ؛ يعنى ماديتى كه طرز تفكر متافيزيكى دارد . از اين روى ماترياليسم متافيزيك در مقابل ماترياليسم ديالكتيك است .\r\n\r\n\r\n","description":"","footnote":"\r\n( 1 )  . 1 . Hegel \r\n","page_name":" 54 ","page_number":54},
  {"content":"\r\n\r\n\r\nعلت احتياج بشر به فلسفه\r\nاين سؤال ، بسيار مهم و ضرورى است و پاسخ به آن ، نقش اصلى فلسفه را تعيين مىكند و اذهان بسيارى از متفكران و دانشجويان را از ابهام و حيرت بيرون مىآورد ، زيرا همه مايلند بدانند فلسفه چيست ؟ در زندگى بشر چه نقشى ايفا كرده و مىكند ؟ فرق فلسفه با علوم ديگر در چيست ؟ براى حل اين معما مقدّمه‌اى مىآوريم :\r\nانسان به حكم داشتن عقل ، آزادى ، اراده و اختيار و هم‌چنين قدرت خلاقيت و ابتكار ، ادراك مىكند كه از حيوان به مراتب بالاتر است و نمىتواند محكوم جبر غريزى خود باشد و باوجود اختيار و آزادى در انتخاب راه و كار ، گرفتار جبر طبيعت ( ناتوراليسم ) ، جبر مادى ، اجتماعى ، اقتصادى و جبر طبقاتى و حتى جبر الهى نيست . عصيان انسان عليه جريانات طبيعت و سنت‌هاى اجتماعى و طبقاتى و سنن الهى و تاريخى ، نشانهء حريت و آزادى او است ، ليكن در عين آزادى و اختيار اگر بخواهد زندگى معقولى پيدا كند و با تفكر و محاسبه زيست نمايد ، نمىتواند بدون يك خط مشى منطقى ، زندگى عاقلانه‌اى داشته باشد و آزادانه بتازد و عمل كند . تضاد منافع نوع بشر ، درگيرىهاى اجتماعى ، قوانين مدنى و جزايى ، سنن طبيعى و طبى ، آزادى انسان را تا حدود زيادى محدود ساخته و او را به اتخاذ يك روش منطقى مىكشاند و آزادى مطلق را نامقبول و غير ممكن مىسازد . پس ناگزير مىشود حيات معقولى را در پيش بگيرد . براى نيل به اين هدف به فلسفه نيازمند است تا بينش و روش درستى در زندگى انتخاب كند .\r\nو از سوى ديگر براى هر انسان عاقل و انديشمند سؤالاتى مطرح مىشود كه تا پاسخ آن را پيدا نكند نمىتواند آرامش پيداكند . نوع بشر ، روزها و سال‌هاى متوالى به فكر مىرود تا بداند از كجا آمده و براى چه آمده ؟ به كجا مىرود ؟ فلسفهء آفرينش انسان و جهان كدام است ؟ آيا اين جهان با عظمت ، طراح و برنامه ريزى حكيم دارد يا خير ؟ آيا طبيعت بىشعور ، جهان را اداره مىكند يا عقل خلاقى ، مدير و مدبر جهان است ؟ از طرفى هم مىبيند هيچ كس در اين عالم نمىتواند بدون يك مكتب و جهان بينى ، زندگى متفكرانه و حكيمانه‌اى داشته باشد ، به همين دليل همهء افراد بشر در تمام عصرها و نسل‌ها براى خود ، دين و مكتبى اتخاذ كرده‌اند و يا در حال تحقيق و انتخاب مكتب به سر برده‌اند و حداقل لامذهبى را به عنوان يك مرام و\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمذهب اختيار كرده‌اند و يا در وادى شك و حيرت افتاده و راه سوفسطاييان را پيش گرفته و به همه چيز پشت پا زده‌اند .\r\nاين سؤالات ايجاب مىكند كه آدمى براى اطفاى اين عطش روحى و پاسخ به اين‌گونه چراها ، مكتب و فلسفه‌اى را انتخاب و يا اختراع نمايد كه جوابگوى اين نوع مسائل باشد ، زيرا هيچ علمى به اين‌گونه سؤالات پاسخ نمىدهد . وانگهى انسان مىخواهد در چارچوب آن تفكر و بينش ، جهان و انسان را بشناسد و بر طبق اصول آن فلسفه و جهان بينى ، عمل كند . انسان متعالى - به گمان خودش - تا جهان بينى درستى پيدا نكند ، آرامش واقعى برايش فراهم نمىشود و زندگى اجتماعى او هم چون كلافى سردرگم ، خواهد بود و در برابر مكتب‌ها و فلسفه‌هاى متضادِ موجود ، گرفتار حيرت و سرگردانى مىشود كه كدام يك حق است و كدام يك باطل ؟\r\nبنابراين ما به چند دليل به فلسفه نيازمنديم :\r\n\r\nدليل اوّل\r\nفلسفه براى انتخاب يك جهان بينى صحيح و منطقى كه بتواند فلسفهء حيات و راز آفرينش انسان و جهان را تبيين كند و آدمى را از احساس پوچى ، نجات داده و به حيات معقولى برساند ضرورت دارد ، زيرا در حيات معقول نقش عمده را نيروى عقلانى ايفا مىكند نه غرايز حيوانى ، بلكه غرايز بايد تحت كنترل و هدايت عقل قرار گيرد و متضمّن پاسخ به سؤالات مخصوصى باشد كه در مباحث علمى از اين‌گونه پرسش‌ها و پاسخ‌ها خبرى نيست .\r\n\r\nدليل دوم\r\nدليل ديگرى كه نياز ما به فلسفه را روشن مىكند ، تميز بين ادراكات حقيقى از اعتباريات و موهومات است ، چه فرمايش علّامه طباطبائى :\r\nدر جهان هستى كه داراى موجودات بسيار و پديده‌هاى بىشمار بوده و ما نيز جزئى از مجموعه آنها مىباشيم ، بسيار مىشود كه چيزى را راست و پا برجا پنداشته و موجود انگاريم و سپس بفهميم كه دروغ و بىپايه بوده است ؛ مانند اعتقاد به وجود شانس ، بخت و اقبال ، شوم بودن آواز جغد ، نحوست عدد 13 ، مخوف بودن غول و ديو و اعتقاد به حركت مردگان و آسيب‌رسانى آنان و در يك كلام عقايد خرافى و پوچ ، و بسيار مىشود چيزى را نابود و دروغ\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nانديشيده و پس از چندى بر ما روشن شود كه راست بوده و آثار و خواص بسيارى در جهان داشته است ؛ مانند وجود خدا و روح ، حركت زمين ، وجود ميكروب‌ها ، ويروس‌ها و آتمسفر هوا . از اين رو ما كه خواه نا خواه غريزهء بحث و كاوش از هر چيز كه در دسترس ما قرار بگيرد و از علل وجودى وى داريم ، بايد موجودات حقيقى و واقعى ( حقايق به اصطلاح فلسفه ) را از موجودات پندارى ( اعتباريات و وهميات ) تميز دهيم . « 1 »\r\nبه عبارت روشن‌تر چنان‌كه در خاتمهء همين مقاله گفته خواهد شد ، فلسفه در نقطهء مقابل سفسطه قرار دارد و چون سوفسطايى منكر واقعيت خارج از ذهن است و تمام ادراكات و مفاهيم ذهنى را انديشهء خالى مىداند ، در نظر وى حقيقت ( يعنى ادراك مطابق با واقع ) معنا ندارد ؛ اما فيلسوف به واقعيت‌هاى خارج از ظرف ذهن اذعان دارد و پاره‌اى از ادراكات را به عنوان حقايق و ادراكات مطابق با واقع مىپذيرد و از طرف ديگر به وجود برخى از ادراكات كه با واقع مطابقت ندارند ( اعتباريات و وهميات ) نيز اذعان دارد . لهذا مجموع ادراكات و مفاهيم ذهنى در نظر فيلسوف سه دستهء مهم را تشكيل مىدهند :\r\n1 - حقايق يعنى مفاهيمى كه در خارج مصداق واقعى دارند ؛ مانند اعتقاد به وجود آب و خاك ، آسمان و زمين .\r\n2 - اعتباريات يعنى مفاهيمى كه در خارج مصداق واقعى ندارند ، لكن عقل براى آنها مصداق اعتبار مىكند ؛ يعنى چيزى را كه مصداق واقعى اين مفاهيم نيست ، مصداق فرض مىكند . « 2 » ؛ مانند لشكر و امت .\r\nو براى آن كه خواننده فى الجمله بتواند ادراكات حقيقى را از ادراكات اعتبارى تميز دهد ؛ مثال ساده‌اى ذكر مىكنم :\r\nمثلًا اگر از هزار نفر سرباز ، يك فوج تشكيل داده شود ، هر يك از سربازها يك جزء از اين فوج به شمار مىروند و خود فوج ، عبارت است از : مجموع نفرات .\r\nنسبت هر فرد به مجموع ، نسبت جزء به كل است . ما هم هر يك از افراد را ادراك مىكنيم و\r\n\r\n\r\n","description":"","footnote":"\r\n( 1 ) . مقصود اين نيست كه تمام موضوعات مورد تصور ما از سنخ مسائل فلسفى باشد ؛ مقصود علّامه رحمه الله اين است كه قانون عام مربوط به تشخيص « وجود حقيقى و اعتبارى » كه مربوط است به فلسفه ، اگر درست فهميده شود ، ما دربارهء آنچه در هستى واقعيت دارد و يا ساختهء ذهن ما است ، معمولًا دچار اشتباه نمىشويم\r\n( 2 ) . در فصلى مستقل ، كيفيت پيدايش ادراكات اعتبارى در اين كه عقل از اعتبار يك رشته مفاهيم ناچار است ، بحث‌خواهد شد ( م )\r\n","page_name":" 57 ","page_number":57},
  {"content":"\r\n\r\nدربارهء آنها حكم‌هاى مختلفى مىنماييم و هم مجموع آنها را كه فوج ناميده‌ايم و دربارهء آن نيز حكم‌هاى مخصوصى مىنماييم .\r\nادراكات ما نسبت به افراد ، ادراكات حقيقيه است ، زيرا مصداق واقعى و خارجى دارد و اما ادراك ما نسبت به مجموع ( يعنى گُردان ) اعتبارى است ، زيرا مجموع ، مصداق واقعى ندارد و آنچه واقعيت دارد هر يك از افراد است نه مجموع .\r\n3 - وهميات يعنى ادراكاتى كه هيچ‌گونه مصداقى در خارج ندارند و باطل محض مىباشند ؛ مثل تصور غول و سيمرغ و شانس و امثال آنها .\r\nفلسفه سعى مىكند با ميزان‌هاى دقيق خود ، امور حقيقى را از دو دستهء ديگر جدا سازد . لازم است تذكر داده شود چيزى كه بسيار دشوار است و از لغزشگاه‌هاى فلاسفه به شمار مىرود ، تميز امور اعتبارى است ، كه حقيقت نما هستند ، از حقايق .\r\nدانشمندان جديد اروپا كه به نقادى عقل و فهم انسان پرداخته‌اند ، كوشش بسيار كرده‌اند كه ساخته‌هاى ذهن را از حقايقى كه واقعيت خارجى دارند ، جدا سازند و همين امر سبب انحراف بعضى از آنان شده و آن‌ها را تا سرحد ايدئاليسم  Idealisme  ( سفسطه ) كشانيده كه يك باره جميع مفاهيم را صرفاً مصنوع ذهن دانسته‌اند و بعضى ديگر ، احياناً مسلك شك (  Septisisme  ) را اختيار كرده‌اند . در فلسفهء اسلامى نيز عنايت خاصى نسبت به اين مطلب مبذول شده و تحقيقات سودمندى براى تفكيك اعتباريات از حقايق به عمل آمده است . « 1 »\r\nاين نكته ناگفته نماند كه بر تفكيك مفاهيم حقيقى از اعتباريات و وهميات ، فوايد بسيار مهمى مترتب است . نقش فلسفه در اين خصوص ، نقشى حساس و سرنوشت ساز است ، زيرا انديشه‌هاى موهوم و خيال‌گونه و خرافى در زندگى بشر نقش مهمى دارند . آنان كه نتوانستند از چنگال خيالات و انديشه‌هاى موهوم خويش رها گردند و سعادت حقيقى را در آغوش بگيرند ، راه نجات خويش را انتحار پنداشتند . از اين رو بشر در پى ميزان و معيارى بر آمد كه افكار حقيقى را از انديشه‌هاى اعتبارى و موهومات ذهنى جدا سازد تا افراد بشر بدانند كه شانس و بخت و اقبالى در كار نيست و اين‌گونه ذهنيات انسان كش ، ساخته و پرداختهء تخيلات و ذهنيات بشرى مىباشد و هم‌چنين بداند كه آيا خوش بختى و بدبختى ، وجود مستقلى دارد يا\r\n\r\n\r\n","description":"","footnote":"\r\n( 1 ) . شرح و تفصيل نقادىهاى دانشمندان اروپا و تحقيقات دانشمندان اسلامى را به مقالهء پنجم ، كه مخصوص آن مطلب است ، موكول مىكنيم ( م )\r\n","page_name":" 58 ","page_number":58},
  {"content":"\r\n\r\nاعتبارياتى بيش نيست ؟ آيا سرنوشت بشر به دست ساحران و كاهنان است يا مولود تلاش و مجاهدت‌هاى خود انسان مىباشد ؟ آيا آواى مرغ و فرياد جغد ، شوم است و بلا مىآورد و يا هيچ‌گونه تأثيرى در سرنوشت انسان‌ها ندارد ؟ آيا چشم زخم از نوع واقعيت‌ها است يا موهومات ؟ انديشهء خداپرستى و اعتقاد به حيات ابدى از وهميّات نشأت يافته يا از ذات انسان‌ها است ؟ نفى و اثبات اين امور تأثير عظيمى در زندگى بشر خواهد داشت . اثبات بود و نبود اين نوع معلومات كار فلسفه است نه علوم طبيعى ، چرا كه در علوم طبيعى از بود و نبود بحث نمىشود ، بلكه از خواص و فنومن‌هاى اشيا بحث مىگردد . تميز اعتبارى و موهوم بودن آن نيز به عهدهء فيلسوف مىباشد نه در مسئوليت فيزيك دانان و پزشكان .\r\nتفكيك اعتباريات از حقايق باعث مىشود كه بشر متفكر ، هرگز از طريق مقدمات اعتبارى ، حقيقت را استنتاج نكند و از رهگذر اعتباريات ، حقايق را به اثبات نرساند . آن‌ها كه از داروينيسم طبيعى به داروينيسم اجتماعى منتقل شدند و از تنازع بقا در طبيعت ، تنازع بقا در عالم انسان را نتيجه گرفتند ، فاجعه‌هاى بزرگى آفريدند و تاريخ را سياه كردند .\r\n\r\nفايدهء فلسفه در ديد ويل دورانت\r\nويل دورانت تحت عنوان « فايدهء فلسفه » بعد از اين كه از افلاطون كلامى را بازگو مىكند كه فلسفه « آن لذت گرامى و گران‌بها » است ، مىنويسد :\r\nاغلب ما در بهار عمر خويش روزهاى طلايى را گذرانده‌ايم كه در آن معناى قول افلاطون را درك كرده‌ايم . در آن روزها ، عشق به يك حقيقت ساده آميخته با اشتباه ، براى ما از لذايذ جسمانى و آلودگىهاى مادى خيلى برتر بود .\r\n« ما همواره در خود ، نداى مبهمى مىشنويم كه ما را به سوى اين نخستين عشق به حكمت مىخواند . ما در جستجوى فهم اشيا هستيم . معناى زندگى براى ما اين است كه خود و آنچه را كه به آن بر مىخوريم به روشنى و شعلهء آتش مبدل سازيم ؛ مانند ميتيا در برادران كارامازوف .\r\nاز كسانى هستيم كه احتياجى به آلاف و الوف ندارند ، فقط پاسخى به سؤالات خود مىخواهند . ما مىخواهيم ارزش و نماى واقعى اشيايى را كه از نظر ما مىگذرند دريابيم و بدين‌وسيله خود را از طوفان حوادث روزانه بر كنار داريم . ما مىخواهيم پيش از آن كه\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nدير شود اشياى كوچك و بزرگ را تشخيص دهيم و آن‌ها را ، چنان‌كه در واقع و نفس الامر هستند ، ببينيم . ما مىخواهيم در برابر حوادث و ناملايمات ، خندان باشيم و هنگام مرگ هم تبسمى بر لب داشته باشيم . ما مىخواهيم ، كامل باشيم ، نيروها و قواى خود را بررسى كنيم و آن‌ها را نظم و ترتيب دهيم ، اميال خويش را هم آهنگ سازيم ، زيرا نيروى منظم و مرتب ، آخرين سخن اخلاق ( حكمت عملى ) و شايد آخرين كلمهء منطق و ماوراءالطبيعه باشد .\r\nمىگويد : براى فيلسوف شدن ، داشتن افكار و حتى تأسيس مكتب خاص كافى نيست ، تنها كافى است كه حكمت را دوست بداريم و بر طبق احكام آن ، زندگى مستقل و شرافتمندانه و مستقلى داشته باشيم . اگر ما فقط حكمت را پيدا كنيم مىتوانيم مطمئن باشيم كه بقيه به دنبال آن خواهد آمد . . . فلسفه ، وظيفه‌اى سنگين و خطرناك دارد و آن عبارت است از : حل مسائلى كه هنوز ابواب آن بر روى روش‌هاى علوم باز نشده است ؛ مانند مسائل خير و شر ، زيبايى و زشتى ، جبر و اختيار ، حيات و موت . همين كه يك ميدانِ بحث و بررسى معلوماتِ دقيق با قواعد صحيح در دسترس بشر مىگذارد علم به وجود مىآيد .\r\nاين فلسفه است كه علوم را مىسازد و ثمرات پيروزى خود را به مواليد خود مىسپارد و سپس راه خود را به سوى مجهولات و سرزمين‌هاى كشف نشده ، ادامه مىدهد و در اين كار ، اشتهاى ملكوتى سيرى ناپذيرى دارد .\r\n\r\nفرق فلسفه و علوم\r\nويل دورانت مىنويسد : اگر بخواهيم از روى اصطلاحات سخن بگوييم ، بايد بگوييم كه علم ، وصف تحليلى است و فلسفه ، تغيير تركيبى . علم مىخواهد كل را به اجزاى خود تقسيم كند و بدن را به اجزاى آن تجزيه نمايد و تاريكى جهل را به روشنى مبدل سازد . علم دربارهء ارزش و امكانات مطلوب اشيا بحث نمىكند و از شرح مجموعهء اشيا وغايات آن سخن نمىراند . . . فيلسوف مىخواهد ارتباط آن را به تجربه به‌طور كلى ثابت كند . . . و اشيا را به يك تركيب قابل فهم جمع كند . او مىخواهد بهتر از پيش ، قطعات ماشين عظيم جهان را كه به تجزيه و تحليل علم ، از هم تفكيك شده سوار كند . علم راه هلاكت و نجات را به ما مىآموزد و به تدريج نسبت مرگ و مير را كم‌تر مىكند ؛ ولى در جنگ ، مردم را به‌طور دسته جمعى مىكشد . . . .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nعلم عبارت است از : مشاهدهء نتايج و تحصيل وسايل . فلسفه عبارت است از : انتقاد و تنظيم غايات . . . علم بدون فلسفه ، مجموعه امورى است كه نما و ارزش ندارد و نمىتواند ما را از قتل و كشتار حفظ كند و از نوميدى نجات بخشد . علم ، دانستن است و فلسفه و حكمت ، خردمندى است .\r\nويل دورانت پس از بر شمردن اجزاى فلسفه چنين مىگويد : ما فلسفه را در كلمات بىجان و تجريدات و انتزاعيات مطالعه نخواهيم كرد ، بلكه در شكل زنده مورد بحث قرار خواهيم داد . . . وقت خود را با ائمه و شهداى فكر خواهيم گذراند . . . تا اشعهء تابناك روح آن‌ها بر ما بتابد و به قول لئوناردو داوينچى : « از عالىترين لذت درك و معرفت » بهره‌مند شويم .\r\nهر يك از فلاسفه يك درس به ما مىدهند ، البته اگر ما بتوانيم آن را ، چنان‌كه هست ، دريابيم . امرسون مىپرسد : آيا از راز عالم حقيقى خبردار هستيد ؟ در هر انسانى چيزى هست كه مىتوان آن را ياد گرفت و من در اين قسمت شاگرد او هستم ؛ ولى مشخص‌ترين و عميق‌ترين پيشرفت فلسفهء يونان با سوفسطاييان شروع گرديد . اين‌ها حكماى دوره گرد بودند كه به خود فرو رفته بودند و دقتشان بيش از آنچه به جهان اشيا معطوف باشد ، به تفكر و طبيعت خودشان متوجه بود . همهء آن‌ها مردمى با استعداد بودند ؛ از قبيل گورگياس و هيپياس و بيش‌تر آن‌ها عميق بودند ؛ مثل پروتاگوراس و پروديكوس .\r\n\r\nدليل سوم\r\nيكى ديگر از دلايل نياز ما به فلسفه ، احتياج علوم به آن است به قول علّامه :\r\nگذشته از اين كاوش غريزى ، براى رفع حوايج زندگى دست به هر رشته از رشته‌هاى گوناگون علوم بزنيم ، اثبات هر خاصه از خواص موجودات به موضوع خود ، محتاج به ثبوت قبلى آن موضوع مىباشد و بىگمان تا وجود موضوعى ثابت نشود اثبات خواص آن غير ممكن و محال خواهد بود .\r\nخلاصه آن كه ما از دو جهت نيازمند به فلسفه مىباشيم : يكى از نظر كاوش غريزى و اين كه بشر طبعاً علاقه‌مند است حقايق را از اوهام و امور واقعيت‌دار را از امور بىواقعيت تميز دهد و ديگر ، از راه نيازمندى علوم به فلسفه است ، زيرا ، چنان‌كه گفته خواهد شد ، هر يك از علوم ، اعم از طبيعى و رياضى ، خواه با اسلوب تجربى پيش برود و خواه با اسلوب برهان\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nو قياس منطقى سلوك نمايد ، « 1 » ناگزير شىء معينى را كه اصطلاحاً موضوع آن علم ناميده مىشود ، موجود و واقعيت‌دار فرض مىكند و به بحث از آثار و خواص آن مىپردازد . و پرواضح است كه ثبوت يك « حالت » و داشتن يك « اثر و خاصيت » وقتى ممكن است كه خود آن چيز موجود باشد ، پس اگر بخواهيم مطمئن شويم چنين خواص و آثارى براى آن شىء هست بايد قبلًا از وجود خود آن شىء مطمئن شويم و اين اطمينان را فقط فلسفه مىتواند به ما بدهد . « 2 »\r\nبه علت اين كه اثبات موضوع ، تعيين فايده و تعريف تمام علوم به عهدهء فلسفه است ، زيرا هر علمى مجموعه‌اى از مسائل است كه حول يك محور و موضوع واحدى بحث مىكند ؛ ولى هرگز هيچ علمى نمىتواند از خودش تعريف كند و يا موضوع و فايدهء خويش را در ضمن يك مسئله بيان كند ؛ تعيين اين مسائل سه گانه به عهدهء فلسفه است ، به همين دليل مبادى تصوريه و تصديقيهء هر علمى را فلسفه تعيين و مشخص مىكند . « 3 » اثبات وجود موضوعات علوم و چگونگى وجود آن‌ها از نظر ذهنى و عينى بودن نيز كار عقل و فلسفه مىباشد . « 4 » و از سوى ديگر اثبات اصول موضوعهء علوم يعنى كلىترين اصول مورد نياز همهء علوم حقيقى ، در فلسفه بحث مىشود كه مهم‌ترين آن‌ها اصل عليت و معلوليت است ؛ بدين بيان كه محور تمام تلاش‌هاى علمى دانشمندان ، براى كشف رابطهء على و معلولى و سبب و مسببى ، بين اشيا و پديده‌ها است ؛ اگر دانشمندى ساليان متمادى در آزمايشگاه‌ها به تجزيه و تركيب مواد شيميايى مىپردازد ،\r\n\r\n\r\n","description":"","footnote":"\r\n( 1 ) . قبل از اين كه فلسفه از طبيعيات و رياضيات جدا شود ، فيلسوفان ، مسائل علوم طبيعى و رياضى را به صورت برهان و قياس‌منطقى مطرح مىكردند و اين يك نوع دخالت نابه‌جاى فلسفه در اين علوم بود . در صورتى كه بايد مسائل قطعى علوم را صغراى قياس خود قرار دهد و نيتجهء مخصوص خود را بگيرد ، چنان‌كه الآن بدين صورت است\r\n( 2 ) . در متن بيان استاد علّامه و شهيد مطهرى ، مسئلهء ضرورت آموزش فلسفه براى اتخاذ يك جهان بينى صحيح به عنوان سومين نياز بشر به فلسفه ذكر نشده بود كه ما بر آن افزوديم\r\n( 3 ) مبادى تصوريهء علوم عبارت است از : تعريف ، موضوع و فايدهء آن علم . مبادى تصديقيه عبارت است از : اصول موضوعه‌اى كه‌هر علمى براى اثبات يا نفى هر چيزى بدان نيازمند است و بدون آن هيچ مسأله‌اى قابل اثبات و نفى نيست ؛ مانند امتناع اجتماع نقيضين و امتناع ارتفاع آن دو ؛ يك مسئله نمىتواند هم صحيح باشد و هم غلط ، چنان‌كه نمىتواند در يك شرايط هم باشد و هم نباشد . قضيه در مقالهء پنجم خواهد آمد و هر علمى ناگزير بايد اين‌گونه مسائل را به عنوان اصل موضوعى بپذيرد و نفى و اثبات آن را علم ديگرى متكفل مىشود كه آن هم فلسفه است\r\n( 4 ) . هنگامى كه وجود موضوع يك علمى ، بديهى نباشد طبيعى است كه احتياج به اثبات دارد ، در حالى كه در هيچ علمى مسأله‌اى ، تحت عنوان موضوع نداريم ، وانگهى در برخى موارد از طريق روش تجربى نمىتوان موضوعات علوم را ثابت كرد ؛ بنابراين وجود حقيقى موضوعات بايد با روش تعقلى اثبات گردد\r\n","page_name":" 62 ","page_number":62},
  {"content":"\r\n\r\nدر جستجوى كشف علت و سبب پيدايش پديده‌ها است . اگر دانشمندى براى كشف ميكرب و يا دارويى در لابراتوارها فعاليت مىكند ، به اين دليل است كه مىخواهد علت بروز بيمارى و سبب بهبود آن را به دست آورد ؛ پس قبل از تلاش علمى ، همگى بر اين باورند : « هر پديده علتى دارد » ، زيرا اگر معتقد به تصادف بودند ، هرگز حاضر نبودند رنج درس و آزمايش را تحمل كنند . بدون شك اثبات قانون عليت و معلوليت با تمام فروعات آن ، در فلسفه امكان‌پذير است نه در علوم .\r\nپس ما از سه جهت به فلسفه احتياج داريم :\r\nيكى از نظر اقناع حس كنجكاوى و تميز حقايق از اوهام ، و امور واقعى از امور پوچ و خيالى ؛\r\nدوم از راه نيازمندى علوم به فلسفه ؛\r\nسوم كه اساسىترين نياز بشر محسوب مىگردد ، عبارت است از : تفسير جهان و انسان و حل معضلات روحى كه از عمق جان برخاسته است و در هيچ علمى پاسخى براى اين پرسش‌ها نيست . « 1 » بنابراين يك سلسله بحث‌هاى برهانى كه غرض و آرمان نام برده را تأمين نمايد و نيتجهء آن‌ها اثبات وجود حقيقى اشيا در برابر وجود وهمى و اعتبارى - كه مصداق واقعى ندارند و فقط در ظرف ذهن به صورت ادراكات حضور دارند - و تشخيص علل و اسباب وجود آن‌ها « 2 » و چگونگى و مرتبه وجود آن‌ها مىباشد ، فلسفه ناميده مىشود .\r\nمقصود علّامه از « مرتبهء وجود » اين است كه ، وجود فلان موجود در چه مرتبه‌اى قرار دارد ، در مرتبهء علت يا در رتبهء معلول ؟ آيا در فهرست علل فاعلى قرار دارد يا در جرگهء علل ماهوى ؟ در مرتبهء ذهن قرار دارند يا در خارج ؟ وجود تجردى دارند يا مادى ؟ « 3 » وجود واجبى و امكانى و غيره از نظر شدت و ضعف در چه شرايطى قرار دارند ؟ وجود انسان در\r\n\r\n\r\n","description":"","footnote":"\r\n( 1 ) . اين قسمت در كلام علّامه نيست و شهيد مطهرى نيز در اين‌جا اشاره نفرموده است ، ولى در نوشته‌هاى ديگر به‌طور مبسوطمورد توجه قرار داده است\r\n( 2 ) . هنگامى كه وجود موضوع يك علمى ، بديهى نباشد طبيعى است كه احتياج به اثبات دارد و مسأله‌اى در هيچ علمى تحت عنوان اثبات موضوع نداريم ، وانگهى بر برخى موارد از طريق روش تجربى نمىشود موضوعات علوم را ثابت كرد بلكه وجود حقيقى موضوعات بايد با روش تعقلى اثبات گردد . ( فى المثل علت و يا علل ايجاد ادراكات چيست ؟ مبدأ پيدايش جهان و انسان كدام است ؟ آيا علل و عوامل مادى در پيدايش « عقل و روح » دخيلند ؟ آيا علل و عوامل غير مادى در پيدايش « معلومات » سهيمند يا خير ؟\r\n( 3 ) . مراتب وجود از نظر غزالى عبارت است از : وجود ذاتى : حسى ، خيالى ، عقلى و شجى\r\n","page_name":" 63 ","page_number":63},
  {"content":"\r\n\r\nمرتبهء بالاترى از حيوان است و حيوان از نبات و نباتات از جمادات برترند و مجردات از ماديات بالاترند .\r\nدكتر شريعتمدارى پس از نقل تعريف علّامه مىنويسد :\r\nچنان‌كه از تعريف بالا بر مىآيد ، فلسفه رشته يا علمى است كه دربارهء وجود بحث مىكند و به اصطلاح ، فلسفه محدود به آنتولوژى و هستىشناسى است .\r\nدر اين تعريف ، جنبه‌هاى ديگر متافيزيك كه به‌طور عمومى دربارهء ماهيت جهان و حقيقت آن بحث مىكند ، ذكرى به ميان نيامده است و مسائل ديگر مثل ماهيت معرفت انسان و ارزش‌شناسى نيز از قلمرو فلسفه خارج مانده‌اند .\r\nدر پاسخ بايد گفت : اولًا ، هستىشناسى شامل ماهيت و حقيقت جهان مىشود ، وانگهى در مسئلهء عليت و معلوليت از علل وجودى انسان و ادراكات و معرفت بحث به ميان آمده است .\r\nبحث علم و معرفت در وجود ذهنى مورد تحليل قرار گرفته و همهء اين امور از شاخه‌هاى هستىشناسى است . البته ارزش‌شناسى به مفهوم حكمت عملى مربوط به علم اخلاق است نه حكمت نظرى و از قلمرو فلسفه خارج است . از قديم گفته‌اند : تعريف بايد جامع افراد و مانع اغيار باشد ، وقتى فلسفه از احكام مطلق وجود و مراتب و عوارض آن بحث كند ، بىشك ماهيت و حقيقت جهان و انسان را در بر خواهد گرفت . به علاوه اين كه واژهء متافيزيك در اين‌جا تناسبى ندارد ، زيرا فلسفه در قطب مخالف سفسطه قرار دارد و علمى است كه دربارهء حالات مختلف موجود از آن جهت كه موجود است بحث مىكند ، نه از ديدگاه وجود معين .\r\nبا اين حساب ، فلسفه دربارهء مطلق وجود بحث مىكند و ربطى به متافيزيك ندارد . فلسفهء مادى نيز فلسفه است ، بايد ديد كدام يك درست است و كدام يك نادرست . البته يكى از مباحث فلسفهء الهيات ، بحث از مبدأ و معاد است كه در محدودهء خاصى حركت كرده و اصل وجود مبدأ و معاد را اثبات مىكند ، ولى جزئيات آن را از وحى مىگيرد .\r\nدر پايان اين بحث فهرست‌وار علل نياز به فلسفه را مجدداً بيان مىكنيم :\r\n1 . براى هر انسان خردمندى يك سلسله مسائل اصولى مطرح است كه علوم طبيعى و رياضى پاسخگوى آن نيستند ؛ مانند از كجا آمده‌ام و براى چه و به كجا مىروم ؟ و همچنين حل معماى هستى و راز آفرينش انسان و جهان به اتخاذ يك جهان بينى فلسفى جهان شمول نيازمند است ، كه آن هم با حل مسائل بنيادى هستى امكان‌پذير است ، يعنى با شناخت\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n« خدا هست » ، « معاد هست » ، « حساب و كتاب هست » ، « حكمت و عدالت هست » ، « وحى هست » مىشود به « بايد » ها و « نبايد » ها برسد و با جديت عمل نمايد .\r\n2 . تمام علوم در مبادى تصديقى به فلسفه نيازمندند ؛ ولى فلسفه نيازى به علوم ندارد .\r\nاز اين رو فلسفه ، در علوم است .\r\n3 . از سوى ديگر حس كنجكاوى و حقيقت‌طلبى انسان در تمام ابعاد زندگى بايد ارضا شود و از همه مهم‌تر اقناع حس حقيقت‌طلبى در مسائلى همچون شناخت عوامل سعادت و مسائل ماوراى طبيعت ، جز از طريق معقول امكان‌پذير نيست .\r\n4 . هر عملى نقشى در بعد زيستى انسان دارد ، ولى فلسفهء الهى در بعد معنوى ، كه اساس و پايه بهزيستى است ، نقش كليدى دارد .\r\n5 . در برابر مكتب‌هاى متضاد فلسفى و دينى جز فلسفهء اولى ، هيچ علمى به فرياد انسان حيرت‌زده نمىرسد .\r\nمسائل جهان‌بينى از مقولهء مسائل فلسفى است . در علم ، جهان بينى وجود ندارد و فرضاً اگر به كمك اصول عقلانى بخواهيم جهان بينى علمى بسازيم ، سرابى بيش نخواهد بود . و بىگمان حل مسائل فلسفى كم‌تر از كشف اسرار طبيعت نيست .\r\nمخالفت بعضى دانشمندان بىغرض مسلمان با فلسفه به جهت وجود برخى از مسائلى بوده كه با مبانى اسلام سازش نداشته است ، نه مطلق مسائل عقلى ؛ طرح بعضى از مسائل فلسفى در كتاب و سنت مؤيد اين مدعا است .\r\nاختلاف در مسائل فلسفى مانند ساير علوم ، اجتناب ناپذير است و آن را نمىتوان دليلى بر بطلان روش فلسفى پنداشت . تفسير بسيارى از مطالب بغرنج عقلانى در كتاب و سنت جز با خواندن فلسفه امكان‌پذير نيست . به شبهات الحادى به شكل كلامى و فلسفى جز با فلسفهء اسلامى رايج ، نمىتوان جواب داد .\r\n\r\nرابطهء فلسفه با ساير علوم\r\nعلوم ديگر ، روش بحث و نتيجهء كاوش آن‌ها اين‌گونه نيست و در هر يك از آن‌ها كه تأمل كنيم خواهيم ديد كه يك يا چند موضوع را مفروض الوجود گرفته و آن‌گاه به جستجوى خواص و آثار وى پرداخته و روشن مىكند ؛ مثلًا آب از دو عنصر اكسيژن و هيدروژن تركيب\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nشده است ، اكسيژن عنصر قابل احتراق است و هيدروژن گاز خفه كننده .\r\nهيچ يك از اين علوم نمىگويد فلان موضوع موجود است يا وجودش چگونه وجودى است ، بلكه خواص و احكام موضوع مفروض الوجودى را بيان كرده و وجود و چگونگى وجود آن را به جاى ديگر ( حس يا برهان فلسفى ) احاله مىنمايد .\r\nدر توضيح اين كلام بايد گفت : علوم در مورد موضوعات خود بر دو گونه‌اند : بعضى از علوم موضوعاتشان در ظرف خارج وجود دارد ؛ مانند علم طب كه موضوع آن « بدن » انسان است ، يا گياه‌شناسى كه موضوع آن « گياه » است كه محسوس است و فيزيك و شيمى كه در خصوص « ماده » بحث مىكنند . اين‌گونه موضوعات را حواس ، كم و بيش ادراك مىنمايد .\r\nبعضى از علوم هستند كه موضوعات آن‌ها در ظرف خارج نيست ؛ مانند هندسه ، رياضيات و روان‌شناسى كه موضوعات آن‌ها به ترتيب : مقدار يا كم متصل ، عدد و روح است كه هيچ يك از آن‌ها در ظرف خارج محسوس نيستند و فقط وجود ذهنى دارند و بس . با اين كه احكام هندسه و رياضيات قطعى و يقينى است ، اما موضوعات آن‌ها مانند نقطه ، دايره ، سطح و عدد ، وجود خارجى ندارند ، بلكه يك واقعيت ذهنى هستند .\r\nموضوع روان‌شناسى هم « روان » است ، گرچه در خارج هست ؛ ولى محسوس نيست و از قلمرو قدرت حواس خارج است و به حكم عقل و فلسفه از آثار و احكام آن به وجودش پى مىبريم . به علاوه در شناخت عميق و دقيق وجود ، موضوعات علوم مادى نيز از جهاتى به فلسفه نيازمندند ، زيرا دربارهء همين موضوعات پرسش‌هايى مطرح مىشود كه از قلمرو حواس خارج است ؛ آيا « ماده » همان‌گونه است كه ما مشاهده مىكنيم ؟ اگر محسوس و روشن باشد ، پس اين همه عقايد متضاد دربارهء ماهيت ماده چيست ؟\r\nاما حقيقت ماده معلوم نيست ، آنچه ما مشاهده مىكنيم رنگ و اندازه و صورت‌هاى تركيبى ماده است . ما در واقع صفات و عوارض ظاهرى ماده را درك مىكنيم ؛ اما اين كه آيا ماده در زير پردهء خواص و عوارض وجود دارد ، با برهان عقلى اثبات مىشود .\r\nشايد گفته شود : همين كه رنگ و بو و تركيب را يافتيم در حقيقت اصل وجود آن شىء را ، كه داراى اين خواص است ، پذيرفته‌ايم ؛ مىگوييم : در اين صورت عملًا اين حقيقت را اعتراف كرده‌ايم كه براى اثبات ماده و يا جسم احتياج به دليل داريم ؛ بدين معنا كه چون طعم و رنگ و صورت ظاهرى از مقولهء عرض مىباشند و موجودات مستقلى نيستند و\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاحتياج به شىء مستقلى دارند ، پس بايد رنگ و بوى يك « چيز » باشند و هنگامى كه وجود رنگ و طعم و شكل ظاهر از نظر حواس ثابت شد ، آن شىء نيز بايد موجود باشد ، زيرا عقل مىگويد : ثبوت يك حالت براى يك شىء متفرع بر وجود آن شىء است و اين خود يك برهان عقلى است ، به علاوه اين كه تشخيص و تطبيق فلان موضوع با فلان علم نيز به كمك فلسفه صورت مىگيرد ؛ چون علوم نه موضوع را تشخيص مىدهند و نه هدف و روش خود را بيان مىنمايند .\r\nدر هر صورت براى تبيين تفاوت علم و فلسفه ، بايد به اختلاف آن دو از نظر « هدف » ، « موضوع » و « روش تحقيق » توجه كرد ؛ چون روش علوم در تحقيق بر اساس روش تجربى است ؛ ولى در فلسفه بر پايهء قياس عقلى است . يك متخصص علمى براى دست يا بى به يك قانون علمى ، الزاماً مراحل سه گانهء « مشاهده » ، « فرضيه » و « آزمون » را پشت سر مىگذارد و فلسفه چنين روشى ندارد .\r\nدر خصوص فرق علوم و فلسفه ، اين مطلب شايستهء دقت است و مخصوصاً از آن جهت كه لفظ فلسفه اخيراً در موارد زيادى به كار برده شده و نتيجتاً داراى معناى ابهام‌آميزى شده است ؛ به‌طورى كه هر كسى از لفظ « فلسفه » پيش خود معنايى مىفهمد تا جايى كه بعضى گمان مىكنند فلسفه يعنى اظهار نظرهاى آميخته با بهت و حيرت دربارهء جهان و برخى كار را به جايى كشانيده‌اند كه خيال مىكنند فلسفه ، يعنى پراكنده گويى و احياناً تناقض گويى و برخى بين مسائل فلسفى و مسائلى كه در ساير علوم مورد گفتگو قرار مىگيرد فرق نمىگذارند و از اين رو حل يك مسئلهء فلسفى را از علوم ديگر انتظار دارند و يا مسأله‌اى را كه مربوط به علوم ديگر است جواب آن را از فلسفه مىخواهند و عدهء ديگر بين اسلوب فكرىاى كه در فلسفه مورد استفاده قرار مىگيرد ( اسلوب قياس عقلى ) و اسلوب فكرىاى كه در ساير علوم مخصوصاً طبيعيات ( اسلوب تجربى ) از آن استفاده مىشود فرق نمىگذارند و انتظار دارند مسائل دقيق و عميق فلسفه را كه جز با براهين مخصوص عقلى نمىتوان كشف كرد ، در زير ذره‌بين‌ها يا لابه‌لاى لابراتوارها پيدا نمايند ؛ ولى با بيانى كه در متن داده شده و توضيحاتى كه داده مىشود اين ابهام رفع مىشود و آن انتظارات بىجا نيز خود به خود از بين مىرود . « 1 »\r\n\r\n\r\n","description":"","footnote":"\r\n( 1 ) . براى اطلاع بيش‌تر رجوع كنيد به پى نوشت شمارهء 2 در آخر همين مقاله\r\n","page_name":" 67 ","page_number":67},
  {"content":"\r\n\r\n\r\nخلاصهء بحث\r\nگفتار بالايى را در چند جمله زير مىتوان خلاصه كرد :\r\nچنان‌كه ما در خواص و احكام اشيا گاهى دچار خطا يا ترديد مىشويم ؛ مثلًا مىگوييم : فلان تركيب فلان طعم را ندارد ( با جزم يا ترديد ) در صورتى كه [ فلان طعم را 
  ] داشته يا بالعكس ، هم‌چنان گاهى در اصل بود و نبود اشيا مبتلا به خطا يا جهل مىشويم ؛ مثلًا مىگوييم : روح در خارج نيست يا بخت و شانس هست ، پس روشن است سبك بحث در دو مثال گذشته يك‌سان نيست ، بلكه نخست بايد وجود شىء را اثبات كرد يا او را مفروض الوجود گرفت و سپس به خواص و احكامش پرداخت . اگر وجود موضوعى اثبات نشود يا اصل وجود آن را نپذيريم ، نمىتوانيم خواص آن را بررسى كنيم و احكامى را بر آن بار نماييم .\r\nپس علوم در زمينهء اثبات و تعيين وجود موضوعات خود ، به فلسفه نيازمندند ، چنان‌كه در تعميم و كلى سازى نيز بايد از فلسفه استفاده كنند . تجزيه و تركيب ، تجريد و تعميم مفاهيم علمى يك نوع كار عقلانى است و گرنه علم مىگويد : اين آب به موجب آزمايش ، مركب است از دو عنصر اكسيژن و هيدروژن . چند نوع را بدين‌گونه آزمايش مىكند ، ولى وقتى مىخواهد يك قانون كلى را استنباط كند كه هر آبى از اين دو عنصر تركيب يافته ، اين عمل ، كار عقل است نه علم . به هر حال انسان با آزمايش‌هاى محدودى كه دربارهء دارو و يا فلزى انجام مىدهد قانونى را كشف مىكند كه نسبت آن به گذشته و آينده و حال يك‌سان است ؛ مثلًا فلان داروى آنتى بيوتيك ، ضد سل است ؛ يعنى اين دارو ميكروب سل را در هر زمان مىكشد .\r\nنكتهء جالب اين است كه در كنار هر تجربه‌اى ، يك قياس عقلى و يك استنتاج مستقيم عقلى وجود دارد كه ذهن به كمك آن ، نتيجهء تجربه را گسترش مىدهد ؛ به‌طورى كه اگر حكم عقلى در كار نبود ، گسترش امكان نداشت .\r\nيك اصل بديهى در اين‌جا هست و آن اين كه ، « حكم الأمثال فيما يَجُوز و فيما لا يجُوز واحد ؛ افراد مشابه در احكام ممكن و غير ممكن يك‌سان هستند » . اگر دو شىء از هر نظر يك‌سان باشند ، بايد حكم واحدى داشته باشند و با فرض تساوى ، اگر يكى داراى خصوصيت و ويژگى خاصى گردد همانند آن و امثال آن هم ، چنين ويژگى و خصوصيتى را دارا خواهد بود ؛ به عبارت ديگر اگر خاصيتى از يك چيزى سلب شود از همانند آن نيز سلب مىشود و اگر\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاثبات شود در همهء مصاديق آن نيز ثابت خواهد بود و هنگامى كه يكى از مصاديق ، خاصيتى را دارا شد امكان ندارد مصداق ديگر آن نوع ، خاصيت مذكور را نداشته باشد ، زيرا ترجيح بلامرجح مىشود كه آن هم محال و غير ممكن است ؛ مثلًا انسان با آزمايش‌هاى مكرر خود به اين نكته مىرسد كه انبساط ، به دو عامل به نام‌هاى آهن و حرارت مربوط است و بس و خصوصيت‌هاى ديگر مانند آهن اين كارخانه يا آن كارخانه ، اين زمان و آن زمان و . . . دخالتى ندارد ، زيرا آزمايشگران در مقام آزمايش آن قدر شرايط را عوض مىكنند كه سرانجام مىفهمند انبساط ، مربوط به شرايطى خاص نيست ، بلكه فقط مربوط به آهن و حرارت است و در نهايت به يك قانون كلى دست پيدا مىكنند كه دو شىء متساوى از هر نظر بايد در حرارت خاصى انبساط پيدا كنند و اگر برخى داراى چنين صفت و برخى فاقد آن گردند ، در اين صورت دليل و علت مىخواهد و چون چنين علتى وجود ندارد ، پس بايد خصوصيتى در كار نباشد و همهء آهن‌ها زير چتر حكم مشترك قرار گيرند و اين همان قياس عقلى است كه مىگويند : « حكم الأمثال فيما يجوز و فيما لا يجوز واحد » .\r\nاز اين بيان ، مفهوم مىگردد كه در كنار هر شناسايى طبيعى و تجربى ، يك شناسايى عقلى و غير تجربى وجود دارد و تا حكم عقل به تجربه ضميمه نگردد ، تمام تجربه‌ها خنثى و بىنتيجه خواهد بود . از همين‌جا روشن مىشود كه همهء علوم در استوارى كاوش‌هاى خود ، متوقف و نيازمند به فلسفه مىباشند ، همان‌گونه كه فلسفه نيز در بعضى موارد از مسائل علوم استفاده مىكند .\r\nفليسين شاله نيز اين اصل بديهى را به گونه‌اى ديگر بيان مىكند و مىگويد : عقل انسان حكم مىكند كه طبيعت ، جريان متحدالشكلى را طى مىكند ، از اين رو فيزيولوژى بدن انسان در تمام كشورها يك روند را طى مىكند ؛ چون انسان‌ها مصداق‌هاى همانندى از ذات و نوع واحدى مىباشند و از نظر بافت بدنى شكل واحدى دارند ؛ بنابراين حكم واحدى نيز دارند .\r\nآرى ، ما بيش‌تر اوقات پس از آن كه از راه كاوش علمى به احكام و خواص موضوعى پى برديم ( با استفاده از فلسفه و برداشت عقلى ) به چگونگى وجود نيز پى برده و مىفهميم كه وجودش چگونه وجودى بوده و با كدام علت مرتبط است ؛ مثلا ( با جستجو و كاوش‌هاى علمى ) در طبيعيات به ثبوت مىرسانيم كه جزئى از ماده ، پروتون است كه با حركت سريع به گرد خود گردش مىكند . ( سپس اين مسئله را صغراى قضيه قرار داده و با توجه به اين كه هر چيزى كه به\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدور خود حركت كند ، يك نوع حركت وضعى خواهد بود اين كبرى را از فلسفه مىگيريم ) و سپس مىگوييم : پس حركت وضعى دورى در خارج داريم ؛ اصل وجود چنين حركتى را به اثبات مىرسانيم و بر اقسام حركت مىافزاييم .\r\nروشن است كه اين سخنان دو قضيه است نه يكى ، زيرا گفتار نخستين ( جزئى از ماده پروتون است و به گرد خود مىچرخد ) به برهان طبيعى و تجربهء علمى متكى است و گفتار دومى ( حركت دورى وضعى در خارج داريم ) به گفتار نخستين مستند است نه به برهان و تجربه مستقيماً .\r\nو از همين‌جا روشن مىشود چنان‌كه همهء علوم در استوارى كاوش‌هاى خود متوقف و نيازمند به فلسفه مىباشند ، فلسفه نيز در پاره‌اى از مسائل به برخى از مسائل علوم متوقف است كه از نتايج آن‌ها استفاده كرده و مسئله انتزاع نمايد .\r\nتا اين‌جا فرق فلسفه و علم معلوم شد و نيازمندى علوم به فلسفه از راه اثبات وجود موضوعاتشان نيز روشن شد . در اين‌جا مقصود ، بيان استفاده‌اى است كه فلسفه گاهى از مسائل علوم مىنمايد و اين استفاده البته به اين نحو نيست كه پاره‌اى از مسائل علوم در صف مسائل فلسفى قرار بگيرد و يا آن كه مسئلهء فلسفى از مسئلهء علمى استنتاج شود ، بلكه به اين نحو است كه فلسفه از مسائل علوم ، مسئلهء ديگرى را كه جنبهء فلسفى دارد انتزاع مىكند ؛ يعنى يكى از كشفيات علمى را صغراى يك قضيهء فلسفى قرار داده و به كمك اين مقدّمه و به اضافهء يك كبراى كلى ، يك مسئلهء فلسفى را استنباط مىكند .\r\nدر اين‌جا لازم است معناى انتزاع و فرق آن بااستنتاج بيان شود تا معلوم گردد كه مسئلهء فلسفى نه عين مسئلهء علمى است و نه مستنتج از آن ، بلكه منتزع از آن است .\r\n\r\nفرق استنتاج و انتزاع\r\nاستنتاج : استنتاج در جايى گفته مىشود كه ذهن از يك حكم كلى ، يك حكم جزئى نتيجه بگيرد و به اصطلاح از كلى به جزئى پى ببرد ؛ مثلًا پس از آن كه بر ما ثابت شد هر موجود طبيعى فناپذير است ، نتيجه مىگيريم پس درخت هم كه موجود طبيعى است فناپذير است و اگر بخواهيم ترتيب منطقى بدهيم اين‌طور مىگوييم : درخت موجودى است طبيعى و هر موجود طبيعى فناپذير است ؛ پس درخت فناپذير است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nو اگر درست دقت شود معلوم مىشود كه علم به جزئى ، از علم به كلى زاييده شده است و مولود و نتيجهء آن به شمار مىرود . بنابراين منظور از استنتاج ، استخراج و تحصيل وضع يك قانون كلى مىباشد كه قبلًا تحصيل كرده است . فرض كنيد شخصى از مقدار زواياى مثلث آگاه نيست ، مثلثى در پيش روى او هست و مىخواهد مقدار زواياى آن را به دست آورد .\r\nاستاد هندسه با براهين مخصوص ثابت مىكند كه مجموع زواياى هر مثلثى برابر با دو زاويهء قائمه يعنى 180 درجه است . او از اين طريق حكم مورد نظر خود را به دست مىآورد .\r\nو البته هيچ گاه ممكن نيست مسائل فلسفه از مسائل علوم استنتاج شود ، زيرا نتيجه‌دهنده از نتيجه‌گيرنده بايد كلىتر باشد و حال آن كه مسائل فلسفى ، خود كلىترين مسائل است ، زيرا موضوع آن‌ها وجود مطلق است و « وجود » كلّىترين موضوعات است .\r\nانتزاع : انتزاع در اصطلاح فلسفه و روان‌شناسى به يك عمل خاص ذهنى گفته مىشود كه آن را تجريد نيز مىتوان ناميد . به اين نحو كه ذهن پس از آن كه چند چيز مشابه را درك كرد ، آن‌ها را با يك‌ديگر مقايسه مىنمايد و صفات مختص هر يك را از صفت مشترك آن‌ها تميز مىدهد و از آن صفت مشترك يك مفهوم كلى مىسازد كه بر همهء افراد صدق مىكند . در اين هنگام گفته مىشود كه اين مفهوم كلى از اين مصاديق انتزاع شده است ؛ مانند مفهوم « انسان » كه از احمد و محمود و زيد و عمرو انتزاع گرديده است .\r\nدر اصطلاحات فلسفى ، كلمهء انتزاع در موارد ديگر نيز به كار برده مىشود . در اين‌جا منظور از اين تعبير ، صرفاً اين است كه فلسفه بر اساس يك مسئلهء علمى ، استدلال فلسفى مىكند و نتيجهء فلسفى مىگيرد و به اصطلاح يك مسئلهء علمى را صغراى قياس فلسفى خود قرار مىدهد ، نه كبرى و از روى اصول كلى خود يك نتيجهء فلسفى استنتاج مىكند . پس معلوم شد در عين اين كه فلسفه غير از علم است ، يك نوع ارتباطى نيز دارند .\r\nدر ضمن مقالات آينده خواهد آمد كه نيازمندى علوم به فلسفه منحصر به اين جهت نيست ، بلكه جميع قوانين كلى علمى ، قانون بودن و قطعى بودنشان متوقف به يك سلسله اصول كلى است كه فقط فلسفه مىتواند عهده دار آن اصول باشد .\r\n\r\nرابطهء علم و فلسفه\r\nهمان‌گونه كه قبلًا اشاره شد ، فلسفه و علم در دو قلمرو مختلف و جدا به بررسى و شناخت\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nجهان هستى مىپردازند ، ولى آن چنان نيست كه بين اين دو شاخهء معرفت ، هيچ نوع رابطه‌اى نباشد ؛ بلكه ارتباط و خدمات متقابلى بين فلسفه و علم وجود دارد كه بخشى از آن را مىآوريم .\r\n\r\nخدمت فلسفه به علوم\r\nدر اين‌جا مهم‌ترين نكته اين است كه اگر چه موضوع علم و فلسفه به كلى مغاير هم بوده و روش تحقيق هر يك از آن دو نيز تفاوت اساسى با ديگرى دارد ، اما فلسفه و علم رابطهء طولى با هم دارند و در عرض هم نيستند . دانشمند وقتى مىخواهد به تحقيقات علمى بپردازد ، ابتدا اصولى را به لحاظ عقلى پذيرفته و پايهء كار خود قرار مىدهد ؛ از جمله : وجود عالم خارج و مستقل از شعور انسان ، قابل شناخت بودن آن ، توانايى قواى ادراكى در جهت شناسايى رابطهء على و معلولى ، اصل سنخيت ميان علت و معلول و اصل امتناع اجتماع نقيضين و ارتفاع آن دو ، و . . . اين اصول به وسيلهء فلسفه و منطق استنباط شده است و دانشمندان با اطمينان از استحكام آن‌ها به تحقيقات علمى مىپردازند .\r\nخدمت مهم ديگرى كه فلسفه به علوم مىكند ، از نظر تعميم دادن نتايج علمى و قاعدهء كلى درست كردن است ؛ به عبارت روشن‌تر به كمك علم ، روى چند قطعه آهن ، آزمايش خود را آن‌قدر تكرار مىكنيم تا يقين حاصل شود كه انبساط ، اثر مخصوص آهن در گرماى معين است ؛ در اين صورت قاطعانه مىتوان گفت : تمام آهن‌هاى جهان كه از نظر آلياژ و حرارت با آهن آزمايش شده مساوى باشند ، در حرارت معين انبساط پيدا مىكنند و بدين ترتيب قوانين كلى علمى به كمك فلسفه ساخته مىشود .\r\n\r\nخدمت علم به فلسفه\r\nهمان‌گونه كه دانشمند به كاوش‌هاى فلسفى نيازمند است ، فيلسوف هم به تحقيقات علمى دانشمند ، محتاج مىباشد . مسائل كشف شده به كمك علم به عنوان صغراى قضيهء فلسفه قرار مىگيرد و بر اساس آن ، استنتاج عقلى صورت مىگيرد ؛ مثلًا انسان به وسيلهء كاوش‌هاى علمى به كشف اتم و نظام داخلى آن دست مىيابد و بيان مىكند كه يك اتم مركب از سه جزء الكترون ، پروتون و نوترون است . پروتون و نوترون در هستهء آن قرار داشته و الكترون به دور\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nهسته مىگردد . هر حركتى كه بدين‌گونه باشد ، حركت وضعى است . فلسفه از اين مسئله به عنوان كبراى كلى استفاده كرده و نتيجه مىگيرد كه « حركت انتقالى و دورى در خارج وجود دارد » ، و از طرف ديگر با مشاهدهء حركت زمين به دور خورشيد اظهار مىدارد كه ، « حركت انتقالى در جهان وجود دارد » .\r\nبراى روشن شدن اين موضوع ، مثال ديگرى مىآوريم :\r\nبر اساس تحقيقاتى كه دانشمندان در زمينهء تبدل ماده و انرژى انجام داده‌اند ، مشخص شده است كه هر تغيير شكل حرارت با انرژى ، مقدارى كسر حرارت و كاهش انرژى در بر دارد كه منجر به سود بخشى كم‌تر فرم‌هاى انرژى مىشود ؛ اين فنومن يا پديده ، « آنتروپى » نام دارد كه عنوانى در علم « ترموديناميك » براى افزايش بىنظمى و ناتوانى انرژى در تغيير شكل‌هاى متوالى آن است . بر طبق قانون علمى آنتروپى ، ماده به سمت كهولت پيش مىرود . اين اصل علمى مىتواند صغراى يك قضيهء فلسفى باشد . فلسفه به كمك اين اصل استنتاج مىكند كه هر چيزى كه به سمت پيرى برود ، بىگمان روزى جوان بوده است و قبل از آن نوزاد بوده و قبل از آن هم وجود نداشته است . بنابراين معلوم مىشود كه ماده هم ، مسبوق به عدم و حادث است .\r\nمطابق اين استنتاج فلسفى ، فرضيهء ماديون كه ماده را ازلى و ابدى مىدانند ، باطل مىشود .\r\nدر اين‌جا منظور از اين تعبير صرفاً اين است كه بر اساس يك مسئلهء علمى ، نتيجهء فلسفى گرفته شود و به اصطلاح يك مسئلهء علمى را صغراى قياس فلسفى خود قرار مىدهد نه كبرى .\r\nو از روى اصول كلى خود ، يك مسئلهء فلسفى را انتزاع مىكند . پس معلوم شد در عين اين كه فلسفه غير از علم است و بين اين دو ، رابطهء خاصى برقرار است ؛ به اين معنا كه علم از فلسفه استفاده مىكند و فلسفه نيز از علم .\r\nالبته ممكن است اين پرسش پيش آيد كه مگر يك دانشمند طبيعى نمىتواند دريابد كه اگر حكمى در يك مورد صادق باشد ، در مورد همانند آن نيز صادق است ؟ پاسخ اين است كه ، بله .\r\nاصولًا اساس فلسفه از تفكرات ناب و خالص بشر گرفته شده است ؛ بدين توضيح كه فيلسوف به مطالعهء دقيق عقليات مردم مىپردازد و بر اساس آن‌ها قوانين فلسفى به دست مىآورد گرچه بر اثر دقت‌هاى عقلانى بيش‌تر به انديشه‌هاى عميقى فراتر از عقل مردم مىرسند ؛ ولى خمير مايهء اوليه ، همان عقل ناب خردمندان است . همان‌گونه كه ادبيات از گفتگوهاى روزمرّه و محاورات مردم گرفته شده است و به صورت منظم و تحت ضوابط\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nخاصى تدوين گرديده است .\r\nدر واقع ما معترفيم كه همهء دانشمندان برخى از مسائل عقلى را مىفهمند و بر اساس همين فهم است كه مسائل علمى را دنبال مىكنند و درپى يافتن علل و اسباب پديده‌ها و وابستگىهاى آن‌ها به يك‌ديگر هستند ؛ ولى بايد بدانيم كه اين « فهميدنىها » كار اندام‌هاى حسى و نيروهاى ادراكىِ مربوط به آن‌ها نيست ، بلكه كار نيروى باطنى ديگرى به نام « عقل » است كه حقايق ثابتى را بدون محدوديت و قيود زمانى و مكانى درك مىكند . در هر حال فلسفه از كشفيات علمى مىتواند مسئلهء فلسفى را انتزاع كند ، چنان‌كه از قانون تكامل - كه مىگويد : ماده پيوسته به سوى كمال برتر مىرود - فيلسوف نتيجه مىگيرد كه ماده در زمان‌هاى دور بسيار ساده و بسيط بوده است ، بلكه در يك زمان بسيطترين و ساده‌ترين صورت را داشته و پيش از آن نبوده ، زيرا مادهء بدون صورت ، امكان تحقق ندارد ، پس ماده نمىتواند ازلى باشد . فلسفه ، نفى ازلى بودن ماده را از قانون علمى تكامل استفاده مىكند ؛ ولى قوانين علمى كارى به حدوث و قدم ماده و جهان ندارند .\r\n\r\nخلاصهء مطلب\r\nعلم از دو جهت به فلسفه يارى مىرساند :\r\n1 . از نظر مقدّمه‌سازى ؛ بدين معنا كه علوم طبيعى ، حقيقتى را به اثبات مىرسانند و فلسفه ، آن موضوع ثابت شده را صغرى براى كبراى كلى قرار داده و نتيجهء فلسفى مىگيرد ؛ به عنوان مثال :\r\nدر فيزيولوژى به اثبات رسيده كه سلول‌هاى بدن انسان همواره در حال تغيير است ؛ سلول‌هاى كهنه مىميرند و سلول‌هاى تازه جايگزين مىشوند . فلسفه از طريق ثبات ادراكات در طى تغيير بافت بدن نتيجه مىگيرد كه ادراكات و معلومات انسان ، غير مادى است و كانون مُدركات ، روح انسان است نه سلول‌هاى عصبى و مغزى ، چرا كه وحدت شخصى و ثبات معلومات ، امرى وجدانى و بديهى است .\r\n2 . از طريق زمينه سازى براى تحليل مسائل جديد فلسفى ، مانند تسخير ارواح ( اسپرتيزم ) و تنويم و ساير مسائل روحى كه مباحث جديدى مانند وجود عالم مثال و اشباح و دنياى ارواح را مطرح مىكند .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nهنگامى كه نظريهء تبديل ماده به انرژى و ساختار ذرّات ماده از انرژى متراكم در عصر جديد مطرح گرديد ، مسائلى براى فيلسوف طرح شد كه آيا امكان دارد چيزى يافت شود كه صفات اساسى ماده را مانند حجم نداشته باشد ؟ آيا ممكن است شىء حجم دارى به بىحجم تبديل گردد ؟ در صورتى كه پاسخ اين سؤالات منفى باشد ، نتيجه اين مىشود كه انرژى فاقد حجم نيست . هر چند با تجربهء علمى قابل اثبات نباشد .\r\nمثال ديگر : اصل دوم قانون ترموديناميك ، اصل آنتروپى است . در اين علم ثابت شده كه ماده از حرارت به سردى و از نيرو به ضعف مىگرايد . فلسفه از اين موضوع نتيجه مىگيرد كه ماده حادث است نه قديم .\r\nمثال سوم : بعضى از فيزيك‌دان‌ها بر اين باورند كه انرژى از مقولهء حركت است ، اين سؤال پيش مىآيد كه آيا ممكن است ماده هم كه انرژى متكاثف است ، از مقولهء حركت باشد ؟ آيا با تبديل ماده به انرژى و تبديل بعضى از ذرات اتمى به « ميدان » ، ممكن است ماده خواص ذاتى خود را از دست بدهد ؟ ماده چه نسبتى با جسم فلسفى دارد ؟ با طرح چنين مسائلى در علوم ديدگاه فلسفه گسترش پيدا كرده و زمينهء طرح مسائل جديدى فراهم مىگردد .\r\n\r\nخاتمهء مقاله\r\nاز بيان گذشته چند نكتهء زير روشن مىشود :\r\n\r\nنكتهء 1 :\r\nنظر به اين كه سنخ بحث فلسفى با سنخ بحث‌هاى علمى ، دو سنخ صد در صد مختلف مىباشد ، چون بحث‌هاى فلسفى يك سلسله بحث‌هاى برهانى است كه در آن به بررسى احكام كلى وجود از آن جهت كه وجود است بدون تعين و تشخص خاص پرداخته مىشود ، در حالى كه علم به بررسى آثار و خواص يك موضوع خاص و موجود مشخص با روش تجربه و آزمون مىپردازد ، بنابراين هيچ گاه يك مسئلهء علمى از هيچ علمى جزء بحث فلسفى نبوده و متن بحث فلسفى قرار نخواهد گرفت ، بلكه هرگونه بحث و كاوش فلسفى ( الهى يا مادى ) از بحث‌هاى علمى كنار مىباشد . علم و فلسفه در دو قلمرو متفاوت و جدا از هم به بررسى هستى مىپردازند ؛ فلسفه به روش خاصى كه از بود و نبود سخن گويد بحث خواهد نمود ؛ ولى علم دربارهء خواص\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nشىء موجود بر طبق روش تجربى بحث مىكند . و از اين‌جا بىپايگى يك رشته پندارهايى كه دامن‌گير دانشمندان فلسفهء ماديت تحولى ( ماترياليسم ديالكتيك ) شده به خوبى روشن مىشود .\r\nاين مكتب با اعتراف به وجود مسائلى كه بايد در سطح فلسفى بررسى شود ، كوشيده است چنين وانمود كند كه گويا اين مسائل را مىتوان با استفاده از دست‌آوردهاى علوم تجربى ، استنباط كرد . روشى كه اين افراد به كار مىبرند به اين‌گونه است كه ابتدا مثالى از طبيعت ذكر مىكنند و سپس مثالى از اجتماعى و پديده‌هاى تاريخى مىزنند و آن‌گاه با ربط دادن اجبارى آن‌ها به يك‌ديگر نتيجهء كلى مىگيرند و به گمان خود اصل فلسفى مورد نظرشان را اثبات مىكنند كه همهء اجزاى طبيعت ، اعم از بىجان و جان‌دار و جامعه و تاريخ و انديشهء انسانى را فرا مىگيرد و بدين ترتيب فلسفهء خود را علمى و متكى به نتايج علوم معرفى مىنمايند .\r\nطرف‌داران اين فلسفه ، « ماترياليسم ديالكتيك » را تنها فلسفه‌اى مىدانند كه مىتواند جهان بينى صحيحى را با دلايل محكمى عرضه كند و مفتخرانه آن را « علمى » مىنامند و فلسفه‌هاى ديگر را به صورت تحقيرآميزى « متافيزيكى » و يا « ايدئاليستى » معرفى مىنمايند و چنين وانمود مىكنند كه گويا همان‌گونه كه بر چسب « علمى » نشانهء اعتبار فلسفهء ماترياليسم ديالكتيك است ، بر چسب « متافيزيكى و ايدئاليستى » هم علامت بىاعتبارى و محكوم بودن فلسفه‌هاى ديگر تلقى مىشود تا آن‌جا كه ماترياليسم غير ديالكتيك راماترياليسم متافيزيكى نام گذارى كرده‌اند تا به كلى از اعتبار ساقط شود . در صورتى كه فلسفه غير از علم است و هر كدام موضوع و قلمرو جداگانه‌اى دارند ، برچسب علم به فلسفه زدن ، گذشته از اين كه باعث محدود ساختن حوزهء فلسفه خواهد شد اصولًا فلسفه را از كليت و عموميت خود خارج خواهد ساخت مضافاً اين كه علوم طبيعى در دايرهء موضوع خود ( طبيعت ) حركت مىكند و نمىتواند در مسائل ماوراى طبيعت نفياً و اثباتاً سخنى بگويد ، در صورتى كه ماترياليسم ديالكتيك خدا و روح و ماوراى طبيعت را منكر است و با طرح مسئلهء « تقدم ماده بر شعور » به گمان خود بطلان خدا و جهان و عوالم متافيزيك را به اثبات رسانيده است !\r\nاز سوى ديگر ، « ماترياليسم » در مقابل « متافيزيك » قرار دارد ، پس اضافه كردن متافيزيك بر ساير مكاتب ماترياليستى تناقض فاحش و ترفند مضحكى بيش نيست . فلسفه فن مستقلى است كه نه ارتباطى به علوم طبيعى دارد و نه به علوم دينى و متافيزيكى ، بلكه با روش تعقلى ،\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nكل هستى را مورد تحليل مخصوص خود قرار مىدهد . به همين جهت كليهء اشكالات آن‌ها بىاساس است .\r\n\r\nاشكالات دانشمندان ماترياليست\r\nاين دانشمندان مىگويند : فلسفهء ماوراءالطبيعه و متافيزيك تنها به يك رشته مقدمات عقلى و پندارهاى سادهء بىگواه متكى است ، در حالى كه روش ما به علم امروز - كه با حس و تجربه پيش رفته و همه روزه هزاران ارمغان كه گواه راستى [ آن فلسفه 
  ] است از كارخانه‌هاى خود بيرون مىدهد - مستند مىباشد و اساساً به غير حس و تجربه اعتماد نكرده و از ماوراى « طبيعت » در كاوش‌هاى خود نشانى نمىبيند .\r\nمىگويند : فلسفهء ماوراءالطبيعه به يك بن‌بست‌هايى مىرسد كه بحث را متوقف ساخته و سير علمى را مىميراند ؛ ولى فلسفهء ما چون متكى به علم مىباشد با پيشرفت علم پيش مىرود .\r\nپاسخ اين سخنان از بيان گذشته روشن است و در مقالات و فصول آينده به يارى خداى يگانه روشن‌تر خواهد شد . اين دانشمندان بايد بدانند كه بحث فلسفى اصولًا از بحث علمى جدا است و ماترياليسم ديالكتيك آنان مانند متافيزيك ما در كنار علوم حقيقى « 1 » - چنان‌كه گفته شد - نشسته و از محصول آن‌ها كه بالأخره به بحث فلسفى متكى مىباشد استفاده مىنمايد . « 2 »\r\nماترياليسم ديالكتيك نيز مانند فلسفهء متافيزيك به تبيين هستى مىپردازد و در اين راه با بهره‌گيرى از نتايج علوم مختلف ، آن‌ها را پايهء استنتاجات فلسفه قرار مىدهد . بنابراين ، سخن در اين نيست كه فلسفهء متافيزيك به يك سرى پندارهاى بىاساس اتكا دارد و فلسفهء ماترياليسم ديالكتيك از مقولهء علم است و به شواهد علمى مستند مىباشد ، بلكه هر دو فلسفه هستند ؛ فقط سخن در اين است كه كدام يك از اين دو فلسفه ، مقدمات لازمهء خود را راست و درست اخذ مىكند ؛ به عبارت ديگر سخن در اين است كه آيا اركان فلسفهء ماترياليسم ديالكتيك از نظر عقل و منطق صحيح است يا فلسفهء الهى ؟\r\n\r\n\r\n","description":"","footnote":"\r\n( 1 ) . علوم حقيقى ( در مقابل علوم اعتبارى ) به علومى گفته مىشود كه موضوع آن‌ها در فلسفه جزو مفاهيم حقيقى قرار مىگيرد وعلوم اعتبارى همان علومى است كه پيشينيان آن‌ها را علوم عملى ناميدند ؛ مانند علم اخلاق وغيره ، اما علومى از قبيل رياضيات و هندسه جزو علوم حقيقى به شمار مىرود\r\n( 2 ) . همان‌گونه گفتيم نتيجهء تحقيقات و تجربيات دانشمندان براى اين كه صورت كلى و قانونى بگيرد ناگزير بايد به يك سلسله اصول فلسفى متكى باشد ؛ مانند اصل امتناع ، اجتماع نقيضين ، قانون عليت و معلوليت و اصل تساوى احكام همانندها و . . .\r\n","page_name":" 77 ","page_number":77},
  {"content":"\r\n\r\nاگر سراسر كتب ماترياليسم ديالكتيك رابا دقت بررسى نماييد خواهيد ديد كه تمام مسائل آن يك نوع استنباطات نظرى است كه دانشمندان ماترياليست خواسته‌اند از نظريات و فرضيه‌هاى علمى بنمايند « 1 » و يا از علوم براى اثبات نظريات خود شاهد بياورند . يك فيلسوف الهى هم مىتواند براى اثبات نظريات فلسفى خود شواهدى از علوم اقامه كند و از مسائل علوم استنباط صحيحى داشته باشد . ضمن اين كه فلسفه دربارهء مفاهيم حقيقى بحث مىكند و اين‌گونه مفاهيم بايد مصداق عينى داشته باشد ؛ ليكن فلسفه مىگويد : عينيات منحصر در « ماده » نيست ، بلكه خيلى از چيزها داريم كه ماده نيست ؛ مانند علم و معلومات ، محبت و كينه . اگر اين امور مادى بود ، مراكز مادى داشت و بشر مىتوانست حسد و كينه را با جراحى معالجه كند ، پس فلسفهء مادى نيز فلسفه است نه علم .\r\nگواه سخن ما اين است كه در گفتار بالايى كه از اين دانشمندان نقل نموديم حتى يك مسئلهء علمى طبيعى يا رياضى پيدا نمىشود و در كتاب‌هاى طبيعى و رياضى مثلًا از اين سخنان اثرى نيست .\r\nاما اين كه مىگويند : فلسفهء ماوراءالطبيعه به يك بن‌بست‌هايى مىرسد كه حركت علمى را مىميراند ؛ ولى ماترياليسم ديالكتيك با پيشرفت علم پيش مىرود ، مقصود اصلى آن‌ها اين است كه با بررسى شيوهء كار دانشمندان علوم تجربى مشخص شده كه آنان براى توجيه حوادث طبيعى با نيروى حدس و قدرت ذهن خود فرضيه‌هايى مىسازند ، سپس صحت آن را با تجربه و نتيجهء علمى گرفتن آزمايش مىكنند ؛ اگر با تجربه‌هاى موجود منطبق باشد و عملًا بتواند پديده‌هاى طبيعت را توجيه كند ، آن را به صورت يك قانون علمى در مىآورند و تا وقتى كه فرضيه‌اى جامع‌تر و كامل‌تر كه با تجربه‌هاى بيش‌تر و دقيق‌تر منطبق شود و بهتر بتواند پديده‌ها و حوادث طبيعت را توجيه كند پيدا نشد ، اين قانون به قوت خود باقى است و با آمدن فرضيه‌اى كامل‌تر جاى خود را به آن مىدهد و به همين ترتيب هر تئورى ناقصى جاى خود را به تئورى كامل‌تر از خود مىدهد و علوم طبيعى راه تكامل خود را به اين ترتيب مىپيمايد ؛ ولى ماترياليسم ديالكتيك با تكيه بر فرآورده‌هاى علوم با پيشرفت علم تكامل مىيابد و هيچ‌گاه سكون و توقفى براى آن نمىتوان تصور كرد .\r\n\r\n\r\n","description":"","footnote":"\r\n( 1 ) . در فصل‌هاى آينده نقد و بررسى اصول فلسفى و منطقى ماترياليسم ديالكتيك دقيقاً بيان خواهد شد و روشن خواهد شد كه آن‌اصول چگونه به‌طور غلط از نظريات و فرضيه‌هاى علمى استنباط شده است . ( م )\r\n","page_name":" 78 ","page_number":78},
  {"content":"\r\n\r\nدر پاسخ مىگوييم :\r\nاولًا : اگر چنان‌چه فلسفهء ماوراءالطبيعه مانند ساير علوم ، پيوسته در تحول نمىباشد ، علتش اين است كه ساير علوم روى فرضيه‌هايى كار مىكنند كه با پيشرفت و توسعهء تجربه تحول پيدا مىكند ؛ ولى فلسفه روى بديهيات كار مىكند و نظر علمى ثابت نتيجه مىدهد .\r\nو گواه اين سخن اين است كه در جاهايى كه مقدمات خود را از علوم مىگيرد ؛ مانند فلكيات و جواهر و اعراض و بحث‌هاى ديگر ، فلسفه نيز مانند علوم با تحول فرضيه‌ها متحول مىشود .\r\nدكتر شريعتمدارى در كتاب فلسفهء خود پس از نقل كلام علّامه مبنى بر اين كه علوم روى فرضيه‌هايى كار مىكنند ؛ ولى فلسفه روى بديهيات ، مىگويد : « در اين قسمت چند نكته قابل بحث است :\r\nاوّل اين كه اگر واقعاً تحقيقات فلسفى مبنى بر چند اصل يا امر بديهى هستند ، آيا اين رشته ارزش آن را دارد كه متفكران دربارهء آن بحث كنند و به بررسى چند اصل بديهى و نتايج بديهىتر بپردازند ؟\r\nدوم اين كه اين اصول در نظر چه اشخاصى بديهى هستند ؟ از باب نمونه ، اصل اين كه هر شىء از دو جنبهء وجود و ماهيت تشكيل شده يا اين كه اصل در تحقق ، وجود است و نيز اصل يك‌سان بودن وجود و واقعيت ، براى چه فردى بديهى است ؟ آيا هر كس به آسانى مىتواند اين دو جنبه را از هم متمايز سازد و بدون تأمل به تركيب شىء از آن‌ها حكم كند ؟ آيا آن كه اصل در تحقق را ماهيت مىپندارد و ضمناً فيلسوف هم خوانده شود از درك يك اصل به اصطلاح بديهى ، كه همان اصالت وجود باشد ، عاجز است ؟ آيا آن كه با استفاده از تحقيقات علمى ، وجود را به عنوان امرى ثابت مورد انكار قرار مىدهد و جهان يا اشيا را متغير تلقى مىكند ، قدرت درك اين امور بديهى را ندارد ؟ حداقل در اين ماده بايد معناى بديهى و اين كه اين اصول براى چه شخصى بديهى تلقى مىشوند مشخص شود .\r\nنكتهء ديگر مربوط به اختلاف آراى فلاسفه است ؛ اگر آراى فلسفى از چند اصل بديهى به دست مىآمدند ، چرا اين همه اختلاف ميان فيلسوفان باشد ، چرا افلاطون كليات يا مُثُل را امور واقعى تلقى مىكند ، در صورتى كه ارسطو جزئيات را واقعى فرض مىكند ؟ چرا يكى روح را امرى مجرد و قبل از پيدايش بدن موجود مىپندارد و ديگرى روح را به صورت\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمنبع حيات معرفى مىكند ؟ » « 1 »\r\nدر پاسخ مىگوييم :\r\nاولًا ، مقصود از اين كه « فلسفه روى بديهيات كار مىكند » اين نيست كه مسائل فلسفه بديهى است ، چون بر همگان روشن است كه مسائلى چون حدوث و قدم ، ماهيت علم ، ضرورت و امكان ، اقسام وجود ، ربط حادث به قديم ، قانون عليت ، جواهر و اعراض ، اصالت وجود و اعتبارى بودن ماهيت و غيره از مشكل‌ترين معارف بشرى محسوب مىگردد ، بلكه منظور اصلى اين است كه فلسفه روى مبانى بديهى كار مىكند و آن مبانى راعلم منطق از ارتكازات بشر گرفته و تدوين كرده است ؛ به عنوان مثال : حل همهء قضاياى فلسفى مبتنى بر دو اصل امتناع اجتماع و ارتفاع نقيضين است و اين دو اصل ، بديهى و روشن مىباشند و استدلال‌بردار نيستند ، چنان‌كه قضاياى مجهول رياضى هم بايد به يك سلسله قضاياى بديهى منتهى شود كه آن را اصول متعارفه و قضاياى بديهى مىنامند ؛ ولى اين بدان معنا نيست كه همهء مردم اصول متعارف علوم و قضاياى بديهى را به سادگى درك مىكنند . پس هندسه و رياضيات نيز بر اصول بديهى متكى مىباشند و با تحول علوم متحول نمىشوند .\r\nبنابراين ، اصول موضوعهء علمى عبارت است از : اصولى كه فلسفه در اختيار علوم قرار مىدهد و همواره ضمانت صحت و سقم مواد آن به عهدهء فلسفه است و علوم نمىتواند صحت و سقم مطلق حقايق فلسفى را تضمين نمايد .\r\nو از طرفى ديگر استدلال فلسفى ، كه متكى به تجربيات علمى باشد ، درجهء صحت و استوارىاش تابع درجهء صحت و اعتبار آن مسئلهء علمى است ، به خلاف استدلال‌هاى فلسفى خالص كه بر پايهء بديهيات اوليه و اصول متعارفه قرار گرفته و فلسفه مىتواند صحت مطلق آن‌ها را تضمين كند . از اين رو آن قسمت از مسائل فلسفى كه مبتنى بر قبول مسائل حسى و تجربى و يا حدسى و تخمينى طبيعيات و هيئت بوده و يا هست با تجديد نظرهايى كه در مسائل طبيعى و فلكى شده و مىشود ، مورد تجديد نظر قرار گرفته و تحول پيدا خواهد كرد .\r\nطبيعى است وقتى صغرى تغيير يافت كبرى نيز تغيير خواهد كرد .\r\nثانياً ، اين كه شما مطرح مىكنيد فلسفه در مسائل مورد بحث خود به يك بن‌بست‌هايى\r\n\r\n\r\n","description":"","footnote":"\r\n( 1 ) . با بيان مطلب دكتر شريعتمدارى و پاسخ آن ، اكنون ادامهء اشكال ماديون و پاسخ آن را دنبال مىكنيم . ص 332\r\n","page_name":" 80 ","page_number":80},
  {"content":"\r\n\r\nمىرسد ، خوب است كه روشن كنيد فلسفه كجا و به چه بن‌بستى مىرسد ؟ مثلًا فلسفه در كنجكاوىهاى خويش دربارهء ازلى و غير ازلى بودن ماده ، به حدوث و يا قدم ماده مىرسد . آيا اين توقف و حل نهايى يك مسئله به مفهوم كشتن تحقيق است يا به نهايت رسيدن آن ؟ آيا اگر انسان به حقيقتى رسيد بايد دست از آن حقيقت بردارد و به باطل روى آورد ؟ رسيدن به حقيقت ، هدفى است كه انسان همواره در جستجوى دست‌يابى به آن بوده است ؛ مثلًا انسان دربارهء مبدأ اين عالم به تحقيق و كاوش مىپردازد و از خود مىپرسد : آيا اين عالم داراى مبدئى است حكيم يا بىشعور ؟ ماترياليسم در پاسخ به اين سؤال ، ماده را مبدأ جهان مىداند و مىگويد : مبدأ عالم ماده است و ماده هم ازلى و ابدى است ، و ديگر توقف مىكند و از حسن اتفاق ، ماديون از تاريخ بسيار دور در اين مسئله توقف كرده‌اند ، پس بايد به بن‌بست رسيده و سير علمى را كشته باشند .\r\nفلسفه هم از اين قماش است ؛ در تحقيقات گاهى به اين‌جا مىرسيم كه اصالت از آنِ وجود است نه ماهيت ، جهان واحد است نه كثير ، آيا به نهايت تحقيق رسيدن يعنى در بن‌بست قرار گرفتن ؟ مگر علم نمىگويد : قانون جاذبه بر جهان حاكم است و آب مركب از اكسيژن و هيدروژن است ، هر مثلثى مساوى است با دو زاويهء قائمه ، جدول ضرب فيثاغورت صحيح است و ديگر هيچ ، آيا همهء اين‌ها بايد به مثابهء به بن‌بست رسيدن هندسه و رياضيات و علوم باشد ؟ فلسفه مىگويد : اجتماع نقيضين محال است ، شما اگر بخواهيد گرفتار ركود و توقف نشويد بايد بگوييد : اجتماع نقيضين ممكن است . سرانجام ، تحقيق در اين‌گونه مسائل به منتهى اليه خود مىرسد ! « 1 »\r\nبه هر حال اصول ماترياليست نيز علم را متوقف مىسازد و اصول لايتغيرى دارد . بايد پرسيد : شما هم كه علم را كشتيد ، پس چرا به فلسفهء رئاليسم ايراد مىگيريد ؟ در حالى كه دست‌يابى به حقيقت ، توقف است ؛ مثلًا اگر گفته شود : 25 / 5 * 5 آيا مردن علم است ؟ بايد پرسيد كه چرا جدول ضرب فيثاغورت تحولى ندارد ؟ مسائل وقتى به نهايت مطلوب خود رسيدند ، از اين جهت تحقيقات به پايان مىرسد ؛ مثلًا يك حقيقت تاريخى را در نظر مىگيريم و مىگوييم : ارسطو در قرن چهارم پيش از ميلاد ، شاگرد افلاطون بوده است يا\r\n\r\n\r\n","description":"","footnote":"\r\n( 1 ) . اگر مقصود عدم رشد فلسفه باشد ، بايد گفت : فلسفه پيوسته رو به رشد است . در عصر ارسطو مجموعهء مسائل فلسفى سى مسئله بود و فارابى و ابوعلى به سيصد مسئله ارتقا دادند و با رشد ساير علوم و معارف همواره رو به تكامل است\r\n","page_name":" 81 ","page_number":81},
  {"content":"\r\n\r\nيك حقيقت طبيعى كه مىگويد : فلزات در اثر حرارت ، منبسط مىشوند . و يا يك حقيقت فلسفى را كه مىگويد : دور و تسلسل باطل است ، آيا ممكن است به تدريج در اثر تكامل علوم اين حقايق هم تكامل يابند ؟ البته نه . آرى ، ممكن است اطلاعات ما در مورد هر يك از موضوعات بالا توسعه پيدا كند و بر معلومات ما افزوده شود ؛ يعنى علاوه بر حقيقت اوّل ، يك سلسله حقايق ديگر در ذهن ما وارد شود نه اين كه حقيقت اوّل تكامل يابد . در اين نوع مسائل ، تكامل عرضى و طولى برقرار است .\r\nثالثاً ، اين دانشمندان كه فلسفهء ماترياليسم ديالكتيك را فلسفهء علمى مىدانند ، بايد روشن كنند كه اصول ديالكتيك در كدام يك از علوم مورد بحث قرار گرفته است ؟ اصل تضاد در كدام كتاب علمى وجود دارد ؟ آيا بحث وجود و انكار وجود خدا در بيولوژى و يا گياه‌شناسى ، مطرح مىشود ؟ چرا كه در صورت انكار بايد تمام طبيعىدانان مادى باشند ، در حالىكه بسيارى از علماى علوم طبيعى با ديدن شگفتىهاى طبيعت و زندگى جان‌داران در اعتقاد خود به توحيد راسخ‌تر گشته و بر ايمان آن‌ها به خدا افزوده مىشود . اينان با مشاهدهء اين‌گونه مسائل در برابر خداوند متعال به سجده مىافتند و آن‌ها را نشانه‌اى از وجود پروردگار بزرگ خود مىدانند .\r\nرابعاً ، نغزتر اين كه اين دانشمندان همين سخن ( ماترياليسم ديالكتيك با تحول علم متحول است ) را به عنوان يك نظر ثابت و غير متحول به ما مىفروشند . اگر قانون تحول ، اصل همگانى و دايمى باشد ، بايد شامل همين قضيه و سخن نيز بشود كه در اين صورت نمىتواند به‌عنوان يك فلسفه و كليد حل مسائل انسانى در همهء زمان‌ها و مكان‌ها مطرح باشد ، درحالىكه طرفداران اين فلسفه ( ماديت تحولى ) اصول آن را اصول كلى و ثابت و جهان شمول مىدانند و اگر بگويند كه اصل تحول در همهء موارد غير از خود اصول ديالكتيك جارى است ، پس اصل تحول شامل اين سخن ( استثناى ديالكتيك از تحول ) نمىشود ، اينان بر چه مبنايى چنين استثنايى را قائل شده‌اند ؟ اين سخن كه ماترياليسم با تحول علم متحول مىشود اگر شامل تحول گردد ، به شكل « ماترياليسم با تحول علم متحول نمىشود » در مىآيد . با اين بيان ، سخن آنان كه مىگويند : متافيزيك با اعتقاد به ثبات اصول عقايد به بن بست مىرسد ، بىاساس خواهد بود ، زيرا خود اصول ديالكتيك نيز ثابت بوده و شامل اصل تحول نمىشود .\r\nاز طرف ديگر اساساً مفاهيم ذهنى مجرد بوده و شامل قوانين عمومى ماده نمىباشد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nدر صورت اعتقاد به تغيير مفاهيم ذهنى بايد يكسره راه سوفسطاييان را پيمود ، زيرا هر قضيه و قانون علمى و رياضى كه در ذهن ما هست پس از اندك زمانى بايد جاى خود را به اصول ديگر بدهد ؛ بنابراين ما حقايق ثابت و پابرجايى نداريم ، تمام حقايق پس از مدتى ابطال مىشوند ، پس بشر هرگز نمىتواند در هيچ نوع علم و معرفتى به اصولى اطمينان پيدا كند .\r\n\r\nنكتهء 2 :\r\nاز بيانى كه در رابطهء فلسفه با علوم گذشت ، دستگير مىشود كه ،\r\n1 - علوم از راه اثبات وجود موضوع به‌طور كلى نيازمند به فلسفه مىباشند .\r\n2 - نظر فلسفه با نظرهاى ساير علوم از راه اطلاق و تقييد عموم و خصوص مختلف مىباشند .\r\nفلسفه به مطلق وجود نظر دارد و در مورد وجود از آن جهت كه وجود است بدون تعين و تقيد خاص بحث مىكند ، در حالى كه علم به بررسى يك موجود معين مىپردازد آن هم از نظر خواص و آثار ، نه بود و نبود ؛ مثلًا دربارهء خواص موجود از آن جهت كه گياه است و يا از آن جهت كه حيوان است بررسى مىنمايد و در تحقيقات خود مقيد به وجودهاى مشخصى مىباشد ؛ به عنوان مثال : اگر هر موجودى را داراى شكلى خاص ، و سطحى معين در هستى بدانيم ، فلسفه مساحت كلى اين سطح و خواص آن را مورد بحث قرار مىدهد و به هيچ شكل خاصى در محدودهء آن شكل ، كار ندارد . بنابراين ، فلسفه دربارهء مطلق وجود - خواه وجود مادى باشد يا مجرد ، از سنخ اعراض باشد يا جواهر ، ممكن باشد يا واجب - بحث مىكند ؛ ولى علم در حيطهء ماده و جهان مادى از نظر خواص و آثار به گفتگو مىپردازد ؛ يعنى بررسى وجود خاصى با قيدهاى مادى بودن در حيطهء علم قرار مىگيرد ؛ به اين معنا كه بحث مادى ، اثبات وجود مادى و نفى وجود مادى مىكند نه مطلق وجود ، زيرا كاوش هر علم در اطراف موضوع بحث خويش خواهد بود . پس در صورتى كه موضوع وى مادى بوده باشد ، نفى و اثبات وى از ماده تجاوز ننموده و حق تعرض به غير ماده نفياً و اثباتاً نخواهد داشت ؛ به خلاف فلسفه كه نظر اطلاق داشته و به يك موجود مخصوصى مقصور نيست .\r\nبه عبارت ديگر در هر يك از علوم يك يا چند چيز را به عنوان « موضوع » زمينهء كاوش و فعاليت خود قرار مىدهد و به كشف خواص و آثار آن مىپردازد و اما موضوع و زمينهء فعاليت فلسفه ، وجود مطلق است . بنابراين هر يك از علوم در يك محيط محدود سير مىنمايد و نظريات\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nوى از حدود موضوع خودش ، كه موجود خاصى است ، تجاوز نمىنمايد و هر يك از علوم اگر فرضاً نظر بدهند فلان چيز هست ؛ يعنى در محيط كار من هست و اگر نظر بدهد نيست ؛ يعنى در محيط كار من نيست . و اما فلسفه كه داراى موضوع عامى است و مطلق وجود را ميدان عمل خويش قرار داده ، اگر نظر بدهد نيست ؛ يعنى اصلًا وجود ندارد . بنابراين ممكن است يكى از علوم چيزى را اثبات نمايد و فلسفه به اثبات وى قناعت ورزد يا به نفى نظرى بدهد و فلسفه به نفى وى اعتنايى ننمايد . با ذكر چند مثال مطلب روشن‌تر مىشود .\r\nمثال يك : باآزمايش‌هاى طبى به دست آمده كه هنگام تفكر ، كيفيت خاصى در مادهء مغز حاصل مىشود كه نام وى پيش دانشمند طبيعى « ادراك » است . معناى سخن وى اين است كه بحث و آزمايش در مورد ادراك ، اين پديدهء مادى را مىيابد ؛ ولى آيا در مورد ادراك ، موجود ديگرى غير مادى به همراه اين پديده مادى نيز هست يا نيست ، آزمايش و بحث طبيعى ساكت است ؛ اگر چنان‌چه موجود هم بوده باشد بحث طبيعى نمىتواند او را نشان بدهد ، زيرا هر مقدّمه‌اى نتيجه‌اى را مىتواند بدهد كه از سنخ خودش باشد . اساساً روى غرض فنى در طبيعيات ، وجود و ماده به يك معنا است ( ماده مساوى است با وجود ) و نفى وجود مساوى با نفى ماده است . بنابراين اگر مثلًا در مورد رؤيت ، علوم طبيعى ، اعمال فيزيكى چشم را تشريح مىكند ، مىتوان از آن پرسيد : چرا گاهى يك نفر بدون توجه به محيط اطراف خود نشسته است و شخصى از جلو چشم وى عبور مىكند با اين كه تمام اعمال فيزيكى چشم صورت مىگيرد ؛ ولى عمل رؤيت انجام نمىگيرد و آن فرد مىگويد : من متوجه عبور فلان شخص يا وقوع آن حادثهء كذايى نشدم . اين مسئله نشان مىدهد كه براى حصول ادراك ، غير از اعمال طبيعى چشم ، به عواملى ديگر نيازمند هستيم .\r\nبنابراين نمىتوان تنها به مسائلى كه علم در اين باره مطرح مىكند اكتفا كرد ؛ بايد ديد كيست در ديده كه از ديده ، برون مىنگرد و آن كيست كه به وسيلهء گوش مىشنود و با ابزار مغز فكر مىكند و زمين و زمان را به هم مىبافد ؟\r\nولى چون نظر فلسفه اوسع و گسترده‌تر است به مجرد اين كه بحث طبيعى از چيزى نفى وجود كرد ، فلسفه به آن قناعت نكرده و به كاوش خود ادامه مىدهد . به همين ترتيب اگر علم پس از تحقيقات تجربى اظهار داشت كه واقعيتى به نام روح وجود ندارد ، فلسفه به اين نظر اكتفا نمىكند . اساساً روح به علت غير مادى بودن در حيطهء كار علم قرار نمىگيرد و\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nعلم نفياً و اثباتاً در اين باره نمىتواند اظهار نظر نمايد . اين نوع گفتار ، استنباط نظرى دانشمندان طبيعى است نه علم طبيعى ، علم در اين باره ساكت است و چنان‌چه كشف كرده عرضه مىدارد .\r\nمثال دو : رياضى مىگويد دو طرف معادلهء جبرى كه مشتمل به ارقام سلبى يا ايجابى مىباشد ، رقم ايجابى را از طرفى برداشته و تبديل به رقم سلبى نموده و در طرف ديگر مىگذاريم و بالعكس و اين سخنى است برهانى و البته حق است .\r\nفلسفه ، اين سخن را به معناى ثبوت نتايج مثبته مىپذيرد نه به معناى تبديل وجود به عدم يا بالعكس ؛ مثلًا اگر يك معادلهء رياضى به صورت 4 - / /  X  5 داشته باشيم ، مىتوان عدد 5 را ، كه يك رقم ايجابى است ، به طرف ديگر معادله برده و آن را به يك عدد سلبى تبديل كرد كه در آن صورت ، معادله به شكل  X  5 - / / 4 + / 45 - / /  X  در مىآيد و يا مىتوان عدد 4 را كه يك رقم سلبى است ، به يك رقم ايجابى تبديل كرد و معادله را به اين شكل نوشت : 5 - / /  X  4 و اين به معناى تبديل كردن وجود به عدم يا بالعكس نيست ، بلكه تبديل عوامل معادله از صورتى به صورت ديگر مىباشد و در واقع ، جابه جايى صورت گرفته است . رقم سلبى گرچه منفى است ؛ ولى وجود دارد و از سنخ عدم فلسفى نيست . بنابراين تبديل يك رقم سلبى به ايجابى ، وجود دادن به آن و تبديل يك رقم ايجابى به سلبى ، به معناى معدوم كردن آن نيست .\r\nقرار دادن ارقام سلبى و ايجابى در دو طرف معادله و تبديل كردن آن‌ها به يك‌ديگر و يا واقع شدن رقم سلبى در ابتداى معادله و بالعكس ، يك عمليات ذهنى و يك امر قراردادى است و تأثيرى در نتيجهء معادله ندارد .\r\nمثالى ديگر : در الكتريسيته كه مثبت و منفى وجود دارد ، بار منفى در عين منفى بودن موجود است و سخن در مورد آن ، بحث دربارهء عدم نيست .\r\nالكتريسيته چه مثبت و چه منفى ، هر دو موجودند و به خاطر خواص مختلفى كه دارند يكى را مثبت و ديگرى را منفى مىخوانند و گرنه الكتريسيتهء منفى نيز الكتريسيته است و موجوديت دارد . در هر حال فلسفه اين امور را به عنوان ثبوت نتايج ثابت شده مىپذيرد ؛ يعنى هر مقدّمه‌اى در معادله ، نتيجهء خاص خود را مىدهد ؛ ولى نه به معناى تبديل عدم به وجود ، چون از ديدگاه فلسفه هر دو در ظرف ذهن موجودند و هرگز وجود به عدم تبديل نمىشود و محال است عدم به وجود تبديل گردد ؛ ولى در قلمرو رياضيات به مفهوم رياضى مىتوان چنين\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nتبديلى صورت بگيرد .\r\nروى هم رفته ، مَثَل اين علوم و فلسفه ، مَثَل يك خاركن است كه تيشهء خود را برداشته و براى كندن خار رهسپار كوه مىشود ؛ اگر كسى از كوه سرازير شود و به وى بگويد : « مرو ، چيزى نيست » . معناى سخن وى اين است كه در كوه خارى نيست ، زيرا در ظرف غرض خاركن ، چيز و خار ، يكى است ( خار / چيز ) . و البته معناى سخن وى اين نيست كه كوه و سنگ و خاك و سبزه و هيچ موجودى نيست . و اگر اين سخن به صيادى كه سلاح به دست گرفته و متوجه كوه است گفته شود ، معناى چيز ، شكار خواهد بود ، زيرا پيش شكارچى چيز و شكار يكى است ( چيز / شكار ) . و هم‌چنين . . . .\r\nولى كسى كه هدف عمومى دارد اين سخن ( چيزى نيست ) براى وى معناى بسيار وسيعى دارد به‌طورى كه ناچار است بگويد دروغ است ، زيرا چيزى نيست . از ديدگاه فلسفه يعنى هيچ نوع وجودى در آن‌جا نيست ؛ نه مجرد و نه مادى ، نه سبزه و نه سنگ ريزه و . . . .\r\nمثال سه : يك نظريهء علمى اگر ابطال شود مىتواند به‌طور ناقص و جزئى صحيح باشد ، اما ابطال يك قانون فلسفى به منزلهء ريشه كن شدن آن قانون است ؛ يعنى فى المثل اگر كليت قانونِ تساوىِ زواياى تابش و بازتاب باطل شود ، باز هم محال نيست كه در مواردى اين دو زاويه ، مساوى باشند ؛ اما اگر قانون اتكاى معلول به علت ابطال گردد ، ديگر محال است كه حتى يك معلول هم متكى به علت باشد .\r\nو هم‌چنين اگر در يك مورد هم قانون « نياز معلول به علت » و « سنخيت بين علت و معلول » نقض شود ، ديگر بحث علت و معلول نخواهيم داشت . بلكه هر چيزى ممكن است بدون تناسب ، از چيز ديگرى توليد شود ؛ گندم از ذرت به وجود آيد و گربه از انسان و كرگدن از دل سنگ زاده شود و هرج و مرج به وجود آيد . و يا هيچ چيز از هيچ چيز توليد نگردد و جهان راكد باشد .\r\nاز بيان گذشته نتيجه گرفته مىشود كه ، با نظر مثبت و منفى كه از علوم ديگر گرفته شده يك نظريهء مثبت يا منفى فلسفى را نمىتوان رد كرد ؛ مثلًا علوم طبيعى مىگويد : ادراكات ، مولود مغز است يا رؤيت به وسيلهء دستگاه چشم صورت مىگيرد و نه غير آن ؛ ولى فلسفه مىگويد : ادراكات ، مولود روح مىباشد و سلسلهء مغز و اعصاب زمينه و ابزار كارند و رؤيت فقط به وسيلهء چشم صورت نمىگيرد ، بلكه روح با ابزار چشم مىبيند و تشخيص مىدهد كه\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nشىء مريى چيست ؟ به علاوه اين كه اگر علم بگويد : ادراك عبارت است از : فعاليت سلول‌هاى مغزى و عصبى و ديگر هيچ چيزى وجود ندارد ، مقصودش اين است كه عامل مادى ديگرى در اين زمينه دخالت ندارد و اين تعريف مادى علم از ادراك مىباشد ؛ به معناى اين كه روح كه يك موجود غير مادى است ، وجود ندارد و اگر زمانى هم بگويد : روح وجود ندارد از علم پذيرفته نيست ، زيرا ادامهء بحث و نظر و كاوش علم در محدودهء ماديت است نه مجردات و عوامل روحى .\r\n\r\nنكتهء 3 :\r\nچنان‌كه گفته شد بحث فلسفى بحثى است كه به اثبات وجود و عدم وجود اشيا مىپردازد .\r\nحالا اگر كسى فرض شود كه بحث فلسفى دربارهء وى مؤثر نشود ( يعنى نتواند علم قطعى به وجود چيزى به هم برساند ) باحث مزبور ، سوفسطى ( ايدئاليست ) ناميده شده .\r\n[ چون مىگويد : جهان علم و خواب ، خيالى بيش نيست 
  ] و در نقطهء مقابل فيلسوف قرار مىگيرد و از اين روى مكتبى كه متعرض وجود و عدم اشيا مىشود به حسب تقسيم اولى به دو قسم فلسفه و سفسطه ( رئاليسم و ايدئاليسم ) منقسم مىشود .\r\nو هم‌چنين مكتب فلسفى از نقطه نظر اثبات و عدم اثبات ماوراءالطبيعه ، به دو مكتب ماوراء الطبيعه ( متافيزيك ) و مادى ( ماترياليسم ) و هم‌چنين مكتب مادى از نقطه نظر اعتماد به منطق ثابت و اعتماد به منطق متحول ، به دو مكتب ماديت معنوى ( ماترياليسم متافيزيك ) و ماديت تحولى ( ماترياليسم ديالكتيك ) منقسم مىشود .\r\nمكتب الهى نيز مطابق روش فلسفى خود به دو دسته تقسيم مىشود : فلسفهء مشّاء و فلسفهء اشراق . فلسفهء مشّاء به كشف حقايق از طريق عقل و استدلال‌هاى عقلى اعتقاد دارد ؛ ولى فلسفهء اشراق معتقد است كه براى وصول به حقيقت بايد به تهذيب نفس و تزكيه نيز پرداخت .\r\nمكاتب فوق هر يك به دليل اختلافاتى كه در ميان شاگردان آن‌ها پيدا شده به تقسيماتى ديگر نيز منقسم شده‌اند . چيزى كه هست اين است كه همهء اين تقسيمات تنها از نظر تاريخ فلسفه واجد اهميت است ، اما پيش كسى كه به بحث و انتقاد پرداخته و هدف و آرمانى جز تميز حق از باطل و جدا كردن راست از دروغ ندارد ، ارزش زيادى ندارد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nسير اجمالى از تطوّرات فلسفه\r\nبراى آشنايى بهتر دانش‌آموزان ، تحولات فلسفى را به شكل گذرا در اين مقام اشاره مىكنيم :\r\nدر قرون وسطى به مجموعه علومى كه در مدارس وابسته به كليسا تدريس مىشد و شامل دستور زبان و قواعد ادبى بود ، فلسفه « اسكولاستيك » مىگفتند .\r\nطرح مباحث عقلانى در اين دوره براى توجيه عقايد مسيحيت از ديدگاه كليسا صورت مىگرفت . انتخاب مباحث فلسفى از افلاطون نيز به دست ارباب كليسا بود . در پايان اين دوره نظرات ارسطو نيز تدريس مىشد .\r\nپس از قرن چهاردهم و ظهور رنسانس و تحول علمى كه به فرو ريختن پايه‌هاى فكرى و اعتقادى و پيدايش بحران دينى انجاميد ، روحيهء شكاكىگرى پيدا شد . ارباب مسيحى كوشيدند تا مذهب را از علم و عقل جدا سازند تا از اين طوفان مصونيت پيدا كند ، ولى فيلسوفان تلاش كردند تا پايگاه محكمى براى تعقل و فلسفه پيدا نمايند .\r\nدر قرن هفدهم ميلادى دكارت به بازسازى فلسفه همت گماشت و شك را نخستين گام براى درك واقعيت‌ها قلمداد كرد كه حداقل وجود شك كننده را به اثبات مىرساند :\r\n« من شك مىكنم پس هستم » .\r\nدر اواخر همين قرن بود كه مكتب تجربه‌گرايى در انگلستان رواج يافت ، ليكن در قرن هيجدهم مجدداً به شك‌گرايى منتهى گرديد .\r\nدر نيمهء قرن هجده مكتب فلسفى جديدى در آلمان به وسيلهء كانت پايه ريزى شد كه علوم هندسه ، رياضى و طبيعى را از علوم قطعى به شمار آوردند ؛ ولى فلسفهء متافيزيك را قابل حل علمى و تجربى ندانستند . پس از كانت چند تن از فيلسوفان آلمانى با الهام از مكتب اصالت عقل و علم وى و افزايش مايه‌هاى عرفانى براى جبران كاستىهاى آن ، فلسفهء جديدى را به اسم « فلسفهء رمانتيك » به وجود آوردند .\r\nهگل با استفاده از فيلسوفان معاصرش مانند فيخته و شلينگ و بررسى نقادانه از سخنان ايشان ، فلسفهء « ايدئاليسم عينى » را ساخت .\r\nبه نظر اين فيلسوف ، پديده‌هاى جهان همگى انديشهء روح مطلق است كه بر اساس قوانين منطق ديالكتيك پديد آمده و تكامل مىيابند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nاصول ديالكتيك با اين كه اصول منطقى و ذهنى است ؛ ولى بر عالم عينى و خارجى نيز حكومت دارد ، چرا كه در اين نگرش ايدئاليستى ، دوگانگى ذهن و عين برداشته مىشود ؛ همهء پديده‌هاى خارجى پديده‌هاى ذهنى و علمى روح مطلق ( خدا ) مىباشند .\r\nدر آغاز قرن نوزدهم ميلادى اگوست كنت فرانسوى ، پدر جامعه‌شناسى ، با افراط در تجربه گرايى ، مكتب « پوزيتويسم » را در مقابل ايدئاليسم به وجود آورد . وى هرگونه مفهومى را كه از مشاهدهء مستقيم حاصل نمىشود ، متافيزيكى خواند و اصالت را به حس و تجربه داد .\r\nوى براى فكر بشر سه مرحله قائل شد :\r\n1 - مرحلهء ربانى و الهى كه در اين دوره بشر حوادث طبيعى را به علت ماوراى طبيعت ( خدا ) نسبت داده است ؛\r\n2 - مرحلهء فلسفى و متافيزيكى كه علت حوادث رادر جوهر نامريى طبيعت مىجويد ؛\r\n3 - مرحلهء علمى و تحققى كه به چگونگى پيدايش پديده‌ها ( نه چرايى ) و روابط آن‌ها با يك ديگر مىانديشد . روابطى كه قابل درك حسى و تجربى است و اين نهايت چيزى است كه انسان مىتواند بشناسد . هر چيزى كه حسى نباشد علمى نخواهد بود و در جرگهء اساطير مذهبى و يا انديشه‌هاى فلسفى متافيزيكى قرار خواهد داشت .\r\nفلسفهء هگل به واسطهء سستى پايه‌هاى منطقىاش مورد انتقاد قرار گرفت و دو مكتب در برابر او پديد آمد : الف ) مكتب اگزيستانسياليسم ؛ ب ) ماترياليسم ديالكتيك .\r\nدر مكتب اگزيستانسياليسم ، انسان داراى اختيار است و بايد سرنوشت و ماهيت خود را بسازد . اين گرايش نخست با انگيزهء مذهبى به وسيلهء كشيش دانماركى موسوم به كى يركگارد و براى تأكيد بر مسئوليت انسان برابر خداى متعال ساخته شد ، ولى به تدريج شكل يك گرايش اومانيستى منهاى دين درآمد و سارتر به آن سر و صورت الحادى و مادى بخشيد .\r\nدر همين زمان پراگمانيسم ، به وسيلهء دانشمندان آمريكايى پى ريزى شد كه اصالت را به كار و ابتكار مىدهد . حتى حقيقت را با فكرى مىداند كه درمقام عمل مفيد باشد .\r\nويليام جيمز ، روان شناس معروف به اين فلسفه سامان بخشيد . وى كسى است كه بر تجربه‌هاى دينى و روحى تكيه كرده و نماز و نيايش را بهترين ضامن سلامتى روان و داروى شفابخش امراض روانى مىداند و تأثير آن را در زندگى شخصى و گروهى از بيماران روانى آزمود . او هم‌چنين به ارادهء آزاد انسان باور داشت ، در صورتى كه روان شناسان حس‌گرا و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nپوزيتويست منكر اختيار و آزادى انسان بودند .\r\n\r\nمكاتب فكرى در قلمرو انديشهء اسلامى\r\nبراى اين كه خوانندگان محترم با مشرب‌هاى مختلف فكرى و كلامى آشنا شوند ، با استفاده از مطالب شهيد مطهرى و انديشمندان ديگر اين تقسيم را به پايان مقالهء اوّل اضافه مىكنيم .\r\nفلاسفهء اسلامى به دو دسته تقسيم مىشوند : فلاسفهء اشراقى و فلاسفهء مشّايى .\r\nبنيان گذار فلسفهء اشراقى در اسلام شيخ شهاب الدين سهروردى است و بانى فلسفهء مشاء در فرهنگ اسلامى ، شيخ الرئيس ابوعلى سينا است . اشراقيون ، پيرو افلاطون و مشّاييون ، تابع ارسطو هستند . تفاوت جوهرى اين دو فلسفه در اين است كه اشراقىها براى تحقيق در مسائل فلسفى - به خصوص حكمت الهى - استدلال و تفكرات عقلى را كافى نمىدانند و معتقدند كه سلوك قلبى و تصفيه و تزكيهء نفسانى نيز ضرورت دارد .\r\n\r\nروش شيخ اشراق و افلاطون\r\nدر اين‌جا يك سؤال مطرح مىشود كه آيا واقعاً طريقهء شيخ اشراق همان روش افلاطون است و افلاطون طرف دار سلوك معنوى و حكمت ذوقى بوده است و آيا مسائلى مانند اصالت ماهيت و وجود ، وحدت و كثرت وجود ، مسئلهء جعل ، مسئلهء تركيب و عدم تركيب جسم از هيولى و صورت و قاعدهء امكان اشرف و ده‌ها مسئلهء ديگر از زمان شيخ اشراق به بعد ، كه مورد اختلاف فلاسفه اشراق و مشّاء قرار گرفته ، بين ارسطو و افلاطون مطرح بوده است ؟ جواب منفى است .\r\nبدون شك بين ارسطو و افلاطون اختلاف نظرهايى بوده است . در دورهء اسكندريه ، كه حد فاصل ميان دورهء يونانى و دورهء اسلامى است ، پيروان و طرف‌داران ارسطو و افلاطون دو گروه مختلف را تشكيل داده‌اند . فارابى كتاب كوچكى دارد به نام الجمع بين راى الحكمين كه كوشيده است تا اختلافات بين اين دو حكيم را از بين ببرد ؛ ولى آنچه از مطالعهء آثار افلاطون و ارسطو به دست مىآيد اين است كه مسائل عمدهء مورد اختلاف بين مشّايى و اشراقى به استثناى يكى دو مسئله ( مُثُل و ارباب انواع ) يك رشته مسائل كاملًا تازه و جديد اسلامى است كه بايد بررسى شود . به علاوه بسيار بعيد به نظر مىرسد كه افلاطون طرف‌دار سير و سلوك\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمعنوى و مجاهدت و رياضت نفسانى باشد ، از اين رو بعيد است كه اصطلاح مشّايى و اشراقى به عنوان دو فلسفهء متضاد در آن زمان مطرح گرديده باشد . ما قبل از شيخ اشراق ، در سخن هيچ يك از فلاسفه مانند فارابى و بوعلى يا تاريخ نويسان نمىبينيم كه از افلاطون به عنوان يك حكيم « اشراقى » ياد كرده باشند و فقط شيخ اشراق بود كه اين كلمه را بر سر زبان‌ها انداخت ، و در مقدمهء كتاب حكمةالاشراق گروهى از حكماى قديم از جمله فيثاغورت و افلاطون را طرف‌دار حكمت ذوقى و اشراقى معرفى كرده است .\r\nبه عقيدهء ما شيخ اشراق تحت تأثير عرفا و متصوفهء اسلامى ، روش اشراقى را انتخاب نمود .\r\nآميختن اشراق و استدلال از ابتكارات خود او است ؛ پس براى اين كه اين نظريهء جديد مقبوليت عامه پيدا كند ، عده‌اى از فلاسفهء گذشته را نيز طرف‌دار اين مشرب معرفى كرد ؛ ولى او هيچ‌گونه سندى بر مدعاى خود به دست نداده است .\r\nبرتراند راسل نيز در جلد اوّل تاريخ فلسفه اش از آميختگى تعقل و اشراق در فلسفهء افلاطونى بسيار ياد كرده است ؛ ولى سند و دليلى نياورده است .\r\nدر مورد فيثاغورث شايد بتوان قبول كرد كه روش اشراقى داشته و از مشرق زمين الهام گرفته است . در كتاب سير حكمت در اروپا عشق افلاطونى يادآورى شده و از زبان افلاطون اين‌گونه بازگو مىكند : « روح پيش از آمدن به دنيا زيبايى مطلق را ديده و چون در اين دنيا زيبايى ظاهر را مىبيند ، به ياد زيبايى مطلق مىافتد و غم هجران به او دست مىدهد . عشق جسمانى مانند حسن صورى مجازى است ؛ اما عشق حقيقى چيزى ديگر است و مايهء ادراك اشراقى و دريافت زندگى جاويد مىگردد . »\r\nعشق افلاطونى عشق زيبايىها است كه به عقيدهء افلاطون ريشهء الهى دارد و ربطى به آنچه شيخ اشراق در باب تهذيب نفس و سير و سلوك الهى گفته است ، ندارد .\r\n\r\nاركان فلسفهء افلاطونى\r\nدر ميان آراى افلاطونى تنها سه مسئله است كه از اركان مشخصات اصلى فلسفهء افلاطون به حساب مىآيد و ارسطو در اين سه مسئله با وى مخالف است :\r\n\r\nالف ) نظريهء مُثُل :\r\nطبق اين نظريه آنچه در جهان مشاهده مىشود ، اعم از جواهر و اعراض ، حقيقتشان در جهان ديگر وجود دارد و افراد اين جهان به منزلهء سايه‌ها و عكس‌هاى آن\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nحقايق هستند . افلاطون آن حقايق را « ايده » مىنامد كه به كلمهء « مثال » ترجمه شده است و مجموع آن حقايق نام « مُثُل افلاطونى » به خود گرفته است . بوعلى سخت با اين نظريه مخالف است و شيخ اشراق عميقاً طرف‌دار آن است .\r\nيكى از طرف‌داران نظريهء « مُثُل » ميرداماد است و ديگرى صدرالمتألهين . البته تعبيرات اين دو حكيم از « مُثُل » خصوصاً ميرداماد با تعبير افلاطون و حتى شيخ اشراق نيز متفاوت است و يكى هم ميرفندرسكى است كه قصيدهء معروفى دارد .\r\n\r\nب ) نظريهء آفرينش روح قبل از ابدان :\r\nافلاطون معتقد است كه روح‌ها قبل از تعلق به بدن در عالمى برتر و بالاتر - كه همان عالم مُثُل است - مخلوق و موجود بوده و پس از خلق بدن ، روح به كالبد تعلق پيدا كرده است .\r\n\r\nج ) نظريهء سوم :\r\nاين نظريه مبتنى بر دو نظريهء فوق است و آن اين است : علم ، تذكر و يادآورى است نه يادگيرى واقعى ، زيرا ما همه چيز را قبلًا در جهان ارواح مىدانستيم و به دنيا كه آمديم فراموش كرديم .\r\nارسطو با هر سه نظريه مخالف است ؛ اولًا ، عالم مثال را بىاساس مىداند ، ثانياً ، مىگويد :\r\nروح به همراه بدن خلق شده است و ثالثاً ، معتقد است علم ، يادگيرى است نه يادآورى .\r\n\r\nافلاطون و مثل\r\nمثال يك شىء ممكن است « مثال كلى » نوع آن شىء باشد ؛ مثلًا انسان مثال على ، فريدون حسن است ، و نيز ممكن است مثال يك شىء ، عبارت از قانون و يا قوانينى باشد كه بر شىء مزبور حاكم است ، در اين صورت مثال على يا حسن عبارت است از : خلاصه و مجموعهء « قوانين طبيعى » كه حاكم بر او هستند ، و ممكن است غايت يا مطلوبى باشد كه يك موجود يا نوع و طبقهء او در پيشرفت و توسعهء خويش به سوى آن متوجه است . . . احتمال قوى مىرود كه مقصود افلاطون از « مثال » در آن واحد ، تمام اين سه معنا باشد ؛ يعنى كلى و قانون و غايت مطلوب . در پشت سر حوادث ظاهرى وجزئياتى كه حواس ما با آن مواجه است كليات و قوانين منظم و متوجه به غايات وجود دارد كه به حواس درك نمىشود ؛ ولى عقل و انديشهء ما به آن اذعان دارد . اين كليات و قوانين و غايات مطلوبه ، از اشياى جزئى محسوس ، جاويدان‌تر و به همين علت حقيقتىتر است . اشياى محسوس و جزئى ، وسيلهء درك و استنتاجِ آن كليات و\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nقوانين و غايات است . انسان از يك شخص معينى مانند حسن يا فريدون جاويدتر است . اين دايره‌هايى كه با حركت نوك مداد من به وجود آمده است با يك مداد پاك كن نيز از بين خواهد رفت ؛ ولى صورت دايره همواره جاويد خواهد ماند . درختى ايستاد و درخت ديگرى افتاده است ؛ ولى قوانينى كه علت و كيفيت و زمان سقوط اجسام را تعيين مىكند ، ازلى و ابدى است . هم‌چنان‌كه اسپينوزا مىگويد : يك جهان اشياى محسوس وجود دارد و يك جهان قوانين كه به نيروى انديشه استنتاج شده است ، ما قانون جاذبهء عمومى را نمىبينيم .\r\n\r\nروش‌هاى ديگر\r\nغير از روش مشّايى و اشراقى دو روش عقلى ديگر نيز در جهان اسلام بوده و هست :\r\nعرفانى ؛ كلامى .\r\nعرفا و متكلمين هيچ گاه خود را تابع حكماى اشراقى و مشّايى نمىدانسته‌اند ، بلكه در مقابل آن‌ها موضع‌گيرىهاى سختى داشته‌اند .\r\nناگفته نماند كه مقصود از چهار روش فكرى ، يعنى روش‌هايى كه به معناى عام ، رنگ فلسفى دارد نوعى هستىشناسى و جهان‌شناسى است و ربطى به روش‌هاى فكرى ديگرى چون روش فقهى ، تفسيرى ، حديثى ، ادبى يا سياسى و اخلاقى ندارد .\r\n\r\n1 - فلسفهء مشّايى\r\nپيروان زيادى دارد ؛ مانند بوعلى ، فارابى ، خواجه طوسى ، ميرداماد ، ابن رشد اندلسى ، ابن باجهء اندلسى ، ابن الصائغ ، و مظهر و نمايندهء كامل اين مكتب ، بوعلى سينا است .\r\n\r\n2 - فلسفهء اشراق\r\nپيروان كم‌ترى دارد . كسى كه اين روش را احيا كرد ، شيخ شهاب الدين سهروردى معروف به شيخ اشراق ، از انديشمندان قرن ششم است .\r\nقطب الدين شيرازى ، سهروردى و عدهء ديگر روش اشراقى داشته‌اند . در اين روش به دو چيز تكيه مىشود : استدلال و برهان عقلى ؛ مجاهده و تصفيه .\r\n\r\n3 - سلوك عرفانى :\r\nروش عرفانى و تصوف فقط و فقط بر تصفيهء نفس بر اساس سلوك الى اللّه و تقرب به حق تا مرحلهء وصول به حقيقت تكيه دارد و به استدلال عقلى هيچ‌گونه اعتمادى ندارد و پاى استدلال را چوبين مىشمارد .\r\nافراد زيادى پيرو روش عرفانى بوده‌اند و هستند ؛ مثل بايزيد بسطامى ، حلاج ، شبلى ، جنيد ،\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nبغدادى ، ذوالنون مصرى ، ابوسعيد ابوالخير ، خواجه عبدالله انصارى ، محى الدين عربى اندلسى ، ابوطالب مكى ، ابونصر سراج ، ابوالقاسم قشيرى ، ابن فارض مصرى ، مولاى رومى و مظهر كامل عرفان و آن كه اين روش را به صورت علم در آورد ، محى الدين عربى است .\r\nروش سلوك عرفانى با فلسفهء اشراقى يك وجه اشتراك دارد و دو وجه اختلاف : وجه اشتراك آن دو ، تكيه بر اصلاح و تهذيب نفس است ؛ اما دو وجه امتياز ، يكى اين است كه عارف استدلال را به كلى طرد مىكند ؛ ولى فيلسوف اشراقى آن را حفظ مىكند و فكر و تصفيه را به كمك يك‌ديگر مىگيرد ؛ ديگر اين كه هدف فيلسوف اشراقى مانند هر فيلسوف ديگر كشف حقيقت است ؛ ولى هدف عارف وصول به حقيقت است .\r\n من يار طلب كردم و او جلوه گه يار * حاجى به ره كعبه و من طالب ديدار\r\nاو خانه همى جويد و من صاحب خانه \r\n\r\n4 - روش كلامى :\r\nمتكلمين مانند فلاسفهء مشّاء تكيه بر استدلال زده‌اند ؛ ولى با دو تفاوت :\r\nيكى اين كه اصول و مبادى عقلى متكلمين از اصول و مبادى فلاسفه جدا است ؛ متكلمين به خصوص معتزله ، مهم‌ترين اصل متعارفى كه به كار مىگيرند « حسن و قبح » است ؛ با اين تفاوت كه معتزله حسن و قبح را عقلى مىدانند و اشاعره ، شرعى ؛ ولى فلاسفه اصل « حسن و قبح » را اصل اعتبارى و بشرى از گونهء مقبولات و معقولات عملى مىدانند كه در منطق مطرح است و فقط در « جدل » قابل استفاده است نه در برهان . از اين رو فلاسفه ، كلام را « حكمت جدلى » مىخوانند نه « حكمت برهانى » .\r\nدومين وجه تمايز اين است كه متكلم بر خلاف فيلسوف خود را متعهد مىداند كه از حريم اسلام دفاع كند . بحث فيلسوفانه بحثى آزاد است ؛ يعنى فيلسوف هدفش قبلًا تعيين نشده است كه از چه عقيده‌اى دفاع كند .\r\nروش كلامى نيز به نوبهء خود به سه روش تقسيم مىشود :\r\nكلامى معتزلى ؛ كلامى اشعرى ؛ كلامى شيعى . شرح كامل اين روش‌ها را در كتاب‌هاى مفصل بجوييد .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nمقالهء دوم‌فلسفه و سفسطه ( رئاليسم و ايدئاليسم )\r\n\r\n","description":"","footnote":"","page_name":" 95 ","page_number":95},
  {"content":"\r\n . \r\n","description":"","footnote":"","page_name":" 96 ","page_number":96},
  {"content":"\r\n\r\n\r\nامكان شناخت و جايگاه آن در فلسفه\r\nعلّامه طباطبائى در اين مقاله تحت عنوان « فلسفه و سفسطه » يا « رئاليسم و ايدئاليسم » ، راه فلسفه را از سفسطه جداكرده است و معرفت و شناخت را يك امر بديهى و روشن تلقى مىكند . به همين منظور ، كليهء دلايل سوفسطاييان را ، كه مبتنى بر نفى شناخت حقيقى است ، ابطال ساخته و اصل « وجود واقعيت » را يك امر انكار ناپذير و فطرى قلمداد كرده است .\r\nپيش از تعيين جايگاه اصلى علم و ادراك در فلسفه ، تذكر اين نكته ضرورت دارد كه مسائل فلسفى به جهت پيچيدگى خاصى كه دارند ، لازم است به گونه‌اى منظم و سيستماتيك مطرح گردند به‌طورى كه هر يك ديگرى را تداعى كند و رابطهء منطقى بين مسائل فلسفه بر قرار گردد . ارتباط معقول بين مسائل عقلى در حل مشكلات فلسفى نيز نقش به سزايى دارد .\r\nبهترين راه كشف ، ترتيب منطقى و ايجاد تسلسل ذهنى ، از تعريف فلسفه آغاز مىگردد . در تعريف فلسفه گفتيم كه ، « فلسفه مجموعه مسائلى است كه دربارهء مطلق وجود و عوارض و احكام كلى موجود ، از آن جهت كه وجود است ، بحث مىكند بدون توجه به خصوصيات آن » ؛ مثلًا فلسفه دربارهء گياه از نظر وجودى آن به بحث و تحليل مىپردازد نه از نظر گياه بودن ، زيرا بررسى خصوصيات گياهى به عهدهء علم گياه‌شناسى است نه فلسفه . بنابراين اولين مسئله در فلسفه پس از مبادى تصوريه و تصديقيه ، « 1 » بحث وجود واقعيت‌ها است ؛ ولى قبل از هستىشناسى بايد اصل علم و معرفت و امكان حصول شناخت روشن گردد .\r\nپوشيده نماند كه علم از شاخه‌هاى بحث وجود است و فلاسفه در بحث « وجود ذهنى » علم و ادراك را مطرح مىكنند . البته علم و ادراك متضمن مباحث بسيارى است كه در مقالهء سوم\r\n\r\n\r\n","description":"","footnote":"\r\n( 1 ) . مبادى تصديقيه ، مانند امتناع اجتماع و ارتفاع نقيضين\r\n","page_name":" 97 ","page_number":97},
  {"content":"\r\n\r\nمطرح مىشود ، ليكن اصل وجود واقعيت‌ها و امكان شناخت راستين در اين‌جا مطرح گرديده است ؛ به عبارت روشن‌تر در اين بخش ، به امكان شناخت واقعيت‌هاى مستقل از ذهن توجه شده است ، چه اگر واقعيتى در كار نباشد و يا شناخت جهان خارجى براى انسان امكان‌پذير نگردد ، در هر دو صورت ، فلسفه و علوم بدون موضوع خواهند بود و براى مطلق علم و ادراك ، ارزش و اعتبارى باقى نخواهد ماند .\r\nعلّامه ، نخست به اصل « وجود واقعيت » به عنوان يك اصل بديهى اشاره كرده و سپس امكان علم و معرفت حقيقى به اشيا را گوشزد كرده است .\r\nدر اين گفتار از دو جريان متضاد فكرى و فلسفى سخن به ميان آمده است : گروهى معتقدند ما جهان را نمىتوانيم بشناسيم ، و جهان خواب و خيالى بيش نيست ؛ تصورات علمى ما نمىتواند واقعيات خارجى را - آن‌گونه كه هست - منعكس كند . معيار ، معرفت انسان است و بس . هر كس مطابق ساختار مغزى و ذهنى خويش جهان را مىشناسد . اين گروه با اختلاف مشرب‌هايى كه دارند ، اصالت را به تصورات ذهنى داده‌اند ، از اين رو آنان را سوفيسم « 1 » يا ايدئاليسم « 2 » مىنامند .\r\nگروه ديگر معتقدند كه جهان خارج ، مستقل از ذهن ما وجود دارد و قابل شناخت نيز هست كه آن‌ها را فيلسوف يا رئاليسم مىنامند .\r\nاكنون به متن پرداخته و عنوان علّامه را به گونهء ديگرى تشريح و تفسير مىكنيم :\r\n\r\nفلسفه و سفسطه ( رئاليسم و ايدئاليسم ) .\r\nاز دير زمان دو جريان فكرى متضاد به شكل‌هاى گوناگون در مقابل هم قرار داشته‌اند و به مبارزات فلسفى و اعتقادى پرداخته‌اند . اين دو جريان ، يكى مكتب « رئاليسم » و ديگرى « ايدئاليسم » است كه در قديم فلسفه و سفسطه نام داشت .\r\nدر قرن اخير ، طرف‌داران فلسفهء مادى ، واژهء « ايدئاليسم » را از مفهوم اصلى خارج كردند و در يك مفهوم خود ساخته و جديدى به كار گرفتند . آن‌گاه اين كلمه را حربه و دست‌آويزى قرار دادند تا همهء فلسفه‌ها و فيلسوفان را از صحنهء معارف بشرى بيرون كنند و به ايدئاليستى\r\n\r\n\r\n","description":"","footnote":"\r\n( 1 )  . 1 . Sophisme \r\n( 2 )  . 2 . Idealisme \r\n","page_name":" 98 ","page_number":98},
  {"content":"\r\n\r\nمتهم سازند و فقط فلسفهء ماترياليسم ديالكتيك را فلسفه‌اى حقيقى و رئاليستى قلمداد نمايند ! حتى مىكوشند ساير فلسفه‌هاى مادى را هم با بر چسب « متافيزيك » از ردهء فلسفه‌هاى مادى حذف كنند . چنان‌چه فلسفهء الهى را هم با همين برچسب ناچسب و نيز به دليل اين كه فلسفه الهى منحصراً دربارهء خدا و روح بحث مىكند نه چيز ديگر ، به گمان خود از جرگهء فلسفهء حقيقى بيرون كرده و گفته‌اند : چون خدا و روح در جهان هستى ، وجود ندارد ، پس فلسفهء الهيون نيز صرفاً تفكرى ايدئاليستى است .\r\nما به يارى حق و با استمداد از اين متن فلسفى ، مسئله را ريشه يا بى كرده و حقيقت را روشن خواهيم ساخت تا فلسفهء الهى از زندان اتهام آزاد و چهرهء فيلسوف نماهاى ايدئاليست و مصاديق حقيقى اين دو مفهوم روشن شود .\r\n\r\nتاريخچهء پيدايش سفسطه\r\nفيلسوف شهيد ، مرتضى مطهرى دربارهء منشأ پيدايش « سفسطه » مىفرمايد :\r\nدر ميان دانشمندان يونانى قبل از سقراط ، گروهى هستند كه سوفسطايى يا سوفيست خوانده مىشوند و نام اشخاصى به اين عنوان برده مىشود . مطابق آنچه از تواريخى كه در دست هست استفاده مىشود ، پيدايش سفسطه در يونان در قرن پنجم قبل از ميلاد در اثر دو چيز صورت گرفت : يكى ، ظهور آرا و عقايد فلسفى گوناگون و ضد و نقيض و حيرت‌آور و يكى ديگر ، رواج فوق العادهء فن خطابه و مخصوصاً خطابهء قضايى ؛ يعنى از يك طرف ، مكاتب فلسفى مختلف كه هر يك نظريهء خاصى دربارهء جهان اظهار مىنمود و عقايد ديگران را ابطال مىنمود ، پديد آمد و از طرف ديگر در اثر يك حادثهء تاريخى كه براى مردم آن سرزمين پيش آمده بود ، منازعات مالى زيادى واقع مىشد كه كار را به محكمه مىكشانيد و گروهى از دانشمندان به سمت وكالت در محاكم عمومى با حضور جمعى كثير از تماشاچيان به دفاع از حقوق موكلين خود مىپرداختند و خطابه‌هاى مؤثرى ايراد مىنمودند .\r\nكار خطابه به تدريج بالا گرفت و اساتيد فن ، كلاس‌هايى براى تعليم فن خطابه افتتاح كردند و به تدريس اصول آن پرداختند و از شاگردان اجرت گرفتند و از اين راه ثروت زيادى به چنگ آوردند .\r\nاين گروه سعى مىكردند براى هر مدعايى - اعم از حق و باطل - دليل بياورند و برهان اقامه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nنمايند و گاهى براى دو طرف دعوا دليل مىآوردند و كم كم كار به جايى كشيد كه معتقد شدند حق و باطل و راست و دروغى در واقع نيست كه گاهى با رأى و نظر انسان مطابقت كند و گاه نكند ، بلكه حق آن چيزى است كه انسان او را حق بداند و باطل آن چيزى است كه انسان او را باطل پندارد . و به تدريج اين عقيده در ساير امور عالم نيز سرايت كرد و گفتند : حقيقت به‌طور كلى تابع شعور و ادراك انسان است و هر كسى از امور عالم ، هر چه ادراك مىكند ، درست است و اگر دو نفر بر خلاف يك‌ديگر ادراك مىكنند ، هر دو درست است . اين گروه را به واسطهء آن كه در همهء علوم و فنون عصر خود ماهر بودند ، سوفيست مىگفتند ؛ يعنى دانشمند . كلمهء سوفسطايى - كه شايد صحيحش سوفسطى باشد - از كلمهء سوفيست تعريب شد ؛ ولى بعدها اين كلمه را به كليهء كسانى كه روش فوق را داشته باشند ؛ يعنى به هيچ اصل ثابت علمى پاىبند نباشند ، اطلاق كردند و اين مسلك را سوفيسم نامند .\r\nبعضى از سوفسطاييان پارا فراتر گذاشته و مىگويند : همهء اين عالم ، خواب و خيالى بيش نيست كه به نقل از بوعلى سينا بايد با شلاق آن‌ها را با واقعيت‌ها آشنا كرد .\r\nپس پيدايش اين گروه‌ها را بايد مولود حوادث اجتماعى و تضادهاى فكرى و عكس العملى كه در برابر آراى گوناگون و ضد و نقيض زمان به وجود آمد ، دانست و گرنه ، هر يك از ماها كه نگاهى به خود نموده و زندگانى خود را تحت نظر گرفته ، وضع فعلى و آتى خود را بررسى كند و سپس به‌طور قهقر و به گونهء عقب گرد به روزهاى گذشته خود برگشته و تا آن‌جا كه از روزهاى زندگى و هستى خود در ياد دارد پيش رود ، خواهد ديد كه نخستين روزى كه ديدگان خود را باز كرده و به تماشاى زشت و زيباى اين جهان پرداخته ، براى اولين بار خود به خود چيزهايى ( جهان ) خارج از خود ديده و كارهايى به حسب خواهش خود انجام داده - البته در اين‌جا نبايد فراموش كرد كه در اين تماشا به خطاهايى نيز بر مىخوريم كه تدريجاً ، علماً و عملًا با آن‌ها مواجه شده‌ايم - ولى با اين مطالعه و مشاهده ، آنچه براى هر انسانى محسوس مىگردد اين است كه ، ما در جهان پهناورى زندگى مىكنيم و حوايج خود را در صحنهء اين جهان بر طرف مىسازيم ؛ در عين حال گاهى به خطاهايى برخورد مىكنيم ؛ مثلًا ستارگان را بر اثر طول مسافت مانند ميخ‌هاى نورانى بر سقف آسمان دوخته شده مىبينيم ، زمين را ساكن و خورشيد را متحرك ، آتش گردان را دايره و چوب را در آب ، شكسته مشاهده مىكنيم . و اگر باز اين عمل را تكرار كرده و در هر يك از اطوار گوناگون زندگى نظر خود را بيازمايد ، سنين مختلف زندگى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nرا مورد دقت قرار دهد و فراز و نشيب‌ها را ، دوران تجرد و لحظات تأهل ، ايام تحصيل ، آغاز انتخاب شغل و سرانجام هر يك از اين مراحل را مطالعه نمايد ، همان خاطره به وى جلوه‌گر خواهد شد و اين حقيقت را - على رغم آن خطاها - با تمام وجود احساس و اعتراف خواهد كرد كه ، خارج از من جهانى هست كه در وى كارهايى به حسب خواهش خود مىكنم و اين نقطهء جدايى فلسفه از سفسطه است ؛ يعنى كسانى كه براى جهان خارج ، اصالت و حقيقتى قائل نيستند و همهء پديده‌ها را مولود ذهن و انديشهء خود مىدانند ، از فلسفه جدا مىشوند ، چون آن‌ها اصالت را به فهم و ذهن آدمى داده‌اند نه به واقعيت‌هاى خارجى ؛ آنان راه سفسطه را انتخاب كرده‌اند نه طريق فلسفه را .\r\nيكى از سوفيست‌هاى معروف ، پروتاگوارس « 1 » است . وى مىگويد :\r\nمقياس همه چيز ، انسان است ؛ هر كسى هر حكمى كه مىكند ، مطابق آن چيزى است كه فهميده ، پس حق است ، زيرا حقيقت غير از آنچه انسان مىفهمد چيزى نيست و چون كه اشخاص به‌طور مختلف ادراك مىكنند و چيزى را كه يك نفر راست مىپندارد ديگرى دروغ مىداند و سومى در راست و دروغ بودنش شك مىكند ، پس يك چيز هم راست است و هم دروغ و هم صواب است و هم خطا .\r\nيكى ديگر از سوفيست‌هاى معروف ، گورگياس « 2 » است . از وى براهينى نقل شده بر اين كه ، محال است چيزى موجود شود و اگر هم به فرض محال ، موجود بشود ، قابل شناختن نيست و اگر به فرض محال شناخته شود ، قابل تعريف و توصيف براى ديگرى نيست . وى براى هر يك از ادعاهاى سه‌گانهء خود ، ادله‌اى آورده كه در ضمن شرح حالش ، در كتب تاريخ مسطور است .\r\nسقراط و افلاطون و ارسطو به شدت به مبارزه با سوفسطاييان پرداختند و مغلطه‌هاى آنان را آشكار ساختند و ثابت كردند كه اشيا ، قطع نظر از ادراك ما ، واقعيت دارند و داراى كيفيت مخصوصى مىباشند .\r\nحكمت عبارت است از : علم به احوال اعيانِ موجودات آن‌طور كه هستند و اگر انسان به طور صحيح فكر خود را راه ببرد ، مىتواند « حقايق » را دريابد . ارسطو به همين منظور ، قواعد منطق را كه براى درست فكر كردن و تميز دادن خطا از صواب است ، جمع و تدوين نمود . لكن از دورهء\r\n\r\n\r\n","description":"","footnote":"\r\n( 1 )  . 1 . Protagoras \r\n( 2 )  . 2 . Gorgias \r\n","page_name":" 101 ","page_number":101},
  {"content":"\r\n\r\nارسطو به بعد ، گروه ديگرى پيدا شدند كه آن‌ها را « لاادريون » يا « شكاكان » مىگويند و مسلك آن‌ها را « سپتى سيسم » « 1 » مىنامند . اين گروه به عقيدهء خود راه وسطى را انتخاب نمودند ، نه پيرو سوفسطاييان شدند كه مىگفتند : واقعيتى خارج از ذهن انسان وجود ندارد و نه عقيدهء سقراطيون را پسنديدند كه مىگفتند : مىتوان به حقايق اشيا نايل شد ؛ اين جماعت گفتند : انسان وسيله‌اى براى رسيدن به حقايق اشيا ، كه قابل اطمينان باشد ، ندارد . حس و عقل هر دو خطا مىكنند .\r\nراه‌هاى منطقى كه ارسطو براى مصونيت از خطا باز نمود ، كافى نيست ، راه صحيح براى انسان در جميع مسائل ، توقف و خوددارى از رأى جزمى است . حتى مسائل رياضى از قبيل حساب و هندسه را نيز بايد به عنوان احتمال پذيرفت و با ترديد تلقى نمود .\r\nپيروان اين مكتب ، در يونان و بعد در حوزهء اسكندريه زياد بودند و تا چند قرن بعد از ميلاد مسيح اين مكتب ادامه داشت و اخيراً در قرن نوزدهم مسلك‌هاى فلسفى پديد آمده كه كم و بيش به اين مسلك شبيه است كه بيان هر يك از فلسفه‌ها در آينده خواهد آمد .\r\nدر اين مقاله ، مسلك « سوفيسم » - كه از جهتى مرادف با ايدئاليسم « 2 » است - و اين دو در نقطهء مقابل رئاليسم ( فلسفه ) مىباشند ، ابطال مىشود .\r\n\r\nرئاليسم و ايدئاليسم\r\nدر اين‌جا لازم است در اطراف دو كلمهء « ايدئاليسم » و « رئاليسم » توضيحاتى داده شود ، زيرا در كتب ماديين جديد معمولًا « ايدئاليسم » در مقابل « ماترياليسم » ( اصالت ماده ) قرار مىگيرد و چنين وانمود مىشود كه تمام دانشمندان غير مادى ، ايدئاليست مىباشند . ما براى اين كه خوانندهء محترم مورد استعمال اين دو كلمه ( ايدئاليسم و رئاليسم ) را بهتر دريابد و ضمنا از مغلطه‌هايى كه ممكن است به واسطهء معانى و اصطلاحات گوناگونى كه مخصوصاً كلمهء ايدئاليسم در طول تاريخ به خود گرفته مصون بماند ، معانى لغوى و اصطلاحى اين دو كلمه را - مطابق آنچه از مطالعهء نظريات فلاسفه و از ترجمهء دائرة المعارف انگليسى بر مىآيد - شرح مىدهيم :\r\nايدئاليسم : كلمهء (  Idea  ) اصلًا يونانى است و معانى مختلفى از قبيل ظاهر ، شكل ، نمونه وغيره برايش ذكر شده است و از اصل يونانى « ايده‌ئيو » كه به معناى ديدن است ، مشتق شده .\r\n\r\n\r\n","description":"","footnote":"\r\n( 1 )  . 1 . Scepticisme \r\n( 2 ) . به جهت مقياس قرار دادن انسان در شناخت ، اصالت دادن به معلومات ذهنى ، جهان خارج را هيچ در هيچ دانستن و ذهن رامحور معارف معرفى كردن ، آنان را ايدئاليسم مىگويند\r\n","page_name":" 102 ","page_number":102},
  {"content":"\r\n\r\nاوّل كسى كه در اصطلاحات فلسفى اين كلمه را به كار برده ، افلاطون است ، كه به اعتبار يكى از معانى لغوى آن ( نمونه ) ، آن را در مورد يك سلسله حقايق مجرد كه خود قائل بوده و امروز در ميان ما به نام « مُثُل افلاطونى » معروف است ، استعمال كرده است . افلاطون براى هر نوعى از انواع موجودات جهان ماده ، يك وجود مجرد عقلانى - كه افراد محسوسهء آن نوع ، پرتو او و او نمونهء كامل آن افراد است - قائل است « 1 » و او را « ايده » - كه مترجمين دورهء اسلامى « مثال » ترجمه كرده‌اند - مىخواند . افلاطون ، منكر وجود افراد محسوس نيست ، بلكه وجود آن‌ها را متغير و جزئى و فانى مىداند ، بر خلاف « ايده » يا « مثال » كه به عقيدهء وى داراى وجود لا يتغير و كلى و باقى است .\r\nدر ميان مسلمين ، اشراقيون به مُثُل افلاطونى معتقد بودند . ميرفندرسكى در قصيدهء معروف خود اشاره به اين مطلب مىكند ، آن‌جا كه مىگويد :\r\n چرخ با اين اختران ، نغز و خوش و زيباستى * صورتى در زير دارد آنچه در بالاستى\r\nصورت زيرين اگر با نردبان معرفت * بر رود بالا همى با اصل خود يكتاستى\r\nصورت عقلى كه بىپايان و جاويدان بود * با همه و بىهمه مجموعه و يكتاستى\r\nاين سخن در رمز ، دانايان پيشين سفته اند * پى برد در رمزها هر كس كه او داناستى\r\nدر نيابد اين سخن را هيچ فهم ظاهرى * گر ابو نصرستى و گر بوعلى سيناستى \r\nاز كسانى كه سخت با اعتقاد به مثل افلاطونى مخالف بوده و بر آن طعنه‌ها و تشنيعاتى وارد كرده ، شيخ الرئيس ابوعلى سينا است .\r\nطبق عقيدهء افلاطون ، افراد متغير مادى تنها به حواس ادراك مىشوند ؛ ولى علم به آن‌ها تعلق نمىگيرد ، زيرا علم به چيزى تعلق مىگيرد كه كلى و خارج از حيطهء زمان و مكان مىباشد و آن همان « ايده » است .\r\nبنابر آنچه از كتب تاريخ فلسفه استفاده مىشود ، تا اواخر قرن هفدهم ، « ايدئاليسم » تنها به اين مسلك ( اعتقاد به مثل ) گفته مىشده و مورد استعمال ديگرى نداشته . ولى بعدها موارد استعمال زيادى پيدا كرد و حتى آن كه گفته شده است : شايد هيچ يك از لغات دنيا اين قدر معانى\r\n\r\n\r\n","description":"","footnote":"\r\n( 1 ) . فى المثل براى نوع انسان‌ها ، يك انسان كلى و مجردى معتقد است كه افراد انسان‌ها در هر قاره‌اى كه زندگى كرده و مىكنند ، از عناصر آن مىباشند ؛ با اين تفاوت كه اين‌ها جزئى ، محسوس ، متغير و فانى هستند ؛ ولى آن ، كامل و ثابت و كلى و ابدى مىباشد و هم‌چنين براى نوع خروس و مرغ و غيره مثالى قائل است\r\n","page_name":" 103 ","page_number":103},
  {"content":"\r\n\r\nمختلف به خود نديده است .\r\nاما معناى اصطلاحى كه اخيراً شايع شده و مادىها نيز در كتب خود طبق همان معنا ايدئاليسم را تعريف مىكنند و در اين مقاله هم رعايت همين اصطلاح شده ، اين است كه ايده يعنى مطلق تصورات ذهنى - اعم از حسى و خيالى و عقلى - و ايدئاليسم ، يعنى مسلك كسانى كه ايده يا تصويرات ذهنى را اصيل مىدانند ؛ يعنى اين تصويرات را صرفاً مصنوع خود ذهن مىدانند و به وجود خارجى اين صور در عالم خارج قائل نيستند . اين مسلك از لحاظ اين كه منكر يك امر بديهى است و جهان خارج را هيچ در هيچ مىداند اساس سوفيسم نيز بر انكار بديهيات و هيچ در هيچ بودن جهان خارج است ، در اين مقاله مرادف با سفسطه و نقطهء مقابل رئاليسم ، كه به معناى اصالت واقعيت است ، قرار داده شد .\r\nاين نكته ناگفته نماند ، ماديين باآن كه ايدئاليسم را طبق همين اصطلاح اخير - كه مرادف با سفسطه است - در كتب خود تعريف مىكنند ، تحولاتى كه اين لغت از عهد افلاطون تا كنون پيدا كرده و معانى گوناگونى كه به خود گرفته ، ناديده گرفته كليهء دانشمندان غير مادى از قبيل افلاطون و ارسطو و دكارت و كانت و غيره را ايدئاليست مىخوانند و از افلاطون و ارسطو به عنوان دو فيلسوف‌بزرگ يونان ياد مىكنند و چنين وانمود مىكنند كه انحراف از اصول ماترياليسم ، به ايدئاليسم يعنى سفسطه مىكشاند ؛ مثلًا دكتر تقى ارانى با آن كه در جزوهء ماترياليسم ديالكتيك ايدئاليسم را مطابق تعريف فوق تعريف مىكند ، پس از آن كه عقيدهء ايدئاليست معروف ، بركلى و عقيدهء دكارت را در باب خواص اوليه و ثانويهء اجسام و عقيدهء كانت را در ذهنى بودن زمان و مكان نقل مىكند ، اين‌طور به گفتهء خود ادامه مىدهد :\r\nشرح كليهء اقسام ايدئاليسم از موضوع مقالهء ما خارج و باعث اطالهء كلام خواهد شد ، زيرا ايدئاليسم انشعابات بسيار پيدا كرده و هر فيلسوف به خيال خود چيزى بافته و استدلال يا تحقيقى مخصوص به خود كرده و به قول خود دليل جديدى بر اثبات ذهنى بودن عالم ، پيدا نموده است .\r\nمنظور از تذكر اين نكته ، مناقشهء در اصطلاح نيست ، زيرا هر فيلسوفى حق دارد براى خود ، اصطلاح خاصى داشته باشد . چه مانعى دارد كه ايدئاليسم را در مقابل ماترياليسم اصطلاح كنيم ؟\r\nو البته در اين صورت ايدئاليسم معناى ديگرى غير از اصالت تصور خواهد داد . منظور اين است كه اصطلاحات مختلف را نبايد منشأ هو و مغلطه قرار داد [ و جنجال ايجاد كرد 
  ] .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nحقيقت اين است ، ايدئاليسم كه به معناى « اصالت تصور » است ، در مقابل رئاليسم است كه به معناى « اصالت واقع » مىباشد و ايدئاليست كسى است كه جهان خارج از ظرف ذهن ، را منكر است ؛ مانند : پروتوگواراس « 1 » و گوركياس « 2 » از قدماى يونان و بركلى « 3 » و شوپنهاور « 4 » از متأخرين اروپا .\r\nو اما الهى يا روحى بودن ربطى به ايدئاليسم ندارد . ما با آن كه تمام اصول ايدئاليستى را باطل مىكنيم و هيچ نوع اصالتى براى ذهن قائل نيستيم ، با يك نظر واقع بينانه عقايد الهى و روحى خود را با دلايل محكم اثبات مىكنيم .\r\nرئاليسم : اين كلمه نيز كه از « رئل » « 5 » كه به معناى واقع است مشتق شده ، در طول تاريخ به معناى مختلفى استعمال شده :\r\nالف ) در فلسفهء « اسكولاستيك » « 6 » ، كه به فلسفهء اصحاب مدرسه معروف است . در ميان اصحاب مدرسه در قرون وسطى يگانه مبحثى كه شغل شاغل آن‌ها محسوب مىشد و جدال عظيمى بر پا نموده بود ، مبحث « وجود كلى » بود كه آيا كلى ( مثل انسان ) موجود است يا نه ؟ و بر فرض وجود ، آيا وجودش در ذهن است يا در خارج ؟ و آيا در خارج وجود مستقل دارد يا نه ؟\r\nكسانى را كه براى كلى ، واقعيت مستقل از افراد قائل بودند ، « رئاليست » يا « واقعيون » مىگفتند و كسانى كه هيچ نحو وجودى براى كلى ، نه در خارج و نه در ذهن ، قائل نبودند و كلى را فقط لفظ خالى مىدانستند « نوميناليست » « 7 » يا « اسميون » مىگفتند . دستهء سومى نيز بودند كه براى كلى ، وجود ذهنى و وجود خارجى در ضمن افراد قائل بودند و آن‌ها را « ايدئاليست » يا « تصوريون » مىگفتند .\r\nتذكر اين نكته بىفايده نيست كه در فلسفهء اسكولاستيك ، دو مسئله از يك‌ديگر تفكيك نشده بود : 1 - مسئلهء وجود كلى ؛ 2 - مسئلهء مُثُل افلاطونى . اين دو مبحث ، آميخته به هم ذكر مىشد\r\n\r\n\r\n","description":"","footnote":"\r\n( 1 )  . 1 . Protagroas \r\n( 2 )  . 2 . Gorgias \r\n( 3 )  . 3 . Berkley \r\n( 4 )  . 4 . Schopenhauer \r\n( 5 )  . 5 . Reel \r\n( 6 )  . 6 . Scholastique \r\n( 7 )  . 7 . Nominalist \r\n","page_name":" 105 ","page_number":105},
  {"content":"\r\n\r\nو البته خوانندگان محترم و كسانى كه به فلسفهء اسلامى آشنايى دارند مىدانند كه در اين فلسفه ، اين دو مسئله از يك‌ديگر جداست : مسئلهء اوّل در منطق و گاهى در فلسفه بيان مىشد و عموم فلاسفه در آن يك روش قاطعى داشتند و اختلافى در بين نبود ؛ اما مسئلهء دوم در فلسفه در يك فصل جداگانه مطرح مىشد و فلاسفه ، همه يك روش در آن نداشتند ؛ بعضى نفى مىكردند و بعضى اثبات . على اىّ حال اين مبحث به صورتى كه در قرون وسطى در اروپا مطرح بوده پوچ و بىمعنا بوده .\r\nمرحوم فروغى در جلد اوّل سير حكمت در اروپا پس از آن كه بحث نزاع در كليات را در قرون وسطى نقل مىكند ، مىگويد :\r\nتوجه مىفرماييد كه فحص در كليات يك‌باره بحثى پوچ و بيهوده نبوده ، به يك اعتبار نزاع معتقدان و منكران وحدت وجود است .\r\nولى از توضيح فوق معلوم شد كه اين نزاع به آن صورت پوچ بوده و ريشهء اين نزاع هم در دو مسأله‌اى است كه گفته شد و ربطى به مسئلهء « وحدت وجود » ندارد .\r\nب - معناى رئاليسم همان است كه اخيراً در اصطلاحات فلسفى به كار برده مىشود ؛ يعنى اصالت واقعيت خارجى و در اين معنا ، رئاليسم فقط در مقابل ايدئاليسم كه به معناى اصالت ذهن يا تصور است ، قرار مىگيرد . در اين مقاله همين معنا منظور است . در ادبيات نيز سبك رئاليسم در مقابل سبك ايدئاليسم است . سبك رئاليسم يعنى سبكِ گفتن يا نوشتن متكى بر نمودهاى واقعى و اجتماعى و اما سبك ايدئاليسم عبارت است از : سبك متكى به تخيلات شاعرانهء گوينده يا نويسنده .\r\nدر هر صورت هيچ انسانى نيست كه از سلامت طبيعى برخوردار باشد و در عين حال وجدان ، فطرت و عقل خود را ناديده بگيرد و دنياى خارج را منكر شود .\r\nاگر كسانى پيدا شوند كه اين حقيقت فطرى را به زبان ، انكار كنند ، بدون شك در مقام عمل ، قبول دارند ؛ يعنى سوفسطايى به زبان ايدئاليست است ، ولى عملًا رئاليست مىباشد . به خصوص در اين‌گونه فطريات كه همهء اذهان در آن توافق دارند .\r\nاكنون با در نظر گرفتن اين معلوم فطرى در انسان « 1 » - كه مورد اتفاق قاطبهء انسان‌ها است -\r\n\r\n\r\n","description":"","footnote":"\r\n( 1 ) . براى رفع اشتباه لازم است تذكر داده شود كه معلومات فطرى با فطريات اصطلاحاً به دو معنا و در دو مورد استعمال مىشود : اوّل : معلوماتى كه مستقيماً ناشى از عقل است و قوهء عاقله بدون آن كه به حواس پنج گانه يا چيز ديگر احتياج داشته باشد ، به حسب طبع خود واجد آن‌ها است .\r\nدر اين كه آيا چنين معلوماتى وجود دارد يا ندارد بين دانشمندان اختلاف است ؛ افلاطون جميع معلومات فطرى و علم را فقط تذكر مىداند ، دكارت و پيروانش پاره‌اى از معلومات را فطرى و ناشى از عقل مىدانند و گروهى از دانشمندان اساساً وجود چنين معلوماتى را منكرند . دوم : حقايق مسلمه كه همهء اذهان در آن‌ها توافق دارند و براى احدى قابل انكار و ياترديد نيست و اگر كسى به زبان انكار يا ترديد نمايد ، عملًا مورد قبول و پذيرش وى هست . مقصود از معلوم فطرى در متن ، معناى دوم است و معناى اوّل منظور نيست ( م )\r\n","page_name":" 106 ","page_number":106},
  {"content":"\r\n\r\nاگر بشنويم كه در جهان مردمانى هستند كه واقعيت جهان هستى خارج از ما را يا اصل واقعيت را باور ندارند ، براى اولين بار دچار شگفتى خواهيم شد كه چگونه اين اصل بديهى و فطرى را منكر شده‌اند ! ؟ در صورتى كه تمام انسان‌ها اين حقيقت را اعتراف دارند . خاصه آن كه اگر به ما بگويند : اينان مردمانى دانشمند و كنجكاو بوده و روزگارى از زندگى خود را در راه گره گشايى از رازهاى هستى گذرانيده‌اند ، بر تعجب انسان افزوده خواهد شد كه مگر اين دانشمندان ، زمين و آسمان و كوه و دشت و بيابان رامشاهده نمىكنند ! ؟ و چگونه نتيجهء تحقيقات آن‌ها بدين‌جا منتهى شده كه جز انسان و انديشهء او چيزى نيست ، « 1 » خصوصاً كه آن‌ها دانشمندان گمنامى نيستند و امثال بركلى و شوپنهاور در ميان آن‌ها ديده مىشوند .\r\n\r\nجرج بركلى و نظريه وى\r\nجرج بركلى « 2 » ، اسقف انگليسى در سال 1685 ميلادى تولد يافته و در سال 1753 وفات\r\n\r\n\r\n","description":"","footnote":"\r\n( 1 ) . نويسندهء كتاب فلسفه ( ص 333 ) پس از نقل كلام علّامه مىگويد : محدود كردن افكار فيلسوفان به فلسفه و سفسطه و مترادف‌ساختن فلسفه با رئاليسم و سفسطه با ايدئاليسم ، مبنا و اساسى ندارد مگر اين كه مؤلف دليلى بر استعمال و انتخاب اين كلمات داشته باشد .\r\nپاسخ ما : مقصود علّامه از رئاليسم و ايدئاليسم معناى حقيقى است نه اصطلاحى ؛ يعنى در متن واقع ، متفكران يا راه فلسفه و حقيقت‌گرايى را در پيش كشيده‌اند و يا راه سفسطه و ايدئاليسم را ؛ مثل اين كه بگوييم : هر انسانى در زندگى يا طرف‌دار حق است و يا باطل ، اين محدوديت جنبهء واقعى و حقيقى دارد . گرچه هر متفكرى خود را حق‌گرا مىداند و ايدئاليسم را محكوم مىنمايد ، ليكن ادعا هرگز حقيقت را تغيير نمىدهد . بنابراين محدوديت افكار فلاسفه و غير فلاسفه كه مرادف با رئاليسم و ايدئاليسم است ، مبناى حقيقى و عينى دارد نه جعلى و ساختگى . همان‌گونه كه نقطهء جدايى فلسفه و سفسطه - اعم از مادى و الهى - را هم بايد در اعتراف به وجود جهان خارج و افكار آن جستجو كرد . البته موارد كاربرد اين دو واژه را در گذشته بيان داشتيم ، اختلاف كاربردها مربوط به مفاهيم اصطلاحى است نه واقعى . علّامه در صدد بيان يك واقعيت كلى و حقيقى است نه كاربردهاى لغوى و اصطلاحى ، وانگهى خود ماديون ، ماترياليسم ديالكتيك را رئاليسم مىدانند و غير آن را ايدئاليسم مىشمارند . به علاوه اين كه هر فيلسوفى حق دارد لغاتى را در اصطلاح خاصى به كار برده و سپس به بررسى و تحليل مسائل مطابق آن بپردازد\r\n( 2 )  . 1 . GeorgeBerkeley \r\n","page_name":" 107 ","page_number":107},
  {"content":"\r\n\r\nنموده است . مطابق آنچه از شرح حال و نظريات وى استفاده مىشود ، وى از اصحاب حس و فلاسفهء « امپريست » « 1 » به شمار مىرود ؛ يعنى منشأ همهء علوم را حس و تجربه مىداند و به معلومات عقلى و فطرى ، كه گروهى از فلاسفه اروپا قائل بودند ، قائل نيست . وى در اين نظريه از دانشمند انگليسى معاصر خودش ژان لاك « 2 » (  G . lock  ) پيروى كرده است ؛ اما در عين حال براى محسوسات وجود خارجى قائل نيست و منشأ احساس را تأثيرات خارجى نمىداند و براى اثبات اين كه احساس ، دليل وجود خارجى محسوسات نيست ، خطاهاى حواس را دليل مىآورد .\r\nبركلى براى خود تصورات ذهنى ، وجود حقيقى قائل است و از همين راه وجود نفس را اثبات مىكند و مىگويد :\r\nادراك ، ادراك كننده مىخواهد و آن نفس است ؛ بدين معنا كه چون ادراكات و معلومات ما وجود حقيقى دارند ، بنابراين منبع ادراكات و كانون اصلى معلومات هم بايد موجود باشد و آن عبارت است از : روح كه به منزلهء مركز و كانونى است براى مدركات .\r\nدر هر حال بركلى چنين وانمود مىكند كه منكر وجود اشيا نيست ، لكن مىگويد : معناى اين جمله كه مىگوييم : فلان چيز موجود است اگر درست دقت شود اين است : من براى او ادراك وجود مىكنم ؛ مثلًا اگر بگوييم : زمين هست ، آسمان هست ، كوه هست ، دريا هست و يا آن كه بگوييم : خورشيد نورانى است و جسم داراى بعد است « 3 » و زمين مىچرخد ، همه صحيح است ؛ اما اگر حقيقت معناى اين جمله‌ها را بشكافيم اين است : ما اين‌طور علم پيدا كرده‌ايم . پس وجود داشتن ، يعنى بودن در ادراك شخص ادراك كننده .\r\nبركلى مىگويد : من سوفسطايى نيستم ، زيرا وجود موجودات را منكر نيستم ؛ لكن معناى وجود داشتن را غير آن مىدانم كه ديگران خيال مىكنند . من مىگويم : وجود داشتن ، يعنى بودن در ادراك شخص ادراك كننده .\r\nچنان‌كه گفته شد ، بركلى منشأ علم را حس مىداند ، لكن منشأ حس را وجود خارجى شىء محسوس نمىداند و به وجود نفس ، كه قوهء ادراك كننده است و به وجود خدا قائل است و براى\r\n\r\n\r\n","description":"","footnote":"\r\n( 1 )  . 1 . Empiriste \r\n( 2 ) . پاورقى اصول فلسفه ، ج 1 ، ص 59\r\n( 3 ) . يعنى طول و عرض و عمق\r\n","page_name":" 108 ","page_number":108},
  {"content":"\r\n\r\nاثبات ذات خدا اين‌طور استدلال مىكند :\r\nچون كه مىبينيم صور محسوسات با ترتيب و نظم مخصوص در ذهن ما پيدا مىشوند و از بين مىروند و اين آمدن و رفتن از اختيار نفس ما خارج است ؛ مثلًا گاهى احساس مىكنيم روز است و در آن حال نمىتوانيم شب را احساس كنيم و پس از چند ساعت احساس مىكنيم شب است و در آن حال نمىتوانيم روز را احساس كنيم و هم‌چنين در ساير مدركات بصرى و سمعى و غيره نظام و ترتيب مخصوصى را مىيابيم ، پس از اين‌جا مىفهميم يك ذات ديگرى هست كه اين تصورات را با نظم و حساب معينى در ذهن ما ايجاد مىكند و آن ذاتِ بارى است .\r\n\r\nفلسفهء شوپنهاور\r\nشوپنهاور ، « 1 » دانشمند شهير آلمانى در سال 1788 در آلمان تولد يافته و در سال 1860 در گذشته است . شوپنهاور سردستهء بدبينان جهان به شمار رفته ، زندگى را سراسر رنج و الم و دنيا را غم‌خانه و ماتم‌كده مىداند ، بيش‌تر به حال انزوا مىزيست و تا آخر عمر به حال تجرد به سر برد . گويند : از جوانى گرفتار توهمات و بيم‌هاى بىاساس بود و از كم‌ترين چيزى به وحشت مىافتاد ؛ مثلًا شب از شنيدن صداى مختصرى از خواب مىپريد و هم‌چون ديوانگان دست به تپانچه مىبرد . و نيز گويند : وى بدبينى را از اجداد خويش به ارث برده و پدرش نيز ، كه شغل بازرگانى داشت ، همواره افسرده خاطر و ملول بود و بالأخره خودكشى كرد .\r\nشوپنهاور شخصاً در زندگى ، ناگوارىها و محروميت‌هاى زياد ديده ، كتاب‌ها و نوشته‌هايش در زمان خودش طالب پيدا نكرده و مردم رغبتى به خواندن آن‌ها نشان نداده‌اند . وى بنا گذاشت در دانشگاه برلن به تدريس فلسفه بپردازد ؛ اما در رشته‌اى كه بنا بود تدريس كند ، غير از سه نفر از افراد غير مستعد ، كسى ديگر ثبت نام نكرد . بالأخره در صدد بر آمد معلومات و انديشه‌هاى خود را به همسايهء خود كه زنى خياط بود ، تلقين كند ؛ لكن كار مباحثهء آن‌ها به نزاع و كتك‌كارى كشيد و زن در دادگاه اقامهء دعوا نمود و دادگاه ، شوپنهاور را به جرم ضرب و جرح محكوم به غرامت كرد .\r\nشوپنهاور بر خلاف دكارت و پيروانش به معلومات و تصورات ناشى از عقل معتقد نيست ؛ منشأ تصورات و مبدأ همهء علوم را حس مىداند و كار عقل را فقط تصرف در فرآورده‌هاى\r\n\r\n\r\n","description":"","footnote":"\r\n( 1 )  . 1 . Arthur Schopenhaver \r\n","page_name":" 109 ","page_number":109},
  {"content":"\r\n\r\nحواس مىداند . شوپنهاور از اين رو ايدئاليست شمرده شد كه جميع معلومات را بىحقيقت مىداند و جهانى كه به وسيلهء حس و شعور و عقل دريافت مىشود ، كه جهان ماده است ، آن را ذهنى و نمايشى محض مىداند ، بلكه بر خلاف اسقف بركلى كه وجود ادراك و قوهء ادراك كننده را حقيقى مىپنداشت ، وى وجود آن دو را نيز بىحقيقت مىداند ؛ لكن در عين حال يك چيز را حقيقت مىداند و آن « اراده » است و مىگويد : حقيقت جهان ، اراده است و انسان به حقيقت خودش ، كه اراده است ، بدون وساطت حس و عقل پى مىبرد .\r\nمىگويد : اراده در ذات خود ، يك حقيقت مطلق و مستقل بالذات و خارج از حدود مكان و زمان است و تمام حقايق جهان درجات و مراتب اراده مىباشند .\r\nبنابراين شوپنهاور هر چند معلومات را بىحقيقت مىداند و از اين جهت ايدئاليست خوانده مىشود ؛ اما به يك جهان حقيقى قائل است كه ماوراى جهان معلومات است و آن جهان به وسيلهء حس و شعور و عقل دريافت نمىشود و آن « جهان اراده » است و از اين جهت مىتوان وى را رئاليست خواند .\r\nشوپنهاور روى همين مبناى فلسفى درباب زندگى و لذت و عشق و زن و سعادت حقيقى عقايد مخصوصى دارد . مىگويد : اراده - كه اصل و حقيقت جهان است و واحد است - مايهء شر و فساد است ، زيرا همين كه به عالم كثرت آمد يگانه چيزى را كه مىخواهد ، ادامهء هستى است ، پس ناچار به صورت خودخواهى و خودپرستى در افراد در مىآيد و اين خود خواهىها با يك‌ديگر معارضه مىكنند و نزاع و كشمكش و شر و فساد بر مىخيزد . « 1 » مىگويد : لذت ، امر عدمى و الَم ، امر وجودى است و عشق دو جنس مخالف ( مرد و زن ) با يك‌ديگر مايهء بدبختى است و حقيقتش ارادهء زندگى است كه مىخواهد نسل را امتداد بدهد ، منتها براى آن كه افراد مصايب و ناملايمات آن را متحمل شوند ، طبيعت ، افراد را مىفريبد و دلشان را به لذت فريبنده خوش مىكند .\r\nمىگويد : فلسفهء اين كه عاشق و معشوق مىكوشند حركات خود را از ديدهء اغيار مستور\r\n\r\n\r\n","description":"","footnote":"\r\n( 1 ) . هدف وى اين است كه اراده ، حقيقت جهان هستى است و بر جهان حكومت دارد ؛ ولى اين ارادهء مطلق ، يگانه و كلى ، وقتى تنزل‌پيدا كرده ، از جهان وحدت ، كه جهان مجردات است ، به عالم كثرت ، كه جهان ماده است ، وارد شد و در مظاهر انسان و حيوان جلوه نمود ، فساد و شرور مىآفريند ؛ انسان‌ها براى جلب منافع و استخدام ديگران و رفع ضرر و زيان‌ها با يك‌ديگر به مبارزه برمىخيزند و قتل و غارت مىنمايند ؛ ولى به طبيعت اوليه عنصر آن‌ها خير است . به قول مولوى :\r\n چون كه بىرنگى اسير رنگ شد * موسئى با موسئى در جنگ شد\r\nچون كه اين رنگ از ميان برداشتى * موسى و فرعون دارند آشتى \r\n","page_name":" 110 ","page_number":110},
  {"content":"\r\n\r\nبدارند و نگاه‌ها با هزاران احتياط و نگرانى بين آن‌ها رد و بدل مىشود ، اين است كه زندگى سراسر بدبختى است و عاشق و معشوق مىخواهند اين بدبختى را با ادامهء نسل ادامه دهند و به اين وسيله جنايت فجيعى را مرتكب شوند . و بديهى است اگر عشق آن‌ها نبود ، دنيا به پايان مىرسيد و مصايب جهان نابود مىگشت .\r\nشوپنهاور به فلسفهء بودا اعتقاد تامى داشت و مايهء سعادت حقيقى را در رياضت نفس و خفه كردن ارادهء زندگى و مخصوصاً ترك آميزش با زنان ، كه موجب انقطاع نسل و راحتى نوع است ، مىداند .\r\nولى اگر كمى بردبارى پيش گرفته و به بيوگرافىشان سرى زده و در تاريخچهء زندگىشان تأمل كنيم ، خواهيم ديد كه هيچ كدام از آنان با سفسطه از مادر نزاييده و زبان با سفسطه باز نكرده و فطرت « ادراك و اراده » انسانى را گم نكرده است ، بلكه مانند ساير انسان‌ها زندگى مىكرده‌اند و مانند آنان قواى عقل و حواس ظاهرى را به كار مىبرده‌اند و هيچ نشده كه در جاى خنده بگريد و در جاى گريه بخندد و يا يك بار براى احساس مسموعات [ شنيدنىها 
  ] ، حس باصره [ بينايى 
  ] را استعمال كند و بالعكس براى ديدن از قوهء شنوايى استفاده نمايد و يا در مورد خوردن بخوابد و بالعكس و يا براى سخن گفتن لب ببندد و يا سخن پريشان بگويد ، بلكه آنان نيز عيناً مانند ما ( رئاليست‌ها ) « 1 » با نظام مخصوصى كه در زندگانى انسانى هست زندگى مىكنند و چنان‌كه با ما در زندگى نوعى شركت دارند ، در انجام دادن افعال نوعى و افعال ارادى نيز شركت دارند و از همين‌جا مىفهميم كه ، اينان در حقيقتى كه در آغاز سخن تذكر داديم و در همهء معلوماتى كه اصول اوليهء اين حقيقت را تشكيل مىدهند ، با ما هم دست و هم داستان بوده و نظير ادراكات و افعال سادهء اوليهء ما را دارند ، به گونه‌اى كه ، اگر اين حقيقت ( خارج از من جهانى است كه من در وى كارهايى به حسب خواهش خود مىكنم ) را كه ذهن ما آن را از مجموع معلومات و ادراكاتى كه اجزاى اصليه يا عناصر اوليه آن به شمار مىرود تركيب نموده ، تجزيه و تحليل نماييم ، به عدد قابل توجهى از معلومات ابتدايى برخواهيم خورد كه در ايجاد اين حقيقت ، شركت داشته‌اند . اين معلومات ابتدايى را در منطق ، گاهى ( در مقالهء تحليل و تركيب ) مبادى تصوريه و تصديقيه و گاهى ( در باب برهان ) ضروريات و بديهيات مىنامند . اما\r\n\r\n\r\n","description":"","footnote":"\r\n( 1 ) . اين جمله نيز شاهد گويايى است كه مفهوم حقيقى « رئاليسم » مطرح است نه مفهومِ اصطلاحى آن\r\n","page_name":" 111 ","page_number":111},
  {"content":"\r\n\r\nبديهياتش مىنامند ، زيرا انسان بدون احتياج به اقامهء دليل ، وجود جهان خارج را درك مىكند همان‌گونه كه خود و افعال و افكارش را مىشناسد و احساس مىكند و اگر به صورت قضيه مطرح شود بدون تأمل پذيرفته مىشود و از آن رو مبادى تصوريه ناميده مىشود كه انسان به گونهء اجمالى از جهان هستى و افعال و افكار خويش شناختى دارد ، خود را درك مىكند و مىداند كه كارهايش هدف‌دار است و با پذيرش اصل امتناع اجتماع نقيضين و ارتفاع آن ، كارها و قضاياى ذهنى خود را نفى و يا اثبات مىكند ( مبادى تصديقيه ) . گر چه مردم به صورت فنى و اصطلاحى ، مبادى تصديقيه و تصوريه را نمىتوانند بازگو كنند ، ليكن در زندگى روزمره و در افعال و قضاوت‌هاى ابتدايى ، عملًا پاىبند و ملتزم به آن‌ها هستند ، همان‌گونه كه مردم در گفتگوهاى معمولى ناخود آگاه قواعد ادبى را به كار مىبرند ، ولى اديب نيستند . فيلسوفان نيز به حسب فطرت اوليه و مشى عملى ، اين‌گونه بديهيات را قبول دارند ، لكن در مقام بحث و مجادله و فلسفه بافىها است كه راه غلط را انتخاب مىكنند و بر خلاف وجدان و خط مشى عملى خودشان سخن مىگويند و به زبان ، انكار مىكنند .\r\nآرى ، هنگامى كه پس از رشد و تميز به صحنهء تفكر و بحث وارد مىشوند ، ايدئاليسم و سفسطه را پذيرفته و مىگويند : « واقعيتى نيست » و برخى از آنان چون مىبينند كه در همين يك جمله واقعيت‌هاى بسيارى را تصديق نموده‌اند ، « 1 » شكل جمله را تغيير داده و مىگويند : « علم به واقعيت نداريم » . و برخى از آنان دقيق‌تر شده و مىبينند باز در همين سخن خودشان و علم خودشان ، فكر را تصديق نموده‌اند ، لذا مىگويند : « واقعيتى خارج از خودمان ( ما و فكر ما ) نداريم » ؛ يعنى علم به واقعيت خارج از خودمان و فكر خودمان نداريم ، كه در اين صورت واقعيت‌هايى چون كلام ، متكلم ، مخاطب و علم پذيرفته شده است و اين كه واقعيت‌هايى فى الجمله هست ، خواه علم به آن‌ها تعلق بگيرد و يا دست علم به دامن آن‌ها نرسد .\r\nوانگهى آن كه مىگويد : « به واقعيت‌هاى خارجى علم دارم ، » آيا علمش واقعيت دارد يا خيالات است ؟ اگر خيالات باشد ، پس علم سوفسطايى نيز خيالات است ؛ اگر حقيقت دارد ، پس متعلق آن علم نيز بايد حقيقت داشته باشد .\r\n\r\n\r\n","description":"","footnote":"\r\n( 1 ) . زيرا اصل واقعيت را پذيرفته‌اند و سپس نفى كرده‌اند و گرنه معدوم نمىتواند موضوع واقع شود . وانگهى خود اين جمله ( واقعيتىنيست ) يك نوع واقعيت است ، زيرا حكم عقل به عدم وجود واقعيت خارجى ايجاب مىكند كه واقعيتى فى الجمله باشد تا نبودش نفى گردد . به علاوه اين كه خود اين حرف ، در حد گفتار ، واقعيت دارد و گوينده و شنونده نيز حقيقت دارد\r\n","page_name":" 112 ","page_number":112},
  {"content":"\r\n\r\nاينان مىگويند : ما به غير خودمان علم نداريم ، مىگوييم : علم نداشتن به حقايق خارجى دليل بر عدم وجود آن‌ها نمىباشد ، زيرا ميليون‌ها انسان در جهان هستند كه به حقايق عينى ، علم و اذعان دارند . در هر صورت اين گروه ، وجود جهان‌خارج را از اساس انكار نمىكنند ؛ ولى شناخت آن را غير ممكن مىشمارند و جمعى گام فراتر نهاده و به جز خود و فكر خود ، همه چيز را منكر شده‌اند : « جز من و فكر من چيزى نمىدانم » اينان معتقدند كه جز ما و افكار ما ، هيچ حقيقت قابل قبولى نداريم . البته قبول نداشتن حقايق خارجى با نبودن امور واقعى ، فاصلهء بسيارى دارد ؛ هم اكنون بشر بسيارى از اسرار طبيعت را كشف و پذيرا شده ، در صورتى كه ديروز وجود آن‌ها را منكر بود و يا اطلاعى از آن امور نداشت . گرچه مقصود اصلى آن‌ها اين است كه علم فقط به انسان و افكارش تعلق مىگيرد و به فرض اين كه جهان خارجى هم باشد ، از قلمرو علم ما بيرون خواهد بود . البته خطرناك‌تر از همهء اين‌ها كسانى هستند كه مطلق واقعيت حتى واقعيت خود را منكر بوده و به جز شك و ترديد چيزى اظهار نمىدارند و معتقدند كه جهان و انسان ، خواب و خيالى بيش نيست ، حتى خودمان و سخنانمان هم پوچ و خيالات است . به گفتهء نظامى :\r\n سوفسطايى كه از خرد بىخبر است * گويد عالمِ خيال اندر نظر است\r\nآرى ، عالم همه خيال است ولى * جاويد حقيقتى در او جلوه گر است \r\nبوعلى سينا مىگويد : بايد در مقابل سوفسطاييان آتشى افروخت و آن‌ها را به دخول در آتش وادار كرد و چون سرباز زدند به آن‌ها گفت : اگر وجود آتش ، وهم و خيالى بيش نيست ، پس چرا امتناع مىورزيد و يا بايد با شلاق و تازيانه واقعيت‌ها را به آنان نشان داد تا لمس كنند و از بافته‌هاى ذهنى خود دست بردارند . « 1 » پس از اين‌جا روشن مىشود كه حقيقت سفسطه ، انكار علم ( ادراك مطابق با واقع ) است ، چنان‌كه ادله‌اى كه از اين طايفه نقل شده ، همه در گرد همين محور چرخيده و عموماً به همين نكته متكى مىباشند .\r\nدر مباحث آتى بيان خواهد شد كه اگر سوفسطاييان مىگويند : ما نمىتوانيم به خارج ، علم پيدا كنيم ، چون جهان خارج در ظرف انديشهء ما نمىگنجد ، پس هر چه داريم يك سلسله افكار و معلوماتى است كه غير از خارج است ، پس ما واقعيت‌هاى خارجى نمىشناسيم و بهتر اين است كه بگوييم جز ما و فكر ما واقعيتى وجود ندارد .\r\n\r\n\r\n","description":"","footnote":"\r\n( 1 ) . براى اطلاع از تاريخچه و اقسام سوفسطاييان ر . ك : دبستان المذاهب ، ج 1 ، ص 22\r\n","page_name":" 113 ","page_number":113},
  {"content":"\r\n\r\nو از اين‌جاست كه فلسفه مىگويد : اساس سفسطه مبتنى بر اصل عدم تناقض است ، زيرا همهء معلومات به حسب تحليل ، به اين قضيه متكى بوده و با تسليم وى حقيقتى را انكار نمىتوان كرد ، چنان‌كه با انكار وى حقيقتى را اثبات نمىتوان كرد .\r\n\r\nتوضيح مطلب\r\nانسان در برابر هر انديشه و عقيده‌اى كه قرار مىگيرد از سه حالت بيرون نيست : يا به آن نظريه و عقيده ، يقين دارد يا ظن و گمان قوى مىبرد و يا شك و ترديد دارد ؛ اگر به يك قضيه‌اى يقين و باور داشته باشد ، احتمال صحت طرف مقابل آن تا حد صفر تنزل پيدا مىكند و اگر به مضمون يك قضيه‌اى ظن قوى داشته باشد ، معمولًا طرف ظن و گمان را مىگيرد - اگر چه احتمال خلاف را هم مىدهد - و يا از نظر علمى مشكوك است ، كه بىگمان نفى و اثبات آن نياز به دليل دارد ، زيرا امكان ندارد قضيه‌اى هم درست باشد و هم نادرست ؛ ولى گاهى نسبت به يك قضيه مشكوك است ، نه جانب اثبات را مىگيرد و نه نفى را ؛ فى المثل اين قضيه كه ، « علم ، منشأ تكامل انسان است » قضيه‌اى قطعى است كه ضدش را كه ، « علم ، منشأ انحطاط بشر باشد » نفى مىكند .\r\nنكته‌اى كه بىفايده نيست اين‌جا تذكر داده شود اين است كه ، دكارت ، دانشمند معروف فرانسوى همين كه خواست در جميع معلومات خود تجديد نظر نمايد و طرحى از نو بريزد ، همهء افكار خود را از محسوسات و معقولات و منقولات ، مورد شك و ترديد قرار داد و با خود گفت :\r\nشايد اين‌طور كه من حس مىنمايم يا فكر مىكنم يا به من گفته‌اند ، نباشد و همهء آن‌ها مانند آنچه در عالم خواب بر من ظاهر مىشود خيال و انديشهء محض باشد ؛ چه دليلى هست كه اين‌طور نيست ؟ پس كليهء افكار من ( حتى اصل عدم تناقض ) باطل شد و هيچ اصلى براى من باقى نماند كه به آن اعتقاد كنم . آن‌گاه متوجه شدم كه ، « در هر چيزى ترديد كنم » آن‌گاه همين انديشه را دليل بر وجود انديشه كننده قرار داد و به وجود خود مطمئن شد و گفت : « مىانديشم ، پس هستم » . سپس همين اصل را پايهء ساير اصول قرارداد و پيش رفت .\r\n\r\nاشكال سخن دكارت\r\nدانشمندان بعد از دكارت به اين استدلال او اشكالاتى كرده‌اند كه فعلًا نمىخواهيم\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمتعرض شويم و فقط به ذكر يك اشكال كه مناسب مطلب بالا است و نديده‌ايم كسى توجه كرده باشد مىپردازيم و آن اين كه ، اگر انسان اين اصل ( اصل عدم تناقض ) را نيز مورد ترديد قرار دهد ، نمىتواند آن نتيجه ( من مىانديشم ، پس هستم ) را بگيرد ، زيرا با فرض عدم امتناع تناقض مىتواند بگويد : من مىانديشم در عين حال اصلًا نمىانديشم و نيز مىتواند بگويد : من هستم در عين اين كه نيستم .\r\nحقيقت مطلب اين است كه امتناع تناقض ، پايهء جميع علوم و ادراكات است و اگر از اين يك اصل فكرى صرف نظر شود ، هيچ علمى استقرار پيدا نخواهد كرد . از اين جهت است كه فلاسفه از قديم گفته‌اند : با انكار اين اصل ، هيچ حقيقتى را نمىتوان اثبات كرد . « 1 »\r\nو نيز با تذكر مقدّمه‌اى كه بيان كرديم روشن مىشود كه براى ابطال مذهب اين طايفه ( اگر اطلاق مذهب به دعواى ايشان صحيح بوده باشد ) . . . زيرا اين گروه با منكر شدن تعلق علم به واقعيات عينى ، راه سفسطه را در پيش گرفته‌اند و اين راه با تمام مكاتب و مذاهب جهان منافات دارد . در واقع اين‌گونه خط مشىها روش لامذهبى و بىمكتبى است نه مذهب فلسفى .\r\nبه فرض اين كه بگوييم : سوفيسم نيز يك نوع مذهب و روش فكرى است ، براى ابطال مذهب اين گروه و نقض ادله‌شان راه‌هاى بسيارى در دست داريم ، زيرا همين كه آنان به سخن درآمدند و شروع به تفهيم و تفهم نمودند ، معلومات زيادى را بدون توجه تصديق نموده‌اند ( متكلم هست ، مخاطب هست ، كلام هست ، دلالت هست ، اراده هست و . . . بالأخره تأثير هست ، عليت و معلوليت مطلق هست ) كه هر يك از آن‌ها در الزام ايشان و روشن كردن حق كافى است ، زيرا اگر مخاطب را منكر شوند خواهيم گفت : پس شما با چه كسى صحبت مىكنيد و طرف سخن شما كيست ؟ و چرا با منِ مخاطب ، كه يك توده خيالات بيش نيستم ، سخن مىگوييد ؟ ! وانگهى آيااگر الفاظ بر معانى دلالت ندارند ، پس چگونه مقاصدتان را به مخاطب تفهيم مىكنيد ، آيا اراده داريد ؟ اگر اراده در كار نيست ، چگونه تصميم گرفته‌ايد ما را قانع كنيد و راهتان را تبليغ نماييد ؟ چرا شغل و كارى در زندگى براى خود انتخاب مىكنيد ؟ آنان در طى سخن گفتن به اصل تأثير نيز اعتراف دارند و گرنه در هم‌آهنگ ساختن ديگران و تزريق\r\n\r\n\r\n","description":"","footnote":"\r\n( 1 ) . در مقالات آينده كاملًا توضيح داده خواهد شد كه با انكار اصل عدم تناقض ، هيچ حقيقتى را نمىتوان اثبات كرد و نيز از اصلى كه دانشمندان فلسفهء ماترياليسم ديالكتيك به عنوان « اصل وحدت ضدين » تقرير مىكنند و آن را خراب كنندهء اصل عدم تناقض مىدانند ، مفصلًا گفتگو خواهد شد ( م )\r\n","page_name":" 115 ","page_number":115},
  {"content":"\r\n\r\nنظريات خود به سخن گفتن لب باز نمىكردند .\r\nاز سوى ديگر اصل عليت و معلوليت را نيز معتقدند و گرنه براى مبارزه با گرسنگى دنبال غذا نمىرفتند و براى رفع عطش آب نمىخوردند و از طوفان و خطر ، فرار نمىكردند و براى رسيدن به مقصد از مبدأ حركت نمىكردند و . . . .\r\n\r\nبرخى از شبهات ايدئاليسم\r\n\r\nشبههء يكم :\r\nايدئاليست‌ها مىگويند كه ما هر چه دست به سوى واقعيت‌هاى خارج از وجود خودمان دراز مىكنيم ، به جز يك رشته معلومات ، كه از سنخ ادراك و ( فكر ) هستند ، چيزى به دست ما نخواهد آمد و اين روشن است ، چون معلومات خارجى با تمام طول و عرض و عمق ، امكان ندارد به حوزهء ذهن ما داخل شود ؛ لابد عكس و تصويرى از اشيا در ذهن ما منعكس مىگردد كه آن هم غير از شىء خارجى است ؛ مانند تصوير انسان روى مقوا كه غير از صاحب عكس است .\r\nپس به جز خودمان و فكر خودمان چيزى نداريم و به عبارت ديگر هر واقعيتى را كه به پندار خودمان اثبات كنيم در حقيقت انديشهء تازه‌اى در ما پيدا مىشود كه قبل از آن نبوده و پس از يك رشته عمليات ذهنى پيدا شده است ، پس چگونه مىتوان گفت : « واقعيتى خارج از خودمان و فكر خودمان داريم ؟ » در صورتى كه همين جمله ، خودش انديشه و پندارى بيش نيست ؛ به عبارت ديگر راه‌هايى كه بشر به خيال خود براى رسيدن به واقع فرض كرده راه رسيدن به واقع نيست ، بلكه راه وصول به يك رشته انديشه‌ها و افكار است ؛ مثلًا انسان از راه حس و مشاهدهء مستقيم مىتواند از عالم آسمان‌ها مطلع شود و يا از راه تجربه و آزمايش مىخواهد يك قانون كلى را در طبيعت كشف كند و يا از راه عقل و فكر مىخواهد وجود يك حقيقتى را ثابت نمايد ، آيا پس از آن كه مدتى پشت تلسكوپ به مشاهده پرداخت و يا در آزمايشگاه عمليات آزمايشى را انجام داد و يا مقدار زيادى به مغز خود فشار آورد ، آخر كار جز به يك مشت ادراكات و صور ذهنى ، كه در حافظهء خود جمع نموده ، به چيز ديگر نايل شده است ؟ پس اين راه‌ها كه بشر آن‌ها را راه رسيدن به واقعيت خارجى مىپندارد ، فقط راه وصول به يك رشته افكار و انديشه‌هاى ذهنى است نه راه وصول به واقع خارجى .\r\nنبايد از نظر دور داشت كه شبهات ايدئاليسم هر چند از آن جهت كه مىخواهد بر خلاف\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nبديهى و حقايق مسلمه نتيجه بگيرد ، فاقد ارزش است و هر كس مىداند مغلطه است و معمولًا در پاسخ اين شبهات به وضوح و بداهت مطلب قناعت مىكنند ؛ لكن حل علمى و فلسفى اين مغلطه‌ها دقت زيادى لازم دارد و موقوف بر اين است كه حقيقتاً علم ( ادراك ) و ارزش معلومات دانسته شود . و اين دو مطلب در مقالهء سه و چهار مفصلًا گفته خواهد شد و در نكتهء سه همين مقاله خواهد آمد كه فلسفهء ماترياليسم ديالكتيك ، كه خود را نقطهء مقابل ايدئاليسم مىداند ، در بيان حقيقت علم ، نظريه‌اى را انتخاب كرده كه صد در صد ايدئاليستى است .\r\n\r\nپاسخ شبههء يكم :\r\nاولًا ، چنان‌كه روشن است در ضمن شبهه ، واقعيتى فى الجمله اثبات شده و آن ، واقعيت ما و فكر ما است كه معلوم ما است ؛ به عبارت ديگر براهين عقلى نبايد كلى بودن خود را از دست بدهد و نقض به قوانين عقلى و فلسفى راه پيدا كند ، زيرا وقتى قانون عقلى از كليت افتاد ، باطل مىشود . سوفسطايى با اين استدلال مىخواهد واقعيت‌هاى عينى را به‌طور مطلق انكار كند ، در صورتى كه انسان يك واقعيت خارجى است و معلوماتش نيز به تبع او خارجيت دارد . پس در ضمن اين اشكال به دو حقيقت اعتراف شده و دليل عقلى از كلى بودن ، خارج گرديده و طبيعتاً اعتبار خود را از دست داده است . به علاوه اين كه دست درازى به سوى واقعيت‌هاى خارجى دليل بر وجود آن‌ها است ، ليكن ما از رهگذر عقل و حواس نمىتوانيم آن‌ها را دريابيم ، پس به اصل وجود واقعيت‌هاى عينى اعتراف شده است .\r\nثانياً ، هيچ انسانى به حسب فطرت و عقل به طرف چيزهايى كه معدوم است ، دست درازى نمىكند حتى حيوان نيز چنين كارى انجام نمىدهد . مگر پيدايش ادراكات جديد ذهنى پس از مواجهه با شىء خارجى و عمليات مخصوص ذهنى ، خود بيانگر وجود آن حقيقت در خارج نيست ؟ و البته اين سخن راست است كه هر چه براى شناخت اشياى خارجى تلاش كنيم ، جز يك مشت انديشه و افكار بر ما افزوده نمىشود ؛ ولى چيزى كه هست اين است كه كسى كه اين استدلال را ساخته ، تصور نموده است كه اگر ما راستى ، واقعيتى داشته باشيم در صورت تعلق علم به وى بايد واجد واقعيت ( خود واقعيت ) بوده باشيم نه واجد علم به واقعيت و حال آن كه قضيه به عكس است و آنچه به دست ما مىآيد علم است نه معلوم كه همان واقعيت خارجى باشد ، چه ممكن نيست اشياى خارجى با تمام ابعاد مادى و طول و عرض و عمق وارد ذهن ما\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nشوند ؛ خورشيد و ماه چگونه در ظرف ذهن ما مىتوانند جاى بگيرند ؟ و اين تصورى است خام ، زيرا اگر چه پيوسته علم دستگير ما مىشود نه معلوم خارجى ، ولى پيوسته علم با خاصهء كاشفيت خود ، دستگير ما مىشود نه بىخاصه و گرنه علم نخواهد بود ، بلكه علم بدون واقع نمايى و كاشفيت از خارج ، عين جهل است و كسى نيز مدعى نيست كه ما با علم به خارج خود ، واقعيت خارج را واجد مىباشيم نه علم را ، زيرا بديهى است علم ما به يك كوه بزرگ يا شهر چند ميليونى بدين‌گونه نيست و امكان هم ندارد كه عين خارج با همهء ابعادش در حوزهء ذهن حضور پيدا كند ، بلكه حقيقت علم و ادراك ، حضور ماهيت يك شىء است عندالعقل ؛ ولى تا حقايق خارجى نباشند ، ترسيمى و صورتى از آن‌ها با عمليات ذهن براى ما پيدا نمىشود ، زيرا عدم مطلق صورتى ندارد تا در ذهن انعكاس پيدا كند و لذا گفته‌اند : معدوم مطلق اصلًا قابل تصور نيست .\r\nفعلًا در مقام پاسخ علمى به شبههء بالا همين مقدار كه در متن اشاره شده كافى است و خلاصهء آن اين كه علم داراى خاصهء كاشفيت از خارج است ، بلكه عين كشف از خارج است و ممكن نيست علم باشد و صفت كشف نباشد يا علم و كشف باشد ، واقع مكشوف وجود نداشته باشد . و اگر فرض شود واقع مكشوف وجود ندارد ، كاشفيت وجود ندارد و اگر كاشفيت وجود ندارد ، پس علم وجود ندارد و حال آن كه به اقرار خصم علم وجود دارد ؛ منتهاى مراتب بدون ارائهء واقعيت‌هاى عينى ؛ در صورتى كه علم منهاى كاشفيت ، عين جهل است . آيا نور بدون روشنايى ، نور است يا عين تاريكى و ظلمت مىباشد ؟ همان‌طورى كه خورشيد منهاى نور و حرارت ، خورشيد نيست ، علم و دانش هم بدون واقع نمايى ، علم نيست ، بلكه جهل مركب است . يك فرد نابينا هيچ‌گونه تصويرى از پديده‌هاى خارجى ندارد ، مگر آن كه با قوّهء لامسه و شامه درك كرده باشد و يا كور مادرزادى نباشد و قبلًا جهان خارج را مشاهده كرده باشد .\r\n\r\nشبههء دوم :\r\nما براى شناخت حقايق راهى جز حواس و عقل نداريم ؛ ليكن حواس ما ، كه قوىترين وسايل علم به واقعيت خارج مىباشند ، پيوسته خطا مىكنند ؛ مثلًا حس باصره ، جسم را از دور كوچك مىبيند و از خيلى نزديك بزرگ‌تر از آنچه هست نشان مىدهد و يا آتش ، آتش‌گردان را در حال\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nگردش به شكل دايره و قطرهء باران را كه از آسمان فرود مىآيد ، به شكل خط نشان مىدهد و هم‌چنين ساير حواس ؛ مثلًا گرمى و سردى به وسيلهء حس لامسه دانسته مىشود ؛ اگر فرض كنيم يك دست ما گرم و دست ديگرى سرد باشد و هر دو را در آب نيم گرم فرو ببريم ، با يك دست آن آب را سرد و با دست ديگر آن را گرم احساس مىنماييم .\r\nخطاهاى حواس بسيار زياد است و انواعى دارد و در كتب علمى و فلسفى مسطور است .\r\nبعضى از دانشمندان معتقدند انواع خطاهاى حواس بالغ بر هشتصد نوع مىباشد .\r\nهم‌چنين وسايل و طرق ديگر غير حواس گرفتار اغلاط زياد هستند . خطاهاى عقل هم كم‌تر از حواس نيست و گرنه اين همه مكاتب متضاد و نظريات ضد و نقيض پيدا نمىشد .\r\nآزمايشگاه‌ها و عكس بردارىها و منطق صورى و ساير ابزارهايى كه بشر براى جلوگيرى از خطا ساخته نيز دردى را دوا نكرده است . چنان‌كه دانشمندانى كه با هرگونه وسايل تحرز و اجتناب از خطا خودشان را مجهز كرده‌اند ، از خطا مصون نمانده و يكى پس از ديگرى از پاى درآمده‌اند ، پس چگونه مىتوان به وجود واقعيت وثوق و اطمينان پيدا كرد ؟ در صورتى كه اين واقعيت را از رهگذر حواس خطاكار و يا عقل غلط انداز به دست آورده‌ايم ؛ نه آزمايشگاه‌ها براى دورى از خطاى حواس كارايى دارد و نه علم منطق مىتواند جلو اشتباهات عقل را بگيرد .\r\n\r\nپاسخ شبههء دوم :\r\nدر پاسخ اين اشكال مىگوييم :\r\nاولًا ، وقوع خطا در بعضى از موارد سبب نمىشود كه ما از جميع معلومات خود حتى از فطريات و حقايق مسلمه سلب اعتماد نموده و منكر جميع واقعيت‌هاى خارج كه از راه علم به آن‌ها رسيده‌ايم ، بشويم ، بلكه خود همين پىبردن به خطا دليل بر اين است كه ما يك سلسله حقايق مسلمه داريم كه آن‌ها را مقياس قرار داده‌ايم و از روى آن‌ها به اين خطاها پى برده‌ايم و گرنه پى بردن به خطا معنا نداشت ، زيرا با يك غلط ، غلط ديگر را نمىتوان تصحيح كرد . « 1 »\r\nثانياً ، كسى نمىتواند مدعى شود كه ما در جهان معلومات ، خطا و لغزش نداريم و يا هر چه مىفهميم راست و درست است و فلسفه نيز اين ادعا را ندارد ، بلكه دعوا و ادعاى فلسفه اين\r\n\r\n\r\n","description":"","footnote":"\r\n( 1 ) . پاورقى اصول فلسفه و روش رئاليسم ، ج 1 ، ص 67\r\n","page_name":" 119 ","page_number":119},
  {"content":"\r\n\r\nاست كه ما واقعيت خارج از خودمان فىالجمله داريم و خود به خود ( فطرتاً ) اين واقعيت را اثبات مىكنيم ، زيرا اگر اثبات نمىكرديم ، نسبت به موضوعات ترتيب اثر منظم نمىداديم ، پيوسته پس از گرسنگى به خيال خوردن نمىافتاديم ، پيوسته پس از احساس خطر ، فرار نمىكرديم ، پيوسته پس از احساس نفع ، تمايل نمىنموديم كه اين كار سودمند را انجام دهيم ، پيوسته . . . و پيوسته . . . پس از احساس بيمارى به طبيب مراجعه نمىكرديم ، با احساس نياز به علم و دانش ، براى كسب آن رنج بسيار بر خود هموار نمىساختيم ، با اين كه انديشهء خالى در دست خودمان و اثر خودمان مىباشد و همه وقت مىتوانيم به دلخواه خودمان انديشه‌هايى بكنيم ؛ مثلًا ديو هفت سر بسازيم و آرمان‌هاى خيالى در سر بپرورانيم كه نه در خارج مصداق داشته باشد و نه اعتبار عقلايى داشته باشد .\r\nو به علاوه ، دانشمند ايدئاليست با همهء خطاهايى كه از حس ديده است ، هيچ‌گاه نشده كه چشم خود را ببندد و در كوچه و خيابان راه برود يا راه و چاه را كه مىبيند هر دو در نظرش مساوى باشند و هر دو را به عنوان دو انديشه تلقى نمايد و هم‌چنين با همهء خطاهايى كه از عقل ديده است ، هيچ‌گاه نشده از استدلال عقلى لب ببندد ، بلكه خود همين شبهات ايدئاليسم به صورت استدلال عقلى بيان شده است و اگر استدلال عقلى باطل باشد ، خود اين استدلال هم باطل است .\r\nنكتهء جالب آن كه شكاكان مىگويند : انسان در حال عصبانيت و غضب ، تمام حرف‌ها و اتهاماتى كه مىزند ، صحيح مىپندارد در صورتى كه ديگران آن را موهوم و بىاساس مىدانند .\r\nاين هم يكى از دست‌آويزهاى نارواى آن‌ها است ، زيرا سخن ما دربارهء ادراكات و تصوراتى است كه عامل ديگرى در ايجاد قضاوت دخيل نباشد و انسان در حال طبيعى و بدون دخالت عشق و تعصب فكر كند و داورى كند ، وانگهى در حال غضب و لجاجت قبول نداريم كه گوينده اتهاماتى را كه مىزند صحيح بداند ، گرچه قبول داريم گاهى عشق فرد را كور و كر مىكند .\r\nاز مجنون پرسيدند : جهان بينى تو چيست ؟ گفت : ليلى است . به دليل آن كه مجنون به جهت عشق مفرط به ليلى ، جز او چيزى نمىبيند و نمىفهمد ؛ منطق عشق چنين ايجاب مىكند :\r\n به صحرا بنگرم ، صحرا تو بينم * به دريا بنگرم ، دريا تو بينم\r\nبه هرجا بنگرم ، كوه و در و دشت * نشان از قامت رعنا تو بينم \r\nثالثاً ، حواس و عقل ، اعمال يك‌ديگر را بررسى كرده و خطاهاى يك‌ديگر را كشف مىكنند ؛ عقل به چشم مىفهماند كه بُعد مسافت باعث كوچك بينى و نزديكى زياد موجب\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبزرگ بينى و احول بودن منشأ دو بينى مىشود . حس لامسه در تاريكى به نابينا مىفهماند پايش روى خاك يا آب و لجن و يا در لبهء چاه قرار دارد . نكتهء مهم ديگر اين است كه انسان‌ها يك‌ديگر را هدايت و ارشاد مىكنند و براى هم راه را از چاه مشخص مىسازند و از خطرها ، يك‌ديگر را باز مىدارند ، كه اين هم دليلى است بر وجود حقيقت خارجى .\r\n\r\nشبههء سوم :\r\nاگر كاشفيت علم و فكر از خارج ، يك صفت واقعى بود و تنها انديشه و پندار نبود ، هيچ‌گاه علم از معلوم خارجى تخلف نمىكرد و ما به اين همه افكار پر از تناقض و معلومات پر از خطا گرفتار نمىشديم ، زيرا تحقق خطا و غلط در واقعيت خارج از ما قابل تصور نيست ، آنچه در ظرف خارج قرار دارد ، عين حقيقت است ؛ زمين و آسمان ، كوه و بيابان و كليهء پديده‌ها و هم‌چنين قانونمندىهاى طبيعت آن‌گونه كه بايد باشند هستند ، اين ماييم كه ستارگان را كوچك مىبينيم و خورشيد را متحرك و زمين را ساكن مىپنداريم . پس اگر بين علم و معلوم خارجى رابطهء طبيعى برقرار باشد ، بايد حقايق خارجى ، آن‌گونه كه هستند ، در حوزهء ذهن ما حضور يابند و كاشف عين مكشوف ، خطابردار نباشد ، در حالى كه بسيار اتفاق مىافتد كه صورت‌هاى علمى و ترسيمات ذهنى ما با واقعيت‌هاى عينى انطباق ندارند و چون ظرف خارج دست خوش اشتباه واقع نمىشود ، پس فكر ما كه به تبع خودمان در خارج حضور دارد نيز حقيقت مىباشد و خطا بردار نخواهد بود . چنان‌كه وجود ما و فكر ما هيچ‌گاه نمىتواند غلط بوده باشد ، پس به جز ما و افكار ما چيزى را نمىتوان اثبات كرد و كاشفيت علم از خارج پندارى بيش نيست ؛ پس يا عالم خارجى نيست كه متعلّق علم ما قرار گيرد و اگر هم باشد در ظرف ذهن ما نمىگنجد و قابل ادراك نمىباشد ؛ ولى در هر حال ، معلومات ذهنى ما قابل انكار نيستند ، همان‌گونه كه وجود خويشتن را نمىتوانيم منكر شويم .\r\n\r\nپاسخ شبههء سوم :\r\nاين شبهه نمىتواند غرض ايدئاليست را تأمين نموده و سفسطه را نتيجه بدهد كه جز ما و فكر ما ، واقعيتى به نام جهان خارج نيست ؛ تنها كارى كه اين شبهه مىتواند انجام بدهد اين است كه اين پرسش را پيش مىآورد كه در صورتى كه علم و ادراك ذاتاً خاصهء كاشفيت داشته و\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nنشان‌دهندهء معلوم خارجى مىباشد ، بايد هيچ‌گاه خطا نكرده و پيوسته خارج از خود را نشان دهد ، پس اين همه خطاها از كجا است ؟ چرا بعضى خدا را انكار و برخى آن رااثبات مىنمايند ؟ برخى سعادت را در كوبيدن غرايز مىدانند و دسته‌اى در ارضاى مطلق آن‌ها و گروهى در اقناع نسبى ؟ جمعى آسمان‌ها را به صورت پوست پياز داخل هم مىپندارند و ديگرى آن را مسخره مىكند ؟ اين پرسش معقولى است كه سؤالات ديگرى را به دنبال دارد ؛ مانند آيا خطا در تصور است يا تصديق ؟ و آيا خطاها مطلقن يا نسبى ؟ يعنى آيا خط و غلط براى همهء نسل‌ها و عصرها و در تمام شرايط خطا محسوب مىشود و يا خطا نسبى است و فقط در شرايط خاصى و نسبت به بعضى افراد غلط است ؛ ولى نسبت به زمان ديگر و اشخاص ديگر صحيح است ؟ مانند طرف‌داران اخلاق نسبى كه مىگويند : دروغ در شرايطى بد است و در شرايط ديگر صحيح است . برهنگى براى زن در جامعه‌اى عين تمدن است و در جامعهء ديگر عين وحشيت مىباشد .\r\nخطاهاى علمى و فكرى نيز نسبىاند ؛ يعنى آن كه مىگويد : ماده حادث است و آن كه مىگويد : ماده قديم است ، هر دو نسبت به ساختمان فكر خودشان درست مىگويند ؛ شرايط زمانى ، وضع ساختمان مغزى و ساير عوامل در صحت و سقم تفكرات دخيلند .\r\nولى فلسفهء ما به خطاى مطلق معتقداست ؛ فى المثل خدمت به امپرياليسم در بعد سياسى و انسانى و مكتبى در تمام شرايط و براى همهء افراد ، يك كار پليد و زشت است و نسبت در معيارهاى فلسفى و اخلاقى معنا ندارد . ماده يا حادث است و يا قديم ، يا خدا هست و يا نيست . از اين دو قضيه ، يكى باطل است و ديگرى حق . نسبت ، ديگر معنا ندارد . البته ما پاسخ اين پرسش را در يك مقالهء جداگانه ( مقالهء چهارم ) خواهيم داد و علت خطاها را روشن خواهيم ساخت .\r\nوانگهى بايد چاره‌جويى كرد و جلو خطاى ذهن را گرفت . علم منطق براى مصونيت تفكر از خطا تدوين شده است ، همان‌گونه كه ادبيات براى حفظ زبان از خطاى در تكلم به وجود آمده است و در گذشته گفتيم كه خطاى ذهن در برخى از مسائل موجب نمىشود كه انسان از همهء معلوماتش دست بكشد ، همان‌گونه كه اشتباه چشم و گوش و شامه و ذايقه در برخى موارد باعث نشده است كه در ساير امور ، از حواس سلب اعتماد كنيم و چشم‌ها را ببنديم و راه برويم ؛ خطاهاى ذهنى نيز از اين قبيل است ؛ خطاها يا مربوط به مضمون و مادهء قضيه است و\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nيا شكل قضايا ، كه منطق صورى عهده‌دار صحت صورت استدلال است . پس بايد به دنبال معيار صحت و سقم رفت ، نه اين كه از معلومات دست كشيد ؛ بايد صورت استدلال را به مواد يقين‌آور مجهز نمود تا نتيجهء صحيح و قطعى بدهد .\r\n\r\nشبههء چهارم :\r\nبراى تكميل اين بحث ، لازم است دو اشكال ديگر از ايدئاليست‌ها را ذكر كنيم خصوصاً كه روى اين دو برهان مانور زيادى هم داده‌اند ؛ ولى علّامه طباطبائى حذف نموده‌اند :\r\nايرادى كه ايدئاليست‌هاى جديد مطرح مىكنند اين است كه چون جهان به هم پيوسته است و به گفتهء فلاسفهء رئاليسم نظام على و معلولى بر آن حكومت دارد ، بنابراين ، شناخت هر پديده‌اى موقوف است به شناخت تمام عواملى كه در پيدايش و بقاى آن دخالت دارند ؛ به عبارت ديگر شناخت يك معلول بستگى به شناخت همهء علل پديد آوردندهء آن دارد ، از زمان و مكان گرفته تا ساير علت‌ها و مُعدّات و آن هم غير ممكن است ؛ به عنوان نمونه : شناخت يك شخص امكان ندارد ، مگر اين كه تمام عوامل پديد آورندهء جسم و روح و عوامل نگه‌دارندهء او را كشف كنيم ، حتى اجداد و نياكان او را نيز بشناسيم ، محيطهاى طبيعى و اجتماعى او هم شناخته شود ؛ كوچك‌ترين اشتباه در يكى از اين عوامل زنجيره‌اى باعث ضربه خوردن به اصل شناخت ما خواهد شد ، پس چنين شناختى ميسور نيست و معرفت به حقايق خارجى غير مقدور است .\r\n\r\nپاسخ شبههء چهارم :\r\nاولًا ، در اين استدلال به وجود واقعيت‌هايى چون عقل ، حواس ، علت و معلول ، فرهنگ ، محيط جغرافيايى و زمان و مكان اعتراف شده است و فقط يك معرفت همه جانبه و حقيقى را انكار كرده‌اند ؛ ولى تلويحاً معرفت نسبى و آميخته با اشتباه را پذيرفته‌اند . همين امر براى رد استدلال آن كافى است ، چرا كه معرفت نسبى وقتى امكان‌پذير شد ، استدلال آن‌ها مبنى بر عدم شاخت جز با تمام عوامل و زمينه‌ها باطل گرديد .\r\nثانياً ، اين كه مىگويند شناخت يك فرد به شناخت تمامى عوامل در ساختار روحى و جسمى آن بستگى دارد ، اگر صحيح باشد ، در شناخت كامل و همه جانبه درست است ؛ ولى ما\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nهيچ‌گاه براى شناخت يك انسان اين‌گونه معرفت وسيع و گسترده لازم نداريم ؛ ما به مقدار ضرورت ، شناخت لازم داريم . فرض كنيد ميزى در جلو ما است و مىخواهيم شكل هندسى آن را بشناسيم . بامختصر تأمل مىفهميم مثلث است يا مربع ، مدور است يا لوزى و از نظر ماده از جنس چوب گردو است يا چنار ، از چوب جنگلى ساخته شده و يا غير جنگلى و از طرفى اجداد و نياكان اين درخت چگونه در زمين پيدا شده‌اند . اين‌گونه معرفت براى ما ضرورتى ندارد و مورد احتياج ما نيست تا مقدار و ممكن نبودن آن ، اصل شناخت را غير ممكن سازد .\r\nثالثاً ، اگر شناخت مفيد و معقول به شناخت عوامل وابسته به آن منوط باشد ، پس تمام معرفت‌هاى علمى ، حسى ، عقلى و عرفى بايد باطل و پوچ باشد ، در صورتى كه بشر در ساير علوم و اختراعات و شناخت‌هاى معمولى ، حيات معقولى را گذرانيده و حماسه‌هاى بزرگى را در اكتشافات طبيعى و مسائل علمى و ادبى آفريده است ؛ درمان بيماران به وسيلهء معلومات پزشكى ، پرتاب موشك‌ها به دست متخصصان و صدها مسائل ديگر بايد پوچ و بىاساس تلقى شود .\r\n\r\nشبههء پنجم :\r\nمىگويند : اختلاف افكار و تضاد آراى متفكران ، يكى از دلايل ايدئاليست‌ها بر عدم دست‌يابى به شناخت صحيح است . آنان معيارهاى اخلاقى را با نحوهء تربيت و فرهنگ افراد مربوط مىدانند ، از اين رو استنتاج مىكنند كه بدىها و خوبىها در هر جامعه متفاوت است .\r\nمىگويند : تصورات ما از جهان ، تابع اثرهاى حسى ما است ؛ مثلًا مبتلايان به بيمارى « دالتون » رنگ سبز را از سرخ تميز نمىدهند و همهء رنگ‌ها را سبز مىبينند .\r\n\r\nپاسخ شبههء پنجم :\r\nاولًا ، هيچ كس منكر اختلاف فلاسفه و متفكران نيست و كسى هم به‌طور مطلق از اشتباه مصونيت ندارد . سخن در اين است آيا حقيقتى هست كه همهء مردم پذيرا باشند ؟ مسلماً جواب مثبت است . بشر امروز در هزاران مسائل علوم طبيعى و هم‌چنين در كليهء مسائل رياضى و جدول ضرب فيثاغورت به توافق رسيده‌اند و در بسيارى از مسائل فلسفه توافق دارند ؛ مانند امتناع اجتماع نقيضين و ارتفاع آن دو ؛ كل بزرگ‌تر از جزء است ؛ ثبوت شىء\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nبراى شىء فرع بر ثبوت اصل آن شىء است ؛ « 1 » دو چيز همانند در احكام از نظر نفى و اثبات ، مساوى هستند . هم‌چنين معيارهاى اخلاقى ثابت و مورد اتفاق نيز داريم ؛ مانند حسن صداقت ، صراحت ، امانت ، عدالت ، زشتى جهل و نفاق و غيره ، كه اين اصول بدون توجه به شرايط جغرافياى سياسى و اجتماعى مورد قبول همهء اقوام بشرى است .\r\nو دربارهء اين‌كه مىگويند : تصورات ما از محسوسات ، تابع اثرهاى حسى ما است بايد گفت :\r\nحقايقى در اين عالم هست كه تابع اثرهاى حسى ما نيست ؛ مثلًا كسى كه گرفتار بيمارى دالتون شده است و كاخ سرخ را سبز مىبيند ، ولى در اصل وجود آن اشتباه نمىكند و هم‌چنين در كاخ بودن نيز دچار خطا نمىشود ؛ فقط در نوع رنگ اشتباه مىكند كه پزشك معالج و يا مردم مىتوانند او را به واقع هدايت كنند . پس ممكن است انسان در كيفيت و ماهيت شىء خارجى اشتباه كند ، سگ را از دور گرگ پندارد ؛ ولى در اصل وجود آن اشتباه نمىكند . آيا كشف اشتباهات حسى دليل بر وجود حقايق ثابت و عينى نيست ؟ اشكالات اساسى ايدئاليست‌ها همين‌ها بود كه مطرح گرديد .\r\nبرمىگرديم به آغاز سخن . چنان‌كه در آغاز سخن بيان نموديم ، سخنان سوفسطى اگر چه به شكل انكار واقعيت چيده شده ، چون مىگويند : جز ما و فكر ما چيزى نيست ؛ ولى حقيقتاً براى انكار وجود علم ( ادراك جازم مطابق با واقع ) سوق داده شده ؛ يعنى مقصودشان اين است كه ما علم حقيقى به مفهوم شناخت مطابق با واقع نداريم نه اين كه هيچ واقعيتى در ظرف خارج نداريم ، چه اگر انكار واقعيت را با تسليم وجود علم فرض كنيم و بگوييم : مىدانيم چيزى نيست ، نتيجه‌اش اثبات علم به عدم واقعيت خواهد بود و اين خود يك واقعيتى است كه اثبات مىشود ، به گونه‌اى كه اگر تجزيه شود مىشود « من » كه هستم ، علم و يقين دارم كه واقعيت خارجى وجود ندارد و هم‌چنين علم به عدم واقعيت دارم كه خود « عدم واقعيت » بايد واقعيت داشته باشد ، چه اگر واقعيت نداشته باشد ، اين قضيه پوچ و هيچ خواهد بود . پس به قول علّامه :\r\n« من ، علم ، خاصهء كاشفيت علم از عدم واقع » در جملهء فوق ثابت شده است و با تسليم خاصهء كشف در اين علم و ادراك ، كه علم من به عدم وجود واقعيت علم صحيحى است و كشف از واقع دارد . با قبول كاشفيت براى اين علم ، خاصهء كاشفيت را از ساير افراد علم ، سلب نمىتوان\r\n\r\n\r\n","description":"","footnote":"\r\n( 1 ) . « حكم الامثال فيما يجوز و فيما لا يجوز واحد . »\r\n","page_name":" 125 ","page_number":125},
  {"content":"\r\n\r\nكرد ؛ يعنى آن كه مىگويد : من به عدم وجود واقعيت خارجى علم دارم ، در كاشفيت اين علم ترديدى ندارد كه صحيح است . پس اين علم و ساير علوم هم از واقعيت حكايت مىكنند و نمىتوان گفت : فقط علم ايدئاليست‌ها به عدم وجود خارج ، كاشف از واقعيت است ؛ ولى علم ساير دانشمندان جهل مركب است ؛ آن‌ها كه به وجود واقعيت عينى هم علم دارند بايد صحيح باشد ؛ و به عبارت ديگر اين دو علم با هم تضاد پيدا مىكنند ، بايد ديد كدام صحيح است و كدام باطل . « 1 » و اين بيان چند نكتهء زير را نتيجه مىدهد :\r\n\r\nنكتهء 1 :\r\nكسانى را كه يك نحوه واقعيت خارج اثبات مىكنند ، نبايد در صف ايدئاليستها قرار داده سوفسطى شمرد ، چنان‌كه ،\r\n1 - بعضى واقعيت را از خواص اجسام به جز خواص هندسى نفى كرده و همه را ساختهء ذهن مىدانند ، چنان‌كه دكارت مىگويد : خواص هندسى اجسام موجود و خواص غير هندسى كه خواصى ثانوى ناميده مىشود ؛ مانند رنگ ، بوى و مزه و كيفيات ديگر ، موهوم و ساخته‌هاى ذهن مىباشند . دكارت معتقد است هر چيزى يك سلسله خواص هندسى دارد ؛ مانند شكل و طول و عرض و عمق و سنگينى كه واقعيت دارد ، ولى طعم و بو و ساير خواص ، ساخته و پرداختهء ذهن است .\r\n2 - جمعى جسم و خواص جسم را انكار نموده و عالم را مجرد از ماده مىدانند ؛ نظر افلاطون كه اشياى مادى را فانى و شبحى از عالم مثال مىخواند ؛ ولى حقيقت اشيا در عالم مثل ، كلى ، مجرد و فناناپذيرند و آنچه در اين عالم است ، نمود است نه وجود حقيقى .\r\n3 - جمعى مكان را موهوم مىدانند و مىگويند : مكان از ساخته‌هاى ذهن مىباشد ، در خارج حقيقتى به نام مكان نداريم . بركلى و كانت هر دو معتقدند وجود زمان و مكانى كه مستقل از ذهن باشد ، بىاساس است ، زمان و مكان امرى اعتبارى است كه خارجيت ندارد ؛ مانند رنگ‌ها و طعم‌ها .\r\n4 - جمعى زمان را موهوم و تعريف آن را به گردش افلاك ، از پرداخته‌هاى ذهن مىدانند و\r\n\r\n\r\n","description":"","footnote":"\r\n( 1 ) . بىگمان علمى كه بر خلاف عقل و حس و وجدان و تشخيص اكثر مردم است ، پوچ و بىپايه خواهد بود\r\n","page_name":" 126 ","page_number":126},
  {"content":"\r\n\r\nمىگويند : زمان تابع طلوع و غروب خورشيد است و حركت زمين و زمان يك واقعيت عينى نيست ، بلكه از ساخته‌هاى ذهن است ، در صورتى كه زمان عبارت است از : كشش و امتداد حركت ، و حقيقت دارد .\r\n5 - جمعى زمان و مكان را مولود ذهن و خيال مىدانند .\r\nاين عقايد اگر چه عموماً پوچ و بىپايه مىباشند و فلسفه ، پرده از روى آن‌ها برداشته و بطلان هر يك را مانند آفتاب ، روشن نموده ؛ ولى چون ارباب اين عقايد ، جهان با واقعيتى را معتقدند ، نمىتوان آن‌ها را در ميان سوفسطاييان و تيپ ضد علم نام برد ، زيرا اشتباه در بعضى از موارد نمىتواند تمام آراى آن فيلسوفان را زير سؤال ببرد ، چون هر فيلسوفى ممكن است در بعضى از آراى خود اشتباه داشته باشد ، بنابراين نمىتوان ساير آراى وى را باطل اعلام كرد .\r\nو هم‌چنين عدهء ديگرى را از غير فلاسفه كه از غير طريق استدلال ، سير مىكنند ، نبايد ايدئاليست شمرد و با همين ترازو سنجيد ؛ مانند :\r\n1 - دسته‌اى از عرفا كه راه وصول به حقايق را تنها كشف ذوقى معرفى كرده‌اند و روش استدلال را منكرند و معتقدند براى كشف حقايق بايد به تهذيب نفس پرداخت تا در آينهء قلب منعكس شود .\r\n2 - گروهى از اصحاب شرايع ، كه معلومات صحيحه را به معلوماتى كه از طريق وحى آسمانى و اديان انبيا و رسل اخذ مىشود ، محدود مىسازند . هم‌چنين طايفهء ديگر از فلاسفه كه عالم را به حسب روش علمى از دو سنخ مختلف مادى و مجرد ، مركب و مولف دانسته و به حسب روش عملى به تنزه از عالم مادى فانى و ارتقا و انجذاب به عالم عقلى باقى دعوت مىكنند ، چنان‌كه از امثال هرمس و بليناس و فيثاغورث و افلاطون و افلوطين نقل كرده‌اند . « 1 »\r\nمولوى دربارهء نقاشان رومى و چينى داستانى دارد كه در يك مسابقه ، چينىها روى ديوار نقاشى كردند ؛ ولى رومىها ديوار مقابل را به قدرى صيقل زدند كه مانند آينه شفاف و روشن شد و تمام نقاشىهايى كه چينىها كرده بودند در آن ديوار منعكس گرديد و داوران به نفع روميان قضاوت كردند . آن‌گاه نتيجه مىگيرد كه بايد آينهء دل را صاف كرد تا همهء حقايق جهان در آن انعكاس پيدا كند .\r\n\r\n\r\n","description":"","footnote":"\r\n( 1 ) . ر . ك : به آخر همين مقاله\r\n","page_name":" 127 ","page_number":127},
  {"content":"\r\n\r\nدر هر صورت كسانى كه داراى اين نوع طرز تفكرند ، نبايد اينان را منكر واقعيت شمرد و پدران ايدئاليسم ناميد ، زيرا اينان به حكم دانش و بينش ، دوستان حقيقت و شيفتگان واقعيت بوده و آرزويى به جز تكميل علم و عمل و خدمتگزارى انسانيت نداشته و پايهء اين كاخ با عظمت را گذاشته‌اند و زهى ناروا است كه انسان با زبان و دهانى كه از خون دل پدر و مادر خود درست كرده همين كه به سخن درآمد ، صلب پدر و رحم مادر را دشنام داده و ناسزا گويد . اساساً دشنام و ناروا سرودن يك مرد ناقد و بحاث ، عيناً دعوى دانايى نمودن و گواه به نادانى آوردن است . اين دانشمندان به دليل دقيق بودن مسائل عقلى ، برخى از حقايق را نتوانسته‌اند ادراك كنند ، بنابراين انكار كرده‌اند ؛ مانند بسيارى از انديشمندان كه روح انسانى را منكر شده‌اند ، يا جن و ابليس را قبول ندارند كه نبايد آن‌ها را در دريف ايدئاليست‌ها قرار داد ، در صورتى كه حقايق عينى جهان را پذيرفته‌اند و در هزاران مسائل علمى و معارف بشرى با ما يكسان و همراهند ؛ ولى تجرد روح و ادراكات را قبول ندارند .\r\n\r\nنكتهء 2 :\r\nدانشمندانى كه فكر را مادى محض مىدانند و با تعبيرات مختلف از آن ياد كرده‌اند ، مىگويند : افكار و معلومات انسان « ساختهء مغز » بشر است ، همان‌گونه كه گلبول قرمز خون مىسازد ، مغز هم ادراك و علم و انديشه مىآفريند ؛ در صورتى كه اگر افكار و ادراكات از مواليد مستقيم سلول‌هاى مغزى باشد بايد در كنار مغز و در دامن سلول‌ها جايگزين شود به‌طورى كه اگر مغز را بشكافيم ، علوم و ادراكات را مشاهده كنيم و اگر با چشم عادى هم ديده نشود ، با چشم مسلح و به كمك ابزارهاى علمى بايد ديده شود و حال آن كه اگر تمام چين و شكنج‌هاى مغز را بشكافيم ، اثرى از معلومات در آن نخواهيم يافت . وانگهى مغز يك دانشمند و بىسواد را اگر تجزيه كنيم ، به مواد مشابهى كه تشكيل دهندهء سلول‌ها است ، خواهيم رسيد .\r\nكسى كه ميليون‌ها مسئلهء علمى را مىداند با كسى كه حتى يك مسئلهء رياضى را هم نمىداند ، از نظر تركيب سلول‌هاى مغزى و عصبى هيچ‌گونه فرقى ندارد . اگر با كسب علم و دانش چيزى بر انسان افزوده مىشود و آن هم به شكل ماده است ، بايد كميت و كيفيت و مكان خاصى را دارا باشد و با ابزارهاى علمى اندازه‌گيرى و كنترل گردد ؛ در صورتى كه با آموزش‌هاى علمى ، چيز جديدى بر مغز و اعصاب افزوده نمىشود ، و با تحول مغز و اعصاب ، معلومات\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nتغيير نمىكند . جدول ضرب فيثاغورث از معلومات مغزى ما است ؛ ولى از چهار هزار سال پيش در مغز بشر ثابت و پا برجا است و گرنه همراه با تحولات انسان و جهان مىبايست تغيير مىكرد و اين همه معلومات ثابت تاريخى ، اجتماعى ، طبيعى ، رياضى ، اخلاقى و ادبى حكايت از غير مادى بودن ادراكات مىكند .\r\nمضافاً اين كه چگونه بزرگى و كوچكى معلومات در مغز تجسم پيدا مىكند ؟ تصوير يك شهر بزرگ و ترسيم يك كوه عظيم و يا تجسم كوچك‌ترين ذرات اتمى و انواع و اقسام رنگ‌ها و اشكال آن‌ها در كجاى مغز و عصب مشخص شده است ؟ مىگويند : بخش خاكسترى مغز ، « كرتكس » مخصوص ادراكات است ، در صورتى كه چند سانتىمتر بيش نيست ! چگونه اين قسمت كوچك مىتواند معلومات فراوانى را توليد و نگهدارى كند ! ؟ پس قانون عدم انطباق بزرگ بر كوچك در اين‌جا نقض مىشود . البته مغز يكى از عوامل پيدايش ادراكات است آن هم در حد ابزارى زمينه ساز و اين روح است كه با ابزار مغز ، فكر مىكند و ادراكات را مىسازد و با آن اتحاد پيدا مىكند . « كيست در ديده كه از ديده برون مىنگرد . »\r\nآرى ، روح انسان با چشم ظاهرى در دنيا مىبيند و با گوش مىشنود و با مغز مىانديشد .\r\nولى اين‌ها از ابزارهاى روح بشر به شمار مىروند ، نه عامل اصلى توليد . به علاوه اين كه دانشمندان علوم طبيعى اعتراف كرده‌اند كه در عمليات فكرى با تمام خستگى و سنگينى ، متابوليسم بدن افزايش مناسبى پيدا نمىكند و به قدرى نامحسوس است كه قابل اندازه‌گيرى نيست « 1 » و از سوى ديگر كوچك‌ترين حركت دست ، متابوليسم را به گونهء قابل توجهى بالا مىبرد . كم‌تر لرزش عضلانى در سوخت و ساز بدن مؤثّر است ، ولى ساعت‌ها تفكر ، چنين تأثيرى ندارد . اين قراين نشان مىدهد كه اعصاب و مغز ، متفكر اصلى نيستند ، بلكه ابزار روح متفكرند ؛ بدين معنا كه روح در تفكر ، نياز به ابزار و اسباب دارد و سلسلهء اعصاب به منزلهء دستگاه گيرنده و دهنده است .\r\n\r\nتعبيرات ماديون از ادركات ( معلومات )\r\nماديون براى خروج از اين‌گونه بن بست‌ها همواره تعبيرات خويش را تغيير مىدهند و\r\n\r\n\r\n","description":"","footnote":"\r\n( 1 ) . ر . ك : محمد باقر شريعتى سبزوارى ، معاد در نگاه وحى و فلسفه ، ص 49\r\n","page_name":" 129 ","page_number":129},
  {"content":"\r\n\r\nمىگويند : ادراكات ، « اثر فعل و انفعال جزء ماده و جزء مغز » است ؛ به اين معنا كه وقتى انسان دربارهء يك حقيقت مادى به مطالعه مىپردازد به‌طور طبيعى آن شىء مادى در سلول‌هاى خاص تأثير مىكند و به گونهء متقابل اثر پذيرى هم دارد . سلول نيز از آن شىء اثر مىپذيرد و در نتيجهء اين تأثير و تأثر ، شىء ثالثى به نام « ادراك » توليد مىشود . پاسخ اين تعبير نيز روشن است ؛ اگر ادراك ، تركيبى از سلول و مادهء خارجى است ، بايد در مقام كاشفيت هر دو را ارائه دهد ؛ يعنى به موازات دلالت بر مادهء خارجى ، سلول‌هاى ذىربط را نيز روشن سازد ، در صورتى كه هيچ متفكرى از مغز خود خبرى ندارد ؛ با اين كه به كمك معلومات خويش هزاران حقيقت خارجى را مىشناسد . وانگهى شىء ثالث ، نه عين مغز است و نه مادهء خارجى ، چگونه ادراكى كه غير از ماده مغز است مىتواند نشان دهندهء اشياى ديگر باشد ؛ مثل اين است كه بگوييم : ما از طريق آب ، هوا را مىتوانيم بشناسيم و از رهگذر آسمان ، معرفت به ريسمان پيدا مىكنيم . به علاوه اين كه بعضى از حقايق اصلًا در ظرف خارج اثر و موضوع مادى ندارند ؛ مانند مسائل رياضى و هندسى . وانگهى چگونه فعل و انفعالات بين مادهء مغز با موضوعات نامحسوس مىتواند انجام گيرد ؟ سلول‌هاى مغز با كدام مادهء خارجى براى كشف رياضيات ارتباط پيدا مىكنند ؟ و از سوى ديگر اگر اين فعل و انفعال در محيط مغز صورت بگيرد ، طبعاً بايد محصول آن ، كه ادراكات مىباشد ، محسوس و ملموس گردد ؟\r\nطرف‌داران مكاتب مادى اين تصور را نيز رها ساخته‌اند و گفته‌اند : معلومات ، همان « عكس العمل تأثير خارج در اعصاب و نخاع » است و چون اشكالات گذشته بر اين تفسير نيز وارد مىشد ناگزير راه ديگرى انتخاب كرده‌اند و با جملهء « تبديل كميت به كيفيت » خود را از اين گيرودار ، خلاص كرده‌اند . مقصود از اين تعبير ، كه همان اصل « گذار از كميت به كيفيت » و يا « هم بستگى تضادها » است ، اين است كه مواجههء انسان با شىء خارجى و تمركز فكر در مورد آن ، يك نوع تضادى در حوزهء مغز ايجاد مىكند و يا باعث تشديد تضاد داخلى مىگردد و ثمرهء اين نوع تضاد ، تبديل قسمتى از مادهء مغز به كيفيت جديد و متكامل است كه آن را علم و ادراك مىناميم . در واقع ، علم محصول عالىِ تكامل ماده است .\r\nدر پاسخ مىگوييم : آيا بخشى از سلول‌هاى مغز ( كرتكس ) فقط به كيفيت تازه تبديل مىگردد ؟ و آيا محصولى كه مولود مغز و شىء خارجى است ، چنين تحولى پيدا مىكند ؟ اگر تبديل ، منحصراً در تعدادى از سلول‌ها صورت بگيرد ، پس بايد به همان ميزان از مادهء سلول‌ها\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nكاسته شود و سپس ترميم گردد كه در غير اين صورت اين‌گونه تبدلات و عدم جايگزينى ، موجب تهى شدن مغز انسان مىشود . وانگهى از نظر علمى سلول‌هاى مغز و عصب از نظر تعداد و اندام هرگز تغييرپذير نيستند ، فقط رشد و تكامل در آن‌ها صورت مىگيرد ، نه تكثير و تحول و اگر معلومات ، زادهء سلول‌ها و شىء خارجى باشد ، در اين صورت معلومات انسان به تعداد سلول‌ها كه رسيد بايد متوقف شود و با ابزارهاى دقيق علمى محسوس گردد و حال آن كه علم و معلومات به هيچ وجه قابل تغيير و توقف نيست . مضافاً اين كه كيفيت و مكانيسم اين تغيير را هنوز علوم طبيعى پيش‌بينى و مشخص نساخته است . « 1 »\r\nوانگهى تبديل كميت به كيفيت ، مفهوم درستى ندارد ، بلكه بايد گفت : تبديل ماهيت به ماهيت ديگر ، و گرنه هر كميتى به نوبهء خود حامل كيفيت است كه در تبدلات هر دو تغيير پيدا مىكنند ؛ آب به بخار تبديل مىشود كه هركدام كميت و كيفيت مخصوصى را دارا مىباشند ؛ تخم مرغ ، كميت و كيفيت مشخص دارد كه وقتى جوجه مىشود كميت و كيفيت جديدى پيدا مىكند .\r\nگذشته از اين اشكالات ، قانون « گذار از كميت به كيفيت » در مورد اصل تضاد معنادار مىشود . بايد ديد هنگام شناخت اشيا آيا بين سلول‌ها و اشياى خارجى و يا محصول آن دو ، تضادى پيدا مىشود يا هر چيزى ضد خود را در درون ( نه در برون ) خويش مىپروراند ؟\r\nبنابر اين تضادى كه در داخل سلول‌ها ايجاد مىگردد از تضاد اشياى خارجى مجزا است ؛ ولى بايد ديد اين تضاد چگونه معلومات را توليد و هر معلولى چگونه تضاد خود را آغاز مىكند ؟\r\nهر مدركى نقيض خود را چه‌طور حمل مىكند و به كيفيت جديدترى تبديل مىگردد ؟ و يا چگونه هنگام مواجههء انسان با مجهولات خارجى تأثير اشيا باعث تحريك و تشديد تضاد سلولى مىشود ؟ و ده‌ها پرسش ديگر كه ذكر آن‌ها موجب اطالهء كلام مىشود .\r\nواقعيت اين است كه ماترياليسم ، شعرى گفته و در قافيه‌اش گير كرده است و نمىداند براى خروج از اين نوع بن‌بست‌ها چه كند ، جز اين كه با يك سلسله عبارت‌هاى مشكل و نامفهوم خود را از اين مخمصه‌ها رهايى بخشد . از اين رو مانند قدماى ماترياليسم و برخى از فلاسفه به تعبيرات ديگرى نيز متوسل مىشوند و ادراكات را به « عكس‌بردارى مغز از خارج » و يا\r\n\r\n\r\n","description":"","footnote":"\r\n( 1 ) . البته بايد گفت كه ، فلسفه قلمرو وسيعى دارد ؛ در جايى كه علم متوقف شود ، فلسفه به حركت خويش ادامه مىدهد . اما چون فلسفهء ماديت تحولى ، خود را در چارچوب علم زندانى كرده است ، انتقادات فوق صحيح است\r\n","page_name":" 131 ","page_number":131},
  {"content":"\r\n\r\n« ترشحات مغز » تفسير نموده و بالأخره اثر مادى ماده معرفى مىكنند ، ولى بايد ديد آيا واقعاً مغز مانند دستگاه عكاسى است كه از شىء خارجى عكس بر مىدارد ؟ و آيا عكس و تصوير اشيا در مغز قابل رؤيت است ؟ صورت‌ها در كجاى مغز ماندگارند ؟ آيا داخل سلول‌ها قرار مىگيرند يا روى سلول را مىپوشانند ؟ به هر حال بايد با ابزارهاى دقيق علوم ، مشخص شوند ، در صورتى كه نه عكس بردارى از مغز ، كيفيت ادراكات و جايگاه معلومات را نشان داده است و نه تجزيهء مغز دانشمندان ، مسائل علمى و مشاهدات عينى آنان را مشخص ساخته است . پس معلوم مىشود جايگاه معلومات در حوزهء مغز نيست ، بلكه مغز ابزارى است براى گرفتن و منتقل ساختن ؛ انبار معلومات ، روح مجرد است ، نه مغز مادى .\r\nآنان مىگويند : ادراكات ، يك نوع ترشحات مغزى است ، به همان‌گونه كه كبد ، صفرا مىسازد و ذخيره مىكند ، بنابراين بايد كانون اصلى ترشحات را علوم تجربى به بشر ارائه دهد و نشان دهد كه كيسهء معلومات در كجاى مغز ، قرار دارد ، در صورتى كه تاكنون علوم طبيعى ، هيچ نشانى از مركزيت ادراكات به بشر ارائه نداده است ؛ به عبارت ديگر در برون و درون مغز چيزى نيست تا بتواند نشان دهد و يا با ابزارهاى ظريف علمى از نحوهء وجود آن ما را آگاه سازد ، با اين كه هر پديدهء مادى نمىتواند از خواص عمومى ماده جدا باشد .\r\nنظريهء عكس‌بردارى مغز از خارج ، به ماترياليست‌ها اختصاص ندارد ، بلكه بعضى از الهيون نيز گفته‌اند . ( قول به اشباح در بحث وجود ذهنى از فلسفه ) همين نظريه را بازگو مىسازد . كليهء كسانى كه دربارهء ماهيت علم و ادراك ، چنين نظرياتى دارند ، بايد در جرگهء ايدئاليسم جاى گيرند ، زيرا بازگشت اين تئورىها به اين است كه شناخت حقايق عينى امكان ندارد ، زيرا معلومات انسان از سنخ ماده است و جايگاه مخصوصى را در مغز اشغال مىكند و حال آن كه ادراكات از قلمرو قوانين ماده بيرون هستند ؛ نه زمانى دارند و نه مكانى و قابل تقسيم و تجزيه هم نيستند و از تغيير و تحول نيز در امانند .\r\nالبته اين عقيده تازگى نداشته ، از عهد باستان در كتب فلسفه ذكر شده و از گذشتگان ماديين و گروهى از غير ماديين و برخى از الهيون نيز بازگو گرديده است كه ادراكات ، مولود مغز و يا تصويرى است كه مغز از اشياى خارجى بر مىدارد ؛ ولى امروزه ميان دانشمندان مادى شهرت به‌سزايى كسب كرده و مقبوليت تامى به دست آورده است . حتى بسيارى از دانشمندان طبيعى و اطباى خداپرست هم طبق فرمول‌هاى علمى و قالب‌هاى ذهنى برخاسته از علوم ، همين اعتقاد\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nرا دارند كه ادراكات به‌طور مستقل از ساخته‌هاى سلول‌هاى مغز مىباشد و هر كدام از سلول‌ها معلومات معينى را در خلال اندام خود نگه مىدارند ، در حالى كه از پىآمدهاى اين نظريه غافلند . و البته سنخ بحث‌هاى علمىشان نيز همين نظر را اقتضا مىنمايد . « 1 »\r\nهمان‌گونه كه در گذشته روشن شد هر علمى در دايرهء موضوع خود حركت مىكند و در محدودهء خود به نفى و اثبات مىپردازد ؛ مثلًا علم طب و فيزيولوژى در قلمرو مخصوص و محدود « بدن » و خواص و قانون‌مندىهاى خاص اين ارگانيسم به نفى و اثبات مىپردازد . يك دكتر جراح مىگويد : « من چين و شكنج‌هاى مغز را شكافتم و اثرى از نفس عاقله در آن نيافتم . »\r\nتا اين‌جا صحيح است و تئورهاى طبى جز اين ، اقتضاى چيز ديگرى را ندارد ؛ ولى اگر بگويد : پس روحى وجود ندارد ، اين مطلب خارج از قلمرو علم است ، زيرا هر عاقلى مىداند نيافتن غير از نبودن است ؛ به ويژه با وجدانى بودن معلومات انسان ، نمىتوان با نيافتن ، منكر اين حقيقت روشن شويم . بايد اعتراف كنيم كه وجود ، منحصر در ماده نيست بلكه موجودات مجردى نيز داريم كه فوق مكان هستند ؛ از جملهء آن‌ها معلومات و دانستنىهاى انسان است .\r\nآيا با نديدن معلومات پزشكى در مغز يك انسان مىتوانيم پزشك بودن آن را منكر شويم ؟\r\nپس ناگزير بايد بگوييم معلومات در جايى ديگر نگهدارى مىشوند و آن عبارت است از : روح آدمى ، كه خود نيز مجرد است ؛ ولى فلسفه كه حوزهء وسيعى دارد ، مىتواند به نفى و اثبات علوم اكتفا نكند و با طرح دلايل و اشكالات ، وجود روح را به اثبات برساند و جلو استنتاجات غلط مأخوذ از علوم را بگيرد .\r\nطبيب جراح با ابزارهاى علوم مادى مىتواند فقط از خواص مادى بدن آگاهى پيدا كند و پديده‌هاى مادى را محور نفى و اثبات خود قرار دهد ، نه مطلق وجود را . از نظر علوم طبيعى ، وجود مساوى با ماده است ؛ ولى از نظر فلسفه ، وجود منحصر در پديده‌هاى مادى نيست ، بلكه به‌طور كلى وجود بر سه قسم است : مجرد ، مادى و ذهنى و هر كدام يا بسيطند و يا مركب .\r\nموجودات ذهنى عبارت است از : كليهء ادراكات ، تصويرها ، اعتقادها ، انديشه‌ها كه علم و دانش از سنخ ادراكات ذهنى است و هنگامى كه به مرحلهء تعقل رسيد و كليت پيدا كرد ، مجرد مىشود و از تحت قوانين ماده ، خارج مىگردد .\r\n\r\n\r\n","description":"","footnote":"\r\n( 1 ) . رجوع شود به نكتهء 2 از خاتمهء مقالهء 1\r\n","page_name":" 133 ","page_number":133},
  {"content":"\r\n\r\nو بالأخره دانشمندان مادى امروز روى سه اصل « 1 » زيرين :\r\n1 - در جهان هستى جز ماده چيزى نيست ( ماده مساوى است با وجود ) ؛\r\n2 - ماده در تحول و تكامل ذاتى است . به موجب اين اصل هيچ موجود ثابت و مطلقى در عالم نيست ؛\r\n3 - همهء اجزاى ماده در هم ديگر مؤثرند ؛\r\nمجبور شده‌اند فكر را مولود و زاييدهء ماده گرفته و در همهء خواص و آثار همدوش ماده بشمارند و از اين روى ناچار لباس كليت ، دوام و اطلاق از تن مفاهيم ذهنى كنده شده و خط بطلان به دور منطق قديم ، كه بزم آراى اين مفاهيم بوده ، كشيده شده و منطقى تازه به نام « ديالكتيك » پيدا شده و دست به كار گرديده است .\r\nاما اين كه ناچار شده‌اند لباس كليت را از تن مفاهيم كلى بكنند به خاطر اين است كه هر پديدهء مادى در عالم خارج داراى ويژگىهايى است : مكان خاصى را هم اشغال مىكند و به موجب خصوصيات و دارا بودن مكان معين ، از فرديت و جزئيت برخوردار است و نمىتواند كلى باشد ، زيرا مفهوم كلى نمىتواند وجود خارجى داشته باشد . از قديم گفته‌اند : خارجيت ، مساوى با جزئيت است و مفهوم جزئى نمىتواند از محدودهء خودش بگذرد و مصاديق ديگرى را در بر بگيرد . در صورتى كه بالبداهه مىدانيم جدول ضرب فيثاغورث يك سلسله مفاهيم كلى است و هم‌چنين در هندسه ، رياضيات و علوم طبيعى مفاهيم كلى داريم كه شامل همهء مصاديق مىشوند ، اعم از مصاديق موجود يا مصداق‌هايى كه بعداً وجود پيدا مىكنند ؛ مانند :\r\n« هر مثلث مساوى است با دو زاويهء قائمه » ، « هر فلزى در حرارت انبساط پيدامى كند » ، « هر انسانى داراى خصلت‌هايى است » ، « نور ، روشنى مىبخشد » و « آتش داراى حرارت است » . اين‌ها مفاهيم كلى هستند كه مصداق‌هاى زيادى را شامل مىشوند ؛ اما اين كه دوام را از مفاهيم سلب كرده‌اند با يك مقدّمه ، علت خطاى آنان را روشن مىسازيم :\r\n\r\nدوام در قضايا\r\nدر منطق قديم در مبحث قضايا ، قضيه را از جنبه‌هاى مختلف تقسيماتى مىنمودند و از جمله تقسيم قضيه بود به حسب « جهت » ؛ يعنى كيفيت ارتباط محمول به موضوع و از اين لحاظ ، قضيه\r\n\r\n\r\n","description":"","footnote":"\r\n( 1 ) . اين اصول از مشتركات مكاتب مختلف مادى است\r\n","page_name":" 134 ","page_number":134},
  {"content":"\r\n\r\nاقسام مختلفى پيدامى كرد . شرح همهء اقسام از عهدهء اين مقاله بيرون است و بايد به كتب منطق مراجعه شود ، لكن براى توضيح مطلب بالا مىگوييم : از جمله آن قضايا ، قضيهء « دايمه » است ؛ يعنى آن قضيه‌اى كه در وى حكم شده است به ثبوت محمول از براى موضوع دايماً و ابداً ؛ مثل مواردى كه محمول خاصيت لاينفك موضوع است و قدما براى مثال ، حركت فلك را ذكر مىكردند ؛ اما پيروان صدرالمتألهين كه به حركت جوهرى قائل بودند - چون جسم فلكى را كه موضوع حركت دورى فلك است به همراه همهء اجسام ديگر ، متغير و متحرك به حركت جوهرى ذاتى مىدانستند - از اين رو توضيح مىدادند كه موضوع حركت فلكى ، جسم مطلق آن است نه جسم خاص آن . « 1 »\r\nماترياليسم ديالكتيك مىگويد :\r\nاز منطق جامد ( منطق قديم ) ، اعتقاد به ضرورى و دايمى بودن مفاهيم است كه به نتايج غلط مىرساند ، زيرا هر مفهومى جزئى از طبيعت و تحت تأثير تمام اجزاى ديگر طبيعت است و اجزاى طبيعت دايماً در تغيير و تبديل مىباشند ، پس مفاهيم دايماً در حال تكاپو و تغيير مىباشند ، پس هيچ مفهوم جامدى وجود ندارد .\r\nو نيز مىگويد :\r\nقضايايى كه در ذهن ما پيدا مىشود چون تصوير يكى از ارتباطاتى است كه اجزاى طبيعت با يك‌ديگر دارند و آن ارتباطات ، آن به آن ، در تغيير مىباشند ، پس هيچ قضيهء دايمى وجود ندارد و مخصوصاً اعتقاد به ضرورى و دايمى در منطق جامد ، انسان را به نتايج غلط مىرساند . « 2 » چنان‌كه ملاحظه مىفرماييد خود ماترياليست‌ها بدون آن كه توجه داشته باشند به دايمى بودن بعضى قضايا ( ماده دايماً در حركت است ) معترفند . در منطق قديم نيز بعضى از قضايا را دايمى مىدانستند نه تمام قضايا را .\r\nدكتر ارانى در صفحهء 57 ماترياليسم ديالكتيك مىگويد :\r\nايستادن ، جمود و ثابت ماندن ، نسبى و محدود ، ولى حركت و تغيير ، دايمى و بىحد است .\r\nنهايت اين است كه قدما حركت فلك را مثال مىآوردند و ماديين حركت مطلق ماده را ، تنها اختلاف در بيان مثال است .\r\n\r\n\r\n","description":"","footnote":"\r\n( 1 ) . رجوع شود به : منظومهء منطق سبزوارى ، باب بيان عرض لازم و عرض مفارق\r\n( 2 ) . رجوع شود به : ماترياليسم ديالكتيك ، تقى ارانى ، ص 48 - 46\r\n","page_name":" 135 ","page_number":135},
  {"content":"\r\n\r\nاز اين اشخاص بايد پرسيد : آيا قوانينى كه به عنوان اصول ديالكتيك بيان مىكنيد ؛ مثل اصل نفوذ ضدين و اصل تكاپوى طبيعت ، آيا خود اين اصول را ما به عنوان قضاياى دايمى و هميشگى تلقى كنيم يا به عنوان قضاياى موقتى ؟ اگر دايمى هستند ، پس مدعاى ما ثابت شد و اگر دايمى نيستند ، پس اصول ديالكتيك بر فرض صحت ، صحت موقتى دارد و نمىتواند جهان و تمام طبيعت را ازلًا و ابداً توضيح و تشريح نمايد .\r\nنكته‌اى كه لازم است تذكر داده شود اين است كه دانشمندان ماترياليست آن‌جا كه مىخواهند حقايق دايمى را نفى كنند ، از دو راه وارد مىشوند ( البته خودشان اين دو را با هم مخلوط مىكنند ) : يكى آن كه مىگويند : چون تمام قضاياى ذهنى ، تصويرى از ارتباطات موجود در طبيعت است و آن ارتباطات دايماً در تغيير است ، پس هيچ قضيهء دايمى وجود ندارد - و ما جواب اين مطلب را الآن داديم و گفتيم به اعتراف خود ماترياليست‌ها در طبيعت نيز ( صرف نظر از ماوراء الطبيعه ) قضاياى دايمى وجود دارد - ديگر اين كه مىگويند : هر مفهومى ، جزيى از طبيعت و تحت تأثير تمام اجزاى طبيعت است و همراه ساير اجزا دايماً در تكاپو و تغيير و تحول است ، پس هيچ مفهوم ثابت و جامد وجود ندارد و بنابراين خود تصويرى كه ما از ارتباطات متغير داريم نيز متغير است .\r\nو البته روى اصل اين كه روح هم مادى است و تمام خواص ماده را دارا است ، بايد هم در باب مفاهيم ذهنى اين‌طور قائل شد ؛ ولى اين‌جا اين اشكال پيش مىآيد كه اگر مفاهيم و تصوراتى كه از روابط متغير طبيعت در ذهن پيدا مىشود ؛ مانند خود آن روابط متغير باشند ، پس هيچ قضيه‌اى در دو آن به يك حال در ذهن باقى نيست ، پس ما نسبت به يك لحظهء گذرنده از واقعيت خارجى نمىتوانيم در ذهن خود يك تصور باقى داشته باشيم كه آن تصور ذهنى يا قضيهء در همهء آنات نسبت به حالت آن لحظهء خاص صادق باشد ؛ مثلًا اگر در ذهن ما اين تصور پيدا شد : « زيد فلان روز با عمرو ملاقات نمود » ، يا « ارسطو شاگرد افلاطون بوده است » در آنِ ديگر بايد اين تصوير شكل ديگر به خود بگيرد و رابطه تغيير كند و مثلًا اين‌طور فكر كنيم : ارسطو شاگرد افلاطون نبوده است .\r\nو به عبارت روشن‌تر در واقعيات خارجى هيچ‌گاه ارتباط دو جزء در دو لحظه به يك حال باقى نيست . آيا تصويرى كه ما نسبت به يك لحظهء خاص در ذهن خود داريم ؛ مثل آن كه مىگوييم : « ديروز بعد از پريروز بود » ، يا « زيد در روز جمعه سخن گفت » ، يا « ارسطو شاگرد\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nافلاطون بوده است » ، به يك حال باقى است يا آن نيز متغير است ؟ البته روى اصل مادى بودن روح نمىتوانيد بگوييد باقى است و اگر بگوييد متغير است علاوه بر اين كه خلاف يك امر بديهى است ، پس ما بايد نسبت به تصوراتى كه از حقايق گذشته داريم سلب اعتماد نماييم ، زيرا مىدانيم مفاهيم ذهنى ما خود به خود متغير است و هر لحظه حالت خاصى دارد . و ما بعداً در مقالهء چهار خواهيم گفت اين مطلب يكى از مطالبى است كه ماترياليسم ديالكتيك را وارد جرگهء شكاكان مىنمايد .\r\nبراى آن كه معناى « اطلاق مفاهيم » ، كه منطق به آن قائل بود ، و معناى « نسبيت مفاهيم » ، كه ماترياليسم ديالكتيك به آن قائل است ، روشن شود ، لازم است مقدمهء ذيل تذكر داده شود :\r\n\r\nاطلاق ونسبيت مفاهيم\r\nيكى از مسائل مهمى كه از قديم‌الايام مورد توجه فلاسفه بوده است ، مسئلهء ارزش معلومات و حقيقى بودن آن‌ها است ؛ يعنى آيا اندازهء واقع نمايى علوم ( ادراكات ) از واقعيات چقدر است و آيا ادراكات ما نسبت به اشياى خارجى چه اندازه با وجود خارجى آن‌ها مطابقت دارد ؟ چنان‌كه گفتيم سوفسطاييان و ايدئاليست‌ها هيچ‌گونه ارزشى براى معلومات قائل نيستند ، زيرا بنا به گفتهء آن‌ها در ماوراى ذهن ، واقعيتى وجود ندارد كه ادراكات با آن واقعيت مطابقت بكند يا نكند و اساساً حقيقت و خطا هيچ كدام معنا ندارد .\r\nو اما شكاكان ، هر چند منكر واقعيت‌هاى خارجى نيستند ؛ اما براى علوم و ادراكات ، ارزش قطعى قائل نيستند و مىگويند : ممكن است اشياى خارجى چگونگى خاصى داشته باشند و ما طور ديگرى كه قواى ادراكى ما اقتضا مىكند و متناسب با شرايط زمانى و مكانى است ، ادراك نماييم و ما نمىدانيم معلومات ما حقيقت است يا خطا و ميزانى هم كه بتوان حقيقت را از خطا تشخيص داد ، در دست نيست .\r\nپيرهون « 1 » ( 370 - 280 قبل از ميلاد ) مؤسس مكتب شكاكان ، ده سبب را يادآور شده است و گفته است : اين علل ده گانه ارزش قطعى معلومات را از بين مىبرد .\r\nپس به عقيدهء سوفسطايى ، حقيقتى ( ادراك مطابق با واقع ) در كار نيست و به عقيدهء شكاك نمىدانيم علوم ما حقيقت است يا نيست .\r\n\r\n\r\n","description":"","footnote":"\r\n( 1 )  . 1 . Pyrrhon \r\n","page_name":" 137 ","page_number":137},
  {"content":"\r\n\r\nمسلك‌هاى ديگرى در قرون جديد پيدا شده است و همهء آن‌ها با اختلافات جزئى كه در اين مسئله دارند ، نتيجتاً با مذهب شكاكان ( سپتى سيسم ) يكى مىشود ؛ مانند مسلك انتقادى كانت آلمانى ( گريتى سيسم ) « 1 » و مسلك اصالت عمل ( پراگماتيسم ) « 2 » ويليام جيمز امريكايى . « 3 »\r\n\r\nعقايد جزميون و اقسام آن‌ها\r\nاز اين دو دسته كه بگذريم ( سوفسطاييان و شكاكان ) به كسانى بر مىخوريم كه اصحاب جزم و يقين خوانده مىشوند ؛ يعنى براى معلومات ارزش قطعى قائل هستند ( مىدانم علم و ادراكات با واقع مطابق است ) . اين گروه معتقدند كه اگر فكر با اسلوب منطقى صحيحى راهنمايى بشود ، به حقايق غير قابل ترديدى نايل مىشود كه با واقع مطابقت دارد ، لكن اين گروه نيز دو دسته‌اند :\r\nدستهء اوّل پيروان فلسفهء اولى ( متافيزيك ) كه افلاطون و ارسطو و پيروانشان از يونانيان قديم و همهء فلاسفهء اسلامى و دكارت و لايب نيتس و اسپينوزا و بعضى ديگر از اروپاييان جديد از آن جمله‌اند . اين گروه به حقيقت مطلق قائلند و معتقدند كه واقعيات ( فى الجمله ) همان‌گونه كه هستند در فكر ما جلوه‌گر مىشوند بدون آن كه فكر ما از خود تصرفى بكند و رنگ خاصى به او بدهد و چنان‌كه مىدانيم منطق قديم كه فلسفهء اولى بر آن استوار است و هم‌چنين اصول منطقى كه دكارت تأسيس نموده ، بر اساس دريافتن حقايق مطلقه است . البته بين نظر قدما و نظر دكارت و پيروانش فى الجمله اختلاف است . « 4 »\r\nدستهء دوم نسبيون هستند كه به حقايق نسبى قائلند و بيان عقيدهء اين دسته در مقالهء چهارم خواهد آمد . پيروان ماترياليسم ديالكتيك عقيدهء نسبيون را راجع به نسبيت حقايق مىپذيرند و ما فعلًا در اين مقاله تنها نظر به گفتار پيروان ماترياليسم ديالكتيك داريم .\r\nاين گروه خود را پيرو منطق خاصى كه اصول آن را هگل آلمانى بيان نموده است ، مىدانند . اين گروه مىگويند : محك انسان براى تشخيص حقيقت ، تجربه و عمل است ؛ يعنى هر علمى اگر گواه عملى داشت ، صحيح و اگر نه ، غلط است . دليل بر آن كه علوم طبيعى امروز حقيقت دارد اين است كه در كارخانه‌ها عملًا ضروريات زندگى روزانه را توليد مىكنند و از طرف ديگر\r\n\r\n\r\n","description":"","footnote":"\r\n( 1 )  . 1 . Griticisme \r\n( 2 )  . 2 . Pragmatisme \r\n( 3 ) . در مقالهء چهارم كه مستقلًا از ارزش معلومات بحث خواهد شد ، بيان هر يك از اين مسلك‌ها خواهد آمد\r\n( 4 ) . رجوع شود به : مقدمهء مقالهء 4\r\n","page_name":" 138 ","page_number":138},
  {"content":"\r\n\r\nمىگويند : منشأ علم ، تأثراتى است كه اعصاب ما از خارج پيدا مىكنند به وسيلهء ديدن و شنيدن و غيره ، لكن سلسلهء عصبى ما از خود تأثيرى بر روى اين تأثرات و فرآورده‌هاى حواس مىنمايد و چون ساختمان اعصاب حيوانى با حيوان ديگر يا يك فرد انسان با انسان ديگر فرق مىكند ، قهراً تأثيرات آن‌ها هم با يك‌ديگر اختلاف پيدا مىكند .\r\nپس هر علم و ادراك در عين اين كه حقيقت است ، بستگى خاصى با نوع ساختمان مادى سلسلهء عصبى شخص ادراك كننده دارد و تأثير خاص مغز ادراك كننده دخيل است ، پس حقايق نسبى است ؛ يعنى در عين اين كه حقيقت است با طرز ساختمان مغز هر شخص و شرايط زمانى و مكانى نيز مربوط است .\r\nدكتر ارانى در صفحهء 34 ماترياليسم ديالكتيك مىگويد :\r\nچه‌قدر بىمغز است اگر مكتب‌هاى مخالف ما توقع دارند شناختن ، صورت خارجى پيدا كند و فكر در تأثيرى كه از اشيا گرفته است ، تصرف نكند ؛ بالأخره اين تصرف ، همان شناختن است .\r\nاين‌هايى كه عقب عين حقيقت ، حقيقت مطلق و مفهوم‌هاى پوچ ديگر مىباشند ، مثل اين است كه مىخواهند عمل شناختن مانند عمل هضمى صورت گيرد كه نه مادهء غذايى وارد معده شود و نه معده بر روى مواد غذايى اثر كند .\r\nهمان‌طورى كه ملاحظه مىفرماييد ، به عقيدهء ماترياليست‌ها محسوسات براى فكر مانند مواد غذايى براى معده است و عمل شناختن ، تأثير مادى مخصوصى است كه سلسلهء اعصاب بر روى آن پديده‌هاى محسوس مادى مىنمايد ؛ مانند تأثر خاصى كه معده بر روى مواد غذايى مىنمايد و همان‌طورى كه معده‌ها در عمل هضم با يك‌ديگراختلاف دارند ، سلسلهء اعصاب نيز مختلفند .\r\nو نيز در همان صفحه مىگويد :\r\nنوع ساختمان سلسلهء عصبى به طرز مخصوصى در عمل شناختن مؤثر خواهد بود ، زيرا خود همين تأثير ، شناختن است . ما مىدانيم كه اعصاب انسان و حيوان ديگر به طرز مختلف عمل مىنمايد ؛ بوى معين ، انسان را متنفر ، ولى حيوانى را جلب مىكند ؛ رنگ معين به نظر ديگر ، حال ديگرى را دارد يا اين كه آهنگ معين به گوش يك نفر خوش و به گوش ديگرى نا مطبوع است ؛ درجهء حرارت معين گاه به نظر سرد و گاه گرم جلوه مىكند . خلاصه تأثير ساختمان سلسلهء عصبى را در شناختن مىدانيم ؛ ولى از اين‌جا نبايد نتيجه بگيريم چون نوع عصب در شناختن مؤثر است ،\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nپس عين حقيقت را نمىتوان شناخت ، زيرا چنان‌كه ذكر كرديم مفهوم كلمهء شناختن شامل همين تأثير مخصوص هم هست .\r\nقطع نظر از ساير اشكالاتى كه بر اين گفته‌ها وارد است و در مقالهء چهار مشروحاً گفته خواهد شد ، با اندك توجه روشن مىشود كه موضوع « حقايق نسبى » ، كه ماديون قائلند ، نتيجتاً به مذهب شكاكان منتهى مىشود [ و 
  ] چيز تازه‌اى نيست و آن چيزى كه شكاكان را وادار نموده است كه ارزش قطعى معلومات را نفى كنند ، اختلاف ادراكات موجودات ادراك كننده است .\r\n\r\nنظريهء ماترياليست‌ها دربارهء ادراك\r\nپيرهون ، مؤسس مكتب شكاكان يكى از ده سببى كه براى نفى ارزش يقينى معلومات دليل آورده ، اين است كه اختلاف ادراكات اشخاص مختلف است . اين كه ما ابتداءاً پيروان مكتب ماترياليسم ديالكتيك را جزو اصحاب جزم و يقين شمرديم ، به حسب ادعاى خود آن‌ها بود ، و الا در حقيقت در مقابل مكتب شك ( سپتى سيسم ) و مكتب متافيزيك ، مكتب سومى از لحاظ بيان ارزش معلومات وجود ندارد ؛ يا بايد از اصول متافيزيك پيروى نمود و يا تابع ( سپتى سيسم ) شد .\r\nتفصيل بيش‌تر در مقالهء چهارم خواهد آمد .\r\nدر هر صورت به مقتضاى قواعد ديالكتيك ، ما هيچ‌گاه نمىتوانيم و نخواهيم توانست يك مفهوم كلى يا ثابت و يا مطلق تصور كنيم و يا تصديقى با اين اوصاف داشته باشيم و هر تصور و يا تصديقى كه داشته باشيم ، متغير ، جزئى و نسبى خواهد بود ، زيرا طبق ناموس عليت و معلوليت ، فكر ( هر ادراك ) زاييدهء ماده بوده و نتيجهء جبرى تحولى است كه در مجموعهء پدر و مادرش پيدا شده است ، زيرا ماترياليسم معتقد است كه هر انديشه و ادراكى جزئى از طبيعت و مولود ساير اجزاى طبيعت است . همان‌طورى كه كليهء پديده‌هاى طبيعى در اثر فعل و انفعالات مادى به وجود مىآيند ، مفاهيم ذهنى هم كه از پديده‌هاى مادى محسوب مىشوند در پرتو فعل و انفعالات شيميايى مغز و شىء خارجى پديدار مىگردند و بىگمان ادراك و فكر يك تافتهء جدابافته‌اى نيست كه مولود روح مجرد يا نيروى ديگرى غير از بافته‌هاى مغز و اعصاب باشد و اگر بنا است هر انديشه و فكرى به همراه كاروان طبيعت در تحول باشد ، اصول ماترياليسم نيز از اين قانون مستثنا نخواهد ماند ، زيرا تافتهء جدا بافته‌اى نيست . وانگهى خود همين پديدهء فكرى - كه ادراكات زادهء ماده و ثمرهء جبرى تحول مادهء مغزى و شىء خارجى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاست - دو لحظه در يك حال نمانده و هر لحظه تحولى تازه داشته و مبدل به پديده‌هاى تازه‌ترى يكى پس از ديگرى مىشود . و بالأخره فكر كه زاييدهء دو پديدهء مادى است يك پديدهء سومى است كه نه مساوى با اولى ( جزء مادى خارجى ) مىتواند بشود و نه مساوى با دومى ( جزء مغز ) است ، بلكه يك پديدهء ديگر است با كيفيت ديگر .\r\nسخن ما در همين جملهء آخرى است و فعلًا در سخنان ديگر بحث نكرده و به جاى ديگر موكول مىنماييم . جمله‌اى كه مضمونش اين است : « فكر زاييدهء جزء ماده و جزء مغز بوده و غير از هر دو تا است » ، يك سنتز جديد و تركيب سومى است كه از مادهء شىء خارجى و سلول‌هاى مغزى ساخته و پرداخته شده است كه نه عين مغز است و نه عين شىء خارجى بلكه يك حقيقت سومى است كاملًا جداى از آن دو . آيا اين سخن صريحاً نمىرساند كه خود معلوم ( جزء ماده ) به فكر ما نمىآيد و آنچه مظروف و متعلق فكر ما است ، غير از واقعيت خارج است ، آن‌گاه اين پرسش پيش مىآيد : در صورتى كه واقعيت خارج هيچ‌گاه به فكر وارد نمىشود ، ما از كجا فهميديم كه واقعيت خارج هست و فكر ما زاييدهء آن مىباشد و حال آن كه هر چه را در خارج فرض كنيم فكرى است كه غير از خارج است ، پس آيا نتيجه جز اين به دست مىآيد كه ما هيچ‌گاه راه به خارج نداريم ؛ يعنى علم به خارج نداريم ؛ و اين سخن بعينه سخن ايدئاليست‌ها است كه مىگويند : هر چه هست ، فقط انسان و فكر او است و معيار فقط انسان است . براى آن كه مقصود واضح شود بايد اين مقدّمه را در نظر داشت .\r\n\r\nعلم حضورى و علم حصولى\r\nدر اصطلاح فلسفى ، علم بر دو گونه است : علم حضورى و علم حصولى .\r\nعلم حضورى ، يعنى علمى كه عين واقعيت معلوم پيش عالم ( نفس يا ادراك كنندهء ديگرى ) حاضر است و عالم عاقل شخصيت معلوم را مىيابد ؛ مانند علم نفس و روح به ذات خود و حالات وجدانى و ذهنى خود .\r\nعلم حصولى ، يعنى علمى كه واقعيت معلوم پيش عالم حاضر نيست ، فقط مفهوم و تصويرى از معلوم پيش عالم حاضر است ؛ مثل علم نفس به موجودات خارجى از قبيل زمين ، آسمان ، درخت ، انسان‌هاى ديگر ، اعضاى بدن شخص ادراك كننده .\r\nدر علم حضورى مطابق تعريف بالا علم و معلوم يكى است ؛ يعنى وجود علم عين وجود\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمعلوم است و انكشاف معلوم پيش عالم به واسطهء حضور خود معلوم است در نزد عالم و از اين جهت اين علم را حضورى مىنامند . به خلاف علم حصولى كه واقعيت معلوم غير از واقعيت علم است و انكشاف معلوم پيش عالم به واسطهء مفهوم يا تصورى است كه از وى در پيش خود دارد و به عبارت ديگر به واسطهء حصول صورتى است از معلوم در نزد عالم و از اين جهت اين علم را حصولى مىنامند . تمام اطلاعات ما نسبت به عالم خارج از ذهن ، علم حصولى است . در علم حصولى آن چيزى كه ذهن اولًا و بالذات و بلاواسطه مىيابد ، همان مفاهيم و تصاوير ذهنى است ؛ ولى اين مفاهيم داراى يك خاصيت مخصوصى هستند و آن اين كه آينه و نشان دهندهء خارج مىباشند به‌طورى كه انسان در مرحلهء اوّل خيال مىكند كه بلاواسطه به خارج نايل شده است . در مرحلهء دوم مىگويد : اين مفاهيمى كه من تصور مىكنم : زمين ، آسمان و . . . در خارج وجود دارد . و در مرحلهء سوم مىگويد : منشأ و مبدأ پيدايش تصورات ذهنى ، تأثيرات خارجى است . پس هر چند ذهن در مراحل بعدى درك مىكند كه پيدايش تصورات ذهنى در اثر تأثيرات خارجى است ، بايد ديد چه رابطه‌اى بين مفهوم ذهنى و وجود خارجى است كه پيش از آن كه نوبت به مرحلهء سوم برسد در مرحلهء اوّل - همان‌طور كه گفته شد - مفاهيم خارج را ارائه مىدهند ؟ و در مرحلهء دوم انسان مىگويد : عين همين چيزهايى كه در تصور من است زمين و آسمان ، درخت ، انسان و . . . خارجيت و واقعيت دارند ؟ و بالأخره چه خصوصيتى در علم است كه شخص عالم را به خارج توجه مىدهد ؟\r\nهرچند هر كس اعم از ايدئاليست يا رئاليست تابع هر مسلك و پيرو هر مكتب بوده باشد ، به حسب فطرت خود عملًا براى علم كاشفيت تامه از خارج قائل است و ترديدى ندارد كه عين آنچه در ذهن است واقعيت خارجى دارد نه چيز ديگر و يك نحوه وحدت وعينيت بين ذهن و خارج هست ، « 1 » لكن تشريح فلسفى مطلب يكى از مسائل مهم فلسفه است و مسئلهء ارزش معلومات ، كه در حاشيهء قبل اشاره شد ، از اين مسئله سرچشمه مىگيرد .\r\nچنان‌كه از مطالب گذشته معلوم شد ، ايدئاليست‌ها ( سوفسطاييان ) از آن‌جا كه منكر واقعيت‌هاى خارجى هستند ( به حسب مشرب فلسفى نه به حسب فطرت ) خود را در اين مسئله از قيد هر زحمتى راحت نموده‌اند و سخنى با آنان نيست ؛ اما پيروان ماترياليسم ديالكتيك كه خود را نقطهء مقابل ايدئاليسم معرفى مىكنند ، در اين مسئله نظريه‌هايى را انتخاب نموده‌اند كه\r\n\r\n\r\n","description":"","footnote":"\r\n( 1 ) . براى فهم كامل اين مطلب به مقالهء چهارم رجوع كنيد\r\n","page_name":" 142 ","page_number":142},
  {"content":"\r\n\r\nصد در صد مدعاى ايدئاليست‌ها را تأييد مىنمايد ؛ مىگويند : فكر ( ادراك ) جزئى از طبيعت و مولود ساير اجزاى طبيعت است . همان‌طورى كه ساير اجزاى طبيعت در اثر فعل و انفعالات طبيعى به وجود مىآيند ، مفاهيم و تصورات هم پديده‌هايى است مادى كه در اثر فعل و انفعال خارج و مغز پيدا مىشوند و رابطهء بين اين مفاهيم و خارج جز رابطهء توليدى وجود ندارد .\r\n\r\nپرسش از دانشمندان ديالتيك\r\nاين‌جا اين پرسش پيش مىآيد كه اگر هيچ رابطه‌اى بين علم و معلوم جز رابطهء زايش و توليد وجود ندارد ، پس\r\nاولًا ، معناى واقع نمايى علم يعنى چه ؟\r\nو ثانياً ، هر مفهومى كه در ذهن پيدا شود ( توجه داشته باشيد كه تمام اطلاعات ما نسبت به خارج از طريق همين مفاهيم است ) ؛ مانند انسان ، حيوان ، نبات ، جماد و غيره ، نمىتوان گفت مصداق خارجى دارد ، بلكه همين اندازه مىتوان گفت منشأ خارجى دارد و با توجه به اين كه تمام اطلاعات ما نسبت به خارج به وسيلهء همين مفاهيم است بايد بگوييم هيچ يك از مفاهيمى كه در ذهن ما است واقعيت خارجى ندارد و اين بعينه سخن ايدئاليست‌ها است .\r\nو ثالثاً ، اگر علم بالذات واقع نما نيست ، ما از كجا فهميديم كه واقعيت خارجى هست و اين واقعيت خارجى مولّد و منشأ پيدايش اين مفاهيم و تصاوير است . « 1 »\r\n\r\nپاسخ دانشمندان ديالكتيك\r\nشما با روش متافيزيكى فكر كرده و از طريق ثبات حقايق و معلومات و اعتقاد به روح مجرد سخن مىگوييد و در نتيجه مفاهيم را مطلق گرفته و به خطا مىافتيد ، پس اين كه مىخواهيد نفى علم به خارج مطلق را به گردن ما بگذاريد - نظر به اين كه اساساً خارج مطلق در ظرف علم موجود نيست - ضرر به جايى نمىرساند و ما پيوسته به خارج ، علم نسبى داريم . ما مدعى نيستيم كه حقايق خارجى را ، همان‌گونه كه هستند ، دريافت مىكنيم ، بلكه واقعيت‌هاى عينى\r\n\r\n\r\n","description":"","footnote":"\r\n( 1 ) . اگر خوانندهء محترم دقت كرده باشد مىداند ماترياليسم ديالكتيك در باب ارزش معلومات - كه در حاشيهء پيش شرح داديم - نظريه‌اى را انتخاب كرده است كه به مسلك شكاكان شبيه مىشود و در مسئلهء ( ماهيت علم ) نظريه‌اى را انتخاب كرده است كه منتهى به مسلك سوفسطاييان مىشود . تحقيق مسئلهء ماهيت علم بنابر اصول فلسفهء اولى ( متافيزيك ) در مقالهء چهارم و پنجم خواهد آمد ( م )\r\n","page_name":" 143 ","page_number":143},
  {"content":"\r\n\r\nرا مطابق شرايط زمان و مكان و چگونگى ساختار مغز و اعصابمان مىفهميم ، پس شناخت ما از خارج محدود و نسبى است نه مطلق و به همين دليل ممكن است با عوض شدن شرايط ، فهم ما نيز تغيير پيدا كند .\r\n\r\nپاسخ ما\r\nاولًا ، در اين پاسخ به وجود فكر تصورى و تصديقى مطلق اعتراف نموديد كه خارج مطلق هست و اگر محدوديت زمان و مكان و اعصاب نبود ، بشر مىتوانست واقعيت‌هاى خارجى را ، آن‌چنان‌كه هست ، ادراك نمايد ؛ بنابراين در مقام ثبوت ، خارج مطلق را در بعد تصور و تصديق پذيرفتيد ، زيرا وجود چنين فكرى را در مغز ما قبول كرده و پس از آن صحتش را نفى نموديد ؛ ولى بدين شكل كه‌صحت مطلق را نفى مطلق نموديد و گرنه صحت مطلق با نفى نسبى تقابل و تنافى ندارد .\r\nشما در مقام انتقاد گفتيد كه طرف‌داران متافيزيك چون اشيا را به گونهء ثابت و مطلق مورد مطالعه قرار مىدهند ، گرفتار خطا مىشوند ، پس انديشهء مطلق و خطاى مطلق در ظرف ذهن وجود دارد و به همين دليل شما انديشهء مطلق را به‌طور مطلق نفى مىكنيد ، چون اگر بخواهيد به‌طور نسبى ابطال كنيد كه نسبيت با مطلق تضادى ندارد ، چون معناى نفى نسبى اين است كه تفكرات متافيزيكى به‌طور مطلق و كلى نادرست است ؛ ولى فى الجمله صحيح است ، در صورتى كه مقصود شما اين است كه مطلق انديشى به‌طور مطلق نادرست مىباشد . پس تفكرات مطلق‌گونه در مقام تصور و هم‌چنين نفى اين‌گونه تفكر به‌طور مطلق در مقام تصديق وجود دارد و حوزهء ذهن مىتواند نسبيت و مطلق را در خود جاى دهد و ابطال انديشهء مطلق در مقام تصديق بدون تصور ادراك مطلق امكان‌پذير نيست . پس ماترياليست‌ها در مقام تصور و تصديق به ادراكات مطلق معتقدند ، چنان‌چه به خارج مطلق هم اعتراف دارند ، منتها مىگويند : بشر راهى براى وصول بدان ندارد . پس انديشهء مطلق به صورت اثبات و نفى و در مقام تصور و تصديق وجود دارد و حال آن كه انديشه‌ها جز بازتابى از خارج نيست و از نظر آن‌ها پديده‌هايى است كه مولود مغز و خارج است و هرگز نمىتواند به صورت « مطلق » يافت شود .\r\nثانياً ، اگر دانشمند ديالكتيك ، راستى خارج را تعقل نسبى مىكند ، بايد هم خارج مطلق و هم\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nتعقل مطلق را بپذيرد ، زيرا تعقل نسبى ، تعقلى است كه نسبى است و وصف و موصوف غير هم‌ديگر مىباشند . صفت نسبيت غير از موصوف ( تعقل ) است ؛ بايد نخست تعقل مطلق خارج ، كه موصوف است ، باشد تا صفت نسبى بودن بر آن اطلاق شود و گرنه وصف و موصوف يكى خواهد شد و اين امر ، بر خلاف وجدان و بداهت است . در همهء موارد صفت و موصوف جدا است ؛ هم در ادبيات و هم در متن واقعيت‌ها . هم‌چنين اگر تعقل مطلق در كار باشد ، خارج مطلق نيز هست ، چون تفكر ما در رابطه با خارج بر دو گونه است : مطلق و نسبى .\r\nو از طرفى مفهوم را به صورت ثابت و مطلق مىگوييد نه نسبى و متغير . فولكيه از نظريهء نسبيون دفاع مىكند و مىگويد :\r\nنظريه نسبيت هر چند نوعى از مذهب شك است ؛ ولى مذهب شك مطلق نيست ، زيرا صاحبان اين نظريه قائل نيستند كه ما هيچ چيز را به يقين نمىتوانيم بشناسيم ، بلكه به عكس معتقدند كه از همين ظواهرى كه از جهان مىشناسيم مىتوانيم علمى بسازيم كه اجزاى آن با هم هر چه بهتر ربط و نظم منطقى داشته باشند\r\nالبته اين گروه قائل به جزمند ؛ اما آيا پس از پيدايش حالت يقين مىتوانيم بگوييم جهان خارج همان‌طور كه هست براى ما منعكس است ؟ طرف‌داران نسبيت مىگويند : نه .\r\nدر هر حال اساساً چگونه امر نسبى را بىامر مطلق مىتواند تصور كرد ؟ تا مطلقى در كار نباشد ، نسبيتى را نمىتوان تصور كرد . اين امور از حقايق ذات اضافه هستند ؛ مانند عليت و معلوليت ، علم ، شجاعت ، سخاوت كه بدون عالم و شجاع و انسان سخاوتمند تحقق ندارد ؛ گرچه تصور دارد ؛ ولى تقيد و نسبيت بدون مطلق نمىتوان تصور كرد ؛ مانند خالقيت ، رازقيت ، كه بدون تصور مخلوق و مرزوق قابل تعقل نيست . چنان‌چه خاص بدون عام نيز قابل تعقل نيست ، زيرا نسبيت و خاص از مطلق و عام گرفته مىشود ، چه ، نسبيت به مفهوم فلسفى منهاى مطلق معنا نخواهد داشت ؛ همواره در كنار مفاهيم مطلق مىشود نسبيت را انتزاع كرد .\r\nثالثاً ، ايدئاليسم كه علم به واقعيت خارج را نفى مىكرد ، مرادش همان علم مطلق به واقعيت خارج بود نه علم نسبى ، به همين دليل مىگفت : « هر چه را كه در خارج تصور كنيم فكرى است كه غير از خارج است . » ما گمان داريم كه عين خارج مىباشد ، در صورتى كه ظرف خارج هرگز در حوزهء ذهن ما وارد نمىشود . پس در واقع يك سلسله تصوراتى بيش نيست و انديشه و ادراك غير از واقعيت‌هاى عينى هستند . بنابراين به چه دليل دانشمندان\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nديالكتيك با گروهى كه هم عقيدهء خودشان مىباشند به جنگ برخاسته و سخنانشان را ابطال مىنمايند ، در صورتى كه شناخت نسبى به مفهوم اين كه هر انسانى طبق شرايط ، شناخت او هم دگرگون مىشود .\r\nاين كلام در نهايت با سخن ايدئاليست‌ها مساوى است ، از اين رو ماترياليسم بايد در صف ايدئاليست قرار گرفته و در فهرست آن‌ها ثبت نام كند و همه با هم شناخت جهان را منكر شوند ، حتى بديهىترين مفهوم عليت و معلوليت را نيز نفى كنند ، زيرا وقتى هر كسى طبق اعصابش جهان را بشناسد و در لحظهء بعدى شناختش عوض شود ، پس بايد گفت : اصلًا شناختى وجود ندارد . واعظى مىگفت : پل صراط از مو باريك‌تر و از شمشير تيزتر است ، شنونده‌اى گفت : آقا پس بفرماييد اصلًا پل صراطى نداريم !\r\n\r\nپاسخ مجدد دانشمندان ديالكتيك\r\nواقعيت خارج چون در تحول دايمى است ، ثابت نيست و تغيير عين ذاتش مىباشد و وصف و موصوف در آن يكى است . در واقع شىء خارجى مساوى است با تحول ، چنان‌چه تحول هم با اشياى خارجى ، اتحاد بلكه عينيت دارد . اگر چه به حسب تعبير ، از اين مصداق با مجموع دو مفهوم حكايت مىكنيم و مىگوييم : تخم مرغ تبديل به جوجه شد يا خاك تبديل به گل و گياه گرديد ، در صورتى كه تغيير با تخم مرغ يكى است و تحول عين ذات اشيا است نه صفتى كه بر شىء عارض مىشود ؛ مانند سياهى كه بر جسمى عروض پيدا مىكند . و آن‌گاه متافيزيك دو مفهوم مطلق مىپندارد ؛ ماده و اشيا را مطلق پنداشته و اصل تحول را هم مفهوم مطلق مىشمارد ؛ يعنى واقعيت خارجى را ثابت و مطلق گرفته و طبعاً مفهوم و تغيير را نيز مطلق مىانگارد و حال آن‌كه واقعيت خارجى پيوسته در حال تغيير است و به تبع آن مفاهيم ذهنى نيز متغير هستند .\r\n\r\nپاسخ مجدد ما\r\nتغيير و تحول را در واقعيت « ماده » قبول داريم ، زيرا خارج ، ظرف تحول است ؛ ولى « فكر » اين خاصه را ندارد و همين سخن كه شما مىگوييد : اين مفهوم در پندار شما « مطلق » و « ثابت » است دليل ما است بر مدعاى خودمان ، چون اين مفهوم و قضاوت را كه به صورت يك قضيهء\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nحمليه بيان مىداريد به‌طور ثابت و مطلق مىگوييد : نه متغير و نسبى ، پس به ادراك تصديقى و فكر ثابت و مطلق در ظرف ذهن ما و خودتان معترفيد ، بنابراين ، مفاهيم ذهنى از نظر ثبات و اطلاق از مصاديق خارجى كاملًا جدا هستند ؛ ظرف ذهن ظرف اطلاق و ثبات است ؛ ولى منطقهء خارج ، منطقهء تغيير و تحول و نسبيت است .\r\n\r\nنكتهء 3 :\r\nايدئاليست حقيقى كسى است كه مطلق واقعيات را نفى مىكند كه در معناى نفى مطلق است ، وقتى آن‌ها مطلق واقعيت‌ها را نفى مىكنند ، مقصودشان اين است كه هيچ‌گونه واقعيتى در ظرف خارج وجود ندارد . اين كلام به منزلهء نفى مطلق واقعيت است ؛ يعنى به‌طور كلى هيچ چيزى نيست و هر چه هست خواب و خيالى بيش نيست . هيچ حقيقتى در هيچ شرايطى وجود ندارد . مكان و زمان و شرايط ، همگى خيالات است و حتى انسان و فكر او نيز هيچ در هيچ است و اين گفتار نيز پوچ است . و اينان اگر چه بسيار كم و ناياب و شايد در اين عصر مصداق نداشته باشد ؛ ولى دسته‌اى از قدما را تاريخ با اين مسلك‌ضبط نموده است و در هر حال ايدئاليست ( سوفسطى ) به معناى حقيقى كلمه اينانند ، نه آن‌هايى كه بعضى از حقايق را قبول دارند و برخى را منكرند .\r\nبا اين همه ، ما نمىتوانيم باور كنيم كه انسانى پيدا شود كه داراى خلقت صحيح بوده و مانند ساير افراد انسان كارهاى [ اين 
  ] نوع را انجام دهد و علوم و ادراكات كه در ساير افراد نوع يافت مىشود در وى يافت نشود ؛ بدين معنا كه موقع گرسنگى به فكر غذا نيفتد و به هنگام ترس به فكر فرار نباشد و براى درمان به پزشك مراجعه ننمايد و براى ادامهء حيات و در انديشهء كار و اتخاذ شغل مناسب نباشد ! هر يك از ماها با يك آزمايش دامنه دار هزاران فعل از خود ديده كه از علوم مختلفه به عنوان واقع بينى ( نه به عنوان انديشه ) سرچشمه مىگيرد ؛ مانند پرورش دام و طيور ، هواپيماسازى ، تسخير برق ، فرار از بمباران و كارهاى مخصوص در كارخانه‌هاى صنعتى ، كليهء اعمالى كه از علوم مايه مىگيرد ، به مقتضاى علوم عمل كردن و نسخهء پزشك را انجام دادن . و هر فعل ارادى وى متكى به اراده و هر اراده متكى به علم مىباشد ، زيرا هيچ‌كارى از انسان بدون تصميم و اراده صادر نمىشود . انسان هنگامى براى انجام كارى مصمم مىگردد كه در مورد آن كار علم و اطلاعى داشته باشد ، چرا كه گفته‌اند : « اوّل الفكر آخر العمل » ، آدمى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبدون انديشه و ارزيابى ولو فكر خرافى به عمل دست نمىزند .\r\nو هم‌چنين هر يك از ماها هزاران فرد از نوع خود با هزاران فعل ديده كه همهء آن‌ها را با اراده و علم انجام مىدهد و اين علوم و افكار از خارج سرچشمه مىگيرد و به عبارت ديگر هر انسانى قبل از اين كه عملى را انجام دهد ، اوّل آن را مورد ارزيابى قرار مىدهد ، سود و زيان آن را طبق تجارب شخصى و يا علوم طبيعى مىسنجد ، سپس اراده مىكند و عمل را انجام مىدهد . به قول شاعر :\r\n اوّل فكر آخر آمد در عمل * بِنْيَت عالم چنان دان از ازل \r\nالبته واقع بينى علوم و افكار ، همه به يك نحو نمىباشد - چنان‌كه در مقاله‌هاى بعدى روشن خواهد شد - و از اين‌جا روشن مىشود كه ايدئاليست حقيقى يكى از دو كس خواهد بود :\r\n1 - كسى كه برخى از علوم و افكار نظرى به وى مشتبه شود و در عين حال كه يك سلسله علوم و افكار عملى و نظرى كه براى زندگى روزانه لازم مىباشد در ذهنش محفوظ و منشأ اثر هستند و مطابق آن‌ها زندگى روزمرهء خود را ادامه مىدهد ؛ ولى به واسطهء اختلافات و تناقضات كه در افكار و انظار دانشمندان ديده و يا خطاهايى كه از حواس خود مشاهده كرده ، معلومات محفوظهء خود را به حساب نياورده و از واقع بينى آن‌ها غفلت ورزيده و فقط به اشتباهات و تناقضات مزبور چسبيده و مىگويد : علوم و ادراكات ما از خارج كشف نمىكنند ؛ يعنى به چيزى علم نداريم و تصورات ما واقع نما نيستند ، بلكه خيال محض و باطل صرفند و عقل و انديشه‌ها مانند ساير حواس ما خطاكارند ، ستاره را نقطه‌هاى نورانى مىبينند و زمين را ثابت مىانگارند .\r\n2 - كسى كه بدون پيش آمدن آفت‌هاى ذهنى براى پاره‌اى از مقاصد فاسد و آزادى جستن از مقررات‌و اصول مسلمهء اجتماعى اين مسلك را پيش گرفته است و در همه چيز ترديد و حتى در ترديد نيز ترديد مىكند ، در برابر هر حقيقت روشن و آشكارى مكابره مىنمايد و از اين تقسيم روشن است كه راه گفتگو با اين دو دسته مختلف بوده و هر دسته طريق راهنمايى جداگانه دارد .\r\nاگر با ايدئاليست « مشتبه » مواجه شديم ، بايد با رويهء معتدلى در وى انصاف را به جنب‌وجوش آورده ، بگوييم : مراد از واقع‌بينى اين معنا نيست كه ما هيچ خطا نمىكنيم ؛ ولى اگر هم هيچ راه به واقع نداشته باشيم كارى از پيش نمىرود ، نه چيزى را مىتوان نفى و نه مىتوان\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nاثبات كرد ؛ بايد راه لاادريون را پيش كشيد . با اين اعتقاد ، ايدئاليسم متوقف مىگردد و راه به جايى نمىبرد . بنابراين ، نفى و اثبات حقايق و آراى ديگران عملى است پوچ و اگر دامنهء اين ايده را توسعه بدهيم ، بايد زندگى روزمره را تعطيل كنيم ، موقع خستگى نخوابيم ، از هيچ خطرى فرار نكنيم ، دنبال شغل و مسكن و پوشاك نرويم ، زيرا راهى براى كشف و شناخت نداريم ! پس چرا آن‌ها موقع بيمارى به دكتر مراجعه مىكنند و از متخصص‌ها بهره مىگيرند و با علم به وجود نان و نانوا صبح و شب براى خريد نان به كوچه و خيابان مىروند ، بنابراين در برخورد با چنين فردى ، در به دو امر ، بايد وجدان و انصافش را بيدار كرد و سپس يك سلسله علوم و ادراكات محفوظهء خودش را به خودش ارائه داده و مقدارى هم از انديشه‌هاى غير منظم ( انديشه‌هايى كه به دلخواه خود همه وقت مىتواند بكند ) به پيشش آورده و تفاوت اين دو دسته از انديشه‌ها را عيناً به وى نشان داده تا متذكر شود كه از ته دل به واقع معتقد بوده است .\r\nدر اين صورت وى خواهد ديد كه ،\r\n1 - گاهى گرسنه مىشود و به دنبال آن غذا مىخورد ؛\r\n2 - گاهى تصور غذا خوردن مىكند و ملزم به غذا خوردن نيست ؛\r\n3 - گاهى راستى گرسنه مىشود و انديشهء غذا خوردن اقناعش نمىكند . و در اين سه فرض ، انديشه‌ها و افكار وى يك‌سان نيستند ، بلكه برخى از آن‌ها با واقع تماس دارد و برخى ديگر انديشهء بىپايه‌اى بيش نيست . و به همين ترتيب خواهد ديد كه پيوسته در امتداد جادهء زندگى در پيش پاى خود يك رشته افكار منظم ( قهرى ) و يك رشته افكار غير منظم ( دل به خواه ) دارد و انديشه‌هاى منظم وى با واقع تماس دارند و پيوسته اين انديشه‌ها او را با خارج پيوند مىدهند .\r\nولى اگر با ايدئاليست مكابر رو به رو شويم ، بايد از رويهء عقلايى خودمان استفاده كرده و با وى مانند يك آفت بىجان رفتار كنيم ، زيرا كسى كه علم ندارد ، جماد است ؛ آتش كه مىسوزاند ، بايد خاموش كرد و آب را كه غرق مىنمايد ، بايد خشك و نابود نمود و سنگى كه رهگذر را گرفته باشد ، بايد خرد كرده كنار ريخت و هم‌چنين جانواران كشنده را بايد كشت و حشرات موذى را بايد راند ، زيرا كارى كه با طبع خود مىكنند ناچار جايز مىدانند و اگر چنان‌چه جايز است ، در مورد خودشان نيز جايز است . اين‌گونه افراد بلاى جان خود و بشرند . آنان اگر اين افكار مسموم را به ديگران سرايت بدهند و بخواهند آنان را از زندگى بازدارند و به پوچى بكشانند ، بايد پس از ارائهء منطق با زبان زور جواب آن‌ها داده شود .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nنظريات بعضى از فلاسفه\r\n\r\n1 - هرمس :\r\n« 1 » تواريخ قديم ، جماعتى از حكما و علماى نجوم را نام مىبرد كه به عنوان هرامسه خوانده مىشوند و دورهء آنان را قبل از دورهء يونانيان ضبط مىكند . معروف‌ترين آنان همان است كه هرمس الهرامسه خوانده مىشود و هرگاه هرمس مطلق گفته شود وى مقصود است . در تاريخ الحكما قفطى و محبوب القلوب اشكورى مىنويسد :\r\nهرمس الهرامسه در مصر قبل از طوفان تولد يافته و او همان است كه عبرانيين به نام « اخنوخ » و يونانيين به نام « ارميس » و عرب به نام « ادريس » مىخوانند و همان است كه خداوند به وى نعمت‌هاى سه گانهء ملك ، حكمت و نبوت عطا فرمود .\r\nاز گفتهء مورخين قديم بر مىآيد كه هرمس همان ادريس پيغمبر است كه در كتب آسمانى از وى ياد شده .\r\nاشكورى در محبوب القلوب از تاريخ ابن الجوزى نقل مىكند كه ، هرمس اوّل كسى است كه حكمت و علم نجوم را به الهام الهى استخراج نمود .\r\nو از ابومعشر بلخى نقل مىكند كه ، هرامسه زياد بودند و افضل و اعلم از همه سه تن بودند و هرمس در مصر مسكن داشت و اهرام را او بنا نمود .\r\n\r\n2 - بليناس :\r\n« 2 » بليناس نيز از اقدمين حكما است . كتابى به نام علل بليناس در دست است كه منسوب به وى است . گويند : وى يكى از هرامسه است .\r\nدر اوّل كتاب علل بليناس ترجمهء قسّيس ساخنوس داستان عجيبى كه ضمناً مشتمل بر يك نوع مكاشفه از بليناس است ، از زبان خود بليناس نقل مىكند . در آن‌جا مىگويد :\r\nمن يتيمى بودم از اهل طوانه و چيزى نداشتم . در شهر ما يك مجسمهء سنگى وجود داشت كه بالاى يك ستونى از چوب نصب شده بود و بر آن نوشته شده بود : من هرمس هستم كه خداوند او را به نعمت خود مخصوص داشت ؛ من اين نشانه را آشكارا در اين‌جا قرار دادم و سر آن را پنهان كردم ، براى آن كه به آن سر آگاه نشود مگر حكيمى مانند خودم . بر سينهء آن مجسمه نوشته بود : « هركس ميل دارد به سر خلقت و صنعت طبيعت آگاه شود ، به زير پاى من نگاه كند . »\r\n\r\n\r\n","description":"","footnote":"\r\n( 1 )  . 1 . Hermes \r\n( 2 )  . 2 . Balinas \r\n","page_name":" 150 ","page_number":150},
  {"content":"\r\n\r\nمردم متوجه مقصود حقيقى اين جمله نمىشدند تا آن كه من بزرگ شدم و سنم مقتضى شد و آنچه بر سينهء مجسمه نوشته شده بود خواندم و مقصود را دريافتم . پس زير آن ستون چوبى را كه در زير مجسمه بود ، حفر كردم و در آن‌جا حفرهء تاريكى يافتم كه هيچ نور در آن داخل نمىشد و از طرفى ممكن نبود آتشى براى روشنايى آن‌جا برد ، زيرا باد مخصوصى به شدت مىوزيد و آتش را خاموش مىكرد ، از اين جهت زياد اندوهگين شدم و در اين حال خواب بر من غلبه يافت ، پس ناگاه صورتى كه مانند صورت خودم بود بر من آشكار شد و گفت : برخيز اى بلينوس ! و داخل اين حفرهء زير زمينى شو . من گفتم : آن‌جا تاريك است و رفتن مقدور نيست . پس به من دستور داد كه آتشى را به كيفيت خاصى در داخل يك جسم شفاف قرار دهم تا باد نتواند آن را خاموش كند و ضمناً بتوانم از آن نور استفاده كنم ، پس من بسيار خوشوقت شدم و دانستم كه راه مقصود را دريافتم . پس گفتم : تو كيستى كه چنين منتى بر من نهادى ؟ در پاسخ گفت : من معنا و سر باطن خودت هستم . پس از خواب با خوشوقتى بيدار شدم و طبق دستور عمل كردم . همين كه داخل آن حفرهء تاريك شدم ، مجسمهء مردى را ديدم كه لوحى در دست داشت و كتابى در پيش .\r\nدر آن لوح نوشته بود : « صنعت طبيعت در اين‌جا است . » و در آن كتاب نوشته بود : « اين است سر خلقت . » و من از آن‌جا علم علل اشيا را آموختم و نامم به حكمت مشهور شد .\r\n\r\n3 - فيثاغورث :\r\n« 1 » در قرن ششم قبل از ميلاد تولد يافته و از معاريف حكماى قديم است ، عقيدهء وى در باب اعداد و اين كه عدد ، اصل وجود است و پيدايش همهء امور به وسيلهء تركيب‌هاى عددى است ، معروف است و در كتب فلسفه ذكر مىشود . شيخ الرئيس در شفا شرح مبسوطى از عقيدهء وى نقل مىكند و به پاسخ مىپردازد .\r\nفيثاغورث زمين را كروى و متحرك مىدانسته و مىگفته است كه زمين و همهء سيارات و از آن جمله خورشيد و يك كرهء نامريى ديگر گرد يك كانون آتش كه غير مريى است ، مىچرخند .\r\nوى به مشرق زمين مسافرت كرده و بعضى از آراى خود را از دانشمندان مشرق استفاده نموده و پس از مراجعت از سفر و عودت به وطن به ايتاليا مهاجرت نموده و چون علاوه بر عقايد فلسفى داراى آراى سياسى و اجتماعى و عقايد مذهبى خاصى نيز بوده ، در آن‌جا جمعيتى مركب از زن و مرد تشكيل داد كه از آن جمله زن و سه دختر خودش بودند ؛ ولى موفقيتى حاصل نكرد و در يكى از شورش‌ها و انقلاب‌ها كشته شد .\r\n\r\n\r\n","description":"","footnote":"\r\n( 1 )  . 1 . Pythagoras \r\n","page_name":" 151 ","page_number":151},
  {"content":"\r\n\r\nافلاطون كه مسافرتى به ايتاليا نموده است ، عقايد اشتراكى خود را دربارهء « ثروت » و « زن » از فيثاغورث استفاده نموده و فلسفهء فيثاغورث براى اولين بار به وسيلهء افلاطون در يونان منتشر شد .\r\n\r\n4 - افلاطون :\r\n« 1 » در قرن پنجم قبل از ميلاد سال 427 تولد يافته و در سال 346 قبل از ميلاد درگذشته است . وى از نسل پادشاهان قديم يونان بوده و نسبش از طرف مادر نيز منتهى مىشود به صولون ، حكيم و مقنن معروف يونان .\r\nافلاطون پس از تحصيل علوم مقدماتى و رياضيات و مقدارى فلسفه ، شاگردى سقراط نمود و تا آخر عمرِ سقراط در خدمتش بوده و ارادت كاملى نسبت به وى داشته . مكتب فلسفى افلاطون يكى از معروف‌ترين مكاتب فلسفى دنيا است و محور و عقايد فلسفى افلاطون اعتقاد به مُثُل است .\r\nافلاطون بعد از مرگ سقراط به جهان‌گردى پرداخته ، به مصر و قيروان مسافرت كرده و به ايتاليا رفته ، فلسفهء فيثاغورث را آن‌جا فرا گرفته . افلاطون در فن نويسندگى توانا بوده و عقايد خاصى در سياست و طرز ادارهء اجتماع و تشكيل مدينهء فاضله داشته و معتقد بوده است كه ، ادارهء اجتماعى بايد به وسيلهء حكما باشد . و خودش براى عملى كردن اين منظور به جزيرهء سيسيل مسافرت كرد و لكن نتيجه نگرفت و در آن‌جا وى را گرفته و به عنوان بردگى فروختند تا آن كه يكى از دوستانش پيدا شد و وى را آزاد ساخت و دوبار ديگر به همين منظور مسافرت كرد و نتوانست نتيجه بگيرد . وى آخر كار از عقايد اشتراكى خود صرف نظر نمود و كتاب ديگرى نوشت و بطلان نظريات سابق خود را مدلل ساخت . افلاطون در خارج شهر آتن باغى داشت كه در آن‌جا به تعليم علم و حكمت مىپرداخت و آن باغ « آكادميا » نام داشت و پيروان افلاطون را از اين رو آكادميان مىخوانند .\r\n\r\n5 - افلوطين :\r\n« 2 » سردستهء فلاسفهء معروفى است كه به نام افلاطونيان جديد خوانده مىشوند . وى در سال 205 بعد از ميلاد تولد يافته و در سال 270 ميلادى در گذشته است و مردى عارف و مرتاض بوده است ، به ايران و هند مسافرت كرده است و شايد بسيارى از عقايد عرفانى خويش را از ايران و هند استفاده كرده باشد . گويند : كتاب معروف اثولوجيا ، كه منسوب به ارسطو است ، تأليف افلوطين است .\r\n\r\n\r\n","description":"","footnote":"\r\n( 1 )  . 1 . Platon \r\n( 2 )  . 2 . Plotin \r\n","page_name":" 152 ","page_number":152},
  {"content":"\r\n\r\n\r\nمقالهء سوم : علم و ادراك\r\n\r\n","description":"","footnote":"","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\nعلم و ادراك\r\nسخنى كه در اين مقاله خواهيم راند ، مربوط به علم ( ادراك ) بوده و به منظور كنجكاوى از هويت و سنخ واقعيت وى مىباشد ؛ بدين معنا كه در اين مقاله بحث خواهد شد كه ، آيا ماهيت علم و آگاهىهايى كه به واقعيت‌هاى خارجى داريم ، از سنخ ماده است يا از نوع مجرد ؟ آيا ادراكات از مقولهء اعراض است يا مقولهء جواهر ؟ آيا از نوع كميات است يا كيفيات ؟ اگر از كيفيات است ، آيا محسوس است يا نفسانى و سرانجام آيا روح و خواص روحى مجرد است يا مادى ؟\r\nدر اين مقاله از طريق علم و ادراك ، تجرد روح به ثبوت مىرسد ، چرا كه معلومات و ادراكات ذهنى در سلول‌هاى مغز و عصب نمىگنجد ؛ سلول‌هاى مغز ، تنها وسيلهء ارتباط انسان با معلوماتى است كه با روان انسان وحدت يافته است و خرابى سلول‌هاى مغزى باعث قطع اين ارتباط مىشود .\r\nدر اين مقاله اين مطلب به ثبوت مىرسد كه روح و خواص روحى ، مجرد از ماده هستند و عقيدهء ماديين داير بر اين كه روح و ادراكات روحى از خواص معينهء ماده است ، با توجه به دلايلى كه اظهار مىدارند ، ابطال مىشود .\r\nلازم است يادآورى شود كه علم و ادراكى كه در اين مقاله ماهيت و نحوهء واقعيت وى مورد بحث قرار گرفته است كه آيا از سنخ ماده است يا مجرد از ماده ، اعم است از ادراك حسى و خيالى و عقلى . فرق اين سه نوع ادراك را بيان مىكنيم تا مسائل علم و ادراك را عميق‌تر بفهميم .\r\n\r\nمراتب ادراك\r\nقدما و هم‌چنين متأخرين براى ادراكات انسان از خارج ، سه مرتبه قائل شده‌اند : مرتبهء حس و مرتبهء خيال و مرتبهء تعقل .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nمرتبهء حس : عبارت است از : آن صورى از اشيا كه در حال مواجهه و مقابله و ارتباط مستقيم ذهن با خارج با به كار افتادن يكى از حواس پنج گانه ( يا بيش‌تر ) در ذهن منعكس مىشود ؛ مثلًا وقتى كه انسان چشم‌ها را باز نموده و منظره‌اى را كه در برابرش موجود است تماشا مىكند ، تصويرى از آن منظره در ذهنش پيدا مىشود و آن تصوير همان حالت خاصى است كه انسان حضوراً و وجداناً در خود مشاهده مىكند و آن را « ديدن » مىناميم ، يا آن‌كه در حالى كه شخصى صحبت مىكند و صداى وى به گوشش مىرسد حالت ديگرى را در خود مشاهده مىنمايد كه آن را « شنيدن » مىناميم و . . .\r\nمرتبهء خيال : ادراك حسى پس از آن كه از بين رفت ، اثرى از خود در ذهن باقى مىگذارد و يا به تعبير قدما پس از پيدايش صورت حسى در حاسه ، صورت ديگرى در قوهء ديگرى كه آن را « خيال » يا « حافظه » مىناميم پيدا مىشود و پس از آن كه صورت حسى محو شد ، آن صورت خيالى باقى مىماند و هر وقت انسان بخواهد مىتواند آن صورت را احضار كند و به اصطلاح به اين وسيله آن شىء خارجى را تصور مىكند . صورت خياليه شبيه صورت محسوسه است با اين فرق :\r\nاولًا ، غالباً و در حال عادى ، وضوح و روشنى آن را ندارد ، صورت محسوسه روشن‌تر و واضح‌تر است .\r\nثانياً ، صورت محسوسه ، هميشه با وضع خاص ( نسبت مخصوص با اجزاى مجاور ) و جهت خاص ( در طرف راست يا چپ يا پيش رو يا پشت سر و غيره ) و مكان خاص احساس مىشود ؛ مثلًا انسان هر وقت چيزى را مىبيند او را در جاى معين و در جهت معين و در محيط معين مشاهده مىكند ؛ اما اگر بخواهد همان شىء را كه بارها با اوضاع و جهات مختلف و در جاهاى مختلف ديده تخيل كند مىتواند آن را تنها پيش نظر خود مجسم نمايد بدون آن‌كه آن را در وضع و جهت و مكان خاص ملاحظه نمايد ؛ مثلًا يك شخص را مىتواند در فضاى ذهن تصور كند بدون اين‌كه جهت و مكان معينى را براى او در نظر بگيرد .\r\nثالثاً ، در ادراكات حسى ، تماس ارتباط قواى حاسه با خارج شرط است . در صورتى كه آن ارتباط از بين برود خود به خود ادراك حسى نيز از بين مىرود ؛ بدين معنا كه اندام‌هاى حسى مانند چشم ، گوش و لامسه در ديد و شنيد و لمس شىء خارجى تا زمانى كه تمركز دارند آن چيز محسوس است ؛ به مجرد اين كه اندام‌هاى حسى از كار دست بكشند آن صورت‌هاى محسوس\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nنيز منتفى مىشوند . ارتباط اندام‌هاى حسّى با اشياى خارجى ، شرط اصلى تحقق صورت‌هاى حسى است ؛ اما ادراكات خيالى ذهن احتياجى به [ اندام‌هاى حسى و 
  ] خارج ندارد و لهذا ادراكات حسى ، خارج از اختيار شخص ادراك كننده است ؛ مثلًا در مواقع عادى نمىتواند چهرهء كسى را كه حاضر نيست ، ببيند ، يا آوازش را بشنود ، يا بوى گلى را كه موجود نيست ، استشمام نمايد ؛ اما همهء اين‌ها را با ميل و اراده خود هر گاه بخواهد مىتواند با استمداد از قوهء خيال تصور نمايد .\r\nمرتبهء تعقل : ادراك خيالى - چنان‌كه دانستيم - جزئى است ؛ يعنى بر بيش از يك فرد قابل انطباق نيست ، لكن ذهن انسان پس از ادراك چند صورت جزئى ، قادر است يك معناى كلى بسازد كه قابل انطباق بر افراد كثيره باشد . عمليات ذهنى به اين ترتيب صورت مىگيرد : پس از آن كه چند فرد و مصداق را از يك نوع ادراك نمود ( مانند احمد و زهرا از نوع انسان ) علاوه بر صفات اختصاصى هر يك از افراد ، به پاره‌اى از صفات مشترك نيز نايل مىشود ؛ يعنى يك معنا را كه در يك فرد ديده دو مرتبه متوجه مىشود كه عين همين معنا در فرد دوم نيز هست و همچنين در سوم و چهارم و . . . اين مكرر ديدن يك معنا در افراد مختلف ، ذهن را مستعد مىكند كه از همان معنا يك صورت كلى بسازد كه بر افراد نامحدودى قابل انطباق باشد . اين نحوه از تصور را « تعقل » يا « تصور كلى » مىنامند .\r\nاين سه نحوه ادراك بالوجدان براى انسان وجود دارد و هر كس با علم حضورى آن‌ها را در خود مىيابد . فلاسفهء اسلامى قبل از صدر المتألهين به پيروى از فلاسفهء يونان تنها قوهء عاقله را ، كه مدرك كليات است ، مجرد از ماده مىدانستند ؛ براهينى كه براى تجرد نفس اقامه مىكردند در اطراف قوهء عاقله دور مىزد . صدر المتألهين معتقد شد كه قوهء خيال بلكه همهء قواى باطنى از ماده مجرد هستند و تجرد آن‌ها را نيز از راه عدم تطبيق خواص آن‌ها با خواص عمومى ماده ، كه در اين مقاله شرح آن رفته است ، به اثبات رسانيد .\r\nفلاسفهء اسلامى علاوه بر اين سه قسم ادراك ، به ادراك ديگرى نيز به نام « توهم » يا « ادراك وهمى » قائل شده‌اند و در تعريف آن گفته‌اند : ادراك عقلى و درك كلى اشيا ، اگر با اضافه و نسبت به يك امر محسوس و جزئى لحاظ شود ، ادراك وهمى ناميده مىشود ؛ مثل ادراك كلى « محبت » با توجه به اين كه به شخص خاصى نسبت داده شود .\r\nمرحوم صدرالمتألهين در جلد سوم اسفار صفحهء 360 تحت عنوان « فى انواع الادراكات »\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nبه چهار نوع ادراك حسى ، خيالى ، وهمى و عقلى اشاره مىكند و مىگويد :\r\n« تجريد » لازمهء هر ادراكى است و هركدام از اين چهار نوع ادراك حدى از « تجريد » هستند . ادراك حسى مشروط به سه شرط است :\r\n1 . حضور ماده نزد ابزار ادراك ؛ يعنى موقع لمس و يا مشاهده ، شىء ملموس و مريى در قوهء باصره و لامسه حضور دارد ؛\r\n2 . وجود وضع و هيئت خاص در مدرك ؛ بدين معنا كه شىء محسوس با همان وضع و هيئت خارجى حس مىشود ؛ مثلًا ستاره در آسمان و احمد در مغازه ؛\r\n3 . جزئى بودن متعلق ادراك ؛ مثل فلان چيز شخص خاص است .\r\nادراك خيالى ، شرط اوّل صورت خيالى ، ديگر صورت محسوس مادى وجود ندارد . ادراك وهمى نيز از شرط اوّل و دوم و ادراك عقلى از هر سه شرط مجرد است .\r\nفرق ادراك وهمى وادراك عقلى بالذّات ، فرق دو نوع ادراك نيست ، بلكه فرق اين دو ، بالعرض و به واسطهء امرى خارج از ذات ادراك است و آن « اضافهء » ادراك عقلى به يك امر محسوس و جزئى است . بنابراين ، ادراك وهمى ، ادراك مغايرى نسبت به ادراك عقلى نيست .\r\nپس ادراك بر سه قسم بيش‌تر قابل قسمت نيست : حسى ، خيالى و عقلى . « 1 »\r\nدر مقالهء پيش گفتيم كه سوفسطايى در حقيقت منكر علم به خارج است و دلايلى كه مىآورد به اين مسئله برمى گردد ، به همين دليل مصنف مىفرمايد : علت طرح مباحث علم به جهت تكميل ابطال نظريات سوفيسم است .\r\nو همانا گفتگو در عقايد سفسطه و ايدئاليسم ( مقالهء 2 ) بود كه طرح ابحاث علم مانند هويت علم [ ماهيت علم 
  ] ، اندازهء واقع نمايى علم ، ارزش معلومات ، خطاى علم ، پيدايش كثرت در علوم واختلافات خانوادگى علم را در پى مقالهء دوم ايجاب مىكرد و گرنه اين گفتگو در فلسفه از\r\n\r\n\r\n","description":"","footnote":"\r\n( 1 ) . در مورد چگونگى ساخته شدن مفهوم كلى ، فلاسفهء اسلامى بر دو گروه هستند : بوعلى و پيروان مكتب او - كه در نفس انسان به خلاقيت قائل هستند - مىگويند :\r\nنفس انسان به كمك ادراكات جزئى قدرت پيدا مىكند تا يك صورت كلى بسازد كه بر افراد نامحدودى قابل انطباق باشد ، در حالى كه صدر المتألهين در برخى از سخنان خود ، مسئلهء تعالى و صعود مفهوم را از مرتبهء خيال به مرتبهء عقل پيش مىكشد و مىگويد : همان‌طور كه صورت حسى با ريختن برخى از مشخصات به مقام بالاتر ، كه مقام خيالى و بايگانى است ، صعود مىكند و صورت خيالى ، حالت تعالى به خود مىگيرد ، هم‌چنين صورت خيالى با حذف مشخصات ديگر كه به آن جنبهء جزئيت و تشخص مىدهد به مقام برتر صعود كرده ، حالت تعالى به خود مىگيرد و مفهوم جزئى به صورت كلى درمى آيد و رابطهء اين صورت با صورت پيش ، رابطهء توليدى نيست ، بلكه رابطهء صعود و تعالى است . ر . ك : اسفار ، ج 1 ، ص 319 و تعليقهء صدرالمتألهين بر شفاء ، ص 129\r\n","page_name":" 158 ","page_number":158},
  {"content":"\r\n\r\nنقطه‌نظر سوق برهان از بسيارى از مباحث ؛ مانند مفهوم وجود ، اصالت وساطت وجود يا ماهيت ، وحدت وجود ، تقسيمات وجود ، تشكيك وجود و مقولات نه گانه متأخرتر است .\r\n\r\nتمثيل\r\nبراى شناخت نحوهء واقعيت علم و ادراك و تجرد آن و اين كه معلومات ما داراى خواص عمومى ماده نيست ، علّامه تمثيلى مىآورد ؛ اما پيش از طرح آن ، براى تقريب بيش‌تر اذهان خوانندگان تمثيل زنده‌ترى را ذكر مىكنيم :\r\nاگر نقشهء كامل جغرافياى ايران را در كتاب‌هاى درسى مشاهده كنيد ، در نخستين نگاه با يك سلسله خطوط باريك و نقطه‌هاى كوچك به شكل دايره ، علامت‌گذارى با فاصله‌هاى كوتاه و بلند ، نام استان‌ها ، شهرستان‌ها ، بخش‌ها ، درياها و دشت‌ها مواجه مىشويد ؛ اما اگر عميق‌تر نگاه كنيد واقعيت عينى كشور ايران را به يارى اين نقشه دريافت مىكنيد ؛ فواصل را به شكل كيلومتر مىنگريد . نواحى خشك ، جزاير ، كويرها و جنگل‌ها را با عرض دقيق جغرافيايى و فاصله‌هاى كيلومترى مشخص شده مشاهده مىكنيد ، زيرا با ديدن اين نقشه ، تصويرى در حوزهء ذهن شما به‌وجود مىآيد و بدين وسيله تمام اطلاعات جغرافيايى كشور مفهوم مىگردد به گونه‌اى كه مىتوان طبق اين ترسيم ذهنى با برنامه‌اى از پيش تعيين شده به مسافرت رفت .\r\nاز سوى ديگر اين صورت علمى مانند نقشهء ترسيم شده روى صفحهء كاغذ نيست ، ظرف كرتكس مغز نمىتواند اين همه معلومات را در نقطهء خاكسترى مغز بگنجاند ، در صورتى كه وجود ذهنى در انديشهء جغرافىدان امرى وجدانى و بديهى است . و نيز اين نقشهء ذهنى از سنخ پديده‌هاى مادى نمىتواند باشد ، زيرا با تغيير و تحول سلول‌ها هيچ‌گونه تغييرى در آن ايجاد نمىشود ، چنان‌چه نيازى به مكان هم پيدا نمىكند ، چرا كه با تغيير ظرف ، مظروف به حال خود باقى مىماند . پس مكان مادى ندارد ، چون با تحول مكان ، متحول نمىگردد ، بلكه كانون ادراكات انسان ، روح مجرد است و ظرف مظروف مجرد هرگز تابع قوانين ماده نمىباشد . و به اين دليل است كه كوچكى ، بزرگى ، زمان و مكان در ماهيت علم و ادراك هيچ‌گونه تأثيرى ندارد .\r\nاكنون به شرح تمثيل علّامه مىپردازيم :\r\nفرض كنيد قطعه عكسى را به درازاى 12 سانتى متر و پهناى 8 سانتى متر در دستتان گرفته و\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبه تماشاى وى ، كه مشتمل به يك منظره و بساط يك خانوادهء چند تنى است ، پرداخته‌ايد :\r\nدرياچه‌اى است كه آب زلال وى مانند نقرهء خام روى هم چيده شده و با امواج چين در چين خود ، اهتزاز پرنشاط هوا و وزش نرم نسيم را حكايت مىكند ، پهلوى اين درياچه ، چمنى نغز با درختانى سرسبز كه جسته جسته در گوشه و كنار مرغزار خودنمايى كرده و با جامه‌هاى زيباى خود در رهگذر نسيم بهارى مىيازند « 1 » و مىنازند و مىنوشند و مىپاشند . نماى افقى اين منظره كه در حدود پانزده كيلومتر مىباشد منتهى به كوهستانى است كه قله‌هاى وى مانند دندانه‌هاى شانه صف كشيده و منظره را مانند يك تابلو نقاشى كه در كنار كودكى قرار گيرد در دامنهء خود گسترده و قله‌هاى سربلند وى پشت سر هم صف كشيده و سرگرم تماشا مىباشند ، در يك گوشه اين چمن ، بساطى پهن شده و مردى كه سيماى وى تقريباً چهل سال را نشان مىدهد ، با بچگانى چند كه قراين مهر و عطوفت شهادت مىدهد كه فرزندان خودش مىباشند نشسته و طبقى از سيب در برابر دارند .\r\nدر اين حلقه كه تشكيل يافته ، يكى سرگرم خوردن سيبى است كه در دست دارد و يكى سيب خود را مىبويد و ديگرى با اين كه سيبى در دست گرفته مانند بوتهء گلى به كنار پدر يازيده و بازهم سيب مىخواهد و يكى ، با اين كه محروميتى ندارد ، درصدد است خود را روى طبق انداخته و ديگران را محروم سازد ، كشمكش [ عجيبى 
  ] است !\r\nاين يك نظرى است كه نظر اوّل مىناميم در اين نظر ، واقعيت خارجى اين تصوير را مىبينيم و اين تصوير نشان دهندهء واقعيت عينى است .\r\nدوباره به همين قطعه عكس برگشته و به نظر استقلالى به آن عكس بنگريد ، خواهيد ديد كه يك پارچهء مقواى سفيدى است كه لكه‌هاى سياهى در سطحش قرار گرفته و با اشكال مختلفى برخى نسبتاً بزرگ و برخى نسبتاً كوچك و برخى نسبت به برخى دور يا نزديك يعنى فواصلشان نسبتاً بزرگ يا كوچك مىباشد و بس ؛ به عبارت ديگر اين عكس و تصوير به مثابهء آينه است ؛ يك مرتبه ، صورت خود را در آينه مىبينيم و آينه ، واسطهء نشان دادن صورت ما است و يك مرتبه خود آينه مورد توجه است كه از چه ساخته شده و چگونه است ؟ به تعبير ديگر گاهى تصوير يك منظره « ما به ينظر » است و زمانى « مافيه ينظر » . و اين نظر ديگرى است كه نظر دوم مىناميم .\r\n\r\n\r\n","description":"","footnote":"\r\n( 1 ) . قصد كردن ، بلند شدن ، برداشتن ( فرهنگ دكتر معين )\r\n","page_name":" 160 ","page_number":160},
  {"content":"\r\n\r\nدر اين ديدگاه ، نفس ما تصوير و عكس خارجى را مورد توجه قرار داده ، نه واقعيتى را كه اين صورت نشان دهندهء اوست .\r\nاكنون اگر از شما بپرسند كه آيا اين منظرهء پهناور با همهء خصوصياتى كه توصيف شد ( و البته هر چه بيش‌تر تماشا كرده و تعمق نماييد معلومات تازه‌ترى دستگيرتان خواهد شد ) واقعاً در دست شما بوده و در اين سطح 12 در 8 سانتى متر گنجيده و در وى مىباشد ؟ چه پاسخى خواهيد داد ؟ البته خواهيد گفت : نه ، زيرا هيچ گاه يك منظرهء پانزده كيلومترى با محتويات زياد خود با همهء طول و عرض و عمق و مسافت‌هاى مختلف و خواص جسمى و روحى گوناگونى كه در وى پيدا است ، نمىتواند در يك صفحهء 12 ضرب در 8 بگنجد و هم نمىتوان گفت كه چنين چيزى امكان دارد ، زيرا عدم انطباق بزرگ بر كوچك از خواص عمومى و لاينفك ماده است ، بلكه اين عكس منظره را نشان مىدهد و گرنه روى صفحهء مقوا به جز لكه‌هاى سياه و سفيد چندى كه دوربين عكاسى تهيه كرده ، ديگر چيزى نيست . ببين تفاوت ره از كجا است تا به كجا !\r\nواقعيت منظرهء خارجى در ذهنيت ما قرار دارد و عكس مزبور باعث تداعى آن مىشود .\r\nاصل تصوير در ذهن ما است نه در عكس خارجى كه واقعيتش خارجى است و صورت مقوايى ما را به صورت ذهنى كه در آن منعكس است متوجه مىسازد ، و گرنه حقيقت منظره در ظرف عكس و تصوير نمىگنجد .\r\nعكس ظاهرى ، صورت ذهنى را تداعى مىكند و صورت ذهنى واقعيت خارجى را به ما نشان مىدهد .\r\n\r\nبرگرديم به سوى مقصد اصلى\r\nمشاهده و تجربه به ما اثبات كرده‌اند كه هنگام استعمال حواس و به كار بردن اندام‌هاى حسى در نتيجهء تأثيرى كه واقعيت ماده ( جسم خارجى ) در سلسله اعصاب و مغز ما مىگذارد ، عكس العملى مادى در ما پيدا مىشود كه با به كار انداختن حاسه مانند چشم و گوش و ابزار لمس پيدا شده و با از كار بازداشتن حاسه از ميان مىرود ؛ يعنى به مجرد اين كه چشم بسته شود صورت حسى نيز از ميان مىرود ؛ مانند اين كه با بازكردن چشم و نگاه كردن ، عكس جسم خارجى در چشم افتاده و اعصاب شروع به فعاليت مىكنند و مقارن اين حال ، چيزى را به نام « ادراك » مىيابيم كه با بستن چشم اين حالت در ما پيدا مىشود . هيچ گاه نمىتوانيم بپذيريم كه\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nاين منظرهء پهناور جهان با همهء خصوصيات شگفت‌آورى كه دارد ، با همه خطها و سطح‌ها و جسم‌هاى يك‌پارچه و صاف ( متصل واحد ) كه از وى به ما جلوه مىكند ، در يك پارچهء ماده ناچيز عصبى يا مغزى ، كه اجزاى جدا از هم و متراكم كه بالأخره از مجموع بدن ما كوچك‌تر است ، گنجيده و جاى گرفته باشد ؛ به عبارت ديگر بر ماده ، خواصى حكومت مىكند كه قابل انطباق بر علم و ادراك نيست ، كه در ذيل بدان اشاره مىكنيم :\r\n\r\nيكم : عدم انطباق كوچك بر بزرگ\r\nخاصيت اجسام اين است كه بزرگ و كوچك دارند و جسم بزرگ‌تر بر جسم كوچك‌تر قابل انطباق نيست ؛ مثلًا نمىتوانيم فرش 3 * 4 را بر يك مساحت دو مترى منطبق كنيم ؛ ولى در ذهن خود مىتوانيم اشياى بزرگى را تصور كنيم ؛ در حالى كه اگر مغز ، درك كنندهء واقعى بود محال بود كه ما تصوير بزرگى را بتوانيم روى مغز كوچكمان بيندازيم ؛ مثلًا اگر در تصوير روى مقوا دقت كنيم مىبينيم كه منظرهء بزرگى را در روى مقوايى به قطع 12 * 8 سانتى متر انداخته‌اند ؛ ولى آن تصاوير هم كوچك شده‌اند تا توانسته‌اند روى اين قطعه مقوا جاى بگيرند و اگر مقوا داراى ادراك و احساس مىبود و مىتوانست احساس كند ، آن تصاوير را به همان كوچكى كه در عكس هست ، ادراك مىكرد ، در حالى كه ما تصاوير اشياى بزرگ را كه با عدسىهاى چشمى كوچك شده و به همان كوچكى روى مغز ما افتاده است بزرگ مىبينيم و مثلًا مىگوييم : اين منظره از يك باغ 15 كيلومتر مربعى است ، در حالى كه تصوير اين منظره در مغز ما بسيار كوچك خواهد بود .\r\n« ذهن ما اين تصور كوچك را با كمك لامسه و قرار دادن مبدأ مقايسه ، بزرگ مىكند ؛ ولى بعد از بزرگ كردن اين تصوير ، ديگر معنا ندارد كه منظرهء پانزده كيلومترى در روى يك ماده كوچك مغز قرار گيرد . » « 1 » « صحبت ما اين است كه اين تصوير كوچك را كه بزرگش مىكنيم ظرف اين بزرگى كجا است ؟ آن شىءِ بزرگ با وصف بزرگى در فيلم نيست ، اين نيرويى است كه ما داريم و با آن از كوچك به بزرگ منتقل مىشويم و از كوچك ، بزرگ مىسازيم ؛ حالا ظرف اين بزرگى كه ساخته شده است ، كجا است ؟ » « 2 »\r\n\r\n\r\n","description":"","footnote":"\r\n( 1 ) . عطاء اللَّه كريمى ، شناخت ، ص 68\r\n( 2 ) . حسينعلى منتظرى ، درسهائى از نهج البلاغه ، ص 96\r\n","page_name":" 162 ","page_number":162},
  {"content":"\r\n\r\n« اهميت مطلب ، كه بايد به آن كاملًا دقت شود ، در همين است كه ما اين منظره را به پهناى پانزده كيلومتر درك مىكنيم ، در حالى كه اگر ذهن ما مادى بود ، اندازه و ابعاد جسمانى ما هرگز نمىتوانست منظرهء پانزده كيلومترى را بر خود منطبق نمايد . » « 1 » مغز ما چون فيلم است كه موجودات خارجى در آن منعكس شده ، ولى ادراك كنندهء مغز نيست ، بلكه ما هستيم كه ادراك مىكنيم .\r\n\r\nدوم : اصل تحول ماده و عدم تغيير ادراكات\r\nاز خواص ديگر ماده ، تغيير و تحول دايمى آن است . در اين‌جا لازم است بررسى كنيم كه آيا تصورات و مفاهيم ذهنى ما نيز در حال تغيير و تحولند ؟\r\nانسان به قوه‌اى به نام « حافظه » مجهز است كه اصلًا و اساساً كار اين قوه ، ثابت نگه داشتن مفاهيم است ؛ مثلًا انسان تصورى از كودكى خويش دارد و اين تصور هم اكنون در ذهن او باقى و ثابت است ، در حالى كه خودش رشد كرده و يك لحظه ثابت نبوده است . حتى مغز وى نيز - كه بعضى آن را ادراك كننده دانسته‌اند نه وسيلهء درك - اگر نگوييم حركت جوهرى و ذاتى كرده است ، آنچه مسلم است در سوخت و ساز و تبديل و تحول اجزا سهيم بوده است ؛ با وجود اين ، تصورات ما ثابت است . بنابراين در ذهن ما تصوير اشيا به‌طور ثابت و بدون تغيير باقى مىماند . براى روشن شدن مطلب به اين مثال توجه كنيد :\r\nسيبى از حالت سبزى دايماً در حال سرخ شدن است ، وقتى سرخ شد ديگر معنا ندارد سبز هم باشد ، بلكه سبز بودن را رها مىكند تا سرخ شود ؛ ولى در همين لحظه كه سيب سرخ شده است ، ذهن از لحظهء سبز بودنش تصويرى دارد و اين تصوير را حتى بعد از چيده شدن و به بازار عرضه كردن و فرضاً پلاسيده شدن نيز دارد و هميشه خواهد داشت . اين مثال ، روشن مىكند تصاويرى كه ذهن از اشيا مىگيرد ثابت و بدون تغيير است ، در حالى كه خود اشياى مادى در حال تغيير و حركت هستند . به دليل همان ثبات و عدم دگرگونى مفاهيم ذهنى است كه مثلًا چهره يا گفتهء كسى بعد از سال‌هاى متمادى هنوز در ذهن ما باقى است ، اگر چه چهره يا گفتهء مورد نظر در عالم خارج موجود نيست .\r\n\r\n\r\n","description":"","footnote":"\r\n( 1 ) . عطاء اللَّه كريمى ، شناخت ، ص 68\r\n","page_name":" 163 ","page_number":163},
  {"content":"\r\n\r\n« از مطالب فوق اين نتيجه گرفته مىشود كه چون تصاوير و مفاهيم ذهنى ما ثابت هستند و ماده هيچ گاه ثابت نيست ، بنابراين ، تصورات و مفاهيم ذهنى ما مادى نيستند . » « 1 »\r\nاز طرف ديگر ، هنگامى كه دو صورت ادراكى را با هم مقايسه مىكنيم تا اتحاد يا تغاير آن‌ها را بفهميم ، بايد آن دو صورت را در كنار هم قرار دهيم . حال اگر در هر كدام از اين دو ادراك ، انعكاس يا اثرى در مغز ما باشد ، هر كدام از دو جزءِ مغز ، كه محل اين صورت‌ها است ، تنها صورت منعكس شده در خودش را درك مىكند ، چنان‌كه هر يك از دو دست ما حرارت موجود در خود را احساس مىكند « 2 » و خبرى از ادراك ديگرى نخواهد داشت . پس بايد ادراك سومى داشته باشيم كه هر دو صورت را با هم نشان دهد و از هر دو آگاه باشد تا بتواند آن‌ها را از يك‌ديگر مجزا سازد اگر اين ادراك هم بخواهد در جزئى از مغز منعكس شود ، همان اشكال عيناً تكرار مىشود و به عبارت ديگر هيچ عضو مادى يا جزئى از آن ، نمىتواند صورت منعكس شده در جزء ديگر را درك كند و در نتيجه ، مقايسه‌اى انجام نخواهد گرفت ، در حالى كه ما عيناً چنين مقايسه‌اى را در ذهن خود مىيابيم . پس دست كم ، ذهنى كه دو ادراك مقايسه شده را درك مىكند و حكم به وحدت يا تباين آن‌ها مىدهد و هم‌چنين ادراك هم‌سانى يا ناهم‌سانى آن‌ها مىنمايد ، مادى نخواهد بود . » « 3 »\r\n\r\nسوم : انقسام ناپذيرى\r\nيكى از قوانين عمومى حاكم بر ماده ، قسمت پذيرى است . بىشك ماده قابل تجزيه و تركيب و تقسيم است ؛ ولى معلومات و ادراكات ، قسمت‌پذير نيستند . آيا اگر مغز را به‌طور افقى دو نيم كنيم ، همهء معلومات ما نيز نصف خواهد شد ؟ فى المثل : « يكى از معلومات تاريخى ما اين است كه « ارسطو شاگرد افلاطون است » پس از تقسيم مىشود :\r\n\" ارسطو شاگرد \" . . . نيم ديگر كه جملهء \" افلاطون است \" بايد در مقام تقسيم در قسمت ديگر مغز قرار گيرد . بىترديد اين نظريه بر خلاف وجدان عمومى و علم است » « 4 » بنابراين ، عدم قسمت‌پذيرى ادراكات و معلومات ما ، دليل ديگرى بر غير مادى بودن آن‌ها است .\r\n\r\n\r\n","description":"","footnote":"\r\n( 1 ) . همان ، ص 67\r\n( 2 ) . توجه داشته باشيد كه اين بيان ، مبتنى بر دقت علمى نيست و فقط براى نزديك كردن مطلب به ذهن آورده شده است\r\n( 3 ) . محمد تقى مصباح ، پاسدارى از سنگرهاى ايدئولوژيك ، ص 81\r\n( 4 ) . محمد باقر شريعتى سبزوارى ، معاد از ديدگاه وحى و فلسفه ، ص 51\r\n","page_name":" 164 ","page_number":164},
  {"content":"\r\n\r\nافراد عادى چنين مىپندارند كه وقتى چشم بر روى جهان باز مىشود اشياى ديدنى را در جاى خود و با تمام خصوصيات واقعىشان درك مىكند ؛ ولى اين يك قضاوت سطحى است كه صرف‌نظر از موشكافىهاى فلسفى ، از نظر علوم فيزيك و فيزيولوژى كاملًا نادرست است ، زيرا عمل ديدن بدين صورت انجام مىگيرد كه ، در اثر انعكاس نور از شىء مريى در عدسى چشم ، عكسى از آن دستگاه بينايى منعكس مىشود و با فعل و انفعالات فيزيكى ، شيميايى و فيزيولوژيكى ، اثر آن به وسيلهء عصب بينايى به مغز منتقل مىگردد . بنابراين ، عمل ديدن روى شىء مريى و در جايى كه آن واقع شده ، انجام نمىشود و در نتيجه خود آن شىء خارجى مورد ادراك قرار نمىگيرد ، بلكه تصويرى از آن در دستگاه عدسى چشم پيدا مىشود .\r\nاز طرفى ديگر ، صورتى كه در دستگاه بينايى منعكس مىشود دو بعدى و عيناً مانند عكسى است كه در آينه يا روى كاغذ نقش مىبندد و از اين رو حجم اشيا ديده نمىشود . به علاوه ، عكس مذكور طبق ساختمان خاص دستگاه بينايى خيلى كوچك‌تر از شىء خارجى است و اندازهء واقعى آ ن را نشان نمىدهد .\r\nو از طرف ديگر ، اختلافاتى كه در هنگام به كار انداختن حواس ( خطاى حواس ) در محسوسات مىبينيم نخواهد گذاشت كه بگوييم : واقعيت جهان مادىِ خارج از خودمان را در جاى خودش ادراك نموده و [ به آن 
  ] نايل مىشويم . ما ستارگان را به صورت نقطه‌هاى كوچك و نورانى ، خورشيد را بزرگ‌تر ، شوره زارها را چشمه سار و آتش گردان را دايره مىبينيم ، دستى را كه در آب داغ بوده اگر بلافاصله در آب ولرم فرو ببريم ، آن آب را سرد و به عكس اگر دستمان را از آب يخ برداريم و در آب ولرم بگذاريم ، آن را گرم احساس خواهيم كرد و . . . در صورتى كه خطا است . پس از اين ادراكى نه در مادهء ما جايگزين است و نه در مادهء خارج از ما .\r\n\r\nخلاصهء بيان\r\nچون صورت ادراكى ما خواص عمومى ماده از قبيل انقسام ، تغيير و تحول و عدم انطباق كوچك و بزرگ را ندارد ، مادى نيست ، بلكه مانند خود روح ، يك حقيقت مجرد و برهنه از خواص ماده است . ادراك نيز از مواليد روح مىباشد ، گرچه منشأ مادى دارد ؛ يعنى روح از طريق حضور صورت‌هاى حسى ، صورت‌هاى عقلى را مىسازد .\r\nماديين براى اثبات مادى بودن روح و امور روحى ، ( و يا فقط به منظور خلط مبحث و\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمرعوب كردن طرف ) موضوعاتى را از علوم مختلف : فيزيك ، فيزيولوژى ، روان‌شناسى و غيره پيش مىكشند كه ارتباطى به مدعا ندارد و چنين وانمود مىكنند كه اين مطالب دليل قاطع بر مادى بودن روح و خواص روحى است .\r\nماركس مىگويد : « به هيج وجه نمىتوان فكر را از مادهء مفكر جدا دانست ، زيرا همين ماده ، جوهر كليهء تغيرات است . » « 1 »\r\nانگلس مىگويد « شعور و فكر ما به هر اندازه ، در سطح بالايى قرار گرفته باشد جز نتيجهء يك عضو مادى ، كه مغز باشد ، نيست و هر چه انسان را به حركت و فعاليت وا مىدارد ، به‌طور قطع از مغز عبور مىكند ، حتى فكر خوردن و آشاميدن كه از راه احساس گرسنگى يا تشنگى درك مىشود نيز به مغز مربوط است ، زيرا كليهء آن‌ها احساساتى هستند كه در مغز قابل ادراك هستند و به لفظى ديگر واكنش از جهان خارج هستند كه در مغز انسان وارد گشته و به صورت احساسات و فكر و محركات و اراده‌ها تجلى مىكنند . » « 2 »\r\nژرژ پوليستر مىنويسد : « علوم طبيعى اين حقيقت را روشن مىكنند كه نقص تكاملى مغز انسان بزرگ‌ترين مانع در راه تكامل شعور و فكر او است و اين چنين نقصى را بلاهت و كند ذهنى مىگويند . بنابراين ، فكر نتيجهء كامل تاريخى طبيعت است كه در مرحله‌اى بسيار عالى از كمال قرار داشته و در كليهء انواع جان‌داران در اندام‌هاى حسى و دستگاه عصبى و به ويژه در كامل‌ترين بخش مركزى آن ، يعنى مغز ، كه بر تمام اندام‌هاى عضوى حاكم است ، وجود دارد . » « 3 »\r\nدكتر تقى ارانى در جزوهء بشر از نظر مادى مىگويد : « موقع فكر كردن تغييرات مادى در سطح دماغ بيش‌تر مىشود ، خون متوجه دماغ مىگردد ، مغز بيش‌تر غذا را مىگيرد و بيش‌تر مواد فسفرى پس مىدهد به‌طورى كه در ادرار شخص فكر كننده مقدار اين ماده بيش‌تر مىشود .\r\nموقع خواب كه مغز كار زياد انجام نمىدهد كم‌تر غذا مىگيرد ، اين خود دليلى بر مادى بودن آثار فكرى است . »\r\nبراى روشن شدن نقاط ضعف نظريهء ماديون بايد توجه داشت كه ، بحث پيرامون\r\n\r\n\r\n","description":"","footnote":"\r\n( 1 ) . ماديت ديالكتيكى و ماديت تاريخى ، ترجمهء عربى ، ص 19\r\n( 2 ) . لودويك فوير باخ ، ترجمهء عربى ، ص 64\r\n( 3 ) . الماديه و المثالية فى الفلسفه ، ص 64\r\n","page_name":" 166 ","page_number":166},
  {"content":"\r\n\r\n« مسئلهء ادراك » در دو سطح مختلف انجام مىگيرد و هر سطحى روشى ويژه‌اى دارد : يكى سطح علمى و ديگرى سطح فلسفى .\r\nدر سطح علمى ، كيفيت پيدايش ادراك در انسان و روابط اين پديده يا پديده‌هاى ديگر بررسى مىشود ؛ كيفيت و ارتباطى كه به وسيلهء آزمايش‌هاى گوناگون قابل بررسى است .\r\nبرعكس در سطح فلسفى ، حقيقت و كنه ادراك با مفاهيم عقلى و متافيزيكى مورد پژوهش قرار مىگيرد .\r\nدر مورد ادراك ، گاهى بحث دربارهء اين است كه انواع ادراكات ما به چه صورت و تحت چه عواملى بيرونى و درونى و بر پايهء چه قوانين علمى به وجود مىآيد ؟ بديهى است در اين سطح بايد از علوم مورد نظر استفاده كرد و بدون شك پيشرفت فيزيك ، شيمى ، فيزيولوژى و روان‌شناسى به شناخت شرايط ادراك و فعل و انفعالاتى كه در جريان تحقق آن روى مىدهد ، كمك‌هاى فراوانى كرده است ؛ ولى دست‌آوردهاى علوم هيچ‌گاه كمكى به شناخت حقيقت ادراك در سطح فلسفى نكرده و نخواهد كرد و چنان‌كه قبلًا گفته شد مسائل فلسفى را فقط با روش تعقلى و با تحليلات و كاوش‌هاى ذهنى مىتوان حل كرد ؛ يعنى پس از آن كه علم فيزيك و شيمى ، كيفيت انعكاس نور و انتقال امواج صوتى را در مورد ديدن و شنيدن ، و تجزيه و تركيب مواد را در مورد بوييدن و چشيدن نشان داد و علم فيزيولوژى ، كيفيت كار اندام‌هاى حسى و نقل و انتقال تأثرات عصبى را به وسيلهء سلسلهء اعصاب و مغز روشن كرد و روان‌شناسى ، مكانيسم ذهن وحافظه و تداعى معانى را تشريح كرد ، بعد از همهء اين روشنگرىها ، ابهامى كه در زمينهء فلسفى پيرامون حقيقت ادراك ، وجود داشت كه آيا پديده‌اى است مادى يا مجرد ، هم‌چنان باقى خواهد ماند ، زيرا چنين فرضى كه وراى فعل و انفعال مادى ، يك موجود مجردى به نام « روح » وجود داشته باشد و « ادراك » به عنوان « فعلى » كه از او صادر مىشود يا « انفعالى » كه در او پديد مىآيد تفسير شود ، با هيچ يك از تفسيرهاى علمى و تجربى ادراك ، منافات ندارد و اثبات يا نفى چنين موجودى ، محتاج دليل ديگرى است .\r\nمتأسفانه ماركسيست‌ها ، همواره مسائل علمى و فلسفى را از روى نادانى يا عوام‌فريبى با هم خلط مىكنند و چنين وانمود مىكنند كه مىخواهند آراى فلسفى خود را به كمك مطالب علمى اثبات نمايند . به همين دليل فلسفهء ماترياليسم ديالتيك را « فلسفهء علمى » مىنامند و\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nادعا مىكنند كه مخالفين ايشان از حقايق علمى غافل بوده‌اند و يا رابطهء آن‌ها را با مسائل فلسفى مخصوصاً شكل ديالكتيكى آن‌ها درك نكرده‌اند ، در صورتى كه چه بسا آنان ( مخالفين ماركسيسم ) به مسائل علمى آشناتر بوده‌اند و در زمينهء فلسفى هم دست كم آن قدر آگاهى داشته‌اند كه بتوانند مرز علم و فلسفه را بازشناسند و بفهمند كه مسائل فلسفى را تنها با دست‌آوردهاى علمى نمىتوان حل كرد . « 1 » لهذا لازم است با ذكر چند مقدّمه ، ذهن خوانندگان محترم را به اصل مطلب توجه دهيم :\r\n1 . هر كسى بالبداهه و حضوراً به وجود يك سلسله امور ذهنى كه آن‌ها را علوم و ادراكات مىنامند ، اذعان دارد . وجود اين امور بر انسان از وجود عالم خارج روشن‌تر است ، زيرا اگر كسى فرضاً پيدا شود ( مانند ايدئاليست‌ها ) كه در وجود جهان خارج ترديد كند و ادراكات خود را يكسره باطل . يعنى غير مطابق با واقع بداند ، در وجودِ خود اين ادراكات نمىتواند ترديد كند . پس وجودِ يك سلسله امور ذهنى كه هر انسانى حضوراً به آن‌ها آگاه است ، بديهى است و احتياجى به دليل علمى يا فلسفى ندارد .\r\n2 . كاوش‌هاى دانشمندان از قديم و جديد ثابت كرده است كه يك سلسله عوامل مادى خاصى كه در خارج از ظرف ذهن موجود است ، با وضع و كيفيت مخصوص در پيدايش ادراكات حسى دخيل است . كيفيت و چگونگى اين عوامل همواره در علوم طبيعى مطرح بوده و دانشمندان هر يك به نوبهء خود نظرياتى داشته‌اند .\r\nدر فيزيك جديد نيز مباحثى راجع به نور و صوت و غيره و اين كه امواج « 2 » در چه حال و چگونه به چشم وارد شده و اعصاب چشم را متأثر مىسازند و يا امواج صورتى در چه حال و تحت چه شرايطى اعصاب گوش را متأثر مىسازند ، مطرح مىشود .\r\nايضاً كاوش‌هاى دانشمندان ثابت كرده كه سلسلهء اعصاب انسان و حيوان مانند ساير اعضاى بدن ، وظيفهء خاصى داشته و اعمال ويژه‌اى را انجام مىدهد ؛ از عوامل خارجى متأثر شده و عكس العمل‌هايى از خود نشان مىدهند . بيان و توضيح فعاليت‌هاى عصبى به عهدهء علم فيزيولوژى ( وظايف الاعضاء ) مىباشد . اين دو مطلب ( انجام يافتن يك سلسله عوامل خارجى\r\n\r\n\r\n","description":"","footnote":"\r\n( 1 ) . اقتباس از : محمد تقى مصباح يزدى ، پاسدارى از سنگرهاى ايدئولوژيك ، ص 53\r\n( 2 ) . آزمايش‌هاى ميكلسن (  neselekiM  ) ضربهء كارى بر نظريهء « اتر » وارد ساخت و چنين مادهء سيالى كه صفات خدايى پيدا كرده بود ، از ميان رفت . فيزيك‌دانان قديم « اتر » را واسطهء انتقال نور و حرارت مىدانستند\r\n","page_name":" 168 ","page_number":168},
  {"content":"\r\n\r\nدر خارج و انجام يافتن فعاليت‌هاى عصبى ) مورد تسليم و قبول قاطبهء دانشمندان « رئاليست » مىباشد كه به دنياى خارجى ايمان دارند ، چه روحى و چه مادى . اختلاف روحيون با ماديون در مطلب ديگرى است كه ذيلًا گفته خواهد شد . اين نكته نيز ناگفته نماندكه هيچ كس به انجام يافتن فعاليت‌هاى عصبى در مغز خودش حضوراً آگاه نيست ، بلكه اطلاعاتى كه هر كس در اين باب دارد ، در اثر كشفيات علمى دانشمندان است . اساس اختلاف در اين مطلب است كه دانشمندان روحى از راه عدم انطباق امور روحى بر خواص عمومى ماده اثبات مىكنند كه امور روحى - همان‌ها كه حضوراً به آن‌ها آگاه هستيم - مادى نيست . پس نمىتواند بر فعاليت‌هاى عصبى منطبق شود . پس فعاليت‌هاى عصبى مقدمهء پيدايش يك سلسله امور غير مادى است نه عين آن‌ها ؛ اما دانشمندان مادى به جاى آن كه به اصل مطلب توجه كنند و ثابت كنند كه آنچه ما درك مىكنيم عين همين فعاليت‌هاى عصبى است ، از مطلب خارج شده ، از كتب فيزيك يا فيزيولوژى يا روان‌شناسى جديد ( كه مطابق اسلوب ويژهء خود [ يعنى مشاهده و تجربه 
  ] موضوع ماهيت و چگونگى امور روحى را از بحث خارج مىكند ) مطالبى را ذكر مىكنند كه ربطى به مدعاى فلاسفه ندارد و مثل اين كه پيش خود گمان مىكنند كه كسانى كه روح و امور روحى را مجرد مىدانند ، از اين مطالب آگاهى نداشته و اگر آگاهى پيدا كنند داعى براى عقيده به تجرد روح نخواهند داشت ، در حالى كه الهيون از كاوش‌هاى علم مطلعند ؛ ولى ادراكات را مادى نمىدانند .\r\n3 . امور روحى و نفسانى نيز مانند همهء امور جهان ، تابع اصول و قواعد و قوانين معينى است و رابطهء عليت و معلوليت بين خود آن‌ها يا بين هر يك از آن‌ها و مواد بدنى يا عوامل خارجى برقرار است .\r\nروان‌شناسى جديد مطابق اسلوب ويژهء خود ( مشاهده و تجربه ) همين اصول و قوانين را بيان مىكند . دانشمندان و فلاسفهء روحى هيچ گاه ادعا نكرده‌اند كه روح و امور روحى از قيد هرگونه اصل و قانونى آزاد است و تابع هيچ قاعدهء علمى نيست ، تنها چيزى كه اثبات كرده‌اند اين است كه روح و امور روحى خاصيت‌هاى مخصوص ماده را ندارند و قوانين مادى بر آن‌ها حكومت نمىكند . على هذا نسبت‌هايى كه بعضى از ماديون دانسته يا ندانسته به دانشمندان روحى مىدهند ، به كلى بىاساس است .\r\nدكتر ارانى در كتاب پسيكولوژى صفحهء 6 ، پس از آن كه شرحى در اطراف تغيير سبك\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nتحقيقاتى علمى در اروپا از قرن هيجدهم به بعد مىدهد ، مىگويد :\r\n« اين اصل كلى از اين به بعد در تمام تحقيقات علمى حكم فرما شد كه تحقيق علمى عبارت است از : جستجوى دقيق و عميق . جستجوى دقيق و عميق وقتى انجام مىگيرد كه انسان علم را با عمل توأم نموده ، تغييراتى را كه به وسيلهء امتحانات و تجربيات علمى معين مىكند ، به وسيلهء تفكر به يك‌ديگر مربوط نمايد و روابط علمى و معلولى آن‌ها را بفهمد . » و پس از چند سطر اين‌طور به گفتهء خود ادامه مىدهد :\r\n« از همان زمانِ راسيوناليست‌هاى « 1 » قرن هفدهم ( هوبس ، اسپينوزا ، لايپ نيتز و . . . ) عقايد علمى راجع به روح و تغييرات آن به كلى عوض شد و اين فلاسفه براى اولين دفعه بيان كردند كه تمام تغييرات روحى در تحت يك سلسله قوانين ثابت و معين است و بر خلاف آنچه مذاهب و اديان قرون وسطى ادعا مىكردند ، روح آزاد نيست و به خودى خود نمىتواند اثرى ظاهر سازد و رابطهء علت و معلول كه در علوم ديگر ، مخصوصاً علوم طبيعى مشاهده مىشود در علم روح نيز كاملًا و به‌طور دقيق حكم فرما است . « هوبس » مطابق با قانون نيوتن در مكانيك ، قانون جبر را در روح كشف كرد ؛ بدين معنا كه هيچ قضيهء روحى بدون سبب توليد نشده ، بىعلت نيز از ميان نمىرود . »\r\nاين مطلب كه امور روحى تحت يك سلسله قوانين ثابت و معين است يا اين كه هيچ قضيهء روحى بدون سبب توليد نشده و بى علت نيز از ميان نمىرود و يا موضوع روابط امور روحى با امور بدنى يا با امور خارج از بدن ، جزء الفباى علم روح به شمار مىرود و هزارها سال است كه فلاسفه بر روى اين اساس افكار خويش را بنا كرده‌اند و اين چيزى نيست كه براى اولين دفعه در قرن هفدهم گفته باشند ، بلكه بر عكس از قرن هفدهم به بعد عده‌اى از فلاسفهء اروپا كه در مسئلهء جبر و اختيار به مختار بودن روح قائل شده‌اند ، مختار بودن را مستلزم آزادى از قانون علت و معلول دانسته‌اند ؛ ولى دانشمندان مىدانند كه اين عقايد هيچ‌گونه ارزش علمى يا فلسفى ندارد .\r\nمذاهب و اديان نيز منكر اين اصل نبوده‌اند ، منتها چيزى كه روحيون گفته و مىگويند اين است كه ، امور روحى ، خواص عمومى ماده را ندارد نه آن كه قانون و قاعده ندارد و يا آن كه امور روحى ، اصلًا با ماده ارتباط ندارد و يك ديوارى به بزرگى ديوار چين بين روح و مادهء موجود است .\r\n\r\n\r\n","description":"","footnote":"\r\n( 1 )  . 1 . Rationaliste \r\n","page_name":" 170 ","page_number":170},
  {"content":"\r\n\r\nفلسفهء ماترياليسم تا كنون دربارهء تفكر و امور روحى نظريهء قاطع و مستدلى ارائه نداده است . پيروان اين مكتب در عين حال كه خواسته‌اند حقيقت و ذات شعور و فكر را مادى بدانند ، گاهى نيز از مضمون كلماتشان چنين استنباط مىشود كه از توجيه مادى شعور و تفكر ، وامانده و منحرف شده‌اند و گاهى نيز به صراحت ، شعور را از امور غير مادى شمرده‌اند .\r\nبا اين كه شعور ، بستگى به جريانات فيزيولوژيكى و مادى معينى دارد ؛ ولى نبايد آن را در زمزهء اين جريانات به شمار آورد . فكر از ماده و مغز انفكاك‌ناپذير است ، اما نمىتوان آن را همانند ماده دانست . به گفتهء لنين : هرگاه فكر را مادى بناميم ، گامى براى اختلاط ماترياليسم و ايدئاليسم برداشته‌ايم ؛ گامى كه اشتباه‌آميز است .\r\nفكر ، جسم نيست ، آن را نمىتوان ديد و يا از آن عكس گرفت ؛ فكر صورت اشيا و پديده‌هاى همان صور است ، ولى نه صورت مادى ، بلكه صورت معنوى صورت ايده‌اى . فكر ، عكس‌بردارى سادهء واقعيت و كپى بىجان واقعيت نيست ، بلكه واقعيت است كه به‌طور متناسب در مغز انسان انعكاس مىيابد .\r\nماركس مىگويد : فكر يا هر چيز معنوى ، عبارت از چيز مادى است كه در مغز انسان جاى مىگيرد و به صورت معنوى درمى آيد . « 1 » گرچه تفكر ، صفت اختصاصى مغز است ؛ ولى به هيچ وجه خود مادهء مخصوصى نيست ، زيرا اگر تفكر خود نوعى از ماده بود ، فرقى بين ماده و تفكر وجود نداشت . « 2 »\r\nعبارت‌هاى فوق ، روشن مىكند كه « ماترياليسم كه به سادگى همه چيز را به جوهر مادى ارجاع مىدهد ، در مسئلهء ادراك و شناخت چگونه به تناقض گويى گرفتار مىشود ؟ پيروان اين مكتب كه اعتقاد به امور غير مادى را پندارگرايى مىدانند و به اين وسيله دهان مخالفين خود را مىبندند ، ناچار شده‌اند سخنان انكارگرايان را - على رغم اصول فلسفى خود - بپذيرند ؛ يعنى هر چيزى را موجود بدانند و در عين حال موجود ندانند ؛ به اين وسيله تساوى وجود و ماده كه اساس ماترياليسم است ، بىاعتبار مىشود . » « 3 »\r\nبلكه مطابق آخرين تحقيقى كه از طرف فيلسوف بزرگ اسلامى ، صدرالمتألهين به عمل آمده\r\n\r\n\r\n","description":"","footnote":"\r\n( 1 ) . آقا ناسيف ، اصول فلسفهء ماركسيسم ، ص 46\r\n( 2 ) . مهدى سام ، مبانى فلسفهء علمى ، ص 26\r\n( 3 ) . عطاء اللَّه كريمى ، شناخت ، ص 76\r\n","page_name":" 171 ","page_number":171},
  {"content":"\r\n\r\nو مورد قبول فلاسفهء بعد از وى واقع شده ، روح ، خود عالىترين محصول ماده است ؛ يعنى مولود يك سلسله ترقى و تكامل ذاتى طبيعت است و طبق نظريهء اين دانشمند هيچ‌گونه ديوارى بين عالم طبيعت و ماوراء الطبيعه وجود ندارد ؛ يعنى ممكن است يك موجود مادى در مراحل ترقى و تكامل خود تبديل به موجود غير مادى شود .\r\nپس از بيان اين مقدمات مىگوييم كه مسئلهء مورد اختلاف بين روحيون و ماديون اين است كه ، آيا ادراكات روحى و همچنين خود روح ، مجرد است يا مادى ؟ و به عبارت روشن‌تر اختلاف در ماهيت و چگونگى وجود اين امور است . و مطابق آنچه در مقالهء اوّل به ثبوت رسيد ، تنها با اصول و موازين خاص فلسفى مىتوان وجود شىء را يا چگونگى وجود آن را اثبات كرد و در هيچ يك از چهار قسمتى كه در بالا تشريح شد ، اختلافى نيست كه خلاصه‌اش از اين قرار است :\r\n1 . وجود ادراكات ؛\r\n2 . انجام يافتن يك سلسله عوامل خارجى ؛\r\n3 . انجام يافتن فعاليت‌هاى عصبى به هنگام تفكر ؛\r\n4 . وجود يك سلسله قوانين روحى .\r\nساير استدلال‌هايى كه ماديين در مسئلهء روح آورده‌اند ، همه خارج از موضوع است ، بلكه بعضى از آنان كار را بالاتر كشانيده و مىگويند : چون كه در ضمن تشريح بدن ، روح را نيافته‌اند ، پس روح وجود ندارد .\r\nفليسين شاله در قسمت متافيزيك از يكى از علماى علم وظايف الاعضاء موسوم به بروسه ، كه عقايد مادى داشته ، نقل مىكند كه گفته است : « من به وجود روح معتقد نخواهم شد مگر آن كه آن را در زير چاقوى تشريح خود كشف كنم . »\r\nحقيقت اين است كه از مطالعهء كتب ماديين اين مطلب به خوبى روشن مىشود كه آنان از عقايد فلاسفهء الهى و روحى و از تصورى كه اين دانشمندان در باب خدا و روح يا ساير مسائل دارند ، اطلاع درستى ندارند و اطلاعاتشان به آنچه كه مردم عوام در باب روح و جن و پرى و غيره مىگويند ، منحصر است و يا به آنچه ايدئاليست‌ها نقل كرده‌اند كه گفته‌هايشان از گفته‌هاى عوام پايين‌تر است . « 1 » در صورتى كه بايد براى كسب اطلاع از يك مدعا به متون اصلى و منابع صحيح\r\n\r\n\r\n","description":"","footnote":"\r\n( 1 ) . بخشى از پاروقى استاد مطهرى تقطيع شده و به قسمت اوّل بحث برده شده است\r\n","page_name":" 172 ","page_number":172},
  {"content":"\r\n\r\nصاحبان آن نظريه مراجعه كرد نه افسانه‌هاى عوامانه و متداول .\r\nدر هر صورت ، خلاصه بيان اين كه ، چون صورت ادراكى ما خواص عمومى ماده ( انقسام ، عدم انطباق بزرگ به كوچك ) را ندارد مادى نيست ، زيرا ماده در هر شكلى و شرايطى كه باشد هرگز نمىتواند خواص عمومى خود را از دست بدهد .\r\n\r\nاشكال\r\nممكن است در بيان گذشته خرده‌گيرى نموده و بگوييد : ادراك ، همان خاصهء مادى است كه در سلسلهء عصب يا مغز حاصل مىشود و موضوع بزرگى و كوچكى و دورى و نزديكى را كاوش‌هاى علمى حل كرده . علم امروز عقيده دارد به اين كه دستگاه ادراك بَصَرى يك دستگاه دقيق عكاسى بيش نيست و همهء اشعه در نقطهء زرد چشم گرد آمده و ابصار محقق مىشود ؛ يعنى اشعهء مستقيم يا منعكس از جسم مريى به داخل چشم وارد شده ، از حجاب شفاف قرنيه و مايع زلاليه و صفحهء عنبيه گذشته ، داخل سوراخ مردمك مىشود و از عدسى چشم ( جليديه ) عبور نموده و مطابق خاصيت مخصوص عدسىها در نقطهء معين ، تصويرى از نور ايجاد مىنمايد و آن نقطه عبارت است از : نقطهء مخصوصى در شبكيه به نام نقطهء زرد كه تصوير در آن‌جا واقع مىشود و ما به جز همان نقطه چيزى نمىبينيم ؛ چيزى كه هست از كوچك‌ترين جزئى كه در اين نقطه مشاهده مىكنيم ، بقيهء اجزا را اندازه مىگيريم .\r\nكوچكى و بزرگى اشيا ، نسبى است ؛ ما اگر خورشيد و ماه را از ستارگان بزرگ‌تر مىبينيم به خاطر فاصلهء كم‌تر و بيش‌تر مىباشد ، در حالى كه واقع به عكس است .\r\nو از نسب و فواصل اجزا ، بزرگ‌ترى و كوچك‌ترى نسبى به دست مىآيد و البته در اين مرحله ، اختلافات كيفيات ديگر از قبيل سايه‌ها و مانند آن‌ها نيز مؤثر است . تا اين‌جا تنها اختلافات نسبى مؤثر مىباشند و چون با رؤيت‌هاى ديگرى حجم باصرهء خود را تقريباً با بدن خود و بدن خود را با جسم‌هاى خارج از خود اندازه گرفته‌ايم ، از اين روى مىدانيم كه تقريباً نسبت باصره را تا چه اندازه بايد بزرگ نمود تا به حقيقت نزديك شده و انطباق پذيرد و در نتيجه هنگام رؤيت خارج به انضمام اين افكار ، جهان پهناورى را تحت ابصار در مىآوريم و مىپنداريم كه شخص ، اين ابصار با اين بزرگى را درك مىكند ، در صورتى كه فقط نقطه‌هاى ريز و درشتى را در نقطهء زرد چشم مىبيند نه ظرف خارج را ، آنچه در خارج قرار دارد هرگز\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nدر قلمرو ديد چشم ما قرار نمىگيرد .\r\nپيش از اين كه به اين اشكال پاسخى در خور بدهيم نظر فيلسوفان قديم را دربارهء ابصار بازگو مىكنيم : در ميان قدما در باب كيفيت ابصار ( ديدن ) و اين كه عمل ديدن چگونه محقق مىشود ، دو نظريهء معروف بود : نظريهء انطباع ؛ نظريهء خروج شعاع .\r\nصاحبان نظريهء انطباع معتقد بودند كه جليديه ( عدسى چشم ) جسمى شفاف و صيقلى و آينه مانند است ، لهذا اگر جسمى در مقابلش قرار بگيرد ، نقشى از آن جسم در سطح آن واقع مىشود و به اين وسيله عمل ابصار ، محقق مىشود . اين عقيده منسوب به ارسطو و پيروانش بود و از دانشمندان اسلامى محمد بن زكرياى رازى و ابن سينا پيرو اين عقيده بودند .\r\nصاحبان نظريهء خروج ، شعاع عدسى چشم را نيّر و منبع نور مانند آتش و خورشيد و ستارگان مىدانستند و معتقد بودند كه از چشم ، شعاعى نورانى خارج مىشود و به جسم مقابل مىخورد و به اين وسيله ابصار محقق مىشود .\r\nصاحبان اين نظريه دو دسته بودند : بعضى معتقد بودند كه آن شعاع ، مخروطى است كه رأس آن دو چشم و قاعدهء آن بر روى مريى قرار مىگيرد و گروه ديگر معتقد بودند كه استوانه‌اى شكل است و آن سرشعاع كه بر روى جسم مريى است ، دايماً مضطرب و در حركت است . اين عقيده منسوب به افلاطون و جالينوس و پيروان آن‌ها بود . از دانشمندان اسلامى خواجه نصيرالدين طوسى و عده‌اى ديگر اين عقيده را پذيرفته‌اند .\r\nپيروان هر يك از دو نظريهء فوق ، له و عليه يك‌ديگر دلايلى ذكر كرده‌اند كه در كتب فلاسفه مسطور است . و از جمله اشكالاتى كه صاحبان خروج شعاع بر نظريهء انطباع كرده‌اند ، اشكال عدم انطباق بزرگ بركوچك است كه در متن اشاره شده و جوابى هم كه صاحبان نظريهء انطباع داده‌اند ، همان است كه در متن اشكال بيان شده است و امروز هم مورد پسند دانشمندان علوم طبيعى است .\r\nشيخ شهاب الدين معروف به « شيخ اشراق » عقيدهء سومى دارد كه چندان قابل اهميت نيست و از ذكر آن خوددارى مىكنيم .\r\nصدرالمتألهين ، فيلسوف شهير اسلامى عقيدهء جداگانه‌اى در باب حقيقت ابصار دارد .\r\nاين دانشمند اظهار داشت : هيچ يك از دو نظريهء فوق بر فرض صحت و تماميت حقيقت ابصار را نمىتواند توجيه كند ، زيرا هر دو نظريه مربوط به عمل فيزيكى ( طبيعى ) چشم است و ابصار\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nماوراى عمل طبيعى است . اين دانشمند با اثبات نظريهء معروف خود در باب « اتحاد عاقل و معقول » و « اتحاد حاس و محسوس » ثابت كرد كه ديدن يك نوع فعاليت ابداعى نفس است كه عمل طبيعى ( فيزيكى ) چشم مقدمهء آن است و پس از انجام يافتن عمل طبيعى ، نفس با قدرت فعالهء خود ، صورت مماثل شىء محسوس را در صقع ( ناحيهء ) خود ابداع و انشا مىنمايد .\r\nصدرالمتألهين در جلد چهارم اسفار در مقام رد عقيدهء اصحاب انطباع مىگويد :\r\n« و هذا بعد تمامه إنّما يدل على انطباع الشّبح فيه لاكون الابصار به ؛ يعنى ادلهء نظريهء انطباع بر فرض صحت و تماميت دلالت مىكند كه شبح و تصويرى در چشم واقع مىشود ؛ اما دلالت نمىكند كه ديدن به او محقق مىشود . »\r\nو راجع به عقيدهء خروج شعاع مىگويد : « و نحن لاننكر أيضاً تحقق الشعاع من البصر إلى المرئى صورته لكن نقول لابد في الرؤية من حصول صورة المرئى للنفس ؛ يعنى ما درصدد انكار اين جهت نيستيم كه شعاعى از چشم خارج مىشود ، حرف ما اين است كه بايد شىء مريى يك صورتى پيش نفس داشته باشد تا ديدن محقق شود . »\r\nروى نظريهء صدرالمتألهين هر يك از دو نظريهء فوق ، تنها عمل طبيعى و فيزيكى چشم را توجيه مىكند ، نه حقيقت ابصار و ديدن را از لحاظ فلسفى .\r\nمطابق تحقيقاتى كه اخيراً دانشمندان علوم طبيعى از طرفى در باب نور و از طرفى در باب كيفيت ساختمان چشم كرده‌اند ، مسلم شده است كه دو نظريهء فوق حتى از لحاظ توجيه عمل فيزيكى چشم نيز صحيح نيست ؛ يعنى نه انطباع است و نه خروج شعاع .\r\nخوانندهء محترم مىداند كه نظريهء جديد در باب ابصار هر چند دو نظريهء معروف بالا را باطل مىكند ، اما نظريهء صدرالمتألهين راجع به اين كه اين‌گونه اعمال طبيعى و فيزيكى حقيقت ابصار را نمىتواند توجيه كند ، به قوت خود باقى است . جوابى كه در متن ، به اشكال داده شده روى اين نظريه است .\r\n\r\nپاسخ\r\nبيان گذشته ما متكى به انكار اين حقايق علمى نبوده ، بلكه سخن ما متوجه هدف ديگرى است و آن اين است كه مُدرَك ما به ضميمهء روابط تصديقى ( آن خورشيد است ، اين ماه مىباشد ، آن شىء كوه است ) و فكر نام برده ، يك واحد را تشكيل داده و چيزى را\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nبه وجود مىآورد كه به قول اشكال‌كننده « پندار » است .\r\nدر مقام پاسخ مىگوييم : سخن در همين درك و پندار است كه مىپنداريم شخصى اين تصوير با اين بزرگى را درك مىكند و اين پندار در مدركات انجام مىگيرد و سرانجام صورت بزرگى را « درك » مىكنيم يا « تخيل » مىكنيم ( بنا به گفتهء ماترياليست‌ها ) ؛ ولى به هر حال اين درك يا تخيل يك صورت ادراكى است و به وسيلهء يك قوهء درك كننده‌اى بايد حاصل شود و اگر اين قوه ، سلول‌ها ، مغز و عصب باشد ، نمىتواند چنين تصوير بزرگى را در خود جاى دهد و اگر قوهء مدركهء روح باشد كه حقيقت آن تصوير را ساخته است نه جسم و حجم را ، بلكه صورت مجردهء آن را خلق كرده و سپس ادراك گرديده است ، در اين صورت حرفى نيست و اشكالى وارد نمىشود .\r\nبه هر حال اين « پنداشتهء » ما با خواص عمومى ماده تطبيق نمىكند و در عين حال كه پديده‌اى در نقطهء زرد يا مغز است ، داراى خواص مادى است و نمىتواند از تحول و انقسام و عدم انطباق بزرگ بر كوچك به دور باشد . گذشته از اين كه همين روابط تصديقى ( اين او است ، اين چنان است ) قابليت انقسام را ندارد و اگر چنان‌چه يك خاصهء مادى و جاىگير در مغز بود ، با انقسام مغز منقسم بود و از اين روى اين خصوصيات را به اشعهء مجهوله يا امواج نامريى نيز نسبت نمىتوان داد ، زيرا بالأخره همه مادى بوده و حكم ماده را دارند . هم‌چنان‌كه قبلًا نيز اشاره كرديم ، بر مفاهيم ذهنى ، قوانين عمومى ماده حاكم نيست ، بلكه مفاهيم علمى قوانين مخصوص به خود را دارد و از سنخ پديده‌هاى ماده نيست .\r\n\r\nاشكال\r\nما در مورد خط و سطح و جسم ، خواص ماده را نمىبينيم و نديدن غير از نداشتن است .\r\nگاهى كه خط و سطح و جسم را متصل واحد مىبينيم ، اجزاى ماده را ديده و فواصل ( خلأ ) را نمىبينيم نه اين كه ديده باشيم فواصل نيست ، آن‌گاه مىپنداريم چيزهايى بىخواص ماده موجود شده‌اند .\r\nقبل از پاسخ به اين اشكال لازم است توضيح داده شود كه ، مفاهيم و تصوراتى كه از امور هندسى مثل خط و سطح و حجم داريم ، تصورات مخصوص ذهن هستند و اين امور در عالم واقع بدين صورت تحقق ندارند . امور هندسى از ويژگى اتصال و پيوستگى برخوردارند ؛ يعنى\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nخط هندسى از ذرات منفصل تشكيل نشده است ، اگر چه ميان اين ذرات به هم چسبيده هيچ‌گونه خلاء و فاصله‌اى نباشد . اصولًا خط و سطح و حجم از اجزا و ذرات ساخته نشده‌اند .\r\nخط ، امرى ممتد است . اگر بخواهيم در ابراز و اظهار حقيقت سهل انگارى نكرده باشيم غلط است كه خط را امرى ممتد بدانيم ، بلكه بايد بگوييم : خط ، يعنى امتداد ؛ اگر تصور امتداد يك جهت را در ذهنتان حاضر كنيد ، در اين صورت ، خط را تصور كرده‌ايد . خط ، امتداد در يك جهت و سطح ، امتداد در دو جهت و جسم تعليمى ، امتداد در سه جهت مىباشد . بنابراين ، خط ، امر ممتد و متصل نيست ، بلكه خط ، خود امتداد و اتصال در يك جهت است .\r\nبراى درك صحيح اتصال ، خطى را در ذهن فرض كنيد و روى آن نقطه‌اى در نظر بگيريد ، در اين صورت اين نقطه انتهاى يك قسمت است و همين نقطه ، ابتداى قسمت دوم است ، در حالى كه لازمهء انفصال و جزء داشتن خط اين است كه نقطهء انتهايى قسمت اوّل غير از نقطهء ابتدايى قسمت دوم باشد .\r\nبا دقت در اين امر متوجه مىشويم كه تعريف خط به كمك نقطه ، تعريف غلطى است و نمىتوان گفت : خط عبارت است از : مجموعهء بىنهايت نقطه ، زيرا بعد از تصوير خط ، نقطه را درك مىكنيم و نه بر عكس ؛ تصور نقطه از انتها و ابتداى خط حاصل مىشود . تعريف صحيح اين است كه گفته شود : هر خطى عين امتداد است و به همين دليل از اجزا و حتى ذرات به هم چسبيده تشكيل نشده است و مقصود از اتصال خط ، متصل بودن اجزا نيست .\r\nبراى روشن شدن معناى اتصال لازم است ميان امر متصل ( خط ) و امر منفصل ( عدد ) مقايسه‌اى صورت گيرد . براى اين منظور مىتوان به مفاهيم رياضيات ، مانند 5 يا 2 و . . .\r\nتوجه كرد كه با اعداد قابل بيان نيستند ، ولى مىتوان آن‌ها را به طريق هندسى نشان داد . و نيز 2 وتر مثلث قائم الزاويه متساوى الساقينى است كه طول هر ساق آن واحد باشد . چرا 10 ريال را نمىشود بين سه نفر به‌طور مساوى تقسيم كرد ، در حالى كه به‌طور خيلى دقيق مىتوان خط 10 سانتى مترى را با روش هندسى دقيقاً به سه قسمت مساوى تقسيم كرد . علت اين است كه اعداد ، بيان كننده حقايق جداى از هم هستند ؛ به عنوان مثال نمىتوان گفت : در اين اتاق بيش از سه نفر و كم‌تر از چهار نفر وجود دارند . اگر به ما گفته شود : در اين اتاق سه نفر بيش‌تر و پنج نفر كم‌تر ، حضور دارند ما چاره‌اى نداريم جز اين كه بگوييم : چهار نفرند ؛ ميان 3 و 5 فقط يك نقطهء عددى وجود دارد . گذار از عدد 3 به عدد 4 امرى انفصالى و جهش‌وار است . اما\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nاگر گفته شود : طول اتاق كم‌تر از 4 متر و بيش‌تر از 3 متر است ، در اين صورت بىنهايت طول ، قابل فرض است . براى بهره بردارى بهتر و محاسبهء آسان اين طول‌ها به اعداد كسرى متوسل مىشويم ؛ ولى در حقيقت اين اعداد علايمى هستند براى نشان دادن خطها و طول‌ها ، كه امور متصل هستند . كمك از اعداد براى نشان دادن خطوط به منظور سادگى عمليات است ؛ ولى دقت كافى را ندارد .\r\nدر اين صورت بايد قبول كنيم كه امورى داريم كه جز امتداد و كشش چيز ديگرى نيستند ؛ اما بايد دانست كه امتداد و كشش ، ماده يا صفت ماده نيست ؛ لازمهء متصل بودن اجسام ( مثلًا يك قطعه چوب ) اين است كه بتوانيم روى آن نقطه‌اى فرض كنيم كه نقطه انتهاى قسمت اوّل باشد و هم‌چنين همان نقطه ابتداى قسمت دوم چوب باشد . اين عمل در روى اجسام و مواد محال است ، در حالى كه حقيقت امر متصل همين است كه بتوان روى آن نقطه‌اى فرض كرد كه آن نقطه مشترك ميان دو قسمت باشد . بعد از اثبات امور متصل و نيافتن اين خصوصيت در ميان موجودات مادى عالم خارج ، بايد معتقد شد كه ، « امور متصل ، امور غير مادى است .\r\nبه همين دليل است كه مىگويند : امور هندسى مثل خط و سطح و نقطه ، ذهنى هستند و مثلًا خط و سطح و نقطه در عالم ماده موجود نيستند . البته امور وهمى هم نيستند ، بلكه امور انتزاعىاند . فقط خط ذهنى است كه مىتوان روى آن نقطهء مشترك ميان دو قسمت فرض كرد .\r\nاين خاصيت از جهت غير مادى بودن آن است ، زيرا اگر نقطه‌اى در روى جسم و يا ماده‌اى در نظر بگيريد ، آن نقطه ، انتهاى قسمت اوّل و نقطهء كنارى آن ( نه همان نقطه ) ابتداى قسمت دوم جسم است ؛ در اين امور نقطهء مشترك معنا ندارد . » « 1 »\r\n\r\nكميّات متصله\r\nبه عبارت ديگر از جمله ادراكات و تصوراتى كه براى ذهن حاصل مىشود ، ادراك كميات متصل است . در تعريف كم متصل معمولًا مىگويند : كميتى كه اجزاى آن به هم پيوسته است ؛ مانند خط و سطح . البته واضح است كه منظور اين نيست كه كم متصل بالفعل داراى اجزايى است و آن اجزا وصل به يك‌ديگر است ، بلكه منظور اين است كه بين هر دو جزء كه در آن فرض\r\n\r\n\r\n","description":"","footnote":"\r\n( 1 ) . عطااللَّه كريمى ، شناخت ، ص 71\r\n","page_name":" 178 ","page_number":178},
  {"content":"\r\n\r\nمىشود ، حد مشتركى وجود دارد و بين آنها انفصال و جدايى نيست . به خلاف كميات منفصله كه داراى اجزاى مستقل از يك‌ديگر و از هم جدا هستند . على هذا هر كم متصل مانند خط مستقيم ، خط منحنى ، دايره ، سطح يك واحد داراى امتداد و كشش ( متصل واحد ) است .\r\n« كم متصل بر دو قسم است : ثابت يا ( قارالذات ) و غير ثابت يا ( غير قارالذات ) . كم متصل غير ثابت عبارت است از : زمان و حركت . » « 1 »\r\nدربارهء اين نوع ادراكات دو نكته هست كه از لحاظ فلسفى لازم است مورد توجه قرار گيرد :\r\n\r\nنكتهء اوّل : اين كه اين مفاهيم از كجا ناشى شده و منشأ اين تصورات چيست ؟\r\nگروهى از فلاسفهء اروپا كه « عقليون » مشهورند ( كسانى كه به پاره‌اى از تصورات ناشى از فطرت و غير منتهى به حس معتقدند ) منشأ اين تصورات را فقط عقل مىدانند ، اين گروه مىگويند : چون نقطه ( شىء بدون بعد ) و خط ( شىء يك بعدى ) و سطح ( شىء دو بعدى ) در خارج وجود ندارد و آنچه وجود دارد اشياى سه بعدى ، يعنى اجسام است ، پس منشأ اين تصورات نمىتواند احساس باشد ، زيرا احساس فرع آن است كه محسوس وجود خارجى داشته باشد ، پس اين تصورات مستقيماً از قوهء عقلانى ناشى شده است .\r\nگروه ديگر كه آنها را « حسيون » مىگويند و به فلاسفهء حسى شهرت يافته‌اند ، كسانى هستند كه تمام ادراكات و تصورات را منتهى به حس مىدانند ، معتقدند كه ، منشأ تصورات رياضى نيز ادراكات حسى خارجى است . [ اين گروه 
  ] مىگويند : تصور نقطه و خط و سطح و دايره و غيره نيز از ديدن اشيايى در طبيعت براى ذهن حاصل شده است ، لكن آن امورى كه ابتدا منشأ تصور اين مفاهيم هستند مصداق دقيق و واقعى نيستند ، بلكه آن‌ها نمونهء ناقصى براى ذهن هستند و ذهن پس از ادراك آن‌ها با قدرت فعالهء خود مصداق كامل آن نمونه‌ها را مىسازد ؛ مثلًا ديدن اشيايى مانند سر سوزن نمونه شده است كه ذهن تصور نقطهء حقيقى را اختراع نمايد و ديدن چيزهاى باريكى مانند نخ نازك و چيزهاى مدورى مانند ماه شب چهارده براى ذهن نمونه واقع شده كه تصور خط و دايره را به معناى هندسى آن‌ها ابداع نمايد .\r\nهرچند عقيدهء عقليون - داير بر اين كه تصورات مفاهيم هندسى هيچ‌گونه استنادى به احساس ندارد - صحيح نيست و دليلى هم كه اقامه كرده‌اند و در بالا ذكر شد ناتمام است ( چنان‌كه در فلسفه\r\n\r\n\r\n","description":"","footnote":"\r\n( 1 ) . مظفر ، المنطق ، ص 149\r\n","page_name":" 179 ","page_number":179},
  {"content":"\r\n\r\nدر باب نسبت مقدار به جسم ، ثابت شده ) ؛ لكن اين اندازه مورد اتفاق همهء علما حتى علماى حسى است كه در ادراكِ كميات متصل ، ذهن بدون دخالت و فعاليت نيست .\r\n\r\nنكته دوم : منشأ اصلى تصور خط و سطح و دايره و غيره\r\nرا چه عقل بدانيم و چه حس ( نزاع بالا ) شكى نيست كه اين امور با خواص و كيفياتى كه ما ادراك مىكنيم در طبيعت مادى وجود ندارد ؛ ولى نه از اين جهت كه راسيوناليست‌هاى اروپا [ عقليون 
  ] مىگفتند كه ، « خط و سطح مثلًا يك بعدى و دو بعدى هستند و آنچه در طبيعت وجود دارد جسم سه بعدى است » ، بلكه از جهت اين كه آنچه در طبيعت مادى وجود دارد ( اعم از مادهء مغزى و مادهء خارجى ) منقسم و داراى اجزا و مفاصل است و اين امور در ظرف ادراك ما صاف و يك‌پارچه و يك‌نواخت وجود ندارد ؛ مثلًا ما فصل مشترك دو سطح مكعب را به صورت خط و حد فاصل يك جسم را از فضاى خارج به صورت سطح و رسم حاصل از حركت پايهء پرگار را به صورت دايره ادراك مىكنيم و حال آن كه از روى قراين قطعى علمى مىدانيم كه در فضاى مادى ، خط و سطح و دايره با اين كيفيت وجود ندارد ، بلكه دربارهء دايره مىتوان گفت : اصلًا در طبيعت وجود ندارد ؛ پس اين امور - / با اين خواص معينى كه در ذهن ما دارند مادى نيستند و ذهن ، آن‌ها را در فضاى ديگرى كه فضاى ذهن يا فضاى هندسى مىتوان ناميد و با فضاى مادى متفاوت است ، رسم مىكند .\r\nما در مسائل هندسى در ذهن خود خطوط و اشكالى رسم مىكنيم و بر روى آن‌ها احكام ثابت قطعى صادر مىكنيم ؛ مثلًا در ذهن خود دايره يا مثلث رسم مىكنيم و ذهن ما احكام مخصوص دواير و مثلثات را با كمال قطعيت و يقين صادر مىكند ( رياضيات قطعىترين علوم به شمار آمده ) و حال آن كه در طبيعت مادى اين احكام بلا موضوع هستند .\r\nفليسين شاله مىگويد : « 1 » « اشكال هندسى را ذهن در فضاى موهومى كه شبيه است به مكان محسوس ، و لكن عين آن نيست ، رسم مىكند . مقصود از مكان محسوس ، محيطى است كه انسان اشياى خارجى را در آن‌جا مىيابد . اين محيط را انسان بينا به وسيلهء چشم و اشخاص كور به‌وسيلهء لامسه و مدد سامعه درك مىكنند . مكان محسوس هميشه پر است از اشيا ، چون اشيايى كه آن را پر مىكنند گوناگون و از حيث مقاومت مختلف است . مكان محسوس ، غير متجانس است و محدود هم هست ، زيرا ميدان ديد و مسافتى كه از آن مىتوان صدايى را شنيد محدود مىباشد ؛ اما فضاى هندسى بر خلاف مكان محسوس ، محيطى است تهى و متجانس و بىكران و\r\n\r\n\r\n","description":"","footnote":"\r\n( 1 ) . متدولوژى (  igolodohteM  ) ، فصل روش رياضيات\r\n","page_name":" 180 ","page_number":180},
  {"content":"\r\n\r\nبىنهايت قابل قسمت . » و خلاصهء اين بيان آن كه ، از راه عدم انطباق خواص ادراكات ما دربارهء كميات متصل با خواص معينه ماده ، ناچار بايد اين ادراكات را غير مادى بدانيم .\r\nبعد از ذكر اين مقدمات ، اكنون به پاسخ اشكال مىپردازيم :\r\n\r\nپاسخ اشكال\r\nاين كه گفته مىشود : ما در مورد خط و سطح و جسم ، خواص ماده را نمىبينيم و نديدن غير از نداشتن است ، در صحت اين بيان سخنى نداريم ؛ ولى به خلاف انتظار شخص اشكال كننده نتيجهء اين بيان به نفع ما است ؛ ما خط و سطح و جسم را بىشكاف مىبينيم ، پس در ظرف ادراك ما سطح و خط و جسم بىشكاف موجودند .\r\n« ما اجسام مادى را به صورت پيوسته و يك‌پارچه مىبينيم ، در صورتى كه بين مولكول‌ها و اتم‌ها و حتى بين پروتون‌ها و الكترون‌ها و ساير اجزاى درونى اتم‌ها فواصل نسبتاً وسيعى وجود دارد ، عكسى هم كه در شبكيهء چشم منعكس مىشود ، روى همين اجزاى ناپيوسته قرار مىگيرد ؛ ولى صورت ادراكى ما پيوسته است » ؛ « 1 » به عبارت ديگر - كه شخص اشكال كننده بيش‌تر مىپسندد - ما در مورد ادراك خط و سطح و جسم [ تعليمى كه موضوع هندسه است نه جسم طبيعى 
  ] مىپنداريم چيزهايى بىخواص ماده موجود شده‌اند ؛ يعنى در ظرف پندار ما چيزهايى بىخواص ماده موجود شده‌اند و اين چيزها موجودند ، زيرا خطا و صواب و پندار و حقيقت مفاهيمى هستند نسبى و قياسى . پندارهاى ما هنگامى كه با خارج سنجيده شود ، پندار و پوچ است و گرنه حقيقتى است از حقايق ، چون در ظرف ذهن حضور دارد گرچه نشان‌دهندهء واقعيت‌هاى عينى نيست ؛ وانگهى بخش مهمى از زندگى بشر را همين پندارها و تصورات ذهنى اداره مىكند ، بلكه به حكم « أوّل الفكر آخر العمل » اساس زندگى بر پايهء تصورات و پندارها است ؛ در عين حال حضور مادى ندارند .\r\nممكن است گفته شود : اين يكى از موارد خطاى باصره است كه با دست‌آوردهاى علوم ، تصحيح مىشود و شايد به وسيلهء پيشرفت علم وسيله‌اى اختراع شود كه ما به كمك آن ، اجسام مادى را با فواصل آن ببينيم ؛ ولى اين گفته به استدلال ما لطمه‌اى وارد نمىكند ، زيرا كلام ما در\r\n\r\n\r\n","description":"","footnote":"\r\n( 1 ) . محمد تقى مصباح يزدى ، پاسدارى از سنگرهاى ايدئولوژيك ، ص 80\r\n","page_name":" 181 ","page_number":181},
  {"content":"\r\n\r\nهمان « ادراك خطايى » است كه در كجا تحقق مىيابد ، چون همين ديد اشتباه‌آميز و همين خيال و پندار ، خود نوعى ادراك است و قوه‌اى بايد آن را درك كند و اندام‌هاى بدن ، كه از اجزاى از هم گسسته تشكيل يافته‌اند ، نمىتوانند يك صورت پيوسته را در خودشان جاى دهند ، در حالى كه خود از اجزاى گسسته ساخته شده‌اند .\r\nاين سخن را كه در مورد محسوسات با حواس ظاهره گفتيم ، در مورد خواص روحى مانند اراده و كراهت و حب و بغض و علم و تصديق ( وجدانيات به اصطلاح منطق ) نيز صادق و قابل تطبيق است ، زيرا ما اين پديده‌ها را آشكار و بى ترديد در خودمان مشاهده مىنماييم ، در حالى كه خواص عمومى ماده را از قبيل انقسام و تحول ( درست دقت شود ) ندارند . ماده و خواص آن به وسيلهء ابزارهاى علوم مادى قابل اندازه‌گيرى و سنجش است ؛ ولى تظاهرات روانى با مقياس‌هاى علمى قابل سنجش نيست . عشق ، محبت ، كينه ، بخل ، حسادت ، خودپرستى ، خود بزرگ بينى ، رياست‌طلبى و ساير نمودهاى روحى در لابراتوارها قابل اندازه‌گيرى نمىباشد ، ادراكات و معلومات انسان با هيچ يك از وسايل علمى محاسبه نمىشود ، در صورتى كه پديده‌هاى مادى ، محكوم قوانين عمومى حاكم بر ماده است ؛ ولى ادراكات ما از ثبات و عدم تحول و دوام و قسمت ناپذيرى برخوردار است . ادراك 4 / 2 + / 2 كه از هنگام كودكى فهميده‌ايم تا بزرگ‌سالى هم‌چنان محفوظ و ثابت است و با تغيير سلول‌ها تغيير نكرده است . پس اين‌گونه پديده‌هاى نفسانى نيز مادى نخواهند بود .\r\nو نيز اين سخن را در مورد يك دستهء ديگر از ادراكات ( مدركات كليهء عقليه به اصطلاح فلسفه ) نيز مىتوان اجرا كرد ، چون انسان غير از ادراكات جزئى يك رشتهء مفاهيم كلى نيز دريافت مىنمايد ؛ مثل اجتماع ضدين محال است ، هر معلولى علتى دارد ، جدول ضرب فيثاغورس ، اصل تحول ، كليات هندسى ، قوانين فيزيكى ( در تصديقات ) و مفهوم وجود ، ماهيت ، وحدت و كثرت ، جزئى و كلى ( در تصورات ) . از خصوصيات مفاهيم كلى اين است كه در ظرف خارج وجود ندارد ، چون ظرف خارج ظرف جزئيت و فرديت مىباشد نه كليت ، زيرا معانى كليه با يك سلسله اوصاف و خواصى مقارنند كه در ماده ممتنع الوقوع هستند ، اگر چه در عين حال به ماده به نحوى انطباق دارند ( مانند مفهوم انسان كلى كه به هر انسان خارجى صادق است ؛ [ ولى 
  ] با اين همه در [ ظرف 
  ] مادهء [ خارجى 
  ] ، انسانى كه به هر [ فردى از افراد 
  ] انسان قابل تطبيق باشد نداريم ، زيرا هر انسان كه در خارج مىباشد شخصى است كه\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nبه غير خود قابل تطبيق نيست ) ؛ [ مانند احمد ، محمود ، زهرا و فاطمه كه تنها شامل خودشان مىشوند 
  ] با وجود اين ، ذهن اين كلى را از روى انسان‌هاى محسوس خارجى ساخته است .\r\nوانگهى اين معانى كليه ، كلى و ثابت و مطلق مىباشند و در جهان ماده موجودى با اين صفات نداريم و هر چه هست شخصى و متغير و مقيد مىباشد ؛ پس اين سلسله از مدركات را نيز مجرد از ماده بايد شمرد .\r\nبه ديگر كلام ، مفاهيم كلى در ظرف ذهن و تفكر حضور دارند و به همين دليل انسان با به كار گرفتن كليات رياضى به نتايج قطعى و مثبت مىرسد . در هندسه ، نقطه ، خط ، دايره و سطح در خارج وجود ندارد ؛ ولى از نظر علمى ثمرات زيادى بر آن‌ها مترتب است ، در صورتى كه شىء معدوم خاصيت ندارد ؛ يعنى چيزى كه در ظرف ذهن و يا خارج وجود نداشته باشد ، طبعاً نه آثار علمى بر آن مترتب مىشود و نه خواص عينى و خارجى مىتواند داشته باشد .\r\nممكن است گفته شود كه عدم اكسيژن خاصيتى دارد و آن از ميان رفتن همهء انسان‌ها و حيوانات است ، در جواب مىگوييم : اين از باب تأثير عدم در هستى نيست ، بلكه فقدان يك موجودى به نام « اكسيژن » باعث شده كه موجودات جان‌دار خفه شده و بميرند نه عدم و نيستى به شكل مطلق .\r\n\r\nبرهان ديگر\r\nدر مورد علم ، تنها يك نگاه كافى است ، اگر باريك بينى كرده و با وجدان صاف بيازماييم ، خواهيم ديد صورت علمى و تغير با هم هيچ‌گونه سازش ندارند و به عبارت فلسفى ، حيثيت علم غير از حيثيت تغيير و تحول مىباشد و با توجه به اين كه موجود مادى عين تغير و سيلان است بايد قضاوت كرد كه سنخ علم غير از سنخ ماده است ؛ علم صورت مجردى از واقعيت‌هاى خارجى است كه با تحليل‌هاى ذهنى به صورت معقولات ثانويه و تصورات و تصديقات در مىآيد . از اين رو علم ما مثل معلوم خارجى دست‌خوش تغيير و تحول واقع نمىشود ، بلكه همواره ثابت و پابرجا است ، ليكن تصور آن بسيار دقيق است . اگر چنان‌چه براى باريكى اين نكته ذهنتان آماده دريافتش نباشد ، ممكن است حالات مختلفهء علم و ادراك را مانند معرفت و تذكر ( شناختن و به ياد افتادن ) در اين باب بسنجيد ؛ چيزى را كه ادراك كرده‌ايم و دوباره ادراك مىكنيم ، مىفهميم كه مدرك در حال دومى عين همان مدرك اولى ما است ، كه از مركز\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nبايگانى بيرون آورده و به خاطر مىآوريم .\r\nانسان خاطرات تلخ و شيرين خود را يادآورى مىكند و روى معلومات پيشين بازشناسى كرده و تجديد نظر مىنمايد و كاملًا دريافت مىكند كه اين‌ها ادراكات جديد نيست .\r\nتجديد خاطرات و بازشناسى اندوخته‌ها با معيارهاى مادى سازش ندارد ، چون سلول‌هاى بدن به‌طور كلى تغيير يافته و محتوياتش نيز تعويض شده و هر دركى هم معلوم جديد است ، اما اين سؤال پيش مىآيد كه معلومات و خاطره‌هاى عصر كودكى در كجا است و عمل « تذكار » چگونه روى آن‌ها صورت مىگيرد ؟\r\nكسى منكر نيست كه هنگام يادآورى ، اعصاب تحريك شده و مغز عملياتى انجام مىدهد ؛ ولى مركز اصلى خاطرات و ادراكات روح است كه با تحريك عوامل مادى رابطه برقرار مىشود و حيوانات از اين خصوصيت بىبهره‌اند و تجديد مفاهيم ذهنى از ويژگىهاى انسان به شمار مىرود .\r\nو هم‌چنين چيزى را كه ادراك نموده و سپس فراموش كرده يا غفلت مىورزيم و دوباره به يادش مىافتيم ، همان اولى به يادمان مىافتد . اگر چنان‌چه مدرك ما در هر دو حال يك واحد حقيقى نبوده و ثبات و بقايى كه حافظ عينيت است نداشت ، تحقق « معرفت و تذكر » معنا نداشت ؛ با اين كه معرفت‌ها و تذكرهايى با مرور هفتاد سال يا كم‌تر و بيش‌تر داريم كه در ظرف اين مدت‌ها اعصاب و مغز با همهء محتويات مادى خود چندين بار تا آخرين جزء مادى خود تغيير و تبديل يافته‌اند ؛ ولى آن سلسله معارف هم‌چنان به قوت خود باقى هستند ؛\r\n شد مبدل آب اين جو چند بار * عكس ماه و عكس اختر برقرار \r\nبه عبارت روشن‌تر :\r\nموضوع قدرت ذهن براى حفظ و نگهدارى آنچه به وسيلهء يكى از حواس احساس نموده ( قوهء حافظه ) و سپس يادآورى آن‌ها و تشخيص اين كه اين يادآورى شده عين همان ادراك گذشته است و ادراك جديد نيست ، يكى از اسرارآميزترين مسائل روحى است . دقت فلسفى در اين مسئله به خوبى واضح مىكند كه دستگاه روحى و ادراكى در ماوراى دستگاه اعصاب و فعاليت‌هاى عصبى قرار گرفته و بر خلاف فرضيهء ماديين ، ادراكات را از خواص معينهء ماده نمىتوان دانست . براى اين كه زمينهء استدلال روشن شود ، اوّل چگونگى اين استعداد ذهنى را مطابق آنچه هر كسى حضوراً و وجداناً در خود مىيابد و روان‌شناسان تشريح كرده‌اند يادآورى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nمىكنيم ، سپس به ذكر تئورىهاى علمى و فلسفى دربارهء آن مىپردازيم :\r\n\r\nمراحل گوناگون احساس از ديدگاه روان‌شناسان\r\nترديدى نيست كه اگر انسان چيزى را به وسيلهء يكى از حواس خود احساس نمود ، براى دفعات بعد مىتواند آن چيز را در ذهن خود حاضر سازد بدون آن كه احتياج داشته باشد كه آن را از نو احساس نمايد ؛ مثلًا اگر يك روز رفيق خود را در يك نقطهء معين ملاقات نمود و بين آن‌ها مذاكراتى واقع شد ، خاطره‌اى از اين ملاقات و مذاكره در ذهن او باقى مىماند و هر وقت بخواهد آن ملاقات و گفتگو را يادآورى مىكند و آن منظره و كلمات را در صفحهء ذهن حاضر مىسازد . با تميز و تشخيص اين كه اين خاطرات فعلى ، تخيل موهوم نيست كه ذهن از خود اختراع كرده باشد و احساس مجدد هم نيست ؛ يعنى آن ملاقات و گفتگو در زمان حاضر تكرار نشده است ، بلكه اين خاطرات مربوط به ملاقات و گفتگوهايى است كه در گذشته واقع شده است .\r\nعلماى روان‌شناس مىگويند : از ابتداى اين كه ذهن انسان چيزى را در تحت تأثير عوامل خارجى احساس مىكند تا هنگامى كه خود به خود بدون تأثير عوامل خارجى آن را در زمان بعد مورد توجه قرار مىدهد ، چهار مرحله را طى مىكند :\r\n1 . احساس ابتدايى ( فراگيرى ) : يعنى يك چيز ابتدا بايد احساس شود تا آن كه ذهن آن را نگاه‌دارى و يادآورى نمايد . بديهى است تا چيزى از خارج وارد ذهن نشود ، نگاه‌دارى و يادآورى معنا ندارد .\r\n2 . حفظ ( نگاه‌دارى ) : چيزى كه وارد ذهن مىشود تا اثرى از خود باقى نگذارد ( يا خود باقى نماند ) ، ممكن نيست خود به خود با نبودن عوامل مؤثر خارجى مجدداً در صفحهء ذهن حاضر شود .\r\n3 . تذكر ( يادآورى ) : يعنى مورد توجه قرار دادن آن خاطرهء گذشته يا حاضر كردن آن خاطرهء گذشته در صفحهء روشن ذهن .\r\n4 . تشخيص ( بازشناسى ) : يعنى تميز دادن اين كه اين يادآورى امر گذشته است نه احساس مجدد و نه تخيل واهى .\r\nتئورىها و فرضيه‌هاى دانشمندان ، راجع به مرحلهء دوم از اين چهار مرحله ( مرحلهء حفظ ) است . راجع به اين جهت كه صورت‌هاى ادراكى در مدتى كه مورد توجه ذهن نيست ، در چه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nحالى است ؟ به چه نحو نگاه‌دارى مىشود ؛ مثلًا در مثال بالا پس از آن كه رفيق خود را ملاقات نمود و مذاكراتى بين آن‌ها صورت گرفت در مدتى كه اين ملاقات و مذاكره مورد توجه ذهن نيست ، در چه حالى است و به چه نحو نگاه‌دارى مىشود كه بعدها مىتواند مرحلهء سوم ( يادآورى ) و مرحلهء چهارم ( بازشناسى ) را طى كند ؟\r\nنظريه‌هاى ديگرى نيز هست كه قابل توجه نيست و ما فقط به شرح دو نظريه : يكى مبتنى بر مادى بودن حافظه ، كه طرف‌داران مادى بودن روح در عصر اخير آن را اختيار كرده‌اند و پيروان مكتب ماترياليسم ديالكتيك آن را تشريح كرده‌اند و ديگر مبنى بر مادى نبودن حافظه مطابق اصول مخصوص مكتب فلسفى صدرالمتألهين مىپردازيم و ضمناً اشكالاتى كه به نظريهء مادى بودن حافظه وارد مىشود براى خوانندگان محترم توضيح مىدهيم و اين دو نظريه را تحت عنوان « نظريهء روحى » و « نظريهء مادى » بيان مىكنيم . « 1 »\r\n\r\nنظريهء روحى\r\nصاحبان اين نظريه ، ادراكات را فعاليت مستقيم نفس ( جوهر غير مادى ) مىدانند و اعمال عصبى را تنها مقدمهء به وجود آمدن اين ادراكات مىدانند . مطابق اين نظريه ، نسبت ادراكات به نفس ، نسبت فعل است به فاعل و به اصطلاح فلسفى اين ادراكات قيام صدورى به نفس دارند نه قيام حلولى ؛ يعنى از ساخته‌ها و صادرات روح مىباشند نه از پذيرفته‌ها و واردات ، بلكه روان آدمى در پرتو قدرت ، عين اين صور ادراكى را كه در صقع نفس باقى است مىسازد .\r\nو تذكر ( يادآورى ) عبارت است از : مورد توجه قرار دادن همان صور اوليه . مطابق اين نظريه ، عين صورت‌هاى ادراكى اولى حفظ و نگه‌دارى مىشود و بعدها مورد يادآورى و بازشناسى قرار مىگيرد . روح با خلاقيت ، اين‌گونه صورت‌هاى ادراكى را مىسازد ، منتهاى مراتب مانند عكاس هنرمندى كه به قيافهء انسان و باغ مىنگرد و عكس را با خلاقيّتى كه دارد روى صفحهء كاغذى ترسيم مىكند ، روح نيز به تصاوير حسى كه از خارج آمده نگاه كرده ،\r\n\r\n\r\n","description":"","footnote":"\r\n( 1 ) . بعضى از حكماى يونان قديم معتقد بوده‌اند كه تصويرى از شىء ادراك شده در مغز نقش مىبندد و عين آن تصوير در مغز باقى مىماند . اين نظريه امروز طرف‌دارانى ندارد و از جهاتى مردود است .\r\nدكارت مىگويد : تأثيرات ابتدايى ، شيارهايى در مغز ايجاد مىنمايد و هر وقت روح به آن شيارها عبور نمود ، تأثيرى متشابه تأثير اولى ايجاد مىنمايد . مطابق اين نظريه ، روح در ذات خود ، موجود مستقل از بدن است ؛ ولى از ادراكات تنها چيزى كه باقى مىماند شيارهاى مغزى است . اين نظريه نيز نه مورد قبول فلاسفهء روحى و نه مورد قبول فلاسفهء مادى است\r\n","page_name":" 186 ","page_number":186},
  {"content":"\r\n\r\nصورت‌هاى كلى و تازه مىسازد ؛ درست به عكس كار دستگاه عكاسى ، ولى پس از خلق و آفرينش در ذهن باقى مىماند .\r\n\r\nنظريهء مادى\r\nصاحبان اين نظريه هر چند نتوانسته‌اند به‌طور قطعى اظهار نظر كنند ؛ ولى در عين حال مىگويند :\r\nبر خلاف نظريهء بالا هيچ گاه عين ادراكات اوليه حفظ و نگاه‌دارى نمىشود و اين‌طور نيست كه هر صورت ادراكى در ذهن پديد آمد ، قوهء حافظه عين آن را نگاه‌دارى كند ، زيرا ادراك عبارت است از : فعاليت اعصاب و اعصاب دربارهء يك شىء نمىتوانند فعاليت مداوم داشته باشند ؛ يعنى فعاليت‌هاى اعصاب هر لحظه متوجه شىء مخصوصى است و در حالى كه چيزى مورد توجه نيست ، قهراً سلسلهء عصبى دربارهء آن فعاليت ندارد ، پس در حال عدم توجه ، خاطرهء ادراكى به صورت ادراك وجود ندارد و نمىتواند وجود داشته باشد .\r\nاين دانشمندان مىگويند : هر چيزى كه يك بار ادراك شد ، فقط اثرى از آن در يك نقطهء مخصوصى از مغز مثلًا يك يا چند سلول پيدا مىشود و هر وقت آن نقطهء مخصوص در اثر يك عامل خاصى ( اراده و غيره ) تهييج شد ، اعصاب دوباره به فعاليت مىپردازند و باعث دوباره توليد شدن ادراك اولى مىگردند ؛ مثلًا در مثال بالا ملاقات و مذاكره با رفيق ، در حالى كه مورد توجه نيست ، به صورت خاطرهء ادراكى در ذهن موجود نمىباشد ، بلكه فقط اثرى از وى در يك نقطهء معين مغز باقى مىماند كه هر وقت آن نقطه تحريك شود ، باعث دوباره توليد شدن آن خاطرهء ادراكى مىگردد و شخص مىپندارد كه خود اين خاطره محفوظ و باقى مانده است .\r\nعلى هذا مطابق اين نظريه هر تذكر و يادآورى ، توليد جديدى است بر خلاف نظريهء اوّل كه تذكر را توليد جديد نمىداند . و ما براى توضيح بيش‌تر ، نظريهء ماديين را دربارهء مادى بودن حافظه از قول خودشان نقل مىكنيم .\r\nدكتر تقى ارانى مىگويد : « در عمل حافظه بايد توجه كرد كه چگونه يك تأثير يا احساس در روح ثابت مىشود ؟ چگونه محفوظ مىماند ؟ چطور دوباره توليد مىشود ؟ چگونه روح قضيه را در ازمنهء گذشته مجسم مىنمايد ؟ » « 1 »\r\n\r\n\r\n","description":"","footnote":"\r\n( 1 ) . پسيكولوژى ، ص 117\r\n","page_name":" 187 ","page_number":187},
  {"content":"\r\n\r\nسپس به اين پرسش‌ها چنين پاسخ مىدهد : « گويا جاده‌هاى ارتباطى ما بين قضايا توليد مىگردد و اين جاده‌ها در مغز باقى مىماند . . . وجود اين راه‌ها سبب محفوظ بودن يك قضيه در حافظه ، و تهييج آن‌ها باعث دوباره به ياد آمدن آن قضيه مىگردد . » « 1 »\r\nدر جاى ديگر با نگرانى و ترديد مىگويد : « معلوم نيست ارتباط حافظه ، مدت زيادى به چه حالت در روح باقى مىماند و به چه ترتيب مىتوان قضيهء مخصوصى را دوباره در روح توليد نمود ؟ مىتوان قبول نمود كه موقع به ياد آوردن قضايا شخص به‌طور ارادى فشار خون يا درجه حرارت يا عوامل ديگر فيزيكى را در مغز تغيير مىدهد . » « 2 »\r\nمطابق نظريهء مادى بودن حافظه ، دستگاه مغز عيناً مانند دستگاه ضبط صوت است كه صدا را بر روى يك صفحه يا يك نوار ضبط مىكند . همان‌طورى كه مثلًا دستگاه نوار مغناطيسى اين خاصيت را دارد كه كلماتى كه در برابر ميكروفون ادا مىشود ، در خود ضبط مىكند ؛ يعنى اثرى از آن‌ها در نقطه‌هاى مخصوص پيدا مىشود كه هر وقت آن نقطه با عوامل خاص فنى تهييج بشود ، درست صدايى مانند همان صداى اصلى كه در برابر ميكروفون پيدا شده توليد مىكند و اين‌طور نيست كه هميشه صوت با حالت صوتى در نوار موجود باشد ؛ فقط وقتى به حالت صوتى موجود مىشود كه نقطهء مخصوص تهييج شود . مغز هم عيناً همين‌طور است ؛ اگر تأثيرات خارجى بر سلسلهء عصبى وارد شد ، سلسلهء عصبى عكس العملى توليد مىكند ، اين عكس العمل همان خاصيت ادراك كردن است و سپس اثرى از آن در يك نقطهء معين مغز باقى مىماند و كيفيت اين اثر معلوم نيست ، اين قدر معلوم است كه در حال عدم توجه كه مغز دربارهء شىء ادراك شده فعاليتى نمىكند ، ادراك با حالت ادراكى نمىتواند موجود باشد ، لكن هر وقت آن نقطهء معين تهييج شد ، ادراك اولى دوباره توليد مىگردد . اين بود خلاصهء نظريهء مادى بودن حافظه .\r\n\r\nنقد نظريهء مادى\r\nبر اين نظريه چند ايراد مهم وارد است :\r\n1 . اينك مطابق اين نظريه بايد هر مفهوم ذهنى را به يك يا چند سلول معين اختصاص بدهيم و\r\n\r\n\r\n","description":"","footnote":"\r\n( 1 ) . همان ، ص 118\r\n( 2 ) . همان ، ص 116\r\n","page_name":" 188 ","page_number":188},
  {"content":"\r\n\r\nاين قابل قبول نيست ، زيرا اولًا ، بديهى است كه هنگام ادراك يا به ياد آوردن يك مفهوم ، تنها يك يا چند سلول به كار نمىافتد ؛ مثلًا هنگام ديدن چيزى تمام سلول‌هاى باصره به كار مىافتد و هنگام ديدن چيز ديگر باز همان سلول‌ها به فعاليت مىپردازد و هم‌چنين هنگام به ياد افتادن يا شنيدن و غيره . و نظر به ورود امثال اين ايراد است كه خود ماديين در صحت اين نظريه اظهار ترديد كرده‌اند .\r\nدكتر ارانى مىگويد : « روح هر وقت مىتواند توليد تجسمات كند ؛ مثلًا مىتواند يك مرد يا يك سگ را با تمام يا اغلب صفات مجسم نمايد ، ترتيب توليد اين شكل مجسم در روح هنوز به وسايل علمى معين نشده و عقايد مختلفه در اين باب موجود است ؛ مثلًا اگر فرض كنيم پس از ديدن يك سگ ، يك دسته از سلول‌هاى دماغ براى توليد تجسم سگ ، بدون وجود حيوان ، مستعد مىشوند ، در اين صورت بايستى براى هر شىء ، يك دستهء مخصوص سلول معين شود و اين مشكوك است ، چون عدهء سلول‌ها براى اشياى لاتعد و لاتحصى كافى نخواهد بود » ؛ « 1 » يعنى تعداد سلول‌ها معين است ؛ ولى اشيا و حقايقى كه مورد ادراك ما قرار مىگيرند ، غيرقابل شمارش مىباشند و تعدادشان از سلول‌ها بيش‌تر است .\r\nثانياً ، اگر فرض كنيم هنگام ديدن يا شنيدن چيزى ، يك سلول يا چند سلول معين متأثر مىشود و با ديدن يا شنيدن چيز ديگر يك يا چند سلول ديگر ، چه علتى دارد كه اگر ديدن يا شنيدن همان شىء اوّل تكرار شد يك عده سلول ديگر متأثر نمىشود و فقط همان سلول‌هاى اولى تهييج مىشوند و يادآورى محقق مىگردد ؛ اين نظريه بر خلاف علم است ، زيرا هنگام ادراك ، كل سلسله اعصاب سمپاتيك و پاراسمپاتيك تهييج مىشود نه يك قسمت خاصى .\r\n2 . همان‌طورى كه در بالا اشاره شد ، يكى از خواص حافظه ، بازشناسى است ؛ يعنى تشخيص اين خصوصيت كه اين يادآورى شده ، عين اولى است و ادراك فعلى جديد نيست و موهوم و بىمعنا هم نيست و اين با نظريهء مادى بودن حافظه سازگار نيست ، زيرا اگر فرضاً ما مغز را نسبت به ادراكات مانند يك دستگاه ضبط صوت بدانيم ، تنها داراى اين خاصيت خواهد بود كه هر وقت نقطهء خاص تحريك شود ، ادراكى از هر جهت شبيه ادارك اولى توليد كند ، همان‌طورى كه دستگاه ضبط صوت را اگر برگردانيم ، عيناً شبيه صداى اولى را توليد مىكند نه عين آن را ؛ در صورتى كه ما وجداناً و حضوراً مىدانيم كه ذهن ما داراى خاصيت بازشناسى است ؛ يعنى تشخيص مىدهد كه « اين او است » و توليد جديد و فعل جديد نيست . و خلاصهء اين اشكال اين كه از راه « عينيت » ،\r\n\r\n\r\n","description":"","footnote":"\r\n( 1 ) . پسيكولوژى ، ص 100\r\n","page_name":" 189 ","page_number":189},
  {"content":"\r\n\r\nكه از مشخصات قوهء حافظه است ، نمىتوان نظريهء مادى بودن حافظه را پذيرفت . « 1 »\r\n3 . مغز با همهء محتويات خود تغيير مىكند و دست‌خوش تحول و تبدل است . در طول عمر هفتاد ساله يك نفر چندين بار مادهء مغزى وى با همهء محتويات خود عوض شده و مادهء ديگرى جاىگزين آن شده ، در صورتى كه خاطرات نفسانى وى ، چه در بعد تصورات ؛ مانند چهرهء رفيق ايام كودكى اش كه در ده سالگى او را ديده و قيافهء آموزگارش كه پس از دورهء دبستان او را نديده و چه در قسمت تصديقات ؛ مثل اين كه در دبستان شنيده كه ارسطو شاگرد افلاطون بوده است و او به اين مطلب اذعان ( تصديق به اصطلاح منطق ) پيدا كرده ، تمام اين‌ها همان‌طور محكم و پابرجا در ذهنش باقى است و خلاصه تمام تصورات و تصديقات سابقش كماكان باقى مانده است و اگر اين‌ها جاىگزين در ماده بود ، قهراً تغيير كرده بود . . . .\r\nخلاصهء اين اشكال آن كه ، از نظر ثبات ادركات ذهنى ، كه از مشخصات قوهء حافظه است ، نمىتوان نظريهء مادى بودن قوهء حافظه را بپذيريم .\r\n\r\nاستدلال بر مادى بودن حافظه\r\nطرف‌داران مادى بودن حافظه ، مهم‌ترين استدلالى كه در زمينهء مادى بودن حافظه اقامه كرده‌اند اين است كه ، ما عملًا مىبينيم حافظه به بعضى از قسمت‌هاى مغز مربوط مىشود و هر چند براى بسيارى از اعمال روحى از قبيل حافظه و دقت ، هنوز محل معين و مكان مشخصى تعيين نشده است ؛ ولى ترديدى نيست كه با تغيير يا اختلالى كه در بعضى از قسمت‌هاى دماغ پيدا مىشود ، حافظه از بين مىرود . پس معلوم مىشود كه حافظه از خواص تشكيلات مادى مغز است و اصولًا مىتوان از دو راه نظريهء مادى بودن حافظه را تأييد نمود :\r\n\r\nالف ) عروض نسيان :\r\nترديدى نيست كه هر انسان بلكه [ هر 
  ] حيوانى به تفاوت دچار فراموشى مىشود ، هيچ كس نيست كه تمام خاطرات دورهء زندگانى خود را در ياد داشته باشد و حال آن‌كه اگر حافظه غيرمادى بود ، نسيان و فراموشى معنا نداشت ، زيرا فراموشى در اثر محو شدن\r\n\r\n\r\n","description":"","footnote":"\r\n( 1 ) . اصل اين همانى ( اصل عينيت ) قانونى است كه مطابق آن هر تصور و مفهومى كه وارد ذهن شد ، ذهن آن را همان تصور و مفهوم قبلى مىداند ؛ اگر تصور سياهى وارد ذهن شد ، ذهن بر اين اساس و با فرض اين قاعده كه ، « سياهى ، سياهى است » دربارهء آن ، احكام و تصديقاتى صادر مىكند : « سياهى ، سياهى است » ولى اگر اين حالت ذهن را بخواهيم در الفاظ متبلور سازيم و آن را بيان كنيم ، ناچاريم به اين عبارت « سياهى ، سياهى است » متوسل شويم ، پس اين حالت ذهن كه هر تصورى را بعد از ادراك ، همان تصور بداند ، اساس تمام معلومات بشر است . اين اصل به نام‌هاى « اصل هويت » يا « اصل هو هويت » و يا اصل عينيت ( اين همانى ) نيز در فلسفه نام گذارى شده است\r\n","page_name":" 190 ","page_number":190},
  {"content":"\r\n\r\nصورت‌هاى ادراكى از صفحهء ذهن عارض مىشود و اگر روح از خود وجود مستقلى از بدن مىداشت وصور ادراكى مصنوع و معلول او غير مادى بودند ، مىبايست هميشه باقى باشند ، زيرا منشأ و علت آن‌ها كه به عقيدهء روحيون يك امر مجرد است ، باقى است و هر معلولى در بقا تابع علت خودش مىباشد ؛ ولى مطابق نظريهء مادى علت فراموشى واضح است ؛ يعنى تغييراتى است كه در مادهء عصبى حاصل مىشود . اختلاف اشخاص از لحاظ قدرت حافظه مربوط به وضع مادهء عصبى آن‌ها است .\r\nدكتر ارانى مىگويد : قدرت حافظهء يك شخص منوط به قدرتى است كه مادهء عصبى وى در مقابل حفظ تغييرات دارد ، هر قدر وضعيت تغيير را بتواند نگاه‌دارى كند قدرت حافظه بيش‌تر خواهد بود .\r\n\r\nب ) عروض امراض حافظه‌اى :\r\nكه در اثر اختلالات مخصوص در دستگاه مغز حاصل مىشود .\r\nبسيار اتفاق افتاده كه يك نفر در اثر يك مرض يا يك ضربهء مغزى ، تمام خاطرات گذشته يا قسمتى از آن‌ها را به كلى از ياد برده است ؛ بعضى از مصدومين ايام جنگ كه به سختى قسمت سر و جمجمهء آن‌ها مصدوم شده بود پس از بهبودى ، پدر و مادر و شهرى كه در آن‌جا بزرگ شده بودند و حتى نام خود را به كلى از ياد برده بودند . پس معلوم مىشود كه حافظه يك امر مادى است كه در اثر وقوع اختلال در دستگاه مغز به كلى از بين مىرود .\r\n\r\nپاسخ استدلال\r\nپاسخ اين استدلال اين است كه هر چند حافظه غير مادى است ؛ يعنى صور ادراكى در ماوراى ماده نگاه‌دارى مىشود ؛ ولى تذكر ( يادآورى ) كه عبارت است از : حاضر ساختن صور ادراكى در صفحهء آشكار ذهن ، يك نوع كار و فعل است و در فلسفه ثابت شده است كه روح در فعل و كار خود احتياج به ماده دارد و ماده را به عنوان « آلت فعل » استخدام مىكند . على هذا فراموشىها ، چه آن‌هايى كه به واسطهء طول مدت در حال عادى پيدا مىشود و چه آن‌هايى كه به واسطهء اختلالات مغزى حاصل مىشود ، نه از اين جهت است كه خاطرات ذهنى به كلى معدوم شده است ، بلكه تنها از اين جهت است كه قدرت يادآورى روح براى احضار آن‌ها در سطح ذهن به واسطهء فقدان « آلت فعل » از بين رفته است و اگر ابزار كار پيدا كند مىتواند يادآورى نمايد .\r\nهانرى برگسون « 1 » دانشمند بزرگ قرن بيستم به نقل از مرحوم فروغى مىگويد :\r\n\r\n\r\n","description":"","footnote":"\r\n( 1 )  Bergson \r\n","page_name":" 191 ","page_number":191},
  {"content":"\r\n\r\n« فرق است بين حافظه و ذاكره . حافظه يعنى آنچه تصوير اشيا و معانى را در ياد نگاه مىدارد ، امر مادى و خاصيت دماغ نيست ، بلكه به عكس است ؛ يعنى ماده ، حاجب حافظه و مايهء فراموشى است و فقط ذاكره است كه عمل دماغ است . تصوير اشيا و معانى همواره در حافظه مضبوط است و هيچ‌گاه محو نمىشود ؛ ولى دماغ هم چون پرده است كه بر حافظه كشيده شده و ذاكره قوه‌اى است كه از دماغ كه به موجباتى و در اوقاتى پرده را پس مىكشد و آنچه در حافظه مضبوط است ، به ياد مىآورد ؛ ذاكره عمل است ، عمل كار بدن است و دماغ كه ذاكره را صورت مىدهد ، جزئى از بدن است ؛ ولى حافظه انبار صور است و صور ذوات نيستند ، بلكه معانىاند و معانى در مكان نيستند . » « 1 »\r\nدليل براين‌كه به‌واسطهء طول مدت يا عروض اختلالات مغزى ، صور ادراكى معدوم نمىشوند و فقط قدرت يادآورى و احضار آن‌ها كه احتياج به ماده دارد از روح سلب مىشود ، اين است كه آزمايش‌هاى متعدد روانى ثابت كرده است كه در حالات غير طبيعى يا فشارهاى غير عادى كه بر روح وارد مىشود ناگهان تمام خاطرات گذشته كه انسان آن‌ها را فراموش كرده است ، به ياد مىآيد .\r\nاين مطلب در روان‌شناسى جديد مورد قبول است . ما اين‌جا فقط به نقل كلام خود دكتر ارانى ، كه عقايد مادى دارد و روح را فقط به عنوان خاصيت مخصوص ماده مىشناسد ، اكتفا مىكنيم :\r\n« هنوز به‌طور اطمينان معلوم نشده است آيا تمام قضايايى كه در لحظه‌هاى متوالى زندگانى توليد مىشود ، در روح ثابت و باقى است يا نه ؟ از يك طرف ملاحظه مىنماييم قضاياى اغلب دقايق دورهء زندگانى خود را به كلى فراموش كرده‌ايم به قسمى كه هيچ وقت ديگر نمىتوانيم آن‌ها را در روح دوباره توليد كنيم ؛ يعنى به ياد بياوريم . اما از طرف ديگر امتحانات متعدد نشان مىدهد در حالات غير طبيعى ، مثلًا هيپنوتيزم ، اشخاصى كه حشيش استعمال كرده‌اند ، اشخاصى كه به واسطهء گرسنگى مشرف به مرگ مىباشند و غيره ، پس از بر طرف شدن عامل غير طبيعى ، اين اشخاص اظهار مىنمايند قضاياى بعيد العهد دورهء حيات خود را به ياد آورده‌اند . » « 2 » بعضى از علماى ديگر نيز تصريح كرده‌اند كه اشخاص در دم احتضار جميع امورى را كه در\r\n\r\n\r\n","description":"","footnote":"\r\n( 1 ) محمد على فروغى سير حكمت در اروپا ج 3 ص 306\r\n( 2 ) پسيكولوژى ص 117\r\n","page_name":" 192 ","page_number":192},
  {"content":"\r\n\r\nمدت زندگانى ادراك كرده‌اند در يك آن به ياد مىآورند . از اين رو مىتوان از جنبهء علمى كاملًا احتمال داد كه روح پس از مفارقت از بدن تمام خاطرات دورهء عمر خود را از كوچك و بزرگ و تمام اعمال نيك يا بد خود را در مدت زندگانى پيش خود حاضر ببيند . چندين قرن است كه فلاسفهء الهى اين ادعا را دارند و خوشبختانه دليلى بر نفى اين مدعا اقامه نشده است .\r\n\r\nاشكال\r\nالهيون مىگويند : سلول‌هاى اعصاب و مغز ما تغيير و تبديل مىيابند ؛ ولى ادراكات ما ثابت و غير قابل تحولند ، بنابراين ثابت مىشود كه ادراكات مجردند .\r\nدانشمندان مادى به اين استدلال پاسخ مىدهند كه ، تبدلاتى كه در مغز مثلًا انجام مىگيرد ، تدريجى و دقيق است و دستگاه ادراك به دريافتن وى قادر نيست و از طرف ديگر در نهايت سرعت ، جزئى جاى جزء ديگر نشسته و خاصهء جزء تازه ، كه مشاكل و مشابه خاصهء جزء كهنه مىباشد ، به جاى خاصهء در گذشته قرار مىگيرد كه قوهء مدركه نمىتواند اين نقل و انتقالات سريع و دقيق را ضبط كند و از اين روى مىپندارد كه تازه خودِ كهنه مىباشد ؛ به عبارت روشن‌تر هر سلولى كه مىرود ، خاصيت خود را به سلول بعدى منتقل مىنمايد ؛ ولى انسان گمان مىكند كه خاطره و معلومات ثابت است ؛ چنان‌كه اگر آب صافى در مجرايى تراز و بىمقاومت بگذرد و شما عكس خود را در سطح آب تماشا كنيد ، عكس به چشم شما ثابت خواهد بود ، در حالى كه حقيقتاً در هر لحظه يك عكس تازه مىبينيد و تمييز نمىدهيد . تبديل مدركات را به همين قياس بايد تصور كرد كه همواره به همراه مغز در تغيير و تبديل است ؛ ولى اين دگرگونى به قدرى سريع و ظريف است كه قابل كنترل و درك نيست .\r\n\r\nپاسخ\r\nچنان‌كه در پاسخ اشكالات گذشته گفته شد ، ما نمىخواهيم انجام گرفتن يك عمل فيزيكى را در مغز انكار نماييم يا تحول و تغيير را از ماده و ماديات نفى كنيم ، اما اين كه گفته مىشود :\r\nتبدلاتى كه در مغز انجام مىگيرد تدريجى و دقيق است ، چه مفهومى دارد ؟ يعنى هر سلولى كه مىرود ، خواص خود را از جمله معلومات خود را به سلول ديگر مىسپارد ؟ آيا پس از واگذارى ادراك موجود ، عين ادراك سابق است يا ادراك جديدى است ؟ اگر عين ادراك\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nگذشته باشد ، با مادى بودن ادراك نمىسازد ، چون ماده و انرژى به هر شكل باشد در تحول و تغيير است ، بلكه وجود آن ، عين سيلان و تحول مىباشد و اگر ادراك منتقل شده غير از ادارك گذشته باشد ، كاشفيت خود را از دست مىدهد ؛ يعنى نمىتواند نشان دهندهء واقعيت خارجى باشد . وانگهى با فرض مادى بودن ادركات ، بقا و انتقال به سلول ديگر معنا ندارد ، چون تغيير فقط منحصر در سلول مغز نيست ، بلكه بر كل ماده حكومت دارد ؛ يعنى سلول با تمام محتويات خود تغيير مىكند .\r\nمعلومات نيز مادى است و بايد تغيير كند . از طرف ديگر ، سخن ما فقط مربوط به يك جمله است و آن اين است : « ما مىپنداريم اين تازه همان كهنه است . » براى مقايسهء دو صورت ادراكى بايد هر دوى آن‌ها را در كنار هم داشته باشيم ، پس حتماً بايد ادراك گذشته در ذهن وجود داشته باشد تا بتوانيم آن را با صورت ادراكى تازه مقايسه كرده و به تساوى و يا عينيّت حكم كنيم و اين كه مىگوييم : در ظرف پندار ما تازه و كهنه يكى هستند و اين وحدت با ماديت ادراك نمىسازد ؛ زيرا اعتقاد به ثبات ادراكات گذشته با مادى بودن ادراكات سازش ندارد ، چرا كه هر پديدهء مادى در تحول و دگرگونى است . و البته چنان‌چه گفته شد : اين ادراك نسبت به خارج مىتواند خطا و پوچ بوده باشد نه پيش خود و در ظرف وجودى خود كه به عنوان يك واقعيت موجود است ، اگر چه حقيقت نيست ؛ ولى به شكل معلوم در فضاى ذهن وجود دارد ، چون گفتيم موهومات مفاهيمى هستند كه نه در خارج مصداق دارند و نه زمينهء اعتبار عقلايى . اما مثال عكسى كه در آب جارى مىافتد و ماديين آن را ذكر كرده‌اند ، پيدا است مثالى شاعرانه است ، زيرا اين كه ما او را ثابت مىبينيم تنها به جهت آن است كه در خيال ما صورت ادراكى ثابت و باقى دارد و اگر فرضاً در ظرف خيال صورت ادراكى باقى نمىبود ، هرگز او را باقى نمىپنداشتيم . وانگهى بنا به عقيدهء اين دانشمندان ، تحقق تصديق ( مقابل تصور ) در جهان امكان‌پذير نبايد باشد ، زيرا هنگامى كه ذهن ما موضوع را فرض كرد تا رفت محمول را آورده و بار كند ، موضوع به واسطهء تحول از ميان رفته و موضوع تازه جايگزين او خواهد بود . بنابراين هيچ پاسخى به هيچ پرسشى ، هيچ ابطالى به هيچ اثباتى ، هيچ ذيلى به هيچ صدرى ارتباط نخواهد داشت و بدين ترتيب تمام قضاياى ذهنى باطل خواهد شد ، در صورتى كه هيچ‌گاه وجدان سالم زير بار اين‌گونه تشكيك و سفسطه‌ها نخواهد رفت و قضاياى حقيقى و بديهى را زير سؤال نخواهد برد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\nاشكال\r\nممكن است گفته شود كه ذهن « 1 » ما و فكر ما از آن‌جا كه خودش نيز خاصيت مغزى و با مدرك خود هم لنگه بوده و هر دو از يك نوع و مقوله‌اند و با هم سوار مادهء مغز مىباشد ، از جهت سرعت حركت و تحول با مُدرَك خودش مساوى است و پيوسته مدرك خود را ثابت مىانگارد ، چنان‌كه اگر دو جسم را با حركت متشابه فرض كنيم كه از حيث جهت و سرعت حركت با هم مساوى بوده باشند ، نسبت به هم ديگر تغيير پيدا نكرده و در يك حال ثابت خواهند ماند ؛ مانند دو هواپيماى جنگى كه از نظر سرعت و جهت حركت و استهلاك مانند هم هستند ، با هم سرعت مىگيرند و به موازات يك‌ديگر تغيير مىكنند و با هم كهنه مىشوند ؛ ولى وقتى نسبت به هم بسنجيم ، ثابت و يك‌نواخت به نظر مىرسند ؛ اگر چه در واقع هر دو تغيير كرده‌اند ، منتها چون با هم تحول پيدا كرده‌اند ، نسبت به هم يك‌سان و ثابت خواهند بود و در واقع از ثبات نسبى و قياسى برخوردارند نه ثبات مطلق .\r\nبنابراين اشكال بالا بىمورد خواهد بود ، چون ذهن و ادراك ما كه سوار بر مغز شده‌اند ، هر دو به همراه يك‌ديگر دچار تغيير و تحول مىشوند كه طبيعتاً نسبت به هم از ثبات و سكون خاصى برخوردارند و اين را نبايد به حساب شكاك بودن يا سفسطه گذاشت . سكون نسبى با تغيير و تحول متضاد نيست ، زيرا سكون نسبى در ظرف پندار است ؛ ولى تحول در واقعيت عينى و خارجى صورت مىگيرد .\r\n\r\nپاسخ\r\nسخن ما در موضوع همين پندار وانگاشته كه مىگويند : گرچه ادراكات ما متغير است ؛ ولى چون همراه مادهء مغزى و سوار بر آن تحول مىيابد ، به نظر ثابت مىرسد ، همان است كه در پاسخ‌هاى گذشته گفتيم كه وقتى ادراك گذشته را به خاطر مىآوريم ، وجداناً درمىيابيم كه عين آن خاطره را به ذهن آورده‌ايم وادراكات ما از خاصّهء تغيير و تحول برخوردار نبوده و خواص عمومى ماده را ندارند و گذشته از آن ، در مورد دو حركت متشابه ، كه سكون نسبى را به وجود مىآورد ، براى اين سكون نسبى اگر واقعيتى قائل نشويم و آن را يك امر موهوم\r\n\r\n\r\n","description":"","footnote":"\r\n( 1 ) . ذهن يك نيروى ساخته شدهء روحى است كه به وسيلهء آن ، علم به علم پيدا مىشود و تحول افكار به كمك آن درك مىشود\r\n","page_name":" 195 ","page_number":195},
  {"content":"\r\n\r\nبدانيم ، در نفى و اثبات مطلب تأثيرى ندارد - و مفهوم سكون نه در ظرف ذهن هست و نه در خارج - و اگر واقعيتى قائل شويم ، در جهان خارج از ما يك موجودى ثابت پيدا خواهد شد كه خاصهء تغيير ماده را ندارد و اين اشكالى است بر ماديين نه بر ما ، زيرا اعتقاد به سكون نسبى اگر در ظرف نسبت ، واقعيت دار باشد ، با اصل تحول سازگار نخواهد بود و اين موضوع بر ديدگاه ماديين كه تحول را قانونى جهان شمول مىدانند ، خدشه وارد مىآورد . اگر بگوييد :\r\nدر ظرف پندار ما اين‌گونه ثبات و سكون وجود دارد ، مىگوييم : پس در ظرف پندار ما به سكون و ثباتى معتقد هستيد . براى نفى نظريهء مادى بودن ادراكات ، همين يك امر كفايت مىكند . « 1 »\r\n\r\nاشكال يا تقرير نظر ماديين\r\nاين دانشمندان مىگويند : در جهان طبيعت تأثير يك طرفى به حكم آزمايش‌هاى علمى موجود نيست و هر مؤثر متأثرى را مىخواهد كه عيناً در وجود اثر ذىدخل بوده باشد و به همين لحاظ موثر هم هست ، پس « اثر » پيوسته با شركت طرفين حاصل شده و فرزند زاييدهء مجموع پدر و مادر ( مؤثر و متأثر ) مادى خود مىباشد ، پس ادراك حسى نيز نتيجهء تأثير متقابل مادهء خارج و سلسلهء اعصاب يا مغز مىباشد كه در پديده‌هاى زنده و من‌جمله انسان يافت مىشود و چنان‌كه تأثير اعصاب يا مغز بىوجود مادهء خارجى معنا ندارد و هم‌چنين تأثير مادهء خارجى بىتأثير اعصاب يا مغز نيز مفهوم ندارد بنابراين نه مىتواند بر معلوم خارجى به گونهء خالص منطبق باشد و نه بر مادهء مغزى ، بلكه بايد هر ادراكى دو قسمت شود :\r\nنيمى كاشف از خارج باشد و نيم ديگر مغز را نشان دهد ، چون به هر حال ، هر ادراكى مولود فعل و انفعالات مادهء خارج و داخل است و آن دو در پيدايش اين مولود سهيم مىباشند .\r\nهم‌چنان تأثير و تأثر مادهء خارجى و اعصاب يا مغز ، بىتولّد و پيدايش اثرى مادى در سلسلهء اعصاب يا مغز ، كه تركيب مخصوصى از ماده مىباشد ، معنا ندارد و بالعكس .\r\n\r\n\r\n","description":"","footnote":"\r\n( 1 ) . نگارنده معتقد است اشكال آقاى طباطبائى وارد نيست ، چون براى سكون نسبى فرض واقعيت خارجى به‌طور مطلق قابل تصور نيست ، زيرا ماديين اصل تغيير را معتقدند ، منتها چون به گمان آنان ذهن و فكر با هم تغيير مىكنند ، يك نسبت ثابتى بين آن دو برقرار است ؛ يعنى در مقايسه با هم ثابتند . اين‌گونه نيست كه يكى بيش‌تر تغيير كند و ديگرى كم‌تر . دو شىء وقتى مثل هم كهنه شوند ، همانندى را در هيچ حال از دست نخواهند داد . وانگهى سكون نسبى مفهوم ثبات حقيقى را حتى در ظرف ذهن نمىرساند ، چون سكون نسبى ، نسبى است و ما در پى اثبات حقيقت مطلق هستيم نه نسبى\r\n","page_name":" 196 ","page_number":196},
  {"content":"\r\n\r\nو از اين روى فكر و ادراك كه پيرو اين تأثير و تأثر پيدا مىشود ، يك خاصهء مادى خواهد بود كه در مغز مثلًا پديد مىآيد . پس علم و ادراك ، انعكاس جهان عينى در ذهن است .\r\nو چون مغز خاصيت توليد را دارد مىتواند از فكر خود ( همان خاصهء مادى تازه ) متأثر شده ، ( البته اين تأثير دوم نيز به‌طور جبر و پيرو تأثير طبيعت و محيط خواهد بود ) فكرهاى تازه ، كه اعصاب توانايى گرفتن آن‌ها را از خارج نداشت ، توليد كند ؛ مىتواند علم به علم به هم رساند ، معلومات معنوى و روحى پيدا كند ، قوانين كليه در طبيعت مانند قانون عليت و معلوليت را كشف نمايد ، معلومات حسى هر يك از حواس را به ديگرى مبدل سازد .\r\nاين‌ها اقسام مختلفهء افكار و ادراكاتى هستند كه پشت سر هم تدريجاً زاييدهء مغز بوده و هويتى جز اين كه خاصيت مادى تركيب مخصوص مادهء « مغز » هستند ، ندارند . بنابر اين مغز و اعصاب به كمك مادهء خارجى فكر و ادراكى را توليد مىكنند ، اين ادراك به نوبهء خود در مغز و اعصاب اثر متقابل دارد و در سايهء تأثير و تأثر ديگرى را ايجاد مىكند . ادراكات نيز در يك‌ديگر اثر مىگذارند و ادراك چهارمى را مىزايند كه در نتيجه ، علم به علم يا ادراك علمى درست مىشود .\r\n\r\nپاسخ\r\nاولًا ، اگر علم و ادراك ، مولود مادهء خارج و مغز است ، پس علم يك شىء مركب و آميزه‌اى است از مادهء داخلى و خارجى ، بنابراين نه مىتواند بر معلوم خارجى به گونهء كامل و خالص منطبق گردد و نه بر مادهء مغزى تنها ، بلكه بايد هر ادراك ذهنى از دو قسمت كاشف باشد ؛ هم از معلوم خارجى حكايت كند و هم بخشى از سلول‌هاى مغز را كه در توليد آن ادراك دخيل بوده‌اند ، نشان دهد ، زيرا فلسفه - به اصطلاح علمى - جز اين نمىتواند بگويد ، چون وقتى كه ادراكات ، مولود تأثير و تأثّرات متقابل مادهء خارجى و قسمتى از سلول‌هاى مغز واعصاب باشد ، بدون شك مولود اين دو بايد والدين خود را به گونهء مساوى ارائه نمايند .\r\nدو علت در پيدايش يك ادراك سهيمند و چنين معلول و پديده‌اى نمىتواند از پديد آورندگان خود حكايت نكند و فقط نشان دهندهء معلوم خارج باشد و بس . اين ، توجيه معقول و علمى ندارد كه پديده‌اى زادهء دو علت باشد ؛ ولى كاشفيت از يك علت داشته باشد و علت ديگر را به هيچ وجه نشان ندهد ، مگر اين كه از اين مدعا برگرديم و بگوييم : مغز و\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nاعصاب ، مقدمهء پيدايش ادراكات هستند نه خالق معلومات ، علم و آگاهى از توليدات نفس مجرد وعقل خلاق بشر است نه از مواد مغز و اعصاب ؛ اين دو ابزار ارتباط هستند نه مولّد و زايندهء ادراك .\r\nثانياً ، ما از اين بيان ( كه خلاصهء آن انجام يافتن يك عمل فيزيكى است در انسان در موقع ادراك ) حتى يك جمله را نمىخواهيم انكار نماييم . البته اين موضوع كه ادراكات موجود چگونه با مغز و اعصاب دست به دست هم داده و ادراك تازه و مخصوصى را به وجود مىآورند كه نامش را « علم به علم » مىگذاريم ، جاى بسى اشكال است . من علم و معلومات زيادى دارم ؛ ولى علم به معلومات ، يك حقيقت بيش نيست و گرنه بايد به تعداد معلوماتِ اندوخته شده علم به معلومات داشته باشيم ، در صورتى كه بالوجدان ، علم من به اين كه رياضى مىدانم و يا فلسفه و تفسير و تاريخ مىدانم ، متعدد نمىباشد و اين يك نوع شناخت است كه بر همهء معلومات مشرف است . مكانيسم پيدايش علم به علم كدام است و چگونه از اوّل عمر تا پايان آن ، يك علم است و تعدد ندارد ؟ وانگهى تأثير و تأثر ادراكات در يك‌ديگر يا در مغز در چه شرايطى علم به علم توليد مىسازد و در چه وضعيتى معلومات كلى را به وجود مىآورند ؟\r\nو نيز علم به جهل : « مىدانم كه نمىدانم » چگونه پيدا مىشود ؟ جهل انسان ، جهل بسيط است به خلاف حيوان كه جهلش جهل مركب است ؛ يعنى نمىداند كه نمىداند ، اما انسان ندانستنىهاى خود را مىداند و مىكوشد تا مجهولات خود را بر طرف كند . پس خيلى از قسمت‌هاى بحث از نظر علمى هم قابل انكار است .\r\nچيزى كه هست نظر اين دانشمندان را به مثالى كه در آغاز مقاله و دو نظرى كه در ذيل آن آورديم ، بايد جلب كرد :\r\nگفتيم كه هنگام مشاهدهء يك منظرهء بزرگ از دو ديد مىتوان به آن نگريست : يك بار مىتوان به تداعى آن تصوير در ذهن پرداخت كه اين عكس ، نشان دهندهء يك واقعيت خارجى است و يك بار ديگر فقط مىتوان به يك مقوا با لكه‌هاى سياهى كه در سطح آن پاشيده شده ، نگاه كرد و پرسيد كه حقيقت آن منظرهء پهناور با تمام خصوصيات عينىاش در مغز ساخته مىشود يا در حوزهء ذهن حضور پيدا مىكند و يا صرفاً عكس و تصويرى از آن در ذهن انعكاس پيدا مىكند ؟ مثل عكسى كه در صفحهء مقوا به صورت لكه‌هاى جوهر و مركب پاشيده شده است ؛ اين بيان با كدام يك از اين دو ديدگاه منطبق است ؟ اين بيان كدام يك از دو\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nنظر نام‌برده را مىتواند تأمين كند ؟ آيا اين بيان مىخواهد بگويد : معلوم ذهنى عين معلوم خارجى است يا لكه‌هايى بيش نيست ؟ زيرا نظر دوم به فكر و ادراك قابل انطباق نيست و نظر اوّل كه به فكر و ادراك قابل انطباق است ، به اين بيان قابل انطباق نيست ، چون مغز هم سرمايه‌گذارى كرده است .\r\nبسيار شگفت‌آور است اين دانشمندان مورد نزاع را از بيخ فراموش كرده ( البته اين فراموشى به فراموشى عمدى نيز بىشباهت نيست ) و مورد قبول و تسالم را پيوسته به رخ خصم مىكشند . كسى كارهاى فيزيكى مغز و اعصاب را در صورتى كه علم درست فهميده باشد انكار ندارد ، ما فعاليت مغز و اعصاب را زمينهء پيدايش ادراك و آلت فعل روح مىدانيم ؛ به ديگر سخن كسى نمىخواهد بگويد : هنگام ادراك در انسان ، خواص مادى مربوط موجود نمىشوند .\r\nكسى نمىخواهد بگويد جانوران زنده و من جمله انسان هنگام ادراك و فكر ، سلسلهء اعصاب يا مغز را به كار نمىاندازند ( و اگر كسى بگويد : روح بعد از مفارقت بدن باقى و به ادراكات خود ادامه مىدهد ، سخنى است كه اساساً دخلى به اين گفتگو ندارد ، چنان‌كه خواهد آمد إن شاء اللَّه ) ، چون مغز و اعصاب ، ابزار كار روح است ، وقتى روح ابزارش را از دست بدهد ، از بين نمىرود ، بلكه فعاليت خود را به وضع ديگر ادامه خواهد داد .\r\nولى اين حقيقت را نيز نمىشود ناديده انگاشت كه ادراكات و افكار پهناور ما با اين كه هيچ‌كدام از خواص ضرورى ماده مانند دارا بودن اجزاى منفصل انقسام ( قسمت‌پذيرى ) ، تحول ، شخصيت و جزئيت را ندارند ، چگونه مىتوانند مادى بوده باشند ؟ و چگونه مىتوان گفت ادراكات خواص عمومى ماده را ندارند ؟ مگر ما هر حقيقتى را با خواص ضرورى وى اثبات نمىكنيم ؟ البته خواص ضرورى ، كلى و عمومى است و ربطى به خواص ويژهء هر ماده ندارد ؛ خواص عمومى ماده استثناپذير نمىباشد .\r\nگذشته از اين ، اگر راستى مدرك يا ادراك ما همان لكه‌هاى سياه و سفيد عكسى بود ( مطابق نظريهء دوم مثال صدر مقاله ) كه در چين‌هاى مغز يا لايه‌هاى اعصاب مرتسم مىشوند ، چگونه مىتوانستيم اين واقعيت‌هاى خارجى را توى آن‌ها پيدا كنيم ؟ يا از يك راهى به آن‌ها پى ببريم ؟ اگر واقعيت‌هاى عينى را قبلًا نديده باشيم ، عكس و تصوير نمىتواند چيزى را به ما نشان دهد .\r\nدر خاتمهء مقالهء دوم اين مطلب گذشت كه مطابق نظريهء ماديين در بيان حقيقت علم و ادراك ،\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nعلم و معلوم با يك‌ديگر مباينند ، هم در وجود و هم در ماهيت و تنها رابطه‌اى كه بين علم و معلوم فرض كرده‌اند رابطهء توليدى است .\r\nو گفته شد كه اين نظريه صد در صد يك نظريهء ايدئاليستى است ، زيرا بر اساس اين نظريه ، صفت كاشفيّت ، كه ذاتى علم است ، از علم سلب مىشود و با سلب صفت كاشفيت از علم و ادراك ، راهى براى اثبات عالم خارج مستقل از ذهن باقى نمىماند .\r\nو اما اين كه ماديين گمان كرده‌اند از راه اين كه ادراكات مولود تأثيرات خارجى هستند به وجود عالم خارج پى مىبريم ، غلط است ، زيرا اين پى بردن فرع آن است كه ما بتوانيم خارج را تصور كنيم و در ذهن خود حاضر سازيم تا بتوانيم حكم كنيم كه اين شىء تصور شده در عالم خارج وجود دارد ، چنان‌كه منظره‌اى را ، كه عكسى با همه خصوصياتش نشان مىدهد ، اگر از خارج نديده و تهيه نكرده باشيم ، ممكن نيست در ميان لكه‌هاى سياه و سفيد عكس پيدا نماييم . و اگر بنا شود آنچه در ذهن ما پيدا مىشود از هر جهت غير از خارج باشد ، محال است كه خاطرهء خارج در ذهن ما پيدا شود .\r\nو خلاصهء بيان اين كه روى فرضيهء غلط ماديين در باب حقيقت علم و ادراك بايد هيچ گاه هيچ كس به هيچ نحو التفات به عالم خارج پيدا نكند ، زيرا علم غير از معلوم خارجى است و بديهى است كه با حفظ غيريت و جدايى بين علم و معلوم خارجى و قطع رابطهء اين دو ، هيچ حقيقتى را نمىتوان شناخت و فقط در صورت وحدت بين علم و معلوم است كه شناخت حاصل مىشود .\r\n\r\nاشكال يا تقرير\r\nاين دانشمندان مىگويند : نظر به فرمول زير از پذيرفتن مغايرت ميان علم و واقعيت خارج ناچاريم ، چرا كه هر متفكرى كه بخواهد ادراكات را بشناسد بايد با اين فرمول تحليل نمايد ؛ فى المثل : اگر معلوم را كه جزئى از واقعيت خارج است ( الف ) فرض كنيم و جزئى از مغز را ، كه از تأثير معلوم متأثر است ، ( ب ) فرض كنيم ، « اثر » ، كه فكر و ادراك مىباشد ، با ( الف + / ب ) مساوى بوده و هيچ گاه مساوى با ( الف ) تنها و يا مساوى با ( ب ) تنها نخواهد بود . به مقتضاى اين فرمول ، هرگز معلوم خارجى نمىتواند با ادراك ذهنى وحدت پيدا كند و مغايرت بين آن دو قطعى است .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nپاسخ\r\nدر پاسخ مىگوييم : اولًا ، چرا جزئى از مغز را ( ب ) فرض كرديد ؟ مگر هنگام پيدايش يك نوع ادراك ، شىء خارجى در جزئى از مغز اثر مىگذارد يا براى فهم يك حقيقت عينى ، تمام اعصاب و مغز تحريك مىشوند ؟ بنابراين كل اعصاب و مغز تحت تأثير قرار مىگيرد نه بخشى از آن . ثانياً ، شكل فرمول شما ناقص است و تصوير كامل آن اين است كه ، معلوم خارجى را ( الف ) و جزء مغزى را ( ب ) و اثر مادى مفروض را ( ك ) و صورت علميه را ( ج ) فرض مىكنيم ؛ فرمول مزبور وقتى مىتواند درست بوده باشد كه « ج / ك » اثبات شود و گرنه ارزشى نخواهد داشت ، چون بايد معلوم بالذات - كه همان صورت علمى و ذهنى است - با معلوم بالعرض كه مادهء خارجى است ، تطابق داشته باشد و اگر صورت علمى غير از صورت خارجى باشد ، بىگمان بر معلوم خارجى منطبق نخواهد شد و در نتيجه معلومات ذهنى از ارزش خواهد افتاد ، زيرا مصداق و منطبق عليه ندارد و يك سلسله تصورات ذهنى خشك و خالى است .\r\nو خلاصهء اين مطلب به لسان فلسفى اين است كه موجود ذهنى با موجود خارجى در ماهيت يكى هستند نه در وجود ، زيرا وجود خارجى آتش سوزاننده است ؛ ولى صورت علمى آتش چنين خاصيتى ندارد و آنچه محال است اتحاد دو موجود مستقل در وجود است ؛ مثل اين كه وجود آتش خارجى وحدت پيدا كند با عين وجود ذهنى كه امكان‌پذير نيست ، يا احمد و محمود يك وجود پيدا كنند ، نه اتحاد دو وجود در ماهيت با حفظ اختلاف در وجود كه يكى وجود خارجى باشد كه منشأ آثار بوده باشد و ديگرى وجود ذهنى ( غير خارجى ) غير منشأ آثار باشد . با اتحاد صورت علمى و مفهوم خارجى ، كه هر دو در ماهيت يكى هستند نه در وجود خارجى ، محال پيش نمىآيد ، منتها آثار خارجى ماهيت ، مربوط به وجود خارجى او است و آنچه در ذهن است از اين‌گونه آثار تهى و خالى است و فقط اثر علمى دارد . از اين رو قوانين عمومى ماده كه بر شىء خارجى حكومت دارد ، بر صورت علمى آن حاكم نيست و اين است معناى وحدت وجود در خارج كه مقصود اتحاد در ماهيت است نه وجود .\r\n\r\nاشكال\r\nصورت علمى يا فكر و ادراك ، اگر چه برخى از خواص ماده را مانند انقسام و يا تغيير\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nندارد ؛ ولى برخى ديگر را دارد ، زيرا افكار و ادراكات زمانى هستند و وى از خواص ماده مىباشد ؛ به عبارت ديگر لازم نيست يك پديدهء مادى همهء خواص و آثار ماده را داشته باشد ، بلكه اگر يكى از خواص ماده را داشته باشد در مادى بودن آن كفايت مىكند و آن « زمانى » بودن مواد اين عالم است . همهء پديده‌هاى مادى همان‌گونه كه مكان خاصى دارند ، زمان خاصى را نيز اشتغال كرده‌اند و همين امر در مادى بودن يك شىء كفايت مىكند .\r\n\r\nپاسخ\r\nاين سخنى است كه بعضى از دانشمندان روان‌شناسى نيز تصريح كرده‌اند و نظر به اين كه اين دانشمندان از هويت زمان بحث كافى نمىكنند ، با اين اشتباه مواجه شده‌اند .\r\nتوضيح مطلب آن كه ، در كتب روان‌شناسى معمولًا اين‌طور مىگويند كه امور ذهنى مكانى نيستند ، زيرا نمىتوان براى آن‌ها يك نقطهء معين را در مغز به عنوان محل و مكان فرض نمود و گفت : مثلًا فلان حكايتى كه من حفظ دارم يا الآن در نظرم هست يا فلان شعر سعدى يا حافظ در فلان نقطهء مغز من است يا محبت و خشمى كه دارم ، در قسمت شرقى يا غربى قلب من مىباشد ؛ ولى تمام اين معلومات و خاطراتى كه مكانى نيستند بالأخره زمانى هستند ، زيرا پديد آمدن و از بين رفتن آن‌ها احتياج به وقت و زمان دارد . البته اين با يك نظر مسامحى و سطحى ادا شده ، ولى مطابق نظريهء فلسفى ، كه صدر المتألهين روى اسلوب فلسفى خود دربارهء « زمان » اظهار نموده و با براهين دقيق فلسفى آن را اثبات نموده و هم‌چنين مطابق آخرين نظريهء علمى كه امروز مورد قبول دانشمندان مغرب زمين است ، زمان و تغيير هم‌دوش يك‌ديگرند و اين دو از جوهر امور مادى و طبيعى انتزاع مىشوند .\r\nتحليل عميق نشان مىدهد كه واقعيت مادى غير متغير يا غير زمانى و يا متغير و غير زمانى و يا زمانى و غير متغير تصور ندارد و بالأخره تغيير ( حركت ) و زمان را نمىتوانيم خارج از حقيقت و واقعيت امور مادى و طبيعى بدانيم . و به تعبير صدرالمتألهين يكى از مشخصات هر موجود مادى همان مقطع زمانى است كه در آن زمان به وجود آمده و تغييرات پيدا نموده و به تعبير دانشمندان امروز مغرب زمين هر چيزى را در چهار مختص مىتوان نشان داد : طول و عرض و عمق و زمان . بنابراين اگر در موجودى اثبات شد كه تغيير ندارد ، ضمناً معلوم مىشود كه زمانى و مادى نيست و چون كه در ادراكات ثابت شد كه ثابت و پا بر جا هستند و تغييرى در آن‌ها\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nراه ندارند ، ضمناً زمانى نبودن آن‌ها نيز ثابت مىشود . بنابراين ، مفهوم واقعى زمان ، « 1 » امتداد و مقدار حركت است .\r\nو به عبارت ساده‌تر ما حركتى را كه با سرعت و بطوء معين اخذ كرده و نسبت به ساير حركات مقياس قرار داده‌ايم ، « زمان » مىناميم . پس زمان بىحركت نخواهد بود ، چنان‌كه حركت نيز بىماده و ماده بىخواص ضرورى ماده نخواهد بود ، چه ماده را از خواص ضرورى او مىتوان شناخت ، زيرا اگر بنا شود موجودى از خواص عمومى ماده بهره نداشته باشد ، ديگر ماده نيست و موجودى است غير مادى .\r\nاگر چنان‌چه ادراك ما زمانى بود ، ناچار خواص ديگر ماده را نيز داشت و كسى كه مىپندارد ادراك و فكر ما زمانى است ، ميان عمل فيزيكى كه در مغز مثلًا انجام مىگيرد و ميان حقيقت ادراك و فكر ، خلط مىنمايد ( چنان‌كه دانشمندان مادى پيوسته اين خلط و اشتباه را مىكنند ) . عمل فيزيكى مغز بدون شك زمانى است ؛ ولى ادراكات انسان كه از ثبات و عينيت برخوردار است ، زمانى نمىباشد ، چون حركت و تغيير در آن امكان ندارد .\r\nشما صورت علمى را كه در يك ساعت معين از زمان از راه حواس به دست مىآوريد ، يك اثر مادى در سلسلهء اعصاب يا مغزتان پيدا مىشود كه پيش از آن و پس از آن قابل پيدايش نيست ؛ ولى حقيقت همان ادراك مقيد به آن زمان معين نيست ، به گواه اين كه همان صورت ادراكى را با حفظ عينيت در زمان‌هاى مختلف مىتوانيد ادراك كنيد ، در حالى كه يك موجود زمانى در دو زمان به يك واقعيت باقى نمىماند . پس معلوم مىشود كه زمان در حقيقت « ادراك » دخالتى ندارد و گرنه با تغيير ، كه عين زمان است ، آن هم تحول مىپذيرفت . البته عمل فيزيكى مغز در پيدايش ادراكات دخالت دارد ؛ ولى به عنوان زمينه سازى نه به صورت جوهرى و توليدى .\r\n\r\nتتميم اصل مقصد\r\nتا اين‌جا گفتگو در اطراف امورى بود كه به عنوان خواص روحى خوانده مىشوند ؛ از قبيل ادراكات حسى و خيالى و عقلى و اراده و كراهت و حب و بغض و حكم و تصديق و غيره ، و ثابت شد كه اين امور خواص عمومى ماده را ندارند و لهذا نمىتوان آن‌ها را از خواص معينهء تشكيلات\r\n\r\n\r\n","description":"","footnote":"\r\n( 1 ) . در مقاله‌هاى آينده اين مسئله روشن‌تر خواهد شد\r\n","page_name":" 203 ","page_number":203},
  {"content":"\r\n\r\nمخصوص مادى دانست و تاكنون مستقيماً از شخصيت مستقل خود روح - كه اين امور از عوارض و حالات و يا از افعال و اعمال وى هستند - بحثى نشد . مطلب ذيل اشاره به يك برهان ساده از براهينى است كه فلاسفهء الهى براى شخصيت مستقل روح در برابر تشكيلات مخصوص مادى اقامه كرده‌اند .\r\nخوانندهء محترم مىداند كه ماديين ، روح را فقط به عنوان تشكل و اجتماع و ارتباط مخصوص اجزاى ماده مىشناسند و خواص روحى را نيز به عنوان خاصيت‌هاى مخصوص اجزاى ماده معرفى مىكنند و اما روحيون روح را ( كه از حركت و تكامل جوهرى ماده پيدا شده ) در عين ارتباط و تعلق ذاتى با ماده داراى شخصيت جداگانه و مستقل مىدانند .\r\n\r\nنظريهء حسى\r\nصاحبان اين نظريهء مىگويند كه « خود » يا « من » عبارت است از : مجموعهء ادراكات مختلفى كه به وسيلهء احساس يا تخيل و غيره دايماً و على التعاقب پيدا مىشوند و لاينقطع يك‌ديگر را تعقيب مىنمايند . مطابق اين نظريه ، « خود » يك موجود وحدانى نيست ، بلكه مجموعهء احساسات و خيالات و افكارى است كه سلسلهء واحدى را تشكيل مىدهند ؛ پس « من » يعنى مجموعهء ديدن‌ها و شنيدن‌ها و به يادآوردن‌ها و فكر كردن‌ها كه در طول زندگى پديد مىآيند .\r\nاين عقيده را ابتدا فلاسفهء حسى و تجربى اروپا ، كه از قرن هفدهم به بعد ظهور كرده‌اند و اساس شناسايى صحيح را احساس و تجربه دانستند ، اظهار داشتند . اين دانشمندان روى اصل اين كه اساس معرفت صحيح ، حس و تجربه است و حس جز به عوارض و حالات تعلق نمىگيرد ، حقيقتى را غير از آنچه به تجربه درآيد ، قبول ندارند ( البته انكار هم نمىكنند ) و در ميان آن‌ها كسانى پيدا مىشوند مانند هيوم انگليسى كه نه تنها به وجود جوهر مستقل نفسانى ايمان ندارند ، به وجود جوهر مادى خارجى كه عوارض طبيعى حالات او هستند نيز ، ايمان راسخ ندارند ، زيرا مىگويند : احساس و تجربه فقط ما را به وجود يك سلسله امور كه عوارض و حالات ناميده مىشوند ، آگاه مىكنند ؛ اما وجود جوهرى جسمانى كه منشأ حالات طبيعى و وجود جوهرى نفسانى ، كه منشأ حالات ضمير و وجدان باشد ، دليلى از حس و تجربه ندارند .\r\nاين گروه نفس را اين‌طور تعريف مىكنند : « مجموعه تصورات پى در پى كه در ذهن پيدا مىشود . » ماديون كه قائل به اصالت ماده هستند ؛ يعنى ماده را تنها جوهر اصيل مىدانند و\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nدر عين حال اساس معرفت و شناسايى را احساس و تجربه مىدانند ، در باب بيان حقيقت « خود » يا « من » از حسيون پيروى كردند و گفتند كه ، « خود » يا نفس عبارت است از : مجموعهء افكار و خيالات و احساسات پى در پى كه براى يك متشكلهء [ ارگانيزم 
  ] مخصوص مادى پيدا مىشود .\r\nاينك بهتر است عقيدهء ماديون را راجع به حقيقت « خود » و اين كه اين تصور از كجا ناشى مىشود ، از خود آن‌ها بشنويم :\r\nدكتر ارانى مىگويد : « تأثير عوامل مؤثر فوراً از روح معدوم نمىشود و ما بين تمام تأثراتى كه به دنبال هم ، روح را متأثر مىسازند ، به‌طور كلى يك رشته و رابطهء عمومى موجود است كه فقدان آن باعث بىهوشى روح مىشود و در حالت طبيعى هشيار بودن روح به واسطهء وجود رابطهء كلى ما بين تمام عناصر و عوامل مؤثر است . » « 1 »\r\nو نيز در همان صفحه مىگويد : « مفهوم خود بدين ترتيب پيدا مىشود كه يك متشكلهء [ ارگانيزم 
  ] مادى دايماً تأثرات خارجى ( صوت ، نور و غيره ) را مىپذيرد و اين قضيه باعث مىشود كه موجود زنده به وجود خود آشنا مىشود . » در صحفهء 105 مىگويد : « دو جنبهء خود را بايد از هم تشخيص داد : خود مؤثر و خود متأثر . غرض از خود مؤثر ، عبارت از هيكلى است كه من آن را خود مىدانم و غرض از خود متأثر ، من خودم هستم كه از وجود خود اطلاع دارم .\r\n« خود مؤثر نتيجهء جميع شرايطى است كه آن را ايجاد نموده است ؛ مانند اجزاى مادى ، عوامل مؤثر در آن ( نور ، صوت و غيره ) ، احساساتى كه همراه تأثير عوامل است ، حركات ( ارادى و يا غير ارادى ) و غيره . خود متأثر ناظر و شاهد اين نتيجهء كلى مىباشد . »\r\nدر صفحهء 104 مىگويد : « در موجود زندهء سالم ، مفهوم خود ، منظماً و به‌طور متوالى در مدت زمان‌هاى متوالى وجود دارد و فقط به وسيلهء خواب قطع مىشود . اختلال در خود ، ممكن است به واسطهء مواد بىهوش كننده و مسكرات به ظهور برسد . »\r\nدر صفحهء 106 مىگويد : « من در عين اين كه خودم هستم خودم نيستم ؛ من همان خود و ثابت هستم ؛ ولى متغير مىباشم . بهترين مثال براى فهميدن قضيه ، تشبيه به رودخانه است ؛ رودخانه جارى است ، هر لحظهء آن با لحظهء گذشته اختلاف دارد ، در عين حال رودخانه همان است . »\r\nخلاصهء اين نظريه همان بود كه قبلًا گفته شد ؛ مفهوم « من » عبارت است از : يك سلسله ادراكات و احساسات و افكار متوالى كه رشتهء واحدى را تشكيل مىدهند .\r\n\r\n\r\n","description":"","footnote":"\r\n( 1 ) . پسيكولوژى ، ص 104\r\n","page_name":" 205 ","page_number":205},
  {"content":"\r\n\r\n\r\nدليل روحيون بر تجرد روح\r\nخلاصهء نظريهء دانشمندان روحى اين كه آنان روح را ، كه از حركت و تكامل جوهرى ماده پيدا شده است ، در عين ارتباط و تعلق ذاتى با ماده ، داراى شخصيت جداگانه و مستقل مىدانند .\r\nدانشمندان روحى شرقى و غربى دليل‌هاى بسيارى براى اثبات تجرد و شخصيت مستقل روح اقامه كرده‌اند و البته بعضى از آن‌ها خالى از خلل هم نيست و فعلًا مجال آن نيست كه به همهء دليل‌هايى كه در اين باب آورده شده ، ذكر شود و در اطراف آن‌ها بحث و انتقاد شود . در اين‌جا فقط به ذكر يك برهان ساده از براهينى كه فلاسفهء اسلامى به آن خوب توجه كرده‌اند « 1 » و احتياجى به مقدمات زياد ندارد و از طريق اصول روان‌شناسى جديد نيز مىتوان آن را تأييد نمود و در متن اشاره شده است ، اكتفا مىشود و آن از راه علم نفس به خودش است ( خودآگاهى ) .\r\nمقدمتاً بايد گفته شود كه ، « خودآگاهى » يعنى اطلاع هركسى از وجود خودش ، براى هر كسى بديهى است و هر كس با علم حضورى خود را مىشناسد . ماديين نيز اين شعور ( شعور به خود ) را در انسان انكار ندارند . پس در اين كه هر كسى پيش خود تعقلى از خود دارد و از وجود خود مطلع است و خود را به عنوان يك موجود مستقل و ممتاز از ساير موجودات مىشناسد ، ترديد يا اختلافى نيست ، هر كسى بالضروره تشخيص مىدهد كه « من هستم » ؛ تنها چيزى كه احتياج به استدلال دارد ، اين است كه « خود » يا « من » كه وجودش بديهى است ، حقيقتش چيست ؟ و داراى چه خصوصيتى است ؟ و آيا ممكن است مادى باشد يا خير ؟ آيا وجود مستقل دارد يا آن كه عين بدن يا خواص بدنى است ؟ پس اين كه من هستم روى حس مخصوص خود آگاهى ، بديهى است و قابل استدلال نيست . دانشمندان استدلال‌هاى خود را متوجه بيان حقيقت « من » يا « خود » نموده‌اند ، نه بيان اصل وجود « من » ، زيرا وجود « من » يك امر بديهى است .\r\nاز اين‌جا واضح مىشود كه استدلال معروف دكارت از راه فكر و انديشه بر اين كه « من هستم » كه به عبارت مخصوص ادا مىشود : « من مىانديشم پس هستم » ، مخدوش است ، زيرا هستى هر كسى مانند خود انديشيدن بديهى است ، بلكه بديهىتر است ، زيرا آگاهى از انديشيدن با اضافهء ميم ( مىانديشم ) فرع بر آگاهى و شعور به خود است . عمل تفكر قبلًا متفكر مىخواهد ، زيرا ثبوت يك حالت يا خاصيتى براى شىء ، فرع بر ثبوت قبلى آن شىء مىباشد . بنابراين مصنف مىگويد :\r\n\r\n\r\n","description":"","footnote":"\r\n( 1 ) . اوّل كسى كه اين برهان را به تفصيل ذكر كرده است ، شيخ الرئيس ابوعلى سينا است\r\n","page_name":" 206 ","page_number":206},
  {"content":"\r\n\r\nسخنانى كه در مادى نبودن ادراكاتى كه به حواس و مغز منسوب هستند گفته شد ، در يك مورد ديگر نيز جارى مىباشد و آن مورد علم به نفس است . هر يك از ما ( چنان‌كه تجربه و قراين نشان مىدهد ، موجودات زندهء ديگر نيز همين حال را دارند ) شعور به خويشتن « من » دارد ، كه البته اين همان نظريهء روحيون است .\r\nخلاصهء اين نظريه اين كه « من » يا « خود » كه هركس به حسب وجدان و علم حضورى آن را مىيابد و به وجودش اطمينان دارد ، عبارت است از : يك موجود وحدانى متشخص ( نه يك امور متوالى ) و ثابت و باقى در ضمن جميع حالات و عوارض ، و قابل تعدد و تكثر و تفاسر نيست . به همين دليل اين « من » در طى تمام حالات و تحولاتى كه در سلول‌هاى بدن و عوارض آن پيدا مىشود ، ثابت و پا برجا است و به هيچ وجه قابل تعدد و تكثر و تغاير نيست .\r\nانسان بالوجدان مشاهده مىكند كه عيناً چيزى است كه قابل انطباق به هيچ عضوى و خواص عضوى نيست . بدون شك سر من ، پاى من ، شكم و قلب من غير از « من » است ، زيرا با زياده و نقيصهء اعضا تفاوت نمىكند ؛ اگر كليه را بردارند و دست و پاى انسان را قطع كنند ، بىگمان از « من » بودن آن كاسته نمىشود ، همان‌گونه كه با اختلاف سنين عمر و تحليل رفتن قوا نيز تغيير نمىپذيرد جز آن كه كامل‌تر و روشن‌تر مىشود . با اين كه عمرى از او رفته و از قدرت جسمانى و زرق و برق جوانى خبرى نيست ؛ اما از روحيهء بالا و عقل كامل‌ترى برخوردار شده است ، معلوماتش بسيار زياد و قدرت خلاقيت و ابتكارش بسيار عجيب به نظر مىرسد ، شجاعت كم نظيرى پيدا كرده است .\r\nو گاهى مىشود كه بر اثر تمركز و عشق به يك موضوعى ( مانند فوتباليست‌ها در ميدان مسابقه ) يك و يا چندين عضو و گاهى همهء بدن فراموش مىشود ؛ ولى خويشتن فراموش شدنى نيست . مىگويد : من سخت مىكوشيدم ضربه بر رقيب وارد كنم يا توپ را از دروازهء تيم مقابل بگذرانم ؛ ولى به زمين افتادم و بعد فهميدم كه پايم شكسته است . در هيچ حالى انسان از خويشتن غافل نيست ؛ ولى از اعضاى بدن كاملًا غافل مىشود .\r\nدليل بر اين كه « من » يك حقيقت وحدانى است نه يك سلسله ادراكات متوالى ، اولًا ، اين است كه حقيقت « من » همهء آن ادراكات متوالى را به خود نسبت مىدهد ؛ مثلًا مىگويد : زمانى تحت تأثير تفكرات ماركسيست‌ها واقع شده بودم ، بعد كه فلسفهء اسلامى را خواندم ، فهميدم سخنان آنان بىاساس است و يا انديشهء من در جوانى اين‌گونه بود ؛ ولى امروز انديشهء ديگرى دارم . در واقع منسوب را غير از منسوب اليه مىداند ( من مىانديشم ، من مىبينم ) و\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nهمان‌طورى كه حضوراً به وجود خود آگاه است ، اين خصوصيت را نيز حضوراً آگاه است و در آن ترديدى ندارد .\r\nاين دليلى است بر آن كه نفس ، غير از بدن است ، چون بدن ، پيوسته در تغيير و تبدل است ؛ اما نفس از اوّل عمر تا آخر آن باقى است ، به دليل آن كه انسان از كودكى وقايع بسيار در ياد دارد كه پس از صد سال نيز در حافظهء او باقى است ، با آن كه بدن او چند بار مبدل شده است . » « 1 »\r\nثانياً ، هر كسى بالوجدان تشخيص مىدهد كه در گذشته و حال يكى است نه بيش‌تر و اگر مانند مجموع حلقه‌هاى زنجير بود و در هر لحظه‌اى از زمان يك حلقهء آن فقط موجود بود ، اين تميز و تشخيص ميسر نبود . چگونه ممكن است دربارهء يك حلقهء زنجير كه در يك سر زنجير واقع شده ، حكم كرد كه عين همان حلقه‌اى است كه در سر ديگر واقع شده ؟ و به علاوه ، نفس براى تشخيص اين كه در گذشته و حال يكى است ، احتياجى به احياى خاطرات گذشته ندارد و اگر مانند حلقه‌هاى زنجير بود بايد ادراك خود در گذشته بدون تذكر يك خاطره ، ميسر نباشد .\r\nثالثاً : همان‌طورى كه در قسمت حافظه گفته شد ، روى فرضيهء ماديين ، بازشناسى يعنى تشخيص اين كه اين خاطرهء يادآورى شده متعلق به گذشته است و ادراك جديد نيست ، ممكن نيست . اين اشكال در اين مسئله به طريق اولى وارد است ؛ يعنى اگر « من » عبارت از مجموع سلسلهء متوالى ادراكات باشد كه فقط با يك‌ديگر ارتباط تعاقبى يا عللى و معلولى دارند ، چگونه ممكن است شخص بتواند تميز بدهد كه من همان كسى هستم كه در پيش بودم ؟\r\nرابعاً : روى فرضيهء ماديين ، ادركات عموماً عبارت است از : فعاليت‌ها و خواص سلول‌هايى كه مراكز سلسلهء اعصاب را تشكيل داده‌اند و خود اين سلول‌ها دايماً با همه محتويات خود در تغيير و تبديلند ؛ يك دسته مىميرند و دستهء ديگر جاى آن‌ها را مىگيرند و حال آن كه هر كسى حضوراً تشخيص مىدهد كه بدون تغيير و تبديل و زياده و نقصان ( البته در خود ، نه در حالات ) همان كسى است كه در شصت يا هفتاد سال پيش بوده است .\r\nو يا اصلًا آن عضو را نمىشناسد ؛ مثلًا مغز و اعضاى مغز و قلب و كبد را غير آن كه تشريح آن را در علوم طبيعى خوانده ، اصلًا نمىداند . انسان در حالتى كه ادراك خود كرده و شعور به خود دارد ، نه قلب را مىداند و نه مغز و امثال آن را ، بلكه از اعضاى ظاهر خود هم غافل است .\r\nابوعلى سينا انسانى را در اوّل خلقت فرض كرده كه بدنش از هيچ مؤثر خارجى متأثر نشود تا\r\n\r\n\r\n","description":"","footnote":"\r\n( 1 ) . ابوالحسن شعرانى ، شرح تجريد الاعتقاد ، ص 242\r\n","page_name":" 208 ","page_number":208},
  {"content":"\r\n\r\nادراك بدن خود كند و در حالت خلأ باشد ، در آن حال هم خويش را ادراك كرده است . همان شعور به ذات خود او در ادراك خود كافى است ، بىادراك بدن . اين برهان را « برهان معلق بوعلى سينا » مىنامند . البته در اين برهان پيش‌فرض‌هايى است كه بايد بدان‌ها توجه داشت :\r\nاوّل اين كه ، در عالم واقع بتوان اوضاع و احوالى فراهم آورد كه در آن‌ها همهء مجارى ادراكات حسى ظاهرى كاملًا مسدود شود .\r\nدوم ، محل تأمل است . اين كه علم ما به بدنمان فقط از طريق حواس ظاهرى باشد ، جاى تأمل دارد .\r\nسوم اين كه ، در اوضاع و احوال فرضى ابن سينا ، آن انسانْ نفس را مىيابد يا حالات نفسانى را كه البته غير نفسند ، باز جاى گفتگو دارد .\r\nو خلاصهء اين بيان ، كه متكى به آگاهى نفس از وجود و نحوهء وجود خود است ، آن كه از راه انتساب ( اين كه انسان ادراكات را منسوب به خود مىداند نه عين خود ) و از راه وحدت ( اين كه هر كسى تشخيص مىدهد كه در گذشته و حال يكى است نه بيش‌تر ) و از راه عينيت ( اين كه تشخيص مىدهد كه خود عين همان است كه بوده نه غير آن ) و از راه ثبات ( تشخيص اين كه هيچ‌گونه تغييرى در خود من حاصل نشده است ) ثابت مىشود كه آنچه انسان آن را به عنوان حقيقت خود مىشناسد ، يك حقيقت وحدانى ثابتى است كه جميع حالات نفسانى ، مظاهر وى هستند و از خواص عمومى ماده مجرد و مبرا مىباشد .\r\n\r\nتناقض گويى دكتر ارانى\r\nدكتر ارانى براى فرار از اشكال ثبات و عدم تغيير كه از خواص روح است و با خواص عمومى ماده تطبيق نمىكند و ساير اشكالات ، دچار تناقض گويى شديدى شده در صفحهء 106 پسيكولوژى مىگويد :\r\nحال بايد ديد « من » و « خود » ثابت است يا متغير ؟ موجود زنده دايماً عوض مىشود ، يك دسته از سلول‌هاى بدن او مرده ، يك دسته جاى آن‌ها را مىگيرد ، مواد بدن به تحليل مىرود و به وسيلهء مواد غذايى ديگر دوباره تشكيل مىشود ، پس مادهء بدنى موجود زنده دايماً تغيير مىكند ، از طرف ديگر ، حالت شعور هشيارى و دانستن از خود نيز دايماً تغيير مىكند ، خود اجتماعى من در چند سال پيش با اكنون فرق دارد ، الآن نيز در يك لحظهء معلوم من مىتوانم خود را به چند « خود » تقسيم كنم ؛ مثلًا راه معلوم را دانسته و فهميده بروم و در عين حال يك مسئلهء رياضى يا سياسى\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nحل كنم . اين دو « خود » من با « خود » هاى ديگر من در زمان‌هاى متوالى با يك‌ديگر اختلاف دارند .\r\n« خلاصه نه فقط مادهء جسم من ، بلكه طرز ارتباط زمانى ومكانى اجزاى آن ماده ( حالات شعور ) نيز دايماً در تغيير است ؛ اما از طرف ديگر من همان من هستم ، مسئول تمام امضاهاى همان خودهاى گذشته مىباشم ، از تمام كارهايى كه خودِ گذشته كرده است براى خودِ كنونى و خودِ آينده متوقع جزا و نتيجه هستم . اين تضاد را نيز با فكر ديالكتيك مىتوان بر طرف كرد . من در عين اين كه خودم هستم ، خودم نيستم . من خود و ثابت هستم ؛ ولى متغير مىباشم . بهترين مثال براى فهميدن قضيه ، تشبيه به رودخانه است ؛ رودخانه جارى است ، هر لحظهء آن با لحظهء گذشته اختلاف دارد ، در عين حال رودخانه همان است و در ساليان دراز در همان محل قرار دارد . ديالكتيك ، قضايا را در ضمن جريان در نظر مىگيرد ؛ يعنى براى « ديالكتيك » « من مطلق » وجود ندارد ، بلكه من به انضمام عدهء زيادى از قضاياى خارجى وجود پيدا مىكند . پس من ، آن ثابتى است كه به ازاى قضاياى خارجى متغير مىباشد . »\r\nدر اين‌جا نويسنده خواسته است روى اصول ماترياليسم ، « من » و « خود » را متغير و متكثر بداند و در عين حال ، علم شهودى نفس را به ذات و شخصيت خود كه حضوراً و عياناً خود را ثابت و باقى و واحد مىبيند ، توجيه كند . در قسمت اوّل براى آن كه ثابت كند « من » متغير و متكثر است ، اختلاف و تكثر حالات « خود » را دليل مىآورد ، در صورتى كه با اندك تأمل واضح است كه اين‌ها مربوط به تغيير و تكثر حالات « من » است نه شخصيت خود « من » و در قسمت دوم مدعى مىشود كه اين ثبات با تغيير و اين وحدت با كثرت منافات ندارد .\r\nمعلوم نيست چرا نويسنده ، اين‌جا حتى از اصول ديالكتيك منحرف شده ، زيرا يكى از اصول منطق ديالكتيك اصل تغيير است و روى اين اصل ، ثبات و جمود و يك‌سان ماندن به كلى نفى مىشود . منطق ديالكتيك به خيال خود با اين اصل ( اصل تغيير ) همهء تضادها را حل مىكند و مىگويد : هر شىء چون در حال حركت است ، هم خودش است و هم ضد خودش .\r\nحالا بايد از اين آقايان پرسش كرد كه ، آيا تضاد بين خود اين اصل ( اصل تغيير ) و اصل يك‌سان ماندن را با چه اصلى مىتوان حل كرد ؟ تشبيه به رودخانه يعنى چه ؟ اين فقط يك تشبيه شاعرانه است ، تمام آب‌هاى رودخانه از واحدهايى به نام مولكول و هر مولكول از اتم‌ها و هر اتمى به نوبهء خود از ذرات كوچك‌ترى تشكيل شده و تمام آن‌ها در حركتند ، هيچ ذرهء ثابت در آن وجود ندارد و فقط در ذهن ما كه براى مجموعهء آن‌ها يك مفهوم ( رودخانه ) وضع نموده و اعتبار كرده‌ايم ، يك تصوير واحد و باقى وجود دارد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nو هم‌چنين وقتى سر به جيب تفكر فرو برده و خاطرات تلخ و شيرين خود را متذكر مىشود ، مشاهده مىكند كه از آن دمى كه مىتواند از روزهاى گذشتهء خود به ياد آورده و اين حال شهودى خود را متذكر شود ، پيوسته يك چيز ثابت و غير متحول مشاهده مىكرده و كم‌ترين تبديل و تغييرى در خود « من » نمىديده و نمىبيند ؛ مشاهده مىكند چيزى است واحد كه هيچ‌گونه كثرت و انقسام ندارد .\r\nالبته بايد به اين نكته متوجه بود كه اين تذكر غالباً با تذكر يك سلسله احوال و يا حوادث همراه است كه زمانى هستند ؛ مانند ورود به مدرسه و دبيرستان ، رفتن به خارج ، حادثهء تصادفى كه انجام گرفت ، مرگ پدر و مادر ، برخورد با افراد بد و يا خوب ، ظهور انقلاب و غيره كه همهء اين خاطرات و حوادث ، در زمان معينى واقع شده‌اند ؛ ولى دارندهء اين خاطرات و حامل اصلى بار مصايب و رويدادها همان است كه هست . جوانى را پشت سر گذاشته و ميان‌سال شده ، دكتر و استاد شده ؛ ولى خودش همان شخص معين است . چاقى و لاغرى و جوانى و پيرى ، كه از عوارض بدن او است ، در جوهرهء وى هيچ‌گونه اثرى نداشته و ندارد ، ازدياد مال و ثروت و قد و قواره و يا قطع شدن دست و پا هيچ كدام در « من » ازدياد و كاستى ايجاد نكرده است ؛ اگر چه اين تحولات و رخدادها در بستر « زمان » صورت گرفته است و تحولى در ارگانيزم « من » به وجود آورده است .\r\nحوادث و عوارض جسمانى به زمان منتسب است ، و گرنه « من » كه مشاهده مىشود ، قابل انطباق به زمان حتى به حسب تصور نيز نيست . چگونه « من » را كه اندامى لاغر در آبان سال 40 داشتم و در مهر سال 60 چاق و فربه شده‌ام ، مىتوان به زمان منتسب نمود ؟ آيا « من » لاغر با « من » چاق فرق دارد يا خير ؟ « من » همان « منم » ؛ ولى جسمم چاق و لاغر مىشود و صورتم تيره و روشن مىگردد . سپس مشاهده مىكند كه انسان چيزى است واحد كه هيچ‌گونه كثرت و انقسام ندارد . آيا شما خوانندهء محترم « خود » را قابل تقسيم مىدانيد و يا تعدد و كثرتى در واقعيت « خود » مشاهده مىكنيد ؟ بىشك جوابتان منفى است .\r\nانسان اعضاى جسمانى را قابل تجزيه و تقسيم مشاهده مىكند ؛ تعدادى را به عنوان دست و پا و سر و پيكر مىبيند ؛ ولى هرگز « من » قابل كثرت و تقسيم نيست ؛ بلكه من يك حقيقت واحدى است كه قابل تكثير و تقسيم نيست .\r\nمعلوم نيست چرا جملهء معروف فيلسوف شهر يونان ، هراكليد كه در كتب ماديين هميشه به عنوان شاهد آورده مىشود و خود دكتر ارانى نيز در جزوهء ماترياليسم ديالكتيك آن را به عنوان\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nشاهد ذكر نموده ، اين‌جا فراموش شده است . هراكليد مىگويد : « دو دفعه وارد يك رودخانه نمىتوان شد . » اين جمله به خوبى مىرساند كه رودخانه در دو لحظه واقعاً همان رودخانه نيست .\r\nپرواضح است وحدت و ثباتى كه هر كس حضوراً وشهوداً براى « خود » احساس مىنمايد با وحدت و ثباتى كه براى رودخانهء در حال جريان يا يك فوج سرباز در حال سان دادن فرض مىشود ، متفاوت است ، زيرا اولى حقيقى و دومى فرضى و اعتبارى است و آن دو را با يك‌ديگر نمىتوان يكى شمرد ؛ اما در مورد علم و آگاهى انسان از خود - كه هر كس حضوراً آن را مىيابد - انسان نه در واقعيت خود و نه در علم به خود هيچ‌گونه تغييرى نمىبيند ، بلكه يك حقيقت واحد مشاهده مىكند كه هيچ‌گونه همراه ندارد ، دست و پا و فكر و ادراكات را به خود نسبت مىدهد و منسوب غير از منسوب اليه است ، بلكه خويش را بسيط و خالص مشاهده مىكند و هيچ گونه محدوديتى در خود نمىبيند ، هيچ‌گونه غيبتى از خود ندارد و چيزى بين انسان و خودش حايل نيست .\r\nمشاهده مىكند ( و اين از همه بالاتر است ) اين كه چيزى است صرف و خالص كه هيچ‌گونه تحديد نهايى و خليط در وى موجود نيست ؛ يعنى به هيچ وجه محدوديتى ندارد ، نه از نظر مكانى و نه زمانى ، بلكه از هر جهت بسيط و خالص مىباشد ، با چيزى مخلوط و تركيب نشده است ، نه با اعضاى ظاهرى و نه با اجزاى داخلى قلب و كبد ، سر و پيكر اعضاى مذكور به وى نسبت داده مىشوند و در اختيار او هستند ؛ ولى او مركب از اين امور نمىباشد . البته صرف نسبت دادن ، چيزى را اثبات نمىكند ، چون ما روح و نفس خود را هم به خود نسبت مىدهيم و مثلًا مىگوييم : روحِ من ، نفس من ؛ ليكن بعضى از نسبت‌ها وجدانى است ؛ اگر حقيقت « من » نفس و روح باشد و با براهين قاطع اثبات گردد ، بىگمان اين‌گونه نسبت‌ها را برنمىتابد و جز الفاظ بىپايه چيزى نخواهد بود ، زيرا در تحليل نهايى به « مَنِ مَنْ » برمى گردد و اين يك نوع بازى با الفاظ است .\r\n\r\nنتيجه\r\nاين بيان نتيجه مىدهد كه علم به نفس ، مادى نيست و بالاتر از اين نتيجه مىدهد كه نفس خودش علم به خودش مىباشد ؛ يعنى واقعيت علم و واقعيت معلوم در مورد نفس يكى است . و از اين‌جا است كه فلسفه ، اين نوع ادراك را ( علم حضورى ) با ادراكات ديگر مباين شمرده و مطلق علم را به دو قسم تقسيم مىنمايد : 1 . علم حصولى ؛ 2 . علم حضورى ؛\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nو به زبان فلسفه ، علم حصولى ، حضور ماهيت معلوم است پيش عالم و علم حضورى ، حضور وجود معلوم است پيش عالم .\r\nدر سابق گفته شد كه علم حضورى ، يعنى علمى كه در آن عين واقعيت معلوم پيش عالم حاضر است ؛ مانند علم نفس به ذات و حالات وجدانى و ذهنى خود ، ولى در علم حصولى ، واقعيت معلوم پيش عالم حضور ندارد ، بلكه مفهوم و صورتى از معلوم پيش عالم حاضر مىشود ؛ مانند علم نفس به موجودات خارجى .\r\nدر علم حضورى ، علم و عالم و معلوم يكى است ؛ يعنى وجود علم عين وجود معلوم و عالم است و انكشاف معلوم پيش عالم به واسطهء حضور خود معلوم است نه عكس و تصويرى از آن ، به همين جهت آن را علم حضورى ناميده‌اند ؛ به خلاف علم حصولى كه واقعيت معلوم غير از واقعيت علم است و انكشاف معلوم پيش عالم به واسطهء صورتى است كه از معلوم در ذهن عالم حاصل شده است و لذا اين علم به علم حصولى نام گذارى شده است .\r\nدر علم حضورى ، نفس علم و عالم و معلوم است كه بين آن‌ها اتحاد وجودى برقرار است .\r\nاين‌جا است كه بيان گذشته و فرمول سابق دانشمندان سيماى شگفت‌آورى به خود گرفته و جلوهء تماشايى پيدا مىكند ، زيرا علم و ادراك را طورى تعريف كرده‌اند كه با علم حضورى و حصولى سازش ندارد ، در صورتى كه اين دو نوع معلوم كاملًا وجدانى مىباشند .\r\n\r\nاشكال يا تقرير\r\nدانشمندان مادى مىگويند : تأثرات گوناگون از طريق شنيدنىها ، بوييدنىها و ديدنىها و . . . كه پيوسته با نهايت سرعت از سلسله‌هاى اعصاب به مغز وارد مىشوند ، از راه تبديل كميت به كيفيت ، خاصيت واحدى تشكيل مىدهند كه همان خاصهء روحى است ، چنان‌كه با از كار افتادن حواس يا بىهوشى يا مرگ از كار مىافتد . انسان همين كه مىميرد در حال مرگ و بىهوشى ، شعور و آگاهى خود را از دست مىدهد ، پس معلوم مىشود روح ، مجموعهء احساسات و ادراكات متوالى بيش نيست كه با مرگش تمام مىشود .\r\n\r\nپاسخ\r\nبا تذكر سخنان گذشتهء ما پاسخ اين دعوا روشن است ، زيرا كسى در صدد انكار يك چنين\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nخاصهء مادى مغز نيست ؛ اين همان روانى است كه روان شناسان نيز به حسب احتياج بحث محلى ، در فن خودشان موضوع بحث فرض كرده و قرار داده‌اند .\r\nسخن در اين است كه مشهود يا « من » قابل انطباق با چنين كيفيت مغزى نيست ، زيرا در هرحال يك پديدهء مادى ، خواص ضرورى ماده را بايد داشته باشد . اين كه گفته مىشود گاهى روان و شعور روانى از ميان مىرود ، ادعايى بيش نيست ، بلكه برخى اوقات در حال بىهوشى نيز انسان متوجه خود مىباشد و برخى از اوقات پس از هوشيارى چيزى به يادش نمىافتد ؛ نه اين‌كه خود را مشاهده مىكند كه خود را مشاهده نمىكرد و ميان اين دو جمله فرق بسيار است ، زيرا اگر خود را حضوراً دريابد ، پس هرگز غفلتى از « خود » نداشته است و اگر خود را دريافته ، ولى پس از هوشيارى ، توجه به خويشتن را فراموش كرده ، اين صحيح است و گرنه توجه به غفلت از خود معنا ندارد ، چون امكان ندارد كه توجه به غفلت خود را بدون توجه به خود درك كند ، چون ثبوت شىء بر شىء فرع بر ثبوت وجود آن شىء است .\r\n\r\nآنچه در اين مقاله به ثبوت رسيد\r\n\r\n1 . علم و ادراك مطلقاً مادى نيست\r\n، چون خواص عمومى ماده از قبيل انقسام پذيرى ، تحول و زمان و مكان و . . . را ندارد . يك مسئلهء علمى در تمام زمان‌ها و مكان‌ها قابل طرح است ، جدول ضرب فيثاغورث همواره ثابت و پا برجا مانده است ، هر چند كسانى كه اين جدول ضرب را آموخته‌اند تاكنون مرده باشند .\r\n\r\n2 . علم بر دو قسم است :\r\nحصولى و حضورى . در علم حصولى حقايق خارجى مستقيماً قابل درك نيستند ، بلكه به وسيلهء حصول صورتى در ذهن ادراك مىشوند ؛ يعنى اولًا و بالذات ما صور ذهنى را بلاواسطه دريافت مىكنيم و در ثانى مىفهميم كه اين صورت‌ها و معلومات بالذات ، خارجيت دارند ، چون علم ، كاشفيت ذاتى از خارج دارد ؛ ولى در علم حضورى ، وجود شىء خارجى پيش عالم حاضر است وعلم و معلوم يكى است و عالم ، معلوم را دريافت مىكند ؛ مثل علم نفس به خودش و علم به حالات نفسانى . پس اين صورت ادراكى نه در مادهء مغز و اعصاب ما جايگزين است و نه در مادهء خارج از ما ، زيرا نه عين خارج مىتواند در ذهن جاى گيرد و نه در ظرف ماده گنجايش دارد .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n\r\nمقالهء چهارم : علم و معلوم ( ارزش معلومات )\r\n\r\n","description":"","footnote":"","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\nعلم و معلوم\r\n\r\nمقدّمه\r\nبيان ارزش و اعتبار معلومات - كه بهتر است آن را ارزش « علوم وادراكات » بناميم - براى اين است كه روشن شود آيا ادراكات ما تا چه اندازه حقيقت است و با واقع مطابقت دارد ؟ آيا آنچه ما به وسيلهء حس يا عقل خود ادراك مىنماييم ، مىتوانيم مطمئن باشيم كه واقع و نفس الامر هم همين‌طور است كه ما مىفهميم يا آن كه ممكن است اصلًا واقع و نفس الامرى نباشد و جهان معلومات هيچ در هيچ باشد ؟ يا آن كه واقع و نفس الامر طورى باشد و ما طورى ديگرى كه مقتضاى ذهن ما در تحت شرايط زمانى و مكانى است ، بفهميم ؟\r\nچنان‌كه در مقالهء اوّل گفته شد ، فلسفه پاره‌اى از ادراكات را به عنوان حقايق ( مطابق با واقع ) مىشناسد و سعى مىكند حقايق را از اعتبارات و وهميات تميز دهد . بديهى است اين سعى هنگامى مفيد است كه ذهن انسان ، خاصيت ادراك واقعيات را - همان‌طور كه هستند - داشته باشد و اگر ذهن هميشه اشيا را با شكل و كيفيتى كه ساخته و پرداختهء خود او است درك كند ، فلسفه بلا موضوع و سعيش بيهوده است .\r\nمسئلهء تعيين ارزش و اعتبار معلومات را از جهتى مىتوان اساسىترين مسائل شمرد ، زيرا راه « رئاليسم « 1 » » از « ايدئاليسم « 2 » » و « سوفيسم « 3 » » و راه فلسفهء جزمى ( دگماتيسم « 4 » ) - كه افلاطون و ارسطو و پيروانشان در يونان قديم و جميع حكماى دوره اسلامى و دكارت « 5 » و لايب نيتس « 6 » و عدهء ديگر\r\n\r\n\r\n","description":"","footnote":"\r\n( 1 )  . 1 . Realisme \r\n( 2 )  . 2 . Idealisme \r\n( 3 )  . 3 . Sophisme \r\n( 4 )  . 4 . Digmatisme \r\n( 5 )  . 5 . Descartes \r\n( 6 )  . 6 . Leibniz \r\n","page_name":" 217 ","page_number":217},
  {"content":"\r\n\r\nاز فلاسفهء جديد اروپا پيرو آن بودند - از راه فلسفهء شكاكان ( سپتى سيسم « 1 » ) ، كه به وسيلهء پيرهون « 2 » در حدود قرن چهارم قبل از ميلاد در يونان تأسيس شد و سپس در حوزهء اسكندريه و اخيراً در اروپا پيروانى داشته و دارد ، جدا مىشود .\r\nهر چند در متن اين مقاله فقط موضوع « كيفيت وقوع خطا » كه دست آويز ايدئاليست‌ها قرار گرفته بررسى شده ، ولى در مقالهء 2 در ضمن پاسخ به شبهات ايدئاليسم « ارزش معلومات » فى الجمله اثبات شد و در نكتهء 2 آن مقاله ، عقايد ماترياليسم ديالكتيك در اين مسئله انتقاد شد .\r\nواميد است كه از مطالعهء اين مقاله كه تحت عنوان « پيدايش كثرت در علم » خواهد آمد با توضيحاتى كه داده مىشود ، براى خواننده حل سه مسئلهء مهم فلسفى حاصل شود :\r\n1 . ارزش معلومات ؛\r\n2 . راه حصول علم ؛\r\n3 . تعيين حدود علم .\r\nبا توجه به اين كه محققين و فلاسفهء اروپا در چهار قرن اخير بيش‌تر همت خويش را مصروف تحقيق در اطراف علم و مسائل مربوط به آن نموده‌اند و سه مسئلهء بالا تقريباً محور مسائل فلسفى اروپا به شمار مىرود و با توجه به اين كه مسائل مربوط به علم در فلسفهء اسلامى نيز از بغرنج‌ترين و پيچيده‌ترين مسائل است ، لزوم امعان نظر در اين مسائل روشن مىشود .\r\nما به مناسبت اهميت مسئلهء ارزش معلومات - كه موضوع اين مقاله است - و به مناسبت آن‌كه دانشمندان مادى يك رشته عقايد مخصوص مربوط به اين مسئله دارند و در تحت عنوان ارزش معلومات متعرض مىشوند ، مقدمهء نسبتاً مفصل‌ترى براى اين مقاله مىنويسيم و براى روشن شدن ذهن خوانندگان ، مطالب مربوط را گردآوريم و در ضمن اين مقاله مىكوشيم خلاصهء سير عقايد و افكار را از دوره‌هاى باستان تا عصر حاضر دربارهء اين مسئله شرح دهيم و تبيين دو مسئلهء ديگر را به مقالهء پنجم واگذاريم .\r\nخوانندگان محترم كه علاقه‌مندند بر روش رئاليسم - كه اين مقالات عهده دار بيان آن شده است - آشنا شوند از مطالعهء روش رئاليسم دربارهء حقيقت كه در همين مقدّمه بيان شده است ، به خوبى واقف خواهند شد كه بسيارى از مكاتب فلسفى كه روش خود را روش رئاليستى\r\n\r\n\r\n","description":"","footnote":"\r\n( 1 )  . 1 . Sceptisisme \r\n( 2 )  . 2 . Pyrrhon \r\n","page_name":" 218 ","page_number":218},
  {"content":"\r\n\r\nمىخوانند ، در مسئلهء ارزش معلومات راهى پيش گرفته‌اند كه آن‌ها را فرسنگ‌ها از رئاليسم دور كرده و تا پرتگاه مخوف ايدئاليسم لغزيده‌اند . مخصوصاً ماترياليسم ديالكتيك كه روش خود را صد در صد رئاليسم مىخواند ، در مسئلهء ارزش معلومات و بيان حقيقت به قدرى انحراف پيدا كرده است كه در گرداب سوفيسم و سپتىسيسم دست و پا مىزند و خود نمىفهمد .\r\n\r\nارزش معلومات\r\nچنان‌كه اشاره شد ، بحث در اين مسئله در اطراف اين جهت است كه آيا آنچه ما با حس يا عقل خود مىفهميم ، واقع و نفس الامر هم همين‌طور است كه ما مىفهميم يا نه ؟ و به عبارت اخرى اين بحث در اطراف حقيقى بودن ادراكات و مطابقت آن‌ها با واقع است . حالا ببينيم تعريف حقيقت به اصطلاح فلسفى چيست ؟\r\n\r\nحقيقت يعنى چه ؟\r\nحقيقت به اصطلاح عرف معانى مخصوصى مىدهد كه در اين‌جا منظور نيست . اين‌جا منظور بيان مفهوم فلسفى آن است . فهميدن تعريف حقيقت به اصطلاح فلسفه آسان است ، زيرا در اصطلاحات فلسفى معمولًا حقيقت ، هم رديف « صدق » يا « صحيح » است . و [ حقيقت 
  ] به آن قضيهء ذهنى گفته مىشود كه با واقع مطابقت كند ؛ اما « خطا » يا « كذب » يا « غلط » به آن قضيهء ذهنى گفته مىشود كه با واقع مطابقت نكند ؛ مثلًا اعتقاد به اين كه چهار مساوى است با دو ضرب در دو ( 4 / 2 * 2 ) يا اعتقاد به اين كه زمين ، گرد خورشيد مىچرخد ، حقيقت و صدق و صحيح است و اما اعتقاد به اين كه دو ضرب در دو مساوى است با سه ( 3 / 2 * 2 ) يا اعتقاد به اين كه خورشيد ، گرد زمين مىچرخد ، خطا و كذب وغلط است ؛ پس حقيقت ، وصف ادراكات است از لحاظ مطابقت با واقع و نفس الامر « 1 » .\r\nدر اصطلاحات جديد ، معمولًا به خود واقع و نفس الامر ، واقعيت اطلاق مىشود ، نه حقيقت .\r\nو ما نيز از همين اصطلاح پيروى مىكنيم و لذا هر وقت واقعيت بگوييم ، منظور ما خود واقع و نفس الامر است و هر وقت حقيقت بگوييم ، منظور آن ادراكى است كه با واقع مطابقت دارد .\r\n\r\n\r\n","description":"","footnote":"\r\n( 1 ) . به همين دليل ادراكات حقيقى خوانده مىشود\r\n","page_name":" 219 ","page_number":219},
  {"content":"\r\n\r\nفلاسفه از دوره‌هاى قديم ، حقيقت يا صدق يا صحيح را به همين معنا كه گفته شد تعريف و تفسير كرده‌اند ؛ يعنى هر وقت مىگفتند : فلان مطلب حقيقت است يا صحيح است يا صدق است ؛ يعنى با واقع مطابق است و اگر مىگفتند : خطا يا كذب يا غلط است ؛ يعنى با واقع مطابقت ندارد .\r\nدر منطق و فلسفهء قديم تحت عنوان « مناط صدق و كذب قضايا » مبحثى را طرح مىكردند كه روى همين اساس بحث مىنمود ؛ ولى بعضى از دانشمندان جديد در اثر اشكالاتى كه در نتيجهء اين تعريف وارد مىآمده و آن اشكالات به عقيدهء آن‌ها لاينحل بوده ، مناط صدق و كذب قضايا را چيزهاى ديگرى غير از مطابقت با واقع بيان نموده و حقيقت را به انحاى ديگرى تعريف كرده‌اند و به گمان خود به اين وسيله ، خود را از آن محذورات رهانيده‌اند .\r\nاينك [ به 
  ] بيان بعضى از تعريف‌ها و تفسيرهايى كه اخيراً بعضى از دانشمندان كرده‌اند ، اشاره كرده و به نقد اجمالى آن مىپردازيم :\r\n\r\nتعريف‌هاى گوناگون حقيقت\r\n1 . اگوست كنت « 1 » دانشمند معروف فرانسوى و مؤسس فلسفهء پوزيتيويسم « 2 » مىگويد :\r\n« حقيقت عبارت است از : فكرى كه تمام اذهان در يك زمان در آن وفاق داشته باشند . »\r\nوى توافق تمام اذهان جوامع را در يك زمان علامت حقيقت نمىداند ، بلكه مىگويد : معناى حقيقت غير از اين نيست .\r\n2 . فليسين شاله « 3 » كه دربارهء « حقيقت » عقيدهء اگوست كنت را اختيار كرده در فلسفهء علمى ، فصل « ارزش و حدود علم » مىگويد : « معمولًا در تعريف حقيقت ( يا صدق ) مىگويند كه آن مطابقت فكر با موضوع خود و يا مطابقت فكر با واقع است ؛ اما اين تعريف نه به حقايق رياضى كه موضوع آن‌ها وجود خارجى ندارد درست منطبق مىشود و نه به حقايق نفسانى كه وجود آن‌ها كاملًا ذهنى است و نه به حقايق تاريخى كه موضوع آن‌ها بر حسب تعريف از بين رفته است .\r\nصادق بودن اين تعريف دربارهء حقايق هم خالى از اشكال نيست ، زيرا براى ذهن ، موضوع خارجى جز يك دسته احساس و صور ، چيز ديگرى نيست . »\r\n\r\n\r\n","description":"","footnote":"\r\n( 1 )  . 1 . AugusteComte \r\n( 2 )  . 2 . Positivisme \r\n( 3 )  . 3 . F . Chaluis \r\n","page_name":" 220 ","page_number":220},
  {"content":"\r\n\r\n\r\nمفهوم سخن فليسين شاله\r\nمعناى روشن عبارت آخر او اين است كه ما راهى به شناخت خارج نداريم جز به صورت يك رشته احساس‌ها و صورت‌ها كه در انديشه و ذهن ما پيدا مىشود . پس موضوع تجربيات اگر چه ظرف خارج است ؛ ولى از آن‌جا كه موضوعات خارجى از طريق صورت‌هاى ذهنى براى ما قابل ادراك است ، بنابراين ، حقايق تجربى هم مطابقتى با خارج ندارد . تا آن‌جا كه مىگويد : « بر حسب گفتهء پر مغز اگوست كنت ، وصف بارز حقيقت اين است كه وفاق تمام افكار را در ذهن فرد و توافق تمام اذهان جامعهء انسانى را در يك زمان به حصول مىآورد و وحدت معنوى ايجاد مىكند . »\r\n\r\nنقد تعريف فليسين شاله\r\nاولًا ، « حقيقت » نشانه‌هايى دارد كه يكى از آن‌ها توافق افكار بر روى آن مسئلهء حقيقى است .\r\nپوزيتيويست‌ها در تعريف حقيقت ، يكى از علايم مفهوم حقيقى را به آثارش تعريف كرده‌اند نه به كنه ذات و ماهيتش . و اين نوع تعريف از اعتبار ساقط است و تعريف حقيقى و اصطلاحى نيست . به علاوه توافق همهء صاحبان آرا بر يك رأى كاذب و خلاف واقع عقلًا محال نيست ، گرچه عادتاً محال به نظر مىرسد .\r\nثانياً ، چگونه ممكن است در يك زمان همهء مردم بر روى يك سلسله مسائل توافق پيدا كنند ؟ امكان توافق عمومى در تعداد معدودى از مسائل امكان‌پذير است نه در كل مسائل ، آن هم در گذشته و حال . وانگهى عدهء قليلى در بديهىترين مسئله ، كه اعتراف به « وجود جهان خارج از ذهن » است ، دچار ترديد و انكار شده‌اند . از طرف ديگر اگر توافق افكار براى ما ملاك باشد ، آيا منظور توافق اكثر است يا توافق اقل ؟ چه بسا اتفاق مىافتد كه اكثر با اقل در مورد شناخت يك مسئله ، دچار اشتباه شده باشند . و بدين ترتيب بسيارى از مسائل از حيطهء علم خارج مىشود ، زيرا توافق همگان فراهم نيامده ، بلكه اكثرى هم در كار نيست و بسا حق با اقل‌ها است نه اكثرها ، زيرا همواره متفكران جامعه در اقليتند .\r\nثالثاً ، تعريف حقيقت كه تابع سليقهء اشخاص نيست تا هر شخص و گروهى تعريفى براى آن\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nجعل كند ؛ تعريف يك حقيقت بيان مفهوم كامل آن حقيقت است نه بيان سليقه و ذوق شخصى و يا گروهى .\r\n\r\nپاسخ به انتقاد فليسين\r\nدر پاسخ به فليسين شاله در مورد انتقادى كه به تعريف قدماى از فلاسفه كرده بايد گفت :\r\nواقع و نفس الامر اعم از خارج و ذهن است و هر چيزى در ظرف خودش و در انطباق با واقع و نفس الامر خود ، حقيقى مىباشد ؛ مثلًا حقايق تاريخى در همان ظرف خودشان صادق مىباشند ، براى تعيين صدق و كذب وقايع تاريخى بايد به شناخت واقعيت‌هاى موجود در همان زمان بپردازيم و قراين و شواهد تاريخى و عينى آن واقعه را مورد مطالعه قرار دهيم تا بتوانيم آن حادثهء تاريخى را آن‌چنان‌كه بوده است بشناسيم .\r\nدر مورد رياضيات نيز بايد مسائل رياضى با حاق ذهنى دقيق رياضىدان و طبق معيارى كه خود ذهن براى رياضيات تراشيده است ، منطبق شود نه با حقايق خارجى تا گفته شود رياضيات در خارج موضوع ندارد و لذا اصول و تجربيات ذهنى براى كشف صحت و سقم مسئلهء رياضى ساخته شده است .\r\nاين كه گفته مىشود موضوع خارجى براى ما جز يك رشته احساس و صورت‌هاى علمى چيزى نيست ، در صحت آن شكى نيست ، چون ما علم به واقعيت خارجى داريم ، نه اين كه واقعيات خارجى را واجديم . بدون ترديد علم به واقعيت‌هاى عينى به صورت تصوير ذهنى مىباشد ؛ اما اين صور ذهنى كاشفيت از خارج دارند ؛ يعنى صورت محض و خالص نيستند ، بلكه تصويرى از واقعيت‌هاى خارجى مىباشند ، به همين دليل نشان دهندهء خارج هستند .\r\nبنابراين هر مفهومى كه در ذهن ما است اگر با واقع و نفس الامر منطبق باشد ؛ يعنى انطباق مفهوم ذهنى بر گرفته از متن خارج باشد كه به وسيلهء اندام‌هاى حسى به صورت روشن و خالص وارد حوزهء ذهن گرديده ، حقيقت است و گرنه باطل و پوچ خواهد بود و بدين دليل ، علوم تجربى در واقع انعكاسى از قانونمندىها و كشف خواص اشيا است . پس اگر با ظرف خارج سازگار باشد ، آن تصويرهاى ذهنى ، حقيقت خواهد بود و گرنه پوچ و بىخاصيت است .\r\n3 . ويليام جيمز ، « 1 » روان شناس و فيلسوف معروف آمريكايى و يكى از مؤسسين فلسفهء\r\n\r\n\r\n","description":"","footnote":"\r\n( 1 )  . 1 . WilliamJames \r\n","page_name":" 222 ","page_number":222},
  {"content":"\r\n\r\nپراگماتيسم « 1 » ، حقيقت را طور ديگرى تعريف مىكند . وى مىگويد : « حقيقت عبارت است از :\r\nفكرى كه در عمل تأثير نيكو داشته باشد . »\r\nاين دانشمند جملهء « مفيد است » و جملهء « حقيقت است » را مرادف يك‌ديگر قرار مىدهد ؛ مفيد بودن در عمل را علامت حقيقت نمىداند ، بلكه مىگويد : معناى حقيقت ، غير از اين نيست ؛ در صورتى كه يكى از نشانه‌هاى حقيقى بودن يك تفكر ، مفيد بودن در حوزهء عمل و نظر است .\r\nآن هم مفيد بودن به معناى واقعى كلمه نه طبق برداشت شخصى .\r\nويليام جيمز به نقل مرحوم فروغى مىگويد : « مىگويند : حق ، رونوشت امر واقع است ؛ يعنى قولى كه مطابق با واقع باشد ، حق است ؛ بسيار خوب ، اما واقع چيست كه مطابقت با او قول حق باشد ؟ آيا امرى ثابت و لايتغير است ؟ بىگمان نه ، زيرا عالم متغير است و هيچ امرى در او ثابت نيست ، پس بهتر اين است كه بگوييم : قول حق آن است كه بر آنچه فعلًا هست تأثير نيكو دارد ، پس قول چون نتيجهء صحيح دارد حق است ، نه آن كه چون حق است نتيجه‌اش صحيح است . » « 2 »\r\n\r\nنقد تعريف ويليام جيمز\r\nاولًا ، به كار بردن معناى عملى صرف ، در تعريف حقيقت و تجريد آن از خاصيت كشف از واقعيت‌هايى كه در وراى فكر وجود داشته‌اند ، منتهى به شك مطلق فلسفى خواهد شد ، چرا كه فكرى كه در عمل ، اثر نيكو داشته باشد اگر مطابق با واقعيت عينى نباشد ، نمىشود تعريف صحيح باشد ، زيرا اثر عملى خوب براى هر كسى يك نوع تفسير خواهد داشت و اين يك نوع شكاكيت است . كه مكتب اصالت واقع ( رئاليسم ) با مكتب اصالت تصور ( ايدئاليسم ) و سفسطه به همين منظور نبرد مىكند . بنابراين تنها با گذاشتن لفظ حقيقت و به كار بردن آن در معناى ديگرى كه پراگماتيست‌ها مىگويند ، نمىتواند دليل رد ايدئاليسم و سفسطه و يا راهى براى نجات از آن‌ها باشد ، زيرا ايدئاليسم معتقد است هر چه هست صورت‌هاى ذهنى است ، اصالت هم از آنها است و حقايق خارجى اصالت ندارد . البته در اين تعريف نيز اثر عملى نيكو ملاك گرفته شده نه حقايق عينى .\r\n\r\n\r\n","description":"","footnote":"\r\n( 1 )  . 1 . Pragmatisme \r\n( 2 ) . محمد على فروغى ، سير حكمت در اروپا ، ج 3 ، ص 266\r\n","page_name":" 223 ","page_number":223},
  {"content":"\r\n\r\nثانياً ، ما اين حق را داريم كه از پراگماتيست‌ها بپرسيم مقصود شما از زيان و يا منفعت عملى كه آن دو را معيار حق و باطل نظرى دانسته‌ايد چيست ؟ آيا مقصود از منفعت ، منفعت فردى است يا سود اجتماعى ؟ اگر سود جمعى باعث زيان فردى شد ، چگونه توجيه مىشود ؟\r\nبالأخره در مسئلهء مفيد بودن ، اصالت را به جامعه مىدهد يا فرد ؟ وانگهى در منافع اجتماعى ، منفعت يك طايفه ، ملت و يا گروه مقصود است يا مقصود نوع انسان‌ها ؟ استعمارگران به نفع ملت‌هاى خودشان ساير ملل را استثمار مىكنند و از حقوق حقهء خودشان محروم مىسازند ، آيا اين منفعت‌طلبى مىتواند معيار حقانيت نظرى و مشروعيت اخلاقى و اجتماعى آن‌ها باشد ؟ هر كدام از اين شقوق را در نظر بگيريم ، تفسير معقولى براى پراگماتيسم‌ها نخواهد بود ، زيرا اگر منفعت شخصى معيار صحيح بودن فكر باشد ، بدون شك حقايق با مصالح مختلف افراد تغيير مىيابند و در اثر آن ، هرج ومرج اجتماعى اجتناب‌ناپذير خواهد بود ، زيرا هر كس حقايق و انديشه‌هاى ويژه‌اى را كه مصلحت عملى خود را تأمين خواهد كرد ، براى خود انتخاب مىكند و اعتنايى به حقايق ديگران كه از مصالح ايشان ناشى گرديده ، نخواهد داشت .\r\nدر اين هرج و مرج ، گذشته از اين كه طرف‌داران اين مكتب در صورت عمل به دستورات آن به فايده و نفعى نمىرسند ، بلكه خطر فراوانى نيز براى آن‌ها در پى خواهد داشت .\r\nاگر مقصود ، تأمين مصالح اجتماعى باشد ، افراد بايد فداى جامعه شوند ، پس حقيقت به‌طور مطلق ، مفيد بودن در مقام عمل نخواهد بود ، زيرا تفكراتى كه به سود جامعه باشد معمولًا به سود افراد نخواهد بود ، بلكه به زيان افراد است . اگر منفعت انسان‌ها به‌طور كلى و نوعى ، معيار حقيقت باشد ، اين معيار براى هميشه در پاره‌اى از بحث‌ها و قلمروها به حال تعليق در خواهد آمد ، زيرا در بسيارى از اوقات مصالح بشرى با يك‌ديگر برخورد و اصطكاك پيدا مىكند و در درون تضادها به حقيقت نمىتوان قطع پيدا كرد و در صورتى يقين پيدا خواهد شد كه تجربهء اجتماعى دراز مدتى در مورد آن به كار برده شود . لازمهء اين گفتار اين است كه خود جيمز نتوانسته باشد مذهب پراگماتيسم را مذهب صحيحى اعتبار كند ، مگر آن كه تجربهء اجتماعى و عملى طولانى در اصول اين مكتب به كار برده شود و شالودهء زندگى عملى خود را بر آن استوار سازد و اين امر هم غير ممكن است . تازه خود مفيد بودن در برداشت‌ها و تفكرات بشر مختلف است ؛ مثلًا بعضى انديشهء اختلاط و آزادى مطلق دختر و پسر را مفيد مىدانند ، بعضى روابط محدود را و برخى محدوديت مطلق و عده‌اى روابط نسبى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nرا مفيد مىدانند و بدين سان مذهب پراگماتيسم خود را متوقف مىسازد و روش كاربردىاش را از دست مىدهد .\r\nمسئلهء ديگر اين است كه شايد اذهان عمومى مردم در يك عصرى قادر به تشخيص فايدهء عملى يك حقيقت نباشد ، بنابراين مىتوانند منكر اصل حقيقت شوند .\r\nثالثاً ، وجود فايده و مصلحت در يك تفكرى ، دليل بر آن نيست كه بتوان آن را تصديق و مورد تأييد قرار داد ، بنابراين كسى كه ايمان به وجود خدا را انكار دارد اگر چه نقش فعال آن را در زندگى انسان و رسيدن به آرزوهاى وى و همكاران در زندگى عملى قبول داشته باشد ؛ اما حقيقت و واقعيت آن را نمىپذيرد .\r\nهم‌چنين شايد مسئلهء موهومى در مقام عمل براى ما به صورت كوتاه مدت مفيد باشد ؛ اما آيا بايد آن را حقيقت پنداشت ؟\r\n4 . گروهى مىگويند : « حقيقت يعنى فكرى كه تجربه آن را تأييد كرده است . » اين گروه نيز انطباق فكر با تجربه و نتيجهء عملى دادن را علامت حقيقت نمىدانند ، بلكه مىگويند : معناى حقيقت غير از اين نيست .\r\n\r\nنقد تعريف چهارم « 1 »\r\nاولًا : اگر تجربهء عملى تنها معيار شناخت حقيقت باشد ، بسيارى از مسائل قابل محك عملى نيست ، چنان‌كه تمام علماى عالم قبول دارند كه « دور و تسلسل محال است » محال يك امر نشدنى است ؛ آيا مىتوان يك امر نشدنى را در لابراتوار برد و آن را تجزيه كرد ؟ يا در ظرف خارج در مقام تجربه آن را شناخت ؟ در حالى كه تحقق آن در ظرف خارج امكان‌پذير نيست .\r\nچيزى كه در خارج ايجاد نمىشود ، قابل آزمون نيز نخواهد بود .\r\nثانياً : بسيارى از مسائل مانند بديهيات و فطريات وجود دارد كه شك و ترديد در آن‌ها راه ندارد ، در صورتى كه آن‌ها علم محض و معرفت صِرف هستند و نمىتوانند مورد تجربه و آزمايش قرار گيرند ؛ مانند علم انسان به نفس خود ، علم به علم ، علم به جهل و اعتقاد به امتناع اجتماع و ارتفاع نقيضين و اصل عليّت كه همهء اذهان اين اصول را مىپذيرند ؛ ولى هيچ كدام از\r\n\r\n\r\n","description":"","footnote":"\r\n( 1 ) . پاسخ نظريهء تجربيون با استفاده از كتاب شناخت شهيد مطهرى نوشته شده است\r\n","page_name":" 225 ","page_number":225},
  {"content":"\r\n\r\nآن‌ها قابل آزمون طبيعى نيستند .\r\nثالثاً : اين كه گفته مىشود : « عمل ، معيار شناخت است » چه معيارى براى حقيقى بودن اين اصل مطروحه وجود دارد ؟ آيا خود اين اصل نيز با كمك عمل ، تعيين مىشود ؟ در اين صورت تسلسل لازم مىآيد و به لحاظ فلسفى مردود است .\r\nو اگر اين قانون ، بديهى و تجربه‌پذير نيست ، پس معيار حقيقت نمىباشد ؛ بلكه باطل و پوچ است .\r\nرابعاً : يك فرضيه در صورتى مىتواند صحيح باشد و در عمل نتيجه درست بدهد كه فرضيه يا فرضيه‌هاى ديگرى مشابه آن وجود نداشته باشد . ممكن است در كنار فرضيهء ما ، فرضيهء ديگرى هم باشد كه در عمل نتيجهء درست بدهد ؛ مانند هيئت بطلميوس كه گرچه فرضيهء غلطى بود ؛ ولى براى تعيين خسوف و كسوف ، پيش بينىهاى دقيقى مىكرد . هم‌چنين طب قديم كه بر اساس فرضيهء عناصر چهارگانه ( آب ، آتش ، هوا ، خاك ) و طبايع چهارگانه ( رطوبت ، يبوست ، حرارت و برودت ) و بر اساس اخلاط چهارگانه ( خون ، بلغم ، سودا ، صفرا ) بنا شده بود ؛ ليكن در معالجهء بسيارى از بيمارىها مورد استفاده قرار مىگرفت و با اين كه اساس و پايه‌هاى غلطى داشت ؛ ولى بيماران را درمان مىكرد و نتيجهء عملى درستى داشت .\r\n5 . گروهى ديگر مىگويند : « حقيقت ، يعنى فكرى كه در اثر مقابله و مواجههء حواس يا مادهء خارجى پيدا مىشود . پس اگر فرض كنيم دو نفر در اثر مواجهه و مقابله با يك واقعيت دو نوع ادراك كنند ؛ يعنى اعصابشان دو گونه متأثر شود . هر دو حقيقت است ؛ مثلًا اگر يك نفر يك رنگ را سبز و شخص ديگر همان رنگ را سرخ ديد ، هر دو حقيقت است ، زيرا هر دو كيفيت در اثر تماس با خارج پيدا شده است در بحث آينده دربارهء اين نظريه توضيح بيش‌ترى خواهيم داد .\r\n6 . برخى مىگويند : « حقيقت يعنى آن چيزى كه پذيرفتن آن براى ذهن سهل‌تر و آسان‌تر باشد ؛ مثلًا اين كه مىگوييم : وجود داشتن جهان خارج ، حقيقت است ؛ يعنى پذيرفتن آن براى ذهن سهل‌تر و آسان‌تر است و غير از اين معنايى ندارد . »\r\nحقيقت را طورهاى ديگرى هم تفسير كرده‌اند ؛ مثل آن كه : « حقيقت يعنى آن فكرى كه ذهن با اسلوب علمى به سوى او هدايت شده باشد . »\r\nپرواضح است كه همهء اين تعريف‌ها و تفسيرها به منزلهء « سپر انداختن » در برابر اشكالات ايدئاليست‌ها و سوفسطاييان و يك سلسله اشكالات ديگر است كه بعضى از آن‌ها را در ضمن\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nگفتار فليسين شاله و ويليام جيمز نقل كرديم .\r\n\r\nنزاع فلسفه و سفسطه\r\nنزاع فلسفه و سفسطه يا رئاليسم و ايدئاليسم ، نزاع لفظى و اصطلاحى نيست كه ما بتوانيم با تغيير دادن اصطلاح ، از محذور ايدئاليسم رهايى پيدا كنيم . آيا سوفسطاييان غير از اين كه خاصيت مطابقت با واقع را از ادراكات نفى مىكنند ، حرف ديگرى دارند ؟ آيا مىتوان مقياس افكار علمى و فلسفى را از اوهام سفسطى ، توافق همهء اذهان در يك زمان و عدم توافق آن‌ها يا مفيد بودن و مفيد نبودن يا مواجههء حس با خارج و عدم مواجههء آن قرار داد ؟ آيا اين نحو اظهار نظرها در تفسير حقيقت ، مستلزم نفى ارزش معلومات و غوطه ور شدن در ايدئاليسم يا سپتىسيسم نيست ؟ آشنايان به منطق و فلسفهء اسلامى مىدانند اشكالاتى كه فليسين شاله و ويليام جيمز در ضمن گفتار خود به مطابقت افكار با واقع وارد كرده‌اند ، حل شده است و چندان قابل توجه نيست .\r\nعلى هذا براى يك فيلسوف رئاليست كه از اصول ايدئاليستى احتراز دارد و مىخواهد با يك روش واقع بينى سلوك نمايد ، چاره‌اى نيست جز آن كه حقيقت را ، همان‌طور كه قدما تفسير كرده‌اند ، تفسير كند و « مناط صدق » يك قضيه را همان چيزى بداند كه قدما مىدانستند .\r\nاين سلسله مقالات كه عهده دار بيان روش رئاليسم است ، به هيچ يك از معانى و تفسيرهايى كه اخيراً براى حقيقت يا صدق نموده‌اند و دانسته يا ندانسته به سوى سوفيسم و ايدئاليسم گام برداشته‌اند ، نظرى ندارد ، بلكه همان معنايى را كه قاطبهء دانشمندان قديم و بيش‌تر دانشمندان جديد منظور داشته‌اند ، در نظر گرفته است .\r\nدر فلسفهء قديم و جديد ، مباحث زيادى مربوط به حقيقت - به اين معنا كه تعريف كرديم - مطرح مىشود و البته ما در اين مقاله نمىتوانيم وارد تمام مباحث مربوط به اين مطلب بشويم .\r\nفقط قسمتى از آن مباحث را به‌طور اختصار بيان مىكنيم . در اين‌جا در اين چند مبحث گفتگو خواهيم كرد :\r\n1 . آيا حقيقت فى الجمله وجود دارد يا آن كه تمام ادراكات بشر موهوم و باطل و هيچ در هيچ است ؟\r\n2 . ميزان تشخيص حقيقت از خطا چيست ؟\r\n\r\n","description":"","footnote":"","page_name":" 227 ","page_number":227},
  {"content":"\r\n\r\n3 . آيا ممكن است يك چيز هم حقيقت بوده باشد و هم خطا ؟\r\n4 . آيا حقيقت موقت است يا دايمى ؟\r\n5 . آيا حقيقت قابل تحول و تكامل است ؟\r\n6 . چرا حقيقت حاصل از تجربه ، غير يقينى است و اصلًا چرا علوم تجربى يقينى نيست ؟\r\n7 . آيا حقيقت مطلق است يا نسبى ؟\r\n8 . آيا بين رولاتيويسم و ماترياليسم از لحاظ ارزش معلومات تفاوتى هست يا خير ؟\r\n\r\n1 . آيا حقيقت فى الجمله وجود دارد ؟\r\nحقيقى بودن و مطابق با واقع بودن ادراكات انسان ( فى الجمله ) بديهى است ؛ يعنى اين كه همهء معلومات بشر - على رغم ادعاى ايدئاليست‌ها - صد در صد خطا و موهوم نيست . بر همه كس در نهايت وضوح هويدا است و احتياج به استدلال ندارد ، بلكه استدلال بر اين مطلب محال و غير ممكن است .\r\nيك سلسله حقايق مسلم يا بديهيات كه در مقالهء 2 آن‌ها را فطريات ناميديم ، در ذهن هر كسى حتى خود سوفسطاييان موجود است و خود آن‌ها نيز در حاق ذهن به آن‌ها اعتراف دارند .\r\nسوفسطايى واقعى ، يعنى كسى كه نسبت به همه چيز مردد يا منكر باشد ، يافت نمىشود .\r\nسوفسطاييان و ايدئاليست‌ها وقوع خطا را از حس و عقل دليل بر مدعاى خود قرار داده‌اند و ما در گذشته « 1 » پاسخ داديم كه خود همين پى بردن به خطا ، دليل بر اين است كه يك سلسله حقايق قطعى در نزد ما هست كه آن‌ها را معيار و مقياس قرار داده‌ايم و از روى آن‌ها به خطاهايى پى برده‌ايم و الا پى بردن به خطا معنا نداشت ، زيرا با يك غلط نمىتوان غلط ديگرى را تصحيح كرد .\r\nغرض از اين بيان ، تنبيه و توجه دادن هر كس است به فطريات خود نه استدلال و اقامهء برهان بر مدعا ، زيرا هم‌چنان‌كه دانشمندان گفته‌اند : اگر كسى منكر جميع اصول و حقايق كتمان‌ناپذير بشود ، ( البته به زبان ) استدلال و اقامهء برهان براى محكوم كردن او بىفايده است ، زيرا هر استدلالى متكى به مقدماتى خواهد بود و آن مقدمات يا خود بىنياز از استدلالند يا آن‌كه بالأخره\r\n\r\n\r\n","description":"","footnote":"\r\n( 1 ) . به شبههء 2 از مقالهء 2 رجوع شود\r\n","page_name":" 228 ","page_number":228},
  {"content":"\r\n\r\nمتكى به اصول و مقدماتى خواهند بود كه بىنياز از برهان و استدلالند و اگر طرف به هيچ اصلى اذعان نداشته باشد و براى هر مقدّمه دليل بخواهد ، تا بىنهايت پيش خواهد رفت و قهراً حصول نتيجه غير ميسر خواهد بود .\r\nيكى از ماديين در مقام رد سفسطهء ايدئاليست‌ها براى اثبات وجود عالم خارج به فرضيهء « لاپلاس » و اين كه زمين از خورشيد جدا شده و سال‌ها در حال التهاب بوده و پس از ميليون‌ها سال موجودات زنده و از آن جمله انسان‌ها و از آن جمله شخص ايدئاليست ، كه همه چيز را ذهنى مىداند ، متمسك شده و اين را استدلال قاطعى در رد سفسطهء ايدئاليست‌ها پنداشته است .\r\nواضح است كه اين‌گونه استدلالات در رد كسى كه خورشيد و زمين و انسان‌هاى روى زمين و بالأخره همهء جهان را صور ذهنى و بىواقعيت مىداند و اساساً علم وفلسفه را بىمعنا مىشمارد ، چه قدر بيهوده است .\r\nدر متن اين مقاله كه كيفيت وقوع خطا بررسى شده ، منظور اقامهء دليل بر رد مدعاى سوفسطاييان نيست ، بلكه منظور جواب شبهه‌اى است كه در باب كاشفيت علم و خطاى قواى ادراكى ايراد نموده‌اند . همان‌گونه كه قبلًا نيز متذكر شديم ، شبههء ايدئاليست‌ها به شرح زير بود :\r\nحواس ما كه قوىترين وسايل علم به واقعيت خارج مىباشند ، پيوسته خطا مىكنند و هم‌چنين وسايل و طرق ديگر غير حواس نيز گرفتار اغلاط زياد هستند ، چنان‌كه دانشمندانى كه با هر گونه وسايل اجتناب از خطا خودشان را مجهز كرده‌اند ، از خطا مصون نمانده و يكى پس از ديگرى از پاى در آمده‌اند ؛ پس چگونه مىتوان به واقعيتى وثوق و اطمينان پيدا كرد ؟ « 1 »\r\nدر متن اين مقاله بررسى شده كه هيچ علمى بىمكشوف نيست و هيچ گاه قواى ادراك كننده در خود اشتباه نمىكنند ؛ منشأ وقوع خطاها و اشتباهات چيز ديگرى است كه شرح داده شده است .\r\n\r\n2 . ميزان تشخيص حقيقت از خطا چيست ؟\r\nاز يك سلسله حقايق مسلمى كه ذهن ما آن‌ها را در كمال بداهت و روشنى مىيابد بگذريم ،\r\n\r\n\r\n","description":"","footnote":"\r\n( 1 ) . شبههء 2 از مقالهء 2 ( ايدئاليسم و رئاليسم )\r\n","page_name":" 229 ","page_number":229},
  {"content":"\r\n\r\nبه مسائل ديگرى برمى خوريم كه بر ما روشن نيست و بايد آن‌ها را از طريق فكرى و استدلالى كشف كنيم . و هم‌چنان‌كه وجود يك سلسله حقايق يقينى بر ما مسلم است ، اين مطلب نيز مسلم است كه بشر گاهى در كوشش‌هاى علمى و استدلالى خود خطا مىكند و به غلط مىافتد ، پس بايد ديد وسيله‌اى براى تشخيص صحيح از سقيم و حقيقت از خطا هست يا نه و آن وسيله چيست ؟\r\nمقياس و معيار تشخيص حقيقت از خطا ، منطق ناميده مىشود . معروف‌ترين و شايد قديمىترين اسلوب‌هاى منطقى ، همان است كه ارسطو موفق به جمع و تدوين آن‌ها شده است .\r\nدر تحول جديد اروپا ، منطق ارسطو مورد اعتراض و انتقاد دانشمندان قرار گرفته و بعضى از دانشمندان مانند دكارت و هگل مدعى منطق جديدى هستند . در اين سلسله مقالات ، يك مقالهء مستقل به اين مطلب اختصاص داده شده . در ضمنِ آن مقاله از اسلوب‌هاى منطقى جديد و به‌خصوص از اسلوب منطق ديالكتيك ، بحث و انتقاد كافى خواهد شد . على هذا فعلًا از ورود در اين مبحث طولانى خوددارى مىكنيم .\r\n\r\n3 . آيا ممكن است يك چيز هم حقيقت باشد و هم خطا ؟\r\nمعمولًا هر يك از « حقيقت و خطا » يا « صحيح و غلط » يا « صدق و كذب » را در مقابل يك‌ديگر قرار مىدهند و مى گويند : يك فكر اگر حقيقت و صحيح و صادق بود ، پس ممكن نيست خطا و غلط و كذب باشد وبالعكس اگر خطا بود ، ممكن نيست حقيقت بوده باشد ؛ مثلًا اين فكر « زمين به دور خورشيد مىچرخد » يا راست است يا دروغ ، شق ثالث ندارد . راجع به هر مطلب ديگر نيز در نظر بگيريم ، خواه مربوط به مسائل روزمره باشد ، من امروز با فلان رفيق ملاقات كردم ، و خواه مربوط به حقايق تاريخى ، ارسطو شاگرد افلاطون بوده است ، و خواه مربوط به حقايق كلى علمى رياضى ؛ مثل ( پنج ضرب در پنج مساوى است با بيست و پنج ) يا حقايق طبيعى كلى ؛ مثل آن كه ( اجسام در اثر حرارت منبسط مىشوند ) يا حقايق فلسفى ؛ مثل آن كه ( دور و تسلسل باطل است ) ؛ همين‌طور است .\r\nولى اخيراً ميان دانشمندان جديد اين جمله شايع است كه حقايق علمى در عين اين كه حقيقت مىباشند ، ممكن است خطا نيز بوده باشند . و اين مطلب به دانشمندان هوادار ماترياليسم ديالكتيك كه طبق يكى از اصول منطق ديالكتيك ( اصل وحدت ضدين ) جميع اضداد و نقايض را با يك‌ديگر آشتى داده‌اند و همه را با هم قابل اجتماع مىدانند ، فرصتى داده است تا نغمهء جديدى\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nساز كرده و بگويند : حقيقت و خطا يا صحيح و غلط و يا صدق و كذب چندان اختلافى با يك‌ديگر ندارند . ممكن است يك چيز هم حقيقت و خطا و هم صحيح و هم غلط و بالأخره هم راست و هم دروغ بوده باشد .\r\nاين كه يك فكر از يك حيث و يك جهت محال است هم حقيقت و صحيح باشد و هم خطا و هم غلط ، بر يك طفل دبستانى نيز مخفى نيست . آيا خود دانشمندان مادى حاضرند قبول كنند اصول فلسفى و منطقى آنان هم صحيح است و هم غلط ؟ آيا همين مطلب كه الان از آن‌ها نقل كرديم كه گفتند : ممكن است يك چيز هم حقيقت و هم خطا بوده باشد ، ممكن است هم حقيقت و هم خطا و هم صحيح و هم غلط بوده باشد ؟\r\nآنچه از دانشمندان در باب اجتماع حقيقت و خطا نقل كرديم ، دربارهء تئورىها و فرضيه‌هاى بزرگ علمى [ درست 
  ] است و منظورشان اين است كه يك تئورى و يك فرضيه - كه مشتمل بر چندين مطلب و شامل چندين فكر است - ممكن است داراى يك جزء خطا بوده باشد . البته اين چيزى است كه قابل قبول است و ربطى به اصل « وحدت ضدين » ندارد .\r\nما دربارهء اين مطلب در همين مقاله ، آن‌جا كه نظريات ماترياليسم ديالكتيك را - به خصوص دربارهء ارزش معلومات - بيان و انتقاد مىكنيم ، بحث زيادترى خواهيم كرد .\r\n\r\n4 . آيا حقيقت موقت است يا دايمى ؟\r\nاين مطلب نيز شايستهء دقت است ، دقت در اين مطلب از بسيارى از اغلاط و اشتباهات جلوگيرى مىكند . محققين از منطقيين و فلاسفهء قديم ، يكى از خواص حقيقى بودن مفاهيم و محتويات فكرى را « دوام » مىدانستند و مىگفتند : حقايق دايمى هستند . شيخ الرئيس ابوعلى سينا در منطق شفا دربارهء اين مطلب بحث كافى كرده [ است 
  ] .\r\nبراى عده‌اى از دانشمندان جديد و بالاخص ماديين اين مطلب توليد اشتباه كرده است و گمان كرده‌اند مقصود اين بوده كه موضوع يك فكر حقيقى و مطابق با واقع ، بايد يك امر ثابت و جاويدان باشد و از اين راه به حمله پرداخته‌اند و مدعى شده‌اند كه اين عقيده از آن‌جا براى دانشمندان قديم پيدا شده است كه به اصل تغيير در طبيعت توجه نداشته‌اند و با توجه به اصل تغيير در طبيعت بايد گفت : حقايق موقتند ، نه دايمى .\r\nماديين اعتقاد به دايمى بودن حقايق را از آثار جمود منطق قديم و از خواص تفكر متافيزيكى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nمىدانند . بنابراين لازم است دربارهء اين مطلب توضيح بيش‌ترى بدهيم .\r\nابتدا پيش از آن كه وارد بحث دوام و توقيت « حقيقت » بشويم ، براى آن كه از خلط مبحث جلوگيرى كرده و دو مطلب را از يك‌ديگر تفكيك كرده باشيم ، ببينيم آيا واقع و نفس‌الامر كه مفاهيم و محتويات فكرى و ذهنى ما از آن‌ها حكايت مىكند ، موقت است يا دايمى ؟\r\nترديدى نيست كه واقع و نفس الامرى كه قضيهء ذهنى از آن حكايت مىكند ، ممكن است موقت باشد و ممكن است دايمى ؛ مثلًا واقعيت‌هاى خاص مادى در عالم خارج موقت است ، زيرا ماده و روابط اجزاى آن دايماً در تغيير است . در طبيعت ، يك چيز در دو لحظه به يك حال باقى نمىماند . هر واقعيتى براى يك مدت محدود در صحنهء طبيعت ظاهر مىشود و از بين مىرود . اين نوع واقعيت‌ها موقت و زايل شدنى است . ولى يك نوع واقعيت‌هاى مستمر و ابدى در خود طبيعت هست ( قطع نظر از ماوراء الطبيعه ) مثل واقعيت « حركت » و اگر بگوييم : ماده در حركت است از يك امر مستمر و دايمى حكايت كرده‌ايم . در منطق قديم در باب قضايا كه بحث از دوام و ضرورت و غيره مىشد ، مقصود اين نوع دوام بود كه خاصيت بعضى از واقعيت‌ها است و اين نوع از دوام مربوط به مطلب ما نيست .\r\nپس واقعيت‌هاى خارج از ذهن ممكن است موقت باشند و ممكن است دايمى . حالا ببينيم آيا حقايق موقت است يا دايمى ؟ يعنى آيا مطابقت مفاهيم و محتويات ذهنى با واقع و نفس الامر ( خواه موقت و خواه دايمى ) موقت است يا دايمى ؟ البته نمىتواند موقتى باشد ، زيرا هر چند مفاهيم و محتويات ذهنى يك واقعيت متغير را ، كه مربوط به يك لحظهء خاص از زمان است بيان كند ، مطابقت آن محتواى ذهن با واقع خود ابدى است ؛ اختصاصى به يك لحظهء معين از زمان ندارد .\r\nو به عبارت روشن‌تر آنچه مقيد و محدود به زمان است ، واقعيت خارجى است نه مطابقت مفهوم ذهنى با آن واقعيت خارجى ؛ مثلًا موقعى كه مىگوييم ارسطو در قرن چهارم قبل از ميلاد شاگرد افلاطون بوده است ، يكى از روابط متغير اجزاى طبيعت را بيان كرده‌ايم ، زيرا شاگردى ارسطو پيش افلاطون مربوط به يك قطعهء خاص از زمان است ( قرن چهارم قبل از ميلاد ) . اما اين حقيقت كه در فكر ما آمده هميشه و دايماً صادق است و با واقع خود مطابقت دارد ؛ يعنى در همهء زمان‌ها صادق است كه ارسطو در قرن چهارم قبل از ميلاد شاگرد افلاطون بوده است .\r\nمثال بالا يك حقيقت تاريخى بود مربوط به يك واقعيت مادى متغير . اين بيان دربارهء جميع\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nحقايق ، اعم از رياضى و طبيعى و فلسفى خواه مربوط به يك واقعيت متغير باشد و خواه دايمى ، صادق است .\r\nدر منطق قديم در باب برهان ، كه بحث از دوام و ضرورت مىشد ، مقصود اين نوع از دوام بود كه خاصيت حقايق است و مربوط به مطلب ما است . و اين است مقصود دانشمندان قديم كه مىگفتند : « حقايق دايمى هستند . »\r\nعلى هذا يك مفهوم ذهنى يا اصلًا حقيقت نيست و دروغ و غلط است و اگر حقيقى بود و از يك واقع و نفس الامر حكايت كرد ، هميشه با واقع و نفس الامر خود مطابقت دارد .\r\nاز بيان چند نكته در اين‌جا ناگزيريم .\r\nالف ) بيان گذشته مربوط به علوم حقيقى بود ، در اعتباريات و مسائل مربوط به علوم اعتبارى جارى نيست ؛ مثلًا در مسائل اخلاقى و قوانين اجتماعى كه مصداق عينى و خارجى ندارد و تابع اعتبار قانون گذاران وعرف عقلا است ، ممكن است براى يك مدت محدود يك چيز حقيقت اخلاقى يا اجتماعى شناخته شود و با تغيير شرايط محيط ، آن حقيقت از بين برود ( البته واضح است از لحاظ فلسفى اين امور را اساساً نمىتوان حقايق شناخت ) .\r\nاز اين‌جا بىپايگى يك رشته استدلالات دانشمندان كه موقت بودن مسائل اخلاقى را دليل بر موقت بودن حقايق آورده‌اند ، روشن مىشود .\r\nب ) بحث دوام و توقيت حقايق ، مربوط به حقايق يقينى است نه حقايق احتمالى ، چنان‌كه خواهد آمد . دانشمندان تجربه را محصل يقين نمىدانند و قوانين تجربى را « حقايق احتمالى » و گاهى « يقينى نسبى » مىخوانند . البته حقيقت احتمالى مىتواند موقت باشد . مانعى ندارد اگر يك فرضيه و تئورى با چندين تجربه تطبيق شد ، مادامى كه خلافش مسلم نگشته ، آن را يك قانون علمى فرض و تلقى كنيم . و البته هر وقت فرضيهء ديگرى پديد آمد كه با تجربيات بيش‌ترى تطبيق شد ، آن را حقيقت علمى تلقى خواهيم كرد و به همين ترتيب . . . ( هر چند از لحاظ فلسفى ، امور احتمالى را نيز حقايق نمىتوان خواند و ما فقط به پيروى از اصطلاح دانشمندان جديد اين تعبيرات را مىكنيم ) .\r\nج ) دانشمندانى كه حقيقت را به معناى ديگرى از معناى معروف ، تفسير كرده‌اند - كه قبلًا اشاره شد - مىتوانند حقيقت را موقت بدانند ؛ مثلًا حقيقت به تفسيرى كه اگوست كنت نموده است ( آنچه همهء اذهان در يك زمان بر آن توافق دارند ) مىتواند موقت باشد ، زيرا مانعى ندارد در\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nهر زمانى همهء اذهان بر يك فكر نظرىِ خاص ، توافق داشته باشند .\r\nفليسين شاله - كه تفسير اگوست كنت را پسنديده - پس از عباراتى كه سابقاً در تفسير حقيقت از وى نقل كرديم ، اين‌طور به گفتهء خود ادامه مىدهد : « البته اين توافق و بالنتيجه حقيقت به اين ترتيب موقت است ، زيرا همان‌طور كه گفته شد حقيقت ، محصول علوم است و علوم دايماً در ترقى و سير تكاملى است و بر خلاف آنچه سابقاً تصور مىكردند حقيقت ، تأمل در يك امر ثابت و جاويدان نيست ، بلكه آن نيز مانند عدالت اجتماعى ، نتيجه و ثمرهء كوشش بطىء و با مرارت بشر مىباشد . »\r\nآنچه از دانشمندان قديم نقل كرديم كه خاصيت حقيقى بودن دايمى است ، اولًا ، دربارهء مسائل مربوط به علوم حقيقى بود نه علوم اعتبارى و قرار دادى ؛ مانند علم حقوق ، قانون كار و كارگر ، علم فقه و اخلاق كه فروعات آن‌ها همواره تحول‌پذير است ؛ ثانياً ، دربارهء امور يقينى بود نه امور احتمالى ؛ ثالثاً ، منظور از حقيقى بودن ، مطابقت با واقع بود نه چيز ديگر ؛ از قبيل توافق تمام اذهان و غيره .\r\n\r\n5 . آيا حقيقت متحول و متكامل است ؟\r\nاز بيانى كه در بالا راجع به دايمى بودن حقايق كرديم ، پاسخ اين سؤال نيز روشن مىشود . در بالا گفتيم : اگر يك مفهوم ذهنى با واقعيتى از واقعيت‌ها منطبق بود ، هميشه با همان واقع خود منطبق است و اگر منطبق نبود ، هيچ وقت منطبق نيست و به عبارت اخرى اگر راست بود ، هميشه راست است و اگر دروغ بود ، هميشه دروغ است . محال و ممتنع است يك مفهوم ذهنى كه از يك واقعيت خاص حكايت مىكند ، نسبت به همان واقعيت در يك زمان راست باشد ، و در يك زمان دروغ . حالا مىخواهيم بدانيم يك مفهوم و به اصطلاح منطق ، يك « قضيه » اگر راست و صحيح و حقيقت بود ، آيا ممكن است به تدريج راست‌تر و صحيح‌تر و حقيقىتر بشود و به اصطلاح ، درجهء حقيقى بودنش بالا برود يا خير ؟\r\nاگر ما در اين مسئله ، مفهوم فلسفى آن را ( تعبير تكاملى ) در نظر بگيريم و از مسامحاتى كه دانشمندان در تعبيرات خود در بيان تكامل علوم نموده‌اند و منظور خود را به عنوان « تكامل حقيقت » ادا كرده‌اند ( البته مفهوم فلسفى آن منظور نبوده است ) صرف نظر كنيم ، پاسخ اين سؤال خيلى ساده است . اگر اين‌گونه تعبيرات مسامحى دانشمندان براى بعضى توليد اشتباه كرده است\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nو به ماترياليست‌ها فرصتى داده است كه تحريفات و مغلطه‌هايى به وجود آورند .\r\nشما هر يك از حقايق را كه در نظر بگيريد خواه جزئى ، خواه كلى ، خواه مربوط به امور مادى ، خواه غير مادى ، خواهيد ديد هميشه و در همهء زمان‌ها به يك نحو و يك منوال صادق است و اساساً معنا ندارد كه به تدريج صادق‌تر شود ؛ مثلًا يك حقيقت تاريخى را در نظر مىگيريم و مىگوييم : « ارسطو در قرن چهارم قبل از ميلاد شاگرد افلاطون بوده است » يا يك حقيقت طبيعى را و مىگوييم : « فلزات در اثر حرارت منبسط مىشوند » و يا يك حقيقت رياضى را و مىگوييم :\r\n« سه زاويهء مثلث ، مساوى است با دو قائمه » و يا يك حقيقت فلسفى را و مىگوييم : « دور و تسلسل باطل است » ، آيا ممكن است به تدريج در اثر تكامل علوم و يا هر چيز ديگر ، اين حقايق صحيح‌تر و صادق‌تر شود و درجهء حقيقى بودن آن‌ها بالاتر برود ؟ البته نه . هر چند ممكن است پيشرفت‌هاى علمى ، خواص ديگرى در عرض انبساط براى فلزات هنگام حرارت كشف كند ، نه اين كه يك حقيقت را حقيقت‌تر سازد .\r\n\r\nراه‌هاى اثبات تكامل حقيقت در نظر طرف‌داران ماترياليسم ديالكتيك\r\nطرف‌داران ماترياليسم ديالكتيك نظريهء « تكامل حقيقت » را نه تنها يك نظريهء صحيح معرفى مىكنند ، بلكه مدعى هستند يگانه متد و اسلوب صحيح تفكر ، همان اسلوب منطق ديالكتيك است و مهم‌ترين اساس و اسلوب آن ، اصل تكامل حقيقت ( تغيير تكاملى مفهومات ) است . طرف‌داران ماترياليسم ديالكتيك ، طرز تفكر ماديين فكر از ماركس و انگلس را كه بر اين اساس نبوده ، متافيزيكى مىدانند . اين دانشمندان ، تكامل حقيقت را از راه‌هاى مختلفى اثبات مىكنند .\r\n\r\nراه اوّل :\r\nفكر ، خاصيت مخصوص مادهء مغز است و بنابراين جزئى از طبيعت است . تمام اجزاى طبيعت در تحت تأثير عوامل مختلف دايماً تغيير مىكنند و نمىتوانند يك آن ، ساكن و يك‌سان و بىحركت بمانند ؛ پس مغز نيز با همهء محتويات خود ( افكار و ادراكات ) در تغيير است و نمىتواند ساكن و بىحركت بماند . طبيعت همواره در تغييرات خود تكامل پيدا مىكند ، پس مفاهيم ذهنى نيز كه در مادهء مغز جايگزين هستند در تكامل هستند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nپاسخ\r\nما در مقالهء سوم روشن كرديم كه ادراكات ، خواص عمومى ماده و از آن جمله ، « خاصيت تغيير » را ندارند و با آن كه مغز با جميع محتويات خود در طول عمر يك نفر چندين بار عوض مىشود ؛ ولى ممكن است افكار شخص در تمام اين مدت ثابت و پابرجا بمانند و اين خود دليلى است كه افكار در ماده ، جايگزين نيستند .\r\nدر اين‌جا اضافه مىكنيم اگر فرضاً افكار در مادهء مغز جايگزين باشند و به همراه ساير اجزاى طبيعت سير استكمالى داشته باشند ، اين نوع از تكامل افكار را نمىتوان جزء قوانين مخصوص منطقى و متد تفكر به شمار آورد ، زيرا بديهى است اين تغيير و تبدل ، قانون جبرى و ضرورت طبيعت است و اگر فكر از خواص مغز و جزء طبيعت باشد جبراً تغيير خواهد كرد و در اين خاصيت ، افكار و ادراكات همهء انسان‌ها ، بلكه همهء حيوان‌ها مساوى خواهند بود و قهراً مفاهيم ذهنى همهء انسان‌ها ، خواه مادى باشند و خواه الهى ، داراى تغيير تكاملى خواهند بود .\r\nماديين نمىتوانند اين خاصيت را تنها طرز تفكر مخصوص خود بدانند و به عنوان اسلوب و متد خاص منطق خود به شمار آورند ، زيرا چنان‌كه مىدانيم قواعد و قوانين منطق ، قواعدى است دستورى و با قواعد فلسفى و علمى فرق مىكند ؛ قانون فلسفى و قانون علمى ساير علوم از يك واقعيت عينى خارج حكايت مىكند ؛ اما قانون منطقى ، متد و روش فكر كردن را مىآموزد و دستور طرز تفكرى كه به نتيجه مىرساند ، مىدهد و از اين جهت شبيه قانون اخلاقى است كه از واقعيتى حكايت نمىكند ، بلكه صرفاً دستورالعمل نيكو مىدهد .\r\nعلم اخلاق ، دستور عمل صحيح مىدهد و منطق ، دستور فكر كردن صحيح را ، چون اين دو علم ، دستورى هستند به كار بستن آن‌ها منوط به ارادهء اشخاص است [ و 
  ] افراد مىتوانند طبق آن دستورات رفتار نكنند و از اين‌جا تفاوت بين اشخاص پيدا مىشود ؛ اما يك قانون فلسفى ، « مثل قانون حركت » يا يك قانون فيزيكى ، مثل « قانون ثقل » بر همهء افراد به يك نحو حكومت مىكند .\r\nپس اگر روح و خواص روحى و از آن جمله تفكر ، مادى و متغير باشند ، قهراً و جبراً مفاهيم ذهنى عموم افراد ، متغير و متحرك و جنبنده خواهند بود و چون كه تفكر ديالكتيكى به حسب تعريف ماديين ، يعنى تفكرى كه در وى مفاهيم [ پويا و 
  ] متحرك بوده و جامد نيست ، پس همهء انسان‌ها تفكر ديالكتيكى دارند ، خواه خودشان متوجه باشند و خواه متوجه نباشند . محال است\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nكسى پيدا شود كه تفكر ديالكتيكى نداشته باشد . تنها امتياز ماديون در اين جهت خواهد بود كه آن‌ها مىدانند همهء تفكرات ، ديالكتيكى است و ديگران نمىدانند و اين دانستن و ندانستن ، تغييرى در طرز تفكر عمومى - كه جبراً ديالكتيكى است - نمىدهد .\r\nخلاصهء مطلب اين كه ، اولًا ، حقايق چون غير مادى هستند تغيير نمىكنند و ثانياً ، اگر هم فرضاً تغيير بكنند ، همهء افراد در آن يك‌سان خواهند بود و نمىتوان آن را به عنوان طرز تفكر و اسلوب منطقى يك دسته و گروه معرفى كرد .\r\n\r\nراه دوم :\r\nاشياى خارجى ( اجزاى طبيعت ) كه فكر با آن‌ها تماس مىگيرد ، تغيير وحركت تكاملى دارند ( اصل تغيير ) و اين اشياى متغيير و متحول ، همه با يك‌ديگر مرتبط و در يك‌ديگر مؤثرند ( اصل تأثير متقابل ) .\r\nاشيا را به دو نحو مىتوان مطالعه كرد : يكى در حال سكون و جدا جدا و ديگر در حال تغيير و ارتباط ، پس مفاهيمى كه از اشياى خارجى در ذهن ما نقش مىبندد به دو نحو ممكن است صورت بگيرد . صحيح‌ترين طرز تفكر كه همان طرز تفكر ديالكتيكى است ، اين است كه شىء را در حال « حركت تكاملى » ( نه در حال سكون و جمود ) و در حال « ارتباط » با ساير اجزا ( نه مستقل و جدا ) مطالعه كند ، از طرفى معلوم است هر مفهومى هنگامى حقيقت است كه با واقعيت خارجى نظير باشد و چون واقعيت‌هاى خارجى متكامل و همه با هم مرتبط و در يك‌ديگر مؤثرند ، مفاهيم ذهنى ما نيز اگر بخواهند حقيقت باشند بايد متحركت و متغير و در يك‌ديگر مؤثر باشند و الا حقيقت نبوده ، خطا وغلط خواهند بود .\r\nمنطق قديم ، جامد ( استاتيك « 1 » ) بود ؛ اما منطق ديالكتيك ، متحرك ( ديناميك « 2 » ) است . عيب اساسى منطق قديم كه پايهء متافيزيك است ، دو چيز بود : يكى اين كه اشيا را در حال جمود و سكون مطالعه مىكرد ( اصل سكون ) و لهذا مفاهيمى كه از اشيا داشت ساكن و بىحركت بود و ديگر اين كه اشيا را از يك‌ديگر مستقل و به گونهء منفرد مطالعه مىكرد ( اصل جدايى ) و بين هر شىء و ساير اشيا ، ديوار و حايلى قائل بود و لهذا هر مفهومى كه مستقل و از ساير مفاهيم جدا بود ،\r\n\r\n\r\n","description":"","footnote":"\r\n( 1 )  . 1 . Statique \r\n( 2 )  . 2 . Dynamique \r\n","page_name":" 237 ","page_number":237},
  {"content":"\r\n\r\nدر يك‌ديگر مؤثر نبودند .\r\nاما براى كسى كه با منطق ديالكتيك فكر مىكند ، مفاهيم همواره متحرك و در يك‌ديگر مؤثرند ؛ نتيجه اين كه مفاهيم در منطق جامد همواره جامد و بىحركت و و از يك‌ديگر مستقل و جدا بود ، پس حقيقت نبود ، زيرا با واقعيت خارجى نظير نبود ، و اما در ديالكتيك ، مفاهيم ، همواره متحرك و در يك‌ديگر مؤثرند ، پس حقيقتند ، زيرا با واقعيت خارجى نظيرند و مطابقت دارند ؛ پس حقيقت - كه محصول طرز تفكر ديالكتيكى است - همواره متحول و متكامل است .\r\nدكتر ارانى در جزوهء ماترياليسم ديالكتيك صفحهء 56 مىگويد : « اصل دوم ديالكتيك ، اصل تكامل ضدين يا قانون تكاپوى طبيعت است . واقعيت ( كه عبارت از مادهء زمان‌دار و مكان‌دار است ) چون زمان را در بر دارد ، شامل مفهوم تغيير نيز مىباشد . اين تغيير و شدن و تكامل ، واقعيت دارد و تكاپوى طبيعت واقعى است . همين تكاپوى واقعى در مغز ما به صورت حقيقت قانون تكاپوى طبيعت تصوير مىشود . »\r\nتا آن‌جا كه مىگويد : « اين قانون راجع به حركت ( تغيير ) واقعى اشيا و حركت حقايق ( تصاوير واقعيت ) در فكر است . »\r\nدر صفحهء 48 مىگويد : « دقت كنيد كه دو مفهوم را با يك‌ديگر مخلوط نكنيد و اگر صحبت از ديالكتيك در طبيعت باشد ، غرض واقعيت ديالكتيك يعنى تأثير متقابل اجزاى طبيعت و تكاپوى آن‌ها بدون ارتباط با طرز تفكر بشر است و اگر از اسلوب ديالكتيك باشد ، غرض تصويرى از واقعيت ديالكتيك در مغز ما است كه با يك واقعيت نظير است و طريقهء استدلال ما است . »\r\n\r\nپاسخ\r\nاين بيان دانشمندان مادى شامل دو قسمت است :\r\n\r\nقسمت اوّل :\r\nاين كه طبيعت خارجى در حال تغيير و تحول و تكامل است و سكون و يك‌سان ماندن در طبيعت خارجى وجود ندارد و همين طبيعت متغير و متكامل ، همهء اجزايش در يك‌ديگر مؤثر و با يك‌ديگر مرتبطند . اين قسمت البته صحيح است و مورد تأييد فلاسفهء الهى بوده و هست . اصل اين نظريه تازگى ندارد و به اقرار خود ماديين ، اصل حركت و تغيير را اولين بار هراكليد ( هرقليطوس ) در قرن ششم قبل از ميلاد ابراز كرده و اصل تأثير و ارتباط اجزاى طبيعت با يك‌ديگر از طرف افلاطون و ارسطو ابراز شد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nدر حدود سه قرن و نيم پيش صدرالمتألهين ، فيلسوف بزرگ اسلامى كه تحول عظيمى در فلسفه به وجود آورد ، اصل تكامل طبيعت را به طرز بديع و بىسابقه‌اى بيان كرد . وى با موازين فلسفى به اثبات رسانيد كه تمام اجزاى طبيعت ، اشكال و تنوعات مخصوص « حركت » هستند وسكون و يك‌سان ماندن خلاف مقتضاى ذات طبيعت است و از اين جهت ، حدود ( ماهيت ) همواره متحرك [ هستند 
  ] و براى يك شىء در دو لحظه نمىتوان يك ماهيت ثابت فرض نمود .\r\nدانشمندان اروپا در قرون جديد - و مخصوصاً در قرن نوزدهم - از راه كاوش‌هاى تجربى و تجسسات علمى ، قوانين مخصوص تكامل را در نباتات و موجودات زنده به دست آوردند .\r\nلامارك و داروين فرضيهء تكامل تدريجى موجودات زنده را تحت قوانين مخصوص بيان كردند .\r\nروى هم رفته تحقيقات فلسفى از يك طرف و تجسسات علمى از طرف ديگر در باب حركت ، اين نتيجه را در باب كيفيت مطالعهء اشيا و كشف حقيقت آنها به دست بشر داد كه اشيا را نبايد ساكن و جامد مطالعه كرد ؛ يعنى اگر تصورى از يك حادثهء طبيعى در يك حالت خاص داشته باشيم ، نبايد اين تصور را براى هميشه نسبت به حادثه كافى بدانيم ، زيرا آن شىء يا آن حادثهء طبيعى متدرجاً در امتداد زمان تغيير و تكامل پيدا مىكند و تصور سابق ما فقط نسبت به حالت سابق آن حادثهء طبيعى ، صحيح است و اما نسبت به هر يك از حالات ديگر احتياج به تصورهاى جدا جدا داريم و از اين جهت مصداق هر يك از تصورات متعدد ذهنى ما فقط يكى از حالات متعاقب آن حادثه است .\r\nو در مقام تشبيه ، دستگاه ادراكى را مىتوان به دستگاه عكس بردارى تشبيه كرد كه از يك كودك كه به تدريج تكامل پيدا مىكند ، عكس‌هاى متعددى بر مىدارد . البته هر يك از عكس‌ها و تصويرات روى صفحهء مقوا ، طفل را در يك زمان معين و يك مرحلهء معين از مراحل تكامل نشان مىدهد و نسبت به آن حالت دايماً صادق و منطبق است ؛ ولى نسبت به ساير حالات آن طفل كه تغيير كرده صادق نيست و اگر بخواهيم حالات ديگر آن طفل را نشان بدهيم ، احتياج به عكس‌هاى متعدد ديگرى داريم .\r\nهم‌چنان‌كه قبلًا اشاره شد ، اين قسمت از بيان تكامل ، كه مربوط به تكامل واقعيت است ، مورد تأييد فلاسفهء الهى بوده و هست و نتيجه‌اش مطالعهء طبيعت به طرز خاصى است كه گفته شد .\r\n\r\nقسمت دوم :\r\nاين قسمت نتيجهء مخصوصى است كه طرف‌داران ماترياليسم ديالكتيك به سليقهء خود از قسمت اوّل در باب كيفيت مطالعهء طبيعت گرفته‌اند و آن اين كه ، مفاهيمى كه انسان در\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nذهن خود از طبيعت دارد ، هنگامى حقيقت است و با واقع منطبق است كه با واقعيت طبيعت نظير باشد ؛ يعنى داراى همان خاصيتى باشد كه واقيعت طبيعت دارد و چون كه واقعيت‌هاى طبيعت به حكم « اصل تغيير » در تحول و تكامل و به حكم « اصل تأثير متقابل » تحت تأثير يك‌ديگرند ، [ به 
  ] ناچار اگر بنا شود تصورهاى ذهنى ، حقيقت و مطابق با واقع نباشند بايد همان خاصيت‌ها را داشته باشند ؛ يعنى بايد متحول و متكامل بوده و در يك‌ديگر تأثير داشته باشند .\r\nطرف‌داران ماترياليسم ديالكتيك اين قسمت را نيز به هراكليد ، دانشمند قديم يونان نسبت مىدهند ، چنان‌كه دكتر ارانى در جزوهء ماترياليسم ديالكتيك ، صفحهء 49 جزوهء مزبور پس از آن‌كه جملهء معروف را ( در يك رودخانه دو دفعه نمىتوان وارد شد ) از هراكليد نقل مىكند ، مىگويد : هراكليد متوجه تأثير مفهوم جريان در مفهوم رودخانه شده است ؛ ولى حقيقت اين است كه هيچ يك از حكماى قديم يونان و حكماى دورهء اسلامى و حكماى جديد اروپا در اين قسمت با طرف‌داران ماترياليسم ديالكتيك شريك نيستند .\r\nاشتباه اساسى ماترياليسم ديالكتيك هم همين‌جا است .\r\nاز دانشمندان جديد اروپا فقط هگل « 1 » را مىتوان نام برد كه چنين عقيده‌اى داشته است و از دانشمندان دورهء اسلامى ، تنها محقق الهى ، جلال الدين دوانى ( قرن دهم هجرى ) عقيدهء خاصى در باب علم دارد كه همين نتيجه را مىدهد .\r\nجلال‌الدين در باب علم مىگويد : علم بايد با معلوم خارجى منطبق باشد . علم ، معلوم بالذات است و بايد با معلوم بالعرض كه همان واقعيت خارجى است ، مطابقت داشته باشد . از اين رو معلوم بالعرض از هر مقوله‌اى باشد ، علم به آن معلوم هم بايد از همان مقوله باشد . اين كه قدما علم را حضور ماهيت يك شىء عندالعقل تعريف مىكنند ، بر اساس اين تعريف بايستى اين معلوم ذهنى با معلوم خارجى مطابقت كند و چون معلوم خارجى در تحول است و معلوم ذهنى ما در حال تغيير نيست ، بنابراين تعريف قدما در مورد علم درست نيست .\r\nحاجى سبزوارى اشكالات دوانى را با دو شعر مطرح مىسازد :\r\n فَجَوْهَرٌ مَعَ عَرَضٍ كَيْفَ اتَّحَدْ * امْ كَيْفَ تَحْتَ الْكَيْفِ كُلٌّ قَدْ وَقَعْ \r\nيعنى جوهر با عرض چه‌گونه وحدت پيدا مىكند يا چگونه همهء مقولات مىتواند در مقولهء\r\n\r\n\r\n","description":"","footnote":"\r\n( 1 ) گئورك فردريك ويلهم هگل  George Friedrich Wilhelm Hegel  ( نيمهء دوم قرن هجدهم و نيمهء اوّل قرن‌نوزدهم ميلادى )\r\n","page_name":" 240 ","page_number":240},
  {"content":"\r\n\r\nكيف وارد شود .\r\nاشكال اين است كه اگر ذات ماهيت موجود عينى و موجود ذهنى هر دو يك ذات و ماهيت باشد ، لازم مىآيد كه در بعضى از وجودات ذهنى يك چيز هم جوهر باشد .\r\nو هم عرض و حال آن كه جوهر و عرض دو مقولهء متضاد مىباشند ، چرا كه در تعريف جوهر گفته شده كه ماهيتى است كه اگر در خارج پيدا شود در تحقيق نيازمند به موضوعى ندارد ، ولى در تعريف عرض گفته‌اند : ماهيتى است كه اگر بخواهد در خارج يافت شود بىترديد در ضمن موضوعى قابل تحقيق است ؛ مانند رنگ‌ها و شيرينى و شورى كه در جسمى و جرمى مىتوانند يافت شوند . پس اگر بنا شود يك شئى هم جوهر باشد و هم عرض ، لازمه‌اش اين است كه در زمان واحد هم وجودش در موضوع باشد و هم نباشد ، بلكه مستقلًا وجود داشته باشد ؛ مثلًا اگر جسمى يا انسانى را تصور كنيم طبق نظر فيلسوفان ، اين جسم و يا انسان كه در ذهن آمده ، ماهيتش بايد جوهر باشد ، چون ماهيت آن با ماهيت موجود خارجى يكى است و اين ماهيت در طرف خارج جوهر است ، پس در ذهن هم بايد جوهر باشد . از سوى ديگر مىدانيم كه وجود ذهنى يعنى وجود علمى ، يعنى اين شىء ، علم انسان است و همهء فيلسوفان بر اين باورند كه علم ، كيف نفسانى است و از مقولهء عرض مىباشد ؛ پس بايد اين انسان ذهنى هم جوهر باشد و هم عرض و اين هم محال است .\r\nبه عبارت ديگر آيا چيزى در خارج موجود است كه در عين جوهر بودن عرض باشد ؟\r\nبىگمان امكان ندارد ؛ البته يك جوهر ممكن است حامل اعراض گوناگونى باشد ؛ مثلًا انسان از آن جهت كه جسميت دارد داراى شكل و رنگ است ؛ ولى انسان به عنوان يك وجود ، جوهر است .\r\nبنابراين امكان ندارد انسان هم جزو ماهيت جوهر باشد و هم جزو ماهيت عرض .\r\n\r\nقسمت دوم اشكال :\r\nتمام مقولات عرضى نه گانه ( كم ، كيف ، اضافه ، متى ، ايْن ، فعل ، انفعال ، جده ، وضع ) و جواهر پنج گانه اگر علم به آن‌ها پيدا شود ، تبديل به كيف نفسانى مىشوند .\r\n« به عقيدهء حكما ، علم و ادراك از مقولهء كيف است و اگر بنا شود هنگامى كه ادراكى صورت مىگيرد ماهيت شىء مدرك در ذهن وجود پيدا كند ، لازم مىآيد تمام مقولات - با اين كه انواع مختلفى هستند - در مقولهء كيف واقع شود و اين نيز محال است ، زيرا مقولات با يك‌ديگر تباين ذاتى دارند ؛ نه ممكن است ذات نفس مقوله‌اى تحت مقولهء ديگر واقع شود و نه نوعى از مقوله‌اى تحت مقولهء ديگر واقع شود ؛ مثلًا اگر خود جوهر يا كم و اضافه را ، كه مقوله‌هاى\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nگوناگونى هستند ، تصور كنيم ، بنابر وجود ذهنى ، ذات اين مقولات در ذهن وجود پيدا كرده‌اند و از طرفى چون اين ادراكات از مقولهء كيف مىباشند ، پس ذات مقولات از مقولهء كيف خواهند بود و هم‌چنين است انواع ساير مقولات . » « 1 » بنابراين چگونه تمام مقولات تحت مقولهء كيف قرار مىگيرد ؟\r\nكسانى كه به منطق و فلسفهء قديم - كه اين آقايان آن‌ها را جامد و كهنه مىدانند - آشنايى دارند مىدانند كه در مبحث وجود ذهنى ، كه از غامض‌ترين و پيچيده‌ترين مسائل است ، اين شبهه ، كه شبههء معروفى است ، مطرح مىشود كه اساس آن شبهه با اشتباهى كه ماترياليسم ديالكتيك در باب حقيقت دچار آن شده است ، يكى است . اينان مىگويند : اگر عين ماهيت معلوم در ذهن موجود شود ؛ يعنى اگر مفهوم ذهنى ، حقيقت و مطابق با واقع باشد ، ناچار بايد تصورات ذهنى مصداق ماهيت معلوم باشند و قهراً تمام خواص و آثارى كه ساير مصاديق دارند [ اين‌ها هم 
  ] داشته باشند ؛ مثلًا اگر يك جوهرى از جواهر يا كمى از كميات يا كيفى از كيفيات جسمانى را تصور كنيم ، لازم است كه تصور ما خودش مصداق « جوهر » يا مصداق « كم » يا مصداق « كيف نفسانى » بوده باشد و قهراً خواص و آثار آن‌ها را داشته باشد و حال آن كه ما مىدانيم تصورات ما كيفيات نفسانى هستند و مصداق مقولهء كيف بوده و خواص و آثار كيف نفسانى را دارا مىباشند .\r\n\r\nپاسخ\r\nاين آقايان گمان كرده‌اند كه اگر يك مفهوم ، حقيقت و مطابق با واقع باشند ، بايد خاصيت مصداق خود را داشته باشد و چون مصداق‌هاى خارجى ، خاصيت تكامل و تأثير متقابل را دارند ، عين اين دو خاصيت بايد در مفاهيم ذهنى هم موجود باشد و الا با واقع مطابق نخواهند بود . غافل از اين‌كه اگر بنا شود يك مفهوم خاصيت مصداق خود را داشته باشد ، بايد تمام خاصيت‌هاى او را داشته باشد ، چرا از ميان تمام خاصيت‌ها فقط « تغيير » را در نظر گرفته‌اند ؟ در اين صورت مفهوم بايد حجم شىء خارجى را هم داشته باشد ، چگونه گنبد امام رضا عليه السلام در ذهن مىگنجد ؟ اگر مفهوم ، تمام خواص مصداق خود را داشته باشد ، در اين صورت اين مفهوم ، مفهوم شىء خارجى نيست ، بلكه خود يك واقعيتى است در عرض آن واقعيت و ساير واقعيت‌هاى طبيعت .\r\n\r\n\r\n","description":"","footnote":"\r\n( 1 ) . مرتضى مطهرى ، شرح منظومه ، ج 1 ، ص 59\r\n","page_name":" 242 ","page_number":242},
  {"content":"\r\n\r\n\r\nنظريهء صدرالمتألهين\r\nفلاسفهء پاسخ‌هاى متعددى به اين شبههء [ جلال الدين دوانى 
  ] داده‌اند . بهترين پاسخ‌ها همان است كه صدر المتألهين داده و مورد قبول فلاسفهء بعد از خودش واقع شده [ است 
  ] . ما با حذف مقدمات و دلايلى كه اين فيلسوف بزرگ آورده ، به اصل نظريه‌اش اشاره مىكنيم ، زيرا بيان مفصل اين نظريه احتياج به بيان مقدمات و توضيح اصطلاحات دارد كه مناسب اين مقاله نيست . غرض ما فعلًا اشاره به يكى از ريشه‌هاى اشتباهات ماترياليسم ديالكتيك است و آن اين كه ، مفاهيم از يك لحاظ عين ماهيت معلوم هستند ( به حمل « 1 » اولى ذاتى ) ؛ ولى از لحاظ ديگر عين آن نيستند ؛ يعنى مصداق ماهيت معلوم نيستند ( حمل شايع صناعى ) و لهذا خواص و آثار معلوم را ندارند و از اين جهت اگر ما يك شىء متكمّم ( داراى كميت ) يا متكيّف ( داراى كيفيت ) يا متحرك ( داراى حركت ) را تصور كنيم ، مفهوم متصور ما در عين اين كه با خارج عينيت و تطابق دارد ، خواص و آثار شىء خارجى را ندارد ؛ يعنى مفهوم متصور ما داراى كميت يا كيفيت و يا حركت نخواهد بود ، زيرا يك چيز بر مبناى حمل ذاتى همان است كه هست ؛ اين علم من و معلومات من اگر جوهر است ، به حمل اولى ذاتى ، جزئى و به حمل شايع صناعى همين جزئى ، كلى است ، زيرا مفهوم جزئى بر كثيرين صدق مىكند و مصداق جزئى بر كثيرين صادق نيست . مفهوم جزئى مصاديق زيادى دارد ؛ ولى مصداق عينى آن فقط بر خودش صدق مىكند و لاغير .\r\n\r\n\r\n","description":"","footnote":"\r\n( 1 ) . معناى حمل ، اتحاد بين دو شى است ؛ يعنى « اين » ، « آن » چيز است . معناى حمل به عنوان اتحاد بين دو شىء مستلزم مغايرت بين‌آن دو شىء است ، زيرا بنابر فرض ، آن‌ها دو شىء اند ، چون اگر مغايرتى وجود نداشت يكى بيش‌تر نبود . پس در حمل ، ضرورتاً از جهتى اتحاد و از جهت ديگر ، افتراق وجود دارد ، در غير اين صورت حمل معنا ندارد . بنابراين حمل بين دو شىء متباين كه هيچ اتحادى بين آن‌ها نيست ، باطل است و نيز حمل شىء بر نفس صحيح نيست ، زيرا شىء بر نفس صحيح نيست ، و شىء با ذات خود مغايرت ندارد . محل بر دو قسم است :\r\nحمل اولى ذاتى : ممكن است اتحاد در مفهوم دو شىء باشد ، در اين صورت ، مغايرت آن‌ها اعتبارى و غير حقيقى است . در چنين مواردى مقصود از حمل اين است كه مفهوم و ماهيت موضوع عيناً همان مفهوم و ماهيت محمول است و آن دو فقط از بعضى جهات مغايرت دارند ؛ مثل اين كه گفته شود : « انسان ، حيوان ناطق است . » مفهوم انسان و مفهوم حيوان ناطق يكى است و مغايرت آن‌ها فقط در اجمال و تفصيل است . اين نوع حمل را « حمل اولى ذاتى » مىگويند .\r\nحمل شايع صناعى : گاهى ممكن است اتحاد موضوع و محمول فقط در مصداق و وجود خارجى باشد ، در اين صورت ، مغايرت آن‌ها به لحاظ مفهوم است . در اين مورد معناى حمل اين است كه وجود موضوع ، يكى از افراد مصاديق مفهوم محمول است ؛ مثل اين كه گفته شود : « انسان ، حيوان است » . در اين‌جا مفهوم انسان غير از مفهوم حيوان است ، اما هر موجودى ( هر مصداقى ) كه مفهوم انسان بر آن صدق كند ، مفهوم حيوان هم بر آن صدق مىكند . اين حمل را « حمل صناعى » و يا « حمل متعارف » ، گويند ، زيرا اين نوع حمل در استعمال متعارف و در صناعت ، شايع ومتداول است ( مظفر ، المنطق ، ص 102 )\r\n","page_name":" 243 ","page_number":243},
  {"content":"\r\n\r\nمعلومات ذهنى ما به حمل اولى همان است كه هست ؛ ولى به حمل شايع صناعى همان جوهر خارجى در ذهن ، عرض است . جزئى در ذهن ، كلى است ، زيرا به حمل شايع صناعى كلى مىباشد و به تعداد افراد خارجى مصداق دارد ؛ يعنى مصداق جزئى بر كثيرين مصداق ندارد ، ولى مفهوم جزئى ، صدق بر كثيرين مىكند .\r\nاز خوانندگان ما آنان كه با فلسفه آشنا هستند ، به همين اشارهء مختصر به ريشهء اين اشتباه ، خوب متوجه شدند و تار و پود اين منطق « ديناميك » را كه همه‌جا به منطق قديم حمله ور مىشود و آن را جامد ( استاتيك ) مىخواند ، به دست آوردند و دانستند كه ريشهء اين منطق متحرك فقط يك اشتباه بزرگى است كه قرن‌ها است پنبهء آن زده شده است .\r\n\r\nراه سوم\r\nتنها طريقهء شناختن حقيقت يك شىء عبارت است از اين كه ، روابط آن شىء را با ساير اشيا به دست آوريم . منطق قديم دچار اشتباه بود ، زيرا طريق شناختن را تعيين « حد و رسم » و بيان « جنس و فصل » معرفى مىنمود ؛ اما در منطق ديالكتيك ، طريقهء شناختن حقيقى يك چيز عبارت است از : تعيين ارتباطات آن شىء با ساير اشيا ( اعم از اشياى گذشته و اشياى هم زمان ) ؛ يعنى اين كه تاريخچهء گذشته و وضع حاضر آن را در تحت تأثير اجزاى مجاور ( هم زمان ) به دست آوريم و چون هر شىء با ساير اشيا روابط بىنهايت زياد دارد ، پس شناختن حقيقى يا حقيقت تدريجاً مراحلى [ را 
  ] طى مىكند و با كشف روابط بيش‌ترى كامل‌تر مىشود و هر يك از اين مراحل نسبت به مرحلهء قبل از خودش خطا است ؛ پس حقيقت به معناى « كثير المطابقه » و خطا به معناى « كثير المغايره » خواهد بود ؛ پس حقيقت به معناى شناختن حقيقى اشياى متحول و متكامل است .\r\n\r\nپاسخ :\r\nطريقهء شناختن حقيقى در مقالهء پنجم با توجه به گفته‌هاى ماديين بيان خواهد شد ، در اين جا مربوط به مطلب خودمان همين قدر مىگوييم : به فرض اين كه طريقهء شناختن حقيقى تعيين روابط هر شىء با ساير اشياى بىنهايت باشد ، مدعاى ماترياليسم ديالكتيك به دست نمىآيد ، زيرا [ اولًا ، 
  ] مدعاى ماترياليسم ديالكتيك - چنان‌كه كراراً گفته شد - اين است كه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nحقيقت همواره غير مشخص و داراى تغيير تكاملى است و حال آن كه بيان فوق اين‌طور نتيجه مىدهد كه شناختن حقيقى عبارت است از : مجموع كشف روابط بىنهايت شىء با ساير اشيا . و البته هر يك از كشف رابطه‌ها خود يك حقيقتى است كه عارض ذهن ما شده و كشف رابطهء ديگر ، خود يك حقيقت ديگرى است ؛ نه اين كه همان كشف رابطهء اولى ، تغيير و تكامل پيدا كرده است ؛ به عبارت روشن‌تر شناختن ، يعنى اطلاع بر حالات يك شىء و البته ممكن است اطلاع شخص راجع به يك چيز ابتدا محدود باشد [ و 
  ] بعد اطلاعات ديگرى اضافه شود و معلومات شخص راجع به آن شىء توسعه پيدا كند . ما سابقاً روشن كرديم كه توسعهء تدريجى معلومات ربطى به تغيير و تكامل حقيقت ندارد .\r\nثانياً ، شناخت حقيقى به حد و رسم و جنس و فصل است نه تعيين روابط ، براى شناختن يك شىء بايد اوّل خودش را شناخت و سپس به تعيين روابطش پرداخت .\r\nثالثاً ، يكى از اشكالات ايدئاليست‌ها در زمينهء ممكن نبودن شناخت همين بود كه چگونه ممكن است يك شىء را با تمام ريشه‌ها و اشيايى كه به گونهء مستقيم و غير مستقيم با آن مرتبط مىباشند ، شناخت ؛ پس معرفت به اشيا غير ممكن است .\r\n\r\nراه چهارم :\r\nيك مطالعهء اجمالى در تاريخ علوم روشن مىكند كه علوم در حال تحول و تكامل مىباشند ، هيچ يك از رشته‌هاى علوم وفلسفه به يك حال باقى نمانده و به تدريج كامل‌تر شده‌اند .\r\nما مىدانيم قوانين علمى كه امروز بشر آن‌ها را در علوم به رسميت مىشناسد با قوانين علمى هزار سال قبل فرق دارد ؛ منطقى كه امروز به كار مىبرد غير از منطق هزار سال پيش است ، فلسفهء امروز بشر با فلسفهء هزار سال پيش فرق دارد . آيا منطق و فلسفه و علوم هزار سال قبل حقيقت نبود ؟ چرا ؟ اما منطق و فلسفه و علوم امروز درجهء حقيقى بودنشان بالا رفته و كامل‌تر شده . پس علوم كه در حقيقت بودن آن‌ها شكى نيست ، متحول و متكامل مىباشند . در صورتى كه واقع اين‌گونه نيست .\r\nالبته يك چيز ديگر ممكن است و آن اين كه اطلاعات مانسبت به هر يك از موضوعات [ علم و فلسفه 
  ] توسعه پيدا كند و بر معلومات ما افزوده شود ؛ مثلًا ابتدا اطلاع ما راجع به روابط ارسطو و افلاطون بيش از اين كه ارسطو در قرن چهارم قبل از ميلاد شاگرد افلاطون بوده نبود ؛ ولى كم كم\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nدر اثر تحقيقات تاريخى ، اطلاعات ما توسعه پيدا كرد و روابط بيش‌ترى را كشف كرديم و معلوم شد كه ارسطو از سن هجده سالگى به درس افلاطون حاضر شده و تا بيست سال ادامه داده و اين شاگردى در شهر آتن بوده و ارسطو در باغ معروف آكادميا « 1 » - كه تقريباً در يك كيلومترى شهر بوده - به درس افلاطون حاضر مىشده و افلاطون او را « عقل مدرسه » لقب داده بود ؛ يعنى علاوه بر حقيقت اوّل يك سلسله حقايق ديگر در ذهن ما وارد شد ، نه اين كه حقيقت اوّل كمال يافت و درجهء حقيقى بودنش بالا رفت .\r\nهم‌چنين ممكن است در اثر پيشرفت فيزيك يك سلسله خواص ديگرى از فلزات را در حين حرارت كشف كنيم و در اثر ترقى رياضيات ، احكام ديگرى راجع به مثلثات به دست آوريم و در اثر پيشرفت فلسفه ، انواع و اقسام دور و تسلسل را بشناسيم ، ولى هيچ يك از اين‌ها ربطى به تكامل حقيقت به مفهوم فلسفى آن ندارد ؛ يعنى نه اين است كه آن حقيقت اوّل ، كه پيش ما بود ، رشد و كمال يافته و به تدريج حقيقت‌تر و صحيح‌تر و صادق‌تر شده و درجهء حقيقى بودنش بالا رفته ، بلكه فقط در اثر كاوش‌هاى علمى يك عده حقايق ديگرى مربوط به آن موضوع در ذهن ما حاصل شده است .\r\n\r\nتكامل علوم در نظر دانشمندان\r\nحالا ببينيم منظور دانشمندان از تكامل علوم يا تكامل حقيقت چيست ؟ دانشمندان هر وقت دم از تكامل و ترقى حقيقت بزنند ، مفهوم فلسفى آن منظور نيست ، بلكه يكى از دو معناى زير را كه اساس ترقى و تكامل علوم است در نظر گرفته‌اند :\r\nالف ) همين معنا كه در بالا اشاره شد ( توسعهء تدريجى معلومات ) . ترديدى نيست كه علوم رو به توسعه و افزايش است و تحقيقات دانشمندان هر روز فصل جديدى در هر يك از علوم باز مىكند و علم جديدى را در صحنهء علوم وارد مىكند . از روز اوّل هيچ يك از علوم و فلسفه به اين توسعه كه امروز هست نبوده ، بلكه به تدريج كه از عمر تمدن بشر گذشته در اثر كوشش‌هاى دانشمندان بر تعداد مسائل آن‌ها افزوده شده است و بعداً نيز افزوده خواهد شد . گمان نمىرود در تمام جهان يك دانشمند پيدا شود كه منكر اين مطلب باشد . البته اين نوع از تكامل كه مىبايستى\r\n\r\n\r\n","description":"","footnote":"\r\n( 1 )  . 1 . Acedemia \r\n","page_name":" 246 ","page_number":246},
  {"content":"\r\n\r\nآن را « توسعهء تدريجى و يا تكامل عرضى » ناميد ، در فلسفه و جميع شعب علوم جارى است و ربطى به تكامل حقيقت به مفهوم فلسفى - آن كه ماترياليست‌ها دست آويز قرار داده‌اند - ندارد .\r\nب ) علوم تجربى يك نوع تحول و تكامل مخصوص به خود پيدا مىكند كه مىتوان آن را « تكامل طولى » ناميد ؛ به اين معنا كه اين علوم فقط روى فرضيه و تئورى كار مىكنند و به حسب سنخ موضوعات خود نمىتوانند مانند رياضيات و فلسفه متكى به اصول برهانى يقينى باشند و چون دليل و گواهى بر صحت اين فرضيه‌ها جز انطباق با تجارب و نتيجهء عملى دادن نيست و انطباق با تجربه و نتيجهء عملى دادن دليل بر حقيقى بودن و يقين بودن نمىشود و جنبهء احتمالى آن فرضيه‌ها را از بين نمىبرد . و از طرفى راه ديگرى براى به دست آوردن صحت اين فرضيه‌ها در دست نيست ، ناچار همين قدر كه يك فرضيه با تجربياتى كه در دسترس بشر هست منطبق شد ، دانشمندان اين امر احتمالى را يك حقيقت علمى فرض و تلقى مىكنند و به عنوان يك قانون علمى مىشناسند و در كتب علمى ودرسى به صورت قانون علمى ذكر مىكنند ؛ ولى هر وقت يك فرضيهء ديگرى كه در اجزاى فرضيهء اوّل اصلاحاتى به عمل آورده بود يا اساساً مباين با او بود پديد آمد و در هر صورت با تجربيات بيش‌تر و دقيق‌ترى منطبق شد ، فرضيهء اوّل از صحنهء علم خارج شده و فرضيهء دوم جاى آن را مىگيرد و به همين ترتيب . . . .\r\nدانشمند طبيعى براى توجيه حوادث طبيعى با نيروى حدس در ذهن خود فرضيه‌اى مىسازد ، سپس صحت آن را با تجربه و نتيجهء عملى گرفتن ، آزمايش مىكند ؛ اگر با تجربه‌هاى موجود منطبق شد و عملًا توانست پديده‌هاى طبيعت را توجيه كند ، آن را به صورت يك قانون علمى درآورد و تا وقتى كه فرضيه‌اى جامع‌تر و كامل‌تر كه با تجربه‌هاى بيش‌تر و دقيق‌تر منطبق شود و بهتر بتواند پديده‌ها حوادث طبيعت راتوجيه كند نيامده باشد ، به قوت خود باقى است و با آمدن فرضيهء كامل‌تر جاى خود را به او مىدهد . و به همين ترتيب هر ناقصى جاى خود را به كامل‌تر از خود مىدهد و علوم طبيعى راه تكامل خود را به اين ترتيب مىپيمايد .\r\nعلى هذا علوم تجربى علاوه بر اين كه مانند فلسفه و همهء علوم داراى يك تكامل عرضى - كه آن را در بالا توسعهء تدريجى ناميديم - مىباشند ، داراى يك تكامل طولى نيز هستند ، به ترتيبى كه شرح داده شد . ولى خوانندهء محترم خوب توجه دارد كه اين نوع تكامل نيز ربطى به مسئلهء تكامل حقيقت به اصطلاح فلسفى آن ندارد ؛ يعنى اين‌طور نيست كه يك حقيقت مسلم به تدريج صحيح‌تر و صادق‌تر شده باشد و به اصطلاح ماترياليست‌ها درجهء حقيقى بودنش بالاتر رفته\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nباشد ، بلكه فرضيه و تجربيات جديد ثابت كرد كه فرضيهء اوّل را نمىتوان به عنوان حقيقت تلقى كرد ؛ تمام آن را يا بعضى از قسمت‌هاى آن را بايد كنار گذاشت و البته به تدريج و بر حسب توالى زمان ، فرضيه‌ها جامع‌تر و دقيق‌تر مىشود و وجود فرضيهء پيشين براى پيدايش فرضيهء بعد از خودش دخيل است ؛ يعنى هر چند دانشمند طبيعى با نيروى حدس خود فرضيه مىسازد ؛ اما ترديدى نيست كه سوابق ذهنى وى در تحقق اين حدس دخيل است و على اىّ حال اين مطلب ربطى به تكامل حقيقت به اصطلاح فلسفى ندارد . اين نوع از تكامل از جنبهء احتمالى و غير يقينى بودن مسائل علوم طبيعى ناشى مىشود .\r\nماديين در مسئلهء « تكامل مفاهيم حقيقى » كه خوانندگان محترم بىاساس بودن آن را به خوبى دريافتند هو و جنجال راه مىاندازند و مىگويند : عامل ترقى و توسعهء علوم ، تكامل مفاهيم است ؛ ولى از بياناتى كه تاكنون مطرح شد ، به خوبى روشن مىشود كه ترقى و تكامل علوم ، هيچ‌گونه ارتباطى با فرض موهوم ماديين در باب تكامل حقيقت ندارد ، بلكه اساس ترقى و تكامل علوم دو چيز ديگر است كه ما قبلًا در مقدمهء اين مقاله توضيح داده‌ايم .\r\n\r\n6 . چرا علوم تجربى يقينى نيست ؟\r\nعلت يقينى نبودن علومى كه صرفاً مستند به تجربه هستند اين است كه فرضياتى كه در علوم ساخته مىشود ، دليل و گواهى غير از انطباق با عمل و نتيجهء عملى دادن ندارد و نتيجهء عملى دادن هم دليل بر صحت يك فرضيه و مطابقت آن با واقع نمىشود ، زيرا ممكن است يك فرضيه صد در صد غلط باشد ؛ ولى در عين حال بتوان از آن عملًا نتيجه گرفت ؛ چنان‌كه هيئت بطليموس كه زمين را مركز عالم و افلاك و خورشيد و همهء ستارگان رامتحرك به دور زمين مىدانست غلط بود ؛ ولى در عين حال از همين فرضيهء غلط دربارهء خسوف و كسوف و غيره نتيجهء عملى مىگرفتند . طب قديم كه بر اساس طبايع چهارگانه ( حرارت ، برودت ، رطوبت و يبوست ) قضاوت مىكرد غلط بود ؛ ولى در عين حال عملًا صدها هزار مريض را معالجه كرده است .\r\nممكن است اين پرسش براى بعضى پيش آيد كه چگونه ممكن است يك غلط و موهوم ، نتيجهء صحيح و معقول بدهد ؟ پاسخ اين سؤال اين است كه گاهى دو چيز يا بيش‌تر يك خاصيت دارند و به يك نحو نتيجه مىدهند . حالا اگر در موردى يكى از آن دو چيز وجود داشت و ما آن ديگرى را كه موجود نيست فرض كرديم و روى آن حساب كرديم ، قهراً چون در مقام محاسبه\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nهر دو به يك نتيجه مىرسد ، عملًا از حساب خود نتيجه مىگيريم ؛ مثلًا چه خورشيد به دور زمين بچرخد و چه زمين به دور خورشيد ، لازمه‌اش اين است كه در فلان روز معين ، ماه بين اين دو حايل شود و كسوف محقق گردد . ما چه آن كه روى حركت خورشيد حساب كنيم و چه روى حركت زمين ، بالأخره نتيجهء حساب ما اين است كه در فلان روز معين و در ساعت و دقيقهء معين ، كسوف محقق شود .\r\nبراى غير يقينى بودن علوم تجربى دليل ديگرى هم مىتوان آورد و آن اين كه علوم تجربى بالأخره منتهى به محسوسات مىباشند و حس هم خطا مىكند . فليسين شاله در متدلوژى در باب قطعيت علوم فيزيكى و شيميايى مىگويد : « علوم فيزيكى و شيميايى مانند رياضيات ، محصل يقين و قطعيت مطلق نمىشود ، زيرا مبدأ آن‌ها محسوسات است و هم حس خطاكار مىباشد . » « 1 »\r\nتا آن‌جا كه مىگويد : « هر چند يقينى بودن علوم فيزيكى و شيميايى ، نسبى و اضافى است ، اين نسبيت به هيچ وجه از ارزش آن نمىكاهد ، زيرا اين علوم هم عقل ما را كه خواستار نظم و همسازى است ، خرسند مىسازد و هم اين كه استفاده‌هايى كه از آن‌ها در عمل مىشود ، بسيار شايان اهميت است . »\r\nدر باب قطعيت و فايدهء رياضيات مىگويد : « رياضيات چون از اصل مسلم شروع كرده و به وسيلهء قياس‌هاى ضرورى بسط و توسعه مىيابد ، علمى است كاملًا متيقن ؛ مثلًا اين كه « دو به اضافهء دو مساوى است با چهار » حكمى است كاملًا مفهوم و محقق و مسلم و به عقيدهء بعضى از دانشمندان فقط در اين باب است كه مىتوان از يقين مطلق گفتگو كرد . »\r\nممكن است براى خوانندهء محترم ابتدا تعجب آور باشد اگر بشنود علوم طبيعى امروز با همهء پيشرفت‌ها و توسعهء فوق العاده و با آن همه اكتشافات و صنايع عظيم و آن همه اختراعات بر پايهء آن اكتشافات ، ارزش قطعى و يقينى خود را از دست داده است و تنها داراى ارزش عملى است ؛ ولى با بيانى كه در بالا شد مبنى بر اين كه قوانين علمى و طبيعى معمولًا گواهى بر صحت خود ندارند غير از نتيجهء عملى دادن ، و نتيجه دادن هم دليل بر صحت و مطابقت با واقع نمىشود . و با مطالعهء آرا و عقايد دانشمندان كه مختصرى از آن را در ضمن بيان سير عقايد و آرا نقل خواهيم كرد ، اين تعجب رفع خواهد شد .\r\n\r\n\r\n","description":"","footnote":"\r\n( 1 ) . دربارهء اين دليل ( خطاى حسى ) در آينده بحث خواهيم كرد\r\n","page_name":" 249 ","page_number":249},
  {"content":"\r\n\r\nدر علوم طبيعى جديد فرضيهء جاويدانى وجود ندارد . هر فرضيه به‌طور موقت در عرصهء علم ظاهر مىشود و صورت قانون علمى به خود مىگيرد و پس از مدتى جاى خود را بر فرضيهء ديگر مىدهد . علم امروز در مسائل طبيعيات يك قانون علمى ثابت و لايتغيرى كه تصور هيچ‌گونه اشتباهى در آن نرود نمىشناسد و اعتقاد به چنين قانونى را يك نوع غرور و از خصايص دورهء « اسكولاستيك « 1 » » و قرون وسطايىها مىداند . در نظر دانشمندان جديد اعتقاد به قطعى بودن و يقينى بودن يك قانون علمى ، آن‌طور كه قدما تصور مىكردند ، يك عقيدهء ارتجاعى است .\r\nشايد از قرن نوزدهم به بعد در ميان دانشمندان كسى يافت نشود كه مانند قدما در طبيعيات ، اظهار جزم و يقين كند ( هر چند قدما هم مسائل طبيعيات و فلكيات را چندان يقينى نمىدانستند و آن‌ها را حدسيات مىخواندند ) .\r\nدانشمندان جديد هر گاه فرضيه‌اى ابراز دارند كه تجربه‌هاى موجود آن را تأييد كند ، ادعاى يقين مطلق دربارهء آن نمىكنند و به عنوان حقيقت مسلم آن را بيان نمىكنند .\r\nانيشتين ، « 2 » از دانشمندان معروف معاصر دربارهء نظريهء معروف خود « نسبيت » كه جانشين نظريهء جاذبهء عمومى نيوتن « 3 » در فيزيك شده است ، بيش از اين نمىگويد كه ، « تجربه‌هاى فعلى آن را تأييد كرده است » .\r\nآرى تنها ماديون هستند كه در اين مسائل اظهار قطع و يقين مىكنند و اين مسائل را حقايق مسلمه تلقى مىكنند و به دانشمندانى كه پديد آورندهء اين فرضيه‌ها هستند اعتراض دارند كه چرا در حقيقى بودن آن‌ها ترديد دارند .\r\nهم‌چنان‌كه در صفحات پيش در بيان و انتقاد آراى ماديون دربارهء ارزش معلومات گفتيم ، ماديون روى غرض خاص چاره‌اى ندارند جز آن كه بر خلاف همهء دانشمندان ، مسائل تجربى را يقينى بدانند و اگر غير از اين بگويند ، پايه‌هاى موهوم فلسفه‌شان از بنيان خراب مىشود و از طرف ديگر مىبينند فرضيه‌هاى طبيعى بالعيان تغيير مىكند و ناسخ و منسوخ دارد ، ناچار يك مطلب موهوم ديگرى را تحت « عنوان تكامل حقيقت » عنوان مىكنند و جار و جنجال راه مىاندازند و مىخواهند از اين راه هم براى علوم طبيعى ارزش يقينى قائل شوند و هم تغيير و تبديل فرضيه‌ها را توجيه كنند .\r\n\r\n\r\n","description":"","footnote":"\r\n( 1 )  . 1 . Scholasti \r\n( 2 )  . 2 . Einstein \r\n( 3 )  . 3 . Newton \r\n","page_name":" 250 ","page_number":250},
  {"content":"\r\n\r\nگمان مىكنم با بياناتى كه تاكنون در اين مقدّمه شده بر خوانندهء محترم روشن شده باشد كه تكامل حقيقت به معنايى كه منظور ماديين است ( تغيير تكاملى ) موهوم محض است . در اين‌جا از يادآورى يك نكته ناگزير هستيم و آن اين كه مسائل علوم تجربى بر دو گونه است :\r\nالف ) مسائلى كه متكى بر فرضيه‌ها و تئورىهايى است كه خود مشهود نيستند و فقط گواهشان انطباق با يك سلسله تجربيات و نتيجهء عملى دادن است . اين سنخ مسائل بود كه ما آن‌ها را يقينى نخوانديم .\r\nب ) مسائلى كه از يك عده مشهودات خلاصه شده است و به وجهى مىتوان گفت خودشان مشهودند ؛ مانند تعيين خواص اجسام و كيفيت تركيبات شيميايى آن‌ها . يقينى بودن و يقينى نبودن اين سنخ مسائل تابع مقدار ارزشى است كه براى محسوسات قائل باشيم . و ما عقيدهء دانشمندان جديد را دربارهء ارزش محسوسات بشر در ضمن بيان سير عقايد و آراى آن‌ها شرح خواهيم داد .\r\n\r\nچرا فلسفه و رياضيات يقينى است ؟\r\nدر اين‌جا علت يقينى نبودن علوم تجربى را بيان كرديم ، مناسب بود كه علت يقينى بودن فلسفه و رياضيات را شرح دهيم و عقايد دانشمندان را در اين باره بيان كنيم ؛ ولى چون اثبات اين مطلب روى اصول فلسفى ما احتياج دارد كه از دو مسئلهء ديگر كه در صدر اين مقاله اشاره شد :\r\n( راه حصول علم ، تعيين حدود علم ) بحث كنيم و آن دو مسئله را در مقالهء پنجم كه تحت عنوان « پيدايش كثرت در علم » خواهد آمد ، بيان خواهيم نمود ، بيان اين مطلب نفيس و دقيق را به مقالهء پنجم ، موكول مىكنيم . اجمال مطلب اين است كه فلسفه بر بديهيات و مسلمات متكى مىباشد ، نه بر تجربه و حدسيات .\r\n\r\n7 . آيا حقيقت مطلق است يا نسبى ؟\r\nعده‌اى از دانشمندان جديد هستند كه منكر اطلاق حقايقند و قائل به حقيقت نسبى مىباشند .\r\nاين جماعت را نسبيون يا « رولاتيويست « 1 » » و مسلك آن را نسبيت يا « رولاتيويسم « 2 » » مىخوانند .\r\n\r\n\r\n","description":"","footnote":"\r\n( 1 )  . 1 . Relativiste \r\n( 2 )  . 2 . Relativisme \r\n","page_name":" 251 ","page_number":251},
  {"content":"\r\n\r\nخلاصهء عقيدهء اين دانشمندان اين است : ماهيت اشيا ، كه علم به آن‌ها تعلق مىگيرد ، ممكن نيست به‌طور اطلاق و دست نخورده در قواى ادراكى بشر ظهور كند و مكشوف گردد ، بلكه هر ماهيتى كه بر انسان مكشوف مىگردد دستگاه ادراكى از يك طرف ، شرايط زمانى و مكانى از طرف ديگر ، در كيفيت ظهور ونمايش شىء ادراك شده بر شخص ادراك كننده دخالت دارد و از اين جهت است كه هر فرد يك چيز را مختلف ادراك مىكند ، بلكه يك نفر در دو حالت يك چيز را دو نحو ادراك مىكند . پس هر فكرى در عين اين كه صحيح و حقيقت است فقط براى شخص ادراك كننده ، آن هم فقط در شرايط زمانى ومكانى معين ، حقيقت است ؛ اما براى شخص ديگر و يا براى خود همان شخص در شرايط ديگر ، حقيقت چيز ديگرى است ؛ مثلًا من جسمى را در يك لحظه خاص از زمان در مكان و محيط مخصوص با حجم معين و شكل و رنگ معين ادراك مىكنم ، اين ادراك ، صحيح و حقيقت است ؛ اما فقط نسبت به من و براى « من » ، نه نسبت به ديگرى و براى او ، زيرا شايد انسان ديگر يا حيوان ديگر كه ساختمان قواى ادراكى وى با من فرق مىكند ، همان شىء را در همان زمان و در همان محيط با حجم و شكل و رنگ ديگرى ادراك كند و البته براى او و نسبت به او حقيقت همان است كه خودش ادراك كرده . خود من هم در لحظهء ديگر يا در محيط ديگر ممكن است آن جسم را با حجم و شكل و رنگ ديگرى ادراك كنم و براى من در آن لحظه و آن محيط ، حقيقت چيز ديگرى خواهد بود .\r\nاين دسته از تحقيقات علمى جديد بر مدعاى خود گواه مىآورند ، زيرا در علوم امروز ثابت شده كه اعصاب انسان با حيوان و هم‌چنين اعصاب انسان‌ها نسبت به يك‌ديگر در كيفيت عمل كردن اختلاف دارند ؛ مثلًا انسان‌ها هفت رنگ اصلى و انواع و اقسام رنگ‌هاى فرعى را مىبينند ؛ ولى بعضى حيوانات تمام رنگ‌ها را به شكل خاكسترى مىبينند . بعضى از افراد انسان يافت مىشوند كه كورى رنگ دارند ، بلكه ما در زندگى عادى خود مىبينيم كه اعصاب يك فرد در حالات مختلف دو گونه عمل مىكند ؛ مثلًا خوردنى معين در حال صحت و حال مرض دو طعم دارد ، بوى معين گاهى خوش و مطبوع و گاهى ناخوش و نامطبوع جلوه مىكند .\r\nپس بايد گفت : هر چيزى كه بر ما معلوم و مشكوف مىگردد ، كيفيت ظهور و نمايشش بستگى دارد به كيفيت عمل اعصاب و يك سلسله عوامل خارجى ، پس ماهيات اشيا به‌طور اطلاق و دست نخورده بر قواى ادراكى ظهور نمىكنند ، پس حقايق در عين اين كه حقيقت هستند ، نسبى و اضافى مىباشند . اين مسلك هر چند به ادلهء جديدى از تحقيقات دانشمندان جديد مجهز شدن ،\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nولى از لحاظ نتيجه و مدلول ، عين مسلك شكاكان است .\r\nپيرهون ، شكاك معروف يونان از جمله ادله‌اى كه بر مدعاى خود اقامه كرده ، اختلاف كيفيت ادراك انسان و حيوان و انسان‌ها نسبت به يك‌ديگر و هر انسانى در حالات مختلف بود ؛ ولى با اين تفاوت كه پيرهون نتيجه گرفت : پس ما نبايد معتقد باشيم كه آنچه ادراك مىكنيم حقيقت است ، بلكه بايد تمام ادراكات خود را با ترديد تلقى كنيم ؛ ولى نسبيون جديد نتيجه مىگيرند : پس آنچه ما ادراك مىكنيم حقيقت است ؛ ولى نسبى است ؛ يعنى حقيقت نسبت به اشخاص ، مختلف است .\r\nدقت در اين مطلب روشن مىكند كه نتيجهء نسبيون جديد غلط است و اساساً حقيقت نسبى معنا ندارد ، زيرا در مثال بالا كه دو نفر يك جسم را با دو كيفيت مختلف مىبينند ، خود آن جسم در واقع و نفس الامر يا داراى يكى از آن دو كيفيت مختلف خواهد بود و يا اين كه هيچ يك از آن دو كيفيت را نخواهد داشت و داراى كيفيت ثالثى خواهد بود و البته ممكن نيست در آنِ واحد داراى هر دو كيفيت مختلف باشد : در صورت اوّل ، ادراك يكى از دو نفر خطاى مطلق است و ادراك ديگرى حقيقت مطلق و در صورت دوم هر دو خطاكارند و در هر صورت حقيقت نسبى نامعقول است .\r\nبعضى از دانشمندان مانند بركلى اختلاف ادراكات را دليل بر عدم وجود خارجى مدركات دانسته‌اند و بعضى ديگر از دانشمندان مانند دكارت و جان لاك « 1 » و پيروان اين دو ، اختلاف ادراكات را فقط منحصر به مورد خواص ثانويهء اجسام دانسته ( مانند بو ، رنگ ، شكل ظاهرى و طعم و مزه ) و اين خواص را ذهنى و غير خارجى مىدانند .\r\nولى مطابق عقيدهء نسبيون كه براى مدركات ، وجود خارجى قائلند ، نتيجهء ادلهء آن‌ها مدعاى شكاكان است كه مىگويند : « حقيقت است ؛ ولى نسبى است » ، بلكه چنان‌كه گفته شد ، حقيقت نسبى اساساً بىمعنا است . على اىّ حال نسبيون جديد در باب « ارزش معلومات » مطلب تازه‌اى علاوه بر آنچه شكاكان قديم گفته‌اند ، ندارند . ماترياليسم ديالكتيك مدعاى نسبيون را در باب حقيقت مىپسندد و در عين حال از شكاك بودن احتزار دارد . طرف‌داران ماترياليسم ديالكتيك حقيقت نسبى را طبق اصول مادى و منطق ديالكتيك خود را به طرز ديگرى\r\n\r\n\r\n","description":"","footnote":"\r\n( 1 )  . 1 . JohnLock \r\n","page_name":" 253 ","page_number":253},
  {"content":"\r\n\r\nبيان كرده‌اند و بين خودشان و ساير نسبيون فرقى قائلند و روى همان فرق است كه آن‌ها را شكاك و خود را جزمى معرفى مىكنند . « 1 »\r\n\r\n8 . آيا بين رولاتيويسم وماترياليسم ديالكتيك ازلحاظ ارزش معلومات فرق است يا نه ؟\r\nقبلًا اشاره كرديم كه طرف‌داران ماترياليسم ديالكتيك بين نظريهء خو د در باب ارزش معلومات و نظريهء نسبيون فرق مىگذارند ، زيرا آن‌ها حقايق نسبى را داراى خاصيت تحول و تكامل مىدانند ؛ اما ساير نسبيون ( به حسب ادعاى ماديين ) اين عقيده را ندارند و از همين لحاظ است كه مسلك خود را مسلك جزم ( دگماتيسم ) و مسلك آن‌ها را مسلك شك ( سپتى سيسم ) معرفى مىكنند . حالا بايد ببينيم آيا واقعاً اين مقدار فرق موجب مىشود كه ارزش معلومات در نظر اين دو دسته فرق كند ؟ نسبيون ، شكاك و ماديين ، يقينى و جزمى باشند يانه ؟\r\nدكتر ارانى در جزوهء ماترياليسم ديالكتيك صفحهء 39 مىگويد : « از توليد يك اشتباه جلوگيرى مىكنيم ، ممكن است از استعمال مفهوم نسبى راجع به حقيقت ، ما را جزء نسبيون - كه در جدول جزء آگنوستىسيست‌ها « 2 » ( لاادريون ) ذكر شده - تصور كنند ؛ ولى اين دو موضوع را بايد كاملًا جدا كرد . به عقيدهء ما درجهء هر حقيقت ، هر ايدئولوژى علمى ، مشروط به زمان است و آن چه بلا شرط است اين كه هر تاريخ ، هر ايدئولوژى علمى با يك واقعيت ، يعنى با طبيعت مطلق نظير مىباشد . « 3 » از يك طرف اين حقيقت نسبى كه ما مىگوييم غير مشخص است و به واسطهء\r\n\r\n\r\n","description":"","footnote":"\r\n( 1 ) . ما بعداً در همين مقاله دربارهء شكاك و ياجزمى بودن منطقى ديالكتيك گفتگو خواهيم كرد و اثبات خواهيم نمود ماترياليسم ديالكتيك نيز با آن كه از شكاك بودن احتزار دارد ، از روش يقين خارج شده و از شكاكان پيروى نموده است ( م )\r\n( 2 ) . « آگنوستى سيست » از لحاظ ريشهء لغت ، يعنى  Agnostisiste  « آگنوستى سيسم » متهم مىكردند و به مفهوم « لاادرى » مىآوردند . لا ادرى گو ( « نمىدانم » گو ) ؛ ولى اين‌ها فلسفهء كانت را با نام\r\n( 3 ) . يعنى زمان در هويت و در حقيقى كردن يك ايدئولوژى دخيل است . در مورد زمان خودش حقيقت است و از يك واقعيت‌خارجى حكايت مىكند و بالأخره ايدئولوژى با تمام فراز و فرود با طبيعت در گذشته و حال و آينده نظير و همانند است ؛ ولى چون در اين زمان است با طبيعت اين زمان نظير است و به‌طور كلى همان مىشود كه ايدئولوژى علمى با مطلق طبيعت نظير است . ممكن است اشكال شود شما كه مطلق را قبول نداريد اين اشكال به اين صورت وارد نيست ، چون مطلق طبيعت ، يعنى ايدئولوژى ، بالأخره بامقاطع طبيعت متغير است و اگر طبيعت را مقطع مقطع در نظر بگيريم در كل كه با طبيعت است ، طبيعت‌هاى مقيد به زمان‌هاى گوناگون ، كه اگر قيد زمان برداشته شود ، طبيعت مطلق مىشود . و در كل مشخص مىشود كه ايدئولوژى ، هم آهنگ با كل طبيعت پيش مىرود ؛ اگر زمان را برداريم ايدئولوژى منتفى مىشود . زمان به عنوان يك واقعيت نه يك امر اعتبارى و موهوم - در ايدئولوژى دخيل است . طبيعت كه تكامل پيدا مىكند ، ايدئولوژى هم تكامل مىيابد\r\n","page_name":" 254 ","page_number":254},
  {"content":"\r\n\r\nهمين غير مشخص بودن است كه علم بشر جامد و راكد نمانده ، تكامل پيدا كرده است ؛ ولى از طرف ديگر در عين حال به اندازهء كافى مشخص است كه فكر منطقى را از انكار وجود حقيقت و واقعيت ، يعنى از تبعيت ايدئاليسم و آگنوستى سيسم امثال كانت و هيوم خلاص نمايد . « 1 » اين اختلاف بين « ماترياليسم ديالكتيك » و عقيدهء « نسبى فلسفى » را بايد در نظر داشت ، همان‌طور كه هگل گفته است : ديالكتيك شامل يك جزء عقايد نسبى ، و نفى و شك را دارا است ؛ ولى منحصر به اين افكار نيست ؛ يعنى نسبى بودن حقيقت را قبول مىكند ؛ ولى در ضمن نشان مىدهد كه اين نسبى بودن ، تاريخى ، يعنى مطابق توالى زمان است و هر قدر زمان پيش مىرود اجزاى بيش‌ترى از روابط واقعيت خارجى ، جزء حقيقت نسبى مىشود و حال آن كه مكتب‌هاى نسبى و شكاكين اين عقيده را ندارند . »\r\nما سابقاً مسئلهء تكامل حقيقت را بيان كرديم و روشن كرديم كه تكامل حقيقت به معنايى كه منظور ماديين است ، ( حقيقت متغير و غير مشخص ) موهوم محض است و به معنايى كه صحيح است ( توسعهء تدريجى معلومات ، تبديل فرضيه‌ها در علوم طبيعى ) ربطى به مدعاى ماديين ندارد . اكنون اضافه مىكنيم فرضاً كه ما حقايق را متغير و متكامل بدانيم اشكال شكاك بودن باقى است ، زيرا طبق عقيدهء ماديين اين حقيقت متحول و متكامل در همهء مراحل ، نسبى است نه مطلق و اين مراحل هم تا بىنهايت ( به اعتراف خودشان ) ادامه دارد . پس در جميع مراحل هر حقيقتى را كه در نظر بگيريم آن‌طور است كه مقتضاى خاص ذهن بشر است نه آن‌طور كه واقع و نفس الامر است ؛ يعنى واقعاً حقيقت نيست . و اين عين همان است كه نسبيون و ساير شكاكان مىگويند ، زيرا ماديين شناخت يك شىء را منوط به شناخت روابط آن شىء مىدانند و چون يك شىء روابط بىنهايتى با اشياى ديگر و هر كدام از آن اشيا با اشياى ديگر دارند ، بنابراين عملًا شناخت يك شىء ممكن نمىباشد و اين همان نظريهء ايدئاليست‌ها در رد\r\n\r\n\r\n","description":"","footnote":"\r\n( 1 ) . چون اگر بگويند : حقيقت نامشخص است ؛ يعنى بيرون نما نيست و با واقع منطبق نمىباشد ، آن‌گاه مكتب آن‌ها به مكتب‌ايدئاليسم مىانجامد . بنابراين در عين حال كه حقيقت نسبى ، مشخص است نسبت به آينده ، نامشخص است ؛ مثل يك فرضيهء علمى كه سرنوشت نامشخص دارد . واحدهاى فكرى در فرضيه ، تكامل عرضى مىيابد . مسئلهء ابطال قضيه را ماديون نمىپذيرند ، در ديدگاه آنان تكامل ، عبارت است از : آن كه خود آن واحد فكرى تكامل پيدا كند . وقتى فرضيه‌ها باطل مىشود ، بالطبع فرضيهء جديدى جايگزين خواهد شد و اين به معناى تكامل نيست ؛ مثلًا نمىتوان گفت : « هيئت قديم تكامل پيدا كرد . »\r\nاگر منظور ماديون اين است كه اين فرضيه‌هاى باطل به تدريج انسان را به حقيقت مىرساند ، اين تكامل نيست . از راه تجزيه و تركيب و نفى و اثبات فرضيه‌ها ، راه علمى را پيدا مىكنيم . ابطال با تكامل فرق دارد و آن‌كه را به عنوان زمينه ساز تكامل دانشمندان است ، مىتوان پذيرفت\r\n","page_name":" 255 ","page_number":255},
  {"content":"\r\n\r\nامكان شناخت مىباشد .\r\nحقيقت اين است كه طرف‌داران ماترياليسم ديالكتيك ، مسئلهء تكامل حقيقت يا تغيير تكاملى مفاهيم را ، كه پايهء اساسى منطق ديالكتيك ومهم‌ترين سنگر حملهء آن‌ها به منطق قديم است ، از راه‌هاى مختلفى بيان مىكنند كه با هم فرق مىكند و خودشان راه‌ها را از يك‌ديگر تفكيك نمىكنند ( شايد تعمد دارند كه براى گم كردن راه ، « چند پهلو » مقصود خود را ادا نمايند ) و بسا هست كه براى خوانندهء مقالاتشان ابتدا توليد تحير نمايد .\r\nما « راه‌هاى اثبات تكامل حقيقت را از نظر طرف‌داران ماترياليسم ديالكتيك » تفكيك كرده و جدا جدا بيان كرده و پاسخ گفتيم .\r\nراستى اگر ما دخالت اعصاب يا ذهن و بالأخره دستگاه ادراكى خود را در جميع معلومات اعم از محسوسات و معقولات بپذيريم ، صريحاً بايد به مدعاى جميع شكاكان اعتراف كنيم و بگوييم :\r\nمانبايد اطمينان داشته باشيم كه آنچه دربارهء جهان مىفهميم با واقع و نفس الامر مطابق است . ما بايد مسائل همهء علوم طبيعى و رياضى و فلسفه را با ترديد تلقى كنيم ، در حالى كه ذهن قدرت دارد « 1 » فى الجمله به ماهيت اشيا به‌طور اطلاق و دست نخورده نايل شود و يك رشته مسائل است كه ذهن مىتواند با كمال جزم و يقين و اطمينان در آن‌ها فتوا دهد .\r\nيادآورى چند در اين‌جا لازم است :\r\nالف ) كليهء دانشمندانى كه به يك عنوان خاص از ادراكاتى كه مصداق خارجى دارند نفى اطلاق مىكنند و به تأثير و دخالت اعصاب يا مغز و بالأخره ذهن و دستگاه ادراكى در كيفيت ظهور و انكشاف جميع اشيا قائلند ، خواه ناخواه جزء شكاكان قرار مىگيرند هر چند خودشان از شكاك بودن احتراز دارند ؛ مثلًا كانت ، فيلسوف شهير آلمانى با آن كه از اين كه شكاك يا سوفسطايى خوانده شود بيزارى مىجويد و خود را « نقاد عقل و فهم انسان » مىخواند ، بالأخره پس از نقادىهاى زياد ادلهء جديدى ( در خصوص طبيعيات ) برلَهِ [ به نفع 
  ] شكاكان مىآورد .\r\nمسلك « كريتى سيسم » وى يك شكل جديدى از اشكال مختلف و متنوع « سپتى سيسم » است و هم‌چنين ماترياليسم ديالكتيك كه نسبى بودن حقيقت را ( در جميع مسائل ) مىپذيرد ، از لحاظ ارزش معلومات شكل ديگرى از شكل‌هاى آن است .\r\n\r\n\r\n","description":"","footnote":"\r\n( 1 ) . در مقالهء دوم به اين مسئله اشاره شد و در مقالهء پنجم نيز در اين باره گفت و گو خواهيم كرد\r\n","page_name":" 256 ","page_number":256},
  {"content":"\r\n\r\nب ) بعضى از دانشمندان ، حقيقت حاصل از تجربه را از آن جهت كه جنبهء احتمالى دارد و موجب يقين نيست ، « حقيقت نسبى » اصطلاح كرده‌اند ، در مقابل حقيقت رياضى كه موجب يقين و قطعيت است و آن را « حقيقت مطلق » اصطلاح كرده‌اند . چنان‌كه مشروحاً گفته شد ، حقيقت نسبى به اين معنا كه به معناى حقيقت احتمالى است ، در برخى از علوم قابل قبول است ؛ ولى در فلسفه قابل قبول نيست .\r\nج ) نظريهء نسبى كه در بالا بيان شد ، مربوط به نسبيت حقايق ذهنى بود و اين مسئله است كه در فلسفه طرح مىشود و تحت عنوان نسبيت عقلى و نسبيت تجربى مورد بحث قرار مىگيرد .\r\nبرخى از دانشمندان فيزيك و رياضى واقيعت‌ها و پديده‌هاى فيزيكى را نسبى مىدانند و البته اين نسبيت فيزيكى ربطى به نسبيت فلسفى كه در بالا بيان شد ، ندارد .\r\nحالا خوب است به بيان مختصرى از سير عقايد و آرا از دورهء يونان باستان تا عصر حاضر در اين مسئله بپردازيم . و البته نظرى به عقايد فلاسفهء هند و چين ، كه مقارن با دورهء يونان قديم افكارى شبيه به افكار آن‌ها داشته‌اند ، نداريم .\r\n\r\nسير تاريخى عقايد و آراى دانشمندان\r\n\r\nپيدايش سوفيسم در يونان\r\nدر حدود قرن پنجم قبل از ميلاد در يونان قديم كه در آن وقت داراى تمدنى عالى بود و فلاسفه و دانشمندان بزرگى در آن سرزمين ظهور كرده بودند و مكاتب فلسفى گوناگونى را به وجود آورده بودند به واسطهء حوادث چندى كه از آن جمله است بروز عقايد و آراى گوناگون و متضاد در مسائل فلسفى و پيدايش نظريه‌هاى مختلف دربارهء توجيه جهان ، عده‌اى از دانشمندان يك باره حيرت زده شدند و تمام ادراكات و آرا و عقايد بشرى حتى بديهيات اوليه را باطل و خيال محض دانستند و هيچ ارزشى براى هيچ ادراكى قائل نشده ، جهان معلومات را هيچ در هيچ دانستند و به اين ترتيب مكتب سفسطه ( سوفيسم ) پديد آمد ؛ ولى در مقابل اين عده ، سقراطيون و بالاخص ارسطو قيام كردند ، راه‌هاى مغلطهء آنان را باز و ارزش معلومات را تثبيت نمودند و ثابت كردند كه جهان معلومات هيچ در هيچ نيست و انسان نيرويى دارد كه مىتواند اشيا را ، آن‌طور كه در واقع و نفس الامر هستند ، دريابد و اگر انسان فكر خود را راست و درست راه ببرد مىتواند به ادراك واقع و نفس الامر نايل شود . چنان‌كه مىدانيم ارسطو منطق را ، كه ميزان\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nو مقياس درست فكر كردن است ، به همين منظور تدوين نموده و در فن برهان منطق ، نتيجهء برهان را « يقين » يعنى ادراك مطابق با واقع دانست و براى تحصيل يقين به وسيلهء برهان ، به كار بردن محسوسات و معقولات هر دو را معتبر شمرد ؛ يعنى هم براى ادراك حسى و هم براى ادراك عقلى ارزش يقينى قائل شد و پايهء فلسفهء جزمى ( دگماتيسم ) را به اين وسيله استوار نمود .\r\n\r\nمكتب شكاكان\r\nولى در همان زمان ، مكتب ديگرى تأسيس شد كه « سپتى سيسم » يامكتب شكاكان خوانده مىشود . پيروان اين مكتب به عقيدهء خود راه وَسَطى را پيش گرفتند ؛ نه پيرو سوفسطاييان شدند كه گفتند : واقعيتى در ماوراى ذهن انسان اصلًا وجود ندارد و نه فلسفهء جزمى را ، كه مدعى بود به ادراك اشيا آن‌طور كه در واقع و نفس الامر هستند مىتوان نايل شد ، پسنديدند . پيروان اين مكتب گفتند : ادراكات انسان از امور جهان ، بستگى كامل با وضع شخصى ادراك كننده دارد و آنچه هر كس از امور جهان مىفهمد آن چنان است كه ذهن وى اقتضا كرده و نه آن‌چنان‌كه آن شىء در واقع و نفس‌الامر هست . ممكن است اشيا در واقع چگونگى خاصى داشته باشند و ما به حسب اقتضاى خاص ذهن خود ، آن‌ها را با كيفيت ديگرى ادراك كنيم .\r\nپيرهون ، مؤسس اين مكتب ، ده دليل كه از آن جمله است « تأثير دخالت شرايط زمانى و مكانى و كيفيت ساختمان قواى ادراكى شخص ادراك كننده » اقامه كرد بر نفى ارزش يقينى ادراكات و ثابت نمود كه ادراكات ما نسبت به اشيا به يك سلسله عوامل خارجى و يك سلسله عوامل داخلى بستگى دارد و با تغيير آن عوامل تغيير مىكند . پس ما نبايد بگوييم اشيا را آن‌گونه كه در واقع و نفس الامر هستند درك مىكنيم ، بلكه بايد بگوييم آن‌ها را آن‌گونه كه وضع ساختمان قواى ادراكى ما در تحت تأثير شرايط مخصوص اقتضا مىكند ادراك مىكنيم ؛ اما حقيقت چيست ؟ نمىدانيم .\r\nاين جماعت گفتند : راه صحيح براى انسان در جميع مسائل ، خوددارى از رأى جزمى است .\r\nجميع مسائل علمى و فلسفى ، حتى رياضيات را به عنوان احتمال و يا ترديد بايد تلقى نمود .\r\nفلسفهء شكاكان در مقابل فلسفهء جزمى از اين‌جا پايه‌گذارى شد . از اين روى فلاسفه كه به واقعيت جهان معلومات معتقد بودند ، ( در مقابل سوفسطاييان كه جزء فلاسفه به شمار نمىروند ) از\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدوره‌هاى قديم به دو دستهء متمايز تقسيم شدند :\r\n1 . جزميون يا يقينيون : كه تحصيل علم مطابق با واقع را ممكن مىدانند ؛ يعنى ذهن انسان را داراى خاصيتى مىدانند كه مىتواند اشيا را آن‌طور كه هستند درك كند و به يك سلسله قواعد منطقى قائل هستند كه رعايت كامل آن قواعد ، ذهن را از خطا حفظ مىكند .\r\n2 . شكاكان : كه خاصيت مزبور را نفى مىكنند و در حقيقت بودن معلومات بشرى ترديد مىكنند ؛ ولى جزميون بعدها شبهات شكاكان را نيز يك نوع سفسطه تلقى كردند ، آن‌ها را هم جزء سوفسطاييان به شمار آوردند و بين « سوفسطايى » و « شكاك » امتيازى قائل نشدند و يك‌باره فيلسوف به كسى گفتند كه ، اولًا ، عالم را هيچ در هيچ نداند و ثانياً ، پى بردن به حقايق جهان را ميسر و ممكن بداند .\r\n\r\nعقيدهء قدما\r\nاين دو جهت از تعريفى كه قدما براى فلسفه ( به معناى عام ) نمودند ، خوب پيدا است . قدما در تعريف فلسفه مىگفتند : « فلسفه عبارت است از : آگاهى به احوال موجودات عينى و خارجى به همان نحو كه در واقع و نفس‌الامر هستند تا اندازه‌اى كه در استطاعت بشر است . » « 1 »\r\nناگفته نماند كه اضافه كردن اين جمله « تا اندازه‌اى كه در استطاعت بشر است » براى اين نكته بود كه انسان هر چند مىتواند با درست راه بردن فكر به كشف حقايق نايل شود ؛ اما از طرف ديگر حقايق جهان بىپايان است و استعداد بشر محدود . پس بشر فقط به كشف پاره‌اى از حقايق جهان مىتواند نايل شود و اما علم كل نصيب كسى نخواهد شد .\r\nقدما روى مسلك جزمى خود ، كه حقيقت ادراك را ظهور و پيدايش جهان خارج در ذهن ادراك كننده مىدانستند ، فلسفه را از لحاظ غايتى كه از آن عايد فيلسوف مىشود ، اين‌طور تعريف مىكردند : « فلسفه عبارت است از : اين كه انسان جهانى بشود علمى و عقلانى مشابه با جهان عينى خارجى . » « 2 »\r\n هر آن كو ز دانش برد توشه‌اى * جهانى است بنشسته در گوشه‌اى \r\nپس از انقراض مكتب شكاكان - كه تا سه - چهار قرن بعد از ميلاد ادامه داشت - تمام فلاسفه ،\r\n\r\n\r\n","description":"","footnote":"\r\n( 1 ) . « هو العلم بأحوال الأعيان الموجودات على ماهي عليه في نفس الأمر بِقَدْرِ الطّاقه البشريّة . »\r\n( 2 ) . « صيرورة الإنسان عالماً عقليّاً مضاهياً للعالم العيني . »\r\n","page_name":" 259 ","page_number":259},
  {"content":"\r\n\r\nچه در اروپا و چه در ميان مسلمين ، بر اساس مسلك جزم و يقين قضاوت مىكردند و هيچ كس در قدر و ارزش ادراكات ترديد نمىكردند تا آن كه از قرن شانزدهم به بعد حوادثى در اروپا پديد آمد و تحولاتى در جهان دانش رخ داد كه مسئلهء ارزش معلومات دوباره مورد توجه قرار گرفت .\r\nدر تحول جديد اروپا در فلكيات و قسمت‌هاى مختلف طبيعيات ، مطالبى كه هزار سال مورد توجه و قبول و تسلم قاطبهء دانشمندان جهان بود و خلاف آن‌ها در ذهن احدى خطور نمىكرد ، يك‌باره بطلانشان مسلم گشت و اين امر سبب شد كه علوم ، ارزش و اعتبار سابق خود را از دست دادند و گوشه‌اى از عجز بشر براى رسيدن به واقع آشكار شد . تقريباً همان وضعى كه در يونان باستان در قرن پنجم قبل از ميلاد موجب شد كه عده‌اى از دانشمندان آن سرزمين از علم به كلى سلب اعتماد كنند و راه سفسطه را پيش بگيرند ، در قرون جديد در اروپا تجديد شد . و چنان‌كه مىدانيم ايدئاليست‌هايى مانند بركلى و شوپنهاور « 1 » در اروپا پيدا شدند كه آرايشان نظير آراى پروتاگوراس و گورگياس از سوفسطاييان يونان قديم است و مسلك‌ها و طريقه‌هايى در باب ارزش معلومات پديد آمد كه نتيجتاً منتهى به مسلك شكاكان پيرهونى مىشود ؛ مانند مسلك نسبيون جديد كه قبلًا شرح داده شد و مسلك كريتى سيسم و عقيدهء ماترياليسم ديالكتيك در باب ارزش معلومات ، كه قبلًا اشاره شد و بعداً توضيح داده مىشود .\r\nهمين امر موجب شد كه در قرون اخير ، فلسفهء اروپا بر محور مسائل مربوط به علم دورهء جديد ، اعتقاد ارزش مطلق معلومات به نحوى كه در قديم معمول بود به كلى منسوخ شده است .\r\nاينك مختصرى از عقايد دانشمندان جديد را بررسى مىكنيم :\r\n1 . آيا ماترياليسم ديالكتيك شكاك است يا جزمى ؟\r\nطرف‌داران ماترياليسم ديالكتيك مسلك خود را مسلك جزم و يقين معرفى مىكنند و از اين كه شكاك يا سوفسطايى خوانده شوند به شدت احتراز دارند . حتى آن كه آن رشته از قوانين علمى علوم طبيعى كه متكى به فرضيه‌ها است و گواهى جز انطباق با تجربيات محدود و موجود ندارد و قاطبهء دانشمندان ( حتى خود صاحبان فرضيه‌ها ) آن‌ها را با احتمال و يقين اضافى تلقى مىكنند نه با جزم و يقين حقيقى ، دانشمندان مادى جديد دربارهء آن‌ها نيز ادعاى جزم و يقين حقيقى مىكنند و تغيير و تبديل آن فرضيه‌ها را كه گواه قطعى بر حقيقى نبودن آن‌ها است از راه تغيير و تكامل\r\n\r\n\r\n","description":"","footnote":"\r\n( 1 )  . 1 . Schopenhauer \r\n","page_name":" 260 ","page_number":260},
  {"content":"\r\n\r\nتوجيه مىكنند ؛ ولى اين نكته را نبايد از نظر دور داشت ميزان سوفسطايى يا شكاك بودن و نبودن هر شخص يا هر دسته ، ادعاى خود آن‌ها نيست ، بلكه ميزان نظرياتى است كه در باب ارزش معلومات اتخاذ مىكنند و الا اغلب سوفسطاييان و شكاكان از اين كه شكاك يا سوفسطايى خوانده شوند احتراز دارند ؛ مثلًا جرج بركلى ، با آن كه نظرياتش تماماً مبتنى بر عدم وجود دنياى خارج از ذهن وانكار بديهات است ، از سوفسطايى بودن استيحاش دارد . كانت و بعضى ديگر با آن كه واقعاً شكاك هستند و دانشمندان مادى نيز آن‌ها را شكاك قلمداد مىكنند ميل ندارند كه به آن‌ها شكاك اطلاق شود .\r\nاز طرف ديگر مسلك شك يك شكل و صورت معين ندارد ؛ همواره در طول تاريخ فلسفه ، با اشكال متنوع ظاهر شده و هر كسى از يك راه مخصوص در گرداب شك افتاده است . چنان‌كه مىدانيم راهى كه مثلًا كانت پيش گرفت با راهى كه « رولاتيويست‌ها » يا راهى كه شكاكان قديم پيرهونى پيش گرفتند ، جدا بود و در عين حال همه يك صف واحد را از لحاظ شكاك بودن تشكيل مىدهند . ماترياليسم ديالكتيك نيز راه مادى بودن فكر و ادراك و نسبى بودن حقايق و از راه‌هاى ديگرى كه ذيلًا توضيح داده مىشود ، در همان گرداب افتاده و دست و پا مىزند .\r\nماديون روى نظريهء مادى بودن فكر و آن كه شناخت و هر ادراكى ماوراى عمل اعصاب نيست ، طرز شناختن هر چيز را با نوع و ساختمان اعصاب و مغز شخص شناسنده مربوط مىدانند و مىگويند : چون نوع ساختمان اعصاب اشخاص با هم متفاوت است ، پس اقسام شناختن‌هاى حقيقى نيز نسبت به اشخاص متفاوت خواهد بود .\r\nدكتر ارانى در جزوهء ماترياليسم ديالكتيك ، صفحهء 24 مىگويد : « نوع ساختمان سلسلهء عصبى به طرز مخصوصى در عمل شناختن مؤثر خواهد بود . خود همين تأثير ، شناختن است . ما مىدانيم اعصاب انسان و حيوانات ديگر به طرز مختلف عمل مىكند ؛ بوى معين ، انسان را متنفر ، ولى حيوانى را جلب مىكند . رنگ معين به نظر حيوان ديگر حال ديگر را دارد يا اين كه آهنگ معينى به گوش يك نفر خوش و به گوش ديگرى نامطبوع است ، درجهء حرارت معين گاه به نظر گرم و گاه سرد جلوه مىكند . خلاصه ، تأثير ساختمان عصبى را در شناختن مىدانيم ؛ ولى از اين‌جا نبايد نتيجه بگيريم چون نوع عصب در شناختن مؤثر است ، پس عين حقيقت را نمىتوان شناخت ، زيرا چنان‌چه ذكر كرديم ، مفهوم كلمهء شناخت شامل همين تأثير مخصوص هم هست . »\r\nبه عبارت ديگر شناختن ، يك مفهوم ذهنى است ؛ ولى جزئى از طبيعت و همراه با طبيعت\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nخارجى است ، كه اين ادراك نشان دهندهء آن است و همراه با هم تغيير مىكنند . هميشه تغيير و حركت و تأثير ادراك و شىء خارجى مانند هم در تغيير و حركت هستند ؛ مانند حركت انسان كه با صرف انرژى تغييرات بافت ذهنى و جسمى همراه است . بنابراين ، ادراك ما هميشه نشان‌دهندهء آن چيزى است كه در بيرون و خارج وجود دارد .\r\nدكتر ارانى شناختن عينِ حقيقت و حقيقت مطلق را ( حقيقتى كه از ناحيهء اعصاب شكل مخصوص پيدا نكند ) پوچ و بىمعنا مىشمارد . در همان صفحه مىگويد : « چه قدر بىمغز است اگر مكتب‌هاى مخالف ما توقع دارند كه فكر و اشيا در هم تأثير نمايند ؛ يعنى عمل شناختن صورت خارجى پيدا كند بدون اين كه يك طرف تأثير داشته باشد ؛ يعنى فكر در تأثيرى كه از اشيا گرفته است تصرف نكند ، بالأخره همين تصرف همان شناختن است و اگر يكى نباشد ، ديگرى هم نخواهد بود . اين‌هايى كه عقب عين حقيقت و حقيقت مطلق و مفهوم‌هاى پوچ ديگر مىباشند ، مثل اين است كه مىخواهند عمل شناختن مانند عمل هضمى صورت گيرد كه نه مادهء غذايى وارد معده شود و نه معده بر روى مواد غذايى اثر كند . » بنابراين آن‌هايى كه مىگويند :\r\nمفهوم ذهنى عين واقعيت بيرونى است ، غلط است .\r\nايضاً در همان جزوه ، صفحهء 29 مىگويد : « مغز از همان زمان تولد داراى يك خاصيت اصلى است و آن خاصيت فكر كردن است ؛ ولى اين خاصيت اصلى وقتى مىتواند كار كند كه مادهء لازم را دريافت كند ؛ مثل اين كه يك معده خاصيت هضم دارد ؛ ولى وقتى هضم مىكند كه مادهء غذايى در آن داخل شود . اگر به واسطهء عناصر تأثير ديدن و شنيدن و غيره موضوعى پيدا كند ، فكر هم كار مىكند . »\r\n\r\nنظريهء دكارت\r\nدكارت « 1 » ( 1596 - 1650 - م ) و پيروانش ، كه آن‌ها را « كارتزين » « 2 » مىگويند ؛ به پيروى از ارسطو مكتب جزم را اختيار كردند ؛ ولى با اين تفاوت كه ارسطو و پيروانش محسوسات و معقولات هر دو را معتبر و محصل يقين مىدانستند و در منطق ارسطو در باب « برهان » استعمال معقولات و محسوسات هر دو جايز شمرده شده است ؛ ولى دكارت تنها معقولات را محصل يقين مىداند ؛\r\n\r\n\r\n","description":"","footnote":"\r\n( 1 )  . 1 . decart \r\n( 2 )  . 2 . cartesien \r\n","page_name":" 262 ","page_number":262},
  {"content":"\r\n\r\nاما محسوسات و تجربيات راتنها داراى ارزش عملى مىداند .\r\nدكارت بر خلاف ارسطو ، در منطقى كه خودش در مقابل منطق ارسطو وضع كرده ، تنها به معقولات اعتماد مىكند و از تجربيات نامى نمىبرد . دكارت با آن كه به تجربهء حسى اهميت داد و خود تا اندازه‌اى اهل تجربه بود ، آن را فقط وسيلهء ارتباط انسان با خارج براى استفاده در زندگى مفيد مىدانسته نه براى كشف حقيقت .\r\nوى به نقل مرحوم فروغى مىگويد : مفهوماتى كه از خارج به وسيلهء حواس پنج‌گانه وارد ذهن مىشوند نمىتوانيم مطمئن باشيم كه مصداق حقيقى در خارج دارند و اگر هم داشته باشند يقين نيست كه صورت موجود در ذهن با امر خارجى مطابقت دارد .\r\nايضاً مىگويد : من از بعضى اجسام ادراك گرمى مىكنم و چنين مىپردازيم كه آن‌ها همان‌گونه گرمى دارند كه من در وجود خود دارم و حال آن كه آنچه را مىتوانم معتقد شوم اين است كه در ذات آتش چيزى هست كه در وجود من ايجاد حس گرمى مىكند ؛ اما از اين احساس نبايد دربارهء حقيقت اشيا عقيده اتخاذ كنم ، زيرا ادراكات حسى در انسان تنها براى تميز سود و زبان و تشخيص مصالح وجود است و وسيلهء دريافت حقايق نيست .\r\nدكارت از احوال جسم ، فقط شكل و بعد و حركت را كه به عقيدهء او تنها معقول و فطرى هستند و از راه حس به دست نيامده‌اند حقيقى مىداند ؛ اما ساير حالات جسم را كه خواص ثانويه مىنامد يك سلسله صور ذهنى مىداند كه در نتيجهء يك سلسله حركات مادى خارجى و ارتباط انسان با خارج و ذهن پديد مىآيند ؛ مانند رنگ و طعم و بو و غيره وى گفته است : « بعد و حركت را به من بدهيد جهان را مىسازم . »\r\nمرحوم فروغى مىگويد : دكارت به وجه علمى باز نمود كه محسوسات انسان با واقع مطابق نيست ، فقط وسيلهء ارتباط بدن با عالم جسمانى است و تصويرى از عالم براى ما مىسازد كه حقيقت ندارد . حقيقت چيز ديگرى است ؛ مثلًا گوش آواز مىشنود ؛ اما صوت حقيقت ندارد و اگر سامعه ، واقع را درك مىكرد فقط حركاتى از هوا يا اجسام ديگر به ما مىنمود و نيز مىگويد :\r\n« دكارت فقط همان مفهومات فطرى را اساس علم واقعى مىداند . » « 1 »\r\nدكارت مىگويد : تصوراتى كه در ذهن ما است سه قسم است :\r\nنخست : فطريات ، يعنى صورى كه همواره فكرند يا تحولات فكرى يا قاعدهء تعقل مىباشند ؛\r\n\r\n\r\n","description":"","footnote":"\r\n( 1 ) . محمد على فروغى ، سير حكمت در اروپا\r\n","page_name":" 263 ","page_number":263},
  {"content":"\r\n\r\nدوم : مجعولات ، يعنى صورى كه قوهء متخليه در ذهن مىسازد ؛\r\nسوم : خارجيات ، يعنى آنچه به وسيلهء حواس پنج گانه از خارج وارد ذهن مىشود .\r\nتصورات مجهول را چون متخليه مىسازد مىدانيم كه البته معتبر نيستند ، مفهوماتى هم كه از خارج وارد ذهن مىشوند نمىتوانيم مطمئن باشيم كه مصداق حقيقى در خارج دارند ، اگر هم داشته باشند يقين نيست كه صورت موجود در ذهن ما با امر خارجى مطابق باشد ؛ چنان‌كه صورتى كه در ذهن ما از خورشيد هست ، مسلماً با حقيقت موافقت ندارد ، زيرا به قواعد نجومى مىدانيم خورشيد چندين هزار برابر زمين است و حال آن كه صورتش در ذهن ما اندازهء يك كف دست هم نيست .\r\nدربارهء فطريات مىگويد : فطريات كه عقل آن‌ها را بالبداهه دريافت مىنمايد ، يقيناً درست است و خطا براى ذهن در آن‌ها دست نمىدهد ؛ مانند شكل و حركت و ابعاد ( از امور مادى صرف ) و دانايى و نادانى و يقين و شك ( از امور عقلى صرف ) و وجود و مدت و وحدت ( از امور مشترك بين مادى و عقلى ) .\r\nايضاً دربارهء فطريات مىگويد : هر كس به شهود و وجدان بالبداهه حكم به وجود خويشتن مىكند يا ادراك مىنمايد كه مثلث سه زاويه دارد و كُره بيش از يك سطح ندارد و دو چيز مساوى به يك چيز متساوى هستند .\r\nدكارت در فلسفهء خود در الهيات و طبيعيات تنها فطريات و معقولات صرفه را پايه قرار مىدهد و مطابق روش مخصوص به خود سلوك كرده ، آرا و نظريات خاصى در باب نفس و جسم و خدا و اثبات لايتناهى بودن جهان و غير اين‌ها اظهار مىدارد .\r\nجماعت ديگرى از فلاسفه مانند لايب نيتس « 1 » و مالبرانش و اسپينوزا « 2 » ، كه بعد از دكارت آمده‌اند ، اجمالًا عقيدهء وى را در باب محسوسات و اين كه محسوسات حقايق نيستند و هم‌چنين عقيدهء وى را در باب معقولات و فطريات و يقينى بودن آن‌ها را با اختلاف جزئى پذيرفته‌اند . اين جماعت را از آن جهت كه به معقولات غير مستند به حس قائل هستند ، « عقليون » مىخوانند .\r\nخلاصهء عقيدهء اين دانشمندان اين است كه معقولات ، ارزش يقينى و معرفتى دارند ؛ اما\r\n\r\n\r\n","description":"","footnote":"\r\n( 1 )  . 1 . Malebranche \r\n( 2 )  . 2 . Spinoza \r\n","page_name":" 264 ","page_number":264},
  {"content":"\r\n\r\nمحسوسات تنها داراى ارزش عملى مىباشند .\r\n\r\nنظريهء حسيون\r\nدر مقابل عقليون ، دستهء ديگرى از فلاسفه هستند كه آن‌ها را « حسيون » مىگويند . اين دسته هر چند با دستهء اوّل در موضوع فطريات مخالفند و همين اختلاف نظر آن‌ها را از يك‌ديگر متمايز كرده و موجب جدال‌ها و تأليف كتاب‌ها از طرف هر يك براى اثبات نظريهء خود و ابطال نظريهء مخالف شده ؛ اما در نفى ارزش محسوسات عقيدهء دكارت را ، كه سردستهء عقليون است ، قبول دارند .\r\nجان لاك ( 1622 - 1704 م ) انگليسى كه سر دستهء حسيون به شمار مىرود ، از دانشمندان بزرگ اروپا است و در روان‌شناسى نظريات قابل توجهى دارد ، دربارهء محسوسات مىگويد :\r\nمنكر موجودات محسوس شدن ، چندان معقول نيست والبته يقين بر آن‌ها هم مانند يقين بر معلومات وجدانى ( آن چيزهايى كه ذهن بىواسطه ، نسبت ميان موضوع و محمول را تصديق مىكند ؛ مثل علم نفس به وجود خدا و اين كه سه با يك و دو برابر است و اين كه مثلث غير از مربع است ) و معلومات تعقلى ( آن چيزهايى كه ذهن براى درك نسبتِ ميان موضوع و محمول احتياج به تصور معانى ديگر دارد ؛ مانند علم به اين كه مجموع زواياى مثلث مساوى با دو قائمه است و يا اين كه جهان آفريدگار دارد ) نيست و از نظر علمى و فلسفى مىتوان آن‌ها را در زمرهء گمان‌ها و پندارها به شمار آورد ؛ ولى در امور زندگى البته بايد به حقيقت محسوسات يقين داشت .\r\nجان لاك در باب تقسيم خواص جسم نيز همان عقيدهء دكارت را دارد و مىگويد : خاصيت بر دو قسم است : بعضى ذاتى جسمند و از آن منفك نمىشوند و آن‌ها را « خاصيت نخستين » مىناميم ؛ مانند جرم و بعد و شكل و حركت يا سكون ، بعضى خاصيت‌ها مربوط به ذات جسم نيستند و عرضند و فقط احساساتى هستند كه به واسطهء خاصيت‌هاى نخستين در ذهن ايجاد مىشوند ؛ مانند رنگ و بو و آن‌ها را « خاصيت‌هاى دومين » مىگوييم .\r\nالبته اين‌جا اين اشكال پيش مىآيد كه در صورتى كه ما جميع معلومات خود را نسبت به عالم خارج ( به حسب نظر لاك ) مستند به حس مىدانيم و فرض اين است كه حس ارزش يقينى ندارد ، پس از چه راه مىتوانيم حكم كنيم كه بعضى از خاصيت‌هاى جسم ، ذاتى آن‌ها هستند و بعضى\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nعرضى و به عبارت ديگر بعضى حقيقى هستند و در خارج واقعيت دارند و بعضى ديگر صرفاً ذهنى ، در صورتى كه همهء آن‌ها به وسيلهء حس ادراك شده‌اند و چه دليلى هست كه خاصيت‌هاى نخستين نيز مانند خاصيت‌هاى دومين ، ذهنى محض نباشند ؟\r\nاين اشكال است كه بعضى از دانشمندان مانند جرج بركلى كه عقيدهء لاك را در باب « اصالت حس » پسنديده‌اند ، وادار كرده است كه جميع محسوسات را ذهنى بدانند و به علاوه بنابر اصالت حسى ، كه لاك قائل است ، از چه راه براى يك سلسله معلومات كه آن‌ها را « وجدانيات » يا « بديهيات » ناميد و يك سلسله معلومات ديگر كه آن‌ها را امور تعقلى و استدلالى خواند كه در بالا در ضمن نقل كلمات خودش اشاره شد - ارزش يقينى قائل است ؟ آيا بنابر اصالت حس با قبول اين جهت كه حس خطاكار است ، مىتوان براى غير معلومات حضوريه ( علم نفس به خود و به انديشه و افعال و قواى خود ) ارزش يقينى قائل شد ؟ در هر صورت عقيدهء حسيون نيز دربارهء محسوسات مانند عقيدهء عقليون است و براى آن‌ها ارزش نظرى و معرفتى قائل نيستند . در ميان فلاسفهء جديد مخصوصاً از قرن نوزدهم به بعد شايد كسى يافت نشود كه نظريهء قدما را در باب محسوسات بپذيرد .\r\nدر قرن نوزدهم نظريهء « آتميسم » « 1 » كه ابتدا از طرف ذيمقراطيس در قرن پنجم قبل از ميلاد در يونان ابراز شده بود در اروپا قوت گرفت و معلوم شد جسم بر خلاف نظريهء قدما ، آن‌طور كه ابتدا به نظر مىرسيد ، يك متصل واحد نيست ، بلكه مركب است از ذرات بسيار كوچك كه جسم واقعى آن‌ها هستند . اختلاف و تنوع اجسام محسوس تنها در اثر اختلاف شكل و اندازه و وضع ذرات آن‌ها است و آن ذرات دايماً در جنبش و حركت هستند و آنچه منشأ ديدن و شنيدن و ساير احساس‌ها مىشود غير از همان ذرات كه در حركت هستند ، چيز ديگرى نيست و آنچه ما به‌وسيلهء حواس خود به عنوان رنگ يا طعم يا بو يا صوت ادراك مىكنيم عينيت خارجى ندارند ؛ فقط يك سلسله حالات ذهنى هستند كه نمايندهء تأثيرات مختلف ذرات مىباشند .\r\nو به قول بعضى از دانشمندان : « طبيعت داراى رنگ و بو و صدايى نيست ، ما هستيم كه براى آن ، اشعهء زرين آفتاب و عطر فرح بخش گل و صداى دل نواز بلبل ساخته‌ايم » .\r\nخود ذيمقراطيس نيز تصريح كرده است كه اين صورى كه ما از اشيا به وسيلهء حواس خود ادراك مىكنيم دليل بر حقيقت اشيا خارجى نيست ، بلكه نمايندهء تأثيرات مختلف ذراتى است كه\r\n\r\n\r\n","description":"","footnote":"\r\n( 1 )  . 1 . Atomisme \r\n","page_name":" 266 ","page_number":266},
  {"content":"\r\n\r\nاز اجسام خارج مىشوند و داخل عضو حاسهء ما مىگردند .\r\nاز ذيمقراطيس نقل شده كه گفته است : بر حسب قرار داد ، شيرين ، شيرين است و بر حسب قرار داد ، تلخ ، تلخ است ، برحسب قرارداد ، گرم ، گرم است ، برحسب قرارداد ، سرد ، سرد است ، بر حسب قرار داد ، رنگ ، رنگ است ؛ ولى اگر حقيقت را بخواهيد اين‌ها فقط ذرات هستند و خلأ .\r\nو از جملهء دانشمندان حسى كه نظريهء دكارت و پيروانش را راجع به معقولات صرفه نفى كردند و به پيروى لاك قائل به اصالت حس شده [ و 
  ] جميع معلومات را مستند به حس دانستند ، جرج بركلى « 1 » ( 1685 - 1753 م ) و ديويد هيوم « 2 » ( 1711 - 1776 م ) مىباشند . اين دو نفر در نفى ارزش محسوسات كه به عقيدهء آن‌ها مبدأ اصلى علم هستند ، از دكارت و جان لاك نيز جلوتر رفتند ؛ مثلًا دكارت بعد و شكل و حركت را در جسم ( خواص اوليه ) كه به عقيدهء او معقولند نه محسوس ، حقيقى مىدانست و تنها خواص ثانوى از قبيل صورت و رنگ و طعم و حرارت را ، كه محسوسند ، بىحقيقت مىدانست ؛ ولى اين دو نفر راه افراط پيمودند ، خواص اوليه را نيز مانند خواص ثانويه بىحقيقت پنداشتند . اين دو نفر با آن كه مبدأ علم را حس شمردند ، هيچ‌گونه ارزش و اعتبارى براى ادراك حسى قائل نشده و حتى وجود خارجى محسوس را نيز انكار كردند .\r\n\r\nنظريهء كانت\r\nكانت ، « 3 » ، فيلسوف شهير آلمانى ( 1724 - 1804 م ) نظريات قابل توجهى در باب ارزش معلومات و ساير مسائل مربوط به علم دارد . كانت از فلاسفهء درجهء اوّل اروپا به شمار مىرود و اروپاييان اعتقاد عظيمى به فلسفهء وى دارند . يكى از دانشمندان اروپا دربارهء فلسفهء وى مىگويد :\r\n« گويا كوهى است كه از فلسفه ريخته شده است . »\r\nفلسفهء كانت را از آن جهت كه به حد اعلا به نقادى و صرافى عقل و فهم انسان پرداخته و حدود عقل و حس را تعيين نموده و امور شناختى را از امور غير قابل شناخت جدا ساخته ، فلسفهء انتقادى ( كريتى سيسم ) مىخوانند .\r\n\r\n\r\n","description":"","footnote":"\r\n( 1 )  . 1 . GeorgeBerkely \r\n( 2 )  . 2 . DavidHume \r\n( 3 )  . 3 . kant \r\n","page_name":" 267 ","page_number":267},
  {"content":"\r\n\r\nمرحوم فروغى مىگويد : « نقادى علم وفلسفه را فرنسيس بيكن « 1 » ( نيمهء دوم قرن شانزدهم و نيمهء اوّل قرن هفدهم ) آغاز كرد و لاك دنبال آن را گرفت و بركلى به شيوهء ديگرى در آن وارد شد و هيوم اين مشرب را به درستى روشن و آشكار ساخته است و اين‌ها همه انگليسى بوده‌اند .\r\nسرانجام كانت آلمانى به راهنمايى هيوم در اين خط افتاد و با اصلاح خطاها و تكميل نقص‌هاى او ورق دانش را يك باره برگردانيد . »\r\nما از فلسفهء كانت آن اندازه كه مربوط به ارزش معلومات است ، در اين‌جا نقل مىكنيم : قسمت عمدهء تحقيقات وى مربوط به دو مسئلهء ديگر ( راه حصول علم ، حدود علم ) از سه مسأله‌اى است كه در اوّل اين مقدّمه اشاره كرديم و ما در مقالهء پنجم دربارهء آن‌ها گفتگو خواهيم كرد .\r\nنظريهء كانت را دربارهء ارزش معلومات مىتوان در طى سه قسمت بيان كرد :\r\n\r\nالف ) فلسفهء اولى :\r\nكانت در بارهء مسائل فلسفهء اولى عقيده دارد كه اساساً موضوع علم واقع نمىشوند ، و آنچه در اين باره تاكنون گفته شده است علم نيست ، بلكه لفاظى و خيال‌بافى است ، چرا كه عقل تنها قادر به درك آنچه كه در حس مىآيد مىباشد و قلمرو عقل نظرى ، تنها محدود به تجربياتى است كه عوارض مىباشند ، هنر عقل همين است كه عوارض ذوات را كه از راه حس به او مىرسند در تحت انتظام و قاعده درآورد و معلوم و معقول بسازد ؛ بنابراين چون ذوات را به قوهء عقل نه مىتوان ادراك كرد و نه مىتوان اثبات نمود ، پس ارزش معلومات در فلسفهء اولى - كه دكارت و پيروانش آن‌ها را يقيناً مىخواندند - صفر است ؛ ولى از باب سالبهء به‌انتفاى موضوع ، يعنى اساساً و آنچه در اين باره تاكنون گفته شده علم نيست ، بلكه لفاظى و خيال‌بافى است ، زيرا حصول علم شرايطى دارد كه در فلسفهء اولى موجود نيست .\r\nكانت در صدد نفى وجود نفس و مجردات و جاويد بودن نيست ؛ او خود معتقد است : « از آن‌جا كه موضوع اين علم ، مهم‌ترين امورى است كه انسان بتواند به آن دل ببندد و چشم پوشيدن از آن ممكن نيست و مانند اين است كه بگويند : چون هوايى كه تنفس مىكنيم پاك نيست ، بايد دم زدن را ترك گفت . پس بايد تكليف را در اين باب معلوم كرد كه آيا رسيدن به فلسفه ميسر است يا خير « 2 » و سپس معتقد مىشود به اين كه ، « از آن‌جا كه رسيدن به اين فلسفه از طريق قوهء تعقل ميسر نيست ، لذا حكمت اولى از اين جهت پايهء استوارى ندارد . » « 3 »\r\n\r\n\r\n","description":"","footnote":"\r\n( 1 )  . 1 . FrancisBacon \r\n( 2 )\r\n( 3 ) 2 و . با استفاده از : محمد على فروغى ، سير حكمت در اروپا ، ج 2 ، ص 202 - 205\r\n","page_name":" 268 ","page_number":268},
  {"content":"\r\n\r\n« از گفت‌وگو در فلسفهء اولى كه نتيجهء اصلى آن اثبات ذات بارى است و تجرد و باقى ماندن نفس و چگونگى مبدأ و مآل كار انسان است ، فايدهء بزرگى كه دانشمندان همواره به آن دل بسته‌اند ، استحكام مبانى علم و ايمان و دستور نيكى كردار و حسن خلق بوده است . كانت چون بنياد فلسفهء اولى را راست يافت ، در باب علم خود را قانع كرد به اين كه از درك حقيقت ذوات دست برداشته و به معرفت ظواهر امور خرسند باشد ؛ اما در باب نيكى كردار چون از كودكى پرورش اخلاق متين يافته بود ، البته پى پروايى را پيشه نساخت و بر اين شد كه حسن عمل و ايمان به مبدأ و معاد ، مبانى فلسفى نمىخواهد ، پاكى سرشت لازم است تا دل به لزوم پرهيز از بدى و رغبت به نيكى گواهى دهد و وجدان پاك به ايمان به غيب حكم نمايد و گرنه آن كس كه به سبب بيم كيفر و اميد پاداش از بدى مىپرهيزد و به نيكى مىگرايد چندان شرافت و فضيلتى ندارد و چگونه مىتوان فضيلت قائل شد براى كسى كه اگر به يمن سرشت نباشد ، بد مىكند و اگر طمع نداشته باشد ، نيكى نخواهد كرد ؟ وانگهى اگر پاكى سرشت نباشد ، به وسيلهء فلسفه ، ايمان درست نمىشود و عكس آن نيز ديده شده است » . « 1 »\r\n\r\nب ) رياضيات :\r\nنظريهء كانت در باب رياضيات شامل دو جهت است :\r\nنخست اين كه ، كميات كه موضوع رياضيات هستند ، وجود خارجى ندارند و تنها وجودشان در ذهن است ، از اين رو كانت رياضيات را يقينى مىداند و سر يقينى بودن آن‌ها را اين‌طور بيان مىكند كه موضوعات رياضى صرفاً مخلوق عقل و ذهن انسان است ( بر خلاف موضوعات طبيعى يا موضوعاتى كه فلسفهء اولى مدعى حل مسائل مربوط به آن‌ها است ) . مثلًا ذهن امورى از قبيل دايره و مربع و مثلث و خط و نقطه و غيره را فرض مىكند و براى آن‌ها خاصيت‌ها تشخيص مىدهد و چون اين موضوعات صرفاً مخلوق خود عقل است ، هر حكمى كه دربارهء آن‌ها بكند ، قهراً راست و يقينى خواهد بود .\r\nدوم اين كه ، كانت منشأ پيدايش مفاهيم رياضى را فطرت مىداند و بر خلاف نظريهء فلاسفهء حسى كه براى مفاهيم رياضى نيز منشأ حسى قائلند ، براى آن‌ها منشأيى از حس و تجربه قائل نيست و معتقد است كه مفاهيم رياضى بلا واسطه از قوهء عاقله ناشى مىشود و هيچ استنادى به احساس ندارد .\r\n\r\n\r\n","description":"","footnote":"\r\n( 1 ) . همان ، ص 220\r\n","page_name":" 269 ","page_number":269},
  {"content":"\r\n\r\nدانشمندان به هر دو قسم از نظريهء كانت اعتراض كرده‌اند و چنان‌كه در مقالهء پنجم خواهيم گفت ، با بيان كانت نمىتوان يقينى بودن رياضيات را اثبات نموده ، راه ديگرى را بايد جستجو كرد .\r\n\r\nج ) طبيعيات :\r\nبيان كانت در طبيعيات مفصل است . خلاصه‌اش آن كه در امور طبيعى ، ذهن انسان قادر است عوارض و ظواهر ( فنومن‌ها « 1 » ) را كه به حس در مىآيند ادراك كند و از ادراك ذوات ( نومن‌ها « 2 » ) كه مظهر عوارض و ظواهرند ، عاجز است . در مورد ظواهر هم ذهن انسان به واسطهء خاصيت‌هاى مخصوص خود ، صورت‌ها و شكل‌هاى مخصوص به آن‌ها مىدهد كه هرگز نمىتوان مطمئن شد در واقع و نفس الامر هم به همين شكل و صورت كه در ذهن ظاهر مىشوند ، هستند يا نه ؟\r\nكانت مىگويد : حواس ، تنها مواد وجدانيات و معلومات را به ذهن مىدهند و ذهن از خود ، مايه به آن‌ها مىدهد و به آن‌ها صورت مىبخشد تا قابل ادراك شدن مىشوند . مىگويد : انسان هر چيزى كه تصور مىكند ، در ظرف زمان و مكان تصور مىكند و براى وى ممكن نيست چيزى از امور عالم را در غير اين دو ظرف ادراك كند ؛ ولى زمان و مكان وجود خارجى ندارند ، بلكه دو كيفيت ذاتى هستند و صورت‌هايى هستند كه ذهن به محسوسات خود مىدهد و اگر اين مايه را ذهن از خود نمىافزود ، جز يك عده تأثيرات پراكندهء متفرقِ غير مرتبط ، چيزى وارد ذهن نمىگشت ؛ يعنى تصور چيزى براى ذهن دست نمىداد ؛ مثلًا ما از خورشيد يك تصور واضح داريم و حال آن كه آنچه به وسيلهء تأثيرات حسى وارد ذهن شده گرمى و روشنايى و رنگ بوده و اگر ذهن روى خاصيت مخصوص خود براى اين‌ها جايگاه مكانى و زمانى تعيين نمىكرد و به اين وسيله اين‌ها را به يك‌ديگر مرتبط نمىساخت ، هرگز تصورى از خورشيد برايش دست نمىداد . در مقام تشبيه مىگويد : معلوم را تشبيه مىكنيم به غذايى كه بايد به بدن برسد و بدل ما يتحلّل شود ؛ براى اين مقصود بايد مواد خوراكى از خارج داخل معده شود ، آن‌گاه بايد معده و ديگر اعضاى هاضمه ، شيره‌هايى از خود بر آن‌ها ضميمه كند تا خوراك‌ها غذا شود ، پس خوراك‌ها به منزلهء احساساتند و شيره‌ها حكم زمان و مكان را دارند .\r\nاين مقدار كه گفته شد ، دربارهء وجدانيات يا تصورات اوليه‌اى است كه ما از اشيا\r\n\r\n\r\n","description":"","footnote":"\r\n( 1 )  . 1 . Phenomenon \r\n( 2 )  . 2 . Noumenon \r\n","page_name":" 270 ","page_number":270},
  {"content":"\r\n\r\n( عوارض و ظواهر ) داريم . اما هنگامى كه بخواهيم آن اشيا را موضوع احكام قرار داده ، تحت كليات درآوريم و قوانين علمى و كلى بسازيم ، يك عده معقولات ديگر - كه آن‌ها نيز مخلوق ذهن هستند و از حس به دست نيامده‌اند - دخالت مىكنند و صورت كلى و قانون علمى به آن‌ها مىدهند . اين قوانين ، كه همهء معلومات بالأخره ناچار تحت اين قوانين در مىآيند ، صرفاً مخلوق خود ذهن است ، ممكن است در واقع و نفس الامر قوانين ديگرى بر اشيا حكومت كند .\r\nبيان كانت در اين‌جا مفصل است . از جملهء اين قوانين به عقيدهء كانت ، قانون عليت و معلوليت است . كانت دربارهء اين قانون مىگويد : رابطهء علت و معلول ساختهء عقل ما است ، در عالم حقيقت معلوم نيست ترتب معلول بر علت واجب باشد .\r\nخلاصه آن كه جز يك عده آثار متغير و جزئى ومتفرق و پراكنده كه به وسيلهء حواس وارد ذهن مىشوند ، آنچه ما دربارهء جهان خارج ادراك مىكنم به وسيلهء يك عده معلومات و مفاهيم و قوانينى است كه ذهن ما از خود ساخته است و ما را مجبور مىكند كه جهان را با اين اشكال و صور و تحت اين قواعد و قوانين ادراك كنيم . والبته كانت در اطراف اين مفاهيم و اين قوانين و كيفيت و منشأ و ترتيب پيدايش آن‌ها بحث‌هاى مفصل دارد .\r\nمرحوم فروغى مىگويد : « حكيم مزبور ( كانت ) مىگويد : در تحقيق اين مسئله ، من روش را از آنچه فيلسوفان ديگر داشته‌اند تغيير داده‌ام و مانند كپرنيك « 1 » در امر هئيت عالم عمل كردم ، كه او ديد با اين فرض كه ما مركز جهان باشيم و خورشيد و سيارات گرد ما بچرخند ، مشكلات پيش مىآيد ؛ پس فرض را معكوس كرد كه خورشيد مركز باشد و ماگرد او بچرخيم ، مشكلات به خوبى حل شد . من هم ديدم كه تاكنون ما معتقد بوده‌ايم كه اشيا اصل هستند و ذهن ما ادراك خود را تابع حقيقت آن‌ها مىكند ؛ يعنى بر آن‌ها منطبق مىنمايد ، از اين رو مشكل پيش آمده است كه دربارهء اشياى بيرون از ذهن چگونه با معلومات قبلى ( فطرى ) مىتوان احكام ترتيبى ( احكامى كه موضوع و محمول در آن‌ها دو مفهوم مختلف هستند ) ترتيب داد ؟ پس من فرض كردم كه ذهن ما اشيا را بر ادراك خود منطبق مىكند ؛ يعنى كارى نداريم به اين كه ادراك ذهن ما با حقيقت اشيا مطابق هست يا نيست ، چون آن را نمىتوانيم بدانيم ، آنچه مىدانيم اين است كه ما اشيا را آن چنان در مىيابيم كه ادراك ذهن ما اقتضا دارد ، پس به اين روش ، مشكل حل شد . »\r\n\r\n\r\n","description":"","footnote":"\r\n( 1 )  . 1 . Coprnicus \r\n","page_name":" 271 ","page_number":271},
  {"content":"\r\n\r\nالبته فرق بزرگى بين فرض كپرنيك در هيئت عالم و فرض كانت در باب ارزش معلومات هست و آن اين كه ، با فرض كپرنيك ، مشكلاتى كه براى علماى هيئت پيش آمده بود حل شد و اما با فرض كانت ، علاوه بر اين كه خودش متضمن اشكالات غير قابل انحلالى است ، اشكالاتى كه جميع فلاسفه حتى خود كانت از آن احتراز داشتند ، شديدتر بود ، زيرا خود كانت هم از سوفسطايى بودن و از پيروى شكاكان احتراز دارد ؛ در صورتى كه فرض كانت حداقل منتهى به مسلك شك مىشود ، زيرا ذهن ما بايد با خارج انطباق داشته باشد نه خارج ، با ذهن . از طرف ديگر اين اشكال مطرح مىشود كه اگر آنچه ما در ذهن داريم واقعى است ، بنابراين نبايد هيچ ادراك غلطى داشته باشيم .\r\nبه علاوه ، اين فرض ، فرض جديدى نيست ؛ پروتاگوراس ، سوفسطايى معروف قرن پنجم قبل از ميلاد در دو هزار و سيصد سال پيش از كانت اين فرض را بيان كرد و گفت : « مقياس همه چيز ، انسان است . »\r\nكانت از طرفى در ترتب معلول بر علت در عالم واقع ترديد مىكند و از طرف ديگر مىگويد :\r\n« هر چند ما عوارض و ظواهر را به وسيلهء حواس خود ادراك مىكنيم ، اما مىدانيم كه ظهور ، ظهور كننده مىخواهد ؛ پس قطعاً ذواتى وجود دارند كه اين عوارض مظاهر آن‌ها هستند . »\r\nاين‌جا است كه ايراد معروف شوپنهاور وارد مىشود ؛ وى مىگويد : پس از آن كه به نقادى معلوم كردى كه عليت و معلوليت ساختهء ذهن هستند ، به چه دليل حكم مىكنى كه ذواتى در خارج وجود دارند كه علل اين ظهورات مىباشند ؟ »\r\nراستى اگر كسى عليت و معلوليت را ساختهء ذهن بداند و ترتب معلول را بر علت در عالم واقع واجب نداند ، وجهى ندارد كه به وجود عالم از خارج از ذهن كه منشأ تأثيرات حسى است قائل شود .\r\nعجب اين است كه مرحوم فروغى مىگويد : « حكماى ما مىگفتند : حكمت ، علم به حقايق است در حدود طاقت بشر ؛ در واقع كانت مىخواهد حدود طاقت بشر را تشخيص دهد . »\r\nاز آنچه تاكنون گفتيم معلوم شد كه نظر قدما در باب ارزش معلومات درست در نقطهء مقابل نظريات كانت است . مسلك قدما ، مسلك جزم و يقين است ؛ اما مسلك كانت ، شك است . قدما در مبحث وجود ذهنى اصرار و پافشارى مىكردند كه ماهيت اشيا به همان نحو كه در خارج هستند در ذهن وجود پيدا مىكنند ؛ اما كانت مىگويد ؛ هر چه ما ادراك مىكنيم به نحوى است كه ذهن ما\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاقتضا دارد . آيا واقع هم همين‌طور است يا نيست ؟ نمىدانيم . كانت در نقادىهاى خود به جايى مىرسد كه جريان قاعدهء عليت و معلوليت را در عالم خارج مورد ترديد قرار مىدهد ؛ ولى قدما بارها تصريح كرده‌اند كه ترديد يا انكار جريان اين قانون در عالم خارج ، مستلزم نفى فلسفه و بطلان جميع علوم و هم رديف سفسطه مىباشد .\r\nاضافه كردن قدما جملهء « تا اندازه‌اى كه در استطاعت بشر است » را در تعريف فلسفه ، همان‌طورى كه قبلًا گفته شد ، براى اشاره به اين نكته است كه حقايق جهان ، بىپايان است و استعداد بشر محدود ، پس بشر فقط به كشف پاره‌اى از حقايق جهان مىتواند نايل شود ؛ علم كل ، نصيب كسى نخواهد شد ؛ اما كانت مىگويد : دست بشر از رسيدن به حقايق جهان به كلى كوتاه است ؛ به عبارت ديگر قدما نظر به عجز بشر از لحاظ كميت داشتند و كانت نظر به عجز بشر از لحاظ كيفيت دارد و بين اين دو فرق بسيار است .\r\nپس از كانت نيز دانشمندان بسيارى آمده‌اند و آرا و عقايدى در باب ارزش معلومات اظهار داشته‌اند ؛ ولى چيزى زيادتر از آن مقدار كه در ضمن بيان اشخاص نام برده نقل كرديم ، ندارند و هر كس به وجه مخصوص و طريقهء خاصى وارد شده و نتيجه همان است كه تاكنون گفته شد .\r\n\r\nفرق نظريهء كانت و ماترياليسم\r\nآيا بين نظريهء كانت و نظريهء ماترياليسم ديالكتيك از لحاظ ارزش معلومات فرق است يا نه ؟\r\nماديين ، كانت آلمانى را شكاك به حساب مىآورند . از راه اين كه بين شىء بنفسه ( واقعيت خارجى شىء ) و شىء براى ما ( تصورى كه از آن شىء در ذهن ما هست ) فرق گذاشته ، زيرا كانت معتقد است كه ذهن فطرتاً يك معانى قبلى ( از قبيل زمان و مكان ) از خود دارد كه در خارج نيستند و هر چه را ادراك مىكند در ظرف آن معانى و در قالب آن‌ها ادراك مىكند ، پس نتيجه مىگيرد :\r\nهميشه بين « شىء بنفسه » و « شىء براى ما » اختلاف است . هم‌چنان‌كه خوانندهء محترم متوجه است خود ماديين نيز بين « شىء بنفسه » و « شىء براى ما » فرق مىگذارد ، با اين تفاوت كه ، كانت از راهى وارد شده كه نتيجه‌اش اختلاف بين « شىء بنفسه » و « شىء براى ما » است ؛ ولى « شىء براى ما » نسبت به اشخاص فرق نمىكند ؛ ولى ماديين از راهى وارد شده‌اند كه بين شىء بنفسه و شىء براى هر كس ، جدا جدا فرق پيدا مىشود .\r\nكانت به نقل مرحوم فروغى مىگويد : « انسان‌ها جهان را با يك عينك مخصوص مىبينند و\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nنمىتوانند اين عينك را از چشم خود دور سازند » ؛ اما ماديين مىگويند : « هر فردى از افراد انسان ، جهان را با عينك مخصوص به شخص خود مىبيند و نمىتواند آن را از خود دور سازد . »\r\nفرق ديگرى نيز هست و آن اين كه ، كانت اين عينك را فقط براى مشاهدهء عوارض طبيعت در جلوِ چشم انسان قرار مىدهد و اما مادىها اين عينك را براى مطالعهء هر چيزى حتى رياضيات و فلسفه در جلو چشمِ اشخاص قرار مىدهند .\r\nكانت به نقل مرحوم فروغى مىگويد : « معلوم را تشبيه مىكنيم به مواد غذايى كه بايد به بدن برسد و بدل ما يتحلّل شود . براى [ رسيدن به 
  ] اين مقصود ، بايد مواد خوراكى از خارج داخل معده شود ، آن‌گاه بايد معده و اعضاى ديگر هاضمه شيره‌هايى از خود ضميمه كنند تا خوراكىها غذا شود ، سپس خوراكىها به منزلهء احساساتند و شيره‌ها حكم زمان و مكان ( كه به عقيدهء كانت اين دو غير عينى و از مفهومات قبلى ذهن مىباشند ) را دارند .\r\nچنان‌كه سابقاً گفتار ارانى را نقل كرديم ، ماديين نيز عين همين تشبيه كانت را تكرار كردند ، تنها اختلاف نظر در نوع شيره‌هايى است كه ذهن از خود ضميمه مىكند ؛ به عقيدهء كانت آن شيره‌ها عبارت است از : مفهومات قبلى ذهن و به عقيدهء ماديين عبارت است از : نوع تأثير مخصوص سلسلهء عصبى . بنابراين چه امتيازى در بين است كه ما كانت را شكاك و ايدئاليست و ماديون را رئاليست بدانيم ؟\r\n\r\nنظريهء هانرى برگسن\r\nدر اين نظريهء هانرى برگسن ( 1859 - 1941 - م ) « 1 » را نمىتوان از نظر دور داشت . وى نيز به يك نوع فلسفهء جزمى مقرون و آميخته به عرفان معتقد است و همان عقيده را كه دكارت و ديگران دربارهء حس داشتند و مىگفتند : حواس ، وسيلهء كشف حقيقت نيست ، بلكه فقط وسيلهء ارتباط عملى پيدا كردن با عالم خارج است ، برگسن نيز [ اين عقيده را 
  ] دربارهء عقل دارد . وى مىگويد :\r\nحس و عقل هيچ يك وسيلهء كشف حقيقت نيستند ، وسيلهء كشف حقيقت ، يك قوهء ديگرى است كه مىتوان آن را قوهء « درون بينى » يا « شهود باطنى » خواند و هم آن كه او را عالىترين مراتب عقل ناميد . برگسن مىگويد : انسان با يك نوع تفكر در « خود » و شهود درونى « نفس » به حقيقت مطلق\r\n\r\n\r\n","description":"","footnote":"\r\n( 1 ) . دانشمند عارف‌مشرب فرانسوى  ( Henri Berson ) \r\n","page_name":" 274 ","page_number":274},
  {"content":"\r\n\r\nراه مىيابد و به فلسفهء اولى كه عهده‌دار تبيين حقايق مطلقه است ، تنها از اين راه مىتوان رسيد .\r\nدر خاتمه توضيح اين نكته لازم است كه ارزش معلومات را از دو جنبه مىتوان مورد نظر قرار داد : از جنبهء نظرى و از جنبهء عملى .\r\nبيان ارزش معلومات از جنبهء نظرى ، يعنى تحقيق اين كه آيا مدركات و معلومات ما عين واقع و نفس الامر است كه در ذهن ما پيدايش يافته يا غير آن ؟ [ اساس 
  ] توجه فلاسفه در مبحث ارزش معلومات به اين قسم از ارزش است و اين قسم از ارزش است كه قاطبهء دانشمندان جديد از دكارت به بعد ، از محسوسات نفى كرده‌اند و گفته‌اند : حس ، وسيلهء كشف حقيقت نيست .\r\nو اما ارزش عملى ، يعنى تحقيق اين كه هر چند معلومات ما حقيقت را بر ما كشف نمىكند ؛ اما اين‌قدر هست كه در عمل ما را هدايت مىكند ؛ يعنى اين‌قدر مىدانيم كه بين ادراكات ما و اشياى خارجى يك رابطهء مستقيم هست ؛ مثلًا در خارج كيفيت مخصوصى هست كه در ما صورت رنگ را ايجاد مىكند و كيفيت ديگر مخصوصى هست كه در ذهن ما ايجاد صوت مىكند و لهذا به وسيلهء همين معلومات مىتوان با خارج ارتباط پيدا كرد و در عمل استفاده نمود . و به عبارت اخرى معلومات ما اگر ما را به ماهيت اشياى خارجى واقف نمىكنند ، اجمالًا به وجود آن‌ها واقف مىكنند . اين نوع از ارزش را تنها سوفسطاييان ، انكار دارند و چنان‌كه دانستيم ، بعد از دكارت دانشمندان جديد هر چند ارزش نظرى محسوسات را منكرند ؛ اما ارزش عملى آن‌ها را انكار ندارند . دانشمندان بزرگ از قبيل دكارت و كانت تصريح كرده‌اند كه ارزش عملى محسوسات قابل انكار نيست .\r\nاز اين‌جا بىپايگى يك قسمت از پندارهاى ماديين روشن مىشود .\r\nدكتر ارانى در جزوهء ماترياليسم ديالكتيك ، فصل ارزش معلومات مىگويد : « كانت سردستهء مكتب آگنوستى سيسم « 1 » معتقد است كه به حقيقت مطلق نمىتوان رسيد ؛ يعنى يك شىء بنفسه قبول مىكند كه فكر ، قدرت تماس آن را ندارد . در كتاب موسوم به لودويك فوير باخ « 2 » به اين ادعا قوىترين جواب‌ها داده شده است ؛ با اين بيان ، تا مدتى كه مواد آلى فقط در بدن حيوانات و نباتات ساخته و پرداخته به وجود مىآمد مىتوانستيم آن‌ها را شىء بنفسه بناميم ؛ ولى از موقعى كه شيمى آلى تمام اين مواد را يكى بعد از ديگرى مىسازد بايد آن‌ها را شىء براى ما ناميد ، زيرا\r\n\r\n\r\n","description":"","footnote":"\r\n( 1 )  . 1 . Agnosticism \r\n( 2 )  . 2 . Ludwig Feuerbach \r\n","page_name":" 275 ","page_number":275},
  {"content":"\r\n\r\nعمل فكر ما با آن شىء بنفسه تماس حاصل نموده است . »\r\nراستى بايد اذعان كرد كه ماديين اصلًا اطلاع ندارند كه در عالم علم و فلسفه چه مىگذرد .\r\nماديين خيال مىكنند كه كانت و امثال او معتقدند كه در عمل هم نمىتوان از حواس استفاده نمود ، بايد يك باره همه حواس را كنار گذاشت . اين‌ها نمىدانند كه كانت و غير كانت كه بين شىء بنفسه و شىء براى ما ، فرق مىگذارند از لحاظ نظرى است نه از لحاظ عملى اساساً همهء فلاسفه كه وارد بحث ارزش معلومات شده‌اند . نظر به جنبهء نظرى دارند نه به جنبهء عملى .\r\n\r\nجمع‌بندى آراى دانشمندان\r\nمجموع آراى دانشمندان را دربارهء ارزش نظرى معلومات ، كه در اين مقدّمه بيان شد ، مىتوان اين‌طور خلاصه كرد :\r\n1 . تمام ادراكات بشر ، بىحقيقت و جهان معلومات هيچ در هيچ است ( سوفسطاييان قديم از قبيل پروتاگوارس و گورگياس و ايدئاليست‌هاى جديد از قبيل بركلى و شوپنهاور ) .\r\n2 . نمىدانيم كه ادراكات . عين حقيقت است يا نيست ، زيرا تمام ادراكات بشر حتى بديهيات اوليه و فلسفه و علوم رياضى بستگى دارد به طرز ساختمان دستگاه ادراكى اشخاص و اين دستگاه هم در اشخاص متفاوت است ( شكاكان قديم و نسبيون جديد و طرف‌داران ماترياليسم ديالتيك ) .\r\n3 . محسوسات و معقولات اوليه و آنچه با رعايت اصول منطقى كسب شود . حقيقت است ( ارسطو و پيروانش در يونان قديم و جميع حكماى دورهء اسلامى ) .\r\n4 . فطريات عقل و معقولاتى كه با رعايت اصول منطقى كسب شود ، عين حقيقت است و اما محسوسات ، نمىدانيم حقيقت است يا نيست ، زيرا حواس وسيلهء ارتباط عملى با خارج است نه وسيلهء كشف حقيقت ( دكارت ولايب نيتس [ واسپينوزا 
  ] و عده‌اى ديگر از فلاسفهء اروپا ) .\r\n5 . معلومات رياضى كه صرفاً مخلوق ذهن ما است ، حقيقت است و اما معلومات مربوط به جهان خارج را نمىدانيم حقيقت است يا نيست ( كانت آلمانى و پيروانش ) .\r\n6 . وجدانيات و آنچه با تعقل صحيح به دست آيد ، حقيقت است ؛ اما محسوسات نمىدانيم حقيقت است يا نيست ( جان لاك انگليسى ) .\r\n7 . حس و عقل هر دو فقط داراى ارزش عملى و وسيلهء ارتباط عملى با چند ، وسيلهء كشف\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nحقيقت تنها شهود باطن است ( هانرى برگسن )\r\nاين بود بيان مختصرى از سير عقايد و آرا دربارهء ارزش معلومات از دورهء يونان باستان تا عصر حاضر .\r\n\r\nعلم و معلوم ( ارزش معلومات )\r\nبررسى مسئلهء علم و معلوم را از لحاظ اهميت در جرگهء مسائل درجهء يك فلسفه بايد قرار داد ، زيرا تا ما هستيم سر و كارى به غير علم نداريم . منتها جميع معلومات ما ، يا از طريق علم حضورى به دست مىآيد و يا از طريق علم حصولى .\r\nدر علم حضورى ، واقعيت و وجود معلوم در نزد عالم حاضر است و علم و معلوم با هم يكى هستند ؛ به عبارت روشن‌تر معلوم بالذات عين علم است و معلوم بالعرض وجود ندارد و شىء ادراك كننده بدون وساطت تصوير ذهنى ، شخصيت واقعى معلوم را مىيابد ؛ مانند ادراك لذت يا اندوه .\r\nعلم حضورى بر چهار قسم است :\r\n1 . علم نفس به خودش ؛\r\n2 . علم نفس به موجودات خارجى قبل از تصويربردارى ؛\r\n3 . علم به معلوماتى كه در ذهن وجود دارد ؛\r\n4 . علم به ابزار و قوايى كه به وسيله آن ، شناخت حاصل مىشود ؛ مانند چشم و گوش و لمس و بويايى .\r\nدر علم حصولى ، واقعيت علم با واقعيت معلوم خارجى دوتا است ؛ مثل علم ما به زمين ، آسمان ، درخت و . . . . علم ما به اين اشيا از طريق ترسيم و تصويرى كه از آن‌ها در ذهن ما به وجود مىآيد ، حاصل مىشود و به وسيلهء اين تصويرها حقايق واقعى آن را مىيابيم و به ماهيت آن‌ها پى مىبريم .\r\nپس هر چه براى انسان به عنوان شناخت و ادراك حاصل مىشود ، جز علم ، چيزى نيست و عقل و حواس هم ابزار معرفتند . همان‌گونه كه انسان حقايق عينى را از رهگذر حواس ادراك مىكند . تمييز بين حقايق و اوهام و اعتباريات را نيز از طريق عقل مىيابد .\r\nمسئلهء علم و معلوم را از آن رو بايد در عداد مسائل درجهء يك فلسفه قرار دارد ، چون با حل\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمسئلهء علم ، راه فلسفه از سفسطه جدا مىشود و ساير علوم و دانش‌ها نيز ارزش و اعتبارشان را باز مىيابند و « مادر علوم » بودن فلسفه نيز به ثبوت مىرسد .\r\n\r\nسخن سوفسطاييان دربارهء ارزش معلومات\r\nالبته اين سخن را نبايد از ما دليل سفسطه گرفت ، زيرا سوفسطاييان مىگويند :\r\nاولًا ، جز انسان و صورت‌هاى علمى وى ، واقعيتى وجود ندارد و هر چه هست همين صورت‌هاى ذهنى است و اين صورت‌هاى ذهنى از خارج حكايت نمىكنند ؛ به عبارت ديگر خارج و نفس الامرى وجود ندارد تا صورت‌هاى ذهنى انعكاسى از خارج باشد . و به گفتهء ايدئاليست‌هاى جديد ، اصالت ، مخصوص صورت‌هاى ذهنى است نه واقعيت‌هاى خارجى .\r\nثانياً ، اگر هم بپذيريم كه خارج وجود داشته باشد ، قابل شناخت نيست ، زيرا معلوم نيست صورت‌هاى علمى منطبق با واقعيت‌هاى خارجى باشد تا معرفت حاصل مىشود ، چون هر كس بر طبق ساختمان احساس و مغز و اعصابش ، حقايق را ادراك مىكند نه آن‌چنان‌كه هست .\r\nثالثاً ، اگر هم امكان شناخت از خارج وجود داشته باشد ، اين معرفت قابل انتقال به ديگران نيست .\r\nبه عبارت ديگر سوفسطى مىگويد : ما پيوسته علم مىخواهيم و علم به دست ما مىآيد و غير از صورت‌هاى ذهنى هيچ چيز اصالت ندارد و ما ( فلاسفهء رئاليست ) مىگوييم : ما پيوسته معلوم خارجى مىخواهيم و علم به دست ما مىآيد ، زيرا در حصول شناخت واقعيت‌هاى خارجى ، معلوم با همهء ابعاد خود در ذهن نمىگنجد ، بلكه تصويرى از آن در ذهن ما مىآيد كه همان علم است .\r\nو فرق ميان اين دو سخن ( سخن سوفسطى و فلاسفه در مورد علم ) بسيار است ، زيرا بر خلاف سوفسطاييان ، فلاسفهء رئاليست معتقدند :\r\nاولًا ، جهان خارج وجود دارد و هستى را نمىتوان به انسان و ذهنيات او منحصر كرد ؛\r\nثانياً ، امكان شناخت وجود دارد و طبعاً هر چيزى كه شناخته شود قابل انتقال به ديگران است ؛\r\nثالثاً ، شناخت ما حقيقى و منطبق با واقع مىباشد و علم ما خاصه كاشفيت از خارج دارد ؛\r\nرابعاً : بدين ترتيب بايد اصالت را به خارج بدهيم و علم و صورت‌هاى ذهنى فقط وسيلهء\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nارتباط با خارج هستند و مناط انطباق با خارج ، وحدت ماهيات با عينيات است و هدف ما شناخت معلومات خارجى مىباشد و جز از طريق علم ، راهى براى كشف معلومات خارجى نيست ؛ ولى سوفسطايى مىگويد : ما علم داريم بدون انطباق با خارج .\r\nچنان‌كه در مقاله‌هاى گذشته گفته شد ، هر علم با معلوم خود از جهت ماهيت يكى است ، منتها وجود خارجى منشأ آثار است ؛ ولى وجود ذهنى منشأ آثار نيست . و از هر فيلسوفى حتى فلاسفهء مادى و حتى از بزرگان فلسفهء ماترياليسم ديالكتيك نيز اگر از تعريف علم و معلوم پرسيده شود ، خواهند گفت : معلوم مرتبهء ترتب آثار و منشئيت آثار چيزى است و علم يا صورت عملى مرتبهء عدم آثار و عدم منشئيت آثار همان چيز است و تنها به واسطهء خاصيت علمىاى كه دارد كاشف از معلوم خارج است و گرنه عكس و تصويرى كه در ذهن خويش از آتش داريم مسلماً حرارت و سوزندگى ندارد . و از اين روى انطباق علم به معلوم بعضاً و ( فى الجمله ) از خواص ضروريه علم خواهد بود و به عبارتى واضح‌تر واقعيت علم ، واقعيت نشان دهنده و بيرون نما ( كاشف از خارج ) است . و هم از اين روى فرض علمى كه كاشف و بيرون نما نباشد ، فرضى است محال ، زيرا در اين صورت بايد معتقد باشيم كه حواس ما هميشه خطا مىكنند و هيچ گاه نمىتوانند ماهيت واقعى معلوم خارجى را به ذهن منتقل كنند ؛ در نتيجه ، علوم ما هيچ گاه نمىتواند مبين واقعيات خارجى باشند و به عبارتى واقع نما نيستند ، « زيرا انكار عدم تطابق ماهوى ميان علم و معلوم ، انكار واقع نمايى علم و ادراك است و انكار واقع نمايى علم و ادراك به معناى مساوى بودن علم با جهل مركب است و مساوى بودن علم با جهل مركب مساوى است با نفى و انكار و لااقل ترديد در جهان خارج از ذهن . » « 1 » در صورتى كه كاشفيت از ذاتيات علم است ؛ به بيان ديگر علم ، يعنى كاشفيت كه مانند آينه ، خارج را بر ما منكشف مىكند .\r\nهم‌چنين فرض علم بيرون نما و كاشف ، بدون داشتن يك مكشوف بيرون از خود ، فرضى است محال ، زيرا بايد حتماً معلومى در خارج وجود داشته باشد تا كشف آن به صورت علم در ذهن ما منعكس شود و الا اگر معلومى نباشد علم هم وجود نخواهد داشت . ذهن به منزلهء آينه است ، اگر با اشيايى مواجهه صورت نگيرد چيزى در آن منعكس نخواهد شد . بنابراين ، اين معنا ندارد كه شناخت و علم باشد ؛ ولى شناخته شده و معلومى نداشته باشيم .\r\n\r\n\r\n","description":"","footnote":"\r\n( 1 ) . مرتضى مطهرى ، شرح منظومه ، ص 39\r\n","page_name":" 279 ","page_number":279},
  {"content":"\r\n\r\n\r\nاشكال\r\nپس در اين‌جا اين پرسش پيش مىآيد : علم كه داراى واقعيت مىباشد ، چگونه ممكن است خطا نموده و از معلوم خارج از خود تخلف نمايد ؛ با اين كه تخلف و اختلاف در مورد علم بسيار است ؟ قبل از جواب علّامه مىگوييم :\r\nبزرگ‌ترين دست‌آويز سوفسطاييان براى اثبات واقعى نبودن دنياى خارج و نفى مطلق ارزش معلومات ، خطاى حواس است ؛ به اين بيان جميع معلومات انسان از راه حواس به دست آمده‌اند و احساس ، دليل بر وجود واقعى محسوس نيست ، زيرا همه كس مىداند كه حواس ما گاهى يك چيز را مختلف نشان مىدهند و البته ممكن نيست يك شىء واقعى به‌طور مختلف وجود داشته باشد و گاهى يك چيز به نحوى نشان مىدهند كه يقين داريم دروغ است ؛ مثلًا در مثال معروف اگر يك دستتان را در آب گرم و دست ديگرتان را در آب سرد قرار دهيد و پس از آن هر دو را با هم در آبى نيمه گرم بگذاريد حواس از آب ، دو چيز كاملًا متناقض كه با خارج نيز وفق نمىكند به شما نشان مىدهد . و يا قطره‌اى كه از آسمان مىافتد به شكل خط و آتشِ آتش گردان به شكل دايره احساس مىشود .\r\nپس معلوم مىشود كه احساس ، دليل بر وجود واقعى محسوس نيست و چون كه جميع معلومات و اطلاعات ما راجع به دنياى خارج منشأ حسى دارند و از راه حسى به دست آمده‌اند .\r\nپس هيچ يك از ادراكات و علوم ما ارزش واقعى ندارند . اكنون ما براى روشن ساختن معناى اين سخن ( اشكال ) به توضيح بيش‌ترى مىپردازيم . در همين زمينه ذكر مقدماتى را لازم مىدانيم :\r\n\r\nمقدمهء يك : تقسيم علم :\r\nعلم با تقسيم اولى منقسم است به علم تصورى و تصديقى . علم تصورى علمى است كه مشتمل به حكم نيست ؛ يعنى ذهن در محكمهء خود حالت قضايى به خود نگرفته است ؛ مانند صورت ادراكى « انسان » تنها ، « اسبِ » تنها ، « درختِ » تنها و . . . . علم تصديقى علمى است كه مشتمل به حكم بوده باشد ؛ مانند صورت ادراكى چهار بزرگ‌تر از سه است ( در رياضيات ) ، امروز پس از ديروز است ( در عرفيات ) انسان هست ، درخت هست و آسمان و زمين موجودند . .\r\n( در فلسفه ) .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nروشن است كه علم تصديقى بىعلم تصورى صورت‌پذير نيست هرجا كه تصديقى صورت بگيرد ، قبل از آن بايستى تصورى از موضوع و محمول و يا مقدم و تالى آن وجود داشته باشد ؛ مثلًا وقتى كه مىگوييم : « درخت سبز است » بايد ابتدا تصورى از « درخت » و تصورى از « سبز بودن » در ذهن داشته باشيم تا چنين حكمى در مورد اين درخت بكنيم . اگر چه برخى از دانشمندان روان شناس در كليت اين قضيه ، مناقشه كرده‌اند ؛ ولى آنان تصور اجمالى را به حساب نياورده‌اند .\r\nروان‌شناسان مىگويند : بعضى تصديقات ما بديهى است ؛ مانند اين كه مىگوييم : « آتش داغ است » ، « خورشيد سوزان است » و . . . بنابراين در حكم كردن در چنين مواردى احتياج به تصور هريك از اجزاى قضيه براى قضاوت وجود ندارد .\r\nفلاسفه در پاسخ اين اشكال مىگويند : تصور بر دو نوع است : تصور اجمالى و تصور تفضيلى . در تصور اجمالى ذهن انسان تصورى از داغى و آتش دارد و به سرعت بين آتش و داغى ارتباط بر قرار مىكند و به قضاوت مىنشيند ، امّا در تصور تفصيلى ، بايد خيلى دقت كند و در مورد درستى يا نادرستى چيزى به تحليل پرداخته و نظر بدهد .\r\nبنابراين روان‌شناسان تصور اجمالى را به حساب نياورده‌اند و گفته‌اند : تصديق بلاتصور وجود دارد ، در حالى كه در هر تصديقى تصوراتى است ، گرچه با سرعت برق بايد از ذهن بگذرد . هر معلومِ تصديقى ، متكى بر معلوم تصورى است و بايد تصور موضوع و محمول و نسبت ، همواره وجود داشته باشد وگر نه صدور حكم بدون موضوع و محمول خواهد بود كه محال است .\r\n\r\nمقدمهء دو : تقسيم ديگر :\r\nعلم با تقسيم دومى منقسم مىشود به جزئى و كلى ، چه اگر صورت علمى قابل انطباق به بيش‌تر از واحد نبوده باشد « جزئى » است ؛ مانند اين گرمى كه حس مىكنم و اين انسان كه مىبينم اگر قابل انطباق به بيش از يك فرد بوده باشد ، « كلى » است ، چون مفهوم انسان و مفهوم درخت كه به هر انسان و درخت مفروض ، قابل انطباق هستند .\r\nنتيجه اين كه علم كلى پس از تحقق علم به جزئيات مىتواند تحقق پيدا كند ؛ يعنى ما نمىتوانيم مثلًا انسان كلى را تصور نماييم مگر اين كه قبلًا افراد و جزئياتى چند از انسان را\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nتصور كرده باشيم ، زيرا اگر چنان‌چه ما مىتوانستيم كلى را بدون هيچ‌گونه يگانگى و رابطه‌اى با جزئيات خودش تصور كنيم ، نسبت كلى مفروض به جزئيات خودش و غير آن‌ها متساوى بود ؛ يعنى يا به همه چيز منطبق مىشد يا به هيچ چيز منطبق نمىشد . با اين كه ما مفهوم انسان را مثلًا پيوسته به جزئيات خودش تطبيق نموده و به غير جزئيات خودش قابل انطباق نمىدانيم ، پس ناچار رابطه‌اى ميان تصور انسان كلى وتصور جزئيات انسان موجود بوده و نسبت ميانشان ثابت و غير قابل تغيير مىباشد . دلالت انسان كلى بر « احمد » همان قدر صادق است كه بر « محمود » صدق مىكند و . . . ؛ يعنى رابطهء انسان با مصاديق خودش يك نسبت ثابت و دايمى است و هميشه مصاديق ، حمل بر انسان كلى مىشود ؛ مثلًا احمد انسان است ، رابطهء احمد با انسانيت يك رابطهء ثابت و غير قابل تغيير است ؛ اگر احمد لاغر شود ، پير شود و . . . در اين رابطه هيچ‌گونه تحولى ايجاد نمىشود . تا وقتى اين رابطه هست ، نسبت ثابت نيز برقرار است .\r\nو همين بيان را مىتوان ميان صورت خيالى و صورت محسوسه جارى ساخت ، زيرا هيچ صورت خيالى بدون صورت محسوسه به ذهن نمىآيد ، حتى در مورد تخيل موهومات نيز تمام جزئيات آن از طريق خارج به دست مىآيد و قدرت واهمه اين جزئيات را در كنار هم قرار داده وصورتى تخيلى و موهوم مىسازد ؛ مانند تصور ديوِ ده سر كه آن شخص تصور كننده ، صورت خيالى سر و پيكر را قبلًا در ظرف خارج ديده و سابقهء ذهنى داشته و بدين جهت توانسته بسازد ، زيرا اگر چنان‌چه يك نوع يگانگى و رابطه‌اى ميان صورت خيالى كه بدون توسيطِ [ واسطه قرار دادن 
  ] حواس تصور مىكنيم و ميان صورت محسوسهء همان تصور خيالى ، موجود نبود مىبايست هر صورت خيالى به هر صورت حسى منطبق شود ( هر چه باشد ) و يا به هيچ چيز منطبق نشود ؛ با اين كه صورت حسى منطبق شود ( هر چه باشد ) و يا به هيچ چيز منطبق نشود ؛ با اين كه صورت خيالى فردى را كه تصور مىكنيم تنها به صورت محسوسهء همان فرد منطبق بوده و به جز وى با چيز ديگر هرگز تطابق ندارد .\r\nپس يك نوع رابطهء حقيقى ميان صورت محسوسه و صورت متخيله و ميان صورت متخيله و مفهوم كلى و ميان صورت محسوسه و مفهوم كلى موجود مىباشد ؛ بدين ترتيب در ساخته شدن يك مفهوم كلى ابتدا در ادراك حسى ، يك شىء خاص در زمان و مكان خاص مورد شناسايى قرار مىگيرد كه حتماً بايد در مقابل شناسنده حاضر باشد تا آن را از طريق حس ادراك كند ؛ مثلًا ديدن همين كلمات كه در حال حاضر مشغول خواندن آن‌ها هستيد قبل از\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاين لحظه نيز كلمات را با حس باصره درك مىكرديد و مىخوانديد و اكنون كه مورد مثال قرار گرفتيد شما به اين ادراك حسى آگاهانه برخورد كرده‌ايد ؛ ولى آگاهى يا عدم آگاهى شما تأثيرى در ادراك اين كلمات ندارد .\r\n« در حوزهء ادراك خيالى نيز شىء مورد شناسايى جزئى است ، ليكن لزومى ندارد كه در زمان و مكان معينى آن را ادراك كنيد ، هم‌چنين لزومى ندارد آن شىء مورد شناسايى در مقابل شما حاضر باشد ؛ مثلًا مىتوانيد برج ايفل را كه در مقابل شما نيست ، در مكانى چون تهران و در زمانى چون زمان قاجاريه تصور كنيد ، بنابراين ادراك حسى يا خيالى هر دو در مورد اشياى « جزئى » و « خاص » صادق است ؛ اما ادراك خيالى مقيد به زمان و مكان خاص نيست و لزومى ندارد در مقابل شما قرار داشته باشد ، چون در حالى كه روياروى شما درختى است و شما در مقابل آن با چشم باز نشسته‌ايد ، در همان حال مىتوانيد در ذهن خود شخص خاصى را تخيل كنيد .\r\nدر ادراك عقلى ، شىء مورد ادراك و به اصطلاح معقول ، شىء خاص و جزئى نيست ، بلكه امرى كلى است و شامل افراد زيادى مىشود ؛ مثل مفهوم انسان به معناى موجودى داراى انديشه كه به حسن و حسين يك‌سان صدق مىكند . فرق صورت عقلى ( معقول ) و صورت خيالى ( متخيل ) اين است كه صورت خيالى نشان دهندهء صفات و عوارضى است ؛ مانند رنگ‌هاى خاص و بو و اندازهء خاص و . . . ؛ ولى صورت معقول نشان دهندهء اين عوارض و ويژگىها نيست و به دليل نبودن اين قيود خاص ، صلاحيت و امكان اين را دارد كه شامل حتى بىنهايت شىء شود . » « 1 »\r\nبدين ترتيب روشن شود كه حصول هر مرتبه‌اى از ادراك منوط به مرتبهء قبل از خود مىباشد . تا از طريق حواس ، صورتى در ذهن نيايد ، ادراك خيالى تحقق نمىيابد . در مرحلهء تعقلى نيز بايد صورت‌هاى حسى بسيارى وارد ذهن شود و بعد از تحقق صورت خيالى آن‌ها ، با عمل تجريد و انتزاع « 2 » مفهوم كلى ساخته شود . بنابراين بين هر يك از مراتب ادراك ، رابطهء حقيقى برقرار است .\r\nو اگر چنان‌چه ما مىتوانستيم مفهوم كلى را بىسابقهء صورت محسوسه درست كنيم ؛ يعنى\r\n\r\n\r\n","description":"","footnote":"\r\n( 1 ) . عطاء اللَّه كريمى ، شناخت ، ص 51 - 53\r\n( 2 ) . مفهوم تجريد و انتزاع قبلًا گذشت\r\n","page_name":" 283 ","page_number":283},
  {"content":"\r\n\r\nبدون اين كه فردى از آن افراد را در ذهن آورده و الگو قرار دهيم ، در ساختن وى يا منشئيت آثار را ملاحظه مىكرديم يا نه ؛ يعنى در تصور انسان كلى ، يك فرد خارجى منشأ آثار را ( به نام احمد و محمود و . . . ) در نظر گرفته و مفهوم كلى بىآثار او را درست مىكرديم يا نه . در صورت اولى ( هنگامى كه مفهوم كلى يك فرد منشأ آثار را در نظر گرفته باشيم ) بايد حقيقت منشأ آثار را كه همان صورت محسوسه است ، قبلًا يافته باشيم و در صورت ثانيه ( هنگامى كه مفهوم كلى يك فرد را بدون منشأ آثار در نظر بگيريم ) آنچه را در ذهن مىسازيم ، بايد ما به ازاى خارجى داشته باشد و اين مصداق خارجى در واقع يك واقعيتى از واقعيت‌هاى خارجى مىشود كه قبلًا وجود نداشته است و ما به آن وجود داده و درست كرده‌ايم نه [ صرف 
  ] يك مفهوم ذهنى .\r\nالبته واضح است كه چنين امرى محال است ، در حالى كه مفهوم كلى گرچه بر مصداق‌هاى متعددى دلالت مىكند ؛ ولى در خارج به صورت وجودى عينى و قابل اشاره موجود نيست و تنها وجود ذهنى دارد . بنابراين وقتى ما در ذهن خود يك مفهوم بىسابقه را با توجه به داشتن آثار خارجى بسازيم ، بىشك واقعيت مستقلى را ساخته‌ايم ، زيرا وجود قياسى نيست و در مقايسه با صورت‌هاى حسى و خيالى به دست نيامده است ، بلكه يك موجود مستقل و بىسابقه است كه در خارج مصداق و عينيت داشته و خود به خود منشأ آثار مىباشد ؛ پس مفهوم [ ذهنى 
  ] نيست . بر خلاف مواردى كه مفهوم كلى به واسطهء صورت‌هاى محسوسه و متخيله ساخته مىشود و تنها وجود ذهنى بدون منشئيت آثار دارد ، در اين صورت است كه مفهوم به حساب مىآيد و بىشك مفهوم ذهنى مرتبهء عدم منشئيت آثار معلوم خارجى مىباشد ، عكس فرض مذكور كه خود يك موجود خارجى است نه مفهوم ذهنى . و به همين جهت آثار خارجى بايد داشته باشد و به فرمايش مصنف : آرى نظر به ذاتش كه معلوم ما است ، علم حضورى خواهد بود نه علم حصولى . و سخن ما در علم حصولى است ( مرحلهء مفهوم ذهنى ) نه علم حضورى ( مرحلهء وجود خارجى ) و همين بيان در صورت خيالى نيز مانند مفهوم كلى جارى مىباشد ؛ يعنى ذهن يك صورت خيالى را گاهى با توجه و عكس‌بردارى از صورت حسى كه منبع بروز آثار است ، مىسازد و زمانى بدون توجه به صورت‌هاى حسى مىآفريند . در صورت اوّل بايد صورت حسى را ابتدا بشناسيم سپس صورت خيالى را با قياس بر آن بسازيم و در صورت دوم اين تصوير ، يك ادراك مستقلى خواهد بود كه علم حضورى به آن داريم ، چون\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nوجودش را يافته‌ايم ؛ نه علم حصولى كه مرتبه فقدان آثار عينى مىباشد و فقط به صورت مفهوم ذهنى تحقق پيدا مىكند . و چنين صورتى ناگزير بايد آثار خارجى داشته باشد و از هيچ موجود ديگرى حكايت نكند ، همان‌گونه كه يك سنگ خارجى باتمام مشخصات و آثارى كه دارد ، نشان دهندهء چيز ديگرى نمىباشد .\r\nوقتى ما صورت عقلى را بدون واسطهء صورت‌هاى محسوس مىسازيم ، خود صورت عقلى بايد حقيقى از حقايق خارجى باشد و بدين ترتيب لازم مىآيد يك موجود ذهنى و مجرد به وجود مادى وعينى تبديل شود و چنين امرى محال است . بنابراين امكان ندارد صورت عقلى بدون اتكاى به صورت حسى و خيالى ساخته شود و در ثانى ، هر موجود خارجى مساوى است با جزئيت ، زيرا يك ماهيت تا مشخص نگردد وجود پيدا نمىكند « 1 » ، زيرا وجود خارجى همواره با تشخص و فرديت همراه است ، پس كلى نخواهد بود .\r\nپس علم كلى مسبوق به صورت خيالى و صورت خيالى مسبوق به صورت حسى خواهد بود .\r\nمضافاً از آنچه گذشت ، آزمايش نشان داده كه اشخاصى كه برخى از حواس را مانند حس باصره يا حس سامعه فاقد مىباشند ، از تصور خيالى صورت‌هايى كه بايد از راه همان حس مفقود انجام دهند ، عاجز و زبونند چرا كه فيلسوفان گفته‌اند : « مَنْ فَقَدَ حِسّاً فَقَدْ فَقَدَ عِلْماً » .\r\nاز اين بيان نتيجه گرفته مىشود :\r\n1 . ميان صورت محسوسه و صورت متخيليه و صورت معقولهء ( مفهوم كلى ) هر چيزى نسبتى ثابت موجود است . همواره صورت خيالى يك شىء منطبق با صورت حسى آن بوده و صورت كلى هميشه قابل انطباق به صورت‌هاى خيالى و حسى مىباشد . در وا قع اين سه مرحله يك چيز هستند ، منتها تفاوت‌هايى به لحاظ مرتبهء وجودى دارند .\r\n2 . به‌وجود آمدن مفهوم كلى موقوف است به تحقق تصور خيالى و تحقق تصور خيالى موقوف است بر تحقق صورت حسى ، چنان‌كه هر يك به ترتيب پس از ديگرى به وجود مىآيد . اگر صورت حسى نباشد ، نه صورت خيالى وجود پيدا مىكند و نه صورت عقلى .\r\n3 . همهء معلومات و مفاهيم تصورى منتهى به حواس مىباشد ؛ به اين معنا كه هر مفهوم تصورى را فرض كنيم ، يا مستقيماً خود محسوس است و يا همان محسوس است كه\r\n\r\n\r\n","description":"","footnote":"\r\n( 1 ) . « الشيء مالم يشتخص لم يوجد . »\r\n","page_name":" 285 ","page_number":285},
  {"content":"\r\n\r\nدست خورده و تصرفاتى در وى شده و خاصيت وجودى تازه‌اى پيدا نموده است . چنان‌چه گرماى شخص محسوس صورت محسوسه بوده كه تشخص و تغيير را دارد و صورت خيالى وى ماهيت گرمى و تشخص را داشته ، ولى از آن جهت كه متخيل مىباشد ، ثابت است ومفهوم كلى وى تنها ماهيت گرمى را داشته ، ولى تشخص و تغيير را ندارد ، زيرا صورت خيالى رونوشت صورت حسى است . تشديد گرما همان‌گونه كه صورت محسوس و ملموس آن را تغيير مىدهد ، در صورت تخيلى نيز تحول ايجاد مىشود .\r\n4 . اگر نتيجهء سوم را به مقدّمه‌اى كه در مقالهء دوم به ثبوت رسيد ( به واقعيت خارج از خود فى الجمله مىتوانيم نايل شويم ) ضم [ ضميمه 
  ] كنيم ، اين نتيجه را مىدهد كه ما به ماهيت واقعى محسوسات فى الجمله نايل مىشويم . ( اين قضيه به همان اندازه كه ساده و مبتذل مىباشد و به همين جهت سهل التناول است ، دقيق و صعب الفهم مىباشد فلسفه او را به معناى دقيقش اثبات مىكند نه به معناى ساده و مبتذل وى ، چنان‌كه در جاى مناسب به خودش گفته خواهد شد ) .\r\nاين‌جا است كه پرسش گذشته خودنمايى كرده و پيش مىآيد ، كه اگر چنان‌چه ما با حواس خود به ماهيت واقعى اشيا نايل مىشويم ، پس اين همه اختلاف و تخلف در حس چيست ؟ چرا حواس ما به اشكال مختلف خطا كارند ؛ مثلًا حس باصره در ابصار مستقيم و منعكس خود اغلاط بىشمارى دارد ، ما اجسام را از دور كوچك‌تر و از نزديك بزرگ‌تر از مقدار واقعى شان مىبينيم ، در يك سر سالن بلندى اگر بايستيم سطح زير پايمان هر چه دور تر ، بلندتر ديده مىشود ، سقف بالاى سرمان هر چه دور تر ، پايين‌تر ديده مىشود ، دو خط متوازى را اگر در وسط آن بايستيم ، متمايل و گاهى دو خط متمايل را متوازى مىبينيم ، بسيارى از اجسام متحرك را اگر خود نيز متحرك باشيم با تساوى حركتين در جهت و سرعت ، ساكن و با تغاير حركتين با حركت‌هاى غير واقعى مىبينيم ، قطره‌اى كه از آسمان مىافتد به شكل خط و آتش آتش گردان به شكل دايره ديده مىشود ، اجسام مختلف را از كره و استوانه و مكعب و مخروط و موشور ( منشور ) به شكل سطح‌هاى غير منطبق مشاهده مىكنيم ، چيزهايى كه اساساً دروغند ؛ مانند شكل در شكم آينه كه چيزى جز انعكاس نور از جسم بر سطح آينه نيست و آب در سراب كه انعكاس نور بر روى شن‌هاى بيابان مىباشد ، مىيابيم . و هم‌چنين به سبب اختلاف دورى و نزديكى و تاريكى و روشنى رنگ اجسام را تغيير مىدهيم و هم‌چنين . . . .\r\nاين آسمان كه مانند يك سقف آبى به نظر مىآيد عبارت است از : جو ، يعنى مقدارى هوا و\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nگازهاى داخل كه محيط بر زمين است . چوب در آب شكسته به نظر مىرسد و ستارگان از دور مانند ميخ‌هاى نقره‌اى بر سطح آسمان كوبيده شده مشاهده مىشوند ، هنگام بازى روى ميز پينگ‌پنگ سايهء توپ با توپ اشتباه گرفته مىشود ، هنگام گرفتن طنابى كه به‌طور افقى به ديوار بسته شده است ، سايه‌اى از آن را به جاى خود طناب مىگيرند و هم‌چنين . . . .\r\nحس لامسه در اغلاط دست كمى از باصره ندارد و اختلاف كيفيات در عضو لامس در نشان دادن گرمى و سردى و سختى و نرمى و جز آن‌ها كاملًا مؤثر مىباشد . در مثال معروف اگر يك دستتان را در آب داغ گرم نموده و دست ديگرتان را در آب يخ سرد كنيد و پس از آن هر دو را با هم در آبى نيمه گرم بگذاريد ، از حال آب دو جز كاملًا متناقض ، كه با خارج نيز وفق نمىدهد ، به شما خواهند رسانيد .\r\nحس‌هاى ديگر مانند حس ذايقه و غير آن به نوبهء خود اغلاطى دارند و بالأخره غلط و تناقض در حواس به اندازه‌اى بسيار است كه از هر گوشه و كنار مىتوان صدها مثال و شاهد براى آن پيدا كرد ؛ به عنوان مثال :\r\nپس از مسواك زدن با خمير دندان ، چيز شيرين در دهان مزهء تلخ مىدهد ، يا بيمارى كه مبتلا به سرماخوردگى است ، غذاها را بىطعم حس مىكند و . . . .\r\nغلط در خيال و هم‌چنين در فكر كلى ، ديگر نيازمند به گشتن و مثال پيدا كردن نيست و اين دسته از اغلاط اگر چه مستقيماً در حس نيست ؛ ولى از راه اين كه اين دسته از ادراكات بالأخره منتهى به حس مىباشند ، مىتوان گناه اين‌ها را نيز به گردن حس نهاد .\r\n\r\nپاسخ اشكال\r\nاين كه سوفسطاييان خطاى حواس را دست آويزى براى انكار وجود دنياى خارج و نفى ارزش معلومات قرار داده‌اند ، مغلطه‌اى بيش نيست و از آن جهت كه [ اين مغلطه 
  ] براى انكار يك امر بديهى ( وجود دنياى خارج ) كه ذهن هر كس حتى خود شخص مغلطه كننده به آن اذعان دارد بيان شده است ، ارزش علمى ندارد و اگر كسى فرضاً از طريق استدلال علمى نتواند جواب اين مغلطه را بدهد از آن جهت كه خلاف يك امر بديهى است ، در مغلطه بودنش ترديد ندارد ؛ ولى در عين حال دانشمندان اين مغلطه را بدون پاسخ نگذاشته‌اند . و ما براى روشن شدن ذهن خوانندگان به بياناتى كه دانشمندان در اين زمينه مطرح كرده‌اند ، چه در مقام پاسخ به اين اشكال و\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nچه مستقيماً در مقام توجيه خطاى حواس ، اشاره مىكنيم :\r\n1 . فرضاً كه حواس ما در نشان دادن كيفيت يا ماهيت محسوسات خطاكار باشند ، در دلالت بر وجود خارجى محسوسات خطاكار نيستند . تمام اين خطاها كه به حواس نسبت داده شده فرضاً كه ما آن‌ها را خطاى حقيقى بدانيم ، خطا در نشان دادن كيفيت يا ماهيت محسوس است نه در دلالت كردن بر وجود محسوس فى الجمله . ما در هيچ موردى سراغ نداريم ( حتى در مورد سراب و آب ) كه محسوس به هيچ وجه وجود نداشته باشد و در عين حال ما وجود چيزى را احساس كنيم ، پس مدعاى سوفسطاييان ( عدم دنياى خارج ) با اين بيان ثابت نشد .\r\n2 . حس به خودى خود خطا نمىكند . در مواردى كه گفته مىشود حس خطا كرده است ، واقعاً خطا در حس ( احساس مجرد ) نيست . وقتى ما آتش گردان را مىگردانيم و يك دايرهء آتش در فضا به چشم مىآيد ، كجاى كار خطا است ؟ آيا اين كه در چشم ما و شبكيهء ما يك دايرهء آتش سرخ رنگ در فضا ترسيم شده ، آيا اين خطا بوده و يا خطا در چيز ديگرى است ؟\r\nحقيقت آن است كه دستگاه بينايى ما در اين كه يك دايرهء آتش را در فضا ديده خطا نكرده است ، واقعاً دايرهء سرخ رنگ در فضا وجود داشت ؛ منتها اين دايرهء سرخ رنگ مىتواند با گرداندن سريع آتش گردان در فضا به وجود آيد ( يعنى در اثر يك حركت به وجود بيايد ) و مىتواند در اثر بودن يك حلقهء واقعى آتشين به وجود بيايد .\r\n« اگر يك حلقهء آهنى را با وصل كردن سيم برق حرارت بدهند تا سرخ بشود ، به راستى يك دايرهء سرخ رنگ آتشين در فضا وجود دارد و اگر آتش گردان را هم سريع بگردانيم ، به راستى يك دايرهء آتشين سرخ رنگ ايجاد مىكند ؛ منتها دايرهء اوّل ثابت است و دايرهء دوم نتيجهء حركت است و الا هر دو از نظر اين كه در فضا يك دايرهء آتشين به وجود آورده‌اند مساوى اند . خطايى كه ما داريم در مشاهده و ديدنمان نيست ؛ خطا در اين است كه ما حلقهء آتشينِ ايجاد شده از حركت آتش گردان را تفسير به حلقهء ثابت كرديم . هنگامى هم كه در مورد تلخ بودن غذا حكم مىكنيم ، خطا در تفسير و تطبيق و مرتبط كردن آنچه از طريق حس به دست آمده است ، با واقعيت عينى مىباشد .\r\nگاهى اوقات ما براى علاج خطاها از حواس ديگر كمك مىگيريم ؛ مثلًا در مورد چوبى كه در آب ، شكسته به نظر مىآيد كافى است كه دست خود را در آب فرو برده و دريابيم كه چوب ، شكسته نيست . پس اين كه گفته مىشود : « خطاى حواس » بايد اين جمله را عوض كرده و گفت :\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nخطا در تفسير آنچه ما با حس به دست آورده‌ايم . » « 1 »\r\nبه عبارت ديگر خطا در حكم است ؛ يعنى خطا وقتى وقوع پيدا مىكند كه ذهن در مقام قضاوت بر مىآيد و حكم مىكند كه اين او است و الا خود حس كه منشأ اصلى تمام معلومات است ، خطابردار نيست .\r\n3 . در موارد نام برده ، خطا نه در حس است و نه در حكم ؛ يعنى هيچ قوه‌اى از قواى ادراكى انسان در كار مربوط به خود خطا نمىكند . هر يك از خطاها را كه در نظر بگيريم ، پس از دقت معلوم مىشود كه خطاى حقيقى نيست ، بلكه كار مربوط به قوه‌اى را به قوه ديگر نسبت داده‌ايم ، پس وقوع خطا بالعرض است نه بالذات . و اين همان پاسخى است كه به تفضيل در متن مقاله بيان شده است .\r\n4 . در موارد نام برده اصلًا خطايى نيست ، نه در حس و نه در حكم ، نه بالعرض و نه بالذات ؛ بلكه حقيقت است ، زيرا حقيقت همواره نسبى است و موارد مختلفى كه به غلط خطاى حواس ناميده شده است ، يك حقيقت از حقايق نسبى است . و اين اشتباه از آن‌جا پيدا شده است كه حقيقت را مطلق پنداشته‌اند [ و 
  ] از اين جهت بعضى از مواردِ ادراكات حسى را خطا ناميده‌اند ؛ ولى با توجه به اين كه حقيقت هميشه و همه‌جا نسبى است ، اين اشتباه خود به خود رفع مىشود .\r\nاين پاسخى است كه نسبيون جديد و طرف‌داران ماترياليسم ديالكتيك مىدهند و عن قريب به تفصيل بيان وانتقاد خواهد شد .\r\nالبته روشن است كه توجه اين اشكال كه بر اساس خطاى حواس در نفى اطلاق ارزش معلومات مطرح شد ، به متافيزيسم قوىتر است تا به ماترياليسم ديالكتيك ، زيرا ما در سخنان گذشتهء خود به يافتن واقعيت خارج فى الجمله ملتزم شديم ؛ ولى آنان ملتزم نبودند و از اين روى مىتوانند با تلاش ( نسبتاً ) كم‌ترى از بن بست اين اشكال بيرون آيند . اگر چه بالأخره در بن‌بست‌هاى ديگرى گير خواهند كرد .\r\n\r\nحقيقت نسبى به تقرير دانشمندان مادى\r\nدانشمندان مادى مىتوانند بگويند : نظر به اين كه ادراكات حسى ما خواصى هستند كه مادهء خارجى در آن‌ها به وجود مىآورد ، همان مادهء خارجى متحولِ متكامل كه همهء اجزايش در همهء\r\n\r\n\r\n","description":"","footnote":"\r\n( 1 ) . سيد محمد حسين بهشتى ، شناخت به زبان فطرت\r\n","page_name":" 289 ","page_number":289},
  {"content":"\r\n\r\nاجزايش مؤثر و فاعل ( اثر گذار ) مىباشد و اثرى كه مىكند « سنتز » و مولود دو طرف متقابل فاعل و منفعل است ؛ به عبارت ديگر احساس ، اثرى است كه به دنبال تأثيرى كه از شىء خارجى بر سلسلهء عصبى وارد مىشود ، توليد مىگردد ؛ يعنى سلسلهء عصبى انسان و حيوان در اثر يك سلسله تكامل تدريجى داراى اين خاصيت شده است كه به دنبال تأثيرى كه از خارج بر آن وارد مىشود ، عكس العمل‌هاى مادى خاصى ايجاد كند ؛ اين توليدِ عكس العمل ، همان احساس است .\r\nطبق اصول ديالكتيك ، هيچ چيز در طبيعت داراى تأثير جامد و يك‌نواخت نيست ؛ هر چيزى بنابه وضعيت و موقعيت خاص ، تأثير مخصوص دارد و چون اشيا دايماً تغيير وضع وموقعيت مىدهند ، قهراً داراى اثرات مختلف خواهند بود . اين تغيير وضع و موقعيت هم در اشياى خارجى و هم در سلسلهء عصبى مغز حكم فرما است ؛ يعنى هم شىء خارجى ( محسوس ) كه تأثير اولى را بر اعصاب وارد مىكند و هم سلسلهء عصبى ومغز ( حاسه ) كه بر روى تأثير اولى تأثير ديگرى وارد كرده ، احساس توليد مىكند ، وضع و موقعيتشان تغيير مىكند و در نتيجه تأثيرشان نيز تغيير خواهد كرد . پس هم « حس كننده » و هم « محسوس » همواره بنا به اختلاف وضع و موقعيت ، داراى تأثير مختلف خواهند بود .\r\nو چون حقيقت عبارت است از : تأثيرى كه حاسه ( سلسلهء عصبى ) به دنبال تأثيرى كه از محسوس مىگيرد توليد كند ، پس هيچ يك از احساس‌هاى ما در مواردى كه گفته مىشود حس خطا كرده است ، خطا نيست ، زيرا در همهء آن موارد ، تحت شرايط مادى معين ، خاصيت مخصوص شىء خارجى كه بر اعصاب تأثير وارد كرده است و خاصيت مخصوص سلسله عصبى غير از آن كه بوده نمىتوانست بوده باشد .\r\nاز اين‌جا علت اختلاف ادراكات اشخاص نسبت به يك‌ديگر نيز روشن مىشود ، زيرا اولًا ، ممكن است تشكيلات ساختمانى اعصاب يك نفر با ديگران فرق كند و در نتيجه هميشه مختلف درك كنند و هم‌چنين ممكن است اعصاب يك نفر در يك لحظه عارضهء مخصوص و وضع خاصى داشته باشد كه اين عارضه يك نفر در يك لحظه عارضهء مخصوص و وضع خاصى داشته باشد كه اين عارضه براى ديگرى موجود نباشد . و بنا به تعريف فوق كه گفتيم حقيقت عبارت است از : آنچه در اثر مقابله و مواجهه با خارج حاصل شود ، پس هر كسى در هر حالت هر چه احساس مىكند براى شخص او در آن حالت خاص ، حقيقت است ، پس حقيقت هميشه نسبى است و خطاى حواس معنا ندارد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nدكتر ارانى در جزوهء ماترياليسم ، صفحهء 38 مىگويد : « ماخ « 1 » مىگويد : يك مداد در هوا مستقيم به نظر مىآيد و در آب شكسته ديده مىشود . اين تقصير علم نيست ، بلكه نقص در تجربه است . البته واضح است كه صحبت قصور و تقصير در اين‌جا بىمورد است ؛ يك مداد در شرايط مخصوص ، تأثير معين در اعصاب و اعصاب نيز متقابلًا در آن دارد و در تحت شرايط ديگر بايد هم تأثير ديگر داشته باشد . تجربه باعث نمىشود كه ( چنان‌كه ماخ مىگويد ) ما يكى از حالات را حقيقت و ديگرى را اشتباه بدانيم ، بلكه به كمك تجربه است كه علت اين اختلاف و حقيقى بودن هر دو حال را مىتوان نشان داد . »\r\nپس هيچ‌گاه واقعيت مطلق خود را اگر هم داشته باشد نمىتواند وارد حاسه كرده و در حال اطلاق و دست نخورده نگاه دارد ، پس صواب و خطا نسبى است ( نسبت به وضع چشم و قرار گرفتن جسم و وضع سلسله عصبى و . . . ) و از اين نظر ادراك هر حاسه هر گونه انجام بگيرد ، با ملاحظهء شرايط حاضرهء زمانى و مكانى صحيح و صواب خواهد بود ؛ يعنى محسوس موجود در حاسهء ما همان است كه آن است . اگر چه همان ادراك با فرض تغيير شرايط زمان و مكان خطا بوده و در فرض تازه ، ادراك و فكر ديگرى صواب خواهد بود . و هم‌چنين در مورد واحد حاسهء ما هر چه با اجزاى بيش‌تر از ماده و شرايط بيش‌ترى از زمان و مكان مواجهه و مقابله بكند ، ادراك وى صحيح‌تر و صواب‌تر خواهد بود ؛ پس صواب به معناى كثير المطابقه و خطا به معناى كثيرالمغايره مىباشد ، زيرا شناخت يك شىء به معناى شناخت روابط آن شىء با اشياى ديگر مىباشد . هر چه روابط زيادترى كشف مىشود ، شناخت ما با واقعيت‌هاى زيادترى مطابقت مىكند و حقيقت‌تر و صحيح‌تر مىشود . و بر اساس آن كه هنوز روابط كامل اين شىء با اشياى ديگر كشف نشده است ، نسبت به آينده خطا بوده و با آن شىء كه در آينده با روابط كامل‌ترى شناخته خواهد شد ، مغايرت داشته و خطا مىباشد ؛ مثلًا ما جسم را از دور كوچك‌تر مىبينيم و به حسب حقيقت نيز كوچك است ؛ يعنى ماده با شرايط زمانى ومكانى حاضره ، اين صورت كوچك را در حاسهء ما ايجاد كرده است و از نزديك به واسطهء تغيير يافتن شرايط ، نام برده بزرگ‌تر ديده مىشود . اگر چه به حسب واقعيت يك حجم واقعى متحول دارد ؛ ولى هيج گاه با حجم واقعى خود تحت ادراك نخواهد آمد ، زيرا همهء اجزا و شرايط غير محدود و متحول مادى در وى دخيلند و هيچ گاه همهء جهان به علاوهء چشم در\r\n\r\n\r\n","description":"","footnote":"\r\n( 1 )  . 1 . E . Mach \r\n","page_name":" 291 ","page_number":291},
  {"content":"\r\n\r\nچشم نخواهد گنجيد . سرانجام در حد ظرف چشم مىتوانيم جهان را در چشم بگنجانيم .\r\nنوع ساختمان سلسلهء اعصاب اشخاص ممكن است متفاوت باشد و اگر مختلف بود ، قهراً نوع احساسات و ادراكات و طرز تفكرات اشخاص هم فرق خواهد كرد و به علاوه چون هر جزئى از اجزاى طبيعت بنا به وضع و موقعيت مخصوص و در تحت تأثير عوامل تغيير خاصيت مىدهد ، ممكن است نوع احساسات و طرز تفكرات يك نفر نيز در محيطهاى مختلف فرق كند .\r\nو از اين روى مىتوان احتمال داد كه حواس ساير جانوران زنده در ادراك ، با حواس ما مخالف باشد ، چنان‌كه برخى آزمايش‌ها در برخى از آن‌ها اين نظر را تأييد مىنمايد .\r\nو هم‌چنين مىتوان احتمال داد كه اگر چنان‌چه ما در غير اين زمين زندگى مىكرديم ؛ مثلًا در كرهء مريخ بزرگ مىشديم و دوران عمر خود را در آن‌جا طى مىكرديم ، ممكن بود در آن‌جا تمام افكار و ادراكات ما شكل ديگرى كه مقتضاى آن محيط است پيدا مىكرد ؛ مثلًا به گونهء ديگرى قوانين طبيعت را كشف مىكرديم و منطق و فلسفه را مىساختيم ، ادراكات بديهى خود را به خلاف كنونى انجام مىداديم ؛ مثلًا ( 2 * 2 ) را مساوى ( 3 ) مىيافتيم چنان‌كه در اين‌جا مساوى ( 4 ) مىيابيم و چنان‌كه در همين‌جا گاهى ( 4 ) را مساوى ( 1 ) مثلًا مىبينيم . اگر چهار تا يك ( 1 ) را در يك خط مستقيم بنويسيم و از فاصلهء دور به آن نگاه كنيم ، همه را به صورت يك خط مستقيم خواهيم ديد ، چنان‌كه اگر ما و مدركات چهارگانهء « 1 » ما در روى يك خط مستقيم قرار بگيريم ، همان وضع پيش مىآيد .\r\nو نظير اين بيان كه در حس گفته شد ، در مورد فكر نيز جارى است ؛ اگر صورت حسى و خيالى وعقلى را در يك خط مستقيم قرار دهيم ، صورت خيالى همان صورت حسى و صورت تعقلى همان صورت خيالى است . اين‌ها چنان به دنبال هم هستند كه انسان تصور مىكند يك ادراك است و نمىتواند آن‌ها را از هم جدا كند .\r\n\r\nنتيجهء بحث\r\nو از اين بيان ، حصول نتيجه‌هاى زيرين روشن است :\r\n\r\n\r\n","description":"","footnote":"\r\n( 1 ) . يعنى خودمان با همان چهار خط مستقيم در يك خط قرار بگيريم و ديگرى نگاه كند و يا خود به خطوط چهارگانه بنگريم ، همان وضع پيش خواهد آمد\r\n","page_name":" 292 ","page_number":292},
  {"content":"\r\n\r\nاين كه فكر و ادراك به‌طور كلى از خواص ويژهء تشكيلات مادى اعصاب مغزى است و اين خاصيت وقتى به ظهور مىرسد كه تأثيرى از خارج بر اعصاب وارد شود ؛ مانند امواج نور از راه چشم و تأثير امواج صوتى از راه گوش ، پس از آن كه تأثيرات زيادى از راه حواس بر مغز وارد شد و آثار مادى نسبتاً زيادى باقى گذاشت ، قدرت تفكر در مغز پيدا مىشود ؛ يعنى استدلال مىكند ، قضاياى رياضى را حل مىكند ، قوانين كلى طبيعت را كشف مىكند ، اصول كلى فلسفى و منطقى را به دست مىآورد البته قدرت تفكر را نبايد عمل خارق العاده‌اى در طبيعت تلقى كرد ، زيرا عمل تفكر جز يك سلسله تغييرات شيميايى كه در مغز حاصل مىشود ، چيز ديگرى نيست .\r\n1 . حقيقت غير از واقعيت است ، چون با توجه به تأثيرات و تأثراتى كه از سلسلهء عصبى ومغز مىگيرد و با توجه به شرايط مختلفِ تغيير و تصرفاتى كه در صورت ادراكى حاصل مىشود ، نمىتوان اطمينان داشت كه صورت ادراكى عين خارج است .\r\n2 . صحيح مطلق و هم‌چنين غلط مطلق نداريم ، بلكه صحيح آن است كه با اجزاى ( نسبتاً ) بيش‌ترى از ماده وفق دهد و غلط به عكس آن با اجزاى ( نسبتاً ) كم‌ترى مطابقت داشته باشد .\r\n3 . هر حقيقتى كه فرض شود ، يك فرضيهء قابل تغيير است كه تحت حكومت تحول و تكامل عمومى روزى جاى خود را به فرضيهء ديگرى بهتر از خود خواهد داد و از اين روى بايد از بديهيات شش گانهء منطق كهنه « 1 » پوزش خواسته و دست به دامن ديالكتيك زد كه اساس خود را روى تحول و تكامل عمومى واقعيت ماده مستقر ساخته است و بر خلاف منطق استاتيك كه به ثبوت مفاهيم اعتقاد داشت ، بايد به تغيير و تكامل اعتقاد پيدا كرد .\r\n\r\nخرده‌گيرى\r\nاين است خلاصهء نظر دانشمندان مادى تحولى ( ماترياليسم ديالكتيك ) كه در مورد حقيقت بيان داشته‌اند و اين نظر گذشته از دو اشكال اساسى كه در مقالهء گذشته وارد كرديم ( 1 . اشكال لزوم ايدئاليسم 2 . اشكال عدم انطباق خواص ماده به مورد ادراك ) اشكال سومى نيز دارد .\r\n1 . اشكال لزوم ايدئاليسم : وقتى ما مفاهيم ذهنى خود را در حال تغيير و تكامل بدانيم ،\r\n\r\n\r\n","description":"","footnote":"\r\n( 1 ) ر . ك : پايان همين مقاله\r\n","page_name":" 293 ","page_number":293},
  {"content":"\r\n\r\nانطباق آن را با معلوم خود نفى كرده و اين نتيجه به دست مىآيد كه معلوم نيست مفهوم ذهنى ، نشان دهندهء عالم بيرون باشد و اين همان سخن آيده آليست‌ها است ، زيرا در اين صورت بر اساس نظريهء ماديون آنچه از جهان چه به وسيلهء حس و چه به وسيلهء فكر ( عقل ) انسان ادراك مىكند ، همه آن‌طور هستند كه ساختمان مغز وى در وضع و موقعيت مخصوص اقتضا مىكند و اما واقع و نفس الامر چگونه است ، مجهول مىماند .\r\nآيا لازمهء اين مقدمات اين نيست كه ما بايد از لحاظ واقع بينى به هيچ فكرى اعتماد نكنيم و فلسفه ( حتى خود ماترياليسم ديالكتيك ) و جميع رشته‌هاى علوم طبيعى و رياضى را با ترديد و شك تلقى كنيم ؟ چون تمام ادراكات هر شخص مطابق ساختمان مغز و اعصاب و شرايط زمان و مكان مىباشد . آيا شكاكان قديم و جديد ( قطع نظر از راه استدلال ) غير از اين مقصودى داشتند ؟\r\n2 . اشكال عدم انطباق خواص ماده به مورد ادراك : اگر ادراكات ما مادى باشد ، بايد تمام خواص عمومى را از قبيل تغيير و تحول ، انقسام پذيرى ، عدم انطباق كوچك و بزرگ ، زمانى و مكانى بودن و . . . داشته باشد ، در حالى كه همان‌گونه كه در مقالهء سوم پيش از اين اشاره كرديم ، مفاهيم ذهنى ، غير مادى و غير قابل تغيير مىباشند .\r\nاعتقاد به تغيير ادراكات ذهنى به ايدئاليسم منجر مىشود ، زيرا وقتى ادراكات در تحول باشد نمىتواند واقعيت‌هاى عينى را نشان دهد و اين همان حرف ايدئاليست‌ها است كه مىگويند : « معلومات ذهنى با معلومات عينى انطباق ندارد . »\r\n3 . اشكال سوم نيز [ وجود 
  ] دارد و آن اين است كه ، نتيجه‌هايى كه از اين بيان گرفته مىشود و با خود بيان سازگار نيست ، در حالى كه نتيجه بايد تابع اخَسِّ مقدمتين باشد ، زيرا نتيجهء دومى ( صحيح مطلق نداريم و غلط مطلق نداريم ) خودش به عنوان صحيح گرفته مىشود ، چون اين سؤال مطرح است اين كه مىگوييد : صحيح مطلق و خطاى مطلق نداريم ، آيا در همهء زمان‌ها و در همهء شرايط و براى تمام انسان‌ها صادق است يا نه ؟ اگر بگويند : در همهء شرايط قضيهء ذهنى ما صادق است ، پس به يك قضيهء ذهنى ( صحيح مطلق و غلط مطلق نداريم ) اعتراف كرده‌اند و اگر اين قضيه را صحيح نسبى بگيريم ، صحيح مطلق و خطاى مطلق را اثبات خواهد نمود ، زيرا وقتى حقيقتى را نسبى بدانيم ؛ يعنى نسبت به يك شرايط زمانى ومكانى درست است و در شرايط ديگر ممكن است درست نباشد ، در نتيجه اين قضيهء ذهنى ( صحيح مطلق و غلط مطلق\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nنداريم ) ممكن است در شرايطى صحيح باشد و در شرايط ديگر ناصحيح . بنابراين اثبات مىشود كه در شرايطى صحيح مطلق و غلط مطلق داريم و در شرايطى نداريم .\r\nممكن است مقصود از نسبيت ، صحت و خطاى ايدئاليستى باشد ؛ بدين معنا كه براى يك زمان و جامعه‌اى صحيح باشد ؛ ولى همان چيز در شرايط زمانى ديگر و براى جامعه‌اى ديگر غلط باشد كه البته اين مسئله به كلى بىاساس است ، زيرا به‌طور غير مستقيم به ادراك مطلق اعتراف شده است و اين امر با نسبيت ادراكات كه اساس استدلال ايدئاليست‌ها است ، نمىسازد .\r\nو هم‌چنين نتيجهء سومى ( فكر بديهى نداريم ، يا علم ثابت و غير متغير نداريم ) خودش به عنوان يك فكر ثابت و غير متغير نتيجه گرفته شده و گرنه قهراً يك علم ثابت غير متغير را مستلزم خواهد بود ، زيرا اين كه مىگويند : فكر بديهى نداريم يا علم ثابت و غير متغير نداريم ، اين قضيه براى همهء انسان‌ها و در تمام شرايط اگر درست باشد ، اين تفكر يك معلوم ثابت خواهد بود ؛ بنابراين همين دو قضيهء فكرى را به عنوان ثابت مىپذيرند و به اين ترتيب قانون فلسفى شما استثنا برداشته و نقض مىشود ، چون به يك فكر ثابت معتقد مىشويد ، از اين رو در جاى ديگر هم مىتوانيد به فكر ثابت معتقد شويد .\r\nاز طرف ديگر اگر فكر را مادى بدانيد ، بايد شامل تمام خواص عمومى ماده از جمله تغيير و تحول باشد . اين كه مىگوييد : ما فكر ثابت نداريم ، در اثر تغيير و تحول به « فكر ثابت داريم » تبديل مىشود ، زيرا هر قضيه‌اى در تغيير و تحول بايد به ضد خود تبديل شود « 1 » و تبديل شدن به خود ، تحصيل حاصل است . در اين صورت همين قضيه ( فكر ثابت نداريم ) با تغير و تبدل خود جاى خود را به يك قضيهء ثابت و غير متغير بايد بدهد . « 2 »\r\nهم‌چنين اين كه مىگوييد : فكر بديهى نداريم ، يا خود بديهى است و يا نظرى . اگر بديهى\r\n\r\n\r\n","description":"","footnote":"\r\n( 1 ) . در مورد واقعيات ، اين سخن صادق است كه تحول به معناى تبدل به ضد است ، ولى قضيهء « فكر ثابت داريم » اگر واقعيتى ازواقعيات باشد از حيث فكر بودنش است و تحول آن به معناى تبدل آن به ضد فكر است ؛ يعنى تبدل به چيزى كه با فكر قابل جمع نيست ؛ مانند بيهوشى ، نه به معناى تبدل آن به « فكر ثابت نداريم » . وانگهى « فكر ثابت نداريم » نقيض « فكر ثابت داريم » است ، نه ضد آن . به هر حال آنچه مهم است اين است كه ثبات فكر را با ثبات متعلق فكر اشتباه نكنيم\r\n( 2 ) . ماترياليست‌ها دربارهء اصول ديالكتيك چنين حرفى را مىزنند كه جز اصول ديالكتيك همهء انديشه‌ها متحول است . اصل تحول بر همهء پديده‌هاى ذهنى و عينى حكومت مىكند ، جز بر اصل تحول ، در صورتى كه اين پندار به منزلهء انتحار ماترياليسم به شمار مىرود . مگر قانون فلسفى مىتواند استثناپذير باشد ؟ اين‌گونه استثناها مساوى است با مرگ يك اصل كلى و فلسفى ، زيرا اصول ديالكتيك نيز از نوع ادراكات عادى و ذهنى است و تمام قوانين ماده را بايد دارا باشد\r\n","page_name":" 295 ","page_number":295},
  {"content":"\r\n\r\nباشد ، باعث نقض خود قانون مىشود و اگر نظرى باشد ، نمىتواند معيار شناخت قرار بگيرد ، زيرا با يك قضيهء نظرى نمىشود قضاياى بديهى را نفى واثبات كرد . و از طرف ديگر « فكر بديهى نداريم » اگر مشمول تغيير و تحول شود ، به « فكر بديهى داريم » تبديل خواهد شد كه باعث بطلان قضيهء ذهنى مىشود و اگر تحول‌پذير نباشد ، موجب بطلان اصل تحول خواهد شد كه به مرگ مكتب مادى منتهى خواهد گرديد .\r\nاكنون به نقد ديدگاه ماديون در توجيه خطاى حواس مىپردازيم :\r\nالبته واضح است كه با طرح حقيقت نسبى نمىتوان خطاى حواس را توجيه نمود و گفت :\r\nاصلًا خطايى در حواس وجود ندارد و همواره هر چه انسان احساس مىكند و به هر نحو كه باشد حقيقت است ، زيرا دانشمندان مادى اگر فقط مىخواهند اصطلاح را عوض كنند و حقيقت را طور ديگرى ( هر چيزى كه در اثر مقابله و مواجههء حس با خارج پيدا شود ) غير از معناى معروف بين دانشمندان ( ادراك مطابق با واقع ) تعريف كنند ، « 1 » البته بحثى نيست ؛ ولى اصل اشكال ( عدم مطابقت صورت حسى با خارج ) به جاى خود باقى است .\r\nو اما اگر منظور اين دانشمندان اين باشد كه بخواهند بگويند : همهء احساس‌هايى كه در اثر مقابله و مواجههء با خارج پيدا مىشود يك نوع مطابقت با واقع و نفس الامر دارد ، واضح است كه دروغ است ، زيرا در مثال بالا كه دكتر ارانى از « ماخ » در مورد مداد نقل مىكند ، هر چند خاصيت مداد از لحاظ تأثيرى كه بر چشم وارد مىكند و كيفيت امواج نورى كه به چشم مىفرستد در هوا و در آب فرق مىكند و هر چند اين مطلب نيز صحيح است كه ما علت اين اختلاف را به وسيلهء تجربه و قراين علمى مىفهميم .\r\nو اين كه ماخ مىگويد : نقص در تجربه است ، غلط است ، ولى نتيجهء فلسفى هم كه دكتر ارانى و رفقايش از اين دو مطلب صحيح علمى مىگيرند و مىگويند : هر دو تصوير مختلف مداد كه در حاسهء ما پديدار آمده است ، حقيقت است نيز ، غلط است ، زيرا يقيناً خود مداد در واقع و نفس‌الامر يا مستقيم است يا منكسر يا داراى قامت راست است يا شكسته و در هر دو حالت ( محيط هوا و محيط آب ) قامت مداد تغيير نكرده ؛ پس يكى از دو احساس ما از لحاظ واقع نمايى و نشان‌دادن قامت واقعى مداد خطا است . ما اگر بخواهيم به‌طور صحيح از جنبهء فلسفى\r\n\r\n\r\n","description":"","footnote":"\r\n( 1 ) . هر چيزى كه در اثر مقابله و مواجههء حواس با خارج پيدا شود ، حقيقت است\r\n","page_name":" 296 ","page_number":296},
  {"content":"\r\n\r\nنتيجه‌گيرى كنيم بايد اين‌طور بگوييم : « به كمك تجربه و از روى قراين علمى است كه علت اين اختلاف و علت خطاى باصره را در يكى از دو حال مىفهميم . »\r\nعلى هذا توجيه ماترياليسم ديالكتيك در مورد خطاى حواس قابل قبول نيست .\r\n\r\nپاسخ فلسفهء ما\r\nپاسخى كه با اصول فلسفهء ماوراء الطبيعه ( متافيزيك ) به اشكال مىتوان داد ، با يك مقدّمه آغاز مىكنيم .\r\nبراى تقريب ذهن و روشن شدن مطلب مثالى از امور محسوسه مىآوريم :\r\nچنان‌كه ما در ميان امور خارجيه نسبتى يا حالى به نام مطابقت و عدم مطابقت مىبينيم ؛ مانند اين كه يك متر طول مطابق است با يك متر « 1 » طول ؛ ولى اين حال ميان يك متر طول و نقطهء هندسى كه هيچ‌گونه امتداد ندارد ، موجود نيست .\r\nدر ميان افكار و ادراكات نيز حالى نظير اين حال بىترديد مىبينيم ، چنان‌كه قضيهء « چهار از سه بزرگ‌تر است » با خارج ماده وفق مىدهد ، [ يعنى چهار چيز از يك نوع به‌طور مسلم از سه چيز از همان نوع بزرگ‌تر است 
  ] ، ولى قضيهء « سه از چهار بزرگ‌تر است » اين وفق را نمىدهد و فكر و ادراك را به ملاحظهء پيدايش اين دو صفت ، صواب وخطا يا با الفاظ مرادف با آن‌ها [ نظير حقيقت و غير حقيقت ، صحيح و سقيم ، درست يا غلط ، حق و باطل و . . . 
  ] مىناميم . و از همين‌جا روشن مىشود كه مورد صواب و خطا سه شرط اساسى را لازم دارد :\r\n1 . نسبت و قياس : صواب وخطا وقتى بين دو شىء قابل تصور است كه در قدم اوّل مقايسه‌اى بين آن دو صورت گيرد و گرنه هر كدام از تصورات در جايگاه خويش قرار دارد و خطا و صوابى در تك تكِ تصورات نيست . ابتدا بايد اين همانى محقق شود ، سپس معلوم شود كه اين مقايسه خطا يا صحيح بوده است ؛ مثلًا چوبى را كه در آب ، شكسته مىبينيم ، با چوبى را كه خارج از آب ، راست و مستقيم مشاهده مىكنيم مقايسه كرده ، نتيجه مىگيريم كه قضاوت ما\r\n\r\n\r\n","description":"","footnote":"\r\n( 1 ) . مقصود از متر ، همين متر معمولى است كه با آهن ساخته شده است نه متر به مفهوم هندسى كه فقط در حوزهء ذهن يافت‌مىشود ، چون متر هندسى از امور حسى نيست . متر عبارت است از : يك خط ممتد كه از نقطه‌هاى بىنهايت تشكيل شده است ، نقطه هم كم متصل بىبعد است ؛ در نتيجه مجموع يك متر ذهنى فقط يك بعد دارد . يك متر فلزى يا چوبى از ذراتى تركيب يافته كه طول و عرض و عمق دارد ، به خلاف متر هندسى . كه از نقطه‌هاى بدون بعد تشكيل شده است\r\n","page_name":" 297 ","page_number":297},
  {"content":"\r\n\r\nدر مورد شكسته بودن چوب خطا بوده است و گرنه مفهوم چوب و چوب داخل آب و چوب شكسته و سالم هر كدام تصورات مفرد هستند و در تصورات مفرد كه هر كدام جداگانه ملاحظه مىشود خطا و صوابى وجود ندارد .\r\n2 . وحدت ميان مقيس و مقيس عليه : وقتى نسبت به مقايسه‌اى بين دو شىء صورت مىگيرد ، بايد بين شيئى كه مقايسه مىشود با شىء ديگرى كه مورد مقايسه قرار مىگيرد وحدتى وجود داشته باشد ؛ يعنى بايد بين صورت ذهنى و صورت خارجى آن دو شىء وحدت و سنخيت باشد . هم‌چنين اگر مقايسه بين دو شىء خارجى صورت بگيرد ، بايد اصل وحدت بين مقيس و مقيس‌عليه در كار باشد . اگر بگوييم : عدد 4 از الماس ارزشمندتر است ، در اين‌جا هيچ وحدتى بين مقيس و مقيس عليه وجود ندارد ، يا مثلًا بگوييم : ماست را با دروازه نمىتوان مقايسه كرد ، در حالى كه وحدت « 1 » بين صورت ذهنى خورشيد با صورت خارجى و يا بين حرارت و خورشيد برقرار است .\r\n3 . حكم كه عبارت بوده باشد از : معناى « اين او است » در شرط سوم غير از مقايسه و سنخيت آن دو بايد حكم و قضاوت به مفهوم اين همانى تحقق پيدا كند ؛ يعنى ذهن در مسند قضاوت نشسته باشد و حكم بكند كه فرضاً چشم من از عقل من حساس‌تر است و يا طلاى سفيد از طلاى زرد گران‌تر مىباشد .\r\nنظر به شرط نخستين ، اگر يك صورت ادراكى را تنها و مفرد گرفته و هيچ‌گونه نسبتى به چيزى نداده و حكمى نكرديم ؛ مانند صورت تصورى يك فرد انسان مثلًا ، صواب و خطايى محقق نخواهد شد . و نظر به شرط دوم ، اگر قضيه را نسبت به چيزى كه هيچ‌گونه مجانست [ و سنخيتى 
  ] با وى ندارد ، بدهيم چنان‌كه مثلًا قضيهء « چهار بزرگ‌تر از سه است » را با شيشه بريدن الماس نسبت داده و بسنجيم ، پاى صواب و خطا به ميان نخواهد آمد ، زيرا هيچ شباهتى بين اين دو وجود ندارد . و نظر به شرط سوم ، اگر دو چيز قابل تطابق را گرفته ، ولى حكم به مطابقت نكرديم ، باز صواب و خطايى پيدا نخواهد شد .\r\nاز اين بيان روشن مىشود كه در مرتبهء حس ( پيدايش اثر طبيعى در حاسه كه با به كار بردن اندام حسى ايجاد مىشود ) خطايى نيست ، زير اين مرتبه واجد شرايط گفته شده نيست ؛ مثلًا\r\n\r\n\r\n","description":"","footnote":"\r\n( 1 ) . منظور از وحدت در اين جا ، وحدت ماهوى است\r\n","page_name":" 298 ","page_number":298},
  {"content":"\r\n\r\nصدايى در گوش طنين افكنده و درختى با چشم ديده شده است ، ليكن نسبت سنجى و مقايسه‌اى با چيز ديگر صورت نگرفته و ذهن نيز در مسند قضاوت ننشسته است .\r\nاينك تأثير اندام حسى با شىء خارجى و اثرى را كه در حس و ذهن مىگذارد تشريح مىكنيم :\r\nعضو حساس موجود زنده ، در اثر تماس و برخورد ويژه‌اى كه با جسم خارج از خود پيدا مىكند ، از وى متأثر شده و چيزى از واقعيت خواص جسم وارد عضو گرديده است و پس از تصرفى كه عضو حساس با خواص طبيعى خود در وى مىكند اثرى پيدا مىشود كه حقيقى ومادى نيست ، زيرا نه از شىء خارجى چيزى كاسته مىشود و نه از عضو حساسى مانند چشم ، بلكه به منزلهء مجموعه‌اى است ( نه خود مجموعه ) مركب از واقعيت خاصهء جسم و واقعيت خاصهء عضوى « 1 » و در اين پديده هيچ‌گونه حكمى موجود نيست و در نتيجه صواب وخطايى موجود نخواهد بود ؛ مثلًا چشم در اثر تماس ويژه‌اى كه با اجسام خارج مىگيرد ، اشعه‌اى وارد چشم شده و با خواص هندسى و فيزيكى چشم آميزش يافته و در نطقهء زرد مستقر مىگردد .\r\nالبته روشن است كه در وى خطا و صوابى نيست ، چون اين عمليات فيزيكى واجد شرايطى كه گفته شد نمىباشد و صرف تمركز شىء مريى در نقطهء زرد ، نشان دهندهء خطا و صوابى نيست ، زيرا هنوز نسبتى پيدا نشده و قضاوتى صورت نگرفته است .\r\nپس از اين و در مرتبهء دوم ، قوهء ديگرى همين پديدهء مادى را ادراك مىكند و البته به همان نحو كه مستقر شده با خواص فيزيكى و هندسى وى ادراك مىكند و در ميان اجزاى وى به شماره و نسبتى كه پيدا مىشود حكم‌هايى از جهت بزرگى و كوچكى و جهت و حركت و غيره مىنمايد ؛ مثلًا در مثال فوق ، روشنايى كه [ از صورت شىء خارجى 
  ] در نقطهء زرد استوار شده ، داراى اجزايى است كه هر يك رنگ مخصوصى پيدا كرده و شكل هندسى ويژه‌اى دارد و نسبتى از قبيل بزرگى و كوچكى و دورى و نزديكى و جهت و حركت به وجود آورده ، ادراك مىشود . و البته احكامى به شمارهء تركيباتى كه از مدركات به عمل مىآيد ، انجام مىگيرد : « اين جزء بزرگ‌تر از آن جزء است » و « اين سوى صورت سفيد است » و « آن سرخى دور است » و « اين مجموع متحرك است » و در اين مرحله اگر چه حكم موجود است ؛ ولى چون تطبيق و\r\n\r\n\r\n","description":"","footnote":"\r\n( 1 ) . و اين همان سخنى است كه گفتيم حواس به ماهيت خواص نايل مىشود . ( علّامه )\r\n","page_name":" 299 ","page_number":299},
  {"content":"\r\n\r\nسنجشى در ميان نيست ، باز صواب و خطايى محقق نمىشود .\r\nو در مرحلهء سوم ، چون قوهء حاكمه [ و عاقله 
  ] كه حكم را به كار مىبندد ، در ميان مدركات خود اختلافى مشاهده مىكند ، زيرا در بعضى از آن‌ها سرخود بوده و دل خواه خود تصور مىتواند بنمايد و برخى از آن‌ها با يك نظام مخصوصى پيش مىآيند كه تصرف در آن‌ها از توانايى وى بيرون مىباشد ؛ مثلًا گاهى آتش را مىبينيد كه در دنبال همين ادراك ، صفت گرمى و سوزندگى بىامكان تفكيك ، ادراك مىشود ( چنان‌كه با حواس ظاهرى و خاصه ، موقعى كه بيش‌تر از يك حاسه [ و اندام حسى 
  ] در ادراك شركت بكنند همان نحو است ) و گاهى همان آتش را درك مىكند و به آسانى مىتواند ميان خود وى و گرمى و سوزندگى وى تفكيك بيندازد ( چنان‌كه در خيال خالى همان جور مىباشد ) « 1 » . و از اين روى قوهء حاكمهء مزبور [ عقل 
  ] ناچار حكم مىكند كه واقعيتى خارج از خود وى ادراك كننده ) موجود است كه اين‌گونه مدركات نتيجهء تأثيرات وى و بلكه معرف وى [ شىء خارجى 
  ] مىباشد . پس از اين بيان نتيجه گرفته مىشود كه ،\r\n1 . در مرتبهء عمل طبيعى و اندام‌هاى حسى خطايى نيست ، چرا كه چشم ، كار طبيعى و فيزيكى خود را انجام مىدهد .\r\n2 . در مرتبهء انجام يافتن ادراك حسى خطايى نيست ؛ قوه لامسه در احساس زبرى و نرمى اشتباه نمىكند .\r\n3 . در مرتبهء حكم ، در متن ادراك حسى ، پيش از تطبيق به خارج نيز خطايى نيست .\r\nو از اين روى ناچار خطا در مرتبهء پايين‌تر از مراتب گذشته مىباشد ( مرتبهء ادراك و حكم كه مقايسه و تطبيق به خارج شود ) ؛ يعنى خطا در تطبيق صورت ذهنى با مصداق خارجى است ، چوبى كه در آب شكسته به نظر مىرسد اگر به همين شكل حكم جارى شود خطا است .\r\n\r\nبررسى خطا\r\nاكنون چگونگى اين خطا را بايد بررسى كرد . مقدمتاً بايد دانست :\r\nاولًا ، حكم در عين حال كه مدرك ما است ، به‌طور صورت‌گيرى و عكس بردارى ( انتزاع )\r\n\r\n\r\n","description":"","footnote":"\r\n( 1 ) . يعنى انسان در حوزهء تخيل ، آتش را بدون حرارت مىتواند ترسيم نمايد به‌طورى كه شعله‌هاى آن به آسمان صعود كرده باشد ؛ ولى سوزندگى نداشته باشد\r\n","page_name":" 300 ","page_number":300},
  {"content":"\r\n\r\nمانند ساير صور ذهنى و علمى از خارج به پيش ما نيامده است ، زيرا حكم در طرف خارج ، وجود عينى ندارد و به اصطلاح فلسفى يك فعل خارجى يعنى فعل انسان است و نفس با قوهء خلاقيت خود بين موضوع و محمول ، حكم برقرار مىكند ؛ مثل اين كه وقتى مىگوييم :\r\n« گرگ درنده است » در خارج گرگى و درندگى وجود ندارد . و سنخش ، سنخ علم مىباشد ، چون غير مادى بوده و خواص عمومى ماده را از قبيل تغيير و تحول ، انقسام پذيرى ، وابستگى به زمان و مكان و . . . ندارد و با كليت وجود خود پيش ما حاضر است ، زيرا يك امر وجودى است نه اين كه مانند معلوم‌هايى كه از طريق علم حصولى به آن‌ها علم پيدا مىشود ، ماهيت آن‌ها در ذهن حضور يابد ؛ يعنى معلوم حضورى است نه معلوم حصولى . از اين رو است كه انسان حضور خود را و احكام صادره از نفس خود را با علم حضورى مىيابد . حكم به وسيلهء قدرت نفسانى از تصور موضوع و محمول انتزاع مىگردد ، پس احكام از قماش انتزاعات نفس است نه صورت ذهنى ، زيرا : اولًا ، ما گاهى كه همين حكم را با صورت مفهومى تصور كرده و به مجموع قضيه اضافه مىنماييم ، بىگمان آن را از صورت استقلال مىاندازيم و با اضافه كردن يك « اگر » آن را به قضيهء شرطيه تبديل مىكنيم و در اين حال نمىتواند تماميت قضيه را تأمين كند ( صحت سكوت افاده نمىكند ) ؛ مثلًا وقتى بگوييد : « اگر خورشيد طلوع كرده باشد » و سكوت كنيد ، شنونده منتظر بقيهء كلام مىماند . و به اصطلاح منطقى هر قضيهء حمليه را مىتوان مقدم قضيهء شرطيه قرار داد و با كلمهء ( اگر ) تبديل به قضيهء شرطيه نمود و اين عمل تماميت قضيهء حمليه را از ميان برمى دارد يا اين كه اصل قضيه محفوظ است ؛ ولى به منزلهء موضوع است كه محمول مىطلبد .\r\nو ثانياً ، گاهى تصديق و حكم خود را به‌طور استقلال ( معناى اسمى ) تصور كرده و موضوع يا محمول قضيهء ديگرى قرار مىدهيم ؛ مثلًا مىگوييم : فلان حكم راست است ، باز حكم ، تماميت خود را از دست مىدهد ، چون محمول قرار گرفتن حكم احتياج به نتيجهء دارد ؛ مثل اين كه بگوييم : حقيقت امر همان حكم فلانى است يا قضاوت صحيح همان حكم صادر شده است .\r\nو ثالثاً ، مطابَق خارجى حكم را مشاهده مىكنيم ( يعنى صورت مىگيريم ) بدون وجود تصديق و حكم از ما ؛ مثلًا مفهوم احمد و مفهوم دزد را در ذهن داريم ؛ ولى به دزد بودن احمد حكم نمىكنيم كه بگوييم : احمد دزد است ؛ پس بايد گفت : حكم فعل خارجى ، قوهء حاكمه مىباشد كه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nبا واقعيت خود روى قضيهء مدركه مىآيد . و از اين رو است كه مىتوانيم حكم را تغيير دهيم ، گاه به صورت اسمى در بياوريم ، گاه به معناى حرفى و گاه به صورت شرطى در آورده و از استقلال بيندازيم و . . . در حالى كه اگر حكم از خارج آمده باشد ، عيناً همان است و نمىتوان آن را تغيير داد . و نظر به اين كه معلوم نيز هست ، بايد گفت : معلوم با علم حضورى است نه علم حصولى .\r\nثانياً ، چون هيچ موردى از حكم نقيضين ، مستثنا نيست و اصل امتناع ارتفاع و اجتماع نقيضين يك اصل كلى فلسفى است ، بايد گفت : هيچ خطايى بىصواب محقق نمىشود ؛ يعنى اگر قضيه‌اى به موردى منطبق نشد ، قضيهء ديگرى ( طرف مقابل ) كه منطبق به مورد بوده باشد ، موجود است ، زيرا نمىشود قضيه‌اى هم خطا باشد و هم صحيح ، هم‌چنان‌كه نمىشود نه خطا باشد و نه صحيح . هر قضيه‌اى در نقطهء مقابل مشتمل بر كذب هست . اگر كسى گفت :\r\nماده متحول است ؛ يعنى اين قضيه متضمن غلطى نيز هست و آن عبارت است از : ثبات ماده .\r\nهر قضيه‌اى مشتمل بر نقيض است ، يا زيد آمد ، يانيامد ، آمدن و نيامدن كنار هم نمىتواند باشد ؛ پس هر خطايى صوابى دارد . اگر حدوث ماده صحيح باشد ، ازلى بودن آن غلط خواهد بود و به عكس اگر قضيهء حركت زمين درست باشد ، مسلماً سكون زمين بايد غلط باشد ، زيرا نمىشود زمين هم ساكن باشد و هم متحرك ( ارتفاع نقيضين ) .\r\nآن‌گاه مىگوييم : قضيه‌اى كه مشتمل بر خطا مىباشد ، اجزاى وى موضوع و محمول و حكم مىباشد ( در قضاياى حمليه ) و اگر صورت قضيه غير از اين نحو باشد ؛ مانند قضيهء شرطيه كه تالى و مقدم دارد و هر كدام موضوع و محمولى دارند و خطا ، يا در تالى است يا در مقدم ) .\r\nبالأخره مرجع همان‌ها است ، زيرا قضيهء شرطيه متشكل از دو قضيه حمليه مىباشد كه هر كدام به نوبهء خود داراى موضوع و محمول و حكم هستند ، بايد ديد خطا در قضاياى مزبور به كدام يك از اجزاى قضيه است ؛ ولى حكم نمىتواند خطا باشد ، زيرا فعلى است خارجى و فعل خارجى به خطا متصف نمىشود . چنان‌كه گفته شد : حكم به عنوان يك معلوم پيش عالم و صاحب معلومات حضور دارد و به عنوان صورتى از معلوم در ذهن منعكس نشده است كه امكان خطا در مورد آن وجود داشته باشد . آيا فعل خارجى مىتواند متصف به خطا باشد ؟\r\nمسلماً خير . فعل خارجى ممكن است به گناه يا صواب به حسب اعتبارات عرفى و شرعى متصف شود ؛ ولى به خطا متصف نمىشود ، چون فعل خارجى است و حكم هم فعل نفس است و آن هم در خارج تحقق دارد ، پس ناچار به يكى از دو طرف ( موضوع - محمول ) بر مىگردد و\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nطرف قضيه نيز از آن جهت كه مفرد بىحكم است ، خطا بر نمىدارد ؛ پس ناچار به حسب تحليل همين مفرد به يك قضيهء ديگر منحل است [ و اين موضوع و محمول ، اجزاى يك قضيهء ديگر قرار مىگيرند 
  ] كه حكم در قضيهء تحليلى با حكمى كه در قضيهء مفروضه داريم موافق نبوده و به مورد وى قابل انطباق نيست و گرنه در اصل قضيه به جز موضوع و محمول و حكم [ چيز ديگرى 
  ] نبوده . و چنان‌كه روشن كرديم هيچ كدام از اين اجزا قابل خطا نيست و فرضاً هر چه با تحليل پيش برويم باز موضوع ومحمول و حكم پيش خواهد آمد كه خطابردار نيستند .\r\nمثلًا اگر گفتيم : « دزد به خانه آمد » و فرضاً اين سخن خطا بود - چنان‌كه گفته شد - در تحليل نهايى اين خطا به يكى از دو طرف قضيه ( يا به هر دو ) بايد برگردد نه به حكم ، يا كسى به خانه آمده ، ولى دزد نبوده ؛ مثلًا برادرمان بوده نه دزد و ما خطا نموده و دزد را به جاى برادر گذاشته‌ايم كه به درون خانه آمده و از اين روى « آمد » را به جاى « از دم درگذشت » گذاشتيم . يا از هر دو جهت اشتباه كرديم و در نتيجه يا غير موضوع را به جاى موضوع گذاشته‌ايم يا غير محمول را به جاى محمول ، يا هر دو كار را كرده‌ايم ؛ يعنى موضوع و محمول را عوضى گذاشته‌ايم .\r\nدر صورتى كه غير موضوع را به جاى موضوع گذاشته باشيم ، ناچار ميان غير موضوع و موضوع مفروض يك رابطه و يگانگى ديده‌ايم كه حكم به يكى بودن آن‌ها نموده و اين را آن پنداشته‌ايم ؛ مثلًا در مثال بالا ما دزد را با قدى بلند و سرى پر مو و لباسى مشكى شناخته بوديم و برادر را نيز با همين اوصاف به همراهى مشخصات ديگر تشخيص داده بوديم و در موقعى كه گفتيم : « دزد به خانه آمد » ، از كسى كه وارد خانه شده جز اوصاف مشترك چيزى مشاهده نكرديم . [ به 
  ] علاوه ، شب نيز بود و درب خانه نيز بىصدا باز شد و اين دو صفت نيز از اوصاف عمومى دزد است ، پس حكم كرديم كه « دزد به خانه آمد »\r\n( هيكل + / ضوابط و مشخصات + / تحليل ذهنى )\r\nعلت خطا در اين است كه در حقيقت ديده بوديم كه كسى بلند قامت و پر موى و سياه پوش به خانه آمد ، اين تصوير خيال در ذهن است و اين اوصاف مشترك هم در ظرف تخيل ما هست ( و اين حكم صواب است ) و حكم كرديم كه اين اوصاف ، متحد با اوصاف دزد است ؛ يعنى دزد و برادر يكى است ؛ يعنى در مشخصات [ ظاهرى 
  ] و اين حكم نيز صواب است و پس از آن به نيروى همين قوهء [ خيال 
  ] كه دزد و برادر را يكى كرده بود در مورد قضيه كه ديده بوديم كسى\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nبلند قامت و پر موى و سياه پوش به خانه آمد ، اين چنين گفتيم : « دزد به خانه آمد » و اين حكم نيز از همين قوه صواب است ؛ ولى اگر مقايسه با مشاهدهء حس بشود ، خطا خواهد بود .\r\nو هم‌چنين در جايى كه غير محمول را به جاى محمول گذاشتيم ، حال از همان قرار است ؛ مثلًا در مثال بالا موضوع حقيقتاً دزد بوده ؛ ولى از راه خانه تا دم در خانه آمده و گذشته و ما اشتباهاً گفتيم ؛ داخل خانه شد و در حقيقت تا دم در خانه آمده و گذشته و ما اشتباهاً گفتيم داخل خانه شد و در حقيقت حركت در راه و رسيدن به دم در را ديده بوديم كه مشترك فيه « دخول » و « مرور » مىباشد و اين حكم صواب است .\r\nپس از آن گفتيم : رسيدن به دم در و مرور است و با دخول اتحاد دارد و اين حكم نيز صواب است ، پس از يكى كردن دخول و مرور ، دخول را به جاى مرور گذاشتيم و اين حكم نيز صواب است ، ولى در عرصهء فعاليت اين قوه ( خيال ) كه دو تا را يكى كرده بود نه در عرصهء حكم حس [ و مشاهده خارجى 
  ]\r\nحكم قوهء خيال به قوهء عقل داده شده است ، در حالى كه اين نقل و انتقال اشتباه مىباشد ؛ بنابراين ، خطا در جابه‌جا كردن موضوع‌ها ، محمول‌ها و حكمى را كه مال ديگرى است به جاى ديگر منتقل كردن و بردن است و گرنه حواس هر چيزى را به همان‌گونه كه بايد ادراك كند احساس مىنمايد . اين قوهء خيال است كه « مرور » را دخول و « دخول » را خروج فرض كرده و احكام صادره بر اساس جابه‌جايى محمول و موضوع ، غلط از آب در مىآيد .\r\nمثال ديگر : ماديين مىگويند : « خدا موجود نيست » و اين سخن خطا است ؛ ولى معناى تحليلى اين سخن كه در ته دل گوينده مىباشد صواب است ، زيرا گويندهء اين سخن يا « خدا » را به معنايى تفسير كرده كه جز حقيقت است ( مانند موجود جانشين علل ماديهء مجهوله و نظاير آن ) و يا « موجود » را به معنايى گرفته كه با حقيقت خدا هم نمىسازد ، چنان‌كه مىگويند : ( ماده / موجود ) يا ( موجود / ماده ) به اضافهء زمان و مكان و پس از تحليل به دست مىآيد كه گويندگان اين سخن در تطبيق معناى خيالى صواب خود به واقعيت خارج كه الهيين مىگويند خطا مىنمايند ، زيرا خداى متافيزيسين‌ها خدايى است غير مادى و نامحدود ، و ترسيم بشرى نمىتوان به آن داد و هنگامى كه ماديين خدا را به معناى مفروض نفى مىكنند ، اين حكم صحيح است ؛ ولى وقتى كه آنها ساختهء خيالى خود را به خداى الهيون منطبق مىسازند ، اشتباه است ، زيرا خداى الهيون همان خداى ماديون نمىباشد . پس در مورد هر ادراك ناصواب و فكر فاسد به ترتيبى كه\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nذكر شد ، بايد نقطهء حقيقتى را كه به اصطلاح فلسفى مورد « انتقال ما بالعرض مكان ما بالذات « 1 » » يعنى تطبيق حكم صواب قوه‌اى به مورد حكم صواب قوهء ديگرى است ، به دست آورده و فهميد كه هيچ ادراكى نمىتواند خطاى مطلق بوده باشد ، بلكه نسبت به برداشت ادراك كننده و طرز خيال او صواب است و در واقع تطبيق صورت خيالى ادراك كننده با صورت عقلى يك متفكر ، چيز ديگر است ؛ مثلًا دين و خدايى كه در ذهن ماركس و انگلس است و افيون توده‌ها و ترياك مخدر بشر تلقى شده ، بىشك با خداى عقلى و دين منطقى منافاتى ندارد ، زيرا چنين خدايى از نظر الهيون نيز باعث تخدير است ؛ منتها خداى خيالى و دين وهمى ماديون با خداى عقلى و دين منطقى يك متفكر دو موضوع جدا است . در واقع خداى خيالى ماديون با خداى عقلى كه حقيقت دارد ، تطبيق شده است و خطا اين‌جا است . و در جهان هستى به حسب حقيقت خطايى پيدا شود ، بلكه پيوسته فكر اصلى و ادراك حقيقى در مورد خطا صواب مىباشد .\r\n بر حرف هيچ كس منه انگشت اعتراض * آن نيست كلك صنع كه خطّ خطا كشد \r\nهر تصوير ذهنى در ظرف و جايگاه خودش صحيح است و هيچ ادراك و تصورى نمىتواند خطاى محض و مطلق باشد ؛ خطا در حكم و خلط در معلومات است . تا وقتى جابه‌جايى صورت نگيرد همهء ادراكات در حوزهء خودشان درستند ؛ ولى وقتى حكم صورت عقلى در مورد صورت خيالى مىنشيند ، خطا پديد مىآيد و يا هنگامى كه صورت خيالى با صورت حسى اشتباه شود ، خطا تحقق پيدا مىكند . از بيان فوق مىتوان نتيجه گرفت :\r\n1 . وجود خطا در خارج بالعرض است ؛ يعنى در جايى كه ما خطا مىكنيم ، هيچ يك از قواى مدركه و حاكمه‌مان در كار مخصوص به خود خطا نمىكند ، بلكه در مورد دو حكم مختلف از دو قوهء [ خطا واقع مىشود 
  ] ؛ مثلًا حكم اين قوه را به مورد قوهء ديگر تطبيق مىنماييم ( حكم خيال را به مورد حكم حس يا به مورد حكم عقل ) . و اين نكته مضمون سخنى است كه فلاسفه مىگويند كه ، « خطا در احكام عقليه به واسطهء مداخلهء قوهء خيال است » . قوهء خيال موضوع خود را به عقل مىدهد و عقل حكم مىكند و مىگويد : چوب شكسته است . از نظر آن چه در ظرف خيال است اين حكم صحيح است ؛ ولى در مورد انطباق آن با حس و عقل صحيح نيست .\r\n\r\n\r\n","description":"","footnote":"\r\n( 1 ) . يعنى آنچه ما در ذهنيت داريم ، اگر حكم روى همان مفهوم ذهنى كه معلوم بالذات است برود صحيح است ، خدايى كه ساخته‌و پرداختهء خيالات من و كليسا است وجود خارجى ندارد ، اين امر درست است ؛ ولى انتقال ما بالعرض ( خداى حقيقى ) مكان ما بالذات ( يعنى ترسيمى كه در ذهن ما هست و سپس حكم به اين كه خداى الهيون وجود ندارد ) غلط از آب در مىآيد\r\n","page_name":" 305 ","page_number":305},
  {"content":"\r\n\r\nو از همين‌جا مىشود نتيجه گرفت كه اگر چنان‌چه ما در تكون [ و ساختار 
  ] علوم كنجكاوى كرده و به تميز ادراكات حقيقى و مجازى ( بالذات و بالعرض ) نايل گشته و خواص كلى آن‌ها را به دست آوريم ، مىتوانيم به كليات خطا و صواب خود واقف گرديم و به اصطلاح منطق در موارد قضايا ، ميان خطا و صواب تميز دهيم . علم مىتواند با پيشرفت خود مواردى را از جمله اين كه بطلميوس خيال مىكرد زمين ساكن است و بر اساس آن حكم رياضى داده بود ، ثابت كند كه غلط بوده است و بگويد : زمين متحرك مىباشد .\r\n\r\nخلاصهء نظريات ثابت شده\r\nنظرياتى كه در اين مقاله به ثبوت رسيد ، به قرار ذيل مىباشد :\r\n1 . هر تصديق مسبوق به تصور است زيرا تحقق يك تصديق و باور بدون تصور محال است ، چرا كه هر مركبى به اجزاى خود نيازمند است .\r\n2 . ميان مدرك حسى و صورت خيالى و صورت عقلى وى نسبت ثابتى موجود مىباشد ؛ بدين معنا كه صورت حسى همان صورت خيالى و آن هم صورت عقلى است و نسبت اين همانى نسبت ثابت و دايمى است .\r\n3 . صورت عقلى موجود خارجى مسبوق و به صورت خيالى وى و صورت خيالى وى مسبوق به ادراك حسى وى مىباشد .\r\n4 . معلومات تصورى كه به نحوى قابل انطباق مىباشند ، منتهى به حس هستند ( اين حكم نيازمند به توضيحى است كه در مقالهء آينده داده مىشود ) .\r\n5 . ما به ماهيات اشيا فى الجمله نايل مىشويم . به وسيلهء حضور آن در ذهن ابعاد آن را مىيابيم ؛ مانند ماهيت انسان از طريق حضور مصاديق وتجريد آن‌ها از عوارض شخصى ؛ مانند احمد ، محمود و زهرا كه با حذف ويژگىها ، انسان مىشوند .\r\n6 . در مرتبهء وجود حسى و تمركز اندام حسى در يك شىء محسوس ( اثر موجود در عضو حساس ) خطايى نيست ، زيرا كار عضو حساس ، عكس بردارى در آنچه احساس مىكند ، است .\r\nچشم چيزى را كه مىبيند به ذهن منتقل مىسازد و لامسه آنچه را كه لمس مىكند و شامه بوها را به همان نحوى كه احساس مىكند به ذهن مىسپارد و . . . .\r\n7 . در مرتبهء ادراك حسى مفرد ، خطايى نيست ؛ مانند ادراك جزئيات و مصاديق خارجى .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n8 . در حكمى كه در مرتبهء حس مىباشد ، خطايى نيست . چشم ، چوب را در آبْ شكسته مىبيند و اين خطا نيست .\r\n9 . خطا در هرجا محقق شود ، در مرتبهء ادراك و حكم و مقايسه با خارج است و گرنه هر حكمى در ظرف خودش صحيح است .\r\n10 . وجود خطا در خارج بالعرض است ، نه بالذات .\r\n11 . در مورد هر ادراك ناصواب ، ادراك صوابى نيز داريم ، چنان‌كه به حسب واقع هر دروغى ، راستى دارد .\r\n12 . علم حضورى قابل خطا نيست ، چون حقيقت معلوم پيش عالم حاضر است ، بلكه علم و عالم و معلوم وحدت دارند .\r\n\r\nپانوشته‌ها\r\n\r\nبديهيات شش‌گانهء منطق\r\nبديهيات ، اساس قضاياى يقينى هستند و يقين به معناى اخص آن عبارت است از : اعتقاد مطابق واقع كه احتمال نقيض در آن نيست و شناخت آن تقليدى نمىباشد .\r\nبديهيات بر شش نوع است :\r\n1 . اوليات : اوليات قضايايى هستند كه ذاتاً مورد تصديق عقل مىباشند ؛ يعنى عقل بدون توجه به امرى خارج از اين قضايا آن‌ها را تصديق مىكند ؛ به اين ترتيب كه فقط توجه ذهن به طرفين قضيه و نسبت بين آن‌ها كافى است تا عقل بتواند اين قضايا را تصديق كند . در اين قضايا هر وقت تصور حدود يا طرفين قضيه براى عقل ممكن گردد ، به نحوى كه بتواند حقيقت طرفين قضيه را هنگام مواجهه با آن دريابد ، فوراً و بىدرنگ آن قضيه را تصديق مىكند ؛ مثل قضايايى از قبيل كل بزرگ‌تر از جزء خود است ، يا دو نقيض با يك‌ديگر جمع نمىشود .\r\n2 . مشاهدات ( محسوسات ) مشاهدات قضايايى هستند كه عقل به كمك حس بر آن‌ها حكم مىكند . براى تصديق اين قضايا صرف تصور طرفين و نسبت قضيه كافى نيست . با وجود اين در اهميت اين قضايا گفته‌اند : « كسى كه حس ندارد ، محققاً علم ندارد . »\r\nحس دو نوع است : حس ظاهر و حس باطن . حس ظاهر شامل پنج قسم است كه عبارت است از : بينايى ، شنوايى ، چشايى ، بويايى و بساوايى .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nقضاياى يقينى كه از طريق حواس ظاهر حاصل مىآيد ، حسيات ناميده مىشود ؛ مثل حكم به اين كه ، خورشيد نورانى است ، اين آتش گرم است ، اين ميوه شيرين است ، اين گل خوش‌بو است و . . . .\r\nقضاياى يقينى كه از طريق حواس باطن حاصل مىآيد ، وجدانيات ناميده مىشود ؛ مثل حكم به اين كه ما فكر داريم ، ترس داريم ، رنج داريم ، لذت داريم و گرسنگى و تشنگى داريم و . . . .\r\n3 . تجربيات : تجربيات يا مجربات قضايايى هستند كه از تكرار محسوسات بدان دست مىيابيم . از تكرار مشاهدات ، مفهومى در ذهن رسوخ مىكند كه در صحت آن ترديدى باقى نمىماند ؛ مثل حكم به اين كه هر آتشى گرم است ، گرما موجب انبساط جسم مىشود ، با قطع و يقين حكم مىكنيم كه افزايش حرارت جسم موجب انبساط حجم آن است ، چنان‌كه كاهش حرارت موجب انقباض آن مىشود . بيش‌تر قضاياى علمى در پزشكى ، شيمى و طبيعى از نوع مجربات هستند .\r\nتجربيات بايد دو شرط داشته باشند :\r\n1 . تعاقب اثر ؛ بدين معنا كه هر موقعى اين تجربه را بكنيم و شرايط محقق شود ، همان اثر را داشته باشد .\r\n. قياس پنهانى ؛ مثلًا « هر فلزى در حرارت منبسط مىشود » يك قضيهء تجربى است ، زيرا داراى دو شرط مذكور مىباشد ، زيرا هر فلزى كه در حرارت قرار گيرد منبسط مىشود و هيچ‌گاه تخلف اثر از مؤثر وجود ندارد و فلزى نبوده است كه در مقابل حرارت انبساط پيدا نكند و هم‌چنين قياس پنهانى در آن وجود دارد كه اثرى كه براى يك فلز در حرارت پيش مىآيد يك اثر تصادفى نبوده ، بلكه ذاتى آن مىباشد . اگر هر فلزى در اثر حرارت منبسط نمىشد ، تخلف اثر از مؤثر مىشد . تجربيات در مقابل استقراييات قرار گرفته‌اند . استقراييات همان تجربيات منهاى قياس پنهانى مىباشند .\r\n4 . متواترات : متواترات قضايايى هستند كه مورد قبول اكثر مردم است و ذهن با قبول آن‌ها شك و ترديد خود را رها مىكند و به جزم و يقين مىرسد . اين قطع و يقين در مورد اخبارى است كه توافق عموم مردم بر كذب آن اخبار ، ممتنع باشد . هم‌چنين ممكن نباشد كه تمام مردم در فهم و درك آن اشتباه كرده باشند ؛ مانند علم ما به شهرهاى دور كه آن‌ها را مشاهده\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nنكرده‌ايم و علم به نزول قرآن بر حضرت محمد صلى الله عليه و آله و علم به اشخاص و ملت‌هاى پيشين كه هيچ يك از آن‌ها را مشاهده نكرده‌ايم .\r\nبرخى گفته‌اند كه ، تعداد راويان خبر بايد معين و مشخص باشند ، اين مطلب خطا است ، زيرا ملاك متواترات اين است كه حصول يقين از شهادت افرادى كه توافق آن‌ها بر كذب خبر و خطا بودن آن ممكن نيست ، ممكن گردد . حصول يقين به تعداد راويان و شاهدان ربطى ندارد و افزايش و كاهش تعداد آن‌ها در صدق خبر مؤثر نيست .\r\n5 . حدسيات : حدسيات قضايايى اند كه از حدس ذهن قوى ناشى مىشوند و به اين وسيله شك وترديد بر طرف مىشود و ذهن به مضمون قضيه اعتراف مىكند ؛ مثل حكم به اين كه نور ماه و زهره و عطارد و ساير سيارات منظومهء شمسى از نور خورشيد است و تابش نور آن‌ها به زمين مانند انعكاس نور از آينه به شىء مقابل آن است . منشأ اين حكم يا حدس ، اختلاف موقعيّت و نسبت سيارات در دورى و نزديكى به خورشيد است .\r\nحدسيات به موجب تكرار مشاهده و تقارن با قياس مخفى ، در حكم مجرباتند ؛ مثلًا در قياس گفته مىشود : دگرگونى و تغييرات نور ماه اگر اتفاقى يا معلول امرى غير از نور خورشيد باشد ، در طول زمان نمىتواند به صورت يك‌نواخت تغيير كند ؛ اما چون تغييرات نور ماه به صورت يك‌نواخت است ، ذهن حدس مىزند كه نور ماه انعكاس نور خورشيد است .\r\n6 . فطريات : فطريات قضايايى هستند كه قياس خود را همراه دارند ؛ يعنى قضايايى كه عقل ، آن‌ها را مانند اوليات به صرف تصور طرفين قضيه تصديق نمىكند ، بلكه محتاج به حد وسط است ؛ اما اين حد وسط چيزى نيست كه در ذهن موجود نباشد و ذهن براى كسب آن محتاج به فكر و طلب و كوشش باشد ، بلكه هر گاه قضيهء مطلوب در ذهن احضار شود ، حد وسط نيز همواره به ذهن مىآيد ؛ مثل حكم به اين كه دو ، يك پنجم ده است . اين حكم بديهى است ؛ اما توسط حد وسط ( قياس مخفى ) درك مىشود ، زيرا 2 عددى است كه مىتوان عدد 10 را به پنج برابر آن تقسيم كرد و هر عددى را كه بتوان به پنج قسمت مساوى تقسيم كرد هر يك از اين 2 يك پنجم آن عدد است ، پس دو ، يك پنجم ده است . اين قياس در ذهن موجود است و نيازى به كسب و نظر و كوشش و بررسى ندارد . « 1 »\r\n\r\n\r\n","description":"","footnote":"\r\n( 1 ) . با استفاده و اقتباس از : مظفر ، المنطق\r\n","page_name":" 309 ","page_number":309},
  {"content":"\r\n\r\n\r\nاقسام قضيه\r\nقضيه يا خبر ، كلام مركب تامى است كه قابل صدق و كذب باشد . قضيه در تقسيم اولى به حملى و شرطى تقسيم مىشود :\r\n1 . قضيهء حملى ؛ مثل « آهن معدن است » ، « ربا حرام است » ، « راستى پسنديده است » ، « دروغ‌گو مؤمن نيست » ، « بخيل شريف نيست » . اگر به اين مثال‌ها توجه كنيم متوجه مىشويم كه هر يك از آن‌ها داراى دو طرف و يك نسبت است . اين نسبت در بين دو طرف قرارداد و معنا و مقصود از آن ، ايجاد اتحاد بين دو طرف و اثبات طرف دوم براى طرف اوّل است يا به عكس ، كار آن نفى اتحاد بين طرفين و ثبوت طرف دوم است براى طرف اوّل .\r\nخلاصهء صورت قضيهء حمليه به اين ترتيب است كه مىگوييم : « الف ، ب است » يا « الف ، ب نيست » . پس قضيه را مىتوان چنين تعريف كرد : قضيه‌اى كه در آن به ثبوت شىء براى شىء ديگر يا نفى شىء از شىء ديگر حكم شود .\r\n2 . قضيهء شرطيه ؛ مثل « اگر خورشيد طلوع كند ، روز است » ، « اگر انسان سخن چين باشد ، در امان نيست » ، « لفظ يا مركب است يا مفرد » ، « نه چنين است كه انسان يا نويسنده باشد يا شاعر » .\r\nاز ملاحظهء قضايا معلوم مىشود كه هر يك از آن‌ها داراى دو طرف است كه هر كدام از طرفين ، يك قضيه است . در مثال اوّل اگر لفظ « اگر » را كه علامت شرط است ، حذف كنيم ، دو قضيه باقى مىماند : يكى « خورشيد طلوع كند » و ديگرى « روز موجود است » . ساير مثال‌ها نيز به همين صورت است ؛ اما وقتى گوينده اين قضيه را جمع كند و يكى را به ديگرى نسبت دهد ، از تركيب آن‌ها يك قضيهء واحد مىسازد و آن‌ها را از اين حالت كه هر كدام قضيهء مستقلى باشد ، خارج مىكند . در حالت تركيب اگر گفته شود : « خورشيد طلوع كند » و گوينده بعد از اداى اين كلام ساكت بماند ، كلام ، مركب ناقص است .\r\nاما نسبت بين اين دو خبر ( يعنى اجزاى قضيهء شرطى ) مانند نسبت بين اجزاى قضيهء حملى ، نسبت ثبوت و اتحاد نيست ، زيرا اجزاى قضيهء شرطيه با يك‌ديگر متحد نمىشوند . اين نسبت يا نسبت اتصاف و تصاحب و تعليق است ؛ يعنى وقوع خبر دوم متوقف و مشروط بر وقوع خبر اوّل است و يا نسبت نفى تعليق است ؛ مانند مثال‌هاى اوّل و دوم و يا نسبت تعاند و تباين\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nو انفصال و يا نفى تباين و انفصال است ؛ مانند مثال‌هاى سوم و چهارم . از آنچه گفته شد مىتوانيم نتايج زير را بيان كنيم :\r\nاوّل - تعريف قضيهء شرطيه اين است كه در آن به وجود نسبت يا عدم نسبت بين دو قضيه حكم شود .\r\nدوم - قضيهء شرطيه بر دو نوع متصله و منفصله تقسيم مىشود ، زيرا نسبت بين اجزاى آن اگر اتصال بين دو قضيه و تعليق يكى بر ديگرى و يا نفى اين اتصال و تعلق باشد ، آن را شرطى متصل مىگويند ؛ اما اگر نسبت ، انفصال و تباين بين اجزا و يا عدم انفصال و تباين باشد ، آن را شرطى منفصل مىگويند .\r\n\r\n","description":"","footnote":"","page_name":" 311 ","page_number":311},
  {"content":"\r\n . \r\n","description":"","footnote":"","page_name":" 312 ","page_number":312},
  {"content":"\r\n\r\nملخص\r\nأصول الفلسفة ومنهج الواقعية ، تأليف العلامة السيد محمد حسين الطباطبائي سفر عظيم قيم في الفلسفة الإسلامية ازداد عمقا وجاذبية بشروح وإيضاحات الأستاذ الشهيد مرتضى المطهري في الهامش . لكن هناك أفكارا عميقة وآراءا جديدة سواء في المتن أو في الهامش بحاجة إلى مزيد من الشرح والإيضاح للكثير من الدارسين وهذا ما حدا بالمؤلف في العمل الحاضر لديك إلى السعي إلى تذليل الصعاب و شرح مواطن الغموض بلغة أكثر وضوحا وسلاسة . هذا المجلد شرح للمقالات الآتية : \" ما هي الفلسفة \" . الفلسفة والسفسطة \" ، \" العلم والإدراك \" ، \" العلم والمعلوم \" .\r\nالناشر\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nشرح على أصول الفلسفة\r\nومنهج الواقعية\r\nالمجلد الأول\r\nالعلامة السيد محمد حسين الطباطبائي مع هوامش الشهيد مرتضى المطهري\r\nمحمدباقر الشريعتي السبزواري\r\nمؤسسة بوستان كتاب\r\n1429 / 1387\r\n\r\n","description":"","footnote":"","page_name":" 314 ","page_number":314},
  {"content":"\r\n . \r\n","description":"","footnote":"","page_name":" 315 ","page_number":315},
  {"content":"\r\n . \r\n\r\n","description":"","footnote":"","page_name":" 316 ","page_number":316}
  ]