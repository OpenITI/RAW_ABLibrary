[
  {"content":"\r\nبسم الله الرحمن الرحيم\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\n\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nعلم اخلاق اسلامى\r\nترجمهء كتاب\r\nجامع السعادات\r\nتأليف :\r\nعالم ربانى علامه مولى مهدى نراقى\r\nترجمهء :\r\nدكتر سيد جلال الدين مجتبوى\r\nانتشارات حكمت\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nعلم اخلاق اسلامى ( ترجمهء كتاب جامع السعادات ) ج ( 1 )\r\nتأليف : عالم ربانى علامه مولى مهدى نراقى\r\nترجمه : دكتر سيد جلال الدين مجتبوى\r\nچاپ چهارم : بهار 1370\r\nتعداد : 2500 نسخه\r\nناشر : انتشارات حكمت - تلفن 396868\r\nچاپ و صحافى : چاپخانهء بهمن\r\nكليه حقوق چاپ و نشر براى ناشر محفوظ است\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\nآنان كه مىخواهند :\r\nفضائل اخلاقى را بشناسند و خود را به آنها بيارايند و رذائل اخلاقى را بشناسند و خود را از آنان پاك سازند و نگهدارند .\r\nاين كتاب را با قصد انشاء و با همت و نيت عمل بخوانند .\r\n","description":"","footnote":"","page_name":" تعريف الكتاب 5 ","page_number":5},
  {"content":"\r\nمقدمهء مترجم\r\nدر بارهء علم اخلاق اسلامى\r\nاگر به سهم و تأثير اخلاق در اسلام ، كه يكى از اركان سه گانهء اسلام يعنى عقايد و احكام و اخلاق است ، توجّه و عنايت شود ، و اگر گفتار پيامبر اكرم صلَّى اللَّه عليه و آله و سلَّم به ياد آيد كه تمام و كامل ساختن مكارم اق را غايت بعثت خود اعلام فرموده است ( بعثت لاتمّم مكارم الأخلاق عليكم بمكارم الاخلاق فانّ ربّى بعثنى بها ، )\r\nو اگر تعاليم اخلاقى اسلام كه بخش مفصّل و قابل توجهى از قرآن كريم و قسمت مشروح و مؤكَّدى از سخنان و تعليمات رسول خدا صلَّى اللَّه عليه و آله و سلَّم و امير مؤمنان على عليه السّلام و ديگر امامان عليهم السّلام است مطالعه و بررسى شود ، و اگر برترين وصف ستايش آميز قرآن مجيد از اخلاق پيغمبر صلَّى اللَّه عليه و آله و سلَّم ( انّكَ لَعَلى خُلُق عَظيم ) مورد ملاحظه قرار گيرد ، نيازى به شرح و بيان بيشتر دربارهء اهمّيّت اخلاق در اسلام نيست . [ 1 
  ] لكن نكتهء شايان توجّه و دقّت اين است كه آيا ما مىتوانيم علم اخلاق اسلامى را به عنوان نظام معرفتى خاصّ و مستقلَّى مورد بحث و بررسى قرار دهيم يا اخلاق اسلامى تنها با وابستگى به وحى و سنّت دينى و از حيث اينكه متعلَّق\r\n\r\n","description":"","footnote":"\r\n[ 1 
  ] دربارهء اخلاق در اسلام و در فرهنگ اسلامى ( علاوه بر مراجعه به كتابها و مقالات مربوط به اخلاق اسلامى ) رجوع فرمائيد به كتاب « كليات فلسفه » مقالهء اخلاق اسلامى ص 77 به بعد .\r\n","page_name":" مقدمة المترجم 1 ","page_number":6},
  {"content":"\r\nاوامر و نواهى الهى است قابل مطالعه و تعليم و تعلَّم است .\r\nاين مطلب انكار نكردنى است كه در فلسفهء اسلامى مطالعات اخلاقى وجود دارد و مسائل مربوط به انسان و اخلاق ناگزير همواره در آن مطرح بوده و متفكَّران اسلامى دربارهء آن به بحث و گفتگو پرداخته‌اند و در هر فرهنگى اخلاق از مهمترين اجزاء آن است . درست است كه تكيه گاه اخلاق در اسلام قرآن و حديث است ، لكن مقتضيات زندگى اجتماعى و برخورد با مذاهب گوناگون فلسفى و نظامهاى اخلاقى بحث و نظر دربارهء امور اخلاق را ايجاب مىكند ، و استناد به نصّ كافى نيست ، بلكه تطبيق آن با موارد خاصّى كه پيش مىآيد لازم است و همين امر مستلزم به كار بردن نظر عقلى است . وانگهى ، در نظامهاى اخلاقى ( مانند نظامهاى اخلاقى افلاطون و كانت ) اخلاق بر بنياد متافيزيك ( ما بعد الطبيعه ) نهاده شده و اتّكاء اخلاق به ما بعد الطبيعه يا دين نه تنها أصالت و استقلال آن را از ميان نمىبرد بلكه بالعكس استناد امور اخلاقى به تجربه و امور اجتماعى به أصالت و قداست و تعالى آن لطمه وارد مىسازد ، زيرا مبادى اخلاق اگر از طبيعت بشرى كه تركيبى از ميلها و خواهشهاست سرچشمه گيرد صرف آميختگى آن با احكام نظرى و عقلى نه ارزش متعالى به آن مىبخشد و نه تضمينى براى اجراى آن است .\r\nاستناد اخلاق به اصول و مبادى ( دين يا متافيزيك ) صرفا به سبب ضرورت و كلَّيّت اخلاق و يا حفظ پاكى و تعالى احكام و ارزشهاى اخلاقى نيست ، بلكه تحقّق و دوام و استمرار اخلاق نيز با اعتقاد به خدا حاصل و كامل مىشود ، و ايمان و يقينى كه مايهء اطمينان و آرامش نفس براى عمل است شرط ضرورى است . اعتقاد به مبدأ يعنى ايمان قلبى اراده را به حركت در مىآورد و اراده رفتار را برمىانگيزد .\r\nبنابر اين لزوم و ضرورت اصول اعتقادى براى اخلاق تنها در تفكَّر اسلامى ، از اين جهت كه تفكَّر دينى است ، نيست ، بلكه در تفكَّر فلسفى نيز ارزشهاى اخلاقى از ما بعد الطبيعه يا اصول اعتقادى مدد مىگيرد . براى اخلاق بدون زمينهء اعتقادى اتّكائى نيست و اخلاق با عقيده پيوند و اتّصال دارد . مؤمن در دل خود ترجمان رسالت آسمانى خالق خويش است ، و آگاه است كه از طريق فطرت خود با\r\n","description":"","footnote":"","page_name":" مقدمة المترجم 2 ","page_number":7},
  {"content":"\r\nحقيقت زنده و مؤثّرى در ارتباط است . و همواره از آن منبع قوّت و نور مىگيرد .\r\nاز اين رو مىتوان گفت كه اخلاق هيچ جايى حاصلخيزتر و شكوفاتر از ضمير مؤمن نمىيابد و مفهوم الزام و تكليف ، كه تكيه گاه هر نظام اخلاقى است ، و مسئوليّت ، كه ناشى از الزام اخلاقى است ، پايگاهى استوارتر از ايمان قلبى ندارد .\r\nاخلاق هر گونه رفتارى نيست ، بلكه رفتارى است كه كمال مطلوب دارد و اين كمال مطلوب نمىتواند در حدّ سودجوئى باشد . زيرا سروكار اخلاق با مسألهء ارزشهاست و ارزش مستقلّ از سود و گاهى مغاير و حتّى متضادّ با آن است .\r\nهر گاه براى انسان سودى وجود داشته باشد و او براى امرى ديگر از سود بگذرد معلوم مىشود كه به آن امر ديگر ارزش نهاده و آن امر ، ناگزير متعالى و ما فوق سود مادّى و دنيوى است . به اين ترتيب از يك سو ميان اخلاق و اعتقاد دينى رابطه اى استوار برقرار است و از سوى ديگر اخلاق معانى و مفاهيم خود را حفظ مىكند .\r\nبنابراين هر نظام اخلاقى ، اعم از فلسفى يا دينى ، مىتواند موضوع و متعلَّق تفكَّر و نظر عقلى قرار گيرد و اينكه مطالعه دربارهء اخلاق اسلامى را « علم اخلاق اسلامى » ناميديم از همين جهت است ، و همان ملاحظات و مسائلى كه در اخلاق فلسفى مورد بحث و تحقيق است سزاوار است كه در علم اخلاق اسلامى نيز مورد مطالعه و بررسى قرار گيرد .\r\nاكنون به بحث كوتاهى دربارهء بعضى از مسائل مهمّى كه در علم اخلاق شايسته است پيش از بحث دربارهء جنبه هاى نظرى و عملى اخلاق مطرح شود مىپردازيم و سپس اشاره اى به ارزش تاريخى ( از لحاظ اسلامى ) و علمى كتاب « جامع السعادات » مىكنيم كه اينك ترجمهء جلد اول ( از سه جلد ) آن انتشار مىيابد . از جمله مسائل مذكور اين است كه [ 1 
  ] :\r\nعلم اخلاق يا به طور كلَّى حكمت عملى چه فرقى با حكمت نظرى دارد و موضوع آن چيست ؟ و آيا اخلاق امرى است فردى و نسبى و موقّت و در عداد\r\n\r\n","description":"","footnote":"\r\n[ 1 
  ] در بحث و بررسى اين مسائل مقدماتى ، مقالات اخلاقى استاد شهيد مرتضى مطهرى مورد استفاده بوده است . .\r\n","page_name":" مقدمة المترجم 3 ","page_number":8},
  {"content":"\r\nكارهاى عادى ، يا كلَّى و عامّ و مطلق و جاويد و مقدّس و متعالى است ؟ پاسخ : حكمت نظرى عبارت است از شناسائى و علم به احوال اشياء و موجودات آنچنانكه هستند . و حكمت عملى عبارت است از علم به اينكه رفتار و كردار آدمى يعنى افعال اختيارى او چگونه بايد باشد يعنى خوب است كه آنچنان باشد ، و چگونه نبايد باشد يعنى بد است كه آن طور باشد . بنابر اين در حكمت نظرى از « هست » ها و « است » ها سخن مىرود و در حكمت عملى از بايدها و نبايدها ( ارزشها ) بحث مىشود .\r\nحكمت عملى اوّلا محدود به انسان است و ثانيا مربوط به افعال اختيارى انسان است و ثالثا با بايدها و نبايدهاى افعال اختيارى انسان سر و كار دارد و رابعا از بايد و نبايدهائى كه نوعى ( انسانى ) و كلَّى و مطلق و دائم است بحث مىكند نه بايد و نبايدهاى فردى و نسبى موقّت .\r\nدر هر يك از علوم نظرى عالم و محقّق بيطرفانه آنچه را كه هست مورد مطالعه قرار مىدهد و تحقيقات و مطالعات خود را گزارش و توصيف مىكند ( و از اين رو اين گونه علوم را معرفتهاى توصيفى مىنامند ) ، امّا دانشمندى كه در حكمت عملى به مطالعه مىپردازد اعمال و رفتار آدمى را با توجّه به آنچه براى انسان ارزش دارد ( خير يا سعادت ) يعنى مقصود و مطلوب اوست بررسى مىكند ( معرفت ارزشى ) ، و واضح است كه براى رسيدن به مقصد و هدف بايد و نبايد مطرح مىشود .\r\nشكَّى نيست كه كسانى كه داراى مقاصد و هدفهاى مختلفند بايدها و نبايدهاى متفاوت دارند و از اينجا بايدها و نبايدهاى جزئى و فردى و نسبى و موقّت پديد مىآيد . امّا اين گونه بايد و نبايدها از قلمرو حكمت عملى و علم اخلاق بيرون است . زيرا از بارزترين اوصاف حكمت و علم . كلَّى و عامّ بودن احكام آن است .\r\nاكنون بايد ديد كه آيا براى آدمى بايدها و نبايدهاى كلَّى و عامّ و مطلق و جاويد كه براى همه يكسان باشد و جزئى و نسبى و موقّت نباشد وجود دارد يا نه ؟ مطالعه در احوال ملل و اقوام مختلف در طول تاريخ ، و همچنين مطالعه در احوال مردمان يك عصر ، نشان مىدهد كه در وجدان و عقل و دريافت آدمى احكامى\r\n","description":"","footnote":"","page_name":" مقدمة المترجم 4 ","page_number":9},
  {"content":"\r\nوجود دارد كه كلَّى و مطلق و دائم است [ 1 
  ] ، يعنى همگان يكسان بعضى چيزها را خوب و با ارزش و مطلوب مىدانند و بعضى چيزها را بد و ضدّ ارزش و نامطلوب مىشمارند ، مثلا اينكه بايد راستگو و درستكار و نيكوكار بود ، بايد از نيازمندان و مستمندان دستگيرى كرد ، بايد به پدر و مادر احترام و نيكى نمود ، بايد سزاى نيكى را به نيكى داد ، بايد عادل و دوستدار عدالت بود ، بايد شجاع و سخى و ايثارگر بود . . . و نبايد صفات ضدّ اينها را داشت ، اينها همه امورى است كه همگان بر آن متّفقند . و همين دليل است بر اينكه احكامى در وجدان بشر وجود دارد كه فردى و نسبى و موقّت نيست بلكه كلَّى و مطلق و دائمى است و در واقع حكمت عملى با قبول چنين احكامى معنى دارد .\r\nاحكامى كه موضوع حكمت عملى و علم اخلاق است ، بر خلاف احكام جزئى و نسبى ، كه وسيله اى است براى رسيدن به آنچه مقدّمه است براى وصول به يك مقصد و هدف ، دربارهء كارهائى است كه خود هدف و مقصدند . مثلا بايد راستگو و درستكار بود ، چرا ؟ براى خود راستى كه فطرت و طبيعت انسان آن را مطلوب و با ارزش و كمال مىداند ، يعنى از آن جهت بايد راستگو و راست كردار بود كه خود راستى ، كمال نفس و خير و فضيلت است و ارزش ذاتى دارد و زيبائى معقول است ، و اين وصف يعنى خوبى و كمال راستى هدف و مقصد مشترك و يكسان همهء آدميان است . و از آنجا كه آدميان يك نوعند آنچه براى فرد خير و كمال است براى جامعه و افراد ديگر نيز سود و خير و كمال است .\r\n\r\n","description":"","footnote":"\r\n[ 1 
  ] در تاريخ فلسفه اين افتخار جاودانى نصيب سقراط است كه به قول ارسطو جستجو براى يافتن تعاريف كلى بخصوص دربارهء مفاهيم اخلاقى به سقراط برمىگردد .\r\nسقراط دريافت كه طبيعت انسان ثابت و دائم است و بنا بر اين ارزشهاى اخلاقى ثابت و دائم است ( زيرا هيچ دليلى وجود ندارد كه انسان ابتدايى ذاتا با انسان امروز تفاوت داشته يا نوعى انسان در آينده پديد خواهد آمد كه ذاتا با انسان امروز متفاوت خواهد بود ) ، و با درك و دريافت دوام و ثبات ارزشهاى اخلاقى در صدد برآمد كه آنها را در تعاريف كلى ثابت و مستقر سازد تا همچون راهنما و قاعده اى در رفتار انسانى در نظر گرفته شوند ( رجوع كنيد به تاريخ فلسفه تأليف كاپلستون ج اول ص 158 ترجمهء سيد جلال الدين مجتبوى ) .\r\n","page_name":" مقدمة المترجم 5 ","page_number":10},
  {"content":"\r\nبدين ترتيب ، انسان [ 1 
  ] يك خود فردى دارد كه مجموع آمال و اميال و خواستها و شهوات اوست و در اين قلمرو كارهاى او عادى و مبتذل است ، و اين مرتبه را مىتوان مرتبهء دانى و حيوانى و خاكى او ناميد ، و يك مرتبهء ديگر كه خود علوى و انسانى و ملكوتى اوست ، و خود حيوانى و خاكى او تنها وسيله و مركبى است براى اين خود انسانى و علوى و ملكوتى او . خود متعالى انگيزه هاى معنوى و الهى دارد و پايگاه كرامت ذاتى انسان است و با اين جنبه از وجود خود است كه ارزش و قداست و تعالى پيدا مىكند . همين خود ملكوتى و علوى انسان است كه سرچشمهء ارزشهاى متعالى و قدسى اخلاق است و به اخلاق معنائى فراتر از از سود و مصلحت مىبخشد و منشأ دوام و جاودانى و اطلاق آن است . بنابراين با قبول جنبهء متعالى و ملكوتى انسان است كه قداست و تعالى ارزشهاى اخلاقى اثبات مىشود ، و تعريف اخلاق چنان كه بعضى گفته‌اند تنها اين نيست كه « چگونه بايد زيست » يا « چگونه بايد رفتار كرد » ، بلكه اين است كه چگونه بايد زيست يا چگونه بايد رفتار كرد كه زندگى و رفتار ما با ارزش و مقدّس و متعالى باشد .\r\nملاك و معيار اخلاق : يكى ديگر از مسائل مهم در علم اخلاق اين است كه اثبات مسائل اخلاقى از چه راه ممكن است ؟ و چگونه مىتوان براى صحّت و سقم اخلاق و نظريّه هاى اخلاقى برهان اقامه كرد ؟ در حكمت نظرى دو گونه استدلال مىتوان ارائه نمود : يكى استدلال قياسى مطابق قواعد منطق صورى ، مانند استدلالات در ما بعد الطبيعه ( فلسفهء اولى يا علم الهى ) و ديگرى استدلال تجربى ( در طبيعيّات ) .\r\nامّا در حكمت عملى هيچ يك از اين دو نوع استدلال به كار نمىآيد زيرا مواد استدلال قياسى از بديهيّات يا محسوسات يا وجدانيّات يا مجرّبات است و حال آنكه متعلَّق حكمت عملى مفهوم « خوب » و « بد » است و مفهوم خوب و بد از « بايدها » و « نبايدها » حاصل مىشود و بايدها و نبايدها امورى است اعتبارى [ 2 
  ]\r\n\r\n","description":"","footnote":"\r\n[ 1 
  ] براى شرح بيشتر دربارهء شناخت مقام انسان در اسلام رجوع فرمائيد به « كليات فلسفه » ص 79 به بعد\r\n[ 2 
  ] اعتبارات يعنى معانى و مفاهيمى كه آدمى بر حسب هدفها و غاياتى كه در زندگى\r\n","page_name":" مقدمة المترجم 6 ","page_number":11},
  {"content":"\r\nيعنى مربوط به ارزشهاى انسانى و تابع دوست داشتن و دوست نداشتن است ، و دوست داشتن و دوست نداشتن در همهء آدميان يكسان نيست و در ميان مردمان مختلف تفاوت مىكند و بنابر اين بايد و نبايدها و خوبيها و بديها امورى نسبى و ذهنى و شخصى هستند نه امورى كلَّى و مطلق و عينى . پس معانى و مفاهيم اخلاقى امور عينى نيست كه قابل اثبات از طريق تجربه و يا قياس و منطق باشد . تجربه يا قياس تنها دربارهء امور عينى به كار مىرود .\r\nما در عين حال كه قبول داريم اخلاق امرى اعتبارى و انسانى و در قلمرو ارزشهاست و عينى نيست و حتّى مىتوانيم بپذيريم كه تابع دوست داشتن و دوست نداشتن است مىگوئيم : نخست بايد ريشهء دوست داشتن را به دست آوريم به اين معنى كه چرا انسان چيزى را دوست دارد و چيزى را دوست ندارد ؟ انسان چيزى را دوست دارد كه براى حيات او سودمند باشد ، و به بيانى ديگر طبيعت به طور كلَّى به سوى كمال خود مىشتابد و براى اينكه انسان را در اعمال ارادى از طريق اراده و اختيار وادار به عمل كند شوق و علاقه و دوستى را در او نهاده است ، همچنانكه مفهوم بايد و نبايد و خوب و بد را در آدمى پديد آورده است .\r\nامّا مقصد و هدف طبيعت تنها كمال و مصلحت فرد نيست بلكه اساسا كمال و مصلحت نوع غايت و مقصد نهائى اوست . و در امورى كه كمال و مصلحت نوع مقصود و غايت باشد ناگزير نوعى دوست داشتن كه همهء افراد در آن يكسانند به وجود مىآيد . اين دوست داشتنهاى متشابه و يكسان و كلَّى و مطلق معيار خوبيها و بديهاى كلَّى و عام هستند . راستى و درستى و عدالت و ديگر ارزشهاى اخلاقى همان غايت و مقصد طبيعت از نظر كمال و مصلحت نوع است . و براى نيل به اين مقصود از طريق عمل اختيارى علاقه به بعضى از امور را در نفس همهء افراد پديد آورده است و به سبب آن علاقه يك سلسله بايدها و نبايدها به صورت احكام\r\n\r\n","description":"","footnote":"\r\nو در عمل دارد با توجه به آنچه براى او ارزش دارد ايجاد مىكند . اين اعتبارات ممكن است فردى باشد ( كه در زندگى شخصى بر حسب ميلها و خواستهاى فرد وجود و جريان دارد ) و ممكن است اجتماعى باشد ( مانند مالكيت و رياست و مرئوسيت ) و ممكن است كلى و عام و متعلق به نوع انسان باشد ، مانند اخلاق . .\r\n","page_name":" مقدمة المترجم 7 ","page_number":12},
  {"content":"\r\nانشائى كلَّى در نفس به وجود مىآيد . پس با اينكه لازم نيست اخلاق را امور عينى بدانيم در اخلاق معيارى كلَّى وجود دارد .\r\nبراى اثبات اينكه در اخلاق احكام مشترك و كلَّى و جاويد داريم كافى است كه در نظر بگيريم كه علاوه بر خوبيها و بديهاى جزئى و فردى و موقّت كه محدود به وجدانهاى فردى است يك سلسله خوبيها و بديها هست كه همهء افراد در آن مشتركند مانند اينكه راستى ذاتا خوب است ، دروغ بد است ، عدالت نيكو و زيباست و ظلم بد و زشت است ، ايثار و فداكارى ستوده و پسنديده است ، پاداش نيكى را به نيكى بايد داد نه به بدى . اگر كسى پاداش نيكى را به نيكى داد مورد ستايش ماست و اگر پاداش نيكى را به بدى داد مورد نكوهش ماست .\r\nدر اينكه ريشه و مبناى اين بايدها و نبايدها و خوبها و بدهاى كلَّى چيست نظريّه هائى اظهار شده كه از ميان آنها يك نظريّه جامعتر و مقبولتر است ، زيرا همهء اوصاف معانى و ارزشهاى اخلاقى را در بردارد . ما اخلاق را وقتى دقيقا اخلاق مىدانيم كه كلَّى و عامّ و مطلق و جاويد و علاوه بر اينها داراى قداست و تعالى باشد نه اينكه جزئى و فردى و نسبى و موقّت و از امور عادى و مبتذل باشد . اين نظريّه همان است كه پيش از اين به آن اشاره كرديم و توضيح بيشتر آن اين است كه :\r\nآدمى در كارهاى خود ممكن نيست طريقى پيش گيرد كه به هيچ وجه با شخصيّت و فطرت او ارتباط نداشته باشد [ 1 
  ] . با مشاهدهء اعمال و صفات انسان مىتوانيم اين\r\n\r\n","description":"","footnote":"\r\n[ 1 
  ] هر نظام اخلاقى بايد مبتنى بر شناخت طبيعت و فطرت انسانى و خير او باشد ، در غير اين صورت نه از لحاظ نظرى و نه از لحاظ عملى موفقيتى حاصل نخواهد كرد .\r\nالبته مقصود اين نيست كه « بايدها » و « نبايدها » بايد از « هستها » و « استها » استنتاج و استخراج شود ( آن بحث ديگرى است كه جاى خود دارد يعنى مطلب ما غير از طريقهء قائلان به اصالت طبيعت است كه يك حكم ارزشى را از احكام توصيفى استنتاج و اخذ مىكنند ) ، كه مثلا اگر انسان طبعا و در واقع خواستار بىقيد و شرط كاميابى و تحصيل لذات است پس بايد به دنبال لذات و هر لذتى برود و اين كار خوب و اخلاقى هم هست چون بنابر واقعيت و طبيعت است . كه در اين صورت اخلاق بى معنى مىشود زيرا اخلاق براى رسيدن به هدف خود كه خير يا سعادت يا كمال انسانى است ( چيزى كه براى انسان من حيث هو انسان\r\n","page_name":" مقدمة المترجم 8 ","page_number":13},
  {"content":"\r\nنظريّه را پيشنهاد و قبول كنيم كه انسان داراى دو « من » ( يا خود ) است ( حقيقت يگانه اى كه دو مرتبهء وجودى دارد ) يكى سفلى و ديگرى علوى [ 1 
  ] . در درجهء سفلى كارها و صفات آدمى داراى خصائص فردى و جزئى و موقّت و عادى و مبتذل است و در اين مرتبه آدمى حيوانى است مانند ديگر حيوانها . امّا در درجهء علوى واقعيّت علوى دارد كه مختصّ به انسان است و بخش اصيلتر و جنبهء ملكوتى اوست .\r\n\r\n","description":"","footnote":"\r\nارزش دارد ) بايد از بسيارى از ميلها جلوگيرى كند يا لااقل آنها را تحت نظارت در آورد و محدود سازد ، و حال آنكه قلمرو طبع براى اين كار غير كافى است زيرا در طبيعت يك نيروى تكليف اخلاقى كه الزام آور باشد وجود ندارد ، بلكه منظور توجه به حقيقت بسيار مهمى است كه براى هر نظام اخلاقى اساسى است و آن اين است كه « تكاليف » صرفا اوامر و نواهى بىمعنى يا تحكمى نيستند بلكه با طبيعت و فطرت انسان ارتباط دارند .\r\nشناخت طبيعت و فطرت به ما نشان مىدهد كه حدود توانائى ما در اخلاق چيست : به طورى كه بايدها و نبايدهاى اخلاقى ما به كلى با آن در تناقض و تعارض نباشد . بنابراين در اخلاق نمىتوان طبيعت و فطرت انسان را ناديده گرفت ، هر چند نمىتوان تنها به طبيعت تكيه كرد و همان را كه در طبيعت هست اخلاقى و خوب دانست . مثلا طبع آدمى ميل به پرخورى و ميل به شهوت بدون رعايت اعتدال و حدود اخلاقى يا قانونى ( كه متضمن خير اوست ) دارد .\r\nاما توجه اخلاق به سوى بالاست و خير و سعادت يا كمال انسان را در نظر مىگيرد و مىخواهد با استعانت از عقل و شرع ، اميال و شهوات را تحت نظم و اداره و تدبير درآورد و در حد اعتدال نگه دارد .\r\n[ 1 
  ] كه يكى جنبهء خاكى و مادى و حيوانى اوست و ديگرى جنبهء روحى و انسانى و ملكوتى او كه همان نفخهء الهى مىباشد . علاوه بر آيهء شريفهء :\r\n« فَاذِا سَوّيْتُه وَنَفَختُ فيه مِنْ روُحى فَقَعُوا لَه ساجِدينَ » 15 : 29 ( حجر ، 29 ) « و چون آن را بپرداختم و از روح خود در آن دميدم . پس براى او سجده كنيد » ، كه دلالت بر وجود جنبهء الهى و ربوبى در انسان دارد . آيهء كريمهء ديگرى نيز حكايت از آن مىكند .\r\nكه انسان تنها جنبهء بدنى و مادى نيست بلكه خداوند در او خلقتى ديگر انشاء فرموده است : در آيات 12 - 14 سورهء مؤمنون ، پس از آنكه مراحل خلقت انسان را از مايه اى از گل و سپس از نطفه و بعد خون بسته و گوشت پاره و آنگاه استخوان و پوشانيدن آن با .\r\n","page_name":" مقدمة المترجم 9 ","page_number":14},
  {"content":"\r\nاگر گفته شود از كجا به اين « من » علوى پى مىبريم ، پاسخ اين است كه بسيار اتّفاق مىافتد كه بين مقتضيات حيوانى و آنچه عقل و اراده تشخيص مىدهد مبارزه و كشمكش درمىگيرد و وقتى انسان اراده مىكند كه مقتضاى عقل را بر جنبهء حيوانى غلبه دهد ، گاهى موفّق مىشود و گاهى موفّق نمىشود . مثلا عقل در برابر ميل و شهوت به پاره اى از امور ، مانند غذا خوردن و مقدار آن يا استعمال دخانيات يا برخى مشروبات ، مصلحت و مقتضائى دارد و مىخواهد ميل و شهوت را كنار بزند . لكن اگر انسان مغلوب ميل و شهوت شد حالتش حالت يك انسان شكست خورده است و وقتى بر ميل و شهوت غلبه كرد در خودش احساس پيروزى مىكند در صورتى كه در واقع ديگرى بر او و يا او بر ديگرى پيروز نشده بلكه يك جنبهء وجودش بر جنبهء ديگر غالب شده و ظاهرا بايد در هر دو حال احساس شكست و يا پيروزى كند ، زيرا اين هر دو در صحنهء وجود خود او واقع شده ولى عملا درمىيابيم كه چنين نيست . تنها هنگام غلبهء عقل احساس پيروزى مىكند و هنگام غلبهء شهوت احساس شكست مىكند . اين امر به اين دليل است كه خود واقعىاش همان خود عقلانى و ارادى اوست و جنبهء حيوانى يعنى جنبهء سفلى مقدّمه اى است براى خود واقعى و حقيقى او .\r\nبا اين نظريّه و با قبول اين دو جنبه يا اين دو مرتبه در وجود انسان توجيه اخلاق چنين مىشود :\r\nانسان بر حسب من ملكوتى خود كمالاتى دارد ( كمالات واقعى نه قراردادى ) .\r\nو چون انسان تنها بدن و نيازهاى بدنى نيست بلكه نفس و كمالات نفسانى هم دارد ،\r\n\r\n","description":"","footnote":"\r\nگوشت ذكر مىكند ، مىفرمايد :\r\n« ثُمّ أنشأناه خَلقا آخَرَ فتَبارَكَ اللَّه احْسَنُ الْخالِقينَ » 23 : 14 « سپس وى را خلقى ديگر پديد كرديم ، مقدس است خداى يكتا كه بهترين آفريدگار است » .\r\nروشن است كه در مرحلهء اول جنبهء خاكى و حيوانى و سفلى و مادى او و در انشاء بعد جنبهء روحى و انسانى و علوى و ملكوتى او بيان شده است .\r\n","page_name":" مقدمة المترجم 10 ","page_number":15},
  {"content":"\r\nكارى كه متناسب با كمال روحى و معنوى انسان باشد كار علوى و ارزشمند تلقّى مىشود و كارى كه با جنبهء علوى روح ما سر و كارى ندارد عادى و مبتذل به شمار مىآيد .\r\nدر اين صورت با قبول اينكه بازگشت خوب بودن و خوب نبودن و بايد و نبايد همان دوست داشتن و دوست نداشتن است ، هر گاه من سفلى دوست داشته باشد كارى عادى و غير اخلاقى است امّا هرگاه من علوى دوست داشته باشد اخلاق و ارزشهاى اخلاقى است . بدين سان ، راستى ، نيكوكارى ، رحمت ، عدالت ، عفّت ، خيررسانى و امثال اينها معانيى است همسنخ و متناسب با من علوى انسان .\r\nعلاوه بر اينكه با اين نظريه مىتوان صفات كلَّيّت و اطلاق و جاودانگى و قداست اخلاق را توجيه كرد ، با اصول و معارف اسلامى نيز سازگار است زيرا انسان با ديد اسلامى داراى شرافت و كرامت ذاتى است كه همان جنبهء ملكوتى و نفخهء الهى است . آنگاه در ميان صفات و اعمال احساس مىكند كه آيا اين صفت يا اين عمل با آن شرافت متناسب است يا نه . در صورتى كه احساس تناسب و هماهنگى كند آن را خير و فضيلت مىشمارد و گر نه آن را رذيلت مىداند . بدينگونه ، بايد و نبايدها و خوب و بدهاى كلَّى چنين توجيه مىشود كه : آدميان در كمالات نفسانى همانند آفريده شده‌اند و بنا بر اين دوست داشتنها هم يكسان و متشابه است و خوب و بدها از اين ديدگاه كلَّى و دائم مىشود ، و با اين بيان همهء فضائل اخلاقى قابل توجيه است ، زيرا در بعضى از نظريه ها مانند اخلاق اجتماعى بعضى از صفات و اعمال اخلاقى ( مانند راستگوئى و وفادارى و عدالت و ايثار ) را مىتوان توجيه كرد نه همهء آنها را . صفات و ملكاتى از قبيل صبر و استقامت و حفظ عزّت و كرامت نفس و خويشتندارى و مانند اينها فقط با نظريه اى كه بيان شد توجيه پذير است .\r\nعلم اخلاق اسلامى : روشن است كه شخص مسلمان به وسيلهء علم و معرفت و تعليم و تعلَّم به اعتقادات و احكام و اخلاق دست مىيابد و دريافت حقيقى حاصل مىكند . و از آنجا كه « طلب العلم فريضة على كلّ مسلم »\r\n« جستجوى دانش بر هر مسلمانى واجب است » ، پس در اسلام هر فردى بايد به عقايد و احكام و اخلاق علم پيدا كند . وقتى قرآن يكى از مأموريتها و وظائف پيامبر اكرم صلَّى اللَّه عليه و آله و سلَّم را « يزكَّيهم »\r\n","description":"","footnote":"","page_name":" مقدمة المترجم 11 ","page_number":16},
  {"content":"\r\nبيان مىفرمايد ، واضح است كه تزكيهء نفس ، همانند دريافت حقيقى عقايد و احكام ، نيازمند علم و معرفت است و بنا بر اين آموختن آنچه به مسائل اخلاقى مربوط است براى تزكيهء نفس ضرورى است .\r\nشكَّى نيست كه قرآن كريم حسّ اخلاقى و عناصر حيات اخلاقى را منبعث از فطرت درونى مىداند و بدين سان قانون اخلاقى در نفس انسان از آغاز نقش بسته است ( وَنَفْس وَما سَوّيها فَأَلْهَمَها فُجُورَها وَتَقْواها 91 : 7 - 8 ( شمس ، 7 و 8 ) .\r\nلكن اين قانون اخلاقى كه در فطرت و طبيعت ماست به خودى خود و به تنهائى كافى نيست بلكه پرورش و هدايت آن همراه با علم و معرفت ضرورى است .\r\nوانگهى ، وراثت و عادت و تربيت خانوادگى سايه هائى به نور بصيرت فطرى مىافكنند و امور روزمرهء زندگى در دنيا چنان آدمى را مشغول مىكند كه مراقبت و ممارست اخلاقى مواجه با مشكلات مىشود و اگر تنها به قانون اخلاقى كه در فطرت انسان است اقتصار شود غالبا عاجز مىماند . از اين رو خداوند در ميان مردم نفوس ممتازى را كه به وحى الهى ملهم و مؤيّدند برمىانگيزد تا نفوس آدميان را بيدار كنند و پرده از نور فطرى آنان بردارند ، و به اين ترتيب نور فطرى چيزى مىيابد كه از طريق وحى الهى تكميل و تقويت مىشود ( نور على نور ) .\r\nبنابراين براى دستيابى به اخلاق اسلامى و دريافت حقيقى آن ، فرد مسلمان هم نيازمند به شناسائى نظرى و عقلى معانى و مفاهيم و مسائل اخلاقى است و هم نيازمند به معرفت جنبهء عملى اخلاق چنان كه در قرآن مجيد و احاديث اسلامى آمده است ، از جمله مسائل نظرى اخلاق يكى اين است كه معيار فعل اخلاقى چيست ؟ فعل اخلاقى : معيار تشخيص فعل اخلاقى از فعل عادى و فعل طبيعى چيست ؟ و به عبارت ديگر فعل اخلاقى با فعل غير اخلاقى چه فرقى دارد ؟ فعل طبيعى ناشى از جلب نفع و دفع ضرر است مانند غذا خوردن و فعّاليّتهاى زندگى عادى .\r\nاين كارها نه قابل ستايش است و نه نكوهش . صفات و ميلها و انديشه هائى هم كه به اين كارها مربوط است طبيعى است و قابل ستايش و نكوهش نيست ، در اين كارها انسان با حيوانات مشترك است . امّا فعل اخلاقى ، كه مفهوم ارزش را در خود نهفته دارد ، و صفت يا انديشه اى كه به آن مربوط است قابل ستايش است مانند\r\n","description":"","footnote":"","page_name":" مقدمة المترجم 12 ","page_number":17},
  {"content":"\r\nراستى و درستى و عدالت و حق خواهى و ايثار و همدردى با ديگران و دستگيرى از نيازمندان . اينها از حدود كارهاى طبيعى خارج و قابل ستايش است . به علاوه در مفهوم فعل اخلاقى نوعى قداست و تعالى نسبت به افعال طبيعى و عادى وجود دارد و از اين رو دربارهء حيوان كلمهء اخلاق به كار نمىرود .\r\nبعضى ملاك فعل اخلاقى را « غير دوستى » دانسته‌اند . يعنى هر فعلى كه بر اساس خود دوستى باشد غير اخلاقى است ( البتّه نه ضدّ اخلاقى ) و هر فعلى كه بر اساس غير دوستى باشد اخلاقى است . امّا اين بيان ناقص و قابل نقض است زيرا ديگر خواهى و غير دوستى در مواردى طبيعى و غريزى است و آن را نمىتوان اخلاقى ناميد ، مانند محبّت مادر كه در حيوانات هم هست .\r\nافلاطون خير را ملاك و معيار فعل اخلاقى دانسته و منظور او از خير همان زيبائى معقول است . و شبيه آن قول قدما و متكلَّمان اسلامى است كه گفته‌اند كارهاى اخلاقى حسن ذاتى دارد و معتقدند كه عقل انسان حسن ذاتى كارهاى اخلاقى و قبح ذاتى كارهاى ضدّ اخلاقى را درك مىكند . مثلا عقل هر كسى مىفهمد كه راستى ذاتا خوب و زيباست و دروغ ذاتا بد و زشت است . از اين ديدگاه اخلاق از مقولهء زيبائى است ، امّا زيبائى معقول نه محسوس . و در اين معنى دو بيان اظهار كرده‌اند : يكى اينكه زيبائى صفتى است كه در كار و فعل هست و به عبارت ديگر بعضى از كارها ذاتا زيباست مثلا راستى يك زيبائى است و براى گوينده و شنونده جاذبهء خاصّى دارد ، عدالت و ديگر فضائل اخلاقى هم همين طور .\r\nپس فعل اخلاقى يعنى فعل زيبا كه اين زيبائى معنوى را عقل درك مىكند و معيارش در خود انسان است .\r\nبيان ديگر اين است كه زيبائى در خود روح است . يعنى همان گونه كه اگر اجزاء بدن آدمى داراى تناسب و هماهنگى باشد حسن تركيب و لطف و زيبائى دارد ، قوا و استعدادهاى روح انسان نيز اگر حدّ و اندازهء معيّنى داشته باشند تناسب و زيبائى پديد مىآيد ، و اگر بىتناسب و در حدّ افراط يا تفريط باشند روح زشت پيدا مىشود . پس در اين نظريه خود روح زيباست و از روح زيبا فعلى صادر مىشود كه ناگزير زيباست زيرا معلول آن علَّت است . به اين ترتيب بر حسب\r\n","description":"","footnote":"","page_name":" مقدمة المترجم 13 ","page_number":18},
  {"content":"\r\nبيان اوّل ، انسان از فعل خود كسب زيبائى مىكند و بنابر بيان دوم ، فعل از انسان كسب زيبائى مىكند . و به هر دو صورت در اين نظريه روى زيبائى تكيه شده و اخلاق از مقولهء زيبائى شمرده شده و اخلاق خوب زيباست .\r\nبعضى ديگر معيار اخلاق را عقل دانسته‌اند . فعل اخلاقى عقلانى است يعنى از مبدأ عقل سرچشمه گرفته است نه از مبدأ شهوت و غضب و واهمه . كسانى كه ملاك اخلاق را اعتدال يا حدّ وسط دانسته‌اند ( كه بر رأس آنها ارسطوست ) در واقع پاى عقل را به ميان كشيده‌اند . عقل قواى بدن را اگر در حال افراط يا تفريط باشد به تعادل و اعتدال برمىگرداند . پس كار اخلاقى آن است كه به حكم عقل صورت گيرد .\r\nنظريهء ديگرى هست كه كانت آن را بيان كرده است . وى معتقد است كه فعل اخلاقى آن است كه صرفا به حكم حسّ تكليف انجام شود نه از روى تمايلات يا عادت . تكليف از ناحيهء وجدان سرچشمه مىگيرد و وجدان همان است كه در فطرت هر كس وجود دارد . وجدان آدمى يك سلسله تكاليف بر عهدهء انسان مىگذارد ، و هر كارى كه انسان از روى حسّ تكليف انجام دهد آن فعل اخلاقى است . كانت به وجدان اخلاقى اعتقاد راسخ داشت و آن را باشگفتى و اعجاب تلقّى مىكرد ، در عبارتى گفته است : « دو چيز است كه انسان را همواره به اعجاب مىآورد : آسمان پرستاره اى كه بر بالاى سرما قرار گرفته است و وجدانى كه در درون ما قرار دارد » . از عبارات او دربارهء تكليف كه وجدان اخلاقى ما را به آن الزام مىكند اين است :\r\n« اى تكليف ، اى نام بلند بزرگ ، خوش آيند و دلربا نيستى امّا از مردم طلب اطاعت مىكنى . . . اى تكليف ، اصلى كه شايستهء تست و از آن برخاسته اى كدام است ؟ ريشهء نژاد ارجمند تو را كجا بايد يافت كه او با كمال مناعت از خويشاوندى با تمايلات يكسره گريزان است و ارزش حقيقى كه مردم بتوانند به خود بدهند شرط واجبش از همان اصل و ريشه برمىآيد . . . آن اصل همانا شخصيت انسان يعين مختار بودن و استقلال نفس او در مقابل دستگاه طبيعت مىباشد » .\r\nدر اين نظريه ها يك مطلب مورد اتّفاق است و آن اين است كه اخلاق\r\n","description":"","footnote":"","page_name":" مقدمة المترجم 14 ","page_number":19},
  {"content":"\r\nخروج از خود فردى است يعنى هر كارى كه به منظور رساندن نفع و خير به خود يا دفع ضرر از خود باشد اخلاقى نيست .\r\nبالأخره نظر ديگرى هم هست و آن اينكه اخلاق را برگردانيم به دين .\r\nاين نظر با ديگر نظريه ها منافات ندارد و كما بيش با آنها سازگار است . اهل ديانت مىگويند فعل اخلاقى آن است كه هدف و انگيزه اش رضاى خدا باشد .\r\nواضح است كه در اين قول هم مسألهء خود نفى مىشود يعنى جلب نفع و دفع ضرر از خود به عنوان فعل اخلاقى تلقّى نمىشود ولى هدف نهائى رضاى حقّ است نه رساندن نفع به غير . چيزى كه هست در اين نظريه وجدان يك احساس مقدّس در درون انسان است ، امّا وجدان اخلاقى چنان كه در اسلام توصيف مىشود به آن فعليّت و با آن قدرتى كه كانت فرض كرده كه احكام پيش ساختهء بالفعل و مطلق دارد نيست بلكه شدّت و ضعف و ترقّى و انحطاط دارد و تا اندازه اى بالقوّه است .\r\nفعل اخلاقى را از ديدگاه ديگرى نيز مىتوان بررسى كرد . متفكَّران و علماى اخلاق معيار فعل اخلاقى را بر حسب يكى از سه عامل يعنى انگيزه يا نتيجه يا خود فعل تعيين كرده‌اند . مثلا كانت فعلى را اخلاقى مىداند كه از انگيزه و نيّت نيك سرچشمه گرفته باشد . وى در عبارتى مشهور مىگويد : « هيچ چيز را در دنيا ، و حتّى خارج از آن ، نمىتوان تصوّر كرد كه بتوان آن را بدون قيد و شرط نيك ناميد ، مگر ارادهء نيك را » . به اين ترتيب كانت نه خود فعل را معيار تشخيص اخلاقى بودن آن مىداند و نه نتيجهء مطلوبى را كه ممكن است از آن حاصل شود .\r\nبنابر نظر وى آدمى وقتى به حكم حسّ تكليف و صرفا براى احترام به قانون اخلاق عمل مىكند اخلاقى است . انسانى كه براى احتراز از مجازات ديون خود را مىپردازد يا فروشنده اى كه اجحاف و گرانفروشى نمىكند زيرا سود خود او مستلزم آن است و بدين وسيله جلب اعتماد مشترى مىكند هيچ يك انسان اخلاقى نيست . آدمى فقط در صورتى كار اخلاقى مىكند كه به حكم وظيفه و تكليف عمل كند يعنى به انگيزهء اداى تكليف نه براى مصلحت يا سودى كه از آن عايد مىشود . كانت مىگويد وجدان اخلاقى به نتيجه كارى ندارد ، اين عقل مصلحت انديش است كه احكامش مشروط است ، حكم وجدان مطلق و بىقيد\r\n","description":"","footnote":"","page_name":" مقدمة المترجم 15 ","page_number":20},
  {"content":"\r\nو شرط است .\r\nدرست در مقابل طرز تفكَّر كانت ، معتقدان به أصالت نفع مىگويند درستى يا نادرستى يك عمل را بايد از خوبى يا بدى فاعل آن عمل ( انگيزه ) جدا كرد . اگر كارى نتايج و آثار نامطلوب دارد به عقيدهء آنها اين كار با وجود اينكه از روى حسن نيّت انجام شده است ، نادرست است . بنابراين اصل اساسى نظريهء أصالت نفع اين است كه آثار و نتايج اعمال بايد مورد توجّه باشد . اگر عملى آثار و نتايج سودمند بيش از آثار و نتايج زيانآور حاصل كند درست است و گر نه نادرست است . پس ملاك درستى يا نادرستى يك عمل نتايج آن است نه انگيزه اى كه سبب انجام آن شده است .\r\nامّا كسانى ، نظير افلاطون ، كه ملاك اخلاقى بودن را خود فعل مىدانند مىگويند آدمى بايد خير و شر را بشناسد و كشف طبيعت خير امرى است عقلى ، و شر و بد كارى نتيجهء جهل يعنى عدم شناسائى خير است . به اين ترتيب قوانين اخلاقى مطلق و عينى است و خوبى يك صفت مطلق است . آدمى يا خير را مىشناسد و خوب عمل مىكند و يا به خير معرفت ندارد و بد عمل مىكند ( اين نظريه در مقابل نظر كسانى است كه اخلاق را نسبى مىدانند ) . كسانى كه به حسن و قبح ذاتى افعال معتقدند تقريبا چنين نظرى دارند .\r\nما از انتقادهايى كه به هر يك از نظريه هاى مذكور وارد است صرف نظر مىكنيم و تنها مىگوئيم كه در اسلام اين هر سه جنبه يعنى انگيزه و نتيجه و خود فعل با هم مورد توجّه است و فعل اخلاقى در واقع هر سه عامل را در بر دارد . منتهى بايد بيان صحيحى از آنها كرد . البته اعمال به نيّات بستگى دارد ( انّمَا الاْءعْمالُ بِالنّيّاتِ )\r\nو ليكن نيّت به خودى خود اگر همراه آهنگ عمل و عزم و تصميم بر فعل نباشد چيزى نيست و نمىتوان آن را خوب يا بد و اخلاقى يا ضدّ اخلاقى ناميد . امّا در مورد نتيجه لازم نيست مانند سود انگاران نتيجه را با ديد مادّى و دنيوى و با محاسبهء سوداگرانه بنگريم . نتيجهء فعل اخلاقى اگر رضاى خداوند باشد ( چنان كه در تعاليم اخلاقى اسلام چنين است ) نه با انگيزه و نيّت تقابل و تضادّ دارد و نه فعل را مشوب به امور غير اخلاقى مىكند .\r\n","description":"","footnote":"","page_name":" مقدمة المترجم 16 ","page_number":21},
  {"content":"\r\nاز سوى ديگر نبايد اخلاق و خصال اخلاقى را با فعل اخلاقى كه بنابر شرايط و اوضاع و احوال ممكن است تغيير كند مشتبه ساخت ، البتّه اخلاق مطلق و ثابت است . امّا اشكالى ندارد كه بگوئيم فعل اخلاقى نسبى است . بعضى اين اشتباه را كرده‌اند كه پنداشته‌اند كه لازمهء اخلاق مطلق و ثابت اين است كه افعال را از آغاز دسته بندى كنيم ، بعضى را اخلاقى و بعضى را غير اخلاقى يا ضدّ اخلاقى بخوانيم ، و حال آنكه اعتبارات فرق مىكند ، يعنى فعلى ممكن است زمانى اخلاقى و زمان ديگر ضدّ اخلاقى باشد . اگر رفتار و فعل بر حسب شرايط و حالات مختلف دگرگون شود نبايد گفت كه اخلاق ديگر ثابت و مطلق نيست ، بلكه چون ثابت است شكل و صورت رفتار و فعل اخلاقى تغيير مىكند تا معنى و خصلت اخلاقى باقى و ثابت بماند . ( اين معنى شبيه است به آنچه در احكام شرعى گفته مىشود كه يك حكم بنابر عنوان ثانوى تغيير مىكند ) .\r\nپس مانعى ندارد كه فعل را از نظر خوبى و بدى و حسن و قبح در نظر بگيريم ، منتهى اگر بر حسب تغيير اوضاع و احوال ، ديگر خوبى و حسن همراه فعل نبود نمىتوان آن را همچنان اخلاقى دانست . مثال : راستگوئى خوب و اخلاقى است ، امّا اگر كسى كه به ناحق قصد آسيب رساندن يا كشتن بىگناه مظلومى را دارد و از شما از جاى او بپرسد راست گفتن شما در اين مورد كارى است ضدّ اخلاقى .\r\nبرعكس ، قتل نفس كارى است ضدّ اخلاقى ليكن كشتن كسى كه با نيّت بد مرتكب قتل عمدى شده عملى است اخلاقى و براى حفظ اخلاق .\r\nدر اينجا به اين مقدمهء كوتاه و فشرده كه دربارهء فلسفه و علم اخلاق آورديم پايان مىدهيم ، و اينك به ذكر مهمترين كتب اخلاقى كه در عالم اسلام تأليف شده مىپردازيم تا ارزش كتاب « جامع السعادات » بهتر روشن و معلوم شود .\r\nسابقهء تأليفات اخلاقى در عالم اسلام : گفتيم كه اخلاق يكى از اركان اسلام است و همين امر كافى بوده است كه پيروان اسلام و بخصوص متفكَّران اسلامى به آن توجّه و عنايت نمايند . در عالم اسلام در زمينهء اخلاق غير از كتبى كه صرفا از جنبهء دينى بر بنياد قرآن و حديث تأليف شده است ( نظير كتب صحاح نزد اهل\r\n","description":"","footnote":"","page_name":" مقدمة المترجم 17 ","page_number":22},
  {"content":"\r\nسنّت يا اصول كافى نزد شيعه ، كه دو جلد از چهار جلد آن در اخلاق است ) ، در فرهنگ عالم اسلامى مقارن ظهور نهضت ترجمهء كتب فلسفى يونانى ضمنا كتابهاى اخلاقى ( بخصوص آثار اخلاقى افلاطون و ارسطو ) مورد توجّه قرار گرفت و در همين زمان متكلَّمان اسلامى مخصوصا معتزله اخلاق را از ديدگاه عقلى مورد بحث قرار دادند و به حسن و قبح افعال قائل شدند و در اين زمينه استدلال عقل را چه در مرحلهء معرفت احكام اخلاقى و چه در شناخت استحقاق عذاب بر معاصى و افعال ناپسند و استحقاق پاداش براى طاعات و افعال پسنديده معتبر شمردند . اينكه عدل الهى از اصول پنجگانهء معتزله است قابل توجّه است . آنان مهمترين صفت ذات الهى را توحيد و مهمترين صفت فعل الهى را عدل دانستند كه مربوط به رابطهء خدا با انسان و مقدّمهء اخلاق است . و چون عدل در بزرگترين مذاهب فلسفى اخلاق سر همهء فضائل است و افلاطون و ارسطو آن را فضيلت كامل شمرده‌اند شباهت و رابطهء نظر معتزله با اخلاق فلسفى روشن و آشكار مىشود .\r\nدر عالم اسلام علاوه بر كسانى كه با مذهب عقلى اخلاق را مورد بحث قرار دادند عرفا و متصوّفه بودند كه به سلوك عملى و رياضت و تطهير نفس توجّه داشتند و از اين طريق به نظر و تفكَّر در اخلاق و شناخت مهلكات و منجيات كه مشتمل بر معانى اخلاقى است راه يافتند .\r\nدر قرن چهارم هجرى با جماعتى به نام اخوان الصّفا بر مىخوريم كه در كنار تفكَّر عقلى و فلسفى به حيات اخلاقى عنايت داشتند و در زمينهء اخلاق نظر عقلى را با ذوق عرفانى درهم آميختند .\r\nاز نخستين متفكَّرانى كه در علم اخلاق تأليف مستقلَّى كرده‌اند يكى ابو الحسن عامرى ( متوفّى به سال 381 ه . ) از رجال نيشابور و از فلاسفهء اسلام است كه بيشتر مطالب كتابش ، به نام « السّعادة و الاسعاد » ، اقتباس از آثار اخلاقى افلاطون و ارسطوست و به علاوه به تصوّف نظر داشته است .\r\nامّا نخستين كسى كه در عالم اسلامى اخلاق را از ديدگاه عقلى صرف مورد بحث قرار داده ابن مسكويه ( متوفّى به سال 421 ) است كه در فلسفهء اخلاقى پيرو ارسطو بوده و تا اندازه اى از افلاطون نيز تأثير پذيرفته است . تأليف مهم وى\r\n","description":"","footnote":"","page_name":" مقدمة المترجم 18 ","page_number":23},
  {"content":"\r\n« تهذيب الاخلاق و تطهير الاعراق » نام دارد كه موضوع آن سعادت است . بنابر نظر وى اخلاق صادر از نفس است و از اين رو در آغاز به معرفت نفس و قواى آن مىپردازد و سپس از فضائل و رذائل سخن مىگويد . او مانند افلاطون فضائل را تحت چهار فضيلت اصلى ( حكمت ، شجاعت ، عفّت ، عدالت ) در مىآورد و آنگاه به نظريهء ارسطو دربارهء اعتدال و حدّوسط توجّه مىكند و نيل به فضيلت اعتدال را به وسيلهء عقل مىداند ، و ميان سعادت و فضيلت ربط مىدهد .\r\nغزالى ( 450 - 505 ) ، از علماى بزرگ اسلام و كلامى و صوفى بود . مهمترين كتاب وى به نام ( احياء علوم الدين ) در اخلاق و مسائل دينى و تصوّف به زبان عربى است . اين كتاب در عالم اسلام مشهور بوده و موافقان و مخالفانى داشته است . دومين كتاب مهم او به فارسى است به نام « كيمياى سعادت » كه بيشتر آن در اخلاق است و خلاصه اى است از كتاب « احياء » . غزالى در بحث از فضائل و رذائل توجّه به اصلاح اخلاق دارد و تكيهء وى در درجهء اوّل به دين است ، لكن به آراء اخلاقى فلاسفه ، نظير افلاطون و ارسطو ، نيز نظر داشته است . وى بر خلاف معتزله قائل است كه اعمال في نفسه زيبا و زشت نيست بلكه خير آن است كه خدا به آن امر فرموده و شر آن است كه از آن نهى كرده است . بنابر اين قول او مطابق رأى اشاعره است . مع هذا در اين قول خود همه جا ثابت قدم نمانده و در آراء او تناقض ديده مىشود ، مثلا در جائى از كتاب « احياء » مىگويد : « دروغ حرام نيست مگر از اين جهت كه در آن زيانى براى مخاطب يا غير او هست » . به طور كلَّى هدف غزالى از تهذيب اخلاقى سعادت اخروى است و در نظر وى فضيلتى كه دين به آن امر مىكند با اخلاق نيك يكى است .\r\nخواجه نصير الدين طوسى ( 597 - 672 ) ، از نامدارترين دانشمندان اسلام و از بزرگترين علماى اماميه ، علاوه بر علوم دينى در حكمت و بيشتر علوم زمان خود استادى و مهارت داشت . تأليف معروفتر او در علم اخلاق « اخلاق ناصرى » است . مأخذ عمدهء وى در اين تأليف بنا به گفتهء خود او كتاب « تهذيب الاخلاق » ابن مسكويه است . خواجهء طوسى كتاب ابن مسكويه را از عربى به فارسى در آورده و با تغييراتى كتاب خود را ساخته و پرداخته است ، جز اينكه كتاب ابن -\r\n","description":"","footnote":"","page_name":" مقدمة المترجم 19 ","page_number":24},
  {"content":"\r\nمسكويه منحصر به اخلاق است و اخلاق ناصرى مشتمل بر هر سه بخش حكمت عملى ( اخلاق ، تدبير منزل و سياست مدن ) است . در اين كتاب نيز مانند كتاب ابن مسكويه بيشتر مطالب از اقوال اخلاقى حكماى پيش استفاده و نقل شده است . خواجه در آغاز كتاب آنچه را كه از مسائل فلسفى براى فهم مطالب لازم ديده با اسلوبى نيكو خلاصه كرده است و اين كتاب همواره در ايران مورد توجّه بوده و از كتب مشهور و معتبر اخلاقى به شمار آمده است . امّا در ديگر كتاب اخلاقى خود به نام « اوصاف الاشراف » نظر به تعاليم اخلاقى اسلام داشته و معانى و مفاهيم اخلاقى را از قرآن كريم گرفته است .\r\nملا محسن فيض كاشانى ( متوفّى به سال 1091 ) از بزرگان علماى اماميّه در قرن يازدهم هجرى و از معتقدان به روش جمع بين شريعت و طريقت و حكمت بود . وى شاگرد و داماد صدر الدين شيرازى حكيم بزرگ اسلام بود و مؤلَّفات او بسيار است . از جمله كتاب « المحجّة البيضاء في احياء الاحياء » كه در واقع تنقيح كتاب « احياء » غزالى است و بيشتر مباحث آن در اخلاقيات است و با شرح و بسط بسيار همراه با روايات وارده از طريق شيعه تأليف شده است .\r\nمولى محمد مهدى نراقى ( متوفّى در سال 1209 ) ، از بزرگان علماى اسلام و جامع علوم عقلى و شرعى بود . از آنجا كه شرح حال و فهرست آثار وى در مقدّمهء اين كتاب به قلم محمّد رضا المظفّر دانشمند مشهور اسلام آمده است ، تكرار آن بى فايده به نظر رسيد [ 1 
  ] . دربارهء كتاب جامع السعادات و ارزش آن نيز\r\n\r\n","description":"","footnote":"\r\n[ 1 
  ] دربارهء بعضى از مطالب مقدمه در شرح حال نراقى ، از جمله تاريخ تولد وى ، جاى تأمل است . استاد مظفر با استناد به قول بعضى از مؤلفان كه نراقى سى سال شاگرد اسماعيل خواجوئى بوده ( در صورتى كه به نظر آقاى حسن نراقى از نوادگان مؤلف ما كه نام او در مقدمهء استاد مظفر مكرر ياد شده است اين قول درست نيست و نراقى اصلا بيش از شانزده سال در اصفهان اقامت نداشته است ) تاريخ تولد وى را 1128 يا قبل از آن مىداند ، و چون تاريخ درگذشت او را 1209 ذكر كرده‌اند پس سن وى بيش از هشتاد سال بوده و حال آنكه به قول فرزندش مولى احمد نراقى در حدود شصت سال ( يا كمى بيش از\r\n","page_name":" مقدمة المترجم 20 ","page_number":25},
  {"content":"\r\nدر مقدّمهء استاد مظفّر سخن رفته است و در اينجا در دنبالهء سخن پيش تنها چند جمله اى مىنويسيم :\r\nچنان كه دربارهء كتب اخلاقى سابق الذكر گفته شد به طور كلَّى در آنها يا صرفا جهت عقلى و نظرى و فلسفى منظور بوده است ( السّعادة و الاسعاد ، تهذيب الاخلاق ، اخلاق ناصرى ) و يا جهت دينى و عملى غلبه داشته است ( احياء علوم الدين ، كيمياى سعادت ، محجّة البيضاء ) . امّا كتاب جامع السعادات مشتمل بر هر دو جنبه با سبك و اسلوب ويژه است . مؤلَّف ما در آغاز دربارهء نفس انسان و قوا و غرايز او سخن مىگويد و هر يك از فضائل اخلاقى را به يكى از قواى نفس اسناد مىدهد و هر يك از رذائل اخلاقى را به غريزه اى متّصل و مربوط مىسازد و آنگاه به شناساندن هر يك از فضائل و رذائل قوا مىپردازد و سپس مطالب خود را با آيات و روايات وارده و به طور كلَّى تعاليم شرع مقدس اسلام مورد تقويت و تأييد قرار مىدهد و در پايان راه معالجه و درمان هر رذيلتى را به شيوه اى حكيمانه بيان مىكند .\r\nو علاوه بر اينها گهگاه به نصيحت و موعظه مىپردازد و با كلامى مؤثّر خواننده را به تهذيب اخلاق و تصحيح رفتار و كردار خويش دعوت مىكند . بدينگونه\r\n\r\n","description":"","footnote":"\r\n- آن ) داشته است ، و بنابر اين سال تولد او در حدود 1147 بوده است . براى آگاهى بيشتر دربارهء علامه نراقى مىتوان به كتب زير ( به راهنمائى آقاى حسن نراقى ) رجوع كرد :\r\n1 - « اليتيمه » تأليف شيخ حبيب آل إبراهيم ( صيدا ، 1352 ) 2 - « لباب الالقاب » تأليف ملا حبيب اللَّه شريف كاشانى 3 - « رياض الجنة » تأليف سيد حسن زنوزى معاصر مؤلف 4 - « قرة العيون » تأليف ملا محمد مهدى نراقى ( با مقدمهء آقاى حسن نراقى در شرح حال مؤلف ) 5 - « طاقديس » تأليف ملا احمد نراقى 6 - « انيس الموحدين » تأليف مولى محمد مهدى نراقى ، با مقدمه در شرح زندگانى مؤلف به قلم آقاى حسن زاده آملى 7 - « نخبة البيان » تأليف محمد مهدى نراقى\r\n","page_name":" مقدمة المترجم 21 ","page_number":26},
  {"content":"\r\nخواننده به خوبى مىتواند آن را كتاب اخلاق اسلامى تلقّى كند . و چون مطالب كتاب با بحث نظرى و عقلى نيز همراه است به همين جهت ما آن را « علم اخلاق اسلامى » نام نهاديم .\r\nسرپرستان موسّسهء انتشارات حكمت ، كه خود اهل دانش و فضلند ، با علاقه مندى به اين كتاب ، ترجمهء آن را به اينجانب پيشنهاد كردند ، و اينجانب علاوه براميد و اعتقادى كه به تأثير عملى و تربيتى اين كتاب دارم ، از لحاظ علمى با توجّه به درس « اخلاق در تفكَّر اسلامى » ( در موازات درس ديگرى به نام « اخلاق در تفكَّر غربى » ) كه در رشتهء فلسفه در دانشگاه تدريس مىشود فكر كردم بدين وسيله كتاب مناسبى ( علاوه بر كتب پيشينيان ) به زبان فارسى براى مطالعهء علم اخلاق اسلامى در دسترس دانشجويان و طالبان معرفت قرار مىگيرد .\r\nاميد است كه ترجمهء اين كتاب در تزكيه و تهذيب اخلاق همهء ما ( كه هيچ كسى از آن بىنياز نيست ) و مردم زمان ما و زمانهاى بعد مؤثّر باشد ، چنان كه متن اصلى آن به قول استاد مظفّر چنين تأثيرى داشته است . از خداى تعالى توفيق دستيابى به علم نافع و عمل به آن را به دعا مىخواهيم ، بمنّه و كرمه .\r\nسيد جلال الدين مجتبوى\r\nآبان 1363 ه . ش .\r\nصفر 1405 ه . ق .\r\n","description":"","footnote":"","page_name":" مقدمة المترجم 22 ","page_number":27},
  {"content":"\r\nجلد اول\r\nمقدمه\r\nزندگينامهء مؤلف\r\nبسم اللَّه الرحمن الرحيم\r\nزندگينامهء مؤلف ( 1 )  1128 - 1209 عالم بزرگوار مولى محمّد مهدى فرزند ابو ذر نراقى يكى از مجتهدان برجسته در دو قرن دوازده و سيزده هجرى و داراى تأليفات با ارزش است ، و مىتوان او را در ميان مشاهير علماى اين دو قرن در مرتبهء دوم يا سوم به شمار آورد .\r\nاز پدر آن شخص خود ساخته چندان چيزى نمىدانيم جز اينكه از كارمندان دون پايهء دولت ايران در قريهء نراق بوده و اگر اين پسر نبود ياد او در لابلاى تاريخ همچون ميليونها افراد بشر مانند وى گم مىشد . و اگر برادرانى داشته شناخته نشده‌اند ، و لكن او را فرزندى نامآور و بزرگ بوده است به نام مولى احمد نراقى متوفّى در سال 1244 . وى مؤلَّف كتاب مشهور « مستند الشيعة » ، در فقه ، و تأليفات گرانبهاى ديگر است و از بزرگان علما در قرن سيزدهم به شمار مىرود و اين افتخار او را بس كه يكى از استادان شيخ بزرگوار مرتضى انصارى ، متوفّى در سال 1281 ، است .\r\nو شايد اين نراقى دوم از بزرگترين اسباب شهرت و آوازهء پدر خود است ، زيرا كه در دقّت نظر و حسن تأليف تابع پدر بود و در تأليفات خويش گام به گام\r\n","description":"","footnote":" ( 1 ) اين مقدمه اى است كه محمد رضا المظفر هنگام تصحيح و نشر جديد متن كتاب نگاشته است . م . . ","page_name":" 1 ","page_number":28},
  {"content":"\r\nاز او پيروى مىكرد . چنان كه پدر بزرگوار در فقه « معتمد الشيعة » را تأليف كرد و پسر بزرگوارش « مستند الشيعة » را به رشتهء تحرير درآورد . پدر « جامع السّعادات » - همين كتابى كه تقديم خوانندگان مىكنيم - را در اخلاق نوشت و پسر « معراج - السّعادة » را تأليف كرد . او « مشكلات العلوم » را نوشت و اين « خزائن » را نگاشت .\r\nو بدين سان به راه و روش پدر رفت و آن را محكم و استوار ساخت .\r\nولادت و وفات او :\r\nشيخ بزرگوار - كه رحمت خداى تعالى بر او باد - در قريهء نراق در ده فرسنگى كاشان در ايران متولَّد شد . زادگاه پسر سابق الذّكر وى نيز همان جاست . تاريخ سال ولادتش ذكر نشده است ، امّا از بعضى قرائن تاريخى مىتوان آن را به تقريب استخراج كرد . وى - ظاهرا از آغاز جوانى - نزد شيخ محقّق حكيم مولى اسماعيل خاجوئى مدّت سى سال تلمّذ كرد ، و با علم به اينكه اين استادش در سال 1173 وفات يافته است ، پس آغاز تلمّذ او نزد وى در حدود سال 1143 بوده است ، به فرض اينكه نراقى تا هنگام درگذشت استاد ملازم او بوده است . با اين فرض مىتوان گفت كه وى در 15 سالگى در محضر درس استاد حضور داشته و بنا بر اين تولَّدش در سال 1128 يا كمى پيش از آن بوده است .\r\nامّا وفات او در سال 1209 در نجف اشرف رخ داد و در آنجا به خاك سپرده شد . وى يك سال بعد از درگذشت استادش وحيد بهبهانى زيسته و عمرش لا اقل 81 سال بوده است .\r\nدر كتاب خطَّى « رياض الجنّة » ، تأليف سيّد حسن زنوزى ، معاصر نراقى - بر حسب نقل استاد حسن نراقى - عمر وى 63 سال و ولادتش در سال 1146 ذكر شده است ، و حال آنكه اين قول هرگز با آنچه در زندگينامهء وى معروف است كه سى سال شاگرد مولى اسماعيل خاجوئى بوده است سازگار نيست ، زيرا بنابراين قول عمر او بر حسب اين تاريخ هنگام وفات استادش تنها 27 سال بوده است .\r\nظهور و رشد علمى و استادان او :\r\nشيخ بزرگوار ، همانند دهها هزار دانشجو و طلبهء علم ، گمنام و تنگدست و منزوى در مدرسهء خود زندگى كرده است ، و از حال او جز به عنوان يك دانشجو و محصّل مهاجر چيزى شناخته نيست . و جز همدرسانش كسى با او سر و كارى نداشته و آنان نيز از مقام او جز به عنوان يكى از طلاب ، كه در\r\n","description":"","footnote":"","page_name":" 2 ","page_number":29},
  {"content":"\r\nزندگى خود مرتّب ميان حجرهء خويش و جلسات درس رفت و آمد مىكرد ، چيزى نمىدانستند . سرانجام چيزى از حال وى بر آنها معلوم نشد مگر لباس پاره و كهنه اى كه حاكى از چهرهء فقيرانهء او در ميان هزاران طلبهء علم بود ، و توجّه آنان و توجّه مردم را بر نمىانگيخت .\r\nطبيعى است كه تاريخ چيزى دربارهء اين دورهء زندگى وى ثبت نكرده باشد ، و چنين است حال هر طالب علم ، مادام كه به مرتبه اى نرسيده باشد كه طلاب در تدريس يا مردم در تقليد به او مراجعه كنند ، يا تأليفات شهرت آور نداشته باشد . بعد از اين موقع است كه شناخت حيات مرد دانشمند آغاز مىشود و آثارش پديدار مىگردد و نامش مىدرخشد .\r\nبا اين همه ، دربارهء نراقى مىدانيم كه پيشينترين استادان وى كه بيش از همه از محضرش بهره مىبرده مولى اسماعيل خاجوئى است . و مقرّ اين استاد در اصفهان بوده و در آنجا در گذشته و به خاك سپرده شده است ، و ظاهرا اين استاد هرگز اصفهان را ترك نكرده است ، حتّى در فاجعهء حملهء افغانها به آنجا ( در سال 1134 ) كه چنان جنايتى مرتكب شدند كه تاريخ نظير آن را گزارش نداده است . بنابراين ظهور و رشد علمى نراقى در آغاز تحصيلش در اصفهان نزد اين استاد بزرگوار بوده است . و ظاهرا فلسفه را در محضر او خوانده است ، زيرا خاجوئى از استادان معروف فلسفه بوده كه تلمّذ آنان در اين عصر به مولى صدر الدين شيرازى صاحب « اسفار » مىرسد . يكى از شاگردان صدر الدّين ، مولى محراب ، الهى معروف ، است كه به سبب قول به وحدت وجود طرد شد ، و هنگامى كه پنهانى به يكى از عتبات مقدّسه رفته بود ، شيخ عابدى را در حرم ديد كه مشغول لعن ملا صدرا و ملا محراب بود ، و چون از سبب لعن و نفرين آن دو پرسيد پاسخ شنيد : براى اينكه اين دو قائل به « وحدت واجب الوجود » بودند . ملا محراب به تمسخر گفت : حقّا آن دو سزاوار لعنت و نفريناند نراقى همچنين - ظاهرا در همان اصفهان - نزد دو عالم بزرگ : شيخ محمّد بن حكيم حاج محمد زمان و شيخ محمّد هرندى ، كه هر دو از استادان فلسفه بودند ، درس خوانده است .\r\n","description":"","footnote":"","page_name":" 3 ","page_number":30},
  {"content":"\r\nدر اين شك نيست كه نراقى به كربلا و نجف رفته و در محضر سه تن از بزرگان علما تحصيل كرده است : وحيد بهبهانى كه بعدا از او ياد خواهيم كرد - و آخرين و بزرگترين استاد اوست و نزد وى فارغ التحصيل شده است - و فقيه عالم صاحب « حدائق » شيخ يوسف بحرانى متوفّى در سال 1186 ، و محقّق بزرگوار شيخ مهدى فتونى متوفّى در سال 1183 .\r\nنراقى جمعا هفت استاد داشته كه فرزند او در يكى از اجازه هايش آنان را « كواكب سبعه » ناميده است . و ايشان از بهترين استادان عصر خود بودند و در رأس آنان استاد استادان آقا وحيد قرار دارد .\r\nنراقى پس از فراق از تحصيل در كربلا به وطن خود بازگشت و در كاشان اقامت گزيد . و در اينجا مركزى علمى بنياد كرد كه طالبان علم به آنجا روى آوردند و اين بعد از آن بود كه كاشان از علم و علما خالى شده بود و پس از آن يكى از مراكز علمى در ايران گرديد ، لكن تاريخ انتقال نراقى به كاشان بر ما معلوم نيست .\r\nنراقى بالأخره به عراق بازگشت و در نجف اشرف درگذشت و در آنجا به خاك سپرده شد . و ظاهرا اين سفر وى - به همراهى پسرش - بعد از استادش وحيد و به منظور زيارت اماكن مقدّسه بود و در آنجا وفات يافت . امّا فرزندش بعد از او در نجف اقامت گزيد تا از محضر علماى بزرگ آن روز ، مانند بحر العلوم و كاشف الغطاء ، كسب علم كند .\r\nعصر او :\r\nدر قرن دوازده هجرى در عتبات مقدّسه در عراق ، بلكه در بيشتر شهرهاى شيعى مذهب ايران كه در آنها مركز درس و بحث و مطالعهء عالى علمى جريان داشت - مانند اصفهان و شيراز و خراسان - دو حادثهء غريب و فوق العاده در قلمرو و سلوك دينى رخ نمود : نخست ، جنبش صوفيه كه به زياده رويها و غلوّ و مبالغهء فرقهء كشفيّه انجاميد . و دوم ، حركت فرقهء أخباريّه .\r\nاين دومى مخصوصا در اين قرن ، سلطه و سيطره اى نيرومند بر جريان مطالعه و تفكَّر و درس و بحث پيدا كرد و صريحا همگان را به توجّه به خود فرا مىخواند ، تا آنجا كه طلاب علوم دينى در شهر كربلا - كه آن روز بزرگترين مركز علمى در ميان شهرهاى شيعه نشين بود - در اين باره افراط و غلوّ بخصوصى نشان\r\n","description":"","footnote":"","page_name":" 4 ","page_number":31},
  {"content":"\r\nمىدادند ، و تأليفات دانشمندان علم اصول را جز با دستمال برنمىداشتند ، از ترس اينكه مبادا دستشان با لمس كردن حتّى جلد خشك آنها نجس شود .\r\nدر حقيقت در اين قرن روحيّه علمى بسيار به سستى و فتور گراييد ، تا آنجا كه حتّى پس از مجلسى صاحب « بحار » متوفّى در اوائل اين قرن ، به سال 1110 ، يك فقيه اصولى كه نامى و مشهور باشد و بتوان او را در رديف اوّل قرار داد ، يا رياست عامّ دينى داشته باشد ، يافت نشد ، مگر كسانى كه در اواخر اين قرن پيدا شدند مانند شيخ بزرگوار فتونى در نجف ، متوفّى در سال 1183 ، و بعد آقا وحيد بهبهانى در كربلا ، متوفّى در سال 1208 ، كه به دست او تحوّل علمى به قلمرو وافق جديدى از تحقيقات راه يافت .\r\nاين سستى و كساد بازار علم ، و سركشى حركت تصوّف از يك سو ، و جنبش اخباريّه از سوى ديگر مخصوصا در اين قرن انسان را به شگفتى و تفكَّر مىخواند .\r\nبا اينكه ما به اسباب و علل اين وضع و حال شناخت كافى و كامل نداريم ، به احتمال قوى مهمترين اسباب و عواملى كه مىتوانيم با اطمينان اظهار كنيم وضع سياسى و اجتماعى بلاد و سرزمينهاى اسلامى در آن قرن بوده است ، از قبيل جدائى و بىنظمى شهرها و اختلال امنيّت در اطراف آنها ، و جنگهاى خانمانسوز بين اميران و دولتها ، بخصوص بين دو حكومت ايران و عثمانى و بين دو حكومت ايران و افغان . اين جنگها كه اكثرا صبغهء دينى داشت ، همگى اسباب اضطراب و نگرانى در افكار و تمايلات و موجب ناتوانى روحيهء معنوى عمومى بود .\r\nاين مسائل موجب شد كه ارتباط رجال دين بازندگى واقعى و نيروهاى مسلَّط بر زمان ضعيف شود و بگسلد ، و اين امر بر حسب عادت به بىميلى و زهد افراطى در همهء شئون زندگى و نااميدى از اصلاح منجر مىشود . و از اينجا حركت تصوّف پديد مىآيد ، و در اين موقع وضع باشكوه علمى به خود مىگيرد و فلسفهء اشراقى اسلامى كه رانده و سركوب شده بود دوباره جان مىگيرد و ياران نيرومندى ، نظير مولى صدر الدين شيرازى متوفّى در سال 1050 و امثال و پيروان او ، پيدا مىكند ، و در انديشه هاى فلسفهء اشراقى غلوّ و مبالغه مىشود . و به علاوه طريقهء تصوّف تكيه - گاهى در قدرت مسلَّط آن زمان - يعنى سلطنت صفويّه - مىيابد كه بر پايهء دعوت\r\n","description":"","footnote":"","page_name":" 5 ","page_number":32},
  {"content":"\r\nبه تصوّف بر پاشد و همواره آن را تأييد و تقويت مىكرد .\r\nاز سوى ديگر اين حركت تند و غلوّ آميز عكس العملى در پى دارد ، و آن اين است كه مردم يكسره از اعتماد به عقل و تفكَّر فلسفى روى مىگردانند ، و در هر چيزى راه تعبّد به ظواهر شرع به معنى بس كردن به اخبارى كه در كتابهاى مورد وثوق وارد شده پيش مىگيرند ، آن هم با جمود بر ظواهر آن اخبار و آنگاه مبالغه و زياده روى در اين ادّعا كه همهء آن اخبار ، با همهء اختلافى كه در آنها هست ، قطعا از جانب معصوم صادر شده است .\r\nسپس در غلوّ از اين هم فراتر رفته مىگويند كه ظواهر قرآن را به تنهائى بدون رجوع به اخبارى كه وارد شده نبايد اخذ كرد . پس از اين ، علم اصول را بكلَّى رد مىكنند به اين ادّعا كه همهء مبانى آن عقلى است و مستند به اخبار نيست ، و در هيچ چيز اعتماد و تكيه به عقل روا نيست ، و آنگاه اجتهاد و جايز بودن تقليد را ردّ و انكار مىكنند .\r\nبدينگونه انديشهء فرقهء جديد اخباريّه پديد آمد و نخستين كسى كه به آن دعوت كرد يا در اين دعوت غلوّ نمود امين الدّين استرآبادى متوفّى در سال 1033 است . سپس شخص ديگرى براى اين جنبش پيدا شد كه در فقه مقام والايى داشت و او صاحب « حدائق » است كه قبلا از او ياد كرديم . و اين شخص دوم - هر چند از شخص اوّل و امثال او معتدلتر بود - مىرفت كه بادست او تحوّل گرايش فكرى در ميان طلاب علم در كربلا به گردن نهادن به خطَّ فكرى اخباريّه منتهى شود .\r\nهنگامى كه انديشهء اخباريّه به اوج خود رسيد ، در كربلا پرچمدار علما شيخ وحيد بهبهانى ، كه درباره اش به حق گفته‌اند : كه در آغاز قرن سيزدهم نو كنندهء مذهب [ شيعه 
  ] است ، ظهور كرد . اين عالم بزرگوار سخنورى ماهر و مجاهدى آگاه بود ، و با مؤلَّفات خود و به وسيلهء احتجاجات شفاهى تند خويش با علماى اخباريّه - كه نمونه هائى از آنها در كتاب « فوائد الحائريّة » و ديگر رسائل وى نقل شده است - و نيز از طريق دروس پر ارزش خود براى شاگردان بسيارى كه داشت ، يورشى سخت بر اخباريها برد . وى تطوّرى در علم اصول پديد آورد و آن را از\r\n","description":"","footnote":"","page_name":" 6 ","page_number":33},
  {"content":"\r\nجمود و ركودى كه قرنها گرفتار آن بود خارج كرد و تفكَّر علمى را متوجّه قلمرو و افقى تازه و بىسابقه ساخت .\r\nبدين گونه بود كه در عصر وى تمايل اخباريّه سر به لاك خويش فرو برد ، و نتوانست در برابر برهان نيرومند استاد پايدارى كند . و نيز زير نظر و با دست او علما و دانشمندان برجسته و بزرگ ، نظير بحر العلوم و كاشف الغطاء و محقّق قمّى و شيخ نراقى - كه مورد بحث ماست - و امثال آنان ، به مراتب علمى نائل آمدند .\r\nبنابر اين نراقى در آغاز نبرد « أخبارى » و « اصولى » - كه ميدان مبارزهء آن كربلا بود - و نيز در ابتداى جنبش تصوّف - كه ميدان جولان آن بيشتر اصفهان بود - قد برافراشت و خود يكى از قهرمانان اين هر دو ميدان بود ، بلكه از پيشروان و پيشوايانى بود كه با تأليفات و تدريس خود پرچم جهاد علمى را برافراشت . و آنچه او را - خدايش رحمت كناد - در اين طريق يارى و مساعدت مىكرد اين بود كه در علوم ، ذو فنون بود و در مطالعات و تحقيقات خود تنها به فقه و اصول و مقدّمات آن دو اكتفا نمىكرد . وى در علوم رياضى ، مانند هندسه و حساب و هيئت ، دست داشت و در آنها تأليفاتى دارد كه ياد خواهيم كرد ، همچنانكه مطالعات فلسفى كرد و نشانهء توانائى او در فلسفه در همين كتاب « جامع السعادات » بخصوص در باب اوّل ، و در تقسيم كتاب به ابواب و فصولى بر پايهء استوار علمى آشكار است و از اين جهت بر كتب اخلاق پيشين برترى دارد . و بيان اين مطلب خواهد آمد .\r\nهمچنين تأليف اين كتاب ما را به دو امر آگاه مىسازد :\r\n( اوّل ) طغيان تصوّف از يك سو ، و جدائى و بيگانگى مردم از اخلاق از سوى ديگر . اين دو امر بود كه وى را بر آن داشت تا مردم را به اعتدال و ميانه روى در رفتار اخلاقى كه از سرچشمه هاى شرع سيراب مىشود ارشاد كند . او در عين حال كه كتاب خود را بر بنيادهاى فلسفهء اشراق مىنهد به طور پنهانى با گرايش به تصوّف مبارزه مىكند ، و آراء و دعوت اخلاقى خود را بر اساس ذوق اسلامى كه در احاديث نبوى و آنچه از اهل بيت - عليهم السّلام - رسيده است جلوه و ظهور دارد قرار مىدهد .\r\nبنابراين در يك زمان هم ويران كننده و هم سازنده است ، و به همين دليل كتاب\r\n","description":"","footnote":"","page_name":" 7 ","page_number":34},
  {"content":"\r\nاو با امثال « احياء العلوم » كه در درجهء اوّل بر روح تصوّف اعتماد و تكيه دارد متفاوت است .\r\n( دوم ) حسن انتخاب مؤلَّف ، زيرا كه هيچ يك از علماى اماميّه - بعد از استاد دانا و راهنماى اين فن ابن مسكويه متوفّى در سال 421 و مولى محسن فيض متوفّى در سال 1091 - به تأليف چنين كتاب كاملى در اخلاق مبتنى بر اساس علمى و فلسفيى كه در دست داريم موفّق نشده و بر مؤلَّف آن سبقت و پيشى نگرفته است .\r\nشخصيت و اخلاق او :\r\nبزرگان و نوابغ آدميان عظمت و نبوغ خود را به آسانى و به تصادف ، بدون نيروئى كه در شخصيت آنان به حال كمون است يا ملكه اى كه در نفسشان راسخ و استوار شده است ، به دست نياورده‌اند . و همين راز عظمت و برترى آنان بر ديگر مردم است . و كلمهء حظَّ و بهره در اين باره چيزى نيست جز تعبير مبهمى از آن نيروئى كه خداى تعالى در شخص نابغه به وديعه نهاده است . گاهى آن قوّه حتّى براى صاحبش كه به آن آراسته است ، و بر بيشتر مردم ، مجهول و پنهان است . اين نيرو آن نابغه را به قلَّهء باشكوهى كه براى او آفريده شده يا او براى آن آفريده شده ناخود آگاه مىراند ، اگر چه كارهاى جزئيى كه وابسته و قائم به آن است آگاهانه و از روى اختيار باشد .\r\nما نيرومندى شخصيّت نراقى را در صبر و قوّت ارادهء او و در فانى ساختن خود در جستجوى علم ملاحظه مىكنيم . آنگاه عزّت نفس او را در مىيابيم ، هر چند اين الفاظ عامّ است و دربارهء بسيارى از مردم گفته مىشود و صحيح هم هست بدون اينكه دروغ و فريب باشد ، جز اينكه درجهء مخصوص صبر و اراده و مهر و مودّت و عزّت نفس و مانند اينها كه شخص نابغه به آنها ممتاز است دائرهء لغت از تعبير ويژهء آنها تنگ است مگر با همين الفاظ عامّ منتهى با درجهء خاصّى كه از آن شخصيت مورد بحث ماست و از سه حادثه اى كه ذيلا نقل مىكنيم آشكار مىشود :\r\n( اوّل ) دربارهء او گفته‌اند كه در ايّام تحصيل همواره در نهايت فقر و تنگدستى به سر مىبرده ، و فقر شيوه و خوى علماست ، بلكه از نخستين شروط نبوغ در علم است ، و همين است كه نفس را صيقل مىدهد و گوهر حقيقى آن را آشكار مىسازد . بينوائى و تنگدستى بر نراقى چنان سخت بود كه از تهيهء چراغى كه در زمان او از روغن زيتون يا\r\n","description":"","footnote":"","page_name":" 8 ","page_number":35},
  {"content":"\r\nشمع فراهم مىشد ناتوان بود . و ميل شديد و حرص براى تحصيل علم او را بر آن مىداشت كه در مستراح مدرسه برود تا از چراغ آنجا براى مطالعه استفاده كند . لكن عزّت نفس او را مانع مىشد كه اجازه دهد ديگران از حال او آگاه شوند و وقتى كسانى به آنجا نزديك مىشدند تنحنح مىكرد كه پندارند براى قضاى حاجت آنجا نشسته است . اين حادثه كوچك ، عزّت نفس و قوّت اراده و صبر او را در طلب علم به درجهء فوق العاده اى كه جز براى نوابغ يگانه ميسّر نيست نشان مىدهد .\r\n( دوّم ) پيشه ورى دكانش در كاشان در راه مدرسه اى بود كه نراقى در آنجا درس مىخواند . اين كاسب مؤمن ملاحظه كرد كه جامهء اين طلبه سخت كهنه و پاره است و از اين در شگفت شد زيرا مىديد كه وى مانند ديگر طلاب برخى چيزهاى مورد نياز را خريدارى مىكند . تصميم گرفت كه براى خشنودى خدا جامهء شايسته اى براى او تهيه كند . چنين كرد و هنگامى كه آن دانشجو از مقابل دكان او مىگذشت آن را به او تقديم كرد و به اصرار به او قبولاند . امّا اين دانشجوى منيع الطَّبع روز بعد نزد دوست كاسبش باز گشت و لباس را به او برگرداند و گفت : وقتى اين لباس را پوشيدم پستى طاقت - فرسائى در خود مشاهده كردم بخصوص آن موقع كه از برابر ديدگان تو بگذرم ، ديدم من تاب تحمّل اين رنج روحى را ندارم ، لباس را انداخت و با عزّت و كرامت نفس رهسپار شد .\r\n( سوّم ) همچنين دربارهء او نقل كرده‌اند - و اين مهمتر از اوّلى و دومى است - كه نامه هائى كه [ از وطن 
  ] برايش مىرسيد باز نمىكرد بلكه آنها را همچنان زير تشك خود مىگذاشت تا چيزى نخواند كه مايهء دل مشغولى و اضطراب خاطر شود و او را از طلب علم باز دارد . و صبر بر اين كار مستلزم ارادهء بسيار قوى و بر خلاف عادت ديگر مردم است . اتّفاق را پدرش ( ابو ذر ) در نراق كشته شد و او در آن موقع در اصفهان در محضر استاد بزرگوار اسماعيل خاجوئى بود . به او نامه نوشتند كه براى تقسيم ميراث و ديگر كارها به نراق آيد . ولى او بر حسب عادت نامه را باز نكرد و از ماجرا آگاه نشد .\r\nو چون مدّتى طولانى گذشت بار ديگر به او نوشتند باز هم جوابى نداد . وقتى كه از او نااميد شدند جريان واقعه را به استادش خاجوئى نوشتند تا به او خبر دهد و به نراق گسيلش دارد . و استاد - بنابر عادت مردم - از دادن خبر ناگهانى ترسيد و ضمن مجلس درس با\r\n","description":"","footnote":"","page_name":" 9 ","page_number":36},
  {"content":"\r\nچهره اى اندوهگين به او گفت كه پدرت مجروح است و بهتر است به شهر خود به روى .\r\nامّا اين پسر خويشتندار قوىدل و استوار تكان نخورد و جز دعا براى سلامت پدر كارى نكرد و از استاد خواست كه او را از رفتن معاف دارد . در اين موقع استاد ناچار به واقعهء قتل پدرش تصريح كرد . لكن پسر باز هم چندان اعتنائى نكرد و بر ماندن براى تحصيل علم اصرار ورزيد . در اينجا استاد چاره اى نديد جز اينكه آن سفر را بر او واجب كند .\r\nو او براى اطاعت امر استاد به نراق مسافرت كرد ولى با وجود رنج و مشقّت سفر سه روز بيشتر در نراق نماند و سپس به اصفهان بازگشت . اين حادثه داراى معنى و مقصدى عميق در فهم شخصيّت گرانقدر اين عالم الهى است ، و دلالت بر آسان گيرى و بىاعتنائى او نسبت به مال و همهء شئون زندگى در راه دانشجوئى و كسب علم دارد .\r\nتأليفات او :\r\nشيخ ما را تأليفات متعدّد و سودمندى است كه دلالت بر شايستگى وى در تأليف و شكيبائى در بحث و تحقيق و بر علم فراوان او دارد و ما از آنها آنچه را به بحثمان مربوط است شماره مىكنيم و بيشتر اعتماد ما در تعداد و بعضى از اوصاف آنها بر كتاب « رياض الجنّة » است ، كه در فهرست مآخذ از آن ياد شده است .\r\nدر فقه :\r\n1 - « لوامع الاحكام في فقه شريعة الاسلام » : كتابى است استدلالى و مبسوط كه كتاب « طهارت » آن در دو جلد - قريب 30 هزار سطر - به چاپ رسيده است .\r\n2 - « معتمد الشيعة في احكام الشريعة » : از لحاظ استدلال تمامتر و با عباراتى كوتاهتر از كتاب « لوامع » است . كتاب « طهارت » و قسمتى از صلاة و حجّ و تجارت و قضاء آن چاپ شده است . در كتاب « روضات » گفته شده است : « فرزند محقّق او در » مستند « و » عوائد « از اين دو كتاب بسيار نقل مىكند » .\r\n3 - « التّحفة الرضويّة في المسائل الدّينيّة » : در طهارت و صلوة ، به فارسى و قريب 10 هزار سطر است .\r\n4 - « انيس التّجار » : در معاملات ، به فارسى و قريب 8 هزار سطر است .\r\n5 - « انيس الحجّاج » : در مسائل حج و زيارتها ، به فارسى و قريب 4 هزار سطر است .\r\n","description":"","footnote":"","page_name":" 10 ","page_number":37},
  {"content":"\r\n6 - « المناسك المكَّيّة » : در مسائل حج و قريب هزار سطر است .\r\n7 - « رسالة في صلوة الجمعة » : اين دو رسالهء اخير را فرزند فرزند او ( استاد حسن نراقى ) در نامهء خود براى ما ذكر كرده است .\r\nدر اصول فقه :\r\n8 - « تجريد الأصول » : شامل همهء مسائل اصول به اختصار ، نزديك 3 هزار سطر .\r\nدر « روضات » گفته شده است : « اين كتاب را فرزند او در چندين جلد شرح كرده است » .\r\n9 - « انيس المجتهدين » : نسخه اى خطَّى از آن در كتابخانهء عمومى امام امير المؤمنين عليه السّلام در نجف اشرف موجود است ( شمارهء 408 - فهرست نسخه هاى خطى ) . در 411 صفحه ، به خط محمّد حسين فرزند على نقى بزاز ، تاريخ فراغ از كتابت 3 صفر سال 1181 . و در « رياض الجنّة » نزديك 10 هزار سطر برآورد شده است .\r\n10 - « جامعة الأصول » : قريب 5 هزار سطر .\r\n11 - « رسالة في الاجماع » : نزديك 3 هزار سطر .\r\nدر حكمت و كلام :\r\n12 - « جامع الافكار » : در الهيّات ، نزديك 30 هزار سطر ، در سال 1193 از تأليف آن فارغ شده است ، و بنابر اين از نخستين تأليفات او نيست ( چنان كه صاحب « رياض الجنة » گفته است ) . در دو صفحهء اول و آخر آن نمونه اى به خط مؤلَّف ديده مىشود ، كه از نسخه اى كه در مالكيّت يكى از نواده هاى او ( حسن نراقى ) است نقل شده است .\r\nو آنچه در صفحهء آخر آمده و جلب توجّه براى بيدارى مىكند حوادث دلخراش و با و غير آن در آن ايّام پريشانى است .\r\n13 - « قرّة العيون » : در احكام وجود و ماهيّت ، قريب 5 هزار سطر .\r\n14 - « اللَّمعات العرشية » : در حكمت اشراق ، نزديك 25 هزار سطر .\r\n15 - « اللَّمعة » : مختصر اللَّمعات ، قريب 2 هزار سطر .\r\n16 - « الكلمات الوجيزة » : مختصر اللَّمعة ، نزديك 800 سطر .\r\n","description":"","footnote":"","page_name":" 11 ","page_number":38},
  {"content":"\r\n17 - « انيس الحكماء » : در معقول ، از آخرين تأليفات او و ناتمام است . حاوى قسمتى از امور عامّه و طبيعيّات است ، قريب 4 هزار سطر .\r\n18 - « انيس الموحّدين » : در اصول دين ، به فارسى و قريب 4 هزار سطر .\r\n19 - « شرح الشفا » : در الهيّات نسخهء اصلى به خط مؤلَّف نزد يكى از نوه هاى او ( حسن نراقى ) موجود است .\r\n20 - « الشّهاب الثّاقب » : در امامت ، در ردّ رسالهء فاضل بخارى ، قريب 5 هزار سطر .\r\nدر رياضيات :\r\n21 - « المستقصى » : در علم هيئت ، دو جلد آن تا مبحث اسناد حركات چاپ شده است و قريب 40 هزار سطر است . در « رياض الجنّة » آمده است : « مبسوطتر و و دقيقتر از آن در علم هيئت نوشته نشده است ، و در آن بيشتر برهانهاى هندسى با دلائل عقلى تطبيق شده است . اين كتاب ناتمام است » .\r\n22 - « المحصّل » : كتاب مختصرى است در علم هيئت ، نزديك 5 هزار سطر .\r\n23 - « توضيح الأشكال » : در شرح تحرير اقليدس صورى [ صور شهرى است در لبنان 
  ] در هندسه . و آن را تا مقالهء هفتم شرح نموده و فارسى است .\r\n24 - « شرح تحرير اكر ثاؤذوسيوس » ، قريب 3 هزار سطر .\r\n25 - رساله اى در علم عقود الانامل ( حساب با انگشتان دست يا با بندهاى انگشتان ) : به فارسى و نزديك هزار سطر .\r\n26 - « رساله اى در حساب » : در « روضات الجنّات » ذكر شده است .\r\nدر اخلاق و مواعظ :\r\n27 - « جامع السعادات » : همين كتاب ، در سه جلد - بر حسب تقسيم ما - . صاحب « رياض الجنة » مىگويد : قريب 25 هزار سطر است و در سال 1312 در دو جزء در ايران چاپ سنگى شده است ، و به زودى وصف آن خواهد آمد ، و چاپ سوم آن در نجف اشرف با حروف چاپ شده است .\r\n","description":"","footnote":"","page_name":" 12 ","page_number":39},
  {"content":"\r\n28 - « جامع المواعظ » : در پند و اندرز ، قريب 40 هزار سطر ، ناتمام است .\r\nدر موضوعات متفرقه :\r\n29 - « محرق القلوب » : در مصائب اهل بيت ، به فارسى ، قريب 18 هزار سطر . در « روضات الجنّات » دربارهء آن گفته شده است : « سبك و اسلوبى نو و شگفت دارد » .\r\n30 - « مشكلات العلوم » : در مسائل مشكل در علوم متفرقه . در ايران چاپ سنگى شده ، و تا اندازه اى شبيه به كشكول شيخ بهائى است . و فرزند محقّقش كتاب « خزائن » را به روش آن نوشته است . در ايران چاپ سنگى شده است .\r\n31 - « رسالهء نخبة البيان » : نوهء او ( حسن نراقى ) ذكر كرده است .\r\n32 - « معراج السماء » : همچنين به نقل از نوهء مذكور او .\r\nجامع السعادات و علم اخلاق\r\nبى شك قدرت تأليف موهبتى است از جانب خداى تعالى كه برتر از موهبت علم و درك و فهم مطالب است ، و چنين نيست كه هر كه عالم باشد بتواند تأليف كند .\r\nتأليف در حدّ ذات خود از بارزترين خدماتى است كه دانشمند در دوران زندگى خود به مردم عرضه مىكند ، و از بزرگترين بهره ها براى نوع انسان است ، و بدين سبب است كه آدميان در طى قرون و اعصار توانستند پيش روند . با وجود اين هر تأليفى خدمت به مردم و بهره اى براى انسانيّت به شمار نمىرود .\r\nهر گاه بخواهيم تأليفات را برحسب ارزش آنها طبقه بندى كنيم ، تأليفاتى را كه از نوابغ فكرى و علمى گاه گاه و در خلال از منه پديد آمده‌اند بايد در رديف برتر و اول قرار دهيم ، و اين قول دربارهء آنها راست است كه « براى مردم سودمندند و در زمين باقى مىمانند » [ 1 
  ] و اگر از بلاها و فتنه هاى روزگار بيدادگر مصون و در امان بمانند براى هميشه جاويدان خواهند بود . لكن متأسّفانه جاى خالى همواره در اين رديف اول و أعلى بسيار بوده است .\r\nامّا در دوره هاى ضعف و سستى در هر علمى ناگزير تأليفاتى نيز پديد مىآيد كه\r\n\r\n","description":"","footnote":"\r\n[ 1 
  ] اشاره است به آيهء 17 سوره رعد : « وَامّا ما يَنفَعُ النّاسَ فيَمكُثُ فِى الأرضِ »\r\n","page_name":" 13 ","page_number":40},
  {"content":"\r\nشايسته است در رديف دوم يا پائينتر قرار داده شوند . فايدهء آنها اين است كه در دنبال و بر منوال ديگر كتابها تأليف مىشوند تا آنها را زنده نگه دارند و زمينه را براى پايان يافتن دورهء فترت آماده كنند تا آن اثر جاويدان كه بايد در رديف أعلى قرار گيرد پديدار شود .\r\nو البتّه اين گونه تأليفات غير از خاشاكى است كه بر امواج خروشان پديد مىآيد و از ميان مىرود و سزاوار است كه در زباله دان مهملات افكنده شود . و چه بسيارند تأليفات بى ارزش از اين نوع ، به ويژه در عصر ما كه صنعت چاپ راه را براى آنها هموار و آسان ساخته است .\r\nالبتّه نبايد در تأليفات نراقى راه مبالغه و غلوّ بسپريم و آنها را در رديف اول و أعلى قرار دهيم ، لكن « جامع السعادات » ، كه آن را تقديم مىداريم ، بخصوص از آثار جاويد است ، هر چند در رديف اول كتب اخلاقى در دورهء اسلامى قرار نداشته باشد . و راز اين نكته را نمىدانم ( كه در عين حال كه در رديف أعلى نيست پاينده و جاويد است ) ، جز اينكه براى علم اخلاق مخصوصا دورهء فترت به پايان نرسيده و اثر جاودانهء مورد انتظارى كه در مرتبهء اول باشد پديدار نگشته است ، يا اينكه براى اين علم آن دوره هاى فترت وجود ندارد ، بلكه فترت و سستى مستمرّ و هميشگى وجود دارد زيرا كه علماى اخلاق از تأثير بر مردم صرفا از راه تأليف و تصنيف مأيوساند و اين علَّت دوم به واقع نزديكتر است ، و حقّ با علماى اخلاق است در نا اميديشان ، زيرا اخلاق با تعلَّم و خواندن كتب به دست نمىآيد ، بلكه اخلاق صفات و ملكاتى است كه جز با تمرينهاى سخت و تربيت طولانى ، مخصوصا در ايّام كودكى و نوجوانى يعنى پيش از آنكه دوران قرائت كتب برسد ، براى انسان حاصل نمىشود . اگر قرائت كتب به تنهائى براى آفرينش فضيلت در نفس يا پرورش و رشد آن كافى بود كتب اخلاق از گرانبهاترين آفريده هاى خداوند بود ، و بشريّت را يك كتاب كه در آن اخلاق فاضله ذكر شده باشد كافى بود . بلكه مىتوانستيم تنها به قرآن اكتفا كنيم ، يا به « نهج البلاغه » پس از آن : كه خطبه ها و مواعظ آن مىتواند مردم را در بوتهء بر افروخته و مشتعلش بگدازد تا آنان را همچون زر خالص پاك و صافى ، مانند صاحب « نهج البلاغه » ، بيرون آورد . امّا بشر ستمكار بر خويش بجاى\r\n","description":"","footnote":"","page_name":" 14 ","page_number":41},
  {"content":"\r\nآنكه به وسيلهء اين شعله هاى فروزان گداخته و ذوب شود شعله هاى آن را در خود خاموش مىكند و به جمود بر بديها و زشتيها مىافزايد .\r\nو معتقدم كه در اين نظر كه دربارهء كتب اخلاقى اظهار كردم مبالغه و اغراق - گوئى نيست ، ولى با اين همه به بعضى از افراد يعنى شايستگان و جوانمردان و زنده دلان ستم روا نمىدارم ، زيرا آنان را مىيابيم كه با سخنى اخلاقى كه شخص مورد اعتمادى به آنها بگويد متأثّر و دگرگون مىشوند و با اخلاص ، كوششهاى مؤلَّفان اخلاق را تتبّع مىكنند ، تا خطاى خويش بشناسند و خود را تهذيب كنند .\r\nاز اين رو انصاف اين است كه به علماى اخلاق حق دهيم و از آنان براى تأليفاتشان قدردانى كنيم ، زيرا معتقديم كه كار باطل و بيهوده اى نكرده‌اند ، بلكه حق اين است كه كار و كوشش آنان ارزش بزرگى دارد ، و اينكه بعضى از جوانان پاك - سرشت و نيك كردار دعوت آنان را مىپذيرند كافى است ، و اين تأثير تربيت هر چند اندك باشد باز هم ارزشى معنوى دارد كه چيزى در اين دنيا با آن برابرى نتواند كرد . بلكه سير و پيشرفت حيات انسانى متوقّف است بر همين تأثير و تأثّر ، اگر چه محدود باشد ، و پيشرفت اجتماعى كه براى مردمى در برخى فترتها و زمانها حاصل مىشود جز نتيجه اى از نتايج اين تأثير و تأثّر محدود نيست .\r\nبا وجود اين ، بايد دانست كه تأثير دعوت اخلاقى به همين مقدار محدود نيز صرفا ناشى از پر بودن كتاب از نظريّات اخلاقى نيست ، بلكه روحيّه و شخصيّت خود مؤلَّف تأثير بزرگترى در جذب دلهاى جوانان پاك طينت به خير و نيكى دارد . و از اين رو شرط كرده‌اند كه واعظ بايد متّعظ يعنى عامل به پند و اندرزى كه مىدهد باشد .\r\nو شايسته است كه مراتب كتب اخلاقى بر اين اساس تعيين شود ، زيرا نظريّات فلسفى و استوارى تأليف و تمركز داشتن آن بر مبادى علمى - در نظر صاحبدلان - آن اهميّت اخلاقى را كه روحيّهء مؤلَّف دارد دارا نيست و نمىتوان آن را با اثر اخلاقيى كه از شخصيّت مؤلَّف و تأثير اقوال او حاصل مىشود مقايسه كرد . مثلا شهرت و اهميّت « مجموعهء ورّام » دليلى ندارد جز اينكه از دلى\r\n","description":"","footnote":"","page_name":" 15 ","page_number":42},
  {"content":"\r\nصادق يعنى از قلب امير زاهد الهى ( شيخ ورّام بن أبي فراس مالكى اشترى ) نشأت گرفته است ، زيرا كه در آن كتاب چنان صفت علمى يا فنّى كه در خور اين همه توجّه و اهتمام باشد وجود ندارد ، و شگفتا كه دل مرد اخلاقى در قلم و تأليفاتش آشكار و نمايان است و آن را مىتوان از خلال سخنانش لمس كرد . و بر عكس كسى كه دل ندارد ، نمىتوان از او جز گفتار خشك بىروح چيزى خواند ، هر چند از لحاظ نظريّات فلسفى ارزشى و الا داشته باشد .\r\nبه نظر من ارزش « جامع السعادات » در روح با ايمان آن است . و من بر آنم كه خوانندهء اين كتاب اگر آمادهء پذيرش خير باشد بدون آنكه از دعوت آن اثر پذيرد از آن بيرون نرود و اين است راز رو آوردن مردم به آن و رمز شهرت آن ، با اينكه از جهت علمى نسبت به برخى كتب متداول ، كه اين ذوق و روحانيّت را در آنها نمىيابيم ، چيزى افزون ندارد . و اين كتاب خود از روح و حال مؤلَّف پرده برمىدارد ، و بر خلق عالى و ايمان راستين او شاهدى صادق است .\r\nو من بىترديد معتقدم كه انتشار اين كتاب ( پس از آنكه نسخه هاى چاپ اول آن بسيار كمياب شده است ) در ميان مردم ما در اين عصر اثر محسوسى در توجّه دادن آنان به جانب خير خواهد داشت . بخصوص بر اين باورم كه خطبا و اهل منبر بهره اى فراوان از مطالعهء اين كتاب خواهند برد و اين اثر پذيرى خود را به مردمى كه در نهضت اخلاقى آينده به آنان اعتماد دارند منتقل خواهند ساخت .\r\nاين است آنچه مرا به بيدارى و ممارست بر تصحيح اين كتاب و به كار بردن دقّت در آن وادار كرد تا به اين جامه و زيور درآيد ، هر چند ، اگر بر خداى تعالى توكَّل نمىكردم و خويشتن را بر ناديده گرفتن و فرو گذاشتن بعضى از چيزها وانمىداشتم ، نزديك بود حوصله‌ام پيش از فراغت يافتن و پرداختن از آن سر آيد .\r\nو خدا را بر اين توفيق سپاس مىگزارم .\r\nجنبه هاى فنّى اين كتاب :\r\nيكى از مشكلات مهمّ اين كتاب اعتمادى است كه بر احاديث مرسله [ 1 
  ] دارد ، و هر چه را يافته از قوى و ضعيف و عالى و دانى نقل كرده ، بدون اينكه آنها را از هم متمايز سازد و يا به مصادر آنها اشاره كند . حتّى از\r\n\r\n","description":"","footnote":"\r\n[ 1 
  ] حديث مرسل يكى از دوازده قسم حديث ضعيف است .\r\n","page_name":" 16 ","page_number":43},
  {"content":"\r\n« احياء العلوم » بسيار نقل مىكند و در نقل احاديث بر مثل « جامع الأخبار » و « مصباح الشّريعة » تكيه دارد كه اسلوب آنها دلالت دارد بر اينكه اكثر مطالب آنها مجعول و ساختگى است . و ما پىگيرى مصادر و تصحيح اين منقولات را سخت دشوار يافتيم . گاهى جستجو براى يافتن مصدر يك خبر روزها وقت مىگرفت و گاهى جستجو بيهوده بود . و هدف كوشش ما از رجوع به مصادر تصحيح منقولات بود نه اثبات آن مصادر . و لذا جز هنگامى كه به اختلاف در متن نقل شده يعنى اختلاف در نسخه ها بر مىخورديم اشاره اى در حاشيه ( زيرنويس ) به سند نكرديم . بنابراين مىگوئيم : آن را با فلان مصدر و سند تصحيح كرديم . و به همين مناسبت در اينجا بايد ذكر جميلى از استاد فاضل عبد الرزّاق مقرّم كنيم و براى كمكى كه در جستجو و فحص بعضى از روايات به ما كرده است سپاسگزار باشيم .\r\nو آنچه اين كار دشوار را - كه داراى ارزش فنّى است - آسان مىسازد اين است كه اين امر مختصّ به يك كتاب اخلاقى نيست بلكه اين شيوهء همهء كتب اخلاق اسلامى است . گوئى اهتمام صاحبان آن كتب از استشهاد به آن منقولات صرفا ارائهء انديشه است ، و اگر مضمون آن انديشه به حسب نظر آنان مقبول و صحيح مىآمده لازم نمىديدند كه حديث شاهد بر آن هم نزد اهل حديث صحيح و مقبول باشد . محدّث وقتى مىگويد : « پيغمبر و امام چنين گفتند » ، مرادش اين است كه اين قول با نقل صحيح موثّق ثابت شده است ، و گر نه با عباراتى نظير « چنين روايت شده است » يا شبيه آن تعبير مىكند . امّا عالم اخلاقى مرادش جز اين نيست كه آن قول از معصوم روايت شده است ، به هر نحو كه باشد .\r\nاگر اشكال عدم امانت نقل در مهمترين ميراث اسلامى نبود شايد اين تسامح چنان كه گفتيم در طريقهء آنان عذر مقبولى مىداشت . لكن نكته اين است كه احاديث صحيح از اهل بيت - عليهم السّلام - براى دستيابى به اخلاق مطلوب به اندازهء كافى وجود دارد و آنچه در « كافى » هست به تنهائى در اين باب كافى است . و آرزوى ما اين بود كه مؤلَّف اين كتاب آن عادت اخلاقيّون را پيروى نمىكرد تا بر فايدهء اخلاقى كتاب فايدهء ديگر يعنى امر تحقيق احاديث صحيح افزوده مىشد .\r\nسبك ادبى كتاب :\r\nامّا اسلوب ادبى كتاب نمودار ضعف زبان و ادبيّات در آن\r\n","description":"","footnote":"","page_name":" 17 ","page_number":44},
  {"content":"\r\nعصر است ، به رغم اينكه فلاسفهء اشراقى در آن اعصار به حسن بيان و قوّت اسلوب شهرت داشتند ، مخصوصا در عصر پيش از عصر مؤلَّف ، مانند سيّد داماد متوفّى در سال 1041 ، و شاگرد نابغهء جليل او مولى صدرا كه پيش از اين از وى ياد كرديم ، تا آنجا كه اوّلى امير بيان ناميده مىشد و شايد دومى به اين لقب سزاوارتر است ، جز اينكه مؤلَّف ما هر چند از آبشخور فلاسفه سيراب شده است در عداد آنان به شمار نمىآيد . و بسا اتّفاق مىافتد كه براى راحت طلبى متن عبارات ديگران را اقتباس مىكند و اين شيوهء راحت طلبانه نزد مؤلَّفان اخلاقى معمول است ، و گوئى كتب آنان بين همگيشان مشاع و مشترك است ، يا اينكه غرض و اهتمامشان ارائهء انديشه است همانند عذرى كه در نقل احاديث دارند .\r\nو به اين مناسبت مىگوئيم : در اثناء تصحيح كتاب بسيارى از الفاظ و عبارات يافتيم كه در زبان عربى رو او مجاز نيست ، مانند كلمهء « القادسة » و « الهلاكة » ، و بهتر ديديم كه از جهت رعايت امانت نقل همان گونه باقى بگذاريم و اشاره اى هم به آن نكنيم ، و مانند كلمهء « سيّما » كه تصحيح آن را مرجّح دانستيم و كلمهء « لا » را بين دو كمان قرار داديم تا اشاره باشد بر اينكه افزودهء ماست . و چون امانت نقل عذر ما در اين كار است ، لازم است تصريح كنيم كه بيشتر عناوين كتاب را ما وضع كرديم نه مؤلَّف .\r\nو امّا اسلوب علمى كتاب\r\nاين است كه مؤلَّف از آغاز تا پايان بنياد آن را بر نظريهء اخلاقى « حدّ وسط و دو طرف افراط و تفريط » نهاده است . اين نظريّه ميراث فلسفهء يونانى است و خود مؤلَّف در بخش اول صفحهء 59 از آن بحث كرده است و ما حقّ نداريم كه در اين باره مناقشه كنيم ، و اين روش مخصوص تنها اين كتاب نيست ، زيرا موضع او در اعتماد بر اين نظريهء اساسى همان موضع ديگر كتب اخلاق علمى اسلامى است .\r\nلكن امتياز اين كتاب اين است كه مؤلف - پس از آنكه به روش اسلاف خود بحثى فلسفى دربارهء نفس و قواى آن ، و خير و سعادت ، و فضائل و رذائل در دو باب اول و دوم كرد - اساس تقسيم كتاب را بر قواى سه گانه : عاقله و شهويّه و غضبيّه نهاد ، به اين دليل كه « همهء فضائل و رذائل وابسته به اين قواى سه گانه است » ( 1 - 112 ) آنگاه براى هر قوّه اى اجناس فضائل و رذائل متعلَّق به آنها را\r\n","description":"","footnote":"","page_name":" 18 ","page_number":45},
  {"content":"\r\nجداگانه و هم به ضميمهء ديگرى ذكر مىكند ، و سپس انواع آنها را بر مىشمارد و هر نوع را با نظريهء « حدّ وسط و اطراف » تطبيق مىدهد . و در اين كار برشمارى و مربوط ساختن هر فضيلت و رذيلت به قوّه اى كه متعلَّق به آن است تا آنجا كه ما مىدانيم كسى بر او پيشى نجسته است و خود وى اين را ادّعا مىكند و مىگويد :\r\n« برشمارى فضائل و رذائل و قرار دادن بعضى را تحت بعضى ديگر و اشاره به قوّهء بر انگيزندهء آنها را چنان كه ما به تفصيل بيان كرديم علماى اخلاق متعرّض نشده‌اند » ( 1 - 118 ) و اين مهمترين جنبهء فنّى اين كتاب است ، و فتح باب جديدى است در تحقيق منشأ پيدايش فضيلت و رذيلت ، و حتّى اگر براى ديگرى اتّفاق افتد كه خطاى او را نشان دهد و آنچه را او در اين باب از تحقيق گشوده است تكميل كند .\r\nفضل تقدّم در علم اخلاق براى اوست . و بر اساس اين تحقيق خويش فضيلت عدالت را از شمار انداخته و آن را جنسى در مقابل اجناس فضائل سه گانهء ديگر ( يعنى حكمت و عفّت و شجاعت ) قرار نداده است ، به اعتبار اينكه عدالت جامع همهء كمالات است نه مقابل آنها و اين رأى و نظر را در باب دوم كتاب بيان كرده است و مورد انتقادهم هست . لكن اين مقدّمه جاى بحث دربارهء اين مسائل دقيق نيست . مقصود ما اين است كه اين تقسيمى كه مؤلَّف كرده و فضائل و رذائل را به اسباب آنها برگردانده ، و موضوعات اين بحثها را آن قوا قرار داده و انواع اخلاق و لوازم آنها را برشمرده ، اين همه كارى نو و طريقهء علميى است كه موجب امتياز اين كتاب است .\r\nتصحيح كتاب و مراجع آن\r\nدو سال پيش به ناشر فاضل اين كتاب [ 1 
  ] ( سيّد محمد كلانتر ) وعده دادم كه با همكارى وى در تحقيق و تصحيح اين كتاب جليل شركت كنم و اكنون توفيق براى وفاى به آن وعده و تحقّق آن آرزو حاصل شده است . صبر و تحمّل اين مرد براى\r\n\r\n","description":"","footnote":"\r\n[ 1 
  ] چنان كه در آغاز اين مقدمه گفته شد ، اين نشر جديد متن عربى كتاب است كه ترجمهء فارسى از روى آن انجام پذيرفته است . م .\r\n","page_name":" 19 ","page_number":46},
  {"content":"\r\nسختيهاى نشر اين كتاب ، به منظور احياى يكى از كتبى كه نشر آن در اين عصر ضرورى است ، مرا به شگفت مىآورد . و اين يكى از شواهد تأثير اين كتاب اخلاق بر جوانان پاك سرشت و نيك است . . . يادآورى مىكنيم كه در نسخهء چاپ سنگى در ايران چندان تحريف و خطا وجود دارد كه اطمينان به آن را سلب مىكند و مقصود و معنى را مشوّه و معيوب مىسازد .\r\nو عجيب است كه تحريف را حتّى در آيات قرآنى و احاديث شريف مىيابيم . و اين علاوه بر اغلاط صرف و نحوى و املائى است ، و كافى است كه يك صفحه از آن را با اين چاپ مقايسه كنيد تا كوششى را كه براى تصحيح مبذول شده است دريابيد .\r\nو متأسّفانه نسخهء خطَّى ( رقم 2 از فهرست زير ) بهرهء بيشترى در صحّت از چاپ سنگى نداشت . و همين ما را به مراجعه به كتب ديگر ، مانند كتب اخلاقى و كتب حديث ، كه موضوعا براى تحقيق كتاب به آن مربوط بودند ، فراخواند . . . و اكنون خوب است كه مهمترين مراجعى را كه براى تصحيح كتاب بر آنها اعتماد كرديم ياد كنيم . اينها عبارتند از :\r\n1 - نسخهء چاپ سنگى در ايران سال 1312 ، كه هم اكنون از آن سخن رفت .\r\n2 - نسخهء خطَّى كه شيخ محمّد محسن مشهور به ( آغا بزرگ ) مؤلَّف « ذريعه » در اختيار ما گذاشتند در سال 1208 نوشته شده است .\r\n3 - نسخهء خطَّى در كتابخانهء سپه سالار در تهران ، كه تاريخ نگارش و رقم كتابخانه اكنون در ياد ما نيست .\r\n4 - نسخهء چاپى جواد شبّر ، كه تصحيحاتى در آن به عمل آمده است .\r\n5 - « احياء العلوم » ابى حامد غزالى .\r\n6 - « احياء الاحياء » ، جلد چهارم چاپ سنگى در ايران به سال 1326 ، تأليف مولى محسن فيض كاشانى .\r\n7 - نسخهء خطَّى ( نوشته در سال 1103 ) « اصول كافى » در كتابخانه منتدى النشر ( به رقم 446 ) .\r\n8 - نسخهء « اصول كافى » كه در تصرّف ماست .\r\n9 - « فروع كافى » چاپ سنگى ، سال 1315 ، از مطبوعات سنگى صحيح .\r\n","description":"","footnote":"","page_name":" 20 ","page_number":47},
  {"content":"\r\n10 - « وسائل » چاپ سال 1323 معروف به چاپ عين الدولة .\r\n11 - « بحار » مجلَّد 15 ، چاپ سنگى .\r\n12 - « كنز العمّال » ، چاپ حيدرآباد دكن سال 1312 .\r\n13 - « مستدرك الوسائل » ، محدّث نورى ، چاپ سنگى سال 1319 .\r\n14 - « وافى » ، مولى محسن فيض ، چاپ سنگى سال 1325 ، از مطبوعات سنگى صحيح .\r\n15 - « سفينة البحار » ، چاپ سنگى در نجف اشرف سال 1352 ، محدّث بزرگوار شيخ عبّاس قمّى .\r\n16 - « جامع الاخبار » چاپ سنگى در هند .\r\n17 - « مصباح الشريعة » ، چاپ سنگى در هند .\r\nو اينها غير از مراجعى است كه گاه گاه به آنها مراجعه مىكرديم ، مانند « مجموعهء » شيخ ورّام ، و « حقايق » فيض . و « مجمع البحرين » طريحى و « نهايهء » ابن اثير . . . كه فائده اى در شمردن آنها نيست .\r\nو اللَّه تعالى هو الموفق للصواب محمد رضا المظفر نجف اشرف 20 رجب 1368 ه .\r\nمنابع و مآخذ اين مقدمه :\r\n1 - « روضات الجنات » سيد محمد باقر خوانسارى ، چاپ سنگى در ايران سال 1316 .\r\n2 - « روضة البهية » ، سيد محمد شفيع حسينى ، چاپ سنگى در ايران .\r\n3 - « اعيان الشيعة » ، سيد محسن امين ، چاپ اول ، در شرح حال احمد نراقى و اسماعيل خاجو ؟ ؟ ؟ .\r\n4 - « مستدرك الوسائل » ، جزء سوم ، ميرزا حسين نورى .\r\n5 - « الذريعة » ، شيخ آغا بزرگ طهرانى .\r\n6 - « الاسناد المصفى » ، آغا بزرگ طهرانى ، چاپ نجف اشرف سال 1356 .\r\n","description":"","footnote":"","page_name":" 21 ","page_number":48},
  {"content":"\r\n7 - « رياض الجنة » ، خطى ، سيد حسن زنوزى معاصر مؤلف و از شاگردان وحيد بهبهانى .\r\nنسخه اى از آن در كتابخانهء حاج حسين آقا ملك ( به رقم 4380 ) محفوظ است .\r\n8 - « قصص العلماء » ، ميرزا محمد بن سليمان تنكابنى ، چاپ سنگى ، تهران .\r\n","description":"","footnote":"","page_name":" 22 ","page_number":49},
  {"content":"\r\nمقدّمهء مؤلف\r\n","description":"","footnote":"","page_name":" 23 ","page_number":50},
  {"content":"\r\n\r\n","description":"","footnote":"","page_name":" 24 ","page_number":51},
  {"content":"\r\nبسم الله الرحمن الرحيم مقدمهء مؤلف سپاس و ستايش خداى را كه انسان را بيافريد ، و وى را در زمرهء كائنات در مرتبهء برين قرار داد ، و او را رونوشتى ساخت از عوالم امكان كه پديد آورده است .\r\nشگفتيهاى قدرت فراگير و بىپايان و عجايب عظمت آشكار و نمايان خود را در او ظاهر ساخت ، در وجود او ناسوت ( 1 )  را به لاهوت ( 2 )  پيوند داد ، و در هستى او حقايق عوالم ملك ( 3 )  و ملكوت ( 4 )  را به وديعت نهاد . طينت وى را از نور و ظلمت بسرشت ، و در ذاتش انگيزه هاى خيرات و شرور به هم آميخت ، خميرهء هستىاش را از مواد ناهمگون عجين كرد ، و نيروها و صفتهاى متضاد را در او گرد آورد ، آنگاه وى را به تربيت و تهذيب اين قوا و صفات به نحو قوام و تعادل فراخواند و بعد از آنكه راه تهذيب آنها را برايش هموار ساخت وى را به نيكو داشت آنها برانگيخت .\r\nو درود بر پيامبر ما باد كه او را حكمتهاى جامع دادند ، و براى تمام و كامل ساختن اخلاق و خويهاى نيكو و ستوده مبعوث شد ، و درود بر خاندان و دودمان او باد كه چراغهاى روشنى بخش تاريكيها و كليد درهاى سعادت و كرامتاند .\r\n","description":"","footnote":" ( 1 ) عالم اجسام و جسمانيات و زمان و زمانيات ، عالم شهادت ، مقابل عالم ملكوت و عالم لاهوت و عالم جبروت . .  ( 2 ) عالم الهى ، غيب ، مقابل ناسوت . .  ( 3 ) عالم شهادت ( محسوس ) . عالم ماده ، جهان نمود ، .  ( 4 ) عالم معنى ، غيب ، عالم مجرّدات . عالم نفوس . . ","page_name":" 25 ","page_number":52},
  {"content":"\r\nپس از ستايش و درود ، جوياى سعادت حقيقى ، مهدى فرزند ابى ذر نراقى كه خداوند او را بر نقصها و عيبهايش بينا گرداند ، و هر روزش را بهتر از ديروز سازد ، چنين مىگويد : بىشك غايت و غرض از وضع قوانين و تشريع اديان و بعثت برگزيدگان بزرگان نوع انسان بيرون آوردن مردم از چراگاههاى حيوانى و شيطانى و رساندن آنان به بهشتهاى برين ، و بازداشتن آنان از شركت و همگامى با اسيران عالم ذلَّت و خوارى ناسوت و مصاحبت و همراهى با گرفتاران چاه طاغوت و نائل ساختن ايشان به جوار ساكنان جهان والاى ملكوت و همنشينى با اهل عالم قدس جبروت ( 1 )  است . و اين همه ميسّر نخواهد شد مگر با تخليه و پاكسازى از رذايل اخلاقى و خويهاى زشت و نكوهيده ، و آراستن خود به فضائل اخلاقى و صفات شريف و ستوده . بنابراين بر هر خردمند واجب است كه زاد و توشهء سفر برگيرد و پر و بال همّت بگشايد و قلب خويش را از كثافتها و پليديهاى جسمانى ، پيش از آنكه در بيابان دشمنى و مخالفت با حق سرگردان شود و در درّه هاى گمراهى و هلاكت درافتد ، شست و شو دهد . و تمام جدّ و جهد خود را در رهائى جان خويش از راهزنان نفس امّاره ، پيش از آنكه زمام اختيار از دستش بيرون رود ، به كار ببرد زيرا كه پشيمانى و فسوس در آينده سودى نخواهد داشت .\r\nبدون ترديد تزكيهء نفس بستگى به شناخت صفات اخلاقى نجات بخش و صفات و خويهاى هلاك كننده و همچنين علم و آگاهى به موجبات و عوامل و راه علاج آنها دارد ، و اين همان حكمت حقيقى و دانش راستين است كه خداوند صاحبان آن را ستوده است ، و روا نيست كه كسى از اين علم بىخبر و ناآگاه باشد ، زيرا كه تنها با اين معرفت زندگانى حقيقى و سعادت و نيكبختى جاودانى به دست تواند آمد ، و كسى كه چنين معرفتى را رها كند بر لبهء پرتگاه هلاكت و شقاوت قرار گرفته است ، و بسا آتش شهوتها او را بسوزاند .\r\nو حكماى پيشين در جمع و تدوين و نشر و تبيين اين علم ، تا آنجا كه نيروى فكر و رأيشان يارى مىكرد و استعداد و قريحه شان به ادراك آن نائل مىشد ، سعى بليغ نمودند . و چون شريعت اسلام طلوع كرد - كه بر آشكار كنندهء آن هزار\r\n","description":"","footnote":" ( 1 ) عالم عظمت و جلال اسماء و صفات الهى ، عالم عقول ، مقابل عالم ناسوت . . ","page_name":" 26 ","page_number":53},
  {"content":"\r\nدرود و تحيّت باد - آدميان را به نيكو داشت اخلاق و تهذيب و پرورش آن ترغيب و امر فرمود ، و نكته هاى دقيق اخلاقى را به تفصيل روشن ساخت چنان كه آنچه حكما و عرفاى بزرگ پيشين و غير ايشان از اهل آيينها و دينها بيان كرده بودند در مقام مقايسه با آن ناچيز مىنمود . جز اينكه آن تعاليم و معارف اخلاقى به صورت اخبار و روايات در موارد گوناگون و جاهاى مختلف پراكنده و متفرّق بود و دست يافتن و فرا گرفتن همهء آنها براى همگان ميسّر نبود ناچار مىبايست به صورت منظَّم در يك جا فراهم آيد تا دستيابى به همهء آنها آسان باشد . از اين رو من در اين كتاب خلاصه اى از آنچه در شريعت حقّه [ اسلام 
  ] وارد شده گرد آوردم ، و زبده اى از آنچه اهل عرفان و حكمت در اين باره پرداخته‌اند به آن افزودم به سبكى كه ديدهء پژوهشگران را روشن سازد و دلهاى طالبان را به سرور و نشاط آورد .\r\nنخست پاره اى مقدّمات را كه براى مطلب و مقصد ما سودمند است ذكر مىكنيم ، آنگاه به اقسام اخلاق و اصول و مبادى آنها در قواى نفسانى اشاره مىكنيم ، و اجناس و انواع و نتايج و ثمرات آنها را فراهم مىآوريم ، و سپس به ارائهء راه معالجهء كلَّى و عمومى براى اخلاق نكوهيده و معالجهء جزئى و خصوصى براى هر خوى ناپسندى كه نام مشهورى دارد و همچنين كارهاى زشتى كه از آنها ناشى مىشود مىپردازيم . و در دنبال آن ضدّ آن خوى بد و مذموم را كه خوى نيك و ستوده است و دلائل عقلى و نقلى بر خوبى و فضيلت آن را بيان مىكنيم ، زيرا شناخت فضيلت هر خوى نيك و پسنديده و پايدارى و محافظت بر آثار و نتايج آن بهترين و قوىترين راه معالجه براى از ميان بردن ضدّ آن است . و از روش كسانى كه رذايل را يكسره پيش از فضائل مورد بحث قرار داده‌اند پيروى نمىكنيم ، بلكه نخست فضائلى را كه متعلَّق به قوّهء عاقله است ياد مىكنيم ، و بعد آنچه را كه مربوط به قوّهء خشم و سپس آنچه را كه وابسته به نيروى شهوت است بحث خواهيم كرد ، آنگاه آنچه را كه متعلَّق به دو يا سه قوّه از آنهاست شرح خواهيم داد . زيرا اين روش براى حفظ و تدوين اخلاق و شناخت اضداد و مبادى و اجناس آنها مناسبتر است ، و اين مطلب از مهمترين امور براى خواستار و پژوهندهء علم اخلاق است .\r\nو از آنجا كه هدف و غرض ما در اين كتاب تنها بهبود و اصلاح نفس و پرورش\r\n","description":"","footnote":"","page_name":" 27 ","page_number":54},
  {"content":"\r\nو تهذيب اخلاق است متعرّض بحث دربارهء تدبير منزل و سياست مدن [ ديگر بخشهاى حكمت عملى 
  ] نشدم . و اين كتاب را جامع السعادات نام نهادم و آن را در سه بخش ترتيب دادم .\r\n","description":"","footnote":"","page_name":" 28 ","page_number":55},
  {"content":"\r\nبخش اول در مقدمات\r\n","description":"","footnote":"","page_name":" 29 ","page_number":56},
  {"content":"\r\n\r\n","description":"","footnote":"","page_name":" 30 ","page_number":57},
  {"content":"\r\nبخش اول در مقدمات انقسام حقيقت انسان و حالات اعتبارى او [ 1 
  ] - تجرّد و بقاى نفس - لذّت و ألم نفس - فضائل و رذائل اخلاقى - اخلاق نكوهيده و ناپسند ، عقل انسان را از معارف پوشيده و در پرده نگه مىدارد - ملكات اخلاقى با تكرار عمل حاصل مىشود - عمل همان سزا و پاداش است - دربارهء تجسّد اعمال و ملكات - تضادّ بين دنيا و آخرت - طبيعت و سرشت آدمى در نيك بودن و نيكو گشتن و نيز در تباه و بد شدن ملكات دخالت و تأثير دارد - حقيقت مخلوقات و ماهيّت فرشتگان - گفتارهايى دربارهء مبدّل شدن اخلاق و ملكات - شرافت و فضيلت علم اخلاق - تعريف و نامهاى نفس بر حسب اعتبارات مختلف - قواى چهارگانه و تسلَّط قوهء عاليه بر نفس - اختلاف صفات موجب اختلاف نفوس آدميان است - تركيب و تأليف حقيقت انسان از جهات متضاد و متقابل - حقيقت خير و سعادت و جمع بين اقوال مختلف دربارهء آنها - شرايط حصول سعادت - آخرين مرتبهء سعادت كه وصول به آن امكانپذير است - تقسيم لذّات و آلام - لذّت حقيقى لذّت عقلانى است نه حسّى و جسمانى - هشدارى متضمّن پند و نصيحت - بيدار باش در اينكه آنچه از دست رفت جبران ناپذير است .\r\n\r\n","description":"","footnote":"\r\n[ 1 
  ] منظور اين است كه در انسان مىتوان دو جنبه يا دو ناحيه اعتبار كرد ، يكى بدن كه ظاهر و آشكار است و ديگرى روح كه باطن و پنهان است . م .\r\n","page_name":" 31 ","page_number":58},
  {"content":"\r\n\r\nفصل 1 انقسام حقيقت انسان و حالات اعتبارى او\r\nبايد دانست كه انسان داراى دو جنبه يا دو ناحيه است ، يكى پنهان و باطن و ديگرى آشكار و ظاهر ، يكى روح ( روان ) و ديگرى بدن ( تن ) ، و براى هر يك از اين دو جنبه ناسازگاريها و سازگاريها ، و آلام و لذّات ، و مهلكات و منجيات هست .\r\nناسازگاريها و دردها و رنجهاى بدن بيماريهاى جسمانى است و سازگاريهاى آن تندرستى و لذّتهاى جسمانى است . شرح و بيان جزئيات اين بيماريها و معالجه و درمان آنها به عهدهء علم پزشكى است ، و ناسازگاريها و درد و رنجهاى روح رذائل اخلاقى است كه موجب هلاكت و بدبختى اوست ، و سلامت آن بازگشت به فضائل آن است كه باعث سعادت و رستگارى اوست و او را به جوار و مصاحبت خداشناسان و خداپرستان و مقرّبان درگاه الهى مىرساند ، و علمى كه عهده دار بيان اين رذائل و نشان دان راه مداوا و درمان آنهاست « علم اخلاق » ناميده مىشود .\r\nمطلب ديگر اين است كه بدن مادّى و فناپذير است و روح مجرّد و فنا ناپذير است ، پس اگر روح به صفات شريف و عالى متّصف شود در خوشى و سعادت جاودانى است ، و اگر رذائل اخلاقى در او جايگير شود در عذاب و بدبختى هميشگى ماندگار و مخلَّد خواهد بود . از اين روى ناگزير بايد به تجرّد و\r\n","description":"","footnote":"","page_name":" 32 ","page_number":59},
  {"content":"\r\nبقاى روح بعد از ويرانى و تباهى تن اشاره كنيم [ 1 
  ] تا خواستاران به سعى در تزكيهء آن راغبتر شوند و در نگاهداشت آن از شقاوت جاودانى كوشاتر باشند .\r\n\r\n","description":"","footnote":"\r\n[ 1 
  ] از نخستين مقدمات و اركان علم اخلاق بخصوص اخلاقى كه مبتنى بر ايمان دينى است اثبات تجرد و فنا ناپذيرى نفس است . زيرا در اين نظام اخلاقى اوامر و نواهى الهى و آثار و نتايج آنها همراه با اعتقاد به معاد و زندگانى در عالم ديگر اساس اخلاق و عامل مؤثر در اجرا و مواظبت بر آنهاست . و البته اين عقيده منافاتى با حسن و قبح ذاتى اعمال يا تكليف وجدانى اخلاقى يا وجود انگيزه هاى خير در انسان يا آثار و نتايج اعمال نيك و بد در اين دنيا ندارد و بلكه آن را تأييد و تقويت مىكند . و حتى مىتوان گفت كه بدون آن عقيده ( عقيده به تجرد و بقاى نفس ) اخلاق از ارزش ذاتى و تعالى و قداست برخوردار نيست و تنها بر حسب منافع و مصالح فردى و اجتماعى كه نسبى و ناپايدار است ملحوظ است و ممكن است دستخوش سودجوئى ناروا و دوروئى و ريا گردد كه اين همه خود بر خلاف حقيقت اخلاق است .\r\nو اما با عقيدهء مادى بودن نفس و انكار تجرد و غير مادى بودن آن ديگر جائى براى اخلاق به معنى ذاتى و حقيقى آن باقى نمىماند . زيرا در اين عقيده نفس جوهريت و استقلالى ندارد و تنها پديده اى فرعى يا نمود و شبه پديده است كه وابسته به زندگى و مرگ تن و در خدمت تمايلات و لذات و شهوات آن است ، و روشن است كه با اين عقيده فضايل اخلاقى :\r\nمانند عدالت و نوعدوستى و عفت و راستگوئى ، بخصوص فضيلت عالى ايثار و فداكارى كه مورد تحسين همهء آدميان است ، توجيهى ندارد .\r\nبه اين مناسبت و نيز بدين سبب كه شناخت نفس و قواى آن براى اصلاح و بهبود اخلاق ضرورى است علماى اخلاق اسلامى ، ابن مسكويه ( در گذشته در سال 421 ه . ) در « تهذيب الاخلاق » ، محمد غزالى ( در گذشته در سال 505 ه . ) در « كيمياى سعادت » ، خواجه نصير الدين طوسى ( در گذشته در سال 672 ه . ) در « اخلاق ناصرى » و مؤلف ما ، مهدى نراقى ، ( در گذشته در سال 1209 ه . ) در كتاب حاضر ( و پسر وى احمد نراقى در كتاب « معراج السعادة » ) در آغاز به بحث دربارهء شناخت نفس و قواى آن و تجرد و بقاى آن پرداخته‌اند . م .\r\n","page_name":" 33 ","page_number":60},
  {"content":"\r\n\r\nفصل 2 در تجرد و بقاى نفس\r\nدربارهء تجرّد و بقاى نفس بعد از جدا شدن از بدن شك و ترديدى نيست . امّا ادلَّهء مطلب اوّل ، يعنى غير جسمانى بودن آن ، عبارتند از :\r\n1 ) هيچ جسمى صور و اشكال متعدّد نمىپذيرد زيرا هر صورت يا شكلى در جسم با آمدن صورت و شكل تازه از ميان مىرود تا جاى خود را به آن صورت جديد بسپارد . امّا نفس صور متعدّد و مختلف ، اعمّ از محسوسات و معقولات ، را مىپذيرد بىآنكه با آمدن يكى ديگرى زائل شود ، بلكه هر گاه صورتى را پذيرفت استعداد و نيروى بيشترى براى قبول صورت ديگر پيدا مىكند ، و به همين دليل با ورزشها و ممارستهاى فكرى و كثرت انديشيدن و نظر كردن ، قوّهء ادراك اشياء و امور بيشتر مىشود . پس ثابت شد كه نفس غير جسمانى است .\r\n2 ) حصول ابعاد سه گانه براى جسم جز به اينكه داراى طول و عرض و عمق باشد قابل تصوّر نيست و حصول رنگها و طعمها و بوها براى جسم جز به اينكه داراى رنگ و طعم و بو شود متصوّر نيست ، لكن همهء اينها را نفس و قوهء واهمه ادراك مىكند بدون اينكه داراى طول و عرض و عمق و رنگ و طعم و بو گردد ، و نيز حصول بعضى از اين عوارض براى جسم مانع حصول ضدّ و مقابل آن است و حال آنكه حصول اينها در نفس مانعى ندارد بلكه در آن واحد همهء آنها را يكسان ادراك مىكند ( 1 )  . .\r\n","description":"","footnote":" ( 1 ) يعنى در آن واحد مىتواند مثلا سفيدى و سياهى و شيرينى و ترشى را تصور كند . م . ","page_name":" 34 ","page_number":61},
  {"content":"\r\n3 ) نفس از امور الهى و معارف حقيقى كه با جسم سازگار و مناسب نيستند لذّت مىبرد ، و نسبت به لذّات جسمى و خيالى و وهمى بىميل و از آنها روى گردان مىشود ، بلكه همواره به شاديها و بهجتهاى عقلى محض كه جسم را از آنها بهره اى نيست روى مىآورد ، و اين خود روشنترين دليل است بر اينكه نفس غير از جسم و قواى جسمانى است .\r\nزيرا شك نيست كه شادمانى و ابتهاجى كه براى بعضى از نفوس پاك و صافى و خالى از آلودگىهاى طبيعت حاصل مىشود به وسيلهء ادراك علوم و معارف حقّهء كلَّى و شناخت مجرّدات نورانى قدسى و از طريق مناجات و عبادات و مواظبت بر اذكار در خلوت همراه با نيّات پاك و خالص است و جسم و قواى خيالى و وهمى آن را در آنها دخالت و تأثيرى نيست ، زيرا نفس لا اقل گاه گاه در آن حالات [ روحانى 
  ] از جسم بكلَّى غافل است ، و گاهى چنان مستغرق در آن حالت است كه خبر از تن ندارد و اصلا نمىداند بدنى دارد چنان كه گويى از آن جدا شده است . و اين مطلب دليل است بر اينكه نفس از عالم ديگرى غير از عالم جسمانى و قواى بدنى است . زيرا التذاذ تن و قواى بدنى منحصر است به امور جزئى سازگار و موافق با طبع كه حواسّ ظاهر و باطن آنها را ادراك مىكند .\r\n4 ) نفس صور كلَّى مجرّد را ادارك مىكند و خود محلّ آنها مىباشد ، و بى شك مادّى نمىتواند محل براى مجّرّد باشد زيرا هر چيز مادّى داراى وضع و تقسيم پذير است ، و محلَّى كه داراى وضع و تقسيمپذير است مستلزم اين است كه حال در آن نيز چنين باشد ، چنان كه در جاى خود ثابت شده است ، و مجرّد ( غير مادّى ) ممكن نيست چنين باشد و گر نه از حقيقت خود خارج شده است ( يعنى ديگر مجرّد نخواهد بود ) ، پس نفس مادّى نيست و چون مادّى نيست مجّرّد است زيرا حالت واسطه ( يعنى حالت سومى كه بين مجرّد و مادّى باشد ) وجود ندارد .\r\n5 ) قواى باطنى و درونى كه وابسته به بدن است ( ادارك حسّى و خيال و وهم ) علوم را جز از راه حواسّ ظاهر كسب نمىكند زيرا تا چيزى با اين حواس ادارك نشود حواس باطنى نمىتواند آنها را ادراك كند و صحّت اين مطلب را شعور و آگاهى وجدانى در مىيابد و امرى ضرورى است . امّا نفس امور و مسائلى را\r\n","description":"","footnote":"","page_name":" 35 ","page_number":62},
  {"content":"\r\nدرك مىكند كه هيچ يك از حواس را به ادراك آن دسترسى نيست مانند امور مجرّد و معانى بسيط كلَّى ، و علل و اسباب موارد اتّفاق و اختلاف كه بين محسوسات هست . و ضرورت عقلى حكم مىكند به اينكه هيچ يك از حواس را در ادراك يكى از اينها دخالت و تأثيرى نيست .\r\nو همچنين عقل ( قوهء عاقلهء نفس ) حكم مىكند كه بين نقيضين واسطه اى نيست ، و اين حكم مأخوذ از طريق منابع و مبادى حسّى نيست زيرا اگر از اينها گرفته شده بود از اوّليّات و قياسات [ عقلى 
  ] نبود ، پس چنين حكمى از اصول و مبادى شريف و عالى كه قياسهاى صحيح بر آنها مبتنى است گرفته شده است [ 1 
  ] .\r\nو همچنين نفس در ادراكات حسّى و صدق و كذب آنها حكم و داورى مىكند و گاهى افعال حسّى را تخطئه و احكام حس را مردود مىداند مثلا حكم مىكند كه آنچه چشم مىبيند كوچكتر يا بزرگتر از واقع است و آنچه را مستدير مىبيند مربّع است ( 1 )  ، يا آنچه را شكسته مىبيند شكسته نيست ( 2 )  ، يا كج مىبيند كه در واقع راست و مستقيم است ، يا واژگون مىبيند كه در واقع برپاست ، يا وضع واقعى چيزى را ديگرگون مىبيند ، و همچنين در ديدن چيزهائى كه حركت دايره وار دارند ( 3 )  ، و چنان كه سامعه را در آنچه در مكانهاى مستدير شفّاف ( 4 )  ( صيقلى ) هنگام انعكاس صوت درمىيابد تخطئه مىكند ، و ذائقه را در اينكه شيرينى را تلخ\r\n\r\n","description":"","footnote":" ( 1 ) يعنى ستون يا برج مربع را از دور مستدير مىبيند . م . .  ( 2 ) مثلا چوب يا پاروى فرو رفته در آب را كه درست است شكسته مىبيند . م . .  ( 3 ) مانند آتش گردان . م .  ( 4 ) - مانند زير گنبد . م . . \r\n[ 1 
  ] مقصود اين است كه عقل هم محال بودن اجتماع نقيضين را تصديق مىكند و هم حكم مىكند كه بين نقيضين حد وسطى وجود ندارد ( يك چيز يا هست يا نيست ، شق ثالثى وجود ندارد ) و عقل به اين احكام از طريق منابع حسى نرسيده است زيرا امتناع و محال بودن چيزى امر وجودى نيست كه در عالم خارج بتوان آن را يافت . امتناع اجتماع نقيضين و عدم واسطه بين نقيضين از بديهيات و اوليات عقلى است كه همهء تصديقات و قياسات و احكام علمى و فلسفى ما مبتنى بر اين اصل عالى عقلى است ( براى شرح و توضيح بيشتر به كتابهاى منطق و فلسفه رجوع شود ) . م .\r\n","page_name":" 36 ","page_number":63},
  {"content":"\r\nادراك مىكند و مانند آن ، در مورد شامّه و لامسه حال به همين منوال است [ 1 
  ] . و شك نيست كه تخطئهء نفس نسبت به ادراكات حسّى و احكام آن دربارهء آنچه مطابق با واقع است مسبوق به علمى است كه مأخوذ از حس نيست . زيرا آن كه بر چيزى حكم مىكند در مرتبه اى برتر از آن چيز است و بنا بر اين علم وى كه اساس و ملاك حكم است نمىتواند از آن گرفته شده باشد .\r\nو آنچه اين مطلب را تأييد مىكند اين است كه نفس به ذات خود و به اينكه مدرك معقولات خود است علم و خود آگاهى دارد . و روشن است كه اين علم ( علم نفس به خود و ادراكات خود ) از ذات و جوهر نفس گرفته شده است نه از مبادى و منابع ديگر .\r\n6 ) ما مشاهده مىكنيم كه افعال و آثار بدن و قواى آن به تدريج ضعيف و ناتوان مىشوند ، و حال آنكه نفس در ادراكات و صفات خود نيرومندتر و تواناتر مىشود ، چنان كه در سنّ كهولت چنين است ، يا به عكس كه در سنّ جوانى بدن و قواى جسمانى در افعال خود نيرومند و فعّال است لكن نفس و قواى ادراكى آن ضعيف است . پس اگر نفس ، جسم يا جسمانى بود بايد در ضعف و قوّت تابع بدن و امور بدنى باشد .\r\nو اگر گفته شود : علم و ادراك و ديگر صفات كمالى نفس با ضعف و اختلال بدن دچار ضعف و اختلال مىشود چنان كه در مورد پيران و بيماران مشاهده مىكنيم و اين امر با تجرّد نفس منافات دارد ، در پاسخ مىگوئيم : ضعف يا اختلال در ادراك و افعال متعلَّق به قواى جسمانى پديد مىآيد ، و امّا آنچه نفس به ذات و جوهر خود يا به واسطهء قواى جسمانى بعد از آنكه براى آن ملكه شد حاصل مىكند هر چند در بدن و قواى جسمانى ضعف و اختلال راه يابد ظهورش شديدتر و تأثير آن قويتر است .\r\nامّا مسألهء ديگر ، يعنى بقا و فناناپذيرى نفس يعد از مفارقت از بدن ، پس از اثبات تجرّد آن روشن است به اين دليل كه موجود مجرّد فساد و تباهى\r\n\r\n","description":"","footnote":"\r\n[ 1 
  ] چنان كه لامسهء شخصى كه از جاى گرمى آمده آب نيم گرم را سرد و لامسهء شخصى كه از جاى سردى آمده همان آب را گرم احساس مىكند . م .\r\n","page_name":" 37 ","page_number":64},
  {"content":"\r\nنمىپذيرد [ 1 
  ] زيرا عين حقيقت است و حقيقت را نابودى و فنا نيست چنان كه معلَّم اوّل [ 2 
  ] [ ارسطو 
  ] و غير او به آن تصريح كرده‌اند ، و دليل آن آشكار است .\r\n\r\n","description":"","footnote":"\r\n[ 1 
  ] دربارهء بقاى نفس دلائل متعددى اقامه شده است كه بيشتر آنها نتيجهء جوهريت و تجرد نفس است . از جمله يكى اين است كه هر چه مركب و داراى اجزاء است ( جسم ) دستخوش انحلال و نابودى است ، لكن نفس كه بسيط و بدون اجزاء است در معرض نابودى و زوال و فنا نيست . م .\r\n[ 2 
  ] قول مؤلف خالى از مسامحه نيست . ارسطو نفس را صورت بدن مىداند و صورت و ماده واحد يگانه اى را تشكيل مىدهند كه جدا شدن و باقى ماندن يكى از آنها در عالم خارج امكانناپذير است و بنا بر اين بقاى نفس افراد انسان بر حسب نظام فلسفى ارسطو مشكل است . در واقع ، بعضى از فلاسفهء اسلامى گاهى عقايد و آرايى به ارسطو نسبت داده‌اند كه از او نيست . در اينجا مناسب و بجا بود كه نام افلاطون ذكر مىشد كه معتقد به تجرد نفس و بقاى آن بوده و در رسالهء « فدون » چند دليل براى آن آورده است . م .\r\n","page_name":" 38 ","page_number":65},
  {"content":"\r\n\r\nفصل 3 لذت و ألم نفس\r\nپس از شناخت تجرّد نفس و بقاء جاودانى آن ، بايد بدانى كه نفس [ بعد از جدائى از بدن 
  ] يا در لذّت و نعمت هميشگى يا در عذاب و درد جاويد خواهد بود .\r\nو التذاذ نفس بسته به اين است كه به كمال درخور خود نائل شده باشد ، و چون نفس دو قوهء نظرى و عملى دارد ، كمال قوهء نظرى احاطه به حقايق موجودات و مراتب آنها و آگاهى به جزئيّات نامتناهى از طريق ادارك كلَّيّات آنهاست . و پيشرفت و ترقّى نفس به وسيلهء معرفت مطلوب حقيقى و غايت كلّ [ هستى 
  ] حاصل مىشود تا اينكه به مقام توحيد برسد و از وسوسه هاى شيطان رها گردد و قلبش به نور عرفان روشنى و آرامش يابد . اين مرتبهء كمال همان حكمت نظرى است .\r\nو كمال قوهء عملى تخليه و پاكسازى آن است از رذائل و صفات پست و آراستن آن به اخلاق پسنديده و سپس پيشرفت به سوى تطهير و تزكيهء درون و خالى كردن باطن از غير خداى سبحان . و اين همان حكمت عملى است كه اين كتاب مشتمل بربيان آن است .\r\nو كمال قوهء نظرى به منزلهء صورت و كمال قوهء عملى به منزلهء مادّهء است [ 1 
  ] ،\r\n\r\n","description":"","footnote":"\r\n[ 1 
  ] ماده و صورت در اينجا به معنى ارسطويى است ، كه در عالم خارج روى هم رفته شيء يگانه اى را تشكيل مىدهند و تمايز آنها تنها در فكر و به وسيلهء انتزاع امكان دارد .\r\nمثلا ميز از چوب ( ماده ) و هيأت ميزى ( صورت ) تشكيل شده است كه در عالم خارج از هم\r\n","page_name":" 39 ","page_number":66},
  {"content":"\r\nكه هيچ يك بدون ديگرى تحقّق نخواهد داشت ، و كسى كه اين دو كمال براى او حاصل شود به تنهائى جهانى كوچك مشابه جهان بزرگ خواهد بود ، و او انسان تامّ و كاملى است كه دلش به انوار شهود و درون بينى روشن و درخشان شده است و به وجود او جهان هستى به مرتبهء كمال مىرسد .\r\n\r\n","description":"","footnote":"\r\nانفكاك ناپذيرند . پس آنچه در عالم اجسام و طبيعت تحقق دارد مادهء صورت پذيرفته است . م .\r\n","page_name":" 40 ","page_number":67},
  {"content":"\r\n\r\nفصل 4 فضائل و رذائل اخلاق ( 1 ) \r\nفضائل اخلاق مايهء نجات و رستگارى انسان و رسانندهء او به سعادت جاويد است ، و رذائل اخلاق مايهء بدبختى و شقاوت هميشگى وى است . پس تخليه و پاكسازى از رذائل و تحليه [ 2 
  ] و آراستن نفس به فضائل از مهمترين واجبات است ، و دست يافتن به زندگانى حقيقى بدون اين دو سعى و كوشش محال است .\r\nبنابر اين بر هر خردمندى واجب است كه در اكتساب فضائل اخلاقى كه حدّ وسط و اعتدال در خويها و صفات است [ 3 
  ] و از جانب شريعت [ مقدّس اسلام 
  ] به ما رسيده\r\n\r\n","description":"","footnote":" ( 1 ) منظور از فضائل ، اخلاق پسنديده و زيبا و نيكوى انسانى و مراد از رذائل ، اخلاق ناپسند و زشت و بد است ، كه در اين كتاب اين معانى همواره براى اين الفاظ مورد نظر است . م . . \r\n[ 2 
  ] علماى اخلاق سير تكاملى انسان را در اخلاق در چهار مرحله مىدانند :\r\n( 1 ) تخليه ، يعنى پاكسازى و خالى كردن خود از خويها و عادات نكوهيده و ناپسند و آلودگىهاى عالم مادى .\r\n( 2 ) تحليه ، يعنى آراستن نفس به صفات پسنديده و مطلوب انسانى .\r\n( 3 ) تجليه ، يعنى انكشاف و جلوه و ظهور يافتن صفات و كمالات انسانى .\r\n( 4 ) فناء ، كه وصول به كمال لايق و درخور انسانى است كه خود را در خدا فانى مىسازد و به چيزى جز خدا و خواست و رضاى الهى نمىانديشد .\r\n[ 3 
  ] اشاره است به فضيلت اعتدال و رعايت حد وسط نسبت به دو حد افراط و تفريط كه رذيلتند و شارع مقدّس ( ص ) با گفتار خود : « خير الامور اوساطها »\r\nبه اعتدال و حد وسط دعوت فرموده است ، و شرح معناى حد وسط و افراط و تفريط خواهد آمد .\r\n","page_name":" 41 ","page_number":68},
  {"content":"\r\nاست كوشا باشد و از رذائل كه افراط و تفريط است اجتناب كند ، و اگر در اين راه كوتاهى و تقصير كند هلاكت و شقاوت ابدى گريبانگيرش شود . زيرا همانطور كه جنين آدمى اگر از اطاعت [ قانون خلقت و 
  ] فرشتهء واسطه در آفرينش خود سرباز زند به خلقت تمام و كامل و شنوا و بينا و گويا به دنيا نخواهد آمد ، به همين نحو كسى كه از اطاعت پيامبر و احكامى كه واسطه در آفرينش است سرپيچى كند سالم و كامل به عالم آخرت وارد نخواهد شد .\r\nوَ مَنْ كانَ في هذِه أعمى فَهُوَ فِى الآخِرَةِ أعمْى و أضلّ سَبِيلا 17 : 72 ( اسراء . 72 ) « و هر كه در اين جهان كور دل باشد در جهان ديگر نيز كور و گمراه تر است » .\r\nو بايد دانست كه تا تخليه حاصل نشود تحليه حاصل نخواهد شد و نفس انسان مستعدّ درك فيوضات و بهره هاى قدسى نخواهد گشت ، چنان كه آينه تا زنگار و تيرگيها از چهره اش زدوده و بر طرف نشود استعداد قبول صورتها و نقشها را نخواهد داشت [ 1 
  ] ، و مانند بدن كه ما دام كه در بيمارى است تصور بهبود و بازگشت صحّت و سلامت براى آن ممكن نيست ، و مانند جامه و لباس كه تا از چرك و آلودگى پاك نشود هيچ رنگى را به خوبى نمىپذيرد ، به همين گونه تا نفس انسان از صفات ناپسند و زشت مانند تكبّر و حسد و ريا و رياست خواهى و برترى - جوئى و بد انديشى نسبت به نزديكان و همكاران و شريكان و شهرت طلبى در شهرها و در ميان مردم پاك و صافى نگردد مواظبت بر عبادات و طاعات ظاهرى سودى نخواهد بخشيد ، و در آرايش و زيور كردن ظاهر در حال فرو گذاشتن و نپرداختن به باطن چه فايده اى هست .\r\nو مثل كسى كه بر عبادات و طاعات ظاهرى مواظبت دارد و لكن به قلب و درون خود بى توجّه است همچون محل قضاى حاجت و مزبله خانه اى است\r\n\r\n","description":"","footnote":"\r\n[ 1 
  ]\r\n\r\nآينه ات دانى چرا غماز نيست زآنكه زنگار از رخش ممتاز نيست\r\nآينه كز زنگ آلايش جداست بر شعاع نور خورشيد خداست\r\nرو تو زنگار از رخ او پاك كن بعد از آن آن نور را ادراك كن\r\n\r\n( مولوى )\r\n","page_name":" 42 ","page_number":69},
  {"content":"\r\nكه در و ديوارش با نقش و نگار و اندرونش پر از كثافت و تعفّن باشد . و يا مانند گور مردگان كه برونش آراسته و در درونش لاشه اى نهفته است [ 1 
  ] . و يا همچون خانه اى تاريك است كه بر بام و بيرونش چراغ افروخته باشند و درونش تيره و ظلمانى باشد . و يا مانند كشاورزى است كه در لابلاى كشتش علفهاى هرزه كه مايهء تباهى كشت است روئيده باشد و او به جاى اينكه گياه هرزه را از بن بركند تنها به كوتاه كردن شاخ و برگ آن بسنده كند كه اين كار پيوسته ريشهء آن را قويتر و رشد آن را سريعتر مىكند و باعث تباهى و نابودى كشت مىشود .\r\nاخلاق نكوهيده و زشت نيز قلب آدمى را رستنگاه و كشتزار گناهان مىسازد و هر كه قلب خود را از آنها پاك نگرداند طاعات ظاهرى مفيد فايده و مايهء كمال نخواهد بود ، و يا همچون بيمار مبتلا به گرى ( جرب ) است كه به او دستور داده‌اند هم داروى ماليدنى ( پماد ، ضماد ) به كار ببرد و هم دارو و شربت بخورد تا مادّهء بيمارى از درون زايل و قلع شود و او تنها به ماليدن دارو بس كند و خوردن دارو را رها كند كه در اين حال مادّهء بيمارى در درون او هست و اگر هم در نقطه اى از بدن گرى و چرك و جوش از ميان برود باز از جاى ديگر سر بر مىآورد .\r\nآنگاه اگر نفس از اخلاق بد خالى و پاكسازى شد و به ترتيب صحيح علمى براى پذيرش فيض پروردگار آراسته و متحلَّى گشت ، و چنان به قرب الهى رسيد كه بين او و خداوند پرده اى نماند در اين حال صور و حقايق موجودات آنچنانكه هستند به نحو كلَّى ، يعنى با اوصاف و لوازم ذاتيشان ، در نفس وى مرتسم و منتقش مىشود ، زيرا احاطهء نفس بر جزئيّات از اين جهت كه جزئىاند ، به سبب نامتناهى بودن آنها ، محال است ، هر چند مىتواند در ضمن كلَّيّات به آنها علم و آگاهى داشته باشد ، زيرا كه جزئيّات از كلَّى بيرون نيستند . و در اين هنگام انسان موجودى تمام و كامل و باقى و جاودانى خواهد شد و به مرتبهء أعلى و سعادت\r\n\r\n","description":"","footnote":"\r\n[ 1 
  ] به قول سعدى :\r\n\r\nظاهرش چون گور كافر پر حلل باطنش قهر خدا عزّ و جل\r\nظاهرش طعنه زند بر بايزيد وز درونش ننگ مىدارد يزيد\r\n\r\n","page_name":" 43 ","page_number":70},
  {"content":"\r\nكامل خواهد رسيد ، و قابل و لايق مقام خلافت الهى و رياست معنوى مىشود و به لذتهاى حقيقى و شاديها و ابتهاجات عقلى كه ديدگان بزرگان نديده و اذهان عالى درك نكرده‌اند نائل خواهد شد .\r\n","description":"","footnote":"","page_name":" 44 ","page_number":71},
  {"content":"\r\n\r\nفصل 5 اخلاق نكوهيده معارف را از انسان پوشيده مىدارد\r\nاخلاق مذموم و ناپسند همچون پرده هايى انسان را از معارف الهى و فيضهاى قدسى مانع مىشوند زيرا رذائل اخلاقى به منزلهء پوششى براى نفوساند كه اگر بر طرف نشوند حال روحانى و معنوى براى انسان رخ نمىنمايد ، و چگونه جز اين مىتواند باشد و حال آنكه دلها مانند ظروفند كه هر گاه از آب پر باشند هوا داخل آنها نخواهد شد [ و در يك ظرف دو چيز نمىگنجد 
  ] ، همينطور معرفت و محبّت و انس به خدا در دلهاى مشغول به غير خدا راه نمىيابد ، و به اين معنى اشارت دارد گفتار پيامبر صلَّى اللَّه عليه و آله و سلَّم :\r\n« لولا أنّ الشّياطين يحومون على قلوب بنى آدم لنظروا إلى ملكوت السّموات و الأرض »\r\n« اگر شياطين اطراف دلهاى بنى آدم را فرا نگرفته بودند آدميان مىتوانستند به ملكوت و باطن آسمانها و زمين بنگرند » .\r\nبنابر اين همان قدر كه دلها از اين آلودگىهاى و پليديها پاك شوند رو به سوى حق مىآورند و حقايق و معارف الهى در آنها تجلَّى و درخشش پيدا مىكند ، چنان كه پيامبر صلَّى اللَّه عليه و آله و سلَّم به آن اشاره فرموده است :\r\n« إنّ لربّكم في ايّام دهركم نفحات الا فتعرّضوا لها »\r\n« خدا را در دوران زندگيتان نسيمهاى فيض بخش است ، هان كه خود را\r\n","description":"","footnote":"","page_name":" 45 ","page_number":72},
  {"content":"\r\nدر معرض آنها قرار دهيد » .\r\nو رو آوردن به نفحات و فيضهاى معنوى و بهره گرفتن از آنها با پاك ساختن دلها از تيرگيها و آلودگىهاى حاصل از اخلاق رذيله تحقّق مىيابد . بنابر اين رو كردن به طاعت الهى يا رو گرداندن از بدى و گناه موجب صفا و روشنى براى قلب است و در نتيجه او را براى فيضهاى علم يقينى مستعد مىسازد ، و خداى سبحان فرموده است : « وَالَّذينَ جاهَدُوا فينا لَنَهْدِيَنّهُمْ سُبُلَنا » 29 : 69 ( عنكبوت ، 69 ) « كسانى كه در راه ما مجاهدت كنند به راههاى خويش هدايتشان مىكنيم » .\r\nو پيامبر صلَّى اللَّه عليه و آله و سلَّم فرمود :\r\n« من عمل بما علم ورّثه اللَّه علم ما لا يعلم »\r\n« كسى كه به علم خود عمل كند خداوند علم آنچه را نمىداند به وى عطا كند » .\r\nپس هنگامى كه دل از تيرگيها و آلودگىهاى طبيعى بكلَّى پاك شود چنان عنايات الهى و افاضات رحمانى براى او آشكار مىشود كه براى بزرگان علما حاصل نشده است چنان كه سرور فرستادگان خدا فرمود :\r\n« إنّ لي مع اللَّه حالات لا يحتملها ملك مقرّب و لا نبىّ مرسل »\r\n« مرا با خداوند حالاتى است كه هيچ فرشتهء مقرّبى يا پيامبر مرسلى تاب تحمّل آن را ندارد » .\r\nو هر رهرو سير و سلوك به سوى خدا از الطاف الهى و نفحات غيبى ( افاضات معنوى ) به قدر استعداد و ظرفيّت خويش معرفت دارد و بهره مىگيرد ، و لكن به علم آنچه از استعداد او برتر است دست نمىيابد امّا از راه ايمان به غيب آن را تصديق مىكند چنان كه ما به نبوّت و خواص و آثار آن ايمان داريم و وجود آن را تصديق مىكنيم ولى حقيقت آن را نمىشناسيم چنان كه جنين حال كودك را و كودك حال نوجوان مميّز را و تميزدهندگان از عامّهء مردم حال دانشمندان و دانشمندان حال انبياء و اولياء را نمىشناسند .\r\nرحمت الهى به سبب عنايت ازلى بر همهء آدميان گسترده است بىآنكه\r\n","description":"","footnote":"","page_name":" 46 ","page_number":73},
  {"content":"\r\nبر كسى بخل روا دارد ، لكن حصول آن بستگى دارد به صفا و صيقل دادن آينهء دل از پليديها و آلودگىهاى طبيعى ، و با اندوده و انباشته شدن زنگارهاى طبيعت بر اين آينه امكان ندارد كه چيزى از حقايق در آن تجلَّى كند . پس اگر انوار علمى و اسرار ربوبى بر دلى پوشيده و در پرده بماند به سبب بخل از جانب خداى منعم نيست كه شأن و مقام او بسى برتر از اين است ، بلكه اين پوشيده و در پرده ماندن به سبب آلودگى و كدورت دل و اشتغال آن به چيزهائى است كه با آن علم و معرفت ناسازگار است . [ 1 
  ] امّا آنچه براى دل به سبب طهارت و صفاى آن از علوم و معارف آشكار مىشود آن علم حقيقى نورانى است كه شك در آن راه ندارد و در نهايت جلوه و ظهور است زيرا از انوار الهى و الهامات حقّهء ربّانى بهره گرفته است . و همين مراد قول او ، عليه السّلام ، است :\r\n« إنّما هو نور يقذفه اللَّه في قلب من يشاء »\r\n« اين علم نورى است كه خداوند آن را به دل هر كسى كه بخواهد مىافكند » .\r\nو امير المؤمنين ، عليه السّلام ، به آن بدين گونه اشاره كرده است :\r\n« إنّ من أحبّ عباد اللَّه إليه عبدا أعانه اللَّه على نفسه فاستشعر الحزن و تجلبب الخوف فزهر مصباح الهدى في قلبه »\r\n« از محبوبترين بندگان خدا نزد او بنده اى است كه او را عليه خودش يارى دهد تا اندوه را در دل پنهان دارد و جامهء ترس و پرواى الهى بپوشد و چراغ هدايت در دل وى روشن شود » .\r\nتا آنجا كه فرمود :\r\n« قد خلع سرابيل الشّهوات ، و تخلَّى من الهموم إلا همّا واحد انفرد\r\n\r\n","description":"","footnote":"\r\n[ 1 
  ]\r\n\r\nجمال يار ندارد نقاب و پرده ولى غبار ره بنشان تا نظر توانى كرد\r\nتو كز سراى طبيعت نمىروى بيرون كجا به كوى حقيقت گذر توانى كرد\r\n\r\nو نيز :\r\n\r\nهر كه آئينهء صافى نشد از زنگ هوا ديده اش قابل رخسارهء حكمت نبود\r\n\r\n( حافظ )\r\n","page_name":" 47 ","page_number":74},
  {"content":"\r\nبه ، فخرج من صفة العمى و مشاركة أهل الهوى ، و صار من مفاتيح أبواب الهدى و مغاليق أبواب الرّدى ، قد أبصر طريقه و سلك سبيله و عرف مناره ، و قطع غماره ، و استمسك من العرى بأوثقها و من الجبال بأمتنها فهو من اليقين على مثل ضوء الشّمس »\r\n« جامهء شهوات بركند ، و از همّتها و هدفها جز يكى همه را كنار گذارد ، آنگاه از كوردلى و مشاركت با هوا پرستان بيرون آيد ، درهاى هدايت بگشايد و درهاى پستى و رذالت فرو بندد ، راه سعادت خويش با بصيرت در پيش گيرد و بپيمايد و نشانه هاى روشن آن را به خوبى باز شناسد ، و سختيها و شدائد آن را پشت سر گذارد ، از ريسمانها به محكمترين آنها چنگ زند و از كوهها به استوارترين آنها برآيد . پس يقين چنين شخصى همانند پرتو خورشيد است » .\r\nو در گفتارى ديگر مىفرمايد :\r\n« و قد أحيى قلبه و أمات نفسه ، حتّى دقّ جليله و لطف غليظه ، و برق له لامع كثير البرق ، فأبان له الطَّريق و سلك به السّبيل ، و تدافعتة الأبواب إلى باب السّلامة و دار الإقامة ، و تثبّت رجلاه لطمأنينة بدنه في قرار الأمن و الرّاحة بما استعمل قلبه و أرضى ربّه »\r\n« دل خود را زنده كرده و نفس خود را ميرانده تا آنكه پيكر تنومندش سخت نازك شده و تن فربهش لاغر و سبك گشته ، و نورى پر فروغ بر او تابيده و راه را بر او روشن ساخته و طريق رهروان را به او نشان داده است ، از همهء درها رو گردانده و به باب سلامت و سراى جاويد روى آورده است . آرامش بدنش كه نتيجهء اطمينان قلبى و رضاى پروردگار است در جايگاه امن و آسايش به وى ثبات قدم بخشيده است » .\r\nو نيز در وصف راسخان ( ريشه داران ) از علماء فرمود :\r\n« هجم بهم العلم على حقيقة البصيرة و باشر و اروح اليقين و استلانوا ما استوعره المترفون و أنسوا بما استوحش منه الجاهلون و صحبوا الدّنيا بأبدان ارواحها معلَّقة بالمحلّ الأعلى »\r\n« علم با بصيرت حقيقى به آنان روى آورده و با آرامش يقين همدل و همدم\r\n","description":"","footnote":"","page_name":" 48 ","page_number":75},
  {"content":"\r\nشدند و آنچه را كامرانان درشت و دشوار شمردند آسان و ملايم دانستند و با آنچه نادانان از آن وحشت دارند انس گرفتند و در دنيا با بدنهائى همنشين شدند كه جانهاى آنها به ملكوت و جايگاه اعلى آويخته است » .\r\nخلاصه آنكه تا قلب تزكيه و پاكسازى نشود اين نوع معرفت براى آن حاصل نخواهد شد زيرا كه علم حقيقى عبادت دل و مايهء قرب درون است . و همانطور كه نماز كه عبادت ظاهر است جز با پاكسازى تن از نجاست ظاهرى درست نيست همينطور عبادت باطن جز بعد از تطهير درون از نجاست باطنى كه همان اخلاق زشت و ناپسند و صفات ناشايسته است صحيح نيست . و چگونه جز اين مىتواند باشد كه تابش انوار علوم و معارف بر دلها توسط فرشتگان است و رسول خدا صلَّى اللَّه عليه و آله و سلَّم فرموده است : « لا تدخل الملائكة بيتا فيه كلب »\r\n« ملائكه به خانه اى كه سگى در آن باشد وارد نمىشوند » . پس هر گاه خانهء دل آكنده از صفات زشت و پليد باشد كه همچون سگان بانگ برآرند ، فرشتگان مقدّس در آن داخل نخواهند شد . و اينكه در شريعت ظاهر و بدن مشرك محكوم به نجاست است ، با اينكه ممكن است جامه اش شسته و بدنش پاكيزه باشد ، به سبب سرايت نجاست باطنى به بيرون است پس گفتار پيامبر صلَّى اللَّه عليه و آله و سلَّم كه « بنى الدّين على النّظافة »\r\n« دين بر نظافت استوار شده است » به بر طرف كردن هر دو نجاست دلالت دارد . و در اين حديث كه « الطَّهور نصف الايمان »\r\n« پاكيزگى نيمى از ايمان است » مراد طهارت باطن از اخلاق زشت و ناشايسته و غير انسانى است ، و نيم ديگر ايمان آراستن باطن به صفات شريف و انسانى و آباد ساختن آن به انجام وظايف و طاعات است .\r\nاز آنچه گفته شد روشن است كه دانشى كه از راه مجادلات كلامى و استدلالات نظرى ، بدون زدودن دل و گوهر نفس از زنگارها و آلودگىها باشد ، خالى از تيرگى و تاريكى نيست ، و سزاوار نيست كه نام يقين حقيقى كه براى نفوس پاك و صافى حاصل مىشود بر آن نهند ، و گمان باطلى كه بسيارى از دلبستگان به پليديها و ناپاكيهاى دنيا دارند كه خود را در مقام معرفت خداى سبحان بر حقيقت يقين مىپندارند خلاف واقع است ، زيرا يقين حقيقى ملازم و همراه نور و بهجت\r\n","description":"","footnote":"","page_name":" 49 ","page_number":76},
  {"content":"\r\nو شادمانى و عدم التفات به غير خدا و استغراق در درياهاى عظمت خداوند است .\r\nو براى آنان هيچ يك از اين مقامات حاصل نيست ، و آنچه را يقين مىپندارند يا تصديقى آلوده به شبهه است يا اعتقادى جزمى كه ، به سبب تيرگى دلهاشان كه ناشى از صفات زشت و ناشايسته است ، نورانيّت و انكشاف ظهور و روشنى براى آن حاصل نيست .\r\nو راز اين مطلب اين است كه ، همانطور كه در جاى خود روشن شده است ، منشأ و علَّت علم تجرّد نفس است ، پس هر چه بر تجرّد نفس افزوده شود ايمان و يقينش افزون مىشود ، و شك نيست كه تا پرده هاى بديها و خطاها بر طرف نشود تجرّدى كه منشأ و مناط حقيقت يقين است حاصل نخواهد شد . بنابراين ناگزير بايد در تزكيه و تحليهء نفس كوشش و مجاهدهء بسيار كرد تا درهاى هدايت گشوده شود و راههاى معرفت روشن گردد چنان كه خداى سبحان فرموده است :\r\n« وَالَّذِينَ جاهَدُوا فينا لَنَهْدينّهُمْ سُبُلنا » 29 : 69 ( عنكبوت ، 69 ) « آنان كه در راه ما مجاهدت كنند به راههاى خويش هدايتشان مىكنيم » .\r\n","description":"","footnote":"","page_name":" 50 ","page_number":77},
  {"content":"\r\n\r\nفصل 6 عمل همان سزا و پاداش است\r\nهر نفسى در آغاز آفرينش از خويها و ملكات عارى و خالى است ، و هر خوى و ملكه اى از راه تكرار فعل و آثار مخصوص آن تحقّق مىيابد . بيان اين مطلب اين است كه هر گفتار يا كردار انسان ما دام كه در مرحلهء وجود حسّى است بهره اى از ثبات و پايدارى ندارد زيرا دنيا و جهان مادى سراى تغيّر و دگرگونى و زوال است ، و ليكن از هر سخن و عملى اثرى در نفس آدمى حاصل مىشود ، و چون مكرّر شد آن اثر استوار و ثابت باقى مىماند و ملكه و صفت راسخ و ريشه دار مىگردد . مثلا زغالى كه در كنار آتش قرار گيرد در آغاز گرماى اندكى در آن پديد مىآيد و چون حرارت شدّت يافت آتش مىگيرد و روشن مىشود ، آنگاه صورت و حقيقت آتش به خود مىگيرد يعنى آنچه را در كنارش باشد مىسوزاند و به چيزهائى كه قابل باشند روشنى مىبخشد . حالات نفسانى نيز چنين است كه چون نيرو و قوّتش افزون شود به صورت خويها و ملكات راسخ و صورتهاى باطنى در مىآيد كه خود مبدأ و منشأ آثار مناسب و ويژهء خود خواهد بود .\r\nبنابراين نفوس انسانى در آغاز خلقت و فطرت خود همچون صفحه هاى خالى از نقشها و صورتهاست كه هر خلقى را به آسانى مىپذيرد ، و هنگامى كه هر اخلاقى در آن ريشه دار و محكم گرديد قبول اخلاق ضدّ آنها دشوار و سخت مىشود ، و از اين رو تعليم و تربيت كودكان و نقش بستن هر صورت و صفتى در\r\n","description":"","footnote":"","page_name":" 51 ","page_number":78},
  {"content":"\r\nنفس آنها آسان است ولى تعليم بزرگسالان و بار گردانيدن آنان از صفاتى كه پيدا كرده‌اند به سبب استحكام و استوارى آنها مشكل و بلكه بسيار دشوار است .\r\nعلماى اخلاق را در اين معنى اختلافى نيست كه اين ملكات و افعالى كه ملازم و همراه آنهاست اگر مقرون به فضيلت باشد براى نفس موجب التذاذ و بهجت و شادى مىشود و رفاقت فرشتگان و نيكان و پاكان را در پى دارد . و اگر خويهاى پست و ناشايسته باشد درد و رنج و عذاب به دنبال مىآورد و در خور همنشينى با شياطين و اشرار خواهد بود . آنچه مورد اختلاف است كيفيّت و نحوهء ثواب يا عذابى است كه آن خويها و ملكات به دنبال دارند . كسى كه سزا و پاداش را مغاير با آن عمل مىداند مىگويد هر ملكه و فعلى منشأ مىشود براى ثواب يا عقابى كه مغاير با آن است و از طريق فعل خداى سبحان به تفصيلى كه در شريعت معيّن شده است بر آن مترتّب خواهد شد .\r\nو كسى كه معتقد است كه عمل همان جزاء و پاداش است مىگويد حالات و كيفيّات نفسانى چون شدّت و قوّت يابد و به صورت ملكه درآيد در عالم باطن و ملكوت به صورتى مناسب و همانند خود متصوّر و پديدار مىشود ، زيرا هر چيزى در هر عالمى صورت خاص و مناسب آن عالم را خود مىگيرد . مثلا علم در حال بيدارى امرى عرضى است كه به وسيلهء عقل يا وهم ادراك مىشود و در حال خواب به صورت سير جلوه مىكند [ 1 
  ] . آنچه در اين دو عالم آشكار مىشود يك چيز است و آن همان علم است لكن در هر عالمى به صورتى ظهور و جلوه مىكند .\r\nو سرور و شادمانى در عالم خواب به صورت گريه نمودار مىشود . و از اين رو گاهى آنچه در يك عالم تورا خوشحال مىكند در عالم ديگر بدحالى مىآورد .\r\nبنابراين لذّات جسمانى كه در اين عالم تورا شادمان مىسازد در سراى جزاء به صورتى ظاهر مىشود كه براى تو أسف انگيز و ناخوشايند و مايهء رنج و آزار است و ترك لذّات جسمانى و تحمّل مشقّتهاى عبادات و طاعات و صبر بر مصيبتها و بلاها با اينكه در اين عالم ناملايم و رنج آور است در عالم آخرت تورا مسرور و شاد مىكند .\r\n\r\n","description":"","footnote":"\r\n[ 1 
  ] چنان كه اگر كسى در خواب ببيند كه شير مىنوشد به عالم شدن تعبير مىكنند . م .\r\n","page_name":" 52 ","page_number":79},
  {"content":"\r\nآنگاه معتقدان به اين نظريّه گاهى بر اين صورت [ برزخى 
  ] ، اگر از فضائل اخلاق و اعمال باشد ، نام فرشته مىنهند و اگر از رذائل اخلاق و اعمال باشد نام شيطان مىگذارند . و گاهى بر اوّلى نام غلمان و حور و امثال اينها مىگذارند و بر دومى نام مار و عقرب و مانند اينها مىنهند . و فرق و تفاوتى بين اين دو كار برد و اطلاق در معنى نيست ، اختلاف در نامگذارى است .\r\nو اين نظريّه همان قول به تجسّد اعمال به صورت مأنوس و شادى بخش يا به صورت وحشتناك و رنجآور است ، و دربارهء صحّت اين عقيده احاديث متعدّد رسيده است : از جمله ، روايتى است كه اصحاب ما از قيس بن عاصم از پيامبر صلَّى اللَّه عليه و آله و سلَّم نقل كرده‌اند كه فرمود : « اى قيس عزّت را ذلَّت و زندگى را مرگ و دنيا را آخرت همراه است ، و براى هر چيزى نگاهبانى و بر هر كارى حسابرسى هست ، و براى هر اجلى وقتى معيّن شده است . و ناگزير با تو قرينى هست كه همراه تو دفن خواهد شد و او زنده است و تو در حالى كه مرده اى با او دفن خواهى شد .\r\nپس اگر او گرامى و بزرگوار باشد تورا گرامى و بزرگوار خواهد كرد و اگر پست و لئيم باشد تورا پست و خوار خواهد ساخت . سپس جز با تو محشور نخواهد شد و تو نيز جز با او محشور نخواهى شد و جز دربارهء او از تو نخواهند پرسيد . پس بكوش تا قرين و همراه تو شايسته باشد كه اگر صالح باشد مونس تو خواهد بود و اگر ناشايسته و فاسد باشد جز از او ترس و وحشت به تو نخواهد رسيد ، و او همان عمل تو است » .\r\nو روايتى ديگر حديثى است كه مضمون آن به طور مستفيض [ 1 
  ] از ائمّه عليهم السّلام به ما رسيده است : « هر كه فلان عمل را انجام دهد خداى تعالى فرشته اى بيافريند كه تا روز قيامت براى او استغفار كند » . و اين حديث نيز رسيده است : « بهشت زمين نرم هموارى است كه درختان كاشته شده اش [ گفتن 
  ] سبحان اللَّه است » . و نيز روايت شده است : « كافر از گناه مؤمن خلق مىشود » . و نيز : « انسان در گرو عمل خويشتن است » . و ديگر حديثى است از رسول اكرم صلَّى اللَّه عليه و آله و سلَّم : « كسى كه در ظرف طلا و نقره بنوشد آتش دوزخ در شكمش راه مىيابد » . و بر اين نكته اين قول خداى\r\n\r\n","description":"","footnote":"\r\n[ 1 
  ] حديث مستفيض ، حديث شايع و مشهور را گويند .\r\n","page_name":" 53 ","page_number":80},
  {"content":"\r\nسبحان دلالت دارد :\r\n« وَإنّ جَهَنّمَ لَمُحِيطَة بِالكافِرينَ » 9 : 49 ( توبه 49 ) « و دوزخ فراگير كافران است » .\r\nو اين گفتار خداى تعالى به آن معنى اشاره دارد :\r\n« وَلا تُجْزَوْنَ الا ما كُنْتُمْ تَعْمَلُونَ » 36 : 54 ( يس ، 54 ) .\r\n« جز آنچه عمل كرده‌ايد سزا نخواهيد ديد » .\r\nو همچنين « انّما تُجْزَوْنَ ما كُنْتُمْ تَعْمَلُونَ » 52 : 16 ( طور ، 16 ) .\r\n« فقط سزاى آنچه كرده‌ايد خواهيد ديد » .\r\nزيرا كه فرمود : « ما كُنْتُمْ تَعْمَلُونَ » 52 : 16 « آنچه مىكرديد » و نفرمود « بما كنتم تعملون » « به سبب آنچه مىكرديد » [ يعنى جزا و پاداش را خود عمل قرار داد نه نتيجهء عمل 
  ] .\r\nفيثاغورس ، فيلسوف يونانى ، گفته است : « در افعال و اقوال و افكار تو چيزهائى بر تو نمودار مىشود و از هر حركت فكرى يا قولى يا عملى صورتى روحانى براى تو پديدار خواهد شد . اگر آن حركت از روى خشم يا شهوت باشد مايه و مادّهء شيطان مىشود و تورا در زندگى از دريافت نور و روشنى پوشيده و در پرده نگه مىدارد ، و اگر آن حركت از روى عقل باشد فرشته اى گردد كه در دنيا از همدمى و همگامى با او لذّت برى و در آخرت به وسيلهء او به جوار رحمت و كرامت الهى نائل آيى » .\r\nاين كلمات صراحت دارد بر اينكه موادّ اخروى بدنهاى اشخاص تحقّق همان تصوّرات باطنى و نيّات قلبى و ملكات نفسانى است كه به صورتهاى روحانى متصوّر مىشود و وجود آنها جنبهء ادراكى به خود مىگيرد . و انسان وقتى كه علاقه اش از اين دنياى ناپايدار بريده شد و هنگام مسافرتش به سراى پايدار فرا رسيد و از كارها و سرگرميهاى دنياى دون رها گشت و پردهء طبيعت از جلوى ديدگانش كنار رفت ، و چشم جانش بر رخسار ذات حقيقىاش افتاد و به صفحهء باطن و نامهء نفس خود و لوح دل خويش نظر افكند - كه گفتار خداى سبحان :\r\n« وَاذَ الصّحُفُ نُشِرَتْ » 81 : 10 . ( تكوير ، 10 ) .\r\n","description":"","footnote":"","page_name":" 54 ","page_number":81},
  {"content":"\r\n« و چون نامه ها پراكنده شود » و نيز :\r\n« فَكَشَفْنا عَنْكَ غِطاءكَ فَبَصَرُكَ اليَوْمَ حَديد » 50 : 22 ( ق ، 22 ) « پرده ات را از تو برداشتيم و امروز ديده ات تيزبين است » .\r\nناظر به همين معنى است - ادراك او فعليّت يابد و علمش عينى شود و رازش آشكار گردد . آنگاه ثمرات افكار و اعمال خود را ببيند ، و نتايج انديشه ها و كارهاى خويش را مشاهده كند و بر سزاى نيكيها و بديهاى خود آگاهى يابد ، و همهء حركات و سكنات در برابرش حاضر شود ، و حقيقت اين قول خداى را ، سبحانه ، ادراك كند :\r\n« وَكُلّ إنْسان ألْزَمْناه طائِرَه في عُنُقِه وَنُخرِجُ لَه يَوْمَ الْقِيامَةِ كِتابا يَلقاه مَنْشُورا إقْرَأ كِتابَكَ كَفى بِنَفْسِكَ الْيَوْمَ عَلَيْكَ حَسِيبا » 17 : 13 - 14 ( اسراء ، 13 - 14 ) « هر انسانى را ، اعمالش [ يا سرنوشتش 
  ] را به گردنش آويخته‌ايم و روز قيامت نامه اى براى او بيرون خواهيم آورد . نامهء خويش بخوان كافى است كه امروز خود حسابگر خود باشى » .\r\nآنگاه كسانى كه در دنيا از حالات خود غافل بوده و ساعات عمر خويش را تباه ساخته‌اند مىگويند :\r\n« ما لِهذَ الْكِتابِ لا يُغادِرُ صَغيرَة وَلا كَبيرَة الا أَحصاها ، وَوَجَدُوا ما عَمِلُوا حاضِرا ، وَلا يَظْلِمُ رَبَّكَ أَحَدا » 18 : 49 ( كهف 49 ) .\r\n« اين چه نامه اى است كه هيچ عمل كوچك و بزرگى نيست مگر آن را به شمار آورده ، و هر چه كرده‌اند حاضر يابند ، كه پروردگارت به هيچ كس ستم نمىكند » .\r\nيَوْمَ تَجِدُ كُلّ نَفْس ما عَمِلَتْ مِنْ خَيْر مُحْضَرا وَما عَمِلَت مِنْ سُوء تَوَدّ لَوْ انّ بَيْنَها وَبَيْنَه أَمَدا بَعيدا « 3 : 30 ( آل عمران ، 30 ) .\r\n» روزى كه هر كس آنچه كار خوب كرده و آنچه كار بد كرده حاضر بيابد و دوست دارد كه ميان او و كارهاى بدش فاصله اى بس دور باشد « .\r\nو آنچه عقيدهء تجسّم أعمال را تأييد مىكند اين است كه ملكات اخلاقى\r\n","description":"","footnote":"","page_name":" 55 ","page_number":82},
  {"content":"\r\nصورتهاى روحانى باقى و جاويدان به خود مىگيرد و موجب ابتهاج و التذاذ يا احساس وحشت و درد مىشود ، چنان كه اگر اين ملكات و نيّات باقى و ابدى نباشد براى خلود در بهشت و دوزخ دليل صحيحى نداريم . زيرا اگر پاداش يا عذاب را به اقتضاى خود كردار و گفتار بدانيم ، با توجّه به اينكه كردار و گفتار [ در مدّت كوتاهى پديد آمده و 
  ] زوال پذيرند لازم مىآيد كه مسبّب با از ميان رفتن سبب باقى بماند و حال آنكه چنين چيزى باطل است . و چگونه رواست كه خداوند حكيم بندگان خود را براى معصيت و نافرمانى در مدّتى كوتاه تا ابد عذاب كند .\r\nپس موجب و منشأ خلود همان بقا و ثبات نيّات و رسوخ و پابرجائى در ملكات است ، و با اين وصف است كه هر كس به اندازهء ذرّه اى نيكى يا بدى كند اثر آن را در نامهء نفس خود يا در نامه اى كه عاليتر و برتر از ذات اوست هميشه و تا ابد خواهد يافت ، چنان كه خداى سبحان مىفرمايد :\r\n» فى صُحُف مُكَرّمَة ، مَرْفُوعَة مُطَهّرَةِ ، بِأيْدى سَفَرَة كرام بَرَرَةِ « 80 : 13 - 16 ( عبس ، 13 - 15 ) » در صحيفه هاى ارجمند ، و الا و پاك ، به دست نويسندگان گرامى نيك « .\r\nراز اين مطلب اين است كه چيزى كه هنگام مرگ و مفارقت نفس از دنيا با نفس باقى بماند و در اين سراى تكليف از آن زدوده و بر طرف نشود تا ابد با آن باقى مىماند و هرگز از آن جدا نشود ، زيرا بعد از جدائى از عالم تكليف آنچه موجب زايل و بر طرف شدن آن است ديگر در كار نخواهد بود .\r\nآشكار است كه اين عقيده - نزد ديندارانى كه معتقد به آنند - بيان چگونگى ثواب و عقاب روحانى است با اينكه به بهشت و جهنّم جسمانى معترفند . زيرا اگر مراد از آن صرفا و منحصرا لذّت و ثواب و درد و عقاب و باغها و كاخها و حور و غلمان و آتش و دوزخ و درخت زقّوم و خار خشك و ديگر چيزهائى كه در شريعت مقدّس دربارهء امور قيامت ذكر شده است بود آنگاه آن عقيده مخالف ضرورت دين اسلام بود .\r\n( تنبيه ) : دنيا و آخرت با يكديگر تضاد دارند ، يعنى هر چه آدمى به يكى از آن دو نزديك شود از ديگرى دور مىشود و به عكس ، چنان كه برهانهاى\r\n","description":"","footnote":"","page_name":" 56 ","page_number":83},
  {"content":"\r\nفلسفى و شواهد ذوقى و دلائل نقلى [ قرآن و حديث 
  ] بر اين مطلب دلالت دارند .\r\nبنابر اين هر ملكه يا حركت يا گفتار يا كردارى كه بنده را به سراى طبيعت و دنياى فريبنده نزديك كند از عالم بهجت و سرور دور مىسازد ، و بالعكس . پس بدترين حال را مردمى دارند كه حقيقت دنيا و آخرت و تضادّ آن دو را نشناخته‌اند و از بدى پايان كار نمىهراسند و عمر خويش يكسره در طلب دنيا و امر معاش صرف مىكنند و كوشش خويش در جلب منافع مادّى و رسيدن به شهوت و لذّت يا به دست آوردن برترى دنيوى يا رياست خواهى يا مالاندوزى ، بىآنكه دربارهء فايده اى كه از آن حاصل مىشود بينديشند ، منحصر مىسازند ، چنان كه اين عادت بيشتر دنياداران است . و غير از اين امور چيزى از معارف حقيقى و فضائل اخلاقى و أعمال شايسته كه موجب نزديكى به عالم جاودانى است نمىشناسند ، گوئى خود را در دنيا مخلَّد مىدانند ، و اميدى به پاداش عمل و سزاى كردار ندارند و به آنچه مؤمنان و پرهيزكاران اميدوارند ، يعنى خير هميشگى و لذّاتى مخالف اين لذّات زودگذر و فانى كه درندگان و چهارپايان در آن شريكند ، اعتقادى ندارند . و چون مرگ آنان را دريابد باحسرت و پشيمانى نااميد از رحمت خداوند مىگويند :\r\n» يا حَسرَتى عَلى ما فَرّطتُ في جَنْبِ اللَّه « 39 : 56 ( زمر ، 56 ) .\r\n» اى دريغ از قصورى كه دربارهء خدا كردم « .\r\nاز بدى پايان كار به خدا پناه مىبريم و از او توفيق كسب سعادت جاويد مىخواهيم .\r\n","description":"","footnote":"","page_name":" 57 ","page_number":84},
  {"content":"\r\n\r\nفصل 7 تأثير مزاج در اخلاق\r\nسرشت و مزاج انسانى را دخالت و تأثيرى تمام در صفات و ملكات اخلاقى است . برخى از مزاجها در اصل آفرينش مستعدّ بعضى خلق و خويهاست و برخى ديگر مناسب و مقتضى خلاف آن . و ما به يقين درمىيابيم كه بعضى از افراد ، صرف نظر از اسباب و علل خارجى ، بر حسب جبلَّت خود چنانند كه با كمترين سببى به خشم مىآيند يا مىترسند يا غمگين مىشوند ، و با كمترين چيز تعجّبآورى مىخندند ، و بعضى ديگر بر خلاف اينانند . گاهى اعتدال قوا طورى فطرى است كه انسان را به عقل كامل و اخلاق فاضله رهنمون مىشود و قوهء عاقله بر دو قوهء خشم و شهوت غلبه و تسلَّط دارد ، چنان كه در انبياء و ائمّه عليهم السّلام چنين است .\r\nو گاهى تجاوز قوا از حدّ وسط چنانست كه عقل آدمى را ناقص و صفات او را پست مىگرداند و قوهء عاقلهء وى تحت سلطهء خشم و شهوت قرار مىگيرد ، چنان كه در بسيارى از مردم چنين است .\r\nامّا حقّ اين است كه ، چنان كه بيان آن خواهد آمد ، صفات رذيله و خويهاى زشت را مىتوان با معالجاتى كه در علم اخلاق مقرّر شده است زايل و بر طرف ساخت . بنابراين در بر طرف كردن نقائص و تحصيل فضائل بايد سعى و كوشش كرد . شگفتا كه مردمى در بازگرداندن بهبود جسمانى كه از ميان رفتنى و ناپايدار است اين همه سعى و مبالغه مىكنند ، ولى در تحصيل صحّت روحانى كه باقى\r\n","description":"","footnote":"","page_name":" 58 ","page_number":85},
  {"content":"\r\nو پايدار است نمىكوشند ، قول طبيب نامسلمان را در خوردن و آشاميدن داروهاى ناگوار و نفرتآور و واكوشيدن و اشتغال به كارهاى زشت را براى صحّت و بهبود زايل شدنى اطاعت مىكنند ، ولى دستور طبيب الهى را براى تحصيل سعادت دائم و جاويد پيروى نمىكنند .\r\nامّا آنچه موجب مىشود كه نفس انسان به حال نقص و نقصان باقى بماند يا به علَّت عدم توجّه به مطلوب است به جهت گرفتارى به موانع يا اشتغال به نقيض كه در دسترس اوست ، يا به واسطهء كثرت اشتغال به سرگرميها و لذّات حسّى يا به علَّت ضعف قوهء عاقله است . پس اگر عنايت الهى شامل حال وى نشود پيوسته نقصان افزايش مىيابد و او را از كمالى كه براى آن آفريده شده است دور مىكند ، تا آنكه سرانجام هلاك ابدى و شقاوت جاودانى گريبانش را خواهد گرفت ، كه از اين حالت به خدا پناه مىبريم . و اگر رحمت ازلى شامل حالش شود و همّت و كوشش خود را صرف رفع نقائص و اكتساب فضائل كند همواره از مرتبه اى از مراتب كمال به مرتبهء بالاتر مىرود تا آنكه از اهل مشاهدهء جلال و جمال حق مىگردد و به جوار قرب پروردگار متعال تشرّف مىيابد و به سرور و بهجت حقيقى و اصل مىشود ، كه همانند آن را هيچ چشمى نديده و هيچ گوشى نشنيده و به قلب بشرى خطور نكرده است ، و به خوشحالى و مسرّتى دست مىيابد كه در قول خداى سبحان به آن اشاره شده است :\r\n» فَلا تَعْلَمُ نَفس ما أخْفِىَ لَهُمْ مِنْ قُرّةِ أَعْيُن 32 : 17 ( سجده ، 17 ) .\r\n« كسى نمىداند كه [ به پاداش آن عملها كه كرده‌اند 
  ] چه مسرّتها برايشان نهان كرده‌اند » .\r\n","description":"","footnote":"","page_name":" 59 ","page_number":86},
  {"content":"\r\n\r\nفصل 8 تأثير تربيت در اخلاق\r\nخلق عبارت است از « ملكه اى نفسانى كه باعث صدور افعال به آسانى و بدون نياز به تفكَّر و تأمّل و نگرش است » و « ملكه » حالت و كيفيّتى نفسانى است كه دير و به كندى زوال مىپذيرد . و در مقابل ، « حال » كيفيّتى نفسانى است كه به سرعت از ميان مىرود . و سبب وجود خلق يا مزاج است ، چنان كه گفته شد ، يا عادت به اينكه كارى را با فكر و تأمّل انجام دهد ، يا با تكلَّف و صبر و پايدارى بر آن كه در اين صورت « ملكه » مىشود و به آسانى پديد مىآيد هر چند مخالف اقتضاى مزاج باشد .\r\nدانشمندان پيشين در امكان يا عدم امكان زايل كردن و از ميان بردن اخلاق اختلاف دارند . [ بعضى معتقدند كه هيچ خلق و خوئى در انسان فطرى نيست و بنا بر اين همهء خويها تغيير پذير است ، و دسته اى ديگر برآنند كه همهء خويها فطرى است و لذا هيچ خلق و خوئى تغيير پذير نيست . 
  ] و قول سوم اين است كه بعضى از خلقها فطرى و طبيعى است كه زوال آن امكانناپذير است و بعضى غير طبيعى و حاصل اسباب خارجى است كه زوال آن ممكن است . دانشمندان متأخّر قول اول را ترجيح داده و گفته‌اند : اخلاق نه طبيعى و فطرى است و نه مخالف طبيعت ، بلكه نفس به ذات خود قابل و مستعدّ اتّصاف به هر يك از دو طرف تضادّ است ، يا به آسانى اگر موافق مزاج باشد ، يا به سختى اگر مخالف آن باشد . پس اختلاف\r\n","description":"","footnote":"","page_name":" 60 ","page_number":87},
  {"content":"\r\nمردم در اخلاق به علَّت اختلاف آنان در انتخاب اسباب خارجى و اشتغال به آنهاست .\r\nدليل قول اول ، اين است كه هر خلقى قابل تغيير است و هر چه تغيير پذير باشد طبيعى و فطرى نيست . پس نتيجه مىشود كه هيچ خلقى طبيعى و فطرى نيست .\r\nاين قول بر آن است كه كبراى قياس ( هيچ تغييرپذيرى فطرى نيست ) بديهى است ، و صغرى ( هر خلقى تغييرپذير است ) درك و دريافت وجدانى است . زيرا مىيابيم كه بدان با مصاحبت نيكان نيك مىشوند ، و نيكان با مجالست بدان بد مىشوند . و نيز مىبينيم كه تأديب اثرى شگرف در زوال اخلاق دارد ، و اگر اين امر نبود قوهء تفكَّر و تأمّل بىفايده بود و تأديبها و سياستها باطل و بىنتيجه بود و شرايع و اديان لغو و بيهوده مىنمود . و همچنين به دليل قول خداى سبحان كه :\r\n« قَدْ أفْلَحَ مَنْ زَكَّاها » 91 : 9 ( شمس ، 9 ) .\r\n« هر كه نفس خويش تزكيه كرد رستگار شد » .\r\nو به دليل قول پيغمبر صلَّى اللَّه عليه و آله و سلَّم : « حسّنوا أخلاقكم ، »\r\n« اخلاق خود را نكو سازيد » ، و نيز اين حديث ديگر : « بعثت لاتمّم مكارم الأخلاق ، »\r\n« من براى تكميل اخلاق نيك مبعوث شده‌ام » .\r\nامّا اين دليل ( قول اول ) به واسطهء اينكه صغراى دليل كلَّيّت ندارد قابل قبول نيست . ما مشاهده مىكنيم كه بعضى از اخلاق در نزد بعضى اشخاص قابل تغيير و تبديل نيست بخصوص آنچه متعلَّق به قوهء نظريّه است ، مانند حدس و حفظ و ضبط مطالب و حدّت ذهن و خوش فكر بودن و حسن تعقّل ، يا اضداد آنها چنان كه از حال بعضى از دانشجويان و طلاب آشكار و معلوم است ، و سعى ايشان در تبديل آنها با كوشش زيادى كه مىكنند بىنتيجه است .\r\nو اينكه گفته شده است كه در صورت تغيير ناپذيرى اخلاق لازم مىآيد كه قوهء مميّزه تعطيل شود و تأديب و سياسات باطل گردد مردود است . زيرا سخن ما اين است كه صغراى دليل كلَّيّت ندارد يعنى همهء خويها تغيير نمىپذيرد .\r\nو اما با قبول اينكه بعضى يا اكثر آنها قابل تغيير و تبديلاند ، بر خلاف آنچه ذكر شده ، تأديب و سياست و شرائع و اخلاق باطل نمىشود ، چنان كه علم طب به سبب بهبود\r\n","description":"","footnote":"","page_name":" 61 ","page_number":88},
  {"content":"\r\nناپذيرى بعضى از بيماريها باطل نمىشود ، با اينكه ما مىدانيم كه بعضى از امراض علاج ناپذيرند .\r\nبرهان قول دوم ، اين است كه همهء اخلاق تابع سرشت و مزاج است ، و مزاج قابل تغيير و تبديل نيست ، و اختلاف مزاج يك شخص در مراحل عمر منافاتى با اين قول ندارد ، زيرا اخلاق تابع جميع مراحل مزاج است ، و قول پيامبر صلَّى اللَّه عليه و آله و سلَّم مؤيّد اين عقيده است كه :\r\n« النّاس معادن كمعادن الذّهب و الفضّة خيارهم في الجاهليّة خيارهم في الاسلام » .\r\n« مردم كانهائى هستند همچون كانهاى زر و سيم ، خوبانشان در روزگار جاهليّت نيكانشان در اسلاماند . » و نيز اين قول او صلَّى اللَّه عليه و آله و سلَّم :\r\n« إذا سمعتم انّ جبلا زال عن مكانه فصدقوه ، و إذا سمعتم برجل زال عن خلقه فلا تصدقوه ، فإنّه سيعود إلى ما جبل عليه »\r\n« چون شنيديد كه كوهى از جاى خود كنده شده باور كنيد . و چون شنيديد كه مردى از خلق و خوى خويش دست كشيده باور مكنيد ، كه او به خوى جبلَّى و فطرى خود باز خواهد گشت » .\r\nپاسخ ، اين است كه توابع مزاج از شرايط و مقتضياتى است كه امكان زوال و از ميان رفتن آنها هست نه اينكه از لوازم ذاتى باشد كه انفكاك آنها ممتنع است ، زيرا در حكمت اثبات شده است كه نفوس انسانى در حقيقت يكسان و متّفقند ، و در آغاز خلقتشان از همهء اخلاق و احوال عارى و خالىاند ، چنان كه اين شأن عقل هيولانى است . آنگاه آنچه از آنها پديد مىآيد از مقتضاى انتخاب و اختيار و عادت يا استعدادهاى بدنى و زمينهء مزاجى است ، و مقتضى چيزى است كه زوال آن ممكن است مانند سرما براى آب ، نه اينكه انفكاك آن مانند زوجيّت براى عدد چهار ممتنع و محال باشد . و حديث اول دلالت روشنى بر مطلوب ندارد و حديث دوم علاوه بر اينكه أصالت آن نزد ما ثابت نشده است دلالتش بر خلاف مطلوب ايشان است ، زيرا قول « سيعود إلى ما جبل عليه »\r\n« به خوى جبلَّى خويش باز خواهد گشت » به اين معنى است كه زايل و دگرگون شدن خلق به اسباب خارجى از قبيل\r\n","description":"","footnote":"","page_name":" 62 ","page_number":89},
  {"content":"\r\nتأديب و نصايح و مانند اينها امكان دارد و آنچه به اسباب زايل مىشود با رفتن آن اسباب باز مىگردد همچون سرماى آب كه به برخى اسباب زايل مىشود و بعد از زوال سبب باز مىگردد . و اگر حفظ اسباب ادامه يابد هيچگاه بازگشت حاصل نمىشود .\r\nپس چون بطلان اين دو قول ( زايل شدن و زايل نشدن اخلاق به طور مطلق ) ثابت شد ، قول حقّ غير از آن دو ، يعنى قبول اين است كه بعضى يا اكثر اخلاق قابل تبديل است . زيرا اولا اين امر محسوس و آشكار است و ثانيا در غير اين صورت سياسات و شرايع باطل و بىمعنى خواهد بود و ثالثا حتّى خلق چارپايان تغيير - پذير است زيرا شكار وحشى اهلى مىشود و انس مىگيرد و اسب سركش رام مىگردد و سگ از برجستن و حمله كردن به تأدّب و نگهبانى دگرگون مىشود .\r\nپس چرا تحوّل و تغيير در انسان امكانپذير نباشد . و اينكه برخى از صفات و خويها نسبت به برخى ديگر تغيير ناپذير است ، و اين را مشاهده و تجربه نشان مىدهد ، از اين روست كه اين « برخى خلق و خويها » متعلَّق تكليف نيست مانند اخلاقى كه به قوهء عقليّه تعلَّق دارد مثل هوش و حافظه و خوش فكرى و غير اينها . و مطالعهء دقيق نشان مىدهد كه اشخاص در ازاله و پيراستن و نيز اتّصاف و آراستن خلق و خويهاى خود به ضدّ آنها مختلف و متفاوتند ، بعضى زود و به آسانى و برخى دير و به دشوارى مىتوانند چنين كنند . و از اين رو اگر مردم عالم را به دقّت بنگريم دو شخص را نمىتوان يافت كه در همهء اخلاق يكسان باشند ، چنان كه دو نفر را در چهره و قيافه نمىتوان همانند يافت . و حديث پيامبر صلَّى اللَّه عليه و آله و سلَّم به اين مطلب اشاره دارد :\r\n« اعملوا فكلّ ميسّر لما خلق له »\r\n« عمل كنيد كه هر كسى براى آنچه آفريده شده آمادگى دارد » .\r\nارسطو گفته است : « بدان ممكن است به وسيلهء تأديب و تربيت نيك شوند لكن اين امر كلَّيّت ندارد . در بعضى چنان تأثير مىكند كه اخلاق بد را بكلَّى زايل و ريشه كن مىكند و در بعضى آن را كاهش مىدهد و در بعضى اصلا تأثير نمىكند » .\r\nمنظور از تغيير اين نيست كه مثلا خشم و شهوت بكلَّى از ميان برود ، زيرا\r\n","description":"","footnote":"","page_name":" 63 ","page_number":90},
  {"content":"\r\nاين محال است . خشم و شهوت براى فايده اى ضرورى در طبيعت انسان آفريده شده ، و اگر خشم از انسان بكلَّى ريشه كن شود انسان در مقابل آنچه او را هلاك و اذيّت مىكند از خود دفاع نخواهد كرد و از جهاد با كفّار امتناع خواهد نمود .\r\nو اگر ميل و اشتهاى خوراك از او زائل شود زنده نمىماند . و اگر تمايل جنسى از او بكلَّى برداشته شود نسل منقطع خواهد شد . بلكه منظور ، برگرداندن آنها از افراط و تفريط به حدّ وسط و اعتدال است . و آنچه از صفت خشم مطلوب است اين است كه از جبن و ترسوئى و از تهوّر و بيباكى بر كنار و به صفت شجاعت و غيرت متّصف باشد و غيرت و شجاعت اين است كه هر گاه حصول آن شرعا و عقلا نيكو و شايسته باشد پديد آيد و وقتى عدم آن مستحسن است پديدار نشود . و در صفت شهوت نيز حال به همين منوال است .\r\nشك نيست كه به كمال رساندن بعضى از موجودات ناقص كه در آنها نيروى كمال يافت مىشود وقتى ممكن است كه مشروط به شرطى باشد كه در اختيار آدمى است ، چنان كه هستهء خرما ممكن است به وسيلهء پرورش قوه اى كه در آن است نخل شود ، و فعليّت يافتن اين به شرط پروراندن آن به دست آدمى است . همين طور تعديل دو نيروى خشم و شهوت با رياضت و مجاهده به سبب وجود قوهء تعديل در آن دو ممكن است . و فعليّت يافتن تعديل آن دو مشروط به شرطى است كه در اختيار انسان است يعنى رياضت و مجاهده ، هر چند ريشه كن كردن آن دو براى ما غير ممكن است ، همانگونه كه معدوم كردن هيچ موجودى و ايجاد هيچ معدومى براى ما ممكن نيست .\r\nنكتهء ديگر اين است كه شرايط تغيير و تحوّل نسبت به اشخاص و خلق و خويها متفاوت است . و به همين دليل دگرگون ساختن اخلاق به اختلاف درجات و مراتب سياستها و تأديبها فرق مىكند ، به اين معنى كه خلق ناپسند و نكوهيده اى ممكن است به وسيلهء مرتبه و درجهء معيّنى از تأديب بر طرف شود . و آسانترين موقع براى پذيرش هر خلق و خوئى سالهاى كودكى است زيرا كه نفوس اطفال از اضدادى كه مانع پذيرش باشد خالى است و بنا بر اين بر پدران واجب است كه فرزندان خود را به آداب نيكو تربيت و تأديب كنند و آنان را از ارتكاب\r\n","description":"","footnote":"","page_name":" 64 ","page_number":91},
  {"content":"\r\nاعمال زشت بازدارند تا اينكه نفوسشان به ترك رذائل و پرداختن به فضائل عادت كند ، و نخستين تأديب كننده قانون و سنّت الهى است ، و در درجهء دوم صاحبان افكار و اذهان نيرومندى كه داراى معارف حقّه باشند . و واجب است كسانى كه مورد تأديب و تربيتاند اوّلا به قوانين و سنن الهى پايبند باشند و ثانيا با حكم و مواعظ آگاهى و تنبّه پيدا كنند .\r\n","description":"","footnote":"","page_name":" 65 ","page_number":92},
  {"content":"\r\n\r\nفصل 9 شرف علم اخلاق به سبب شرافت موضوع و غايت آن است\r\nهنگامى كه دانستى كه حيات حقيقى انسان متوقّف بر تزكيه و تهذيب اخلاق از طريق معالجاتى است كه در علم اخلاق مقرّر و بيان گرديده است ، در خواهى يافت كه اين علم شريفترين و سودمندترين علوم است زيرا شرف هر علمى به شرف موضوع و هدف و غايت آن است . چنان كه شرف پزشكى بر دبّاغى به اندازهء شرف تن آدمى بر پوست چارپايان است ، و موضوع اين علم نفس ناطقه است كه حقيقت و لبّ انسان است ، كه شريفترين نوع موجودات است چنان كه در علوم عقلى اثبات شده است . و غايت اين علم كامل ساختن و رساندن وى از نخستين حدّ وجودى انسان به آخرين مرتبهء رشد و كمال اوست . وجود انسان داراى چنان وسعت و دامنه اى است كه نخستين افق و حدّ آن به افق و حدّ چارپايان و آخرين حدّ كمال آن به افق فرشتگان متّصل است ، و تفاوتى كه بين افراد نوع انسان يافت مىشود در ديگر انواع حيوانات يافت نمىشود ، كه در ميان نوع انسان پستترين موجودات و هم شريفترين مخلوقات وجود دارد . چنان كه گفته شده است :\r\n\r\nو لم أر أمثال الرّجال تفاوتت لدى المجد حتّى عدّ الف بواحد\r\nنديدم چومردان كه اندر بزرگى تفاوت ، هزارى به يك تن برابر\r\n\r\nو يا اين بيت فارسى :\r\n\r\nاى نقد اصل و فرع ندانم چه گوهرى كز آسمان بلندتر و از خاك كمترى\r\n\r\n","description":"","footnote":"","page_name":" 66 ","page_number":93},
  {"content":"\r\nو گفتار سرور پيامبران صلَّى اللَّه عليه و آله و سلَّم به اين تفاوت اشاره دارد كه مىفرمايد : « من با امّتم سنجيده شدم و بر آنان برترى يافتم » . و شك نيست كه اين تفاوت به سبب اختلاف در اخلاق و صفات است ، زيرا همگى در جسميّت و آنچه مربوط به آن است مشتركند .\r\nو اين علم باعث رسيدن انسان به بالاترين مراتب اخلاق و صفات انسانى است و انسانيّت با آن تمام مىشود و از حضيض حيوانيّت به اوج مراتب فرشته بودن عروج مىكند . و كدام دانش و فنّى است كه پستترين موجودات را به شريفترين آنها برساند . و به همين دليل حكماى پيشين علم را به نحو حقيقى جز بر علم اخلاق اطلاق نمىكردند ، و آن را اكسير اعظم مىناميدند و در صدر تعاليم خود قرار مىدادند و در تدوين و تعليم آن سعى بليغ مىنمودند و در بحث اجمالى و تفصيلى آن مىكوشيدند و معتقد بودند كه هر گاه متعلَّم در اخلاق مهذّب نباشد ديگر علوم او را سودى نمىبخشد .\r\nو همچنانكه بدنى كه بيمار است هر چه غذايش بيشتر شود فساد و شرّش فزونتر گردد ، همين گونه نفسى كه از اخلاق بد و مذموم پاك نشده است آموختن علوم جز تباهى و فسادش نيفزايد . و از اين رو بيشتر كسانى كه به زىّ علما در آمده‌اند حالشان از حال عوام بدتر است . آنان يا به سبب حرص بر جمع مال و غفلت از حقيقت مال يا به واسطهء غلبهء دوستى جاه و مقام از وظايف ايمانى و اسلامى منحرف مىشوند و در عين حال مىپندارند كه مروّج دين و مذهباند ، يا به علَّت كثرت شك و شبهه در گمراهى و سرگردانى فرو مىروند ، يا به سبب ميل و شوقى كه به مراء و جدال در انجمنهاى رجال دارند مىخواهند بر همگنان تفوّق و برترى يابند ، و يا زبان بر بزرگان دانشمندان و حكما مىگشايند ، و به آداب و رسوم شرع و آئين تعبّد نمىورزند به اين پندار كه مقتضى قواعد حكمت چنين است ، و نمىدانند كه حكمت حقيقى همان است كه قوانين الهى و شرايع نبوى عطا كرده‌اند . و گوئى نمىدانند كه علم بدون عمل گمراهى است ، و دربارهء گفتار پيامبرشان صلَّى اللَّه عليه و آله و سلَّم نينديشيده‌اند كه فرمود :\r\n« قصم ظهرى رجلان ، عالم متهتك ، و جاهل متنسك »\r\n","description":"","footnote":"","page_name":" 67 ","page_number":94},
  {"content":"\r\n« دو نفر كمرم را شكستند ، عالم پرده در ، و جاهل متعبّد » . و نيز قول او صلَّى اللَّه عليه و آله و سلَّم را به ياد نمىآورند كه :\r\n« البلاهة أدنى إلى الخلاص من فطانة بتراء »\r\n« بلاهت و كودنى به نجات و رستگارى نزديكتر است تا تيز هوشى بىحاصل » .\r\nو اين همه نيست مگر به علَّت كوشش نكردن در تهذيب و نيكو ساختن اخلاق و فرمان نبردن از اين امر خداى سبحان :\r\n« وَأتُوا الْبُيُوتَ مِنْ أَبْوابِها » 2 : 189 ( بقره ، 189 ) « به خانه ها از در آنها درآئيد » .\r\n","description":"","footnote":"","page_name":" 68 ","page_number":95},
  {"content":"\r\n\r\nفصل 10 نفس و نامها و قواى چهارگانهء آن\r\nآنچه دربارهء تجرّد نفس شناختيم همانا تجرّد ذاتى است نه تجرّد از لحاظ فعل ، زيرا نفس از لحاظ فعل به جسم و آلت نيازمند است ، و تعريف نفس اين است كه جوهرى ملكوتى است كه در حاجات خود بدن را به كار مىگيرد ، و همو حقيقت و ذات انسان است ، و اندامها و قوا آلات اوست زيرا كه فعل آنها به نفس وابسته است ، و او را بر حسب اعتبارات مختلف نامهائى است ، گاهى او را « روح » نامند زيرا زندگى تن به آن بستگى دارد ، و گاهى « عقل » نامند زيرا ادارك معقولات مىكند و زمانى « قلب » خوانند زيرا به وسيلهء خاطرات دگرگون مىشود .\r\nو گاهى اين الفاظ در معانى ديگرى كه از قرائن فهميده مىشود به كار مىرود .\r\nقواى نفس : نفس را چهار قوهء يا نيروست : قوهء عقلانى فرشته صفت ، قوهء غضب درنده خو ، قوهء شهوت حيوانى و قوهء وهمى شيطانى .\r\nكار و شأن نيروى عقلانى ، ادراك حقايق امور و تمييز بين خير و شر و فرمان دادن به افعال نيك و نهى از صفات زشت است . نيروى خشم موجب صدور افعال درندگان از قبيل كينه و دشمنى و آزار رساندن به مردم است . و از نيروى شهوت جز كارهاى حيوانات يعنى شكم پرستى و شهوت رانى جنسى برنمىآيد . و كار قوهء واهمه ( شيطانى ) استنباط انواع مكر و حيله و رسيدن به اغراض خود با نيرنگ و فريب است .\r\n","description":"","footnote":"","page_name":" 69 ","page_number":96},
  {"content":"\r\nامّا هر يك از اين قوا را فايده اى است . فايدهء قوهء شهويّه حفظ و ادامهء حيات بدن است كه آلت تحصيل كمال براى نفس است . و فايدهء وجود قوهء غضبيّه اين است كه حدّت و تندى قواى شهوى و شيطانى را در هم بشكند و هنگامى كه آن دو بخواهند در شهوات و فريبكارى فرو روند و در آنها پافشارى كنند آنها را تحت قهر و غلبهء خود درآورد زيرا آن دو قوه به آسانى از عقل اطاعت نمىكنند بر خلاف نيروى خشم كه آن دو قوه به آسانى از آن اطاعت مىكنند و به وسيلهء آن تأديب مىشوند .\r\nو به همين مناسبت افلاطون دربارهء صفت درنده خوئى و بهيمى گفته است :\r\n« قوهء سبعيّت در نرمى و انعطافپذيرى مانند طلاست ، و بهيميّت در سختى و انعطاف ناپذيرى مانند آهن است » . و نيز گفته است : « چه دشوار است كه كسى كه در شهوات فرو رفته است با فضيلت شود » . بنابراين كسى كه دو قوهء واهمه و شهويّه از او در انتخاب و پذيرش حدّ وسط اطاعت نمىكنند بايد از قوهء غضب خود كه برانگيزندهء غيرت و حميّت است كمك بگيرد تا بتواند بر آن دو چيره و غالب شود . و اگر با اين استعانت باز هم فرمان نبرند ، چنانچه بعد از ارتكاب خواسته ها و آنچه در خور آنهاست پشيمان نشود اين امر دلالت بر غلبهء آن دو بر قوهء عاقله و مغلوب شدن عقل از آنهاست ، و در اين صورت ديگر اميدى به اصلاح او نيست . ولى اگر ندامت در او پيدا شد اصلاح ممكن است و بايد در اين راه بكوشد و از لطف خداوند مأيوس نباشد ، كه راههاى خير باز است و درهاى رحمت الهى بسته نيست .\r\n« وَالَّذِينَ جاهَدُوا فِينا لَنَهْديَنّهُم سُبُلَنا » 29 : 69 ( عنكبوت ، 69 ) « كسانى كه در راه ما مجاهدت كنند به راههاى خويش هدايتشان مىكنيم » .\r\nو فايدهء قوهء واهمه ادراك معانى جزئى و استنباط چاره ها و نكته هايى است براى رسيدن به مقاصد صحيح .\r\nبيان اين مطلب اين است كه واهمه و خيال و متخيّله سه قوهء متبايناند و اين سه قوه با سه قوهء پيشين مبايناند . كار قوهء واهمه ادراك معانى جزئى و كار نيروى خيال ادراك صور [ جزئى 
  ] و كار قوهء متخيّله تركيب آن دو و جدا ساختن\r\n","description":"","footnote":"","page_name":" 70 ","page_number":97},
  {"content":"\r\nآنهاست . و هر يك از مدركات اين قوه يا مطابق با واقع است يا اختراع خود آن است بدون اينكه در نفس الامر نيز تحقّق داشته باشد ، و يا از مقتضيات عقل و شرع و از وسائل نيل به مقاصد صحيح است ، و يا از اسباب و دواعى شيطانى و در خور غضب و شهوت است . در صورت اول وجودش خير و كمال و در صورت دوم شر و فساد است . و در مورد همهء قوا حال به همين منوال است .\r\nگفته شده است كه آنچه در قرآن به عنوان نفس مطمئنّه ( با آرامش ) و نفس لوّامه ( ملامتگر ) و نفس امّارهء ( فرمان دهندهء ) به بدى و گناه وارد شده ، اشاره به اين قواى سه گانه يعنى عاقله و سبعيّه و بهيميّه است .\r\nو حقّ اين است كه اينها اوصاف سه گانهء نفس بر حسب اختلاف احوال نفس است . يعنى اگر قوهء عاقلهء نفس بر سه قوهء اخير الذّكر پيروز شد و آنها مقهور و مطيع آن شدند و اضطراب قوهء عاقله كه حاصل از دفاع اوست بر طرف شد ، به دليل سكون و آرامشى كه در اين موقع تحت اوامر و نواهى او برايش پديد آمده و به واسطهء ميل به ملائمات خود كه مقتضى و فراخور طبيعت و خلقت اوست ، « مطمئنّه » ناميده مىشود . و اگر قوهء عاقله به چنين غلبه اى دست نيافته و در مقام كشمكش و دفاع است ، هر زمان كه عقل به سبب ارتكاب معاصى مغلوب شد ولى براى نفس ملامت و ندامت رخ نمود « لوّامة » ناميده مىشود . و اگر قوهء عاقله بدون دفاع تسليم و مغلوب شد « امّارهء بالسّوء » ناميده مىشود ، زيرا هنگامى كه نيروى عقل را از دست داد و بدون مدافعه مطيع قواى شيطانى شد چنان است كه گوئى خود امر كنندهء به بدى است .\r\nنحوهء اجتماع اين قوا در انسان همانند گرد آمدن فرشته يا حكيمى است با سگى و خوكى و شيطانى در يك جا كه در ميان آنها كشمكش و نزاع برخيزد ، به طورى كه هر كه غالب گردد بر ديگران حاكم شود و هيچ فعلى يا صفتى پديدار نشود مگر آنچه مناسب و مقتضى طبيعت و خلقت اوست . بدين سان پيكر انسان ظرف اجتماع اين چهار است . فرشته يا حكيم قوهء عاقله است و سگ قوهء غضبيّه ، كه سگ براى رنگ و شكلش سگ و مذموم نيست بلكه به واسطهء حقيقت سگى و درندگى يعنى حرص و آزمندى بر حمله آوردن بر مردم و گزيدن و زخم زدن است ، و نيروى خشم موجب\r\n","description":"","footnote":"","page_name":" 71 ","page_number":98},
  {"content":"\r\nاين است . پس هر كه اين قوه در او غلبه داشته باشد او حقيقة سگ است ، هر چند مجازا نام انسان بر او نهاده باشند . و خوك قوهء شهويّه است ، و شيطان قوهء واهمه و نزديكى آن دو قبلا ذكر شد . و نفس آدمى همواره جايگاه كشمكش و تدافع اين قواست تا اينكه يكى غلبه كند . در اين حال ، نيروى خشم به ستم و آزار و دشمنى و كينه مىخواند ، و خوى و صفت بهيمى به كارهاى زشت و حرص برخوردنيها و آميزشها دعوت مىكند ، و نيروى شيطانى ، خشم درنده خو و شهوت و بهيميّت را برمىانگيزد و به هيجان مىآورد و بر كار آن دو ( غضب و چهارپا صفتى ) مىافزايد .\r\nامّا كار و شأن عقل اين است كه نيروى شهوت را بر خشم درنده خو مسلَّط مىكند و حدّت و شدّت شهوت را به وسيلهء مسلَّط ساختن درندگى و سبعيّت بر آن مىشكند . و مكر و كيد شيطان را با بصيرت نافذ و نورانيّت روشن بين خود كشف و ردّ مىكند .\r\nبدين گونه اگر عقل بر همهء آنها چيره شود و آنها را چنان تحت سياست خود درآورد كه در هيچ كارى جز به اشارهء او اقدام نكنند و همگى به راه وسط و اعتدال كشانده شوند ، عدالت در كشور تن پديدار و آشكار مىشود . و اگر نتوانست بر آنها غلبه كند و از چيره شدن بر آنها ناتوان ماند آنها بر او چيره مىشوند و او را به استخدام خود در مىآورند . پس سگ پيوسته در گزندگى و آزار است ، و خوك در فحشاء و منكر ، و شيطان در انديشهء حيله و نيرنگ و به كار بردن مكر و فريب تا سگ ( غضب ) را راضى و خوك ( شهوت ) را سير گرداند . از اين رو همواره برده و اسير سگ گزنده يا خوك آزمند و شيطان ستيزنده و گمراه خواهد ماند و اگر عنايت و رحمت الهى دستش را نگيرد هلاك ابدى و بدبختى جاويد او را خواهد گرفت .\r\nاجتماع اين نيروهاى چهارگانه در انسان را مىتوان به سوار بر چهارپائى تشبيه كرد كه در جستجوى شكار مىرود و سگى با خود دارد و جاسوسى از طرف راهزنان همراه اوست . سوار همان عقل است و چهارپا شهوت و سگ غضب است و جاسوس همان قوهء وهميّه از جاسوسان شيطان است . پس اگر همهء اينها تحت سياست و تدبير آن سوار باشند وى آنچه را به صلاح همه است به كار مىگيرد و به\r\n","description":"","footnote":"","page_name":" 72 ","page_number":99},
  {"content":"\r\nمقصود خود نائل مىشود . ولى اگر غلبه و فرمان به دست چهارپا يا سگ باشد سوار به تپّه ها و پرتگاهها كه صلاح او نيست كشيده خواهد شد و به سختى به هلاك و مرگ در خواهد افتاد . و اگر همه تحت امر و نهى جاسوس قرار گيرند و به مكر و نيرنگ وى فريفته شوند آنان را با خدعه و تزوير از راه راست منحرف و گمراه خواهد ساخت و به دام دزدان و راهزنان خواهد افكند .\r\nهمچنين اگر همهء نيروها تحت فرمان و سيطرهء عقل درآيند مسالمت و سازش بين همهء آنها برقرار خواهد شد و همگى مانند دستگاه واحدى خواهند گرديد .\r\nزيرا مؤثّر و مدبّر در اين هنگام جز يك نيرو نيست كه هر يك از ديگر قوا را به كار شايسته و درخور خود در اوقات مناسب خواهد گماشت . و در نتيجه از هر يك همان صادر مىشود كه براى آن آفريده شده و از حيث اندازه و وقت و كيفيّت سزاوار آن است . و به اين ترتيب نفس و قواى آن به شايستگى و صلاح خواهند بود .\r\n« قَدْ افْلَحَ مَنْ زَكَّيها » 91 : 9 ( شمس ، 9 ) « هر كه نفس خود را پاك كرد رستگار شد » .\r\nو اگر عقل چيره و غالب نشود كشاكش بين او و ديگر قوا در مىگيرد ، و اين كشمكش افزون مىشود تا اينكه به انحلال آلت و نيرو مىكشد اگر عقل مغلوب شود و در نتيجه نفس و قواى آن تباه و هلاك مىشود .\r\n« وَقَدْ خابَ مَنْ دَسّيها » 91 : 10 ( شمس ، 10 ) .\r\n« و هر كه نفس را بيالود زيانكار شد » .\r\n( تتمّه ) چون روشن شد كه نفس چهار قوهء متخالف دارد ، و قواى ديگرى نيز دارد كه در علم طبيعى بيان شده است ، بر حسب غلبهء بعضى از اين قوا بر برخى ديگر در نفس اختلاف بزرگى پديدار مىشود . و اين اختلاف در نفوس به سبب اختلاف صفات و خويهائى است كه از غلبهء بعضى از قواى متخالف پديد مىآيد .\r\nزيرا نفس از آغاز خلقت از همهء خلق و خويها و ملكات عارى و تهى است و فعليّتى ندارد بلكه صرفا بالقوّه است . و از اين رو قائم بذات نيست بلكه قائم به بدن است .\r\nآنگاه به واسطهء قواى خود به اكتساب علوم و اخلاق مىپردازد . و صور علميّه و أعمال در او نقش مىبندد و به واسطهء آنها قوام پيدا مىكند و به مقصد و غايت\r\n","description":"","footnote":"","page_name":" 73 ","page_number":100},
  {"content":"\r\nخلقت خود نائل مىشود .\r\nو چون قواى نفس متخالف و در كشمكشاند ما دام كه يكى از آنها غلبه نكند نفس در مرتبه و عالم خاصّ خود وارد نمىشود بلكه همواره عرصهء نزاع و كشمكش براى آثار مختلف و احكام متباين است تا آنكه يكى از آنها پيروز و چيره شود و آثار آن پديدار گردد و به عالم ويژهء خود درآيد .\r\nو چون قوهء عاقله از سنخ ملائكه ، و قوهء واهمه از حزب ابليسان و قوهء غضبيّه از مرتبه و افق درندگان ، و قوهء شهويّه از عالم چهارپايان است ، بنابراين بر حسب غلبهء يكى از اينها نفس يا فرشته يا شيطان يا سگ يا گراز خواهد شد . امّا اگر سلطه و غلبه براى عقل قهرمان حاصل شود احكام و آثار او در كشور جان آشكار مىشود و حالات نفس به انتظام درمىآيد . و اگر اين غلبه و سلطه براى قوه اى ديگر پيدا شود آثار آن ظاهر مىگردد و نفس به فساد و هلاك مىافتد و دنيا و آخرتش مختل و تباه مىشود .\r\nمطلب ديگر اين است كه منشأ كشمكش و همچنين تجرّد و بقا و جاودانگى نفس انسانى همان نيروى عقل اوست ، زيرا درگيرى و كشمكش بين او و قواى ديگر پديد مىآيد و ليكن در نفوس ديگر حيوانات به علَّت فقدان عقل اين نزاع و كشاكش وجود ندارد هر چند در غلبهء يكى از اين قوا در آنها تفاوتى هست . پس در شياطين واهمه غالب است و در درندگان غضب و در چهارپايان شهوت چيره و مسلَّط است . و امّا نيروى فرشتگان منحصر در عقل است و در آنها ساير قوا وجود ندارد و از اين رو در مورد آنان نزاع و كشمكش واقع نمىشود . و امّا انسان جامع همهء اين عوالم است و در ميان مخلوقات تنها اوست كه به صفات متقابل اختصاص يافته است . و از اين رو نماينده و مظهر اسماء متقابل الهى گشته و قابليّت خلاف ربّانى يافته و دو عالم صورت و معنى در او جمع شده است .\r\nو فرشتگان اگر چه به مقام بهشت روحانى و لوازم آن يعنى اشراقات علمى و لذّات عقلى اختصاص يافته‌اند و ليكن از جنبهء جسمانى و لوازم آن بىبهره‌اند .\r\nو اجسام آسمانى هر چند بر حسب قواعد حكمت داراى نفوس ناطقه‌اند ولى از طبايع گوناگون و كيفيّات مختلف محرومند و مراتب متفاوت ندارند و نقص\r\n","description":"","footnote":"","page_name":" 74 ","page_number":101},
  {"content":"\r\nو كمال و دگرگونى احوال براى آنها نيست ، بر خلاف انسان كه همهء مراتب مختلف را داراست و اطوار و مراحل متعدّد و متنوّع جماد و نبات و حيوان و ملك را سير مىكند و از همهء اين مراتب مىگذرد و به مرتبهء شهود وحدت صرف نائل مىشود و بنا بر اين از افق فرشتگان فراتر مىرود . پس او نسخهء جامع حقايق عالم ملك و عالم ملكوت و آميزه اى از دو عالم خلق ( آفرينش ) و امر ( فرمان ) است [ 1 
  ] . امير مؤمنان عليه السّلام فرموده است :\r\n« انّ اللَّه خصّ الملك بالعقل دون الشّهوة و الغضب ، و خصّ الحيوانات بهما دونه ، و شرّف الإنسان بإعطاء الجميع ، فان انقادت شهوته و غضبه لعقله صار أفضل من الملائكة لوصوله إلى هذه المرتبة مع وجود المنازع و الملائكة ليس لهم مزاحم » .\r\n« خداوند فرشته را به عقل اختصاص داد و خشم و شهوت در او قرار نداد ، و حيوانات را شهوت و غضب داد و عقل نداد ولى انسان را با اعطاء همهء آنها جامهء تشريف پوشانيد . پس اگر شهوت و غضب او مطيع عقلش شود از فرشتگان برتر آيد زيرا با وجود منازع به اين مرتبه نائل شده است و حال آنكه فرشتگان را مزاحمى نيست » .\r\nپيوست\r\n[ 2 
  ] از آنچه گفته شد آشكار است كه انسان جنبه اى روحانى دارد كه بدان وسيله با ارواح پاك و فرشتگان قدسى در خور و همدم است ، و جنبه اى جسمانى دارد كه از آن طريق با درندگان و چهارپايان همانند است . به وسيلهء بخش جسمانى مدّتى كوتاه در اين عالم حسّى اقامت مىكند و به وسيلهء بخش روحانى به عالم علوى و جهان برين منتقل مىشود و در آنجا براى ابد در مصاحبت قدسيان خواهد\r\n\r\n","description":"","footnote":"\r\n[ 1 
  ] اشاره است به آيهء 54 سورهء اعراف ( الا لَه الْخَلقُ وَالامْر 7 : 54 : بدانيد كه آفرينش و فرمان از اوست ) .\r\n[ 2 
  ] پيوست ، در ترجمهء « وصل » آورده شده است - اين عنوان در پايان بعضى از فصول اين كتاب به معنى پيوند با آنها آمده است .\r\n","page_name":" 75 ","page_number":102},
  {"content":"\r\nبود ، به شرط اينكه با قواى خود در جهت كمالات مخصوص آن قوا حركت و تلاش كند ، تا بخش روحانى بر بخش جسمانى غالب آيد ، و تيرگيها و كدورتهاى طبيعت را از جان خود بزدايد ، و آثار روحانى از قبيل علم به حقايق اشياء و انس و محبّت نسبت به خداى تعالى و آراستگى به فضائل و صفات نيك در او پديدار شود . و در اين حال به سبب غلبه و پيروزى جنبهء روحانىاش در ملأ أعلى جاى مىگيرد و لطائف حكمت را از آنان استفاضه مىكند و به نور الهى روشن و تابناك مىگردد . و اين حال بر حسب دفع وابستگيها و علائق جسمانى افزوده مىشود تا آنجا كه همهء پرده هاى ظلمانى طبيعت از او برداشته مىشود و تمامى پوششهاى مادّى از او كنار مىرود . از همهء دردها و حسرتها آزاد و رها مىشود و به ذات خود براى هميشه مسرور و شادمان خواهد بود ، و از فيوضات نور اوّل كه به او پرتو مىافكند خوشحال و مبتهج مىباشد . و سرور و شادى او جز به آن ذات نخواهد بود و به چيزى جز آشكار ساختن حكمت حقيقى در ميان اهل آن خرسند و مبتهج نيست . و انس و مودّت پيدا نمىكند مگر با كسانى كه با او سنخيّت داشته باشند و بخواهند از او كمالات معنوى را فرا گيرند .\r\nهمچنين به مفارقت و از دست رفتن دنيا و آنچه در آن است اهمّيّتى نمىدهد و اعتنائى نمىكند ، و تن و مال و همهء برخورداريهاى دنيا را جز رنج و و بال و مايهء خستگى و تعب خود نمىداند مگر به اندازهء احتياج ضرورى كه بدن او در تحصيل كمال به آن نيازمند است . و همواره به مصاحبت ذوات نورانى ميل و اشتياق دارد ، و جز آنچه خداى تعالى از او خواسته عملى انجام نمىدهد ، و به چيزى روى نمىآورد مگر آنكه بدان وسيله به او نزديك شود . و براى شهوات پست حيوانى با او مخالفت نخواهد كرد ، و به خدعه ها و نيرنگهاى طبيعت فريفته نمىشود ، و به چيزى كه مانع سعادت اوست التفات و توجّهى نمىكند ، و به واسطهء از دست دادن محبوبى و در گذشتن مطلوبى اندوهگين نخواهد شد . و چون از امور طبيعى بكلَّى پاك و صافى شد عوارض نفسانى و خيالات شيطانى يكسره از او زايل مىشود و خواست و طلب او نسبت به امور خارجى از ميان خواهد رفت . و در اين هنگام از معارف الهى سرشار و از شوق و بهجت الهى پر خواهد شد ، و حقايق در عقل او همانند قضاياى\r\n","description":"","footnote":"","page_name":" 76 ","page_number":103},
  {"content":"\r\nاوّليّه [ 1 
  ] كه در آن تقرّر دارد استقرار خواهد يافت . بلكه علم او به اين حقايق روشنتر و آشكارتر از علم وى به آنها ( اوّليّات عقلى ) خواهد بود . و هنگامى كه به اين مرتبه از كمال رسيد مستعدّ وصول به دورترين و بالاترين مرتبهء كمال و جوار ملأ أعلى خواهد شد ، و به آنجا مىرسد كه « هيچ چشمى نديده و هيچ گوشى نشنيده و به ضمير و درون هيچ بشرى خطور نكرده است » . و به آنچه در كتاب الهى اشاره شده است نائل و فائز مىشود كه مىفرمايد :\r\n« فَلا تَعْلَمُ نَفْسٌ ما اخفِىَ لَهُمْ مِنْ قُرَّةِ أَعْيُنٍ » 32 : 17 ( سجده ، 17 ) .\r\n« هيچ كس نمىداند كه چه مسرّتها براى ايشان نهان كرده‌اند » .\r\n\r\n","description":"","footnote":"\r\n[ 1 
  ] قضاياى اوليه يا ضروريه مانند : كل بزرگتر است از جزء خودش ، چند چيز مساوى با يك چيز خود مساويند ، تناقض محال است و . . . م .\r\n","page_name":" 77 ","page_number":104},
  {"content":"\r\n\r\nفصل 11 حقيقت خير و سعادت و جمع بين اقوال مختلف دربارهء آنها\r\nبدان كه هدف و غايت در تهذيب نفس از رذائل و تكميل آن به فضائل رسيدن به خير و سعادت است ، و حكماى پيشين گفته‌اند : « خير » دو گونه است : مطلق و نسبى . خير مطلق همان است كه مقصود از ايجاد كلّ است ، زيرا كلّ هستى به او شوق دارد و او غايت غايات است . و خير نسبى آن است كه وسيلهء وصول به خير مطلق است . و « سعادت » ، رسيدن هر شخصى با حركت ارادى خود به كمالى است كه در خلقت او نهاده شده است . و بنا بر اين فرق بين خير و سعادت اين است كه خير نسبت به اشخاص متفاوت نيست ولى سعادت نسبت به آنان مختلف است .\r\nظاهر گفتار ارسطو اين است كه خير مطلق همان كمالات نفسانى است و خير نسبى و اضافى چيزى است كه يا به تحصيل كمالات كمك مىكند مانند تعلَّم و تندرستى ، يا براى آنها سودمند است مانند مال و ثروت .\r\nامّا سعادت نزد حكماى نخستين فقط مربوط به نفوس است و گفته‌اند كه بدن را در آن بهره اى نيست ، و سعادت را در اخلاق فاضله منحصر كرده‌اند . و استدلال آنان در اين باره اين است كه حقيقت انسان همان نفس ناطقه است و بدن فقط آلت اوست ، پس آنچه به عنوان كمال بدن به شمار مىآيد همان سعادت انسان نيست .\r\nولى نزد متأخّرين ايشان نظير ارسطو و پيروان وى سعادت مربوط به شخص است و شخص مركَّب از نفس و بدن است ، و بنا بر اين سعادت هم به نفس و هم به بدن\r\n","description":"","footnote":"","page_name":" 78 ","page_number":105},
  {"content":"\r\nمتعلَّق است . زيرا هر آنچه با بخشى از شخص معيّن ملائم و سازگار باشد نسبت به وى سعادت جزئى است . وانگهى صدور افعال نيكو و زيبا بدون وسائل تسهيل آنها و ياوران و بخت مسعود و جز اينها كه راجع به نفس نيست دشوار است . و لذا سعادت را تقسيم كرده‌اند به آنچه متعلَّق است به بدن من حيث هو ، مانند تندرستى و اعتدال مزاج ، و به آنچه به وسيلهء آن به آشكار كردن نيكوئيها و اصل مىشود .\r\nو مثل آن مانند چيزهائى است كه سزاوار مدح و ستايش است مانند مال و كثرت ياران و آنچه موجب نيكنامى و شيوع ستايش و تحسين است ، و آنچه متعلَّق به دستيابى به مقاصد و اغراض بر مقتضاى آرزوست و آنچه به نفس باز مىگردد ، يعنى حكمت و اخلاق پسنديده . و گفته‌اند كه كمال سعادت جز با اين پنج امر حاصل نمىشود ، و به اندازهء نقصان آنها در آنها نقص پديد مىآيد . و نيز گفته‌اند كه فوق اينها سعادت محض قرار دارد كه هيچ سعادتى به آن نمىرسد . و آن از مواهب عاليه و اشراقات علمى و ابتهاجات عقلى است كه خداى سبحان بدون هيچ سبب ظاهرى به بعضى از بندگان خود افاضه مىفرمايد .\r\nحكيمان نخستين از آنجا كه سعادت جسمانى و بدنى را نفسى مىنمودند تصريح كردند كه سعادت بزرگ ما دام كه نفس وابسته به بدن و آلوده به كدورتهاى طبيعت و اشتغالات مادّى است حاصل نمىشود بلكه حصول آن در اين حالت ميسّر نيست . زيرا سعادت مطلق براى نفس ما دام كه به اشراقات عقلى و انوار الهى روشن نشود ، به طورى كه تامّ و تمام ناميده شود ، حاصل نخواهد شد . و اين مقام موقوف است به رهائى تامّ او از ظلمت جهان مادّى .\r\nامّا معلَّم اوّل ( ارسطو ) و پيروان وى بر اين عقيده‌اند كه حصول سعادت عظمى براى نفس با تعلَّق به بدن نيز ممكن است . زيرا حصول آن براى كسانى كه همهء فضائل را در خود جمع دارند و به تكميل ديگران نيز اشتغال مىورزند آشكار است . و چقدر ناروا و ناپسند است كه گفته شود چنين كسانى وقتى زنده‌اند ناقصاند و هنگامى كه مرگ آنان فرا رسد تامّ و كامل مىشوند . بنابراين سعادت را مراتبى است كه نفس با مجاهده مىتواند از پلَّه ها و مدارج آن بالا رود تا اينكه به آخرين مرتبهء آن برسد و در اين موقع به سعادت تامّ و كامل نائل مىشود اگر چه قبل از\r\n","description":"","footnote":"","page_name":" 79 ","page_number":106},
  {"content":"\r\nمفارقت از تن باشد و اين حال مىتواند بعد از آن نيز باقى بماند .\r\nامّا حكماى اسلام معتقدند كه سعادت در زندگان تمام و كامل نمىشود مگر اينكه همهء كمالات متعلَّق به روح و بدن در آنان جمع شود . و پائينترين مرتبهء سعادت اين است كه سعادت بدنى بر سعادت نفسانى بالفعل غالب باشد مگر اينكه در عين حال شوق به سعادت نفسانى و حرص بر اكتساب كمالات انسانى فزونتر و غالبتر باشد . و بالاترين مرتبهء سعادت اين است كه هم فعليّت و هم شوق براى كمال و سعادت روحى بيشتر باشد ، اگر چه توجّه و التفات به اين دنيا و تنظيم امور آن بالعرض رخ خواهد نمود .\r\nو امّا دربارهء درگذشتگان كه از امور بدنى بىنيازند سعادتشان فقط به نفس بستگى دارد يعنى سعادت آنان مختصّ به ملكات فاضله و علوم حقيقى يقينى و وصول به مشاهدهء جمال ابدى و ديدار جلال سرمدى است . و گفته‌اند كه سعادت آدمى در حالت اوّل ( نفس با بدن ) آميخته به ظواهر حسّى و آلوده به تيرگيها و كدورتهاى طبيعى است و امّا در حالت دوم ( نفس مفارق از بدن ) به واسطهء خالى و عارى بودن از آن تيرگيها صافى و خالص است . در اين حالت است كه انسان همواره به انوار الهى روشن است و از پرتو عقل كسب نور مىكند . به ياد خداوند و انس با او مولع و حريص است و غرق درياى عظمت و قدس اوست ، و هيچ التفاتى به ما سوا ندارد ، و تصوّر حسرت از فقدان لذّت يا محبوبى دربارهء او نابجاست . و به طلب چيزى شوق و رغبتى نشان نمىدهد ، و از وقوع آنچه مردم از آن بر حذرند هراسى ندارد ، بلكه از همه چيز منصرف شده و به واسطهء نيروى عقل خود كوشش و همّ خويش را يكسره بر امور الهى منحصر مىكند بدون اينكه به غير اين امور التفات و اعتنائى داشته باشد .\r\nاين قول از يك سو نظريهء معلَّم اوّل را از اين حيث كه سعادت را براى بدن اثبات مىكند ترجيح مىدهد ، و از سوى ديگر طريقهء پيشينيان را از اين حيث كه سعادت عظمى را براى نفس ما دام كه وابسته به بدن است نفى مىكردند ترجيح مىدهد . و در نزد ما قول درست و حق و شايستهء انتخاب همين است . زيرا شك نيست كه آنچه وسيلهء رسيدن به سعادت مطلق است خود سعادتى است نسبى .\r\n","description":"","footnote":"","page_name":" 80 ","page_number":107},
  {"content":"\r\nو معلوم است كه مقصود كسى كه متعلَّقات بدنها مانند تندرستى و مال و ياران و ياوران را سعادت مىداند از اين روست كه اينها به عنوان آلت و وسيلهء تحصيل سعادت حقيقى قرار مىگيرند نه اينكه خود به طور مطلق سعادت باشند . زيرا هيچ خردمندى معتقد نيست كه تندرستى و متاع دنيوى اگر چه وسيله اى براى خشم و عذاب خداوند قرار گيرد و مانع رسيدن آدمى به عطا و پاداش او باشد باز هم سعادت است .\r\nو همچنين شك نيست در اينكه نفس ما دام كه وابسته به بدن و در زندان طبيعت گرفتار است براى او مقام عالى عقل بالفعل حاصل نمىشود ، و حقايق چنان كه هستند به طور كامل براى او مكشوف نخواهد شد و به حقيقت ابتهاجات عقلى و لذّات حقيقى نخواهد رسيد ، اگر چه براى بعضى از وارستگان از پردهء تن در يك آن رخ نمايد و برق آسا بگذرد .\r\nبنابر اين از سخنان همهء علماء اخلاق آشكار شد كه حقيقت خير و سعادت چيزى جز معارف حقيقى و اخلاق پاك نيست . و با اينكه قضيّه چنين است ، زيرا كه حقيقت خير و سعادت براى خودش خواستنى و مطلوب است و آنها هميشه با نفس باقىاند ، مع ذلك در اين شك نيست كه آثار مترتّب بر آن دو [ خير و سعادت 
  ] مانند حب و انس به خدا و ابتهاجات عقلى و لذّات روحانى اعتبارا غير از آنهاست ، اگر چه از آن دو جدا نمىشود و مطلوبيّت ذاتى آن آثار شديدتر و قويتر است و نام خير و سعادت براى آنها مناسبتر و أولى است هر چند همه درخورند كه خير و سعادت ناميده شوند . بدين سان مىتوان ميان اقوال صاحبان نظر و استدلال [ حكما و فلاسفه 
  ] و اصحاب كشف و حال [ عرفا و متصوّفه 
  ] و اهل شرع و ظاهر ( نقل و روايت ) [ متشرّعه و اهل حديث 
  ] جمع كرد ، به طورى كه دستهء اول را نظر اين است كه حقيقت سعادت همان عقل و علم است و دستهء دوم معتقدند كه حقيقت سعادت عشق است و دسته سوم بر اين عقيده‌اند كه زهد و ترك دنياست .\r\n","description":"","footnote":"","page_name":" 81 ","page_number":108},
  {"content":"\r\n\r\nفصل 12 سعادت جز به اصلاح دائم همهء صفات و قوا حاصل نمىشود ( شرايط حصول سعادت )\r\nسعادت جز به اصلاح مداوم و مستمرّ جميع صفات و قوا حاصل نخواهد شد ، بنابراين با اصلاح بعضى از آنها و به طور گاه گاه حاصل نمىشود ، چنان كه تندرستى و تدبير منزل و سياست مدن جز به اصلاح همهء اعضاء و اشخاص و طوايف در همهء اوقات حاصل نخواهد شد . پس سعادتمند مطلق كسى است كه همهء صفات و افعال خويش را به نحو ثابت و دائم اصلاح كند به طورى كه دگرگونى احوال و زمانها آنها را تغيير ندهد ، در برابر حدوث مصائب و فتنه ها صبر و شكيبائىاش از دست نرود و سختيها و رنجها شكر و سپاس او را از ياد نبرد ، و كثرت شبهات يقين وى را زايل نسازد ، و بزرگترين آسيبها و بلاها رضا و خرسندى او را از ميان نبرد ، و بدى كردن ديگران نيكى كردن او را به فراموشى نسپارد ، و دشمنى كسان مهر و دوستى او را بر طرف نكند . خلاصه آنكه تفاوتى در حالش پديد نيايد ، و لو آنچه بر ايّوب پيغمبر يا بر برناس حكيم وارد شد بر او فرود آيد ، زيرا او ذاتا داراى شهامت است و اخلاق و صفاتش راسخ و استوار گشته و به عوارض طبيعت اعتنائى ندارد و شادمانى و ابتهاج او به واسطهء نورانيّت و ملكات شريف خويش است . بلكه سعادتمند واقعى به سبب تجرّد و تعالى خود از امور جسمانى فراتر رفته از تصرّف طبايع فلكى بيرون است و از تأثير ستارگان و\r\n","description":"","footnote":"","page_name":" 82 ","page_number":109},
  {"content":"\r\nاجرام سماوى برتر و متعالى است و سعد و نحس آنها در او هيچ تأثيرى ندارد و از خورشيد و ماه منفعل نيست . اهل تسبيح و تقديس را به سه گانگى و ششگانگى چه كار . چه بسا تجرّد و قوّت نفوسشان به مرتبه اى رسد كه براى آنان ملكهء توانائى بر تصرّف در موادّ كائنات ، و لو در افلاك و آنچه در آنهاست ، حاصل شود ، چنان كه براى افضل و اشرف پيامبران و سرور اوصياء كه صلوات خداوند بر آن دو و آلشان باد از شكافته شدن ماه و بازگشت خورشيد حاصل آمد .\r\nاز آنچه گفته شد آشكار است كه كسى كه به سبب ورود مصائب دنيوى بىتابى و جزع مىكند و از ناملايمات و سختيهاى طبيعت نگران و مشوّش مىشود و خود را در معرض شماتت دشمنان و رقّت و ترحّم دوستان درمىآورد از زمرهء سعادتمندان بيرون است . زيرا فطرتش سست و ناتوان شده و جبن بر طبيعتش مستولى و غالب گشته و ديگر به ابتهاجات و شكفتگيهائى كه امثال اين پستيها را از نفس دفع و طرد مىكند نائل نمىشود .\r\nو همچنين اگر كسى صبر و رضا را به تكلَّف بر خود تحميل كند و در ظاهر به سعادتمندان تشبّه جويد ولى در باطن آشفته و مضطرب باشد اين حالت را نمىتوان سعادت دانست زيرا سعادت واقعى اين است كه اخلاق فاضله به صورت ملكات راسخ و ريشه دار درآمده باشد به طورى كه دگرگونيها و رخدادهاى زندگى ظاهرا و باطنا تغييرى در آنها ( اخلاق فاضله ) پديد نياورد . خداوند ما و همهء طالبان را به اين مقام شريف برساند .\r\nپيوست\r\nآخرين مرتبهء سعادت تشبّه به مبدأ ( خدا ) است حكما تصريح كرده‌اند كه بالاترين مرتبهء سعادت اين است كه انسان در صفات خود به مبدأ تشبّه كند : به اين معنى كه فعل زيبا از اين جهت كه زيباست از او صادر شود نه براى غرض و هدف ديگرى از قبيل جلب نفع و دفع ضرر . و اين هنگامى تحقّق مىيابد كه حقيقت وى ، كه از آن به عقل الهى و نفس ناطقه تعبير\r\n","description":"","footnote":"","page_name":" 83 ","page_number":110},
  {"content":"\r\nمىشود ، خير محض گردد به اين نحو كه از همهء پليديهاى جسمانى و آلودگىهاى حيوانى پاك شود و چيزى از عوارض طبيعى و خيالات و اوهام نفسانى پيرامون او جولان ندهد ، و وجودش از انوار الهى و معارف حقيقى پر و سرشار شود و به حقايق واقعى يقين داشته باشد ، و چنان عقل محض شود كه همهء معقولاتش مانند قضاياى اوّلى [ بديهى و ضرورى 
  ] گردد ، بلكه ظهور آنها شديدتر و انكشافشان تمامتر باشد . و در اين هنگام است كه خداى سبحان براى او در صدور افعال اسوهء نيكوست ، و افعال او الهى مىگردد يعنى شبيه به افعال خداى تعالى خواهد شد ، چرا كه حسن و خوبى صرف او مقتضى بروز حسن ، و جمال محض او مصدر ظهور جميل است بدون آنكه به سببى خارجى نياز باشد . بنابر اين ذات او غايت فعل اوست و فعل او عين غايت و غرض اوست . و هر چه بالذّات و به قصد اوّل از او صادر مىشود همانا به خاطر ذاتش صادر مىشود ، هر چند از آن فعل فوائد بسيار بالعرض و به قصد دوم به ديگران تراوش و سرايت مىكند . و گفته‌اند كه وقتى انسان به اين مرتبه برسد به بهجت الهى و لذّت حقيقى ذاتى نائل آمده است و طبعش از لذّات حسّى و حيوانى مشمئز و متنفّر مىشود ، زيرا كسى كه لذّت حقيقى را ادراك كند مىداند كه لذّات ذاتى همان است ، و لذّت حسّى لذّت حقيقى نيست زيرا زودگذر و ناپايدار و فانى و در واقع به منزلهء دفع ألم است . و ليكن مىدانى كه تصريح به [ بعضى از 
  ] اين مطالب مخالف ظواهر شرع [ 1 
  ] و جاى تأمّل است .\r\n\r\n","description":"","footnote":"\r\n[ 1 
  ] زيرا در بهشت كه سراى سعادت كامل است لذات حسى وجود دارد . م .\r\n","page_name":" 84 ","page_number":111},
  {"content":"\r\n\r\nفصل 13 مطابق هر يك از قواى چهارگانه لذتى و المى هست\r\nچون دانستى كه قواى انسان چهار است - قوهء نظرى يا عقلى ، قوهء واهمه يا خيال ، قوهء غضب يا درندگى ، و قوهء شهوت يا بهيمى - بايد بدانى كه براى هر يك از آنها لذّت و ألمى هست ، زيرا لذّت ( خوشى ) ادراك ملائم و سازگار ، و ألم ( درد و رنج و ناخوشى ) ادراك ناملايم و ناسازگار است . بنابر اين براى هر يك از غرايزى كه ادراك مىشود لذّتى وجود دارد كه همان رسيدن به مقتضاى طبع است كه براى آن آفريده شده ، و المى كه عبارت است از ادراك خلاف مقتضاى طبع .\r\n« غريزهء عقل » كه براى شناخت حقايق امور آفريده شده است ، لذّتش در علم و معرفت است و ألمش در جهل . و « غريزهء غضب » چون براى انتقام و تسكين از خشم آفريده شده است لذّتش به مقتضاى طبع در غلبه و چيره شدن است و ألمش در عدم غلبه و چيرگى . و « غريزهء شهوت » كه براى به دست آوردن غذا كه قوام بدن به آن است آفريده شده لذّتش در رسيدن به غذاست و ألمش در نرسيدن به آن ، و همچنين در ديگر حوائج بدن . بنابر اين لذّات و آلام نيز بر چهار گونه‌اند : عقلى ، خيالى ، غضبى و بهيمى .\r\nلذّت عقلى انبساط و ابتهاج حاصل از معرفت كلَّيّات اشياء و امور و ادراك ذوات مجرّد نورى است ، و ألم عقلى مانند انقباض و تيرگى حاصل از جهل است ، و لذّت قوهء خيال همچون شادى حاصل از ادراك صور و معانى جزئى ملائم و\r\n","description":"","footnote":"","page_name":" 85 ","page_number":112},
  {"content":"\r\nسازگار است ، و ألم خيال مثل ادراك ناملايمات و ناسازگاريهاست . و لذّت مربوط به قوهء غضب همانند انبساط و خوشحالى حاصل از پيروزى و نيل به جاه و مقام و رياست است ، و ألم وابسته به آن مثل انقباض و گرفتگى حاصل از مغلوب و معزول شدن و از دست دادن مقام است . و لذّت بهيمى ادراك خوردن و آميزش و امثال اينهاست ، و ألم بهيمى ادراك گرسنگى و تشنگى و گرما و سرما و نظاير اينهاست . و اين لذّات و آلام به نفس مىرسند و در واقع نفس است كه از آنها لذّت مىبرد و متألَّم مىشود جز اينكه هر يك از آنها به واسطهء قوهء مخصوص خود به نفس مىرسد .\r\nگاهى بين آنچه متعلَّق به قوهء وهم و خيال است و آنچه متعلَّق به قوهء غضب است اشتباه رخ مىدهد زيرا هر دو دسته با هم بر تخيّل عارض مىشوند . اين اشتباه به اين نحو رفع مىشود كه آنچه مربوط به غضب است اگر چه از راه تخيّل پديد مىآيد ليكن آن كه بعد از تخيّل لذّت مىبرد و متألَّم مىشود قوهء غضب است كه به واسطهء آن نفس متأثّر مىشود . پس در اين نوع از لذّت و ألم تا غضبيّه متأثّر نشود نفس متأثّر نمىگردد . و امّا در مورد وهم و خيال آنچه لذّت مىبرد و متألَّم مىشود همين دو قوه است و اين تأثّر آنها بىواسطهء قوهء غضبيّه به نفس مىرسد . و آنچه اين فرق و تفاوت را روشن مىكند اين است كه التذاذ و تألَّم خيالى متوقّف بر غالب و مغلوب شدن در عالم خارج نيست ، و حال آنكه لذّت و ألم غضبيّه متوقّف بر غالب و مغلوب شدن در خارج است .\r\nسپس بايد دانست كه نيرومندترين لذّتها لذّت عقلى است زيرا جنبهء فعلى داشته و ذاتى انسان است و با اختلاف احوال زوال نمىپذيرد ، ليكن لذّات حسّى انفعالى بوده و عرضى و زوالپذير است . و اين لذّات ( حسّى ) در آغاز بر طبع آدمى خوش و گوارا است ، و با فزونى نيروى حيوانى افزون مىشود و با سستى و ضعف آن كاهش مىيابد تا آنكه بكلَّى زايل و منتفى مىشود ، و قبح اين گونه لذّات نزد عقل آشكار است . و امّا لذّت عقلى در آغاز وجود ندارد ، زيرا ادراك لذّت عقلى جز براى جانهاى پاك و آراسته به اخلاق پسنديده حاصل نمىشود ، و بعد از آنكه حاصل شد زيبائى و شرف آن آشكار مىشود ، و با رشد قوهء عقل فزونى مىگيرد ، تا آنجا كه به بالاترين مراتب\r\n","description":"","footnote":"","page_name":" 86 ","page_number":113},
  {"content":"\r\nمىرسد و دستخوش نقصان و زوال نيست .\r\nشگفتا كه بعضى گمان مىكنند كه لذّت منحصر در لذّات حسّى است و آن را آخرين مرتبهء كمال و بالاترين درجهء سعادت مىپندارند . و [ بسيارى از 
  ] متشرّعان لذّات آخرت را به باغهاى بهشت و حور و غلمان و امثال اينها منحصر مىدانند و آلام اخروى را به آتش دوزخ و مار و عقرب و مانند اينها محدود مىكنند ، و رسيدن به اوّلى و رهائى از دومى را غايت و هدف زهد و عبادت خويش قرار مىدهند ، گوئى نمىدانند كه اين گونه عبادت عبادت مزدوران و بردگان است ، لذّات و مشتهيات كمتر را براى رسيدن به بيشتر ترك مىكنند . كاش مىدانستم كه چنين پندار و كردارى چگونه بر كمال حقيقى و قرب به خداى سبحان دلالت مىكند و نمىدانم كه گريان از ترس آتش دوزخ و صاحب شوق به لذّات جسمانى كه مطلوب نفس بهيمى است چگونه از مقرّبان درگاه خداى متعال به شمار مىآيد و به عنوان بلند پايه وصف مىشود گويا اينان سرور و ابتهاج روحانى و لذّت معرفت به خدا و حبّ و انس به او را ادراك نمىكنند و گفتار سرور موحّدان [ يعنى امير المؤمنين على عليه الصّلاة و السّلام 
  ] را نشنيده‌اند كه :\r\n« إلهى ما عبدتك خوفا من نارك و لا طمعا في جنّتك و لكن وجدتك أهلا للعبادة فعبدتك » .\r\n« خدايا تو را از ترس آتش دوزخ يا طمع به بهشت نمىپرستم بلكه تو را شايستهء پرستش يافتم و پرستش كردم » .\r\nخلاصه آنكه انسان بىشك در لذّت حسّى و جسمى با حشرات و كرمها و حيوانات پست شريك است ، و در بصيرت درونى و اخلاق فاضله به فرشتگان شبيه است ، و چگونه شخص عاقل راضى مىشود كه نفس ناطقهء شريف و بزرگوار خود را خدمتگزار نفس پست بهيمى قرار دهد .\r\nو شگفتا از اين گروه [ كسانى كه لذّات را به لذّات حسّى منحصر مىكنند 
  ] با اين اعتقاد كه مع ذلك كسى را كه از شهوات حيوانى كناره مىگيرد و لذّات حسّى را حقير و خوار مىنگرد بزرگ مىدانند و در برابر او فروتنى و خضوع مىكنند و خود را نسبت به او بدبخت مىشمارند و اعتراف مىكنند كه وى نزديكترين مردم\r\n","description":"","footnote":"","page_name":" 87 ","page_number":114},
  {"content":"\r\nبه خداى سبحان و بلند پايه ترين آنان است زيرا خود را از شهوات طبيعى پاك و منزّه ساخته است . و همهء آنها در اين قول متّفقند كه مبدع كلّ عالم هستى از امور جسمى و حسّى منزّه و متعالى است و چنين استدلال مىكنند كه اگر خداوند از آنها منزّه نباشد در او نقص لازم مىآيد و اين با رأى و عقيدهء اوّلشان متناقض خواهد بود .\r\nراز اين نكته اين است كه آنان اگر چه بر آن رأى فاسد ( قول به انحصار لذّات حسّى ) رفته‌اند لكن چون غريزهء عقل ، هر چند ضعيف ، در آنها وجود دارد به كمال حقيقى كه ذاتا و جوهرا كمال است معتقدند و به نورانيّت ذاتى آن حكم مىكنند ، و آنچه را در واقع فضيلت است فضيلت و آنچه را در واقع رذيلت است رذيلت مىدانند . و ناگزير كسانى را كه از شهوات منزّه و بركنارند بزرگوار و كسانى را كه در آنها فرو افتاده‌اند خوار و حقير مىشمارند .\r\nو دليل زشتى و قبح لذّات حيوانى اين است كه اهل اين گونه لذّات آنها را پنهان مىكنند و به طور مخفى به آنها دست مىيازند و از آشكار ساختن آنها شرم دارند . و وقتى به چنين لذّاتى وصف شوند چهره و رخسارشان دگرگون شود چنان كه اين حال در مورد كسى كه به كثرت خوراك و آميزش وصف مىشود ظاهر است ، در صورتى كه فاش و آشكار كردن كار نيكو و زيبا مطلقا نيك و زيباست ، و صاحب آن دوست دارد كه آن را آشكار كند و به آن وصف شود . به علاوه ، بديهى است كه اين لذّات لذّات حقيقى نيست ، بلكه در واقع دفع و رفع آلام و رنجهاى بدن است [ 1 
  ] . پس آنچه هنگام خوردن و آميزش ، لذّت تصوّر مىشود فقط راحتى\r\n\r\n","description":"","footnote":"\r\n[ 1 
  ] حق اين است كه هر لذتى خواه بدنى يا نفسانى عبارت است از اشباع شهوت يا غريزه اى كه خواهان اشباع است ، حتى جستجوى علم و معرفت در واقع اشباع غريزهء حبّ آگاهى و اطلاع است . جز اينكه طلب علم هرگز به حدّ اشباع نمىرسد . و لذا پيغمبر ( ص ) فرمود : « منهومان لا يشبعان طالب علم و طالب مال »\r\n( دو گرسنه‌اند كه هرگز سير نمىشوند : دانشجو و طالب مال ) . اما غريزهء جنسى و غريزهء دوست داشتن خوراك و امثال اينها وقتى به حدّ سيرى رسيد باز مىايستد . ( حاشيهء سيد محمد كلانتر ، ناشر متن عربى كتاب ) . نظريهء مؤلف و نظر ناشر متن عربى را نمىتوان تمام دانست و نظريه هاى ديگرى نيز دربارهء اين مطلب هست كه براى آگاهى از آنها بايد به كتابهاى روانشناسى و فلسفى مراجعه كرد . م .\r\n","page_name":" 88 ","page_number":115},
  {"content":"\r\n\r\nاز درد گرسنگى و سوزش و حرارت منى است و از اين رو شخص سير از خوردن لذّتى نمىبرد . و معلوم است كه راحتى از درد و رنج كمال و خير نيست ، زيرا كمال حقيقى و خير مطلق براى هميشه كمال و خير است .\r\nهشدار و بيدار باش ( موعظه و نصيحت )\r\nاكنون كه دانستى كه انسان در لذّت عقلى با فرشتگان انباز است ، و در ديگر لذايذ كه حسّى و متعلَّق به سه قوهء ديگر ، يعنى قواى سبعى و بهيمى و شيطانى ، است مشارك درندگان و چارپايان و شياطين است ، اين را نيز بدان كه هر كس كه يكى از اين لذّات چهارگانه بر او غلبه كند مشاركت او با آن قوّه اى كه بدان منسوب است بيشتر خواهد بود تا آنجا كه وقتى اين غلبه تامّ و كامل شد او عين همان قوّه خواهد بود .\r\nپس اى دوست من بنگر كه نفس خود را در كدام جهت قرار مىدهى . اگر غلبه با قوهء شهوت تو باشد تا آنجا كه بيشتر همّ و انديشهء تو متوجّه شهوات حيوانى مانند خوردن و آشاميدن و آميزش و ديگر شهوات بهيمى باشد يكى از چهار پايان خواهى بود . و اگر غلبه و چيرگى با قوهء غضب تو باشد و ميل تو بيشتر به مناصب و رياست طلبى و آزار مردم و ضرب و شتم و ديگر حركات درنده خوئى باشد به منزلهء درندگان خواهى بود . و اگر غلبه با قوهء شيطانى ( قوهء وهم ) باشد تا آنجا كه غالب سعى و كوشش تو صرف يافتن مكر و حيله براى رسيدن به مقتضيات دو قوهء شهوت و غضب باشد و به انواع نيرنگها و تزويرهاى وهمى دست يازى ، در حزب شيطان داخل شده اى . و اگر غلبه با قوهء عقل تو باشد تا آنجا كه جدّ و جهد تو مقصور بر فراگرفتن معارف الهى و پيروى از فضائل اخلاق باشد به مرتبه وافق فرشتگان راه يافته اى .\r\nپس هر كه عاقل باشد و باخود دشمنى نكند بر او واجب است كه بيشتر همّت و كوشش خود را در تحصيل سعادت علمى و عملى و در زايل ساختن نقائص\r\n","description":"","footnote":"","page_name":" 89 ","page_number":116},
  {"content":"\r\nو كمبودهاى نفس خويش صرّف كند و از امور شهوانى و لذّات جسمانى به اندازهء ضرورت اكتفا كند . از غذا به آنچه مايهء اعتدال مزاج و حفظ حيات است بس كند و قصدش از آن لذّتجوئى نباشد بلكه رفع نياز ضرورى و دفع ألم باشد و وقت و عمر خويش در به دست آوردن زيادتر تباه نكند . و اگر از اين مقدار بيشتر خواهد بارى به قدرى باشد كه مقام و رتبهء انسانىاش حفظ شود و موجب پستى و ذلَّت نگردد . و از لباس به مقدار ضرورى و دفع گرما و سرما بهره گيرد و اگر از اين بيشتر خواهد بقدرى باشد كه به حقارت و خوارى نكشاند و موجب اتّهام سقوط از طرف اقران و همكاران نشود . و از آميزش به اندازه اى كه نوع حفظ شود و نسل باقى بماند بس كند و اگر بيش از اين خواهد از حد سنّت خارج نشود و از اينكه در مقتضيات شهوت و غضب فرو رود بپرهيزد زيرا چنين سقوطى مايهء شقاوت هميشگى و هلاك ابدى است .\r\nخدا را خدا را اى برادران مواظب و مراقب جانها و نفوس خود باشيد ، و پيش از آنكه در درياهاى تباهى و مهلكه غرق شويد آنها را دريابيد و قبل از آنكه راهها بر شما بسته شود از خواب غفلت بيدار شويد و پيش از آنكه خويها و ملكات مهلك و عادات تباه كننده جايگير و استوار گردد به تحصيل سعادت پردازيد . زيرا زايل كردن رذايل بعد از محكم و استوار شدن آنها در نهايت دشوارى است و مبارزه با حزب شيطان بعد از بزرگسالى كمتر مؤثّر است و غلبه بر نفس امّاره پس از سستى و ضعف پيرى بىاندازه مشكل است . لكن به هر حال يأس و نااميدى از لطف و رحمت خداوند روا نيست و بايد به قدر توانائى كوشيد كه اين كار البتّه از به سر بردن در باطل بهتر است ، شايد خداوند با رحمت عظيم خود شما را دريابد .\r\nشيخ فاضل ابن مسكويه [ 1 
  ] ، استاد علم اخلاق و نخستين كسى كه در عالم اسلام\r\n\r\n","description":"","footnote":"\r\n[ 1 
  ] ابو على احمد بن محمد بن يعقوب ابن مسكويه ، اصلا رازى و ساكن اصفهان بود . وى از بزرگان علما و حكما و معاصر أبو على ابن سينا بود . در ايام جوانى مصاحب وزير مهلبى و از خواصّ وى بود و بعدا از ندماى بزرگ « عضد الدوله » بويهى شد و سپس از خواص وزير « ابن العميد » و پسرش « ابو الفتح » گرديد . او را تأليفات بسيارى است كه\r\n","page_name":" 90 ","page_number":117},
  {"content":"\r\nبه تدوين اين علم پرداخت گفته است : « من در سنّ پيرى و بعد از آنكه عادت در من استوار و ريشه دار شده بود از خواب غفلت بيدار گشتم و بر آن شدم كه عنان جان و نفس خويش را از ملكات رذيله بازگيرم و مجاهده اى بزرگ آغاز كردم تا اينكه خداوند مرا موفّق گردانيد كه نفس خود را از آنچه مايهء هلاك او بود رهائى بخشم » .\r\nپس هيچ كس نبايد از رحمت خدا مأيوس شود كه اميد نجات براى هر كسى كه خواهان باشد هست و درهاى فيض الهى همواره گشوده است . پس اى برادران به تهذيب نفوس خود پردازيد پيش از آنكه رئيس ( عقل ) زيردست و مرؤس و مقهور شود و جوهر انسانى شما تباه و حقيقت شما مسخ گردد و واژگونى و نگونسازى در در اخلاق شما پديد آيد ، كه اين حالت خروج از مرتبهء انسانى و دخول در زمرهء بهائم و درندگان و شياطين است . از اين حال به خدا پناه مىبريم و مىخواهيم كه ما را از خسران و زيانى كه نهايت ندارد حفظ فرمايد . حكما كسى را كه از سياست و تدبير نفس غافل خويش باز مانده و آن را رها كرده است همانند كسى دانسته‌اند كه ياقوت سرخ گرانبهائى دارد و آن را در آتش شعله ور بيفكند تا بسوزد و سنگى بىارزش شود .\r\n( تتمّه ) چنين مپندار كه اگر صفا و بهجت نفس به واسطهء تيرگى و كدورت ناشى از گناه از دست برود جبرانپذير است . اين محال است ، زيرا نهايت امر اين است كه بعد از آن گناه كارى كنى كه آثار آن را محو سازد و نفس به حال پيش از آن معصيت باز گردد . امّا با آن كار نيك نور و سعادتى نيفزودى ، كه اگر بدون گناه آن كار نيك را كرده بودى نور و بهجت قلب افزوده مىگشت و درجه اى در بهشت\r\n\r\n","description":"","footnote":"\r\nبرخى در حكمت است از جمله كتاب « الفوز الاكبر » و كتاب « الفوز الاصغر » و « جاويدان خرد » به فارسى در حكمت كه شامل پنج هزار سطر است . و برخى در تاريخ است ، از جمله « تجارب الامم » و بعضى در اخلاق و از آن جمله كتاب مشهور « الطهارة » كه مراد مصنف ( نراقى ) در اينجا همين كتاب است زيرا اين نخستين كتابى است كه در علم اخلاق تصنيف شده است و فيلسوف محقق خواجه نصير الدين طوسى آن را ستوده است . وى از علماء اماميه بود و قبرش در اصفهان است . ميرداماد هرگاه از قبر او مىگذشت مىايستاد و فاتحه مىخواند ( نقل از « الكنى و الالقاب » شيخ عباس قمى ، به اختصار ) .\r\n","page_name":" 91 ","page_number":118},
  {"content":"\r\nحاصل مىشد . ولى به واسطهء گناه پيشين اين فايده از دست رفت و فايدهء آن تنها منحصر به بازگشت دل به حال پيش از آن شد و اين نقصان و زيانى است كه چاره اى براى جبران آن نيست . و مثال آن اين است كه آينه اى كه غبار و زنگار گرفته اگر صيقل زده شود هر چند زنگار از رخ آن زدوده شود لكن به صفا و جلاى آن افزوده نشود بر خلاف آنكه اگر اصلا زنگار نمىگرفت اين صيقل زدن صفا و جلاى آن را مىافزود . و سخن پيامبر اكرم صلَّى اللَّه عليه و آله و سلَّم به اين نكته اشارت دارد كه فرمود :\r\n« من قارف ذنبا فارقه عقل لم يعد إليه أبدا » .\r\n« هر كه گناهى مرتكب شود عقلى از او مفارقت كند كه هرگز به او باز نگردد » .\r\n","description":"","footnote":"","page_name":" 92 ","page_number":119},
  {"content":"\r\nبخش دوم در بيان اقسام اخلاق\r\n","description":"","footnote":"","page_name":" 93 ","page_number":120},
  {"content":"\r\nبخش دوم در بيان اقسام اخلاق فضائل چهارگانه و اقوال علماء اخلاق در حقيقت عدالت - حقيقت عدالت پيروى و اطاعت عقل عملى از عقل نظرى است - عقل نظرى فضائل و رذائل را ادراك مىكند - دفع اشكال در تقسيم حكمت - تحقيق حدّ وسط و اطراف آن ( افراط و تفريط ) - اجناس و انواع رذائل - فرق بين فضيلت و رذيلت - عدالت برترين و شريفترين فضيلت است - اصلاح خود پيش از اصلاح ديگران ، و شريفترين وجه عدالت عدالت زمامدار است - با وجود محبّت به عدالت نيازى نيست - اكتساب فضائل از طريق صناعت اخلاق بايد بر طبق ترتيب كمال طبيعى باشد .\r\n","description":"","footnote":"","page_name":" 94 ","page_number":121},
  {"content":"\r\n\r\nفصل 1 فضائل چهارگانه و اقوال علماى اخلاق در حقيقت عدالت\r\nدر علم طبيعى روشن شده است كه نفس ناطقه را دو قوّه است : نخست قوهء ادراك و دوم قوهء تحريك . و براى هر يك دو شاخه است :\r\n« شاخهء اوّل » ادراك ، عقل نظرى است كه به واسطهء قبول صور علميّه متأثّر از مبادى عالى است .\r\n« شاخهء دوم » ادراك ، عقل عملى است كه مبدأ به حركت درآوردن بدن در اعمال جزئى است از طريق فكر و تأمّل [ 1 
  ] . اين شاخه ( عقل عملى ) از اين جهت كه مربوط و متعلَّق به دو قوهء شهوت و غضب است مبدأ پيدايش بعضى از كيفيّات فعلى يا انفعالى ، مانند شرم و خنده و گريه و غير اينهاست ، و از اين جهت كه وهم و خيال را به كار مىبرد مبدأ استنباط آراء و فنون و صنايع جزئى است ، و از حيث نسبتش به عقل و همدوشى و پيوند با آن ، وسيله و سبب حصول آراء كلَّى وابسته به أعمال است - مانند خوبى و زيبائى راستگوئى و بدى و زشتى دروغگوئى و نظائر اينها .\r\nشاخهء اوّل قوهء تحريك ، نيروى غضب است و آن مبدأ دفع ناملايمات از راه غلبه و پيروزى است و شاخهء دوم ، نيروى شهوت است كه مبدأ جلب سازگاريها\r\n\r\n","description":"","footnote":"\r\n[ 1 
  ] غرض از عقل عملى ادراك چيزى است كه مربوط به عمل است و الا عقل عملى مبدأ تحريك بدن و بنا بر اين قوهء تحريك است نه قوهء ادراك .\r\n","page_name":" 95 ","page_number":122},
  {"content":"\r\nو ملايمات است .\r\nسپس بايد دانست كه هرگاه قوهء نخستين ( ادراك ) بر ديگر قوا غالب آيد و از آنها منفعل نباشد ، بلكه قواى ديگر مطيع اوامر و نواهى او باشند ، تصرّف و عمل هر يك از آنها به نحو اعتدال خواهد بود . و امور عالم انسانى انتظام خواهد يافت و ميان قواى چهارگانه سازش و همكارى برقرار خواهد شد . پس هر يك از آنها مهذّب خواهد شد و فضيلت مخصوص خود را حاصل خواهد كرد . بدينگونه از تهذيب نيروى عقل ، علم و سپس حكمت به دست خواهد آمد و از تهذيب قوهء عامله عدالت و از تهذيب نيروى غضب حلم و به دنبال آن شجاعت پديد مىآيد و از تهذيب شهوت عفّت و خويشتندارى و پس از آن سخاوت حاصل مىشود . و بنابر اين بيان مىتوان گفت كه عدالت ، كمال قوهء عملى ( عقل عملى ) است .\r\nبيان ديگر : گفته شده است كه : چون نفس داراى چهار قوهء عاقله و عامله و شهويّه و غضبيّه است ، اگر حركات و افعال اينها بر وجه اعتدال باشد ، و سه قوهء اخير مطيع اوّلى ( عقل ) باشند و در افعال فقط بر آنچه عقل تعيين مىكند گام بردارند ، اوّلا فضائل سه گانهء حكمت و عفّت و شجاعت حاصل مىشود . و ثانيا از حصول آنها كه مترتّب بر سازش قواى چهارگانه و اطاعت و انقياد سه قوه از اوّلى است حالتى پديد مىآيد كه كمال و تماميّت قواى چهارگانه است ، و آن عدالت است . پس بنابر اين بيان ، عدالت كمال قوهء عملى به تنهائى نيست بلكه كمال همهء قواست .\r\nبه هر دو بيان اجناس [ منطقى 
  ] فضائل چهار است : « حكمت » و آن عبارت است از معرفت حقايق موجودات چنان كه هستند ، و موجودات اگر وجودشان در قدرت و اختيار ما نباشد ، علم مربوط و متعلَّق به آنها حكمت نظرى ناميده مىشود . و اگر وجود آنها در قدرت و اختيار ما باشد علم مربوط به آنها حكمت عملى ناميده مىشود . و « عفّت » اين است كه قوهء شهويّه تحت فرمان عقل باشد و از اوامر و نواهى آن پيروى كند تا كسب آزادى كند و از اسارت و بردگى هواهاى نفسانى خلاص گردد . و « شجاعت » اطاعت قوهء غضب از عقل در اقدام\r\n","description":"","footnote":"","page_name":" 96 ","page_number":123},
  {"content":"\r\nبر كارهاى خطير است ، كه در آنچه رأى عقل مقتضى آن است اضطراب نشان ندهد تا عملش ستوده و صبرش نيز پسنديده باشد . و تفسير اين فضائل سه گانه نسبت به آن دو بيان تفاوت نمىكند .\r\nو امّا « عدالت » بنابر تفسير اوّل عبارت است از انقياد و پيروى عقل عملى از عقل نظرى در همهء كارها و تصرّفات خود ، يا مهار كردن غضب و شهوت تحت رهبرى و دستور عقل و شرع كه خود عقل نيز به وجوب اطاعت از آن حكم مىكند ، يا سياست و ادارهء دو نيروى خشم و شهوت و راه بردن آن دو به مقتضاى حكمت ، و در اختيار داشتن آن دو در دست يازيدن و بازداشتن آنها بر حسب اقتضا . و تعريف غزّالى به همين بيان راجع است : « عدالت حالت و قوه اى است براى نفس كه خشم و شهوت را اداره و تدبير مىكند ، و آن دو را به مقتضاى حكمت راه مىبرد و آنها را در به كار انداختن و بازداشتن بر حسب اقتضا ، در اختيار دارد » . زيرا مراد از حالت و قوّه در اينجا نيروى تسلَّط و برترى داشتن عقل عملى است نه خود قوهء عملى .\r\nو تفسير عدالت بنابر بيان دوم عبارت است از ائتلاف همهء قوا و اتّفاق آنها بر فرمانبرى از عقل ، به طورى كه كشمكش از ميان برود و فضيلت مخصوص هر يك حاصل شود . و شك نيست كه اتّفاق و ائتلاف همهء قوا كمال همهء آنهاست نه كمال قوهء عملى به تنهائى . مگر اينكه گفته شود كه ائتلاف فقط در به كار بردن هر يك از قوا بر وجه شايسته و مناسب خود تحقّق مىيابد ، و به كار انداختن هر قوه اى و لو قوهء نظرى از جانب قوهء عملى است ، زيرا شأن و كار او به كار انداختن اين قوا در جاى شايسته و در خور آنها به نحو اعتدال است ، و بدون اين معنى صدور فعل از قوّه تحقّق نمىپذيرد .\r\nنكتهء ديگر اين است كه عدالت بنابر بيان اوّل امرى بسيط و مستلزم ملكات سه گانه يعنى حكمت و عفّت و شجاعت است ، و بنابر بيان دوم ظاهرا احتمال بساطت و تركيب دارد ، هر چند احتمال بساطت درستتر به نظر مىآيد از اين رو كه اعتدال اخلاقى به منزلهء اعتدال مزاج است كه از تركيب و در آميختن عناصر متخالف حاصل مىشود ، و در اصول حكمت ثابت شده است كه مزاج كيفيّتى\r\n","description":"","footnote":"","page_name":" 97 ","page_number":124},
  {"content":"\r\n\r\nبسيط است .\r\nتوضيح مطلب اين است كه هنگامى كه ملكات سه گانه حاصل شد براى عقل عملى قوهء تسلَّط و تدبير نسبت به همهء قوا حاصل مىشود ، به طورى كه همگى فرمانبر او مىشوند و او هر يك را به مقتضاى رأى خود به كار مىبرد . پس اگر عدالت را عبارت از خود اين قوه ، يا خود تدبير و تصرّف در بدن و امور منزل و شهر بدانيم ، بدون دخالت ملكه هاى سه گانه ، در اين صورت عدالت بسيط و فقط كمال عقل عملى خواهد بود . ولى اگر عدالت به عنوان خود آن ملكات در نظر گرفته شود در اين صورت ديگر مناسب نيست كه آن را فضيلت جداگانه اى در شمار فضائل قرار دهيم . زيرا همهء اقسام فضائل يك قسم از آنها نخواهد بود ، و ائتلاف و آميختگى آنها هيئت يگانه اى نيست كه بر ملكات سه گانه عارض شود تا اينكه چيزى جداگانه و نوعى مركَّب باشد .\r\nلكن بنابر هر دو طريق بيان ، عدالت و ملكات سه گانه ملازم يكديگرند جز آنكه بنابر طريق اوّل عدالت علَّت و ملكات سه گانه معلول و بنابر طريق دوم بر عكس خواهد بود . زيرا حصول عدالت متوقّف است بر وجود آن ملكات و آميختگى آنها ، و آنها اجزاء عدالت يا به منزلهء آن خواهند بود .\r\nتكمله عدالت پيروى عقل عملى از عقل نظرى است\r\nحق اين است كه حقيقت عدالت همان تفسير اوّل است كه در بيان اوّل ذكر شد ، يعنى انقياد و اطاعت عقل عملى از قوهء عاقله ، و ديگر تفاسير ياد شده لازمهء آن است ، زيرا انقياد مذكور مستلزم اتّفاق قوا و تسلَّط و سياست عقل عملى بر دو قوهء خشم و شهوت است ، يا خود سياست و تدبير آن دو و راه بردن و در اختيار داشتن آنها تحت فرمان عقل نظرى است . و بنابر اين تفسيرها كه لازمهء بيان اوّل است لازم مىآيد كه عدالت جامع همهء فضائل باشد و معناى آن در هر فضيلتى متحقّق باشد به طورى كه هر فضيلتى فردى از آن ( عدالت ) باشد .\r\n","description":"","footnote":"","page_name":" 98 ","page_number":125},
  {"content":"\r\nو تحقيق مطلب اين است كه انقياد عقل عملى نسبت به عقل نظرى مستلزم در اختيار داشتن و مهار كردن دو قوهء خشم و شهوت تحت فرمان عقل و سياست و تسلَّط او بر آنهاست و اين مستلزم اتّفاق و هماهنگى و آميختگى همهء قواست .\r\nپس همهء فضائلى كه از دو قوهء غضب و شهوت و حتّى از عقل صادر مىشوند به توسّط عقل عملى و ضبط و مهار كردن قواست ، ولى اين را نبايد كمال او دانست و از فضائل او شمرد ، و دليل اين آشكار است . و ضبط و مهار كردن مذكور غير از عدالت است .\r\nپس حقّ اين است كه حقيقت عدالت صرفا انقياد قوهء عامله نسبت به قوهء عاقله است ، و امورى مانند مهار كردن و تسلَّط و سياست از لوازم آن است و فضائلى كه توسّط عقل عملى از قواى ديگر صادر مىشود از لوازم عدالت است نه خود عدالت . بنابر اين كسى كه عدالت را شامل همهء فضائل مىداند نظرش به اعتبار لوازم عدالت است و كسى كه عدالت را شامل همهء فضائل نمىداند نظرش عدم چنين اعتبارى است . از اين رو مانعى ندارد كه گفته شود كه عدالت به دو معنى اطلاق مىشود : يكى عدالت به معنى اخص و ديگرى عدالت به معنى اعم .\r\nآنگاه علماى اخلاق براى هر يك از فضائل چهارگانه انواعى ذكر كرده‌اند [ 1 
  ] .\r\nو همانگونه كه هر يك از فضائل حكمت و عفّت و شجاعت را شامل انواعى دانسته‌اند همچنين عدالت را نيز شامل انواعى مانند وفا [ ى به عهد 
  ] و راستگوئى و عبادت و جز اينها دانسته‌اند .\r\nو بعد از آنكه دانسته شد كه عدالت به تفسير اوّل عبارت است از انقياد قوهء عامله نسبت به قوهء عاقله در به كار گرفتن خود عقل و دو قوهء غضب و شهوت ، معلوم مىشود كه همهء فضائل تنها در صورتى حاصل مىشود كه قوهء عامله آن سه قوّه را به كار گيرد . پس حقيقت هر فضيلتى به يكى از آن سه قوّه متعلَّق است ، هر چند حصول آن توسّط قوهء عامله و استخدام و مهار كردن آن سه قوّه است . زيرا صرف به كار گرفتن و در اختيار داشتن آنها موجب نمىشود كه فضائل حاصله را به آن قوّه نسبت\r\n\r\n","description":"","footnote":"\r\n[ 1 
  ] يعنى هر يك از فضائل چهارگانه ( حكمت ، عفت ، شجاعت ، عدالت ) را به عنوان جنس در نظر گرفته و براى آن انواعى ذكر كرده‌اند .\r\n","page_name":" 99 ","page_number":126},
  {"content":"\r\nدهيم و حال آنكه صدور آن فضائل در حقيقت از ديگر قواست . و همچنين موجب استناد رذائلى كه به سبب عدم انقياد قوهء عامله ( عقل عملى ) نسبت به عقل پديد مىآيد به اين قوه ( عامله ) نيست . و آشكار است كه به مجرد انقياد يا عدم انقياد آن ، فضائل و رذائلى پديد نمىآيد كه به هيچ وجه به آن سه قوّه متعلَّق نباشد . زيرا هر فضيلت يا رذيلتى كه به توسّط قوهء عامله حاصل مىشود يا متعلَّق به قوهء عاقله است يا به دو قوهء خشم و شهوت ، و قوهء عامله في نفسه فضيلت و رذيلت جداگانه اى ندارد - چنان كه اين معنى پوشيده نيست . به علاوه ، اگر به كارگيرى و ضبط و مهار كردن منشأ استناد فضائل حاصله به قوهء عامله است لازم مىآيد كه همهء فضائل به آن قوه مستند باشد و در نتيجه لازم مىآيد كه جميع فضائل تحت عنوان عدالت داخل و مندرج باشند . و همين گونه است اگر عدالت را به طريق دوم تفسير كنيم - و اين معنى آشكار است .\r\nبنابراين از اينكه آنان بعضى از فضائل را از انواع عدالت شمرده‌اند نه همه را ، تخصيص بدون مخصّص ( استثناء بىدليل ) لازم مىآيد . پس فضائلى را كه به عنوان انواع مندرج تحت عدالت قرار داده‌اند بعضى عبارت است از انواع شجاعت يا لوازم آن و بعضى عبارت است از انواع عفّت يا آثار آن ، هر چند قوهء عامله از اين حيث كه واسطه است در حصول همهء آنها دخالت و تأثير دارد . امّا ما از عقيدهء آنان پيروى نمىكنيم بلكه به مقتضاى نظر كسانى مىرويم كه انواع و اصناف و نتايج فضائل و رذائل را منتسب و متعلَّق به سه قوه مىدانند نه به عقل عملى . و همهء آنها را بدان گونه كه شايسته است تحت اجناس آنها قرار مىدهيم بدون اينكه هيچ يك از آنها را تحت عنوان عدالت و ضدّ آن درآوريم .\r\nمطلب ديگر اين است كه رذائل و فضائل ( با دخالت قوهء عمليّه در حصول آنها به سبب به كارگيرى سه قوه ) يا متعلَّق به يكى از اين قواى سه گانه‌اند يا به دو قوه يا به هر سه قوه . نمونه و مثال متعلَّق به يكى از آنها مانند جهل و علم كه متعلَّق به عاقله‌اند ، و غضب و حلم كه متعلَّق به قوهء غضبيّه‌اند ، و حرص و قناعت كه متعلَّق به قوهء شهويّه‌اند . و امّا آنچه متعلَّق به دو يا سه قوه است ( يا اصنافى دارد كه بعضى متعلَّق به بعضى ديگرند ) مانند حبّ جاه يعنى طلب مقام و منزلت در دلها : پس اگر\r\n","description":"","footnote":"","page_name":" 100 ","page_number":127},
  {"content":"\r\nمقصود از آن تسلَّط و استيلا بر مردم و برترى و تفوّق بر آنها باشد از رذائل قوهء غضب است . و اگر مقصود از آن طلب مال براى رسيدن به شهوت شكم و غريزهء جنسى باشد از رذائل قوهء شهويّه است . و همچنين حسد يعنى آرزوى زوال نعمت از غير :\r\nاگر انگيزهء آن دشمنى است از رذائل قوهء غضب است و اگر انگيزهء آن صرفا وصول نعمت به اوست از رذائل قوهء شهوت است . يا اينكه دو يا سه قوه مشتركا در نوع فضيلت و رذيلت يا بعضى از اصناف آن دخالت دارد ، مانند حسد كه انگيزهء آن دشمنى و توقّع رسيدن نعمت به او با هم است ، و مانند غرور كه عبارت است از آرامش و آسايش يافتن نفس بر وفق هوى و هوس و واداشتن نفس به رسيدن به آن از طريق خدعه و نيرنگ شيطانى .\r\nپس اگر نفس طبعا مايل به چيزى از خواهشها و مقتضيات شهوت باشد و از روى جهل آن را براى خود خير پندارد اين صفت و انديشه ( تمايل و پندار ) از رذائل قوهء عاقله و شهوت است ، و اگر مايل به خواهشها و مقتضيات نيروى خشم باشد و به سبب نادانى آن را خير خود پندارد اين از رذائل دو قوهء عاقله و غضب است . و اگر نفس به خواهشها و مقتضيات هر دو با هم مايل باشد و آنها را خير خود انگارد از رذائل هر سه قوه با هم خواهد بود .\r\nامّا مراد ما از تعلَّق صفتى به قواى متعدّد و شمرده شدن آن از رذائل يا فضائل آنها اين است كه براى هر يك از آنها تأثيرى در پيدائى و ايجاد آنها باشد ، يعنى از جمله علل فاعله و موجده باشد ، به طورى كه اگر از فعل يكى از آن قوا صرف نظر كنيم اين صفت پديد نيايد . مثلا غرور به ميل و اعتقاد متحقّق خواهد شد ، به اين معنى كه هر يك از آن دو در پديد آمدن و ايجاد آن تأثير دارند ، و اگر اعتقاد متعلَّق به عاقله و ميل متعلَّق به شهوت و غضب نباشد غرور پديد نخواهد آمد .\r\nولى اگر دخالت قوه اى در ايجاد صفتى صرفا به عنوان انگيزه باشد ، يعنى انگيزه اى براى قوه اى ديگر در ايجاد و پيدائى اين صفت باشد ، به طورى كه اين صفت با قطع نظر از اين قوه به انگيزهء ديگرى پديد آيد متعلَّق به اين قوه نخواهد بود و ما آن را از رذائل و فضائل آن قوه نمىشماريم ، بلكه متعلَّق به قوهء ديگرى است كه مباشر و متصدّى پديد آوردن و ايجاد آن است ، مانند غضب كه از نرسيدن به شهوت\r\n","description":"","footnote":"","page_name":" 101 ","page_number":128},
  {"content":"\r\n\r\nشكم و ميل جنسى پديد مىآيد ، هر چند انگيزهء آن قوهء شهوت است جز اينكه قوهء شهوت و فعل آن شركت و دخالتى در احداث و ايجاد آن ندارد . بلكه احداث از جانب قوهء غضب است و دخالت شهوت تنها تحريك و تهييج قوهء غضبيّه براى احداث و ايجاد است . و شك نيست كه عاقله در صدور بيشتر صفات دخالت و تأثير دارد با اينكه آن صفات از رذائل يا فضائل عاقله شمرده نمىشود .\r\nو چون اين مطلب دانسته شد مىگوئيم كه ما نخست رذائل و فضائل عاقله و سپس رذائل و فضائل قوهء غضبيّه و پس از آن رذائل و فضائل قوهء شهويّه و بعد آنچه را كه متعلَّق به آن دو يا هر سه است ذكر مىكنيم .\r\nپيوست عقل نظرى مدرك فضائل و رذائل است\r\nبدان كه عقل عملى و عقل نظرى هر يك از جهتى بر نفس سلطه و رياست دارد . امّا رياست عقل عملى از اين جهت است كه به كاربردن همهء قوا حتّى عاقله به نحو شايسته تر موكول به آن است . و امّا رياست عقل نظرى از اين روست كه سعادت برين و غايت همهء غايات يعنى آراستگى به حقايق موجودات مستند به آن است ، و همچنين ادراك آنچه خير و صلاح است در شأن اوست ، پس اوست كه راهنماى عقل عملى در كارها و تصرّفات آن است .\r\nگفته‌اند كه ادراك فضائل و رذائل اعمال در شأن عقل عملى است ، چنان كه شيخ [ الرئيس أبو على سينا 
  ] در « شفا » به اين معنى تصريح كرده و گفته است : « كمال عقل عملى استنباط آراء كلَّى در فضائل و رذائل اعمال با ابتناء بر مشهوراتى است كه در واقع با برهان مطابق است . و تحقيق اين برهان متعلَّق به كمال قوهء نظرى است » .\r\nحق اين است كه مطلق ادراك و ارشاد از جانب عقل نظرى است و او به منزلهء مشاور ناصح و خيرخواه است و عقل عملى به منزلهء تنفيذ كننده و امضا كنندهء اشارات عقل نظرى است و قوائى كه مورد اين اشاره و امضاست خشم و شهوت است .\r\n","description":"","footnote":"","page_name":" 102 ","page_number":129},
  {"content":"\r\n\r\nدفع اشكال تقسيم حكمت\r\nاگر اشكال و گفته شود كه : دانشمندان حكمت را نخست به نظرى و عملى ، و حكمت عملى را به سه قسم تقسيم كرده‌اند كه يكى از آنها علم اخلاق است كه مشتمل بر فضائل چهارگانه است كه يكى از آنها حكمت است ، پس لازم مىآيد كه حكمت قسمتى از خودش باشد ، مىگوئيم : حكمتى كه مقسم ( تقسيم شونده ) است علم به اعيان موجودات است ، اعمّ از موجودات الهى كه به قدرت بارى سبحانه و تعالى موجودند يا موجودات انسانى كه در قدرت و اختيار ما قرار دارند و چون اين علم يعنى حكمت كه مقسم است قسمتى از موجودات به معنى دوم ( اعمال و اخلاق انسان ) است ، بحث از آن در علم اخلاق اشكال و مانعى ندارد [ 1 
  ] . بنابر اين نهايت آنچه لازم مىآيد اين است كه حكمت موضوعى باشد براى مسأله اى كه اين مسأله يك جزء از آن ( حكمت ) است به اين نحو كه عنوانى در قلمرو آن قرار گيرد و آنگاه به عنوان ملكهء پسنديده يا طريق اكتساب آن به آن نسبت داده شود .\r\nخلاصه آنكه مانعى ندارد كه علمى كه در آن از احوال موجودات بحث مىشود موضوعى براى مسأله اى قرار گيرد ، و در آن علم از صفتى دربارهء خود آن علم بحث شود براى اينكه آن نيز از موجودات است ، چنان كه در علم أعلى كه در آن از موجودات از حيث وجودشان بحث مىشود ، از خود علم ( شناخت ) نيز كه يكى از موجودات است بحث مىشود و موضوعى براى مسأله اى از مسائل آن قرار مىگيرد . و از اينجا لازم نمىآيد كه چيزى جزء خودش باشد . و نيز مىگوئيم همانطور كه حكمت عملى قسمى از مطلق حكمت است زيرا عمل به تفكَّر و نظر وابسته است ، همين طور اين ( مطلق حكمت ) قسمى از آن ( حكمت\r\n\r\n","description":"","footnote":"\r\n[ 1 
  ] به عبارت ديگر حكمت به معنى اول مقسم و اعم است از حكمت به معنى دوم كه يكى از اقسام ( يعنى علم اخلاق ) است . پس مقسم با قسم يكى نيست .\r\n","page_name":" 103 ","page_number":130},
  {"content":"\r\nعملى ) است زيرا نظر به عمل وابسته است . و در اين صورت همانگونه كه عدالت به يك اعتبار از حكمت است ، همينگونه حكمت به اعتبارى ديگر از عدالت است .\r\nبنابراين ، حيثيّت و اعتبار مختلف مىشود و محذورى لازم نمىآيد .\r\nو بعضى در پاسخ گفته‌اند كه مراد از حكمتى كه يكى از فضائل چهارگانه است عبارت است از به كار بردن عقل بر وجه نيكوتر و شايسته تر ، و در اين صورت اصلا اشكال وارد نيست زيرا حكمت به اين معنى عين مقسم نيست بلكه جزء آن است . و در اين حال بايد گفت كه حكمت به اين معنى همان عدالت است كه بيان شد ، با اينكه عدالت نيز يكى از فضائل چهارگانه است .\r\nآگاهى : علماى اخلاق تصريح كرده‌اند كه صاحب فضائل چهارگانه مادام كه فضائلش به ديگران نرسد سزاوار مدح و ستايش نيست ، و از اين رو داراى ملكهء سخاوت بدون بذل و بخشش سخى خوانده نمىشود بلكه شخص بسيار نفقه و پر خرج ( منفاق ) خوانده مىشود و داراى ملكهء شجاعت بدون ظهور آثار شجاعت شجاع خوانده نمىشود بلكه غيور خوانده مىشود و صاحب ملكهء حكمت بدون بروز آن حكيم خوانده نمىشود بلكه مستبصر ( طالب بصيرت ، بينادل ) خوانده مىشود .\r\nو آشكار است كه مراد از استحقاق و شايستگى مدح و تحسين ، حكم عقل است به وجوب و لزوم آن . پس كسى كه اثر و ثمرش به ديگران مىرسد و مردم به نفع او اميدوار و از ضررش ايمناند عقل ستايش او را به دليل جلب نفع و دفع ضرر لازم مىداند و امّا كسى كه به خير او اميدى نيست و از شرّش ايمنى نيست عقل به وجوب مدح و ستايش او حكم نمىكند هر چند در طريق كمال مراتبى را پيموده باشد .\r\n","description":"","footnote":"","page_name":" 104 ","page_number":131},
  {"content":"\r\n\r\nفصل 2 تحقيق دربارهء حدّ وسط و اطراف آن ( افراط و تفريط )\r\nبىشك در برابر هر فضيلتى رذيله اى كه ضدّ آن است وجود دارد . و چون دانستى كه اجناس فضائل چهار است پس اجناس رذائل نيز در نظر اوّلى چهار است : جهل ، كه ضدّ حكمت است ، و جبن ، كه ضدّ شجاعت است ، و شره ( آزمندى ) كه ضدّ عفّت ( خويشتندارى ) است ، و جور ( ستم ) كه ضدّ عدالت است .\r\nامّا هنگام تحقيق آشكار مىشود كه براى هر فضيلتى حدّ معيّنى هست ، و تجاوز از آن به سوى افراط يا به سوى تفريط ، به رذيلت منتهى مىشود . پس فضائل به منزلهء حدّ وسط و رذائل به مثابهء اطراف است . حدّ وسط بيش از يكى نيست و تعدّد نمىپذيرد ولى اطراف بيشمار و غير متناهى است . بنابراين فضيلت همانند مركز دائره است و رذائل همچون ديگر نقاط مفروضه از مركز تا محيط است . مركز نقطهء واحد و معيّن است و ديگر نقاط مفروضهء اطراف آن بيشمار و نامتناهى است .\r\nبنابر اين در مقابل هر فضيلتى رذائل نامتناهى هست ، زيرا حدّ وسط محدود و معيّن است و اطراف نامحدودند ، و فضيلت در نهايت دورى از رذيلتى است كه در نهايت رذائل قرار دارد . و هر يك از رذائل به فضيلت نزديكتر است تا آن رذيلت ( كه در نهايت واقع است ) . و مجرّد انحراف از فضيلت از هر طرفى كه اتّفاق افتد موجب افتادن در رذيلت خواهد بود . ثبات و پايدارى بر فضيلت و\r\n","description":"","footnote":"","page_name":" 105 ","page_number":132},
  {"content":"\r\nاستقامت در سلوك و رفتار در آن راه به منزلهء حركت بر خطَّ مستقيم است ، و ارتكاب رذيلت همچون انحراف از آن است . و شك نيست كه خطَّ مستقيم كوتاهترين خطوط بين دو نقطه است و آن بيش از يك خط نمىتواند باشد .\r\nامّا خطوط منحنى بين آن دو نقطه نامحدود و بيشمار است . پس استقامت و پايدارى در طريق فضيلت راه و روش واحد دارد و انحراف از آن داراى راهها و روشهاى نامتناهى است ، و از اين روست كه انگيزه هاى شر برانگيزه هاى خير فزونى و غلبه دارد .\r\nاز آنچه گفته شد آشكار است كه يافتن حدّ وسط حقيقى دشوار است و پايدارى و استقامت بر طريق اعتدال در نهايت سختى و دشوارى است ، و همين است معنى و مفهوم اين قول حكما : « به نقطهء هدف رسيدن سختتر و مشكلتر است تا بازگشت از آن ، و آنگاه بر آن پايدارى كردن و منحرف نشدن و خطا نكردن باز هم دشوارتر و سختتر است » . به همين سبب هنگامى كه سرور پيامبران و فخر رسولان در قول خداى تعالى :\r\n« فَاسْتَقِمْ كَما امِرْتَ » 11 : 112 ( سورهء هود ، آيهء 112 ) « پايدار باش چنان كه دستور يافته اى » به استقامت و پايدارى مأمور شد فرمود : « شَيَّبَتْنى سُورَةُ هُود »\r\n« سورهء هود مرا پير كرد » . زيرا يافتن حدّ وسط حقيقى در بين اطراف نامتناهى متقابل مشكل و دشوار است و پايدارى و ثبات قدم بر آن پس از يافتن مشكلتر و دشوارتر است .\r\nمحقّق طوسى ( خواجه نصير الدين ) و گروهى گفته‌اند : « آنچه در روايات وارد شده كه » صراط مستقيم « از مو باريكتر و از شمشير برنده تر است به همين معنى اشاره دارد » . لكن آشكار است كه اين تأويل ( 1 )  ، جرأت و جسارت بر شريعت قويم ( راست و درست ) و دريدن پرده هاى سنّت ارجمند است . زيرا در امور آخرت اعتراف و اذعان به ظاهر آنچه وارد شده واجب است . بلى ، چنان كه گذشت مىتوان گفت : امور اخروى كه متضمّن وعد و وعيد است همگى به همان نحو كه خبر داده شده محقّق و ثابت است منتهى صورتهائى است براى اخلاق و\r\n","description":"","footnote":" ( 1 ) كه ظاهر روايت ( يعنى وجود پل صراط ) را انكار و آن را به معناى مورد نظر خود تأويل مىكند . م . . ","page_name":" 106 ","page_number":133},
  {"content":"\r\nخويها ، و صفاتى كه در اين عالم كسب شده به وسيلهء آن صور در عالم آخرت به حسب مراتب ظاهر مىشود . زيرا ظهور اشياء بر حسب اختلاف مراتب و اختلاف عوالم و نشأه ها متفاوت است ، و موادّ صورتهائى كه در اقامتگاه معاد به راحتى و خوشى يا ناراحتى و ناخوشى منجر مىشود همان اخلاق و نيّاتى است كه در اين عالم اكتساب شده است . و اين طريقه و عقيده اى است كه آراء بزرگان حكمت و عرفان بر آن قرار گرفته است ، و ما متن آيات و اخبارى را كه بر آن دلالت دارد آورديم و به حقيقت حال اشاره كرديم . بنابر اين « صراط مستقيم » كه همچون پلى بر دوزخ كشيده شده صورتى است براى حدّ وسط اخلاق ، و دوزخ صورتى است براى اطراف آن ( افراط و تفريط ) . پس هر كه در اين جهان بر حد وسط ثابت قدم بماند در آن جهان از صراط نمىلغزد و به بهشتى كه خداوند به پرهيزكاران و خويشتنداران وعده داده مىرسد . و كسى كه در اين دنيا به اطراف ( زياده روى و نقصان ) منحرف شود در آنجا در دوزخى كه كافران را در برمىگيرد سقوط مىكند .\r\nامّا حدّ وسط يا حقيقى است و يا نسبى و اضافى . وسط حقيقى آن است كه نسبتش به دو طرف يكسان باشد مانند عدد چهار نسبت به دو و شش . و همچنين مزاج معتدل حقيقى كه پزشكان وجود آن را منكرند . و وسط نسبى آن است كه تحقّقش براى نوع يا شخص تا حدّ امكان به حدّ وسط حقيقى نزديكتر است و كمال لايق نوع و شخص به آن متحقّق مىشود اگر چه به آن و اصل نشود . پس نامگذارى به وسط ( اگر چه وسط حقيقى نباشد ) نسبت به اطراف آن است كه از وسط حقيقى نسبت به آن دورترند . و اين مانند اعتدال نوعى يا شخصى است كه طبيبان آن را اثبات كرده‌اند ، و مراد از آن اعتدالى است كه تحقّقش براى نوع و اشخاص امكانپذير است . و آن مقدار اعتدالى است كه فراخور هر نوع يا شخص باشد . و اگر اعتدال حقيقى به معنى تساوى اجزاء بسيط عنصرى و تساوى آنها در نيرو و نزديكى به اعتدال حقيقى نسبت به طرفهاى ديگر موجود نباشد آن اعتدال اضافى و نسبى ناميده مىشود .\r\nامّا آنچه در اينجا معتبر و مورد توجّه است همان وسط نسبى و اضافى\r\n","description":"","footnote":"","page_name":" 107 ","page_number":134},
  {"content":"\r\nاست زيرا يافتن وسط حقيقى و پايدارى بر آن بسيار دشوار است و به همين جهت فضيلت به اختلاف اشخاص و احوال و زمانها مختلف مىشود . چه بسا مرتبه اى از اعتدال و حدّ وسط نسبى با توجّه به شخص يا حال يا وقت معيّن فضيلت است و نسبت به غير آن رذيلت است [ 1 
  ] .\r\nتوضيح اين سخن اين است كه شك نيست كه وسط حقيقى در اخلاق چون در حكم نقطهء تقسيم ناپذير است يافتن و پايدارى بر آن ممكن نيست و از اين رو مىبينى كه كسى كه متّصف به فضيلتى باشد نمىتوان حكم كرد كه آن فضيلت « وسط حقيقى » است ، مگر اينكه گفته شود كه چون آن فضيلت به وسط حقيقى نزديك است و نزديكتر از آن امكان ندارد به سبب نزديكتر بودنش به آن ، نسبت به ديگر مراتب وسط نسبى است . پس اعتدال نسبى براى آن در حكم پهنا و عرضى است كه وسطش اعتدال حقيقى و دو طرفش افراط و تفريط است . و مادام كه از اين دو طرف بيرون نرفته اعتدالى نسبى و اضافى است و هر اندازه به وسط حقيقى نزديكتر باشد كاملتر و نيرومندتر است و هرگاه از آن دو خارج شد در رذيلت داخل شده است .\r\nنبايد گفت كه : بنابر اين سزاوار است كه اعتدال طبّى در مزاج نيز چنين باشد يعنى عرضى داشته باشد كه وسطش اعتدال حقيقى و دو طرفش خارج از اعتدال طبّى باشد ، تا آنجا كه هر اندازه به اعتدال حقيقى نزديك باشد اعتدال طبّى قويتر و كاملتر است ، با اينكه قضيّه چنين نيست ، زيرا با دليل مىتوان نشان داد كه نزديكى به اعتدال حقيقى مقتضى خروج از اعتدال طبّى است يا ضعف اعتدال طبّى به سبب نزديكى به اعتدال حقيقى است .\r\nبيان مطلب اين است كه اعتدال حقيقى در مزاج به اين است كه اجزاء عناصر [ چهارگانه 
  ] در نيرو مساوى و برابر باشند ، و اعتدال طبّى در نوع يا يك شخص انسان به اين است كه مثلا اجزاء گرما از ده تا دوازده و سرما از هشت تا نه و خشكى از هفت تا هشت و ترى از شش تا هفت باشد . پس اگر اجزاء\r\n\r\n","description":"","footnote":"\r\n[ 1 
  ] چنان كه مثلا گفته شده است : « حسنات الأبرار سيئات المقرّبين » « نيكيهاى نيكان ، بديهاى مقرّبان است » .\r\n","page_name":" 108 ","page_number":135},
  {"content":"\r\nگرما شش و سرما پنج و خشكى چهار و ترى سه باشد از اعتدال طبّى بيرون است با اينكه به اعتدال حقيقى نزديكتر است . بلكه با فرض تساوى اجزاء عناصر چهارگانه ( گرما ، سرما ، خشكى ، ترى ) تا آنجا كه خود اعتدال حقيقى حاصل شود بازهم از اعتدال طبّى خارج است . پس اعتدال حقيقى همان اعتدال طبّى نيست تا اينكه هر اندازه به آن نزديكتر باشد قويتر و كاملتر باشد .\r\nزيرا ما مىگوئيم كه : ادّعا نمىكنيم كه وسط حقيقى اعتدال طبّى است بلكه امرى مغاير آن است ، و اعتدال حقيقى در خارج آن است . بنابر اين آن را دو طرف است : يكى آنكه اجزاء در تساوى نزديكتر شود از آنچه براى اعتدال طبّى است تا به اعتدال حقيقى برسد . و دوم آنكه دور تر گردد از آنچه براى آن تا بىنهايت هست . لكن وقوع بعضى از مراتب دو طرف كه اعتدال حقيقى ناشى از آن است غير ممكن است . و اين نكته اى است قابل توجّه و تأمّل .\r\nو اگر گفته شود : وسطى كه در اينجا اعتبار شده است اگر نسبى و اضافى است ، پهنا و عرضى دارد ، مانند پهنا و عرض مزاج ، بنابر اين وصف آن با حدّت و دقّت مناسب و درخور نيست ، مىگوئيم : همانگونه كه در عرض مزاج مرتبه اى هست كه افضل مراتب و نزديكترين مرتبه به اعتدال حقيقى است ، همينگونه در عرض ميانه روى براى ملكات مرتبه اى هست كه افضل مراتب و نزديكترين مرتبه به اعتدال و وسط حقيقى است ، و همين مطلوب بالذّات است . و شك نيست كه خصوص اين حدّ وسط پهنا و عرض وسيعى ندارد ، و بنابر اين وصف آن با دقّت و حدّت سخت و دشوار نيست . و امّا ديگر مراتب وسط هر چند خالى از آلودگىهاى افراط و تفريط نيستند لكن هرگاه تا اندازه اى به مرتبهء مطلوب نزديك باشند به طورى كه نوع يا شخص بر كمال شايستهء خود باقى بماند از اعتدالها و فضائل به شمار مىآيند ، چنان كه مرتبه اى از عرض مزاج با اينكه به اعتدال حقيقى نزديكتر نيست اعتدال محسوب مىشود ، زيرا نوع يا شخص در آن باقى و محفوظ مىماند به نحوى كه خللى ( آشفتگى و نابسامانى ) در افعال آن پديد نمىآيد هر چند خالى از انحراف نيست ، و اگر اين مراتب نيز با حدّت و دقّت وصف شوند دليلش اين است كه يافتن آنها و پايدارى بر آنها نيز بدون سختى و دشوارى نيست .\r\n","description":"","footnote":"","page_name":" 109 ","page_number":136},
  {"content":"\r\n\r\nفصل 3 اجناس و انواع رذائل\r\nاز آنچه گفته شد آشكار است كه در برابر هر فضيلتى رذائل نامتناهى از دو طرف افراط و تفريط وجود دارد ، و براى هر يك نام خاصّى نيست و شمارش همه امكان ندارد و در وظيفهء عالم اخلاق هم نيست ، بلكه وظيفهء وى اين است كه اصول و قوانين كلَّى را بيان كند نه اينكه موارد جزئى را احصا كند .\r\nو بيان قانونى كه لازم و ضرورى است اين است كه انحراف از حدّ وسط ، به طرف افراط و يا به طرف تفريط است . پس در برابر هر فضيلتى دو جنس رذيلت قرار دارد . و چون شمار اجناس فضائل چهار است اجناس رذائل هشت است .\r\nدر برابر حكمت دو رذيلت است : جربزه ( زيركى و استعداد فريفتن و گول زدن ) و بلاهت ( كودنى ) . اوّلى در طرف افراط است و به كار بردن فكر در آنچه سزاوار و شايسته نيست يا بيش از اندازهء شايسته . و دومى در طرف تفريط است و عبارت است از تعطيل و به كار نبردن نيروى فكر در آنچه سزاوار است يا كمتر به كار بردن آن . بهتر است به جاى جربزه « سفسطه » يعنى حكمت آميخته به دروغ و اندوده به تزوير ، و به جاى بلاهت « جهل » بسيط تعبير كنيم . زيرا حقيقت حكمت عبارت است از علم به حقايق اشياء و امور چنان كه هستند و اين متوقّف بر اعتدال قوهء عاقله است . و چون عقل شدّت و حدّتى خارج از حدّ اعتدال پيدا كند از حدّ\r\n","description":"","footnote":"","page_name":" 110 ","page_number":137},
  {"content":"\r\nشايستهء خود بيرون مىرود و به استخراج امور بسيار باريكى كه با واقع مطابق نيست مىپردازد و علم به اين امور ضدّ حكمت در طرف افراط است ، و چون براى آن ( عقل ) كندى و كودنى پيدا شود چيزى در نمىيابد و علم به حقايق براى او حاصل نمىشود و اين همان جهل است كه ضدّ حكمت در طرف تفريط است .\r\nو در برابر شجاعت دو رذيلت هست : تهوّر ( بىباكى ) و جبن ( ترسوئى ) .\r\nتهوّر در جانب افراط و عبارت است از اقدام در امورى كه بايد از آنها پرهيز كرد .\r\nو جبن در طرف تفريط است و آن ترس و اجتناب از كارهائى است كه بايد به آنها اقدام كرد .\r\nو در برابر عفّت ( خويشتندارى ) دو رذيلت هست : شره ( آزمندى و هرزگى ) و خمود ( افسردگى و بىحسّى ) . اوّلى در طرف افراط است و عبارت است از فرو رفتن در لذّات و شهواتى كه بنابر شرع و عقل نيكو و پسنديده نيست ، و دومى در طرف تفريط است و عبارت است از بازداشتن نفس از طلب آنچه براى بدن ضرورى است .\r\nو در برابر عدالت دو رذيلت قرار دارد : ظلم ( ستم كردن ) و انظلام ( ستم كشيدن ) . ظلم در طرف افراط است و به معنى تصرّف در حقوق و اموال مردم به ناحق است ، و انظلام در طرف تفريط است و به معنى ظلم پذيرى و ستمكشى از ظالم و انقياد و مذلَّت نسبت به وى در آنچه از تعدّى و جور مىخواهد .\r\nحقّ اين است كه عدالت با ملاحظهء لوازم انفكاك ناپذيرش ، يك طرف دارد به نام جور و ظلم و آن شامل صفات مذموم است ، و اختصاص به تصرّف در حقوق و اموال مردم ، بدون جهت شرعى ، ندارد . زيرا عدالت به اين معنى - چنان كه قبلا دانستى - عبارت است از اينكه عقل عملى همهء قوا را تحت اشاره و فرمان عقل در اختيار و در ضبط خود داشته باشد و بنا بر اين جامع همهء كمالات است . پس ظلم كه مقابل و ضدّ آن است جامع همهء نقائص است ، زيرا ظلم عبارت است از وضع و قرار دادن شيء در غير موضعش ، و اين تعريف شامل همهء صفات و افعال زشت و ناپسند مىشود . پس ظلمپذيرى چون خود صفتى مذموم و نكوهيده است ظلم است ، علاوه بر اينكه كسى كه به ظالم فرصت ستم كردن مىدهد و از روى خوارى و زبونى\r\n","description":"","footnote":"","page_name":" 111 ","page_number":138},
  {"content":"\r\nبه اطاعت و انقياد او گردن مىنهد به خود ستم مىكند و ظلم به خويشتن نيز از اقسام ظلم است .\r\nاين بود بيان طرفين ( افراط و تفريط ) هر يك از اجناس چهارگانهء فضيلت .\r\nامّا هر يك از اجناس رذائل و فضائل اخلاقى را انواع و لوازمى است كه علماى اخلاق در كتابهاى خويش ياد كرده‌اند ، و براى عدالت نيز انواعى ذكر كرده‌اند .\r\nو از آنچه گذشت دانستى كه تخصيص بعضى از صفات به اندراج تحت عنوان عدالت دليل و وجهى ندارد ، زيرا همهء رذائل و فضائل به قواى سه گانه ، يعنى عقل و غضب و شهوت ، متعلَّقاند ، هر چند قوهء عامله از اين حيث كه واسطه است در همهء آنها دخالت دارد . بنابراين ما همه را تحت اجناس قواى سه گانه درمىآوريم بدون آنكه هيچ يك را تحت عنوان عدالت مندرج سازيم . و دانستى كه بعضى از آنها تنها به عقل مربوط و متعلَّق است و بعضى فقط به قوهء غضب و بعضى فقط به قوهء شهوت ، و برخى به دو يا سه قوه باهم . و ما آنها را در چهار مقام ذكر مىكنيم .\r\nو براى آگاهى و احاطهء بيشتر در اينجا اجمالا به نامهاى اجناس و انواع و لوازم هر جنس اشاره مىكنيم و نخست آنچه را به قوهء عاقله متعلَّق است ، سپس آنچه را متعلَّق به غضب است و آنگاه متعلَّق شهوت و بعد آنچه را متعلَّق به دو يا هر سه قوه است ذكر مىكنيم . نخست به ذكر رذيلت مىپردازيم ، آنگاه به فضيلتى كه ضدّ آن است ، اگر نامى داشته باشد ، اشاره مىكنيم . سپس در باب معالجه ، علاج هر يك از اجناس و انواع و نتايج رذايل را شرح مىدهيم و در ذيل آن فضيلتى را كه ضدّ آن است بيان مىكنيم .\r\nنخست دو جنس رذيلت را براى هر قوه و بعد ضدّ آن دو را كه جنس فضيلت آنهاست ذكر مىكنيم . سپس انواع و نتايج را به نحو مذكور توضيح مىدهيم ، يعنى در آغاز احكام و معالجهء رذيلت را بيان مىكنيم ، آنگاه به ضدّ آن اشاره مىكنيم و آنچه را در ستايش آن براى ترغيب طالبان تحصيل فضيلت و اجتناب از ضدّش وارد شده ذكر مىكنيم . بنابراين از روش علماى اخلاق در جداسازى رذائل و فضائل و ذكر جداگانهء هر يك از آن دو پيروى نمىكنيم .\r\nنكتهء ديگر اين است كه بيان انواع رذائل و لوازم آنها ( تعريف و تفسير ،\r\n","description":"","footnote":"","page_name":" 112 ","page_number":139},
  {"content":"\r\nفرق و تمييز و غيره ) چنان كه علماى اخلاق ذكر كرده‌اند خالى از آشفتگى و اختلال نيست ، و مادر اين مورد از روش آنان پيروى نمىكنيم و آنچه را نظر صحيح اقتضا مىكند بيان مىكنيم . پس مىگوئيم :\r\nدو جنس رذيلت براى قوهء عقليّه عبارتند از : « جربزه و سفسطه » كه در طرف افراط است و « جهل بسيط » كه در جانب تفريط است . و ضدّ آن دو علم و حكمت است . امّا انواع و لوازم مترتّب بر آن دو عبارتند از : « جهل مركَّب » كه از پستى كيفيّت است ، و « حيرت و شك » كه در طرف افراط است ، و ضدّ جهل مركَّب ادراك حقّ است يا لا اقل زوال علم به اينكه خود را عالم مىپندارد [ 1 
  ] . و ضدّ حيرت ، جزم به يكى از دو طرف شك است و از اينجا معلوم مىشود كه يقين ضدّ هر يك از آن دو ( جهل مركَّب و حيرت ) است . زيرا يقين اعتقاد جازمى است كه مطابق واقع باشد . پس به اعتبار جزمى كه در آن است ضدّ حيرت است و به اعتبار مطابقت با واقع ضدّ جهل مركَّب است . و منشأ حصول يقين ، راست و درست بودن ذهن و صفاى آن است همراه با مراعات شرايط استدلال . و منشأ جهل مركَّب كجى و اعوجاج ذهن يا خطاى در استدلال است ، يا وجود مانعى از رسيدن به حقّ مانند تعصّب جاهلانه يا تقليد كوركورانه و امثال اينها . و منشأ حيرت قاصر بودن يا تيرگى ذهن است ، يا اضطراب و تشويشى كه موجب تجاوز از مطلوب يا عدم احاطه به مقدّمات آن است . و از آن جمله « شرك » است و ضدّ آن توحيد است .\r\nو از جمله « وسوسه هاى » ى نفسانى و خيالات باطل شيطانى است و اين نيز از پستى كيفيّت است ، و ظاهرا اين از رذائل دو قوهء و هم و متخيّله به شمار مىآيد نه قوهء عاقله ، زيرا غالبا عاقله از اختلال آن دو بر كنار نيست . امّا عذر آن را در اين باره قبلا دانستى ، و ضدّ آن انديشه ها و خيالات پسنديده است كه از آن جمله فكر دربارهء نو آورده ها و شگفتيهاى صنع خداى سبحان است ، و از جمله « استنباط مكر و حيله » است براى رسيدن به خواهشها و مقتضيات شهوت و غضب ، و اين در جانب افراط است .\r\n\r\n","description":"","footnote":"\r\n[ 1 
  ] چون جهل مركَّب . از جهل و از جهل بر جهل تركيب شده است زوال آن يا به وسيلهء علم حقيقى است يا لا اقل با زوال جهل بر جهل ( يعنى بداند كه نمىداند ) . م .\r\n","page_name":" 113 ","page_number":140},
  {"content":"\r\nامّا دو جنس رذائل در مورد قوهء غضب عبارتند از : « تهوّر » و « جبن » و دانستى كه ضدّ اين دو رذيلت ، « شجاعت » است . و امّا انواع و لوازم و نتايج مترتّب بر آنها ، از جمله « خوف » ( ترس ) است و آن حالت آزار دهندهء نفسانى است كه از انتظار مكروه و ناگوار يا زوال مرغوب و مطلوب پديد مىآيد . ترس صفتى است ناپسند و مذموم مگر در مورد معصيت و خيانت يا ترس از خداوند و عظمت او . و ضدّ خوف ، امن و آرامش خاطر است ، و فضائل آن به دليل اينكه مقتضاى عقل است ممدوح است و ضدّ آن امن از مكر خداوند است ، و آن خوفى كه ممدوح است ملازم رجاء ( اميد ) است و ضدّ آن يأس و نااميدى است .\r\nو از جمله « كوچكى و ضعف نفس » است يعنى ملكهء عجز و ناتوانى از تحمّل حوادث ناگوارى كه بر آدمى وارد مىشود و اين از نتايج جبن است ، و ضدّش بزرگى و قوّت نفس است يعنى ملكهء تحمّل آنچه بر او وارد مىشود ، و از جملهء تحمّل تحمّل حوادث هول انگيز و دست يازيدن به كارهاى سخت و توانائى مقاومت با شدائد و آلام است و « ثبات و پايدارى » ناميده مىشود . و ضدّ آن اضطراب هنگام رو آوردن شدائد و مشكلات و ناملايمات است . و از جمله ثبات ، ثبات و پايدارى در ايمان است .\r\nو از جمله « دون همّتى » است يعنى كوتاهى از طلب امور شريف و عالى و اين از لوازم ضعف و كوچكى نفس است ، و ضدّ آن « بلند همّتى » است كه از لوازم بزرگى و شجاعت نفس است ، يعنى سعى در تحصيل سعادت و كمال ، و جستجو و طلب امور عالى بدون ملاحظهء نفع و ضرر دنيوى . و از نمونه ها و افراد « بلند همّتى » شهامت است كه تفسيرش خواهد آمد .\r\nو از جمله « عدم غيرت و حميّت » است يعنى كوتاهى و اهمال در حفظ آنچه بايد حفظ كرد ، و اين نيز از نتايج كوچكى و ضعف نفس است ، و ضدّش غيرت و حميّت است .\r\nو از جمله « عجله » ( شتابزدگى ) است و آن معناى ثابت و دائمى است در دل كه باعث مىشود انسان به هر كارى كه به خاطرش خطور كند بىدرنگ اقدام كند ، و اين نيز از نتايج كوچكى و ضعف نفس است ، و ضدّش درنگ و تأنّى ( آهستگى )\r\n","description":"","footnote":"","page_name":" 114 ","page_number":141},
  {"content":"\r\nاست . و « تعسّف » ( بدون تدبير و رويّه كار كردن ) نزديك به عجله است ، و ضدّش يعنى « توقّف » نزديك به درنگ و آهستگى است ، و بيان فرق بين آنها خواهد آمد . و وقار ( آهستگى و بردبارى ) شامل تأنّى و توقّف است و آرامش و سكون نفس است در حركات و افعال چه در آغاز كار و چه در اثناى آن ، و اين خوى از لوازم بزرگى و شجاعت نفس است .\r\nو از جمله « سوء ظنّ ( بدگمانى ) به خداى تعالى و به مؤمنان » است و اين خوى از لوازم جبن و ضعف نفس است ، و چه بسا از پستى كيفيّت باشد ، پس ضدّش يعنى حسن ظنّ ( خوش گمانى ) به خدا و مؤمنان از آثار شجاعت و بزرگى نفس است .\r\nو از جمله « غضب » است و آن حركتى است نفسانى كه موجب حركت روح از درون به بيرون براى غلبه مىشود و در طرف افراط قرار دارد و ضدّ آن حلم است .\r\nو از جمله « انتقام » است كه از نتايج غضب است و ضدّ آن عفو و گذشت است .\r\nو از جمله « عنف » ( درشتى و سختگيرى ) است كه آن نيز از نتايج خشم است و ضدّش رفق ( مدارا ) است .\r\nو از جمله « كينه توزى » است و آن دشمنى ريشه دار است ، يعنى بدخواهى و طلب زوال خير از مسلمين ، و اين نيز از آثار غضب است .\r\nو از جمله « عداوت » آشكار است و ضدّ آن « نصيحت » است يعنى خير خواهى و دفع شرّ و فساد از هر مسلمانى . غضب و كينه توزى لوازمى دارد از قبيل زدن و دشنام دادن و نفرين و عيب كردن .\r\nو از جمله « عجب » يعنى خود بزرگ بينى است و ضدّ آن شكسته نفسى و خود كوچكبينى است .\r\nو از جمله « كبر » يعنى خود را از ديگران بزرگتر شمردن است و ضدّ آن تواضع است يعنى براى خود برترى و مزيّتى بر غير نديدن .\r\nو از جمله « افتخار » است يعنى مباهات و فخر فروشى به كمالى كه در خود مىپندارد و آن از شاخه هاى كبر است .\r\nو از جمله « بغى » يعنى تجاوز و ستم است و سركشى و عدم انقياد نسبت به\r\n","description":"","footnote":"","page_name":" 115 ","page_number":142},
  {"content":"\r\nكسى كه اطاعت از او واجب است ، و آن نيز از شاخه هاى كبر است . و ضدّ آن تسليم و انقياد است نسبت به كسى كه اطاعت از او واجب است .\r\nو از جمله « ستودن خويش » است يعنى خود را از عيب و نقص پاك دانستن . و ضدّ آن اعتراف به نقائص خويش است .\r\nو از جمله « عصبيّت » است يعنى حمايت از خود و منسوبان خود به ناروا و بر خلاف حق .\r\nو از جمله « كتمان حق » ( پنهان داشتن حق ) است و ضدّ اين دو خوى اخير انصاف و بر حق بودن است .\r\nو از جلمه « قساوت » ( سنگدلى ) است و آن متأثّر نشدن از مشاهدهء درد و رنجهاى همنوعان است . و ضدّ آن رحمت است .\r\nو امّا دو جنس رذائلى كه به قوهء شهوت مربوط است يكى « شره » ( آزمندى و هرزگى ) و ديگرى « خمود » ( افسردگى و بىحسّى ) است و ضدّ آن دو « عفّت » ( خويشتندارى ) است . و امّا انواع و نتايج و لوازم متعلَّق به آنها عبارتند از :\r\n« دنيا دوستى » و « مال دوستى » و ضدّ آن دو « زهد » ( بىميلى به دنيا و مال ) است ، و « غنى » ( بىنيازى ) و ضدّ آن فقر است و « حرص » و ضدّ آن قناعت است ، و « طمع » و ضدّ آن « استغناء » ( بىنيازى خواستن ) از مردم است ، و « بخل » و ضدّ آن سخا ( بذل و بخشش ) است كه همهء انفاقها تحت اين عنوان مندرج است ، و « طلب حرام » و اجتناب نكردن از آن ، و ضدّ آن پارسائى و تقوا به معنى خاصّ است ، و « غدر و خيانت » و ضدّ آن دو امانت است ، و « انواع فسق و فجور » از قبيل زنا و لواط و شرابخورى و اشتغال به لهو و لعب و مانند آن است ، و از جمله « فرو رفتن در باطل » است و از جمله « بيهوده گوئى و زياده گوئى » است و ضدّ آن دو خاموشى يا به قدر ضرورت سخن گفتن است .\r\nو امّا رذائل و فضائلى كه به دو يا سه قوه متعلَّق است ، مهمترين آنها عبارتند از : « حسد » و ضدّ آن خيرخواهى است ، و « اهانت و تحقير و ايذاء » و ضدّ اينها بزرگ شمردن و خوددارى از آزار و اذيّت ديگران است ، و ايذاء نزديك است به ظلم به معنى اخصّ ، يا اعمّ از آن است ، و ضدّ ظلم به معنى اخصّ عدالت\r\n","description":"","footnote":"","page_name":" 116 ","page_number":143},
  {"content":"\r\nبه معنى اخصّ است ، و « ترساندن و اندوهگين كردن مسلمان » و ضد آن دو بر طرف كردن ترس و اندوه از اوست ، و « ترك كمك به مسلمين » و ضد آن برآوردن نياز ايشان است ، و « خوشامدگوئى » در امر به معروف و نهى از منكر ، و ضد آن كوشش در اين كار است ، و « دورى و كناره گيرى از برادران » و ضد آن الفت گرفتن و ديدار كردن است ، و « قطع رحم » و ضدّ آن صلهء رحم است ، و « عاقّ والدين شدن » و ضد آن نيكى كردن به پدر و مادر است ، و « عيب جوئى » و ضد آن پرده پوشى است ، و « فاش كردن راز » و ضد آن نگهدارى راز است ، و « فسادانگيزى بين مردم » و ضد آن اصلاح ميان آنهاست ، و « شاد شدن به غم مسلمين » ، و « ستيزه و جدال و خصومت » و ضد اينها سخن خوب و خوش است ، و « استهزاء و مسخره كردن » و ضد آن مزاح ( لطيفه گوئى و شوخ طبعى ) است ، و « غيبت » ( بدگويى ) مردم و ضد آن ستودن آنان و جلوگيرى از نكوهش و بدگويى است ، و « دروغگوئى » و ضد آن راستگويى است ، و براى همهء آفات زبان ، چه آنها كه ضد خاصّى دارد و چه آنها كه ضد خاصّى ندارد ، ضدى به معنى عام هست و آن خاموشى است ، و « حبّ جاه و شهرت » و ضد آن حبّ گمنامى است ، و « دوست داشتن مدح و ستايش ديگران و بدحال شدن از ذمّ و نكوهش آنان » و ضد آن مساوى شمردن آن دو است ، و « ريا » و ضد آن اخلاص است ، و « نفاق » ( دورويى ) و ضد آن يكسان بودن پنهان و آشكار است ، و « غرور » ( فريفتگى ) و ضد آن هوشيارى و دانائى و زهد است ، و « درازى آرزو » و ضد آن كوتاهى آرزوست ، و « مطلق گناه » و ضد آن ورع و تقوا به معنى اعمّ است ، و « بىحيائى » و ضد آن حياء است ، و « اصرار بر گناه » و ضد آن توبه است و بالاترين مراتبش انابه و محاسبه و مراقبه در ضدّيّت با « اصرار بر گناه » به توبه نزديك است ، و « غفلت » و ضد آن نيّت و اراده داشتن است ، و « بىرغبتى » و ضد آن شوق است ، و « كراهت » و ضد آن حبّ است ، و « جفا » و ضد آن وفاء است و آن از كمال حبّ است ، و « دورى » [ از خدا 
  ] و ضد آن انس [ به خدا 
  ] است و از لوازم آن حبّ خلوت و عزلت است ، و « سخط » ( ناخشنودى خدا ) و ضد آن رضا ( خشنودى ) است ، و نزديك به اين معنى « تسليم » است كه تفويض ناميده مىشود ، بلكه بالاتر از رضاست چنان كه خواهد آمد ، و « حزن » و ضد آن سرور است ، و « ضعف وثوق و اعتماد به خدا » و ضدّ آن\r\n","description":"","footnote":"","page_name":" 117 ","page_number":144},
  {"content":"\r\nتوكَّل است ، و « كفران » ( ناسپاسى ) و ضد آن شكر ( سپاسگزارى ) است ، و « جزع و بىتابى » و ضد آن صبر است ، و « فسق » و آن خروج از طاعت و عبادت خداوند است و ضد آن طاعت و عبادت است . و تحت اين عنوان « عبادات مقرّر در شرع » مندرج است از قبيل طهارت ، نماز ، ذكر و تلاوت قرآن و زكات و خمس و روزه و حجّ و زيارتها ، و ما زكات و خمس را در بخش انفاق و بقيّه را در بخش عبادات ذكر خواهيم كرد .\r\nآگاهى : علماى اخلاق متعرّض برشمارى فضائل و رذائل و داخل كردن بعضى را ضمن بعضى ديگر و اشاره به قوهء برانگيزندهء آنها به نحوى كه ما تفصيل داديم نشده‌اند بلكه فقط بعضى را ذكر كرده‌اند و از گفتار آنان در بعضى جاها بر مىآيد كه با چنين ادخالى مخالفند .\r\nسرّ اين مطلب اين است كه بسيارى از صفات داراى جهات مخالف است كه هر يك از آنها مناسب قوه اى است ، چنان كه به آن اشاره كرده‌ايم . پس اختلاف در ادخال به سبب اختلاف اعتبار جهات است . و دانستى كه آنچه جهات مختلف دارد متعلَّق به قواى متعدّدى است كه ما همه را مبدأ آن قرار مىدهيم و از رذائل يا فضائل آن مىشمريم و به هيچ يك از آن قوا اختصاص نمىدهيم . نكتهء ديگر اين است كه بسا هست كه بعضى صفات از جهتى ستوده و پسنديده است و از فضائل به شمار مىآيد و از جهت ديگر از رذائل محسوب مىشود ، مثلا محبّت و خوف و رجاء . حبّ اگر متعلَّق به دنيا و امور دنيوى باشد ناپسند و از رذائل به شمار است ، و اگر متعلَّق به خدا و اولياء او باشد ستوده است و از فضائل شمرده مىشود . خوف اگر از چيزى باشد كه عقلا نبايد از آن ترسيد از رذائل قوهء غضب است ، و اگر از معاصى خويش يا از عظمت خداوند باشد از فضائل است . و رجاء اگر نابجا باشد از رذائل و اگر بجا باشد از فضائل است ، و بر همين قياس آنچه جهات و اعتبارات مختلف دارد .\r\n","description":"","footnote":"","page_name":" 118 ","page_number":145},
  {"content":"\r\n\r\nفصل 4 فرق بين فضيلت و رذيلت\r\nاجمالا دانسته شد كه فضائل ياد شده ملكات مخصوصاند كه آثار معلومى دارند ، و بسا كه از بعضى مردم افعالى شبيه به فضائل صادر شود و در واقع فضائل نباشد .\r\nاز اين رو بايد فرق بين آن دو بيان شود تا امر بر غافل مشتبه و پوشيده نشود كه باعث گمراهى خواهد شد . پس مىگوئيم :\r\nدانستى كه فضيلت حكمت عبارت است از علم به حقايق اشياء و اعيان موجودات چنان كه هستند ، و حكمت از يقين و آرامش خاطر جدا نخواهد بود . بنابر اين صرف فراگرفتن بعضى از مسائل و بيان كردن آن حتّى به نحو شايسته و درست امّا بدون وثوق و اطمينان نفس حكمت نيست ، و فرا گيرندهء چنين چيزى حكيم نيست ، زيرا حقيقت حكمت از اذعان يقينى منفك نيست و او فاقد اين حال است . مثل او مانند تشبّه كودكان به مردان است ، يا بعضى از حيوانات [ همچون طوطى و ميمون 
  ] كه اقوال و افعال انسان را محاكاة و تقليد مىكنند .\r\nامّا فضيلت عفّت ( خويشتندارى ) را دانستى كه عبارت است از ملكهء اطاعت و فرمان بردن قوهء شهوت از عقل ، به طورى كه كار و تصرّف قوهء شهوت محدود به امر و نهى عقل باشد ، به اين معنى كه مقدّم داشتن مصلحت و رو گرداندن از مفسده به اشاره و تجويز او باشد و در اوامر و نواهى عقل مخالفت نكند . و سزاوار است كه انگيزهء اتّصاف به آن ملكه ( خوى ) و صدور آثار آن صرفا همان فضيلت و كمال بودن آن\r\n","description":"","footnote":"","page_name":" 119 ","page_number":146},
  {"content":"\r\nبراى نفس و حصول سعادت حقيقى باشد ، نه چيزى ديگر از قبيل دفع ضرر يا جلب نفع يا اضطرار و ناچارى . بنابر اين اعراض از لذايذ دنيوى براى كسب و تحصيل لذايذ بيشترى از همان نوع ، عفّت نيست ، چنان كه بعضى كسان ترك دنيا را براى دنيا مىخواهند ، و همچنين در ترك آن به سبب سستى و ضعف و خود آن قوه و آلت آن يا به علَّت اينكه از كثرت دستيازى به آنها حال نفرت پديد آمده است يا به واسطهء ترس از بيماريها يا آگاهى مردم و سرزنش آنان يا به سبب درك نكردن آن لذّات چنان كه حال كوه نشينان و بيابانگردان چنين است ، اينها و مانند اينها عفّت نيست .\r\nامّا فضيلت شجاعت ، دانستى كه ملكهء انقياد و اطاعت قوهء غضب از عقل است به طورى كه كارها و تصرّفاتش بر حسب امر و نهى او باشد . و اتّصاف به آن و صدور افعال و آثار آن انگيزه اى جز كمال و فضيلت بودن آن نداشته باشد . بنابر اين اقدام بر كارهاى هولناك و فرو رفتن در جنگهاى سخت و بزرگ و بىباكى نسبت به درد و رنجها و شكنجه ها براى رسيدن به جاه و مال يا دستيابى به همسرى صاحب جمال ، يا ديگر شهوتها صادر از ملكهء شجاعت نيست بلكه منشأ آن يا رذيلت آزمندى يا ترس است چنان كه حال لشكريان ستمكار يا راهزنان و دزدان چنين است .\r\nپس كسى كه در كارهاى هولناك بيشتر فرو مىرود و براى رسيدن به آن اغراض حتّى نسبت به قهرمانان جرأت بيشترى بروز مىدهد بيشتر ترسو و حريص است ، نه اينكه واقعا شجاعتر و دلاورتر باشد . و بر همين قياس ، وقوع در مهلكه ها و خطرها كه ممكن است به سبب تعصّب دربارهء نزديكان و پيروان باشد و بسا باعث آن تكرار اين افعال همراه با غلبه و پيروزى است و او مغرور از آن بنا به عادت باكى از اقدام ندارد . مثل او مانند مرد مسلَّحى است كه از جنگ با يك كودك پروائى ندارد و بنابر اين عدم احتراز وى به سبب شجاعت نيست بلكه به واسطهء ناتوانى كودك است . و از اين قبيل است حمله كردن و دليرى نمودن بعضى از حيوانات كه از ملكهء شجاعت ناشى نشده است بلكه از طبيعت نيرو و غلبه صادر شده است .\r\nخلاصه آنكه شجاع واقعى افعالش به فرمان و اشارهء عقل صادر مىشود و انگيزه اى جز نيك و زيبا بودن شجاعت ندارد ، و چه بسا مواردى كه حذر كردن از\r\n","description":"","footnote":"","page_name":" 120 ","page_number":147},
  {"content":"\r\nآنچه هولناك است مقتضى عقل است و با شجاعت منافاتى ندارد ، و بسا كه استقبال از بعضى خطرها نشان شجاعت نيست و از اين رو گفته‌اند كه ناله و بىتابى نكردن هنگام شدّت وقايع مصيبتبار و درد و رنجهاى پىدرپى نشان ديوانگى است نه شجاعت . و همچنين خود را بدون سبب عقلى يا شرعى در مهالك انداختن ، مثلا متعرّض درندگان موذى شدن ، يا از كوه و جاهاى بلند پرتاب كردن يا بدون دانستن شنا در دريا و مانند آن افكندن از نشانه هاى جنون و حماقت است .\r\nبا اينكه شجاعت در آغاز موجب آزار و رنج است ولى لذّت آن در پايان پديدار مىشود ( بخصوص اگر در حمايت از دين و آئين و دفاع از عقايد حقّه به كار رود ) . پس انسان شجاع چون دوستدار كار زيباست و بر رأى صحيح ثابت قدم است وقتى دانست كه عمرش دستخوش زوال و نابودى است و آثار كار زيبا با گذشت روزگار باقى مىماند ، زيباى باقى و پايدار را بر پست و دون فانى و ناپايدار بر مىگزيند ، و از دين و عقيدهء خود دفاع مىكند ، و از آنچه همنوعانش حذر مىكنند باكى ندارد ، زيرا مىداند كه ترسوى بزدل در حمايت از دين مقصّر است ، و مقاومت لشكر شيطان اگر چند روزى دوام يابد ، با آلودگى به لذّت و پستى زائل شدنى است ، و او به محروميّت از سعادت جاويد راضى نمىشود . از اين رو فخر شجاعان و سرور دلاوران [ على عليه السّلام 
  ] كه درود خداى رحمان بر او باد به ياران خود فرمود : « اى مردم اگر كشته نشويد بازهم خواهيد مرد ، سوگند به آن كه جان پسر ابى طالب به دست اوست هزار ضربهء شمشير بر سر آسانتر است از مرگ در بستر » .\r\nخلاصه آنكه هر كارى كه از شجاع در هر وقت صادر مىشود به مقتضاى عقل و مناسب آن موقع است . و شجاع داراى نيروى تحمّل بر مصيبتها و ملكهء صبر بر سختيهاى روزگار است ، و از شدايد امور آشفته و مضطرب نمىشود ، و آنچه را عامّهء مردم بزرگ مىشمارند كوچك مىشمرد ، و هنگامى كه خشمگين مىشود خشمش به مقتضاى عقل است ، و انتقامش محدود است به آنچه عقل و شرع نيكو مىشمرند و به آنچه سزاوار نيست تعدّى و تجاوز نمىكند . بايد دانست كه انتقام به طور مطلق بد و ناپسند نيست ، و در بسيارى جاها نزد عقل و شرع مستحسن است ، و حكما تصريح كرده‌اند كه عدم انتقام از كسى كه سزاوار است از او انتقام گرفته\r\n","description":"","footnote":"","page_name":" 121 ","page_number":148},
  {"content":"\r\nشود در نفس آدمى افسردگى و زبونى پديد مىآورد كه جز با انتقام از ميان نمىرود ، و بسا هست كه اين افسردگى و زبونى به بعضى از رذائل مهلك مىكشاند .\r\nامّا عدالت ، دانستى كه عبارت است از اطاعت و انقياد قوهء عملى از عقل ، يا همدوشى و سازش قوا با يكديگر و بودن آنها زير فرمان عقل ، به طورى كه تنازع و كشمكش از ميانشان برخيزد و بعضى بر بعض ديگر غلبه و چيرگى نيابند ، و بر هيچ كارى جز آنچه عقل مقرّر مىدارد اقدام نكنند . و اين معنى هنگامى به كمال مىرسد كه براى انسان ملكهء راسخى پديد آيد كه همهء كارهايش به آسانى با ميانه روى و اعتدال صادر شود ، و غايت و هدف ديگرى نداشته باشد جز خود اين ملكه كه فضيلت و كمال است . بنابر اين كسى كه كارهاى اشخاص عادل را با تكلَّف و به ريا يا براى جلب قلوب مردم يا به دست آوردن جاه و مال انجام مىدهد عادل نيست .\r\nو بر همين قياس همهء انواع فضائل كه تحت اجناس مذكور مندرج است كه در برابر هر يك از آنها رذيله اى شبيه آن وجود دارد ، پس سزاوار است كه طالب سعادت آنها را بشناسد و از آنها بپرهيزد ، مثلا سخاوت عبارت از ملكه اى است كه با وجود آن مال به آسانى به مستحقّ آن بخشيده مىشود ، در حالى كه غايت برانگيزندهء آن صرفا فضيلت و كمال بودن آن باشد نه اغراض ديگر . بنابراين بخشش و بذل مال براى به دست آوردن بيشتر يا دفع ضرر يا نيل به مقام يا رسيدن به لذّات حيوانى سخاوت نيست . و همين گونه است بذل و بخشش در مورد غير مستحقّ و اسراف در خرج ، زيرا مبذّر به اهميّت قدر و ارزش مال جاهل است ، و نمىداند كه اگر در مواقعى مال نباشد اهل و عيال تباه مىشوند و آدمى از كسب معارف و فضائل اعمال باز مىماند ، و مال در ترويج احكام دين و نشر فضيلت و حكمت دخالت و تأثيرى بزرگ دارد .\r\nبسا هست كه منشأ اسراف و تبذير ناآگاهى به صعوبت تحصيل مال حلال است ، و اين حال غالبا براى كسى پيش مىآيد كه ناگهان از طريق ميراث يا غير آن مالى به كف آورده كه به رنج و كار و كوشش خود نبوده است ، و مثل وى همان كسى است كه از دشوارى كسب مال حلال غافل است ، زيرا كسبها و سودهاى طيّب و پاك جدّا اندك است ، و مبادرت به بسيارى از كسبها براى آزادگان مشكل\r\n","description":"","footnote":"","page_name":" 122 ","page_number":149},
  {"content":"\r\nاست . و به همين جهت است كه آزادگان از مال دنيا تهىدست و كم بهره‌اند و از بخت خود شكايت دارند . و در مقابل اينان كسانى هستند كه به سبب بىمبالاتى در تحصيل مال به هر نحو و از هر طريق كه باشد بيشتر برخوردارند . يكى از حكما گفته است : « به دست آوردن مال همچون بالابردن سنگ گران به قلَّهء كوه است و انفاق و خرج كردن آن همانند رها كردن آن است » .\r\n","description":"","footnote":"","page_name":" 123 ","page_number":150},
  {"content":"\r\n\r\nفصل 5 عدالت شريفترين فضيلتهاست\r\nعدالت شريفترين و برترين فضيلتهاست ، از آن رو كه جامع همهء فضائل يا ملازم و همراه آنهاست ، چنان كه جور و ظلم شامل همهء رذائل يا موجب آنهاست ، زيرا عدالت وضع نفسانيى است كه تعديل همهء صفات و افعال ، و باز آوردن زياده ( افراط ) و نقصان ( تفريط ) به حدّ وسط و اعتدال به سبب آن است ، و همچنين درهم شكستن شدّت كشمكش و تخالف بين قواى مختلف بدان سان كه آميختگى و هماهنگى ميانشان برقرار شود و فضيلت واحدى در نفس پديد آيد كه حاصل آن ميانه روى بين كارهاى متخالف باشد ، به واسطهء عدالت است . پس همهء فضائل مترتّب بر عدالت است و از اين رو افلاطون فيلسوف الهى گفته است : « وقتى كه براى انسان عدالت حاصل شود هر يك از اجزاء و قواى نفس از آن روشن مىگردد و بعضى از بعض ديگر نور مىگيرند و در اين هنگام نفس براى كار ويژهء خود به بهترين وجه برمىخيزد و سرانجام به آفرينندهء خود ، سبحانه ، تقرّب پيدا مىكند » .\r\nاز خواصّ عدالت و فضيلت آن اين است كه نزديكترين صفات به وحدت است ، و كارش اين است كه از كثرتها واحد را بيرون مىكشد و بين متباينها تأليف و هماهنگى برقرار مىسازد و بين مختلفها همكارى ايجاد مىكند ، و اشياء را از كمى و بسيارى و نقصان و زياده به حدّ وسطى كه همان وحدت است باز مىآورد . و امور متخالف در اين مرتبه به نوعى اتّحاد مىرسند ، و حال آنكه بدون عدالت افراط\r\n","description":"","footnote":"","page_name":" 124 ","page_number":151},
  {"content":"\r\nو تفريط كثرت و گسترش پيدا مىكند . و شك نيست كه وحدت شريفتر از كثرت است ، و هر اندازه چيزى به آن نزديكتر باشد بهتر و كاملتر و پايدارتر و از تباهى و فساد دور تر است .\r\nپس هرگاه در ميان اشياء متخالف ارتباط و اتّحادى حاصل شود و از اين اتّحاد هيئت و نظام واحدى پديد آيد از آنچه بود كاملتر گردد . و به همين دليل گفته‌اند : كمال هر صفتى اين است كه به ضدّ خود نزديك شود . و كمال هر شخص اين است كه چنان به صفات متقابل متّصف باشد كه آنها را سازگار و هماهنگ سازد . تأثير اشعار موزون و نغمه ها و آهنگهاى متناسب ، و دلكشى صورتهاى زيبا همه به سبب وحدت تناسب است . و نسبت مساوات در هنر موسيقى يا غير آن به واسطهء نزديكى به وحدت بهترين نسبتهاست ، و ديگر نسبتها به آن باز مىگردد .\r\nبالجمله ، اختلاف اشياء در كمال و نقص بر حسب اختلاف آنها در وحدت و كثرت است . پس اشرف موجودات واحد حقيقى است كه موجد و مبدأ كلّ موجودات است كه نور وحدت را بر هر موجودى به قدر استعداد آن افاضه مىكند چنان كه نور وجود نيز به همين نحو مىتابد . پس هر وحدتى از وحدتها خواه جوهرى باشد يا اخلاقى يا فعلى يا عددى يا مزاجى ، سايه اى است از وحدت حقّهء او ، و هر قدر به او نزديكتر باشد وجود شريفترى است ، و اگر اعتدال و وحدت عرضى كه سايهء وحدت حقيقى است نبود دائرهء وجود به كمال نمىرسيد ، زيرا پديد آمدن مواليد [ 1 
  ] از چهار عنصر متوقّف بر حصول اتّحاد و اعتدال است ، و وابستگى نفس ربّانى به بدن به سبب حصول نسبت اعتدال است ، و از اين روست كه تعلَّق نفس به بدن با زوال آن از ميان مىرود ، زيرا كه نفس عاشق نسبت شريف اعتدال است هر جا كه يافت شود .\r\nتحقيق مطلب اين است كه وحدت و تناسب معناى يگانه اى است كه به اختلاف محلَّها مختلف مىشود ، چنان كه در اجزاء عنصرى كه آميختگى و امتزاج آنها اعتدال مزاج را به وجود مىآورد ، و در اعضاء زيبائى ظاهرى را و در گفتار و سخن\r\n\r\n","description":"","footnote":"\r\n[ 1 
  ] مقصود از مواليد ، جماد و نبات و حيوان است كه به عقيدهء قدما از عناصر چهارگانه ( آب و خاك و آتش و هوا ) پديد مىآيند . م .\r\n","page_name":" 125 ","page_number":152},
  {"content":"\r\nفصاحت را و در ملكات نفسانى عدالت را و در حركات غنج و دلال را و در نغمات آهنگهاى لذّت بخش را پديد مىآورد و نفس عاشق اين معنى است در هر مظهر و جلوه گاهى كه ظاهر شود و به هر صورتى كه تجلَّى كند و به هر لباسى كه درآيد .\r\n\r\nفإنّى أحبّ الحسن حيث وجدته و للحسن في وجه الملاح مواقع\r\n\r\nمن زيبائى را هر جا كه بيابم دوست دارم و زيبائى در چهرهء نمكين پايگاهى دارد و بسيارى و كمى و نقصان و زياده اشياء را به تباهى و فساد مىكشاند ، اگر ميانشان مناسبت وجود نداشته باشد كه به نحوى اعتدال و وحدت حفظ شود . در اين مقام [ يعنى با حفظ وحدت و اعتدال 
  ] است كه نفحات قدسى مىدمد كه جانهاى اهل جذبه و شوق را به جنبش و اهتزاز در مىآورد و مشام صاحبان ذوق و تألَّه را عطرآگين مىسازد ، كه اگر اهل آنى رو به آن سو كن .\r\nاكنون كه شرف عدالت و لزوم آن را براى عمل به مساوات و بازگرداندن هر افراط و تفريطى به حدّ وسط شناختى ، اين را نيز بدان كه عدالت يا متعلَّق به اخلاق و افعال است يا به تقسيم اموال يا به معاملات و داد و ستدها يا به احكام و سياستها . و عادل در هر يك از اين امور به منظور برقرار كردن تساوى و تعادل افراط و تفريط را به اعتدال و وسط برمىگرداند . و شك نيست كه اين كار مشروط است به علم به ماهيّت و طبيعت حدّ وسط ، تا اينكه برگرداندن دو طرف به آن ممكن باشد . و اين علم در نهايت دشوارى است ، و جز با رجوع به ميزان و معيارى كه حدّ وسط را در همه چيز باز شناسد ميسّر نيست ، و اين ميزان فقط شريعت الهى است كه از منبع وحدت حقّهء حقيقى صادر شده است ، كه معرفت به حدّ وسط در همه چيز به نحو شايسته همين است . اين معرفت متضمّن بيان تفصيلى همهء مراتب حكمت عملى است . بنابراين عادل حقيقى بايد به قوانين الهى كه از جانب خداى سبحان براى حفظ مساوات صادر شده است حكيمى عالم باشد .\r\nعلماى اخلاق گفته‌اند كه عادل سه كس است : اوّل ، عادل بزرگتر كه همان شريعت الهى صادره از نزد خداى سبحان براى حفظ مساوات است . دوم ، عادل متوسّط كه حاكم عادل است و او تابع قوانين الهى و شريعت نبوى و جانشين و نمايندهء شريعت در حفظ مساوات است . سوم ، عادل بىزبان ، يعنى درهم و دينار\r\n","description":"","footnote":"","page_name":" 126 ","page_number":153},
  {"content":"\r\nكه مساوات در معاملات و مبادلات را حفظ مىكند .\r\nبيان مطلب اين است كه انسان مدنى بالطَّبع است و افراد انسان به يكديگر محتاجند و زندگى آنان جز با تعاون و همكارى صورت نمىپذيرد . بنابر اين كشاورز به بازرگان و بالعكس و نجّار به رنگرز و بالعكس نيازمند است و همينطور ديگرانى كه بين آنان مبادلهء محصول كار رخ مىدهد كه بايد ميانشان مساوات حفظ شود تا كشمكش و تنازع پديد نيايد . و حفظ مساوات از طريق بيشى و كمى كارها و مانند آن ممكن نيست ، زيرا چه بسا يك كار كم مساوى كار بسيار باشد مانند فكر و نظر مهندس و تدبير فرماندهء لشكر ، كه انديشه و نظر آنان در يك لحظه بسا با كار كثير يك كارگر و يك رزمنده مساوى باشد . پس حفظ مساوات بين آنان به اين است كه به وسيلهء دينار و درهم كارهاى گوناگون ارزشيابى شود تا اعتدال و برابرى و يكسانى حاصل آيد . و نحوهء گرفتن و دادن روشن شود و شركت در معاملات به روشى باشد كه متضمّن افراط و يا تفريط نباشد . گفته‌اند كه به عادلهاى سه گانهء مذكور در اين آيهء كتاب الهى اشاره شده است :\r\n« وَأنْزَلْنا مَعَهُمُ الْكِتابَ وَالمِيزانَ لِيَقُومَ النّاسُ بِالقِسْطِ وَأنْزَلْنَا الْحَدِيدَ فِيه بَأسٌ شَدِيدٌ وَمَنافِعُ لِلنّاسِ . . . » 57 : 25 ( حديد ، 25 ) .\r\n« ما پيامبران خود را با دلائل روشن فرستاديم و با ايشكان كتاب و ميزان [ حقّ 
  ] نازل كرديم تا مردم عدل را به پا دارند و آهن را نازل كرديم كه در آن صلابت شديد و سودها براى مردم هست . . » .\r\nمراد از كتاب شريعت است و ميزان اشاره به وسيلهء شناخت نسبت بين مختلفها و از جمله دينار و درهم دارد ، و حديد همان شمشير حاكم عادل است كه مردم را بر حدّ وسط نگه مىدارد .\r\nدر مقابل عادل ، ستمكار و برهم زنندهء تساوى است كه يا جائر بزرگ است ، كه خارج از شريعت است و كافر ناميده مىشود ، يا جائر متوسّط ، و او كسى است كه از احكام حاكم عادل اطاعت نمىكند و طاغى ( سركش ) و باغى ( ستمگر ) ناميده مىشود ، يا جائر كوچك ، و او كسى است كه احكام دينار و مبادله را رعايت نمىكند ، و براى خود بيشتر از حقّش مىستاند و به ديگران كمتر از حقّشان مىدهد ، و دزد\r\n","description":"","footnote":"","page_name":" 127 ","page_number":154},
  {"content":"\r\nو خائن ناميده مىشود .\r\nسپس بايد دانست كه عدالت بر سه گونه است :\r\nنخست ، آنچه ميان بندگان و خالقشان ، سبحانه ، جريان دارد . زيرا عدالت چون عبارت است از عمل به مساوات به اندازهء امكان ، و واجب الوجود سبحانه و تعالى بخشندهء حيات و كمالات و آنچه هر موجود زنده اى به آنها نياز دارد ( مثلا ارزاق ) مىباشد ، و در جهان ديگر براى ما بهجت و سرورى آماده فرموده كه هيچ چشمى نديده و هيچ گوشى نشنيده است ، و هيچ روزى نمىگذرد مگر اينكه بخششها و نعمتهائى به ما مىرسد كه زبانها از برشمردن آنها گنگ و ناتوان است .\r\nپس در برابر اين همه نعمتهاى بىپايان ، براى خداى تعالى بر گردن ما حقّى ثابت است كه بايد حتّى المقدور ادا كنيم تا عدالت في الجمله حاصل شود ، زيرا هر كه نيكى ديگرى را به نحوى تلافى و جبران نكند جائر و ستمكار است .\r\nامّا تلافى و پاداش نسبت به اشخاص مختلف است . مثلا اداى حقّ احسان رهبر و پيشواى مسلمين غير از اداى حقّ احسان ديگران است . زيرا تلافى احسان او دعا و نشر خوبيهاى اوست . و تلافى احسان غير او مثل بخشش مال و سعى در برآوردن حوائج او و مانند اينهاست . و واجب سبحانه به كمك و يارى و كار و كوشش ما نيازى ندارد ، و ليكن بر ما واجب است كه نظر به رعايت عدالت حقوقى را ادا كنيم كه به وسيلهء آنها مساوات في الجمله حاصل مىشود مانند معرفت او و محبّت به او و تحصيل عقايد حقّه و اخلاق فاضله ، و در فرمان بردن نسبت به آنچه فرستادگان او آورده‌اند از قبيل نماز و روزه و جز اينها و در راه رسيدن به جايگاهها و مقامات شريف بكوشيم . اگر چه توفيق ادراك اين همه خود از جمله نعمتهاى اوست كه سپاس و پاداشى ديگر دارد ، امّا اگر بنده تكليف بندگى به جا آورد و وظيفهء طاعات را به انجام رساند و با داشتن اختيار و قدرت بر معاصى و سيّئات آنها را ترك كند از جور مطلق بيرون مىرود و ديگر ستمكار مطلق نيست هر چند اصل اختيار و قدرت بلكه اصل وجود و حيات او همگى از خداى سبحان است .\r\nدوم ، عدالتى است كه در ميان مردم جريان دارد : از قبيل اداى حقوق و برگرداندن امانات و رعايت انصاف در معاملات و مبادلات و بزرگداشت بزرگان\r\n","description":"","footnote":"","page_name":" 128 ","page_number":155},
  {"content":"\r\nو دادرسى مظلومان و ضعيفان . پس اين گونه عدالت اقتضا مىكند كه هر كس به حقّ خود راضى باشد و به ديگرى ستم نكند و هر يك از همنوعان را به قدر امكان بر حقّ خود وادارد تا به يكديگر ظلم و جور نكنند و هر كس حقوق برادران مؤمن خود را به حسب توانائى ادا كند . در حديث نبوى آمده است :\r\n« انّ للمؤمن على أخيه ثلاثين حقّا لا براءة له منها الا بالأداء أو العفو : يغفر زلَّته ، و يرحم غربته ، و يستر عورته ، و يقيل عثرته ، و يقبل معذرته ، و يردّ غيبته ، و يديم نصيحته ، و يحفظ خلَّته ، و يرعى ذمّته ، و يعود مرضته ، و يشهد ميتته ، و يجيب دعوته ، و يقبل هديّته ، و يكافئ صلته ، و يشكر نعمته ، و يحسن نصرته ، و يحفظ حليلته ، و يقضى حاجته ، و يشفع مسألته ، و يسمّت عطسته ، و يرشد ضالَّته ، و يردّ سلامه ، و يطيّب كلامه ، و يبرّ إنعامه ، و يصدّق اقسامه ، و يواليه و لا يعاديه ، و ينصره ظالما أو مظلوما ، فأمّا نصرته ظالما فيردّه عن ظلمه و أمّا نصرته مظلوما فيعينه على أخذ حقّه ، و لا يسأمه ، و لا يخذله ، و يحبّ له من الخير ما يحبّ لنفسه و يكره له من الشرّ ما يكره لنفسه . »\r\n« مؤمن سى حقّ بر برادر خود دارد كه ذمّه اش برى نخواهد شد مگر با اداء آنها يا گذشت صاحب حقّ : 1 - لغزش او را ببخشد ، 2 - در غربت به او مهربانى كند ، 3 - شرمگاهها و زشتيهاى او را بپوشاند ، 4 - خطاها و سهوهاى او را دور كند و براندازد ، 5 - عذرش را بپذيرد ، 6 - مانع غيبت دربارهء او شود ، 7 - همواره او را خير - خواهى كند ، 8 - شرط دوستى را نگه دارد ، 9 - ذمّه اش را پاك و برى سازد ، 10 - هنگام بيمارى به عيادت او برود ، 11 - در تشييع جنازه اش حاضر شود ، 12 - دعوتش را اجابت كند ، 13 - هديّه اش را بپذيرد ، 14 - صلهء او را به طور مساوى تلافى كند ، 15 - احسانش را سپاس گزارد ، 16 - به خوبى ياريش كند ، 17 - ناموسش را حفظ كند ، 18 - حاجتش را برآورد ، 19 - براى حلّ مشكلش شفاعت كند ، 20 - عطسهء او را عافيت بخواهد [ پس از عطسه بگويد : خدا به شما عافيت دهد يا بگويد : يرحمك اللَّه . 
  ] ، 21 - در وقت گمراهى راهنمائى و ارشادش كند ،\r\n","description":"","footnote":"","page_name":" 129 ","page_number":156},
  {"content":"\r\n\r\n22 - سلامش را پاسخ دهد ، 23 - سخنش را پاك و خوب تلقّى كند ، 24 - نيكيهاى او را پاداش نيك دهد ، 25 - سوگندش را راست انگارد ، 26 - او را واقعا دوست دارد و با او دشمنى نكند ، 27 - او را چه ظالم باشد و چه مظلوم يارى كند ، امّا يارى كردن او در حالى كه ظالم است اين است كه او را از ظلم كردن باز دارد ، و امّا يارى كردن او هنگامى كه مظلوم است اين است كه او را در گرفتن حقّش يارى كند ، 28 - از او خسته و ملول نشود ، 29 - او را خوار نسازد ، 30 - هر خوبى كه براى خود مىخواهد براى او بخواهد و هر بدى كه براى خود نمىپسندد براى او نيز نپسندد » .\r\nسوم ، عدالتى كه بين زندگان و مردگان صاحب حقّ جريان دارد : از قبيل اداى ديون آنان و عمل به وصيّتشان و طلب رحمت براى آنها به وسيلهء صدقه و دعا . و آنچه از اقسام عدالت ذكر كرديم ، خاتم رسولان صلَّى اللَّه عليه و آله و سلَّم در دو سخن خود به آنها اشاره فرموده است : « التّعظيم لأمر اللَّه و الشّفقة على خلق اللَّه »\r\n« بزرگداشت امر خدا و شفقت بر خلق خدا » . و در حديث ديگر : « الدّين النّصيحة : قيل لمن ؟ قال : للَّه و لرسوله و لعامّة المؤمنين »\r\n« دين خيرخواهى است ، پرسيدند براى چه كسى ؟ فرمود براى خدا و دربارهء رسول او و نسبت به همهء مؤمنان » .\r\nبيدار باش\r\nاز آنچه گفته شد آشكار است كه كمال براى هر انسانى عبارت است از عدل و رعايت حدّ وسط و ميانه روى در جميع صفات و افعال باطنى و ظاهرى ، چه مربوط به شخص او يا بين او و همنوعان باشد . و رستگارى و سعادت جز با پايدارى و استقامت بر حدّ وسط حاصل نمىشود . پس اى دوست من بكوش تا جامع همهء كمالات باشى و در مراتب سعادت بر حدّ وسط پايدار بمانى . بدين سان كه اوّلا بين علم و عمل چنان در حدّ وسط باشى كه به قدر امكان بين آن دو را جمع كنى و به يكى از آن دو اكتفا نكنى كه يكى از دو شكنندهء كمر افتخار بنى آدم پيامبر اكرم\r\n","description":"","footnote":"","page_name":" 130 ","page_number":157},
  {"content":"\r\nصلَّى اللَّه عليه و آله و سلَّم باشى [ 1 
  ] .\r\nو در عمل نيز ميان حفظ ظاهر و باطن متوسّط الحال باش ، نه اينكه در باطن پليد و ناپاك و در ظاهر پاك باشى ، همچون شخص زشت ترشروئى كه با لباس زيبا عيب خود پنهان كند و نه بالعكس مانند گوهرى كه به كثافات آلوده باشد . بلكه سزاوار است كه ظاهر تو آئينهء باطنت باشد تا اينكه خوبيهاى تو به قدر آنچه ملكات فاضلهء باطنىات مقتضى است نمودار شود . و در همهء ملكات باطنى و افعال ظاهرى حدّ وسط بين افراط و تفريط را - به نحوى كه در اين كتاب ذكر شد - انتخاب كن و بر آن پايدار بمان .\r\nهمچنين در علوم بين علوم باطنى عقلى و علوم ظاهرى شرعى حدّ وسط را برگزين و از كسانى مباش كه نظر خود را صرفا بر ظواهر آيات محدود و مقصور مىكنند و از حقايق آنها چيزى نمىشناسند ، علماى حقيقى را نكوهش مىكنند و به آنان نسبت الحاد و زندقه مىدهند . و نيز از كسانى مباش كه عمر خود يكسره در پندارهاى يونانيان صرف كردند و از آنچه حامل وحى و فرقان ( قرآن ) آورده است غفلت كرده و دور افتاده‌اند ، علماى شريعت را مذمّت مىكنند و آنان را قشرى و كج فهم مىشمارند . براى خود ادّعاى هوشمندى و تيز فهمى دارند و وارثان پيامبران را به نادانى و نافهمى نسبت مىدهند . آنگاه در علوم عقلى بين طرق عقلا ( حكما ) حدّ وسط را اختيار كن نه اينكه بر يكى از آنها جمود و جزم تقليدى و تعصّب بورزى . پس بين حكمت و كلام و اشراق و عرفان ميانه رو و بر حدّ وسط باش ، و بين استدلال و برهان و پاكسازى نفس به وسيلهء عبادت و رياضت جمع كن ، و بنا بر اين نه صرفا متكلَّم باش كه غير از جدل چيزى نشناسى و نه مشّائى محض كه دين را رها كنى ، و نه متصوّفى كه به ادّعاى كشف و شهود بىدليل روشن و برهان خود را آسوده و راحت مىكند .\r\nو در علوم شرعى بين اصول و فروع حدّ وسط را اختيار كن ، نه أخبارى باش كه قواعد قطعى را رها كنى و نه آنچنان اصولى كه به قياسات كلَّى بسنده كنى .\r\n\r\n","description":"","footnote":"\r\n[ 1 
  ] اشاره است به سخن پيامبر ( ص ) : « قصم ظهرى رجلان : عالم متهتك و جاهل متنسّك »\r\n.\r\n","page_name":" 131 ","page_number":158},
  {"content":"\r\n\r\nو در همهء امور باطنى و ظاهرى بر اين روش مىرو ، و آن را به كار بند تا تو را به راه استوار هدايت و رشاد رهنمون شود ، و براى اكتساب توشهء معاد توفيق يا بى .\r\nدفع اشكال : اگر گفته شود كه خلاصهء سخن شما اين است كه فضيلت در اخلاق و صفات عبارت است از مساوات بدون زياده و نقصان ، در حالى كه فزونى و فضل پسنديده است و آن در جانب زياده است و بنا بر اين تحت عنوان عدالت كه به مساوات برمىگردد واقع نمىشود .\r\nمىگوئيم : بيشى و فزونى از لحاظ احتياط است براى اينكه يقين حاصل شود كه نقصان و كاستى رخ نداده است . و حدّ وسط در اخلاق همه جا به يك نحو نيست چنان كه زياده و فزونى در سخاوت هنگامى كه به اسراف منجر نشود بهتر است از نقصان و كمى آن . پس اين فزونى از فضيلت عدالت ناشى و صادر شده است ، يعنى مبالغه در عدالت است و عدالت را از حقيقت آن خارج نمىكند ، زيرا افزون دهنده ( آن كه تفضّل مىكند ) كسى است كه به مستحقّ بيش از آنچه استحقاق دارد مىدهد و اين زياده مذموم و ناپسند نيست ، بلكه عدالت است با رعايت احتياط ، و از اين رو گفته‌اند : « افزون دهنده از عادل برتر است » . مذموم اين است كه به غير مستحقّ بدهد يا مساوات بين مستحقّان را رعايت نكند زيرا در موردى كه سزاوار نيست انفاق كرده است و چنين كسى تفضّل كننده ناميده نمىشود بلكه تباه كننده ناميده مىشود ، و تفضّل بر سبيل احتياط براى كسى نيكو و پسنديده است كه خود شخص با ديگرى طرف معامله باشد ولى اگر بين جماعتى باشد براى او جز عدل محض جائز نيست و فزونى دادن ( كه تصرف در حقّ ديگران است ) نارواست .\r\nتتميم اصلاح خود پيش از اصلاح ديگران ، و شريفترين وجه عدالت عدالت زمامدار است\r\nخلاصه ، حقيقت عدالت اين است كه بدان وسيله عقل كه خليفهء خداوند است بر همهء قوا غالب آيد تا هر يك را در آنچه مقتضى رأى و صلاحديد اوست به كار برد ، و فسادى در نظام عالم انسانى پديد نيايد . زيرا خداى سبحان انسان را به حكمت\r\n","description":"","footnote":"","page_name":" 132 ","page_number":159},
  {"content":"\r\nحقّ و مصلحت تامّ خود از بسيارى از قواى متضاد مركَّب ساخت ، و چون اين قوا به هيجان آيند و بخواهند بر يكديگر چيره شوند و هيچ نيروى مقتدر خيرخواهى غلبه نكند ، به سبب اين هيجان و اضطراب و كشمكش انواع شرّ و بدى پديد مىآيد ، و هر يك از قوا و غرايز مىخواهد آدمى را به سوى خواست و ميل خود بكشاند ، چنان كه اين وضع و حال در هر مركَّبى وجود دارد . معلَّم اوّل ( ارسطو ) چنين شخصى را به انسانى تشبيه كرده است كه از دو يا چند جهت او را مىكشند تا اينكه دو يا چند پاره شود . پس بر هر انسانى واجب است كه بكوشد تا عقلش بر قواى مختلف او حاكم عادل و خير مطلق شود و اختلاف و كشمكش از ميان برود و همگى بر راه صحيح و استوار باشند .\r\nامّا هر شخصى ما دام كه قوا و صفات خود را تعديل نكند نمىتواند احكام عدالت را بين شريكان خود در خانواده و شهر ( جامعه ) اجرا كند ، زيرا آن كه از اصلاح خود عاجز است چگونه مىتواند ديگران را اصلاح كند ، و چراغى كه نزديك خود را روشنى نمىبخشد چگونه دور تر از خود را روشن مىسازد . بنابراين كسى كه قوا و صفات خود را تعديل كند و از افراط و تفريط بپرهيزد و بر جادهء وسط ثابت قدم باشد ، آماده و مستعدّ سلوك در اين طريق بين همنوعان خواهد بود ، و همو خليفهء خداوند در زمين است ، و اگر چنين انسانى بين مردم حاكم شود و زمام مصالح آنان را به دست مقتدر خود بگيرد شهرها براى اهل آنها نورانى و درخشان خواهد شد و همهء امور بندگان به صلاح خواهد آمد و حرث و نسل افزون خواهد شد و بركات آسمان و زمين دوام خواهد يافت .\r\nو آشكار است كه شريفترين و مهمترين عدالتها و برترين و عمومىترين سياستها عدالت حاكم و زمامدار است ، زيرا ديگر وجوه عدالت به آن بستگى دارد و اگر آن نباشد هيچ كس نمىتواند عدالت را رعايت كند . و چگونه جز اين تواند بود و حال آنكه تهذيب اخلاق و تدبير منزل متوقّف بر آسودگى خاطر و انتظام احوال است ، و با جور و ستم سلطان امواج متلاطم فتنه ها سر بر مىآورد و انواع رنجها انبوه و متراكم مىشود و موانع مزاحم آسايش و آرامش رخ مىنمايد و سختيها و بلاهاى زمانه رو مىآورد و طالبان كمال همچون سرگشتگان\r\n","description":"","footnote":"","page_name":" 133 ","page_number":160},
  {"content":"\r\nدر بيابانها نه راهى به منزل و مقصد خويش مىيابند و نه راهنما و هدايت كننده اى پيدا مىكنند . ميدان علم و عمل ويران مىگردد و تاريكى همهء اطراف آن دو را فرا مىگيرد و ديگر ملاك و معيارى براى تحصيل سعادتها ، يعنى آسايش خاطر و آرامش درون و انتظام ضروريّات زندگى براى افراد انسان ، يافت نمىشود [ 1 
  ] . و از اين رو اگر در زمانى مثل زمان ما شهرها و جامعه ها مورد بررسى قرار گيرد و از درونهاى مردم آگاهى به دست آيد از هزاران تن يكى يافت نمىشود كه توانسته باشد خود را اصلاح كند و امروزش از ديروز بهتر باشد ، بلكه شخص ديندارى را نمىبينى مگر اينكه بر فقدان اسلام و اهل آن گريان است . و اين همان زمانى است كه سرور آدميان و عترت پاك و بزرگوار او كه بهترين درود و سلام بر او و بر آنان باد از آن خبر داده‌اند كه :\r\n« لا يبقى من الإسلام إلا اسمه ، و لا من القرآن إلا رسمه »\r\n« از اسلام جز نام آن و از قرآن جز نوشتهء آن باقى نماند » .\r\nبالجمله : ملاك و مناط در تحصيل كمالات و اخراج نفوس از جهل و نادانى همان عدالت حاكم و زمامدار و توجّه و اعتناى او به اعلاء كلمهء اسلام و سعى و كوشش در ترويج احكام دين و آئين است . از اين رو در آثار [ 2 
  ] آمده است : « هرگاه حاكم عادل باشد در پاداش هر طاعتى از هر رعيّتى شريك است و اگر ستمكار باشد در گناهان آنان سهيم خواهد بود » . و سرور رسولان صلَّى اللَّه عليه و آله و سلَّم فرمود :\r\n\r\n","description":"","footnote":"\r\n[ 1 
  ] مؤلف بزرگوار به حق تحقق عدالت در جامعه را مشروط به عدالت زمامدار و حاكم زمان دانسته و گفته است كه آسايش و آرامش خاطر و انتظام احوال مردم به آن بستگى دارد و در صورت جور و ستم سلطان انواع فتنه ها و سختيها و رنجها و آشفتگىها و نابسامانيها پديد مىآيد و اين حقيقتى است انكارناپذير ، و در اسلام عادل بودن حاكم مورد تأكيد قرار گرفته است و چون حاكم بايد عادل به تمام معنى باشد ، احكام الهى را اجرا مىكند و به وظيفهء ارشاد و راهنمائى و رهبرى همت مىگمارد و دليل خواستاران حكومت اسلامى همين است . م .\r\n[ 2 
  ] احاديث و اخبار مأثوره . اهل حديث آنچه را كه از پيغمبر مأثور است خبر و آنچه را از صحابه منقول است اثر گويند .\r\n","page_name":" 134 ","page_number":161},
  {"content":"\r\n\r\n« أقرب النّاس يوم القيامة إلى اللَّه تعالى الملك العادل و أبعدهم عنه الملك الظَّالم » .\r\n« نزديكترين مردم در قيامت به خداى متعال زمامدار و حاكم عادل است و دورترين آنان از او پادشاه ستمكار است » .\r\nو نيز از پيامبر اكرم صلَّى اللَّه عليه و آله و سلَّم روايت شده است :\r\n« عدل ساعة خير من عبادة سبعين سنة » .\r\n« يك ساعت دادگرى از هفتاد سال عبادت بهتر است » .\r\nراز اين گفتار اين است كه اثر يك ساعت دادگرى بسا به همهء شهرها و سرزمينها مىرسد و تا گذشت روزگاران باقى مىماند . و يكى از بزرگان گفته است :\r\n« اگر مىدانستم كه تنها يك دعاى من مستجاب مىشود آن را به اصلاح حال حاكم و زمامدار اختصاص مىدادم تا اينكه سود آن عايد همگان گردد » .\r\nروشنگرى با وجود محبت به عدالت نيازى نيست\r\nاگر ميان مردم رابطهء محبّت و رشتهء مودّت استوار گردد به زنجير عدل نيازى ندارند زيرا دوستان و محبّان نسبت به آنچه خود نياز دارند در مقام ايثار و مقدّم داشتن ديگران بر خود بر مىآيند ، و با اين حال چگونه ممكن است به يكديگر جور و ستم روا دارند . سرّ مطلب اين است كه رابطهء محبّت از رابطهء عدالت تمامتر و قويتر است زيرا دوستى وحدتى است فطرى و طبيعى و دادگرى وحدتى است قهرى و جبرى . به علاوه ، وحدت بدون محبّت انتظام نمىپذيرد زيرا محبّت انگيزهء ايجاد در آفرينش است چنان كه در حديث قدسى به اين معنى اشاره شده است : « كنت كنزا مخفيا فأحببت أن أعرف »\r\n« من گنج نهان بودم و دوست داشتم كه شناخته شوم » . بنابراين محبّت حاكم و سلطان مطلق است و عدالت نايب و جانشين آن [ 1 
  ]\r\n\r\n","description":"","footnote":"\r\n[ 1 
  ] و به همين دليل شريعت اسلام پيش از هر چيز مردم را به برادرى و الفت با يكديگر\r\n","page_name":" 135 ","page_number":162},
  {"content":"\r\nپيوست اكتساب فضائل از طريق صناعت اخلاق بايد بر طبق ترتيب كمال طبيعى باشد\r\nاكتساب فضائل را روش و ترتيبى است كه نبايد از آن انحراف جست . به اين بيان كه : مبادى و عوامل حركاتى كه به كمالات رهنمون مىشود يا طبيعى است مانند حركت نطفه در مراحل مختلف تا اينكه به كمال حيوانيّت برسد ، يا از راه فنّ و صناعت است مثل حركت چوب توسّط آلات تا برسد به كمال تخت . امّا حركات طبيعى چون منسوب به مبادى عاليه [ خدا و فرشتگان 
  ] است بر حركات صناعى كه منسوب به انسان است تقدّم دارد ، و چون كمال آنچه در مرحلهء ثانوى است اين است كه به كمال اوّلى شبيه باشد ، پس شايسته است كه حركت صناعى به سوى كمال از حركت طبيعى پيروى و متابعت كند .\r\nاكنون كه اين مطلب ثابت شد ، بدان كه : تهذيب اخلاق چون امرى صناعى است در تحصيل آن بايد از حيث ترتيب و روش به افعال طبيعى اقتدا كرد . بنابراين مىگوئيم : شك نيست كه نخستين چيزى كه در كودك پديد مىآيد نيروى به دست آوردن غذاست و چون اين نيرو افزايش يافت از راه گريه و فرياد غذا مىطلبد ، و هنگامى كه حواسّش نيرومند شد و بر حفظ و نگهداشت پاره اى از صور توانا گشت صورت مادر يا دايه را مىجويد ، و اين همه متعلَّق به قوهء شهويّه است و كمال اين قوه به اين است كه آنچه از امور شهوى به انسان تعلَّق دارد انجام پذيرد ، و از همين قوه ميل به جستجوى بقاء نوع برانگيخته مىشود و از اينجا ميل به زناشوئى و آميزش پديد مىآيد .\r\nسپس آثار قوهء غضب در او ظاهر مىشود تا آنچه را مايهء آزار و زيان اوست و لو به كمك ديگران از خود بگرداند . و كمال اين قوه حصول توانائى براى حفظ شخص خود و اقدام بر حفظ نوع است . پس در او ميل به آنچه مايهء برترى و تفوّق\r\n\r\n","description":"","footnote":"\r\nدعوت مىكند ، و هدف بسيارى از احكام اسلام مثل نماز جماعت و جمعه و ايثار و احسان و تحريم غيبت و بدگوئى و مانند اينها ايجاد رابطهء دوستى بين مردم است ، تا از اين طريق از قانون عدل كه سخت و تلخ است بىنياز شوند . م .\r\n","page_name":" 136 ","page_number":163},
  {"content":"\r\nاست از قبيل رياست و مقام و احترام پديد مىآيد . آنگاه آثار قوهء تمييز پديدار مىگردد و رو به فزونى مىرود تا به تعقّل كلَّيّات توانا مىشود .\r\nدر اينجا كار تدبير و تكميل طبيعى و غريزى پايان مىپذيرد و تكميل صناعى و اكتسابى آغاز مىشود . پس اگر استكمال اكتسابى و صناعى حاصل نشود آدمى بر همان حال نخست باقى مىماند و به كمال حقيقى كه انسان براى آن آفريده شده است نائل نمىشود . زيرا هيچ كس با اتّصاف به جميع فضائل اخلاقى آفريده نشده است مگر كسى كه از جانب خداوند به واسطهء نفس قدسى خاصّه مورد تأييد قرار گرفته باشد . و هر چند بعضى از مردم نسبت به ديگران استعداد بيشترى براى تحصيل بعضى از كمالات دارند ، ولى عموم مردم بايد از راه اكتساب و دانشجوئى در تكميل نفوس خود بكوشند .\r\nاز آنچه گفته شد آشكار است كه : طبيعت نخست قوهء شهوت و سپس قوهء غضب و بعد قوهء تمييز را پديد مىآورد ، از اين رو در تكميل صناعى نيز بايد از آن پيروى كرد يعنى بايد اوّلا قوهء شهوت تهذيب شود تا عفّت حاصل شود و ثانيا قوهء غضب ، تا صفت شجاعت پديد آيد و ثالثا قوهء عقل ، تا به حكمت آراسته شود .\r\nپس كسى كه به اين ترتيب يكى از فضائل را به دست آورد تحصيل باقى براى او بسيار آسان خواهد بود . امّا اگر به غير از ترتيب مذكور فضيلتى كسب كند نبايد بپندارد كه در آن صورت تحصيل بقيّه ناممكن است بلكه ممكن است هر چند نسبت به تحصيل آن با ترتيب ياد شده دشوارتر است . زيرا عدم ترتيب موجب سختى حصول است نه عدم امكان آن ، چنان كه رعايت ترتيب موجب آسانى است نه مجرّد امكان آن .\r\nبنابراين در هر حال نبايد سعى و كوشش را رها كرد و از رحمت خداوند بخشندهء متعال مأيوس شد ، بلكه در جستجو و طلب بايد دامن همّت به كمر زد تا خداوند وصول به مقصد و مطلوب را آسان سازد .\r\nامّا فضيلت اگر حاصل شود كوشش در حفظ و دوام و بقاء آن لازم است ، و اگر حاصل نباشد بلكه ضدّش موجود باشد بايد از راه زايل كردن ضدّش آن را به دست آورد . و از اين رو فنّ اخلاق دو بخش دارد :\r\nيكى آنكه راجع به حفظ فضائل است ، و\r\n","description":"","footnote":"","page_name":" 137 ","page_number":164},
  {"content":"\r\nدوم آنكه در دفع رذائل سودمند است .\r\nو علم اخلاق شبيه پزشكى است ، از اين حيث كه علم طبّ نيز به دو بخش منقسم است : يكى آنكه در بهداشت و حفظ سلامت است و دوم آنكه در دفع و معالجهء بيمارى است . و به همين جهت علم اخلاق را طبّ روحانى ناميده‌اند ، چنان كه پزشكى متعارف را طبّ جسمانى خوانده‌اند ، و به همين دليل است كه جالينوس [ 1 
  ] به عيسى عليه السّلام نوشت : « از طبيب بدنها به طبيب جانها » . پس همانطور كه در طبّ جسمانى براى هر يك از دو بخش بهداشت و دفع بيمارى معالجهء خاصّى هست ، همينطور در طبّ روحانى براى هر يك از دو بخش حفظ فضائل و زايل كردن رذائل معالجات معيّنى هست ، كه ان شاء اللَّه تعالى به ذكر آن خواهيم پرداخت .\r\n\r\n","description":"","footnote":"\r\n[ 1 
  ] طبيب مشهور يونانى كه بعضى از مورخان اسلامى او را معاصر عيسى ( ع ) دانسته‌اند ولى بيشتر مورخان تاريخ زندگى وى را بعد از حضرت عيسى ذكر كرده‌اند . م .\r\n","page_name":" 138 ","page_number":165},
  {"content":"\r\nبخش سوم راه حفظ اعتدال اخلاق ستوده و تحصيل آن\r\nاز طريق بر طرف كردن اضداد نكوهيده و ناپسند آن راه حفظ اعتدال فضائل - قانون معالجه در طب روحى - طريقهء شناخت بيماريهاى نفسانى - معالجات كلى براى امراض نفس - معالجات ويژه براى امراض نفس .\r\nاين بخش داراى چهار مقام است :\r\nاول - رذائل و فضائلى كه به قوهء عاقله متعلَّق است و نحوهء علاج رذائل .\r\nدوم - رذائل و فضائلى كه به قوهء غضب مربوط است و چگونگى معالجهء رذائل .\r\nسوم - رذائل و فضائلى كه به قوهء شهوت بستگى دارد و طريق علاج رذائل .\r\nچهارم - رذائل و فضائلى كه به دو يا هر سه قوهء مذكور وابسته است .\r\nاين بخش شامل چند فصل است [ 1 
  ] .\r\n\r\n","description":"","footnote":"\r\n[ 1 
  ] اين فصول همچون مقدمهء تمهيدى است براى مقامات چهارگانه كه مربوط است به معالجه خاصّ اخلاق مذموم . م .\r\n","page_name":" 139 ","page_number":166},
  {"content":"\r\n\r\n","description":"","footnote":"","page_name":" 140 ","page_number":167},
  {"content":"\r\n\r\nفصل 1 راه حفظ اعتدال فضائل\r\nدر پزشكى بيان شده است كه بهداشت و حفظ تندرستى به اين است كه به مزاج آنچه سازگار و مناسب آن است وارد شود . حفظ اعتدال فضائل نيز به همين نحو است ، و وارد كردن امور مناسب و مشابه براى حفظ اعتدال فضائل اخلاقى به چند چيز بستگى دارد :\r\nاز جمله ، انتخاب و اختيار همنشينى و مصاحبت با نيكان و معاشرت با كسانى كه داراى فضائل اخلاقىاند ، و فراگرفتن نحوهء رفتار آنان با خالق و مخلوق ، و همچنين اجتناب از همنشينى با اشرار و بدكاران و صاحبان اخلاق زشت و ناپسند ، و نشنيدن داستانها و حكايتهاى مربوط به آنان و كارها و مزخرفاتى كه از آنها صادر مىشود . زيرا مصاحبت و معاشرت با هر كسى قويترين انگيزه براى خو گرفتن به صفات و اخلاق اوست . طبع آدمى آمادهء گرفتن نيك و بد ديگران است . سرّ اين مطلب اين است كه : نفس انسان داراى قوايى است كه بعضى به نيكيها و فضائل مىخوانند و برخى متمايل به بديها و رذائلاند . و هرگاه براى يكى از آن دو كمترين انگيزه اى كه مناسب و درخور طبع و سرشت اوست پديد آيد به آن ميل مىكند و بر صاحب آن چيره مىشود . و چون انگيزه هاى بدى و شرّ براى قوا بيشتر از انگيزه هاى خير است ، تمايل به شرّ و بدى زودتر و آسانتر از تمايل به خير و نيكى رخ مىنمايد . و از اين رو گفته‌اند : تحصيل فضائل به منزلهء صعود به قلَّه هاى مرتفع است و كسب رذائل به مثابهء نزول از آنهاست . و قول پيامبر اكرم صلَّى اللَّه عليه و آله و سلَّم به همين مطلب اشاره دارد كه : « حفّت الجنّة بالمكاره و حفّت النّار بالشّهوات »\r\n« بهشت\r\n","description":"","footnote":"","page_name":" 141 ","page_number":168},
  {"content":"\r\nبا ناملايمات همراه است و جهنّم با خواستنىها قرين است » .\r\nو از جمله ، به كار بردن قوا در راه كسب صفات شريف و مواظبت بر افعالى است كه آثار و نتايج آن فضائل و ملكات است ، و واداشتن نفس بر كارهائى كه مقتضى و در خور اخلاقى است كه حفظ آن مطلوب است . چنان كه كسى كه مىخواهد ملكهء جود و سخاوت را حفظ كند همواره بايد به انفاق مال و بذل و بخشش بر مستحقّان ادامه دهد و بر نفس خويش هنگامى كه به امساك و بخل تمايل دارد مسلَّط باشد . و آن كه مىخواهد ملكهء شجاعت را حفظ كند بايد از اقدام به كارهاى خطرناك و هولانگيز ، به شرط اشاره و فرمان عقل ، روى نگرداند و بر نفس خود هنگامى كه احساس جبن مىكند خشم ورزد و سخت گيرد . و حال به همين منوال است در مورد ديگر صفات . و اين كار به منزلهء رياضت جسمانى در بهداشت بدنى است .\r\nو از جمله ، اينكه هنگام اقدام به هر فعلى تفكَّر و تأمّل كند ، تا كارى از روى غفلت بر خلاف آنچه مقتضى فضيلت است از او سرنزند ، و اگر احيانا سرزد نفس خويش را به انجام ضدّ آن تنبيه و تأديب كند ، و بعد از سرزنش و توبيخ نفس را مورد عقوبت و سختگيرى قرار دهد ، چنان كه وقتى مىخواهد غذائى مضرّ بخورد بايد خود را به روزه ادب كند . و اگر در واقعه اى خشم بى جا و ناپسندى از او صادر شود خود را در مانند آن واقعه بيفكند و صبر و تحمّل ورزد ، يا خويشتن را در معرض اهانت نابخردان قرار دهد تا جاه طلبى و خودخواهى خويش را بشكند و يا خود را با كارهاى سخت و دشوار مانند نذر و صدقه و غيره تأديب كند . و شايسته است كه سعى و كوشش را در تحصيل و حفظ آن از دست ندهد هر چند در اين طريق به مقام والايى رسيده باشد . زيرا تعطيل و بطالت به تنبلى و كسالت مىانجامد و اين حالت موجب قطع فيوضات الهى خواهد شد و در نتيجه صورت انسانى دگرگون مىشود و هلاك ابدى در پى خواهد آمد . اين سعى و كوشش موجب افزايش تجرّد و صفاى نفس انسان و انس به حقّ و الفت با صدق خواهد شد و از دروغ و باطل متنفّر خواهد گشت و در مدارج كمالات و مراتب سعادات بالا خواهد رفت تا هنگامى كه اسرار الهى بر او منكشف شود و همانند قدسيان و روحانيان و فرشتگان گردد . و كوشش وى در امور دنيا بايد به قدر ضرورت باشد و تحصيل بيش از مقدار نياز ضرورى را بر خود\r\n","description":"","footnote":"","page_name":" 142 ","page_number":169},
  {"content":"\r\nحرام سازد ، زيرا هيچ بدبختى و شقاوتى شديدتر از صرف گوهر باقى نورانى در تحصيل خرمهرهء فانى ظلمانى كه از دست او مىرود و به ديگران مىرسد نيست .\r\nو از جمله ، از ديدن و شنيدن و تخيّل آنچه شهوت و غضب را برمىانگيزد بپرهيزد ، و كسى كه اين دو قوه را تهييج كند گويى سگ هار يا اسب سركشى را برانگيزد ، و آنگاه براى رهائى از آنها چاره جوئى كند . و هرگاه آن دو قوه بالطَّبع به جنبش در آمدند در آرام ساختن آنها به قدرى كه منافى سلامت نباشد بس كند و اين همان اندازه اى است كه عقل و شرع جايز مىشمرند .\r\nو از جمله ، در جستجو و كشف عيبهاى پنهانى خود سعى و كوشش كند ، و چون به چيزى از آنها آگاه شد در دفع و ازالهء آن جدّا بكوشد . و چون نفس صفات و افعال خود را دوست دارد بسيار اتّفاق مىافتد كه بعضى از عيوب از او پنهان مىماند . بنابراين هر كسى كه خواستار سلامت و نگهبان آن است بايد از بعضى از دوستان خود بخواهد كه از عيوب او تفحّص كند و به آنچه آگاه شد وى را باخبر سازد ، و چون از عيب خود اطَّلاع يافت بايد از اين آگاهى خشنود شود و به دفع و بر طرف كردن آن بپردازد تا اينكه دوستش به گفتهء او اطمينان پيدا كند و بداند كه گوشزد كردن عيوب وى نزد او از هر چه دوست دارد بهتر است . و بسا كه دشمن در اين زمينه سودمندتر از دوست است ، زيرا دوست غالبا عيب را مىپوشاند و آن را آشكار نمىسازد ولى دشمن در آشكار كردن آن اصرار مىورزد ، بلكه بسا تا حدّ بهتان تجاوز مىكند . و چون دشمنان عيوب وى را آشكار ساختند بايد خدا را سپاس گزارد و به دفع آن عيوب مبادرت نمايد .\r\nو در اين مقام سودمند است كه مردم را آئينهء عيوب خويش قرار دهد و چون عيبى در آنان يافت در زشتى آن بينديشد و بداند كه اگر اين عيب از او صادر شود همچنان زشت است و ديگران اين زشتى را در مىيابند ، پس در دفع و ازالهء آن بكوشد . و سزاوار است كه در پايان هر روز و شب از خود حساب بكشد و همهء كارهاى خويش را بررسى كند ، پس اگر كار زشت و ناپسندى از او سر نزده خدا را بر اين تأييد نيك سپاس گزارد و اگر كار بد و نكوهيده اى از او صادر شده خود را مورد سرزنش قرار دهد و توبه كند و بكوشد كه ديگر مانند آن از او سر نزند .\r\n","description":"","footnote":"","page_name":" 143 ","page_number":170},
  {"content":"\r\n\r\nدستور معالجه در طب روحانى\r\nآگاهى : روشن شد كه طبّ جسمانى ( علم پزشكى ) سرمشق و الگوى طبّ روحانى ( علم اخلاق ) است . در معالجهء بيماريهاى تن قاعده اين است كه نخست نوع بيمارى ، و سپس علل و عوامل و علامات بيمارى شناخته مىشود ، آنگاه چگونگى علاج بيان مىشود . و روش علاج بيمارى يا كلَّى و شامل همهء بيماريهاست ، يا جزئى كه به يك بيمارى خاص اختصاص دارد . در طبّ روحانى نيز حال به همين منوال است . و ما در ضمن چند فصل به آن اشاره مىكنيم :\r\nفصل 2 راه شناخت بيماريهاى نفسانى\r\nبيماريهاى نفسانى انحرافهاى اخلاق از اعتدال و حدّ وسط است . و راه شناخت آنها اين است : چنان كه قبلا دانستى قواى انسان سه نوع است : اوّل قوهء تمييز يا عقل ، و دوم قوهء غضب كه به قوهء دافعه تعبير مىشود ، و سوم قوهء شهوت كه به قوهء جاذبهء ( نيروى كشش ) تعبير مىشود . و انحراف هر يك از اينها يا انحراف در كمّيّت است يا در كيفيّت . انحراف در كمّيّت يا زياده روى از اعتدال است يا نقصان آن . و انحراف در كيفيّت به علَّت فساد و زبونى آن قواست .\r\nپس بيماريهاى هر قوه اى يا به حسب افراط است يا به حسب تفريط ، يا بر حسب تباهى\r\n","description":"","footnote":"","page_name":" 144 ","page_number":171},
  {"content":"\r\nو پستى كيفيّت .\r\nافراط قوهء تمييز : مانند جربزه و نمايش تيزهوشى و زيركى ، و تجاوز از حدّ نظر و تفكَّر ، و مبالغه در بحث و جدل ، و پافشارى در شبهات واهى و بىاساس ، و حكم و داورى دربارهء مجرّدات ( معقولات ) به وسيلهء قوهء وهم ، و به كار بردن ذهن در ادراك آنچه درك و فهم آن ممكن نيست . و تفريط در قوهء تمييز و عقل مانند بلاهت و كودنى ، و كوتاهى و ناتوانى نظر و انديشه از درك مقدار ضرورى ، مانند جارى ساختن احكام محسوسات بر مجرّدات و معقولات .\r\nو تباهى و فساد در نيروى خرد : مانند سفسطه در عقايد و تمايل به علوم غير يقينى - مانند جدل - بيش از تمايل به امور يقينى ( برهان ) و به كارگيرى آن به جاى امور يقينى و برهانى ، و شوق به كهانت و پيشگوئى و شعبده و مانند اينها براى رسيدن به خواسته هاى پست .\r\nو امّا افراط در قوهء دفع : مانند شدّت خشم و غضب و فرط انتقام به طورى كه شبيه درندگان شود . و امّا تفريط : مانند بىغيرتى و نداشتن حميّت و در اخلاق و صفات به كودكان و زنان تشبّه نمودن . و امّا فساد و تباهى در آن : مانند خشم بر اشياء بيجان و حيوانات يا بر مردم به طور نابجا و بدون موجب موجّه .\r\nو امّا افراط در قوهء جاذبه : مانند حرص برخوردن و آميزش بيش از مقدار ضرورى . و تفريط در آن : مانند سستى در تحصيل قوهء ضرورى و تباه ساختن خانواده و خمودگى و پژمردگى در شهوت تا آنجا كه نسل او منقطع شود . امّا فساد و پستى در آن : مانند ميل به خوردن گل و انحراف جنسى .\r\nچنان كه قبلا دانستى اجناس فضائل چهار است ، پس اجناس رذائل از لحاظ كمّيّت هشت است ، زيرا هر فضيلتى دو ضد دارد كه هر يك از آن دو ضدّ ديگرى است . و اجناس رذائل از لحاظ كيفيّت چهار است ، و از تركيب آنها انواع و اصناف بسيارى پديد مىآيد ، كه بيشتر آنها را شناختيم .\r\n","description":"","footnote":"","page_name":" 145 ","page_number":172},
  {"content":"\r\n\r\nفصل 3 عوامل بيماريهاى نفسانى\r\nبدان كه عوامل انحراف در اخلاق ، يا در خود نفس از آغاز خلقتش وجود دارد ، يا از اشتغال به اعمال فاسد و زشت پديد مىآيد ، يا عامل جسمانى و بدنى دارد ، و اين امراض موجب بعضى از ملكات پست و ناپسند مىشود - و راز اين مطلب اين است كه نفس چون با بدن بستگى و ارتباط دارد ، هر يك از آن دو تحت تأثير ديگرى است ، و هر حالتى كه براى يكى پديد آيد به ديگرى نيز سرايت مىكند . چنان كه خشم و عشق نفس موجب اضطراب و ارتعاش تن مىشود و در بدن ايجاد بيمارى مىكند ، بخصوص هنگامى كه در اعضاى رئيسه و اصلى بدن عارض شود كه موجب نقص در ادراك نفس و تباهى تخيّل آن مىگردد . و بسيار اتّفاق مىافتد كه بعضى از امراض ناشى از سودا موجب بد انديشى و جبن و بدگمانى مىشود و برخى ديگر تهوّر و بىباكى مىآورد و از بيشتر بيماريها بد خلقى پديد مىآيد .\r\n","description":"","footnote":"","page_name":" 146 ","page_number":173},
  {"content":"\r\n\r\nفصل 4 معالجات كلى و عمومى براى بيماريهاى نفسانى\r\nعلَّت انحراف اخلاقى اگر بيمارى جسمانى باشد بايد به وسيلهء درمان طبّى به دفع و زايل كردن آن پرداخت ، و اگر بيمارى نفسانى باشد معالجهء كلَّى و عمومى آن مانند معالجهء كلَّى و عمومى در طبّ بدنى است . و معالجهء كلَّى دربارهء آن اين است كه مرض را ابتدا به غذائى كه طبعا ضدّ آن بيمارى است علاج مىكنند ، چنان كه مرض سردى به غذاى گرم معالجه مىشود ، و اگر اين معالجه سود نبخشيد به دوا درمان مىكنند ، و اگر بازهم تأثير نكرد از داروهاى سمّى استفاده مىكنند و اگر به آن هم شفا و بهبود حاصل نشد با سوزاندن و يا قطع عضو عمل مىكنند و اين آخرين علاج است . قانون كلَّى در معالجهء نفسانى نيز چنين است ، به اين ترتيب كه پس از شناخت انحراف بايد به تحصيل فضيلتى كه ضدّ آن انحراف باشد مبادرت كرد ، و بر كارهائى كه آثار آن فضيلت است مواظبت و مراقبت نمود ، و اين به منزلهء غذاى ضدّ بيمارى است . پس همانطور كه حصول حرارت در مزاج برودت پديد آمده در آن را از ميان مىبرد ، همين طور هر فضيلتى كه در نفس پيدا شود رذيلت ضدّ آن را بر طرف مىكند . اگر اين دستور العمل سود نبخشيد بايد نفس را بر اين رذيلت و انحراف اخلاقى در انديشه ها يا در گفتار يا در عمل توبيخ و سرزنش كرد ، و او را به زبان حال يا مقال مورد خطاب قرار داد : كه اى نفس امّاره خود را به هلاك افكندى و در معرض خشم الهى قرار دادى ، و به زودى در دوزخ با شياطين و بدكاران به عذاب\r\n","description":"","footnote":"","page_name":" 147 ","page_number":174},
  {"content":"\r\n\r\nگرفتار خواهى شد . و اگر اين هم مؤثّر نشد بايد به آثار رذيلتى كه ضدّ آن رذيلت است دست يازد به شرط آنكه تعديل را حفظ كند . بنابراين شخص جبان ، مثلا ، به كارهاى متهوّران و بىباكان يعنى به امور ترسناك و هولانگيز دست بزند و خود را در خطر بيفكند . و شخص بخيل در بذل و بخشش اموال بسيار اقدام كند ، به شرط آنكه وقتى نزديك است كه جبن و بخل زايل شود بتواند دست باز دارد تا در تهوّر و اسراف نيفتد ، و اين به منزلهء مداواى باسمّ است . و اگر اين هم به سبب نيرومندى و استوارى بيمارى سود نبخشيد بايد نفس را به انواع كارهاى سخت و شاقّ و رياضتهاى رنجآورى كه نيروى برانگيزندهء اين رذيلت را ضعيف سازد عقاب كند ، و اين كار همانند سوزاندن و قطع عضو است ، كه آخرين علاج است .\r\nمعالجات ويژه براى بيمارى نفسانى\r\nآگاهى : چون معالجهء كلَّى و عمومى را براى همهء اجناس و انواع و اصناف رذائل شناختيم ، اكنون به بيان معالجهء خصوصى هر يك از رذائل مىپردازيم .\r\nو پيش از اين كار ، رذائل و اضداد آنها از فضائل را كه متعلَّق به قواى سه گانه است و نام مشهورى دارد بر مىشماريم . در اينجا معالجهء خاصّ هر رذيلت را ذكر مىكنيم و سپس فضيلت ضدّ آن و آنچه در ستايش آن عقلا و نقلا وارد شده بيان مىداريم زيرا شناخت هر فضيلت و خلق و خوى نيك و شايسته اى در زايل كردن رذيلت ضدّ آن بسيار مددكار خواهد بود . و چه بسيار رذائلى كه در نام مختلفند و از نظر معالجه مشترك و يكسانند ، و بسا رذائل و فضائل متعدّدى كه يك ضدّ دارند ، ما به اينها اشاره خواهيم كرد و همچنين بعد از بيان هر فضيلت و رذيلتى به آثار و نتايج هر يك از آن دو از افعالى كه از اعضا و اندامهاى آدمى صادر مىشود اشاره مىكنيم و اگر راهى براى معالجهء آن باشد يادآور مىشويم ، و ترتيب اجمالى مذكور را رعايت مىكنيم : يعنى نخست آنچه را متعلَّق به قوهء عاقله است ، و سپس آنچه را مربوط به نيروى خشم است و بعد آنچه را به نيروى شهوت تعلَّق دارد ، و آنگاه آنچه را مربوط به دو يا هر سه قوه است ذكر مىكنيم . به اين ترتيب چهار مقام در پيش داريم :\r\n","description":"","footnote":"","page_name":" 148 ","page_number":175},
  {"content":"\r\nمقام اول از بخش سوم معالجهء رذائلى كه متعلق به قوهء عاقله است\r\n","description":"","footnote":"","page_name":" 149 ","page_number":176},
  {"content":"\r\nمقام اول معالجهء رذائلى كه متعلق به قوهء عاقله است جربزه و علاج آن - جهل بسيط و علاج آن - شرف علم و حكمت - آداب تعليم و تعلَّم - علم الهى و علم اخلاق و فقه شريفترين علوماند - اصول عقايدى كه مورد اتّفاق و اجماع است - جهل مركَّب و شك - يقين - نشانه هاى صاحب يقين - مراتب يقين - شرك - توحيد - توكَّل بر خدا - حقيقت توكَّل چگونه حاصل مىشود - مناجات پنهانى صاحبدلان - خيالات و وسوسه هاى نفسانى - اقسام واردات روحى ( خواطر ) كه يكى از آنها الهام است - بر يكديگر حمله كردن سپاهيان فرشتگان و شياطين در ميدان نفس آدمى - نشانه هاى جدا كنندهء الهام و وسوسه - علاج وسواس - آنچه معالجهء وسواس را تمام و كامل مىكند - آنچه ريشه كنى وسواس به آن بسته است - حديث نفس ( سخن با خويشتن گفتن ) مؤاخذه ندارد - انديشهء نيك و تفكَّر - طرق تفكَّر دربارهء جهانها و مخلوقات .\r\n","description":"","footnote":"","page_name":" 150 ","page_number":177},
  {"content":"\r\n\r\nامّا دو جنس رذائل قوهء عاقله :\r\n( 1 ) جربزه ( زيركى و استعداد براى فريفتن )\r\nجربزه موجب آن است كه فكر از حدّ شايسته بيرون رود و ذهن از راه راست منحرف شود ، بلكه با اين صفت همواره موشكافيهائى مىكند كه با واقع مطابق نيست و از حقّ پا فراتر مىنهد و بر حقيقت ثبات و استقرار ندارد ، و چه بسا كه در مسائل عقلى كارش به الحاد و فساد عقيده ، بلكه به نفى خود حقايق كشانده شود - همانند سوفسطائيان - و در امور شرعى به وسواس بينجامد .\r\nعلاج آن به اين است كه بعد از يادآورى زشتى آن و اينكه موجب هلاك است ، نفس را بر استقامت و پايدارى بر آنچه مقتضاى دلائل معتبر نزد خردمندان درستانديش است وادارد و از معتقدات پيروان حقّ كه به تحقيق و راستى و درستى قريحه معروفند تجاوز نكند ، و پيوسته نفس خويش را بر اين امر مكلَّف سازد تا به پايدارى بر حدّ وسط عادت كند . و از امورى كه در اين طريق سودمند است اشتغال به مطالعه و علم و تعليم و تعلَّم است .\r\n( 2 ) جهل بسيط\r\nدانستى كه جهل بسيط از قبيل تفريط است ، و آن عبارت است از تهى بودن نفس از علم بدون اينكه خود را عالم بداند . و اين گونه جهل در آغاز مذموم نيست زيرا تعلَّم و يادگيرى متوقّف بر آن است و چون نفس معتقد به جهل به معارف نباشد براى تحصيل آن جنبش و كوششى نمىكند . و امّا ثابت و باقى ماندن بر آن\r\n","description":"","footnote":"","page_name":" 151 ","page_number":178},
  {"content":"\r\n\r\nاز مهلكات بزرگ است . راه بر طرف كردن آن به چند امر است : ( اوّل ) به ياد آوردن آنچه عقلا دلالت بر قبح و نقص جهل دارد ، به اين نحو كه بداند كه جاهل براستى انسان نيست ، و اطلاق نام انسان بر وى از روى مجاز است ، زيرا برترى انسان بر ديگر حيوانات همانا به واسطهء ادراك مفاهيم كلَّى است كه از آن به علم تعبير مىشود ، به اين دليل كه حيوانات با او در ديگر امور جسمى و قواى غضب و شهوت و صوت و جز آن مشاركت دارند . پس اگر علم او به حقايق اشياء و خواصّ آنها نباشد در حقيقت حيوان است ، و از اين رو مىبينى كه كسى كه در مجلس گفتگوى علما حاضر است ولى دربارهء بحث و گفتارشان نادان است بين او و چهارپايان نسبت به اين علما فرقى نيست . و چه هلاكى بزرگتر از خروج از حدود انسانى و دخول در حدّ چهارپايان . ( دوم ) آنچه را در اسلام در نكوهش جهل وارد شده به ياد آورد چنان كه در حديثى آمده است كه : « شش گروه به شش علَّت پيش از محاسبه به دوزخ درآيند » و صحرانشينان و روستائيان به سبب جهالت از آنان شمرده شده‌اند . ( سوم ) دلائل عقلى و نقلى را چنان كه ذكر خواهيم كرد به ياد داشته باشد . و چون بر همهء اينها آگاه شد بايد از خواب غفلت بيدار شود و در بر طرف كردن جهل همّت به كار ببرد و در تحصيل علم از اهلش بكوشد و روزها و شبها در اين راه صرف كند .\r\n","description":"","footnote":"","page_name":" 152 ","page_number":179},
  {"content":"\r\n\r\nفصل 1 شرف علم و حكمت\r\nمعلوم شد كه ضدّ دو جنس جربزه ( و سفسطه ) و جهل ، حكمت يعنى علم به حقايق اشياء است . اينك نخست برخى از آنچه را كه عقلا و نقلا دلالت بر شرافت آن دارد نقل مىكنيم تا طالبان را بر كوشش در تحصيل حكمت و زايل كردن جهل از نفوس خود تشويق و ترغيب كرده باشيم . پس مىگوئيم :\r\nشك نيست كه علم ، برترين فضائل و كمالات و شريفترين صفات جمل است ، بلكه بالاترين صفات ربوبى و جميلترين نشانه هاى الوهيّت است . علم است كه انسان را به جوار آفريدگار و پروردگار جهانها مىرساند و به افق فرشتگان مقرّب وارد مىكند ، و به سراى جاويد و فناناپذير و به جايگاه كرامت پايدار و هميشگى نائل مىسازد . و بر اين مطلب عقل و برهان و همهء صاحبان اديان متّفقند كه : سعادت ابدى و قرب به خداى سبحان بدون آن ميسّر نيست ، و چه چيز برتر از وسيلهء دست يافتن انسان به آنهاست . و همچنين در حكمت متعالى ثابت شده است كه علم و تجرّد متلازمند ، پس هر چه علم نفس افزون شود تجرّد او بيشتر مىشود ، و شك نيست كه تجرّد شريفترين كمالاتى است كه براى انسان قابل تصوّر است ، زيرا بدان وسيله تشبّه به قدسيان ملأ أعلى و مقرّبان به خداى تعالى حاصل مىشود .\r\nيكى از علوم ، معرفت خداوند است ، معرفتى كه سبب كلَّى براى ايجاد\r\n","description":"","footnote":"","page_name":" 153 ","page_number":180},
  {"content":"\r\nعالم علوى و عالم سفلى است ، چنان كه حديث قدسى [ 1 
  ] بر اين مطلب دلالت دارد :\r\n« كنت كنزا مخفيّا فأحببت أن أعرف فخلقت الخلق »\r\n« من گنج نهان بودم ، دوست داشتم كه شناخته شوم ، پس خلق را آفريدم » [ 2 
  ] . به علاوه ، علم في نفسه لذّت بخش و في ذاته دوستداشتنى است ، و لذّت و ابتهاجى كه از آن حاصل مىشود از غير آن حاصل نمىشود . سرّ اين مطلب اين است كه ادراك اشياء و احاطه بر آنها نوعى تملَّك و تصرّف آنهاست ، زيرا جايگاه حقايق و صور اشياء در ذات مدرك است ، و چنين تملَّكى به سبب دوامش و به واسطهء اينكه مدرك جزء مدرك است از مالكيّت اشياء خارجى كه مباين با ذات مالك و زوالپذير است قوىتر است . تحقيق اين نكته اين است كه : اطلاق ملكيّت بر آن مجازى است ، ولى نفس چون از سنخ عالم ربوبى است استيلاء بر اشياء و مالكيّت آنها را به هر نحو كه باشد دوست دارد ، زيرا معنى ربوبيّت يكتائى در كمال و اقتدار و غلبهء بر اشياء است .\r\nديگر از فوائد علم در دنيا عزّت و اعتبار نزد نيكان و بدان ، و نيز نفوذ و تأثير حكم بر صاحبان اقتدار در جامعه است . زيرا طبيعت مردم از خاصّ و عام بر بزرگداشت اهل علم و نگاهداشت حرمت آنان و واجب شمردن اطاعت ايشان است . بلكه حيوانات هم ، از چهارپايان و درندگان ، مطيع و مسخّر انسانند زيرا كه قوهء ادراك و عقل و تمييز به او اختصاص دارد . و اگر يكايك مردم را مورد بررسى قرار دهى\r\n\r\n","description":"","footnote":"\r\n[ 1 
  ] حديثى كه از حيث معنى و مضمون از جانب خداى تعالى و از حيث لفظ از رسول اكرم ( ص ) است .\r\n[ 2 
  ] بيان مؤلف با استشهاد به حديث قدسى اين است كه چون خداوند مىخواست شناخته شود عوالم علوى و سفلى را ايجاد كرد ، و اين بيان اگر نارسا نباشد لا اقل به شرح و تفسير نياز دارد . شايد توضيح و بيان حديث قدسى اين باشد كه : خداوند كه منبع ( گنجينه ) كمالات از علم و قدرت و حيات و جلال و جمال است ( گنج نهان ) و به ذات و صفات خود علم دارد و اين علم عين ذات اوست ، از علم به كمالات خود مبتهج است و چون منبع فيض و فياض على الاطلاق است اسماء و صفات او تعطيل بردار نيست و از اين رو دوست دارد كه تجلى كند و نتيجهء تجلى صفات و كمالات او عوالم علوى و سفلى است . پس چنين نيست كه خداوند عالم را خلق كرده تا شناخته شود و براى اينكه شناخته شود نيازى به خلق عالم دارد ، بلكه خداوند كه به كمالات خود علم ذاتى دارد اراده كرده است كه مخلوقات كه تجلىگاه صفات كماليه و جلاليه و جماليهء او هستند آفريده شوند . م\r\n","page_name":" 154 ","page_number":181},
  {"content":"\r\nهيچ كسى را داراى برترى و فزونى در جاه يا مال يا غير اينها نخواهى يافت مگر اينكه اين برترى و فزونى به قوهء تمييز و ادراك به دست آمده است اگر چه از راه مكر و حيله باشد .\r\nامّا آيات و اخبارى كه دلالت بر شرافت علم دارد افزون از شمار است ، و ما بعضى از آنها را ذكر مىكنيم : از آيات :\r\n« إنّما يَخْشَى الله من عِبادِه العُلَماءُ » 35 : 28 ( فاطر ، 28 ) .\r\n« از بندگان خدا تنها دانايان از او بيم دارند » .\r\n« هَل يَستَوِى الذِينَ يَعْلَمُونَ وَالَّذِين لا يَعلَمونَ » 39 : 9 ( زمر ، 9 ) .\r\n« مگر كسانى كه مىدانند با كسانى كه نمىدانند يكسانند ؟ » .\r\n« وَمَن يُوتَ الْحِكْمَةَ فَقَدْ أُوتِىَ خَيرا كَثِيرا » 2 : 269 ( بقره ، 269 ) .\r\n« و هر كه حكمت يافت خير فراوان يافت » .\r\n« وَتِلْكَ الأمثالُ نَضرِبُها لِلناسِ و ما يَعْقِلُها الا الْعالِمُونَ » 29 : 43 ( عنكبوت ، 43 ) « اين مثلها را براى مردم مىزنيم ولى جز دانشوران آن را در نمىيابند » .\r\nو از گفتار پيامبر - صلَّى اللَّه عليه و آله و سلَّم - : اللَّهمّ أرحم خلفائى . قيل : يا رسول اللَّه من خلفاؤك ؟ قال : الَّذين يأتون من بعدى و يروون حديثى و سنّتى » .\r\n« خدايا جانشينان مرا مورد رحمت قرار ده . گفتند : اى فرستادهء خدا جانشينانت چه كسانى هستند ؟ فرمود : كسانى كه بعد از من مىآيند ، حديث و سنّت مرا روايت مىكنند » [ يعنى خود مىفهمند و ياد مىگيرند و براى ديگران نقل مىكنند و به آنها مىآموزند 
  ] . و قول او صلَّى اللَّه عليه و آله و سلَّم به ابى ذرّ :\r\n« جلوس ساعة عند مذاكرة العلم احبّ إلى اللَّه تعالى من قيام ألف ليلة يصلَّى في كلّ ليلة ألف ركعة و أحب إليه من ألف غزوة ، و من قراءة القرآن كله اثنى عشر ألف مرّة ، و خير من عبادة سنة صام نهارها و قام ليلها ، و من خرج من بيته ليلتمس بابا من العلم كتب اللَّه عز و جلّ له بكل قدم ثواب نبىّ من الانبياء ، و ثواب ألف شهيد من شهداء بدر ، و أعطاه بكلّ حرف يسمع أو يكتب مدينة في الجنّة ، و طالب العلم يحبّه اللَّه و تحبّه الملائكة و\r\n","description":"","footnote":"","page_name":" 155 ","page_number":182},
  {"content":"\r\nالنبيّون ، و لا يحبّ العلم الا السّعيد ، و طوبى لطالب العلم ، و النّظر في وجه العالم خير من عتق ألف رقبة ، و من أحبّ العلم وجبت له الجنّة ، و يصبح و يمسى في رضى اللَّه ، و لا يخرج من الدّنيا حتّى يشرب من الكوثر و يأكل من ثمرة الجنّة ، و لا يأكل الدّود جسده ، و يكون في الجنّة رفيق خضر عليه السّلام » .\r\n« ساعتى در مذاكرهء علمى نشستن نزد خداوند محبوبتر است از هزار شب بيدارى كه در هر شبى هزار ركعت نماز گزارده شود و از هزار جهاد و از دوازده هزار بار خواندن قرآن بتمامى ، و نيز از عبادت يكسال روزها روزه و شبها در نماز بهتر است ، و كسى كه از خانه بيرون رود تا بابى از علم فرا گيرد خداوند به هر گامى پاداش پيامبرى از پيامبران و پاداش هزار شهيد از شهيدان بدر براى او مىنويسد ، و خداوند به هر حرفى كه بشنود يا بنويسد شهرى در بهشت به او عطا كند ، و طالب علم را خدا و فرشتگان و پيامبران دوست دارند ، علم را جز سعادتمند دوست ندارد ، و خوشا به حال خواستار علم ، و نگاه به چهرهء عالم از آزاد كردن هزار برده بهتر است ، و هر كه علم را دوست دارد بهشت براى او واجب است و بامداد و شامگاه در رضاى خداست ، و از دنيا بيرون نمىرود مگر آنكه از كوثر مىنوشد و از ميوهء بهشتى مىخورد ، و در گور كرمهاى بدن او را نخورند ، و در بهشت رفيق خضر عليه السّلام خواهد بود » .\r\nو امير مؤمنان عليه السّلام فرمود : « إنّ كمال الدين طلب العلم و العمل به ، و إنّ طلب العلم أوجب عليكم من طلب المال ، و إنّ المال مقسوم مضمون لكم قد قسمه عادل بينكم ، و قد ضمنه و سيفى لكم ، و العلم مخزون عند أهله فاطلبوه » .\r\n« كمال دين طلب علم و عمل به آن است ، و طلب علم بر شما از طلب مال واجبتر است ، و هر كسى را از مال قسمت و بهره اى است كه خداوند ضامن آن است و خداى عادل آن را ميان شما تقسيم كرده است ، و آن را به عهده گرفته و وفا خواهد كرد ، و علم اندوخته و گنجينه اى است نزد اهلش ، پس آن را بجوئيد » .\r\nو نيز فرموده است : « إذا مات مؤمن و ترك ورقة واحدة عليها علم ،\r\n","description":"","footnote":"","page_name":" 156 ","page_number":183},
  {"content":"\r\nتكون تلك الورقة سترا بينه و بين النّار ، و أعطاه اللَّه بكل حرف عليها مدينة أوسع من الدّنيا سبع مرات » .\r\n« هر گاه مؤمنين بميرد و برگى از علم از او باقى بماند آن برگ بين او و آتش پرده اى خواهد شد ، و خداوند در برابر هر حرفى كه بر آن است شهرى كه هفت بار وسيعتر از دنياست به او عطا خواهد كرد » .\r\nو گفتار حضرت سجّاد علىّ بن الحسين - عليهما السّلام - : لو يعلم النّاس ما في طلب العلم لطلبوه و لو بسفك المهج و خوض اللَّجج »\r\n« اگر مردم مىدانستند كه در طلب علم چه فضيلتى است در جستجوى آن بر مىآمدند ، هر چند با ريخته شدن خونها و غوطه خوردن در درياها باشد » .\r\nو سخن امام باقر عليه السّلام : « عالم ينتفع بعلمه أفضل من سبعين ألف عابد » .\r\n« عالمى كه از علم او سود برند از هفتاد هزار عابد برتر است » .\r\nو قول امام صادق عليه السّلام : « لو يعلم النّاس ما في فضل معرفة اللَّه تعالى ما مدّوا أعينهم إلى ما متّع به الأعداء من زهرة الحياة الدّنيا و نعيمها ، و كانت دنياهم أقلّ عندهم ممّا يطئون بأرجلهم ، و لتنعّموا بمعرفة اللَّه و تلذّذوا بها تلذّذ من لم يزل في روضات الجنان مع أولياء اللَّه . إنّ معرفة اللَّه تعالى أنس من كلّ وحشة ، و صاحب من كلّ وحدة ، و نور من كل ظلمة ، و قوّة من كلّ ضعف ، و شفاء من كلّ سقم ، قد كان قوم قبلكم يقتلون و يحرقون و ينشرون و تضيق عليهم الأرض برحبها ، فما يردّهم عمّاهم عليه شيء ممّا هم فيه من غير ترة وتر [ 1 
  ] من فعل ذلك بهم و لا أذى بما نقموا منهم :\r\n» إلا أنْ يُؤْمِنُوا بِالله العَزيزِ الْحَميدِ « 85 : 8 ( بروج ، 8 ) فاسألوا ربّكم درجاتهم ، و اصبروا على نوائب دهركم تدركوا سعيهم » .\r\n\r\n","description":"","footnote":"\r\n[ 1 
  ] در نسخهء چاپ نجف ، وتروا آمده است و به نظر مىرسد وتر باشد . م . ( وتر يتر وترا وترة ، فلانا : افزعه . اصابه بظلم او مكروه )\r\n","page_name":" 157 ","page_number":184},
  {"content":"\r\n« اگر مردم مىدانستند كه در معرفت خداى تعالى چه فضيلتى هست به آنچه دشمنان از شكوفه هاى زندگى دنيا و نعمت فراوان آن بهره مندند چشم نمىدوختند ، و دنيا در نظرشان از آنچه لگد مال مىكنند ( يعنى خاك ) كم ارزشتر بود ، و به نعمت معرفت خدا روى مىآوردند و در لذّتى كه همواره بهشتيان با اولياى خدا دارند شريك بودند . معرفت خداى تعالى مايهء انس از هر وحشتى و رفيق هر تنهائيى ، و روشنى هر تاريكيى ، و نيرو بخش هر ضعفى ، و شفاء هر بيماريى است . پيش از شما مردمى بودند كه كشتار و سوزانده وارّه شدند و زمين با همه پهناورى بر آنها تنگ بود و چيزى آنان را از محنتها كه دچارش بودند ، بدون ترس از كسانى كه به آنها ظلم و اذيّت كردند ، نرهانيد » جز اين كه به خداى مقتدر و ستوده ايمان آورده بودند « ، پس درجات و مقامات آنان را از پروردگار خويش بخواهيد ، و بر سختيها و بلاياى روزگار خود شكيبا باشيد تا به پاداش سعى آنها برسيد » .\r\nو حضرت رضا عليه السّلام از پدران خود - عليهم السّلام - از پيغمبر صلَّى اللَّه عليه و آله و سلَّم نقل مىكند كه فرمود :\r\n« طلب العلم فريضة على كلّ مسلم ، فاطلبوا العلم في مظانّه ، و اقتبسوه من أهله . فإنّ تعلَّمه للَّه حسنة ، و طلبه عبادة ، و المذاكرة به تسبيح ، و العمل به جهاد ، و تعليمه من لا يعلمه صدقه ، و بذله لأهله قربة إلى اللَّه ، لأنّه معالم الحلال و الحرام ، و منار سبيل الجنّة ، و المونس في الوحشة ، و الصّاحب في الغربة و الوحدة ، و المحدّث في الخلوة ، و الدّليل على السّرّاء و الضّرّاء ، و السّلاح على الأعداء ، و الزّين عند الاخلاء . يرفع اللَّه به أقواما ، و يجعلهم في الخير قادة ، تقتبس آثارهم ، و يقتدى بأفعالهم ، و ينتهى إلى آرائهم . ترغيب الملائكة في خلَّتهم ، و بأجنحتها تمسحهم ، و في صلاتها تبارك عليهم ، و يستغفر لهم كلّ رطب و يابس حتّى حيتان البحر و هوامّه و سباع البر و أنعامه . إنّ العلم حياة القلوب من الجهل ، و ضياء الأبصار من الظَّلمة ، و قوّة الأبدان من الضّعف .\r\nيبلغ بالعبد منازل الأخيار و مجالس الأبرار و الدّرجات العلى\r\n","description":"","footnote":"","page_name":" 158 ","page_number":185},
  {"content":"\r\n\r\nفي الآخرة و الأولى . الذّكر فيه يعدل بالصّيام و مدارسته بالقيام .\r\nبه يطاع الرّبّ و يعبد ، و به توصل الأرحام ، و يعرف الحلال و الحرام . العلم إمام و العمل تابعه ، يلهمه السّعداء و يحرمه الأشقياء ، فطوبى لمن لم يحرمه اللَّه من حظَّه » .\r\n« دانشجوئى بر هر مسلمانى واجب است ، پس علم را در هر جا كه گمان مىبريد بجوئيد ، و آن را از اهلش فرا گيريد ، كه فرا گرفتن آن براى خدا حسنه است و جستجوى آن عبادت و مذاكرهء آن تسبيح پروردگار و عمل به آن جهاد ، و تعليم آن صدقه و بذل آن به اهلش تقرّب به خداست ، زيرا علم نشانهاى راهنماى حلال و حرام است ، و چراغدان راه بهشت و مونس انسان در وحشت ، و يار غربت و تنهائى ، و همسخن در خلوت ، و دليل و راهبر در گشادگى و سختى ( خوشى و ناخوشى ) ، و سلاح بر ضدّ دشمنان ، و زينت در نزد دوستان است . خداوند به سبب علم اقوامى را بلند مىگرداند و آنان را رهبر و پيشواى خير قرار مىدهد كه از آثار آنان بهره برند و به كارهاشان اقتدا كنند ، و به آراء آنان نائل شوند . فرشتگان به دوستى دانشمندان راغبند و بالهاى خود را به آنان مىمالند ، و در نمازشان بر آنان بركت فرستند و هر خشك و ترى حتّى ماهيان دريا و خزندگان و گزندگان آن و درندگان و چهار پايان زمين براى ايشان طلب مغفرت مىكنند . علم حيات دلها از نادانى ، و روشنى چشمها در تاريكى ، و نيروى بدنها از ضعف است . بنده را به منزلهاى نيكان و مجالس خوبان و به درجات عالى در دنيا و آخرت مىرساند . مذاكرهء علمى معادل روزه است و درس دادن و خواندن آن همسنگ نماز . به واسطهء علم است كه خداوند عبادت و اطاعت مىشود ، و به سبب آن صلهء ارحام انجام مىگيرد ، و حلال و حرام شناخته مىشود . علم پيشواست و عمل پيرو آن . خدا علم را به سعادتمندان الهام مىكند و اشقيا را از آن محروم مىسازد ، پس خوشا به حال كسى كه خداوند او را از حظَّ علم بىبهره نگرداند » .\r\nآداب تعلَّم و تعليم\r\nآگاهى : هر يك از تعلَّم ( فراگيرى ) و تعليم ( آموزش ) آداب و شروطى دارد :\r\n","description":"","footnote":"","page_name":" 159 ","page_number":186},
  {"content":"\r\nامّا آداب تعلم و فرا گرفتن :\r\nاز جمله اين است كه متعلَّم ( دانشجو ) بايد از پيروى شهوتها و هوى و هوس و آميزش و معاشرت با دنياپرستان پرهيز كند . يكى از بزرگان گفته است :\r\n« همانگونه كه جليديهء چشم اگر مبتلا به بيمارى و درد باشد از ديدن نور آفتاب محروم است ، همينگونه بصيرت آدمى اگر مبتلا به پيروى از شهوتها و هواى نفس و آميزش با اهل دنيا باشد از ادراك انوار قدسى محروم و از درك لذّتهاى انسانى بىنصيب و محجوب است » .\r\nو از جمله اين كه تعلَّم و فراگيرى او بايد فقط براى خدا و تقرّب به او و رسيدن به سعادت اخروى باشد ، و انگيزهء او مراء ( ستيزه ) و مجادله و فخر فروشى و رسيدن به جاه و مال يا برترى بر امثال و اقران نباشد .\r\nامام باقر عليه السّلام فرمود : « من طلب العلم ليباهى به العلماء او يمارى به السّفهاء أو يصرف به وجوه النّاس إليه فليتبوّا مقعده من النّار ، انّ الرّئاسة لا تصلح الا لأهلها » .\r\n« هر كس علم را براى مباهات و فخرفروشى به علما يا براى ستيزه و جدال با سفيهان يا براى جلب توجّه مردم بجويد جايگاه او آتش است ، كه رياست جز براى اهلش شايسته نيست » .\r\nو امام صادق عليه السّلام فرمود : « طلبة العلم ثلاثة ، فاعرفهم بأعيانهم و صفاتهم : صنف يطلبه للجهل و المراء ، و صنف يطلبه للاستطالة و الختل ، و صنف يطلبه للفقه و العقل . فصاحب الجهل و المراء موذ ممار ، متعرّض للمقال في أندية الرّجال بتذاكر العلم و صفة الحلم ، و قد تسربل بالخشوع و تخلَّى من الورع ، فدقّ اللَّه من هذا خيشومه و قطع منه حيزومه . و صاحب الاستطالة و الختل ذو خبّ و ملق ، يستطيل على مثله من أشباهه ، و يتواضع للأغنياء من دونه ، فهو لحلوانهم هاضم و لدينه حاطم ، فأعمى اللَّه على هذا خبره و قطع من آثار العلماء أثره . و صاحب الفقه و العقل ذو كآبة و حزن و سهر ، قد تحنّك في برنسه ، و قام اللَّيل في حندسه ، يعمل و يخشى\r\n","description":"","footnote":"","page_name":" 160 ","page_number":187},
  {"content":"\r\nوجلا داعيا مشفقا ، مقبلا على شأنه ، عارفا بأهل زمانه مستوحشا من أوثق اخوانه ، فشدّ اللَّه من هذا أركانه ، و أعطاه يوم القيامة أمانه » .\r\n« طالبان علم سه گروه‌اند ، آنان و صفاتشان را بشناس : گروهى آن را براى نادانى و ستيزه و مجادله مىجويند و دسته اى براى دراز دستى و گردنكشى و فريفتن و جمعى براى فهم و عقل . گروه اول ( يار نادانى و ستيزه ) مردم آزار و ستيزه گر است ، در انجمنهاى مردان به بحث و گفتگوى علمى مىپردازد و تظاهر به حلم و خشوع مىكند و حال آنكه از پارسايى تهى و بىبهره است ، خداوند بينى او را به خاك بمالد و كمرش ( يا سينه اش ) را درهم شكند . و دستهء دوم ( گردنكش فريبكار ) نيرنگ باز و چاپلوس است ، بر امثال و همانندان خود برترى مىفروشد و نسبت به ثروتمندان پستتر از خود فروتنى مىنمايد ، شيرينى آنها را مىخورد ( مال آنها را مىگيرد ) و دين خود را پايمال مىكند ، پس خداوند بينائى و آگاهى او را نابينائى و بىخبرى مىگرداند و اثرش را از آثار علما قطع مىكند . و صاحب فهم و عقل ، غمگين و افسرده و محزون و شب زنده دار است ، تحت الحنك خويش انداخته [ با خداى خويش خلوت كرده 
  ] و در تاريكى شب به پا ايستاده است ، با اينكه عمل مىكند ترسان است ، به خود مشغول است ، مردم زمانش را مىشناسد و از معتمدترين برادرانش در وحشت است . خداوند پايه هاى وجودش را استوار كند و در قيامت امانش بخشد » .\r\nو از جمله اين است كه به آنچه مىفهمد و علم دارد عمل كند ، زيرا كسى كه به آنچه مىداند عمل مىكند خداوند آنچه را كه نمىداند به او مىآموزد .\r\nامام صادق عليه السّلام فرمود : « العلم مقرون إلى العمل ، من علم عمل ، و من عمل علم ، و العلم يهتف بالعمل فإن أجابه و الا ارتحل عنه »\r\n« علم همراه عمل است ، هر كه علم دارد بايد عمل كند و كسى كه عمل كند عالم مىشود و علم عمل را مىخواند پس اگر پاسخ شنيد مىماند و گر نه كوچ مىكند » .\r\nو از امام سجّاد عليه السّلام روايت شده است : « مكتوب في الإنجيل : لا تطلبوا علم ما لا تعلمون و لمّا تعملوا بما علمتم ، فإنّ العلم إذا لم يعمل به لم يزدد صاحبه الا كفرا و لم يزدده من اللَّه إلا بعدا » .\r\n","description":"","footnote":"","page_name":" 161 ","page_number":188},
  {"content":"\r\n« در انجيل نوشته شده است كه تا آنچه مىدانيد عمل نكرده‌ايد آنچه را نمىدانيد مجوئيد ، زيرا علم هرگاه به آن عمل نشود ثمرى جز كفر براى صاحب آن به بار نخواهد آورد و جز دورى از خدا چيزى به او نمىافزايد » .\r\nو از پيامبر اكرم صلَّى اللَّه عليه و آله و سلَّم روايت شده است : « من أخذ العلم من أهله و عمل بعلمه نجا ، و من أراد به الدّنيا فهى حظَّه » .\r\n« هر كه علم را از اهلش فرا گيرد و به علم خود عمل كند رستگار شود ، و هر كه علم را براى دنيا بخواهد بهره او همان دنياست » .\r\nو نيز از آن حضرت صلَّى اللَّه عليه و آله و سلَّم روايت شده است : العلماء رجلان : رجل عالم آخذ بعلمه فهذا ناج ، و عالم تارك لعلمه فهذا هالك ، و إنّ أهل النّار ليتأذّون من ريح العالم التّارك لعلمه ، و إنّ أشدّ أهل النّار ندامة و حسرة رجل دعا عبدا إلى اللَّه فاستجاب له و قبل منه ، فأطاع اللَّه فأدخله الجنّة ، و أدخل الدّاعى النّار بتركه علمه [ عمله ، نسخة 
  ] و اتّباعه الهوى و طول الأمل ، أمّا اتّباع الهوى فيصدّ عن الحقّ ، و طول الأمل ينسى الآخرة « .\r\n» دانشمندان دو گونه‌اند : دانشمندى كه به علم خود عمل مىكند و اين رستگار است ، و دانشمندى كه علمش را كنار مىگذارد و اين هلاك شده است ، و دوزخيان از بوى گند عالم بىعمل در اذيّت و رنجاند ، و در ميان دوزخيان ندامت و حسرت آن كس شديدتر است كه بنده اى را به خدا دعوت كند و او دعوت وى را اجابت كند و بپذيرد و خدا را اطاعت كند و خدا او را به بهشت درآورد ، و خود دعوت كننده به سبب عمل نكردن به علم خود و پيروى هوى و هوس و آرزوى دراز به دوزخ درآيد . پيروى از هوى و هوس از حقّ باز مىدارد و درازى آرزو آخرت را از ياد مىبرد « .\r\nو از جمله اين است كه شرايط تواضع و ادب را نسبت به معلَّم خود رعايت كند ، و گفتار او را رو در رو رد نكند ، و به دل او را دوست دارد و حقوق او را از ياد نبرد ، زيرا معلَّم پدر معنوى و روحانى اوست و او برترين پدران سه گانه است [ 1 
  ] .\r\n\r\n","description":"","footnote":"\r\n[ 1 
  ] اشاره است به حديث نبوى كه : » ترا سه پدر است ، پدرى كه ولادت تو به\r\n","page_name":" 162 ","page_number":189},
  {"content":"\r\nامام صادق عليه السّلام فرمود : « اطلبوا العلم و تزيّنوا معه بالحلم و الوقار ، و تواضعوا لمن تعلَّمونه العلم ، و تواضعوا لمن طلبتم منه العلم ، و لا تكونوا علماء جبّارين فيذهب باطلكم بحقّكم » .\r\n« علم را بجوئيد و خود را بهمراه آن با حلم و وقار بيارائيد و نسبت به دانشآموزان خود تواضع كنيد ، و نسبت به استاد خود فروتن و متواضع باشيد ، و عالم متكبّر نباشيد كه رفتار باطلتان حقّ شما را از ميان مىبرد » .\r\nپيشتر اشاره كرديم كه براى هر متعلَّمى لازم است كه نخست نفس خويش را از همهء اخلاق رذيله و صفات زشت و ناپسند پاك سازد ، زيرا تا لوح نفس خود را از نقشهاى پست و زشت نزدايد انوار علم و حكمت از جانب الواح عقول فعّال قدسى بر آن نتابد .\r\nو امّا آداب تعليم :\r\nاز جمله اين است كه معلَّم آموزش خود را خالص براى خداى سبحان قرار دهد و انگيزهء دنيوى از قبيل طمع مالى يا جاه و رياست و شهرت بين مردم نداشته باشد ، بلكه تنها انگيزهء او تقرّب به خداى تعالى و رسيدن به پاداشهاى جاودانه باشد ، زيرا هر كه به ديگرى علمى بياموزد در ثواب تعليم آن ديگرى به كسان ديگر شريك خواهد بود و باز در ثواب تعليم اينها به ديگران . . . و همينطور تا بىنهايت ، و بنا بر اين با تعليم يك نفر به ثوابهاى بىنهايت تعاليم نائل مىگردد ، و اين مقدار فضيلت و شرف براى انسان كافى است .\r\nو از جمله اين كه نسبت به متعلَّم مشفق و خيرخواه باشد ، و به قدر فهم او بياموزد ، و با نرمى و گشاده روئى با او سخن گويد نه با تندى و خشونت .\r\nو از جمله اين كه از تعليم به اهل آن بخل نورزد و از تعليم به نااهل و ناشايسته خوددارى كند ، زيرا بذل حكمت به نادانان نالايق ستم كردن بر حكمت و دانش است ، و منع كردن حكمت از اهل آن نيز ستم كردن بر آنان است ، چنان كه در خبر\r\n\r\n","description":"","footnote":"\r\nواسطهء اوست ، و پدرى كه دختر خود به عنوان همسر به تو داد ، و پدرى كه دانش به تو آموخت « .\r\n","page_name":" 163 ","page_number":190},
  {"content":"\r\nوارد شده است [ 1 
  ] .\r\nو از جمله اين كه آنچه مىداند بگويد و دربارهء آنچه نمىداند سكوت كند تا به آن رجوع كند و بداند ، و به متعلَّمان خلاف واقع نگويد . و اين شرط اختصاص به معلَّمان ندارد ، بلكه شامل همهء كسانى است كه مسائل علمى از آنان صادر مىشود مانند مفتى و قاضى و امثال ايشان .\r\nامام باقر عليه السّلام فرمود : » حقّ اللَّه على العباد أن يقولوا ما يعلمون و يقفوا عند ما لا يعلمون « [ 2 
  ] .\r\n» حقّ خداوند بر بندگان اين است كه آنچه را مىدانند بگويند و هنگامى كه نمىدانند توقّف كنند « .\r\nو امام صادق عليه السّلام فرمود : » إنّ اللَّه تعالى خصّ عباده بآيتين من كتابه : ألا يقولوا حتّى يعلموا ، و لا يردّوا ما لم يعلموا ، فقال :\r\n« أ لَمْ يُؤخَذْ عَلَيْهِمْ ميثاقُ الْكِتابِ أنْ لا يَقُولُوا عَلَى الله إلا الْحَقَّ » 7 : 169 ( اعراف ، 169 ) . وَقالَ « بَلْ كَذَّبُوا بِما لَمْ يُحيطُوا بِعِلْمِه وَلَمَّا يَأتِهِمْ تَأويلُه » 10 : 39\r\n( يونس ، 39 ) .\r\n« خداى تعالى بندگانش را به دو آيه از كتاب خود مخصوص كرد : نگويند تا بدانند و آنچه را نمىدانند ردّ نكنند ، پس فرمود : مگر از آنها در كتاب پيمان نگرفته‌اند كه دربارهء خدا جز حق نگويند » و فرمود : « بلكه چيزى را كه به آن علم ندارند دروغ شمرده‌اند ، و حال آنكه از تأويل آن بىخبرند » .\r\nو نيز از آن امام عليه السّلام روايت شده است كه : « إذا سئل الرّجل منكم عمّا لا يعلم ، فليقل : لا أدرى ، و لا يقل : اللَّه أعلم ، فيوقع في\r\n\r\n","description":"","footnote":"\r\n[ 1 
  ] در » اصول كافى « در باب بذل علم از امام صادق ( ع ) ، روايت شده است كه :\r\n» عيسى بن مريم به بنى اسرائيل فرمود : اى بنى اسرائيل با جهّال به حكمت سخن مگوئيد كه به حكمت ستم كرده‌ايد و آن را از اهلش باز مداريد كه به آنها ستم روا داشته‌ايد « .\r\n[ 2 
  ] اين حديث در » اصول كافى « بدين سان روايت شده است :\r\n» عن زرارة بن أعين قال : سألت أبا جعفر - عليه السلام - ما حقّ اللَّه على العباد ؟ قال : أن يقولوا ما يعلمون . . . «\r\nتا آخر حديث . مصحح\r\n","page_name":" 164 ","page_number":191},
  {"content":"\r\n\r\nقلب صاحبه شكَّا . و إذا قال المسئول : لا أدرى ، فلا يتّهمه السّائل »\r\n« اگر از يكى از شما چيزى پرسيدند كه نمىداند ، بگويد نمىدانم ، و نگويد :\r\nخدا داناتر است ، كه در دل پرسش كنندهء خود شك اندازد . وقتى كسى كه از او سؤال مىشود گفت نمىدانم ، پرسش كننده او را متّهم نمىكند » .\r\nو نيز از آن امام روايت شده : « إيّاك و خصلتين ففيهما هلك من هلك ، إيّاك أن تفتى النّاس برأيك ، أو تدين بما لا تعلم » .\r\n« از دو خصلت بپرهيز ، كه به سبب آن دو بسيارى هلاك شدند ، بپرهيز كه طبق رأى و نظر خود به مردم فتوا دهى ، يا به آنچه نمىدانى اعتقاد پيدا كنى » .\r\nو نيز از امام باقر عليه السّلام روايت شده : « من أفتى النّاس به غير علم و لا هدى لعنته ملائكة الرّحمة و ملائكة العذاب ، و لحقه و زر من عمل بفتياه » .\r\n« هر كه بدون علم و هدايت فتوا دهد فرشتگان رحمت و فرشتگان عذاب او را لعنت كنند ، و گناه كسانى كه به فتواى او عمل كنند به گردن اوست » .\r\nو معلَّم و متعلَّم را آداب ديگرى نيز هست كه براى كسانى كه به فنّ اخلاق واقفند آشكار است . امّا مردم زمان ما مىدانند كه آداب تعلَّم و تعليم همچون ديگر آداب و فضائل در ميان آنان مهجور و متروك است ، وضع اين زمان همانگونه است كه يكى از اهل عرفان گفته است : « زمانه و اهل آن فاسد شده‌اند ، و كسى متصدّى تدريس و تعليم شده كه علمش اندك و جهلش بسيار است ، و از اين رو مرتبهء علم و صاحبان آن رو به انحطاط رفته و آداب و آيينهاى آن ميان طالبانش كهنه و مندرس گشته است » .\r\nتتميم علم الهى و علم اخلاق و فقه شريفترين علومند\r\nهر چند همهء علوم براى نفس انسان كمال و سعادت است ، لكن فنون علم از لحاظ شرافت و جمال و وجوب تحصيل و عدم وجوب آن متفاوت است . بعضى\r\n","description":"","footnote":"","page_name":" 165 ","page_number":192},
  {"content":"\r\nاز آنها مانند پزشكى و هندسه و عروض و موسيقى و امثال اينها بهرهء آنها بيشتر مربوط به دنياست و به وسيلهء آنها بهجت و سعادت اخروى حاصل نمىشود ، و از اين رو از علوم دنيوى به شمارند نه از علوم اخروى ، و به همين دليل تحصيل آنها واجب نيست ، و تحصيل بعضى از آنها واجب كفائى است .\r\nو امّا تحصيل علمى كه مربوط به آخرت است واجب است ، و شريفترين و بهترين علوم علم الهى است كه به آن علم اصول دين شناخته مىشود ، و علم اخلاق كه به آن منجيات و مهلكات نفس دانسته مىشود ، و علم فقه كه به آن كيفيّت عبادات و معاملات فهميده مىشود . و تحصيل علومى كه مقدمهء اين سه علم است مانند عربى و منطق و غير اينها از باب مقدمهء تحصيل آن علوم سه گانه لازم است .\r\nو اين علوم سه گانه هر چند فرا گرفتن آنها اجمالا واجب است لكن در كيفيّت فراگيرى مختلفند : فراگرفتن علم اخلاق بدان گونه كه در شرع بيان شده و علماى اخلاق توضيح داده‌اند بر هر فردى واجب عينى است . و فرا گرفتن قسمتى از فقه يا از راه اجتهاد و دليل يا از طريق تقليد از مجتهد زنده واجب عينى است و تارك آن معذور نيست ، و از اين رو تفقّه در دين [ 1 
  ] مورد تأكيد قرار گرفته است .\r\nامام صادق عليه السّلام فرمود : « عليكم بالتّفقّه في دين اللَّه و لا تكونوا اعرابا ، فإنّه من لم يتفقّه في دين اللَّه لم ينظر اللَّه إليه يوم القيامة و لم يزكّ له عملا » .\r\n« بر شما باد دانا شدن در دين خدا و چون أعراب باديه مباشيد ، كه هر كس در دين خدا دانا نشود خداوند در قيامت به وى نظر نكند و عملى از او را پاك و صافى نخواهد ساخت » . و فرمود :\r\n« ليت السّياط على رؤس أصحابى حتّى يتفقّهوا في الحلال و الحرام »\r\n« كاش بر سر ياران من تازيانه بود تا علم حلال و حرام را فراگيرند » .\r\n\r\n","description":"","footnote":"\r\n[ 1 
  ] مراد از تفقه در دين ، دانا شدن در دين و فهم و فراگيرى اصول عقايد و فروع عملى و اخلاق است نه صرفا علم به احكام فرعى چنان كه امروز « فقه » غالبا به اين معنى به كار مىرود . م .\r\n","page_name":" 166 ","page_number":193},
  {"content":"\r\nو فرمود :\r\n« إنّ آية الكذّاب أن يخبرك خبر السّماء و الأرض و المشرق و المغرب ، فإذا سألته عن حرام اللَّه و حلاله لم يكن عنده شيء » .\r\n« نشانهء دروغگو اين است كه از آسمان و زمين و شرق و غرب عالم خبر دهد ولى وقتى از حلال و حرام الهى بپرسى چيزى نداند » .\r\nو اما فرا گرفتن اصول عقايد از شرع و عقل براى همهء واجب عينى است ، و عقل و شرع چنان متلازمند كه مقتضاى يكى از مقتضاى ديگرى جدا نيست ، زيرا عقل حجّت خداست كه فرمان بردن از آن واجب است و حاكم عادلى است كه احكامش مطابق با واقع است و رد كردنى نيست ، و اگر عقل نبود شرع شناخته نمىشد ، و از اين رو در خبر وارد شده است :\r\n« إنّه ما أدّى العبد فرائض اللَّه حتّى عقل عنه . و لا بلغ جميع العابدين في فضل عبادتهم ما بلغ العاقل » [ 1 
  ] .\r\n« تا بنده اى واجبات الهى را به عقل خود در نيابد آنها را انجام نداده است . و همهء عابدان در فضيلت عبادتشان به آنچه عاقل مىرسد نمىرسند » . پس آن دو كمك و همراه يكديگرند ، و آنچه را كه يكى حكم كند ديگرى نيز حكم كند و چگونه مقتضاى شرع با مقتضاى چيزى كه حجّت قاطع است و احكامش مطابق با واقع است مخالف باشد ؟ پس عقل ، شرع باطن و نور درونى است و شرع عقل ظاهر و نور بيرونى است . و اختلافى كه گاهى و در مواردى بين آن دو ديده مىشود يا از قصور و نارسائى عقل است يا از عدم ثبوت آنچه به شرع نسبت داده مىشود . زيرا هر عقلى تامّ و كامل نيست و هر چه به شرع نسبت داده مىشود ثابت و معلوم نيست كه از آن باشد . پس ملاك و معيار ، عقل صحيح است و آنچه به طور قطعى ثابت شده كه از شريعت است . و صحيحترين و قويترين و استوارترين و صافىترين عقلها عقل صاحب وحى ( پيامبر اكرم صلَّى اللَّه عليه و آله و سلَّم ) است و از اين رو با نور\r\n\r\n","description":"","footnote":"\r\n[ 1 
  ] اين حديث در « اصول كافى » ( كتاب عقل و جهل ) از پيغمبر - صلَّى اللَّه عليه و آله - روايت شده و از روى آن تصحيح شده است : در نسخه هاى « جامع السعادات » به طور مختلف نوشته شده است . مصحح .\r\n","page_name":" 167 ","page_number":194},
  {"content":"\r\nعقل خود آنچه را كه عقلها به درك آنها راه ندارد در مىيابد ، مانند تفاصيل و جزئيّات احوال عالم آخرت . پس لازم است كه در چنين مواردى از راه ايمان از او ( پيامبر ) فرا گيريم هر چند مأخذ عقلى آن را نشناسيم .\r\nاصول عقايدى كه مورد اتفاق و اجماع است\r\nاصول عقايدى كه امّت اسلامى بر آن اجماع دارند عبارت است از :\r\nاعتقاد به وجود خداوند سبحان ، و اينكه او خداى يكتاست ، و بسيط مطلق است و از هر گونه شائبهء تركيب مبرّاست ، و از جسميّت و عوارض آن منزّه است ، و اينكه وجود و صفات او عين ذات اوست [ 1 
  ] . و او بر زمان و مكان تقدّم دارد و برتر از آنهاست ، و او حىّ و قديم و ازلى و قادر و مريد و عالم بر همهء چيزهاست ، و علم او بعد از ايجاد اشياء مانند علم او به آنها قبل از ايجاد است ، و علم او به سبب پديد كردن آنها افزايش نمىيابد ، و قدرت او نسبت به همهء ممكنات عموميّت دارد ، هر چه را بخواهد مىآفريند و هر چه را اراده كند انجام مىدهد ، و هيچ چيز جز به مشيّت او پديد نمىآيد ، و او در حكم خود عادل و در وعدهء خويش صادق است .\r\nو بالجمله مستجمع همهء صفات كماليّه است ، و هيچ چيز مثل و مانند او نيست ، و عقل و وهم نمىتوانند مانند او را تصوّر كنند ، بلكه او تامّ و فوق تمام است .\r\nو اينكه قرآن كلام خداست ، و محمّد - صلَّى اللَّه عليه و آله و سلَّم - فرستادهء اوست ، و آنچه را كه آورده از امور عالم آخرت از بهشت و دوزخ و حساب و ثواب و عقاب و صراط و ميزان و شفاعت و جز اينها كه در شريعت مقدّس ثابت شده حق است ، و بر هر مؤمنى واجب است كه همهء آنها را فراگيرد و بپذيرد و درون خود را براى آنها پاك\r\n\r\n","description":"","footnote":"\r\n[ 1 
  ] با بيانى بسيار مختصر و ساده ، مراد از اينكه وجود خداوند عين ذات اوست اين است كه در حالى كه مثلا وجود انسان و ذات ( ماهيت و مفهوم ) او دوتاست ( يعنى در تعريف و تصور انسان ، مفهوم وجود اخذ نگرديده و مفهوم ذات انسان به غير از مفهوم وجود است ) ولى وجود و ذات خداوند يكى است . و همچنين صفات خداوند ، مثلا علم و قدرت و حيات ، عين ذات اوست نه مانند انسان كه اين صفات زائد بر ذات اوست ( چنان كه در آغاز علم ندارد و بعد به دست مىآورد يا حياتى كه دارد روزى از دست مىدهد ) . م .\r\n","page_name":" 168 ","page_number":195},
  {"content":"\r\nسازد ، به طورى كه اگر خلاف آنها به ذهن او خطور كند نپذيرد و دستخوش شك و شبهه نشود .\r\nامّا افراد مكلَّف در تصديق و اذعان به عقايد مذكور مختلفند ، چنان كه بعضى دربارهء آنها به يقين رسيده‌اند ، به طورى كه اگر پرده ها كنار رود بر يقينشان افزوده نمىشود [ 1 
  ] . و بعضى ديگر يقين دارند امّا به درجه اى پائينتر ، و حدّ اقل مرتبهء يقين اين است كه براى مؤمنان آرامش خاطر حاصل باشد و اضطراب وجود نداشته باشد . و بعضى به عقايد خود تصديق ظنّى دارند كه با شبهات و ايراد اشكالات متزلزل مىشوند . و قول امام محمّد بن على الباقر - عليهما السّلام - به اين اختلاف اشاره دارد :\r\n« إنّ المؤمنين على منازل : منهم على واحدة ، و منهم على اثنتين ، و منهم على ثلاث ، و منهم على أربع ، و منهم على خمس ، و منهم على ستّ ، و منهم على سبع ، فلو ذهبت تحمل على صاحب الواحدة ثنتين لم يقو ، و على صاحب الثّنتين ثلاثا لم يقو . . . إلى آخره » ( 1 )  .\r\n« مؤمنان [ در درجات ايمان 
  ] مراتب و منازل گوناگون دارند : بعضى داراى يك درجه و بعضى دو درجه و بعضى سه و بعضى چهار و بعضى پنج و بعضى شش و بعضى هفت دارند ، اگر بر صاحب مرتبهء يك . حدّ صاحب مرتبهء دو را تحميل كنى نمىتواند آن را تحمّل كند ، و اگر بر صاحب مرتبهء دو حدّ مرتبهء سه را تحميل كنى نيروى تحمّل آن را ندارد و . . . تا آخر » . و گفتار امام أبو عبد اللَّه الصادق عليه السّلام :\r\n« انّ للايمان حالات و درجات و طبقات و منازل ، فمنه التّامّ المنتهى تمامه ، و منه النّاقص البيّن نقصانه ، و منه الرّاجح الزّائد رجحانه »\r\n« ايمان حالات و درجات و طبقات و منزلها دارد ، بعضى تمام و كامل است ، و\r\n\r\n","description":"","footnote":" ( 1 ) « اصول كافى » باب درجات ايمان ، كه بقيهء حديث در آنجا ذكر شده است . . \r\n[ 1 
  ] چنان كه امير المؤمنين - عليه السلام - فرمود : » لو كشف لي الغطاء ما ازددت يقينا « .\r\n","page_name":" 169 ","page_number":196},
  {"content":"\r\nبعضى ناقص كه نقصانش آشكار است ، و بعضى رجحان دارد با فزونى » .\r\nبىشك تحصيل عقايدى كه قلب به آنها آرامش و اطمينان پيدا كند بر هر مكلَّفى واجب است ، و مجرد تصديق بدون اطمينان قلبى براى رستگارى در آخرت و رسيدن به مراتب مؤمنان كافى نيست . و با حصول اطمينان نجات و رستگارى حاصل خواهد شد اگر چه به تفصيل و از راه برهانهاى فلسفى و دلائل كلامى حاصل نشده باشد ، بلكه از راه يك دليل اجمالى خواه برهانى يا اقناعى به دست آمده باشد ، زيرا شرع شريف بيش از تصديق و يقين به عقايد مذكور نخواسته و ما را به بحث و بررسى و كاوش از كيفيّات و حقايق آنها و دربارهء نظم و ترتيب دلائل مكلَّف نكرده است . پس اگر براى كسى اطمينان حاصل شود كه خدا به همهء صفات كماليّه متّصف و از صفات سلبيّه مبرّى است ، به همين كه عدم اتّصاف او به صفات اوّل و اتّصاف او به صفات دوم نقص است و نقص لايق ذات اقدس او نيست ، براى نجات وى و داخل شدن در زمرهء مؤمنان كافى است . و همچنين اگر اين اطمينان از اين راه براى او حاصل شود كه انبياء و بزرگان حكما و دانشمندان بر آن اتّفاق دارند ، و نيرومندى عقل و دقّت فهم آنان مانع است كه بر خطائى محض اتّفاق كنند . بنابراين از هر راهى كه اطمينان پيدا شود كافى است .\r\nعلامهء طوسى [ خواجه نصير الدين 
  ] - رحمة اللَّه عليه - در يكى از كتابهاى خود مىنويسد : « كمترين چيزى كه اعتقاد به آن بر مكلَّف واجب است معنى و ترجمهء قول لا إله الا اللَّه ، محمّد رسول اللَّه است . و چون كسى پيامبر را تصديق و قبول كرد شايسته است كه او را دربارهء صفات خداوند و روز قيامت و تعيين امام معصوم تصديق كند ، و قرآن مشتمل بر همهء اينهاست : امّا دربارهء صفات خدا ، او زنده ، دانا ، توانا ، با اراده ، داراى كلام ، بىمانند ، شنوا و بيناست . و امّا دربارهء آخرت ، ايمان به بهشت و دوزخ و صراط و ميزان و حساب و شفاعت و جز اينها . و واجب نيست كه از حقيقت صفات جستجو و بحث كند ، و اينكه كلام و علم و ديگر صفات حادث است يا قديم ، بلكه اگر اينها به خاطرش خطور نكند و بميرد با ايمان از دنيا رفته است . امّا اگر شك يا اشكالى بر دلش وارد شود ، چنانچه بتواند با سخن و دليلى نزديك به فهم عامّه آن را بر طرف كند ، هر چند اين سخن و دليل\r\n","description":"","footnote":"","page_name":" 170 ","page_number":197},
  {"content":"\r\nنزد متكلَّمان قوى و خرسند كننده نباشد كافيست و نيازى به تحقيق دليل نيست زيرا دليل با ذكر شبهه و پاسخ آن تمام و كامل است . و بسا كه وقتى شبهه اى ذكر شود در خاطر و قلب شنونده بماند و چون نتواند پاسخ آن را ادراك كند در نتيجه شبهه را حق پندارد .\r\nزيرا شبهه گاهى هويدا و آشكار است و جواب آن چنان دقيق و دشوار است كه عقل شنونده آن را در نمىيابد . و از اين رو از كند و كاو در مسائل كلامى منع شده است ، و اين منع براى عوام مردم است و امّا پيشوايان دين مىتوانند در ژرفاى درياى اشكالات فرو روند . منع عوام از غور در مسائل كلامى همانند منع كودكان از شناورى در رود عميق پهناور از ترس غرق شدن آنهاست ، و رخصت به جوانان شناور نيرومند نيز اجازه دادن به ماهر در فنّ شناست . جز اينكه اينجا موضع غرور و لغزشگاه است ، و هر ضعيف عقلى مىپندارد كه بر ادراك همهء حقايق توانا و نيرومند است و بسا در شبهات فرو مىرود و ناآگاهانه در درياى جهالت خويش غرق مىشود . بنابراين مصلحت همان منع همهء مردم است ( مگر افراد نادرى كه در هر عصرى بيش از يك يا دو تن يافت نمىشود ) از تجاوز از رفتار اهل علم در ايمان به فرستادهء خدا و تصديق اجمالى به هر چه رسول خدا - صلَّى اللَّه عليه و آله و سلَّم - خبر داده است . و هر كس كه به فرو رفتن در شبهات مشغول شود خود را گرفتار آنها مىسازد . چنان كه رسول اكرم صلَّى اللَّه عليه و آله و سلَّم هنگامى كه ياران خويش را ديد كه در بحث در شبهات فرو رفته‌اند ، چنان به خشم آمد كه چهره اش برافروخته شد و فرمود : » آيا شما به اين كار مأمور شده‌ايد ؟ بعضى از كتاب خدا را به بعضى ديگر مىزنيد بنگريد كه خداوند به شما چه امر كرده آن را انجام دهيد و از آنچه نهى فرموده باز ايستيد « . و اين گفتار آگاهى و هشدارى است بر راه و روش حق .\r\nترديدى نيست كه نورانيّت و روشنى يقين ، بلكه اطمينان و آرامش دل ، تنها از فنّ جدل و كلام حاصل نمىشود ، همان گونه كه صرفا از تلقين و تقليد عوام به دست نمىآيد . بلكه روشن شدن به نور يقين متوقّف است بر ملازمت پارسائى و تقوى و بازداشتن نفس از هوى و هوس و زدودن تيرگى و زنگار آن :\r\n» قَدْ أفْلَحَ مَنْ زَكَّاها « 91 : 9 ( شمس ، 9 ) » هر كه نفس خويش تزكيه كرد رستگار شد « و نيز پاكسازى نفس از صفات مذموم و اشتغال به رياضتها و مجاهدتهاى سخت ،\r\n","description":"","footnote":"","page_name":" 171 ","page_number":198},
  {"content":"\r\n\r\nتا وقتى كه نور الهى در دل بتابد كه به وسيلهء آن پرده ها از حقايق اين عقايد كنار رود ، و اين آخرين مقصد طالبان و مايهء روشنى چشم صدّيقان و مقرّبان است . و اين مقام خود درجات و مراتبى دارد ، و مردم بر حسب اختلاف در نيرو و استعداد و سعى و اجتهاد مختلفند ، چنان كه در ادراك انواع علوم و صنايع متفاوتند و » كلّ ميسّر لما خلق «\r\n[ حديث نبوى 
  ] » هر كس براى آنچه آفريده شده آمادگى دارد « .\r\nو امّا مجرّد اعتقاد جزمى به ظواهر اين عقايد با كمتر از ورع و رياضت و مجاهده نيز حاصل مىشود ، از اين راه كه - پس از تلقين اين عقايد و تصديق به آنها - به طاعات روى آورد ، و بخشى از وقت خود را در عبادات شريفه بگذراند ، و بر تلاوت و تفسير قرآن و درس حديث و فهم آن مواظبت كند ، و از آميزش با صاحبان مذاهب فاسد و دارندگان آراء باطل دورى جويد ، بلكه از رفاقت با مردم هوىپرست و شرير و شقى اجتناب كند ، و مصاحبت اهل ورع و يقين و همنشينى با اهل تقوى و صلاح را برگزيند . و رفتار و روش آنان را در خضوع و خشوع براى خدا سرمشق قرار دهد ، كه تلقين مانند افشاندن بذر در سينه است ، و اين كارها همچون آبيارى و پرورش بذر است ، يعنى نموّ اين بذر و تقويت و استوارى ريشهء آن به وسيلهء آنهاست ، تا سرانجام درختى پاك و استوار گردد كه ريشه اش ثابت و پايدار باشد و شاخه هايش در آسمان سر بر آورد .\r\nامّا اين نكته هست كه هر كسى كه به عقيدهء جازم دست يابد اگر گرفتار سرگرميهاى دنيوى شود و رياضت و مجاهده را رها كند غير از آن عقيده چيزى بر او كشف نمىشود ، ولى هنگام مرگ حقّا مؤمن مىميرد و در آخرت در سلامت و امان است . امّا اگر زنگار از رخ آئينه نفس بزدايد و به رياضت و مجاهده روى آورد شرح صدر پيدا مىكند و فيض الهى به روى او در مىگشايد و به مرتبهء اوّل يعنى رهيابى به نور يقين نائل مىگردد .\r\nانواع رذائلى كه متعلق به قوهء عاقله است\r\nاز جمله جهل مركب است :\r\nجهل مركَّب تهى بودن نفس از علم و در عين حال ادّعاى داشتن علم است ،\r\n","description":"","footnote":"","page_name":" 172 ","page_number":199},
  {"content":"\r\n\r\nو چون مدّعى عالم بودن در حقيقت نمىداند و نمىداند كه نمىداند از اين رو حالت او جهل مركَّب ناميده شده است [ 1 
  ] . اين صفت بدترين و سختترين رذائل است و بر طرف كردن آن در نهايت دشوارى است ، چنان كه در بعضى از طلاب ظاهر و آشكار است . و طبيبان نفس به عجز و ناتوانى خود از معالجهء آن اعتراف كرده‌اند چنان كه پزشكان به عجز و ناتوانى از معالجهء بعضى از امراض مزمن معترفند . و از اين رو عيسى - عليه السّلام - گفت : » من از معالجهء كور مادرزاد و برص زده ناتوان نيستم ولى از معالجهء احمق ناتوانم « [ 2 
  ] . سرّ اين مطلب اين است كه كسى كه جهل مركَّب دارد در حالى كه نفس او دچار اين اعتقاد فاسد است به نقص خود آگاه نيست ، بنابراين جنبشى براى طلب علم نمىكند و در نتيجه هميشه در ضلالت و جهالت باقى مىماند .\r\nراه معالجه : اگر منشأ آن اعوجاج سليقه و كجانديشى است سودمندترين علاج تشويق و برانگيختن او به فراگيرى علوم رياضى از هندسه و حساب است كه موجب مستقيم شدن ذهن مىشود زيرا علوم رياضى با امور يقينى سر و كار دارد و او را بر كژى و نادرستى اعتقادش متنبّه مىسازد ، و در نتيجه جهلش بسيط مىشود و در طلب علم برمىآيد . و اگر منشأ جهل خطاى در استدلال است ، بايد استدلالهاى خود را با براهين اهل تحقيق و صاحبان قريحهء مستقيم بسنجد و ادلَّهء مورد نظر را با احتياط تمام و دقّت كامل بر قواعد منطق عرضه كند تا خطايش آشكار شود . و اگر علَّت جهل وجود مانعى از قبيل تعصّب يا تقليد و مانند اينهاست بايد بكوشد تا آنها را بر طرف سازد .\r\nو از جمله شك و حيرت است :\r\nاين رذيلت از فساد و پستى كيفيّت است ، و آن عجز نفس از تحقيق حق و ابطال باطل در مسائل پوشيده و پنهان است . و اين حالت غالبا وقتى پديد مىآيد كه ادلَّه با يكديگر تعارض دارند [ يعنى يك دليل مطلبى را اثبات مىكند و دليل ديگر آن را رد مىكند 
  ] . ترديدى نيست كه اين بيمارى نفس را فاسد و هلاك مىكند زيرا شك\r\n\r\n","description":"","footnote":"\r\n[ 1 
  ]\r\n\r\nآن كس كه نداند و نداند كه نداند در جهل مركب ابد الدهر بماند .\r\n\r\n[ 2 
  ] اين سخن را جلال الدين مولوى در مثنوى معنوى طى داستانى مشروحا بيان كرده است : عيسى مريم به كوهى مىگريخت . . .\r\n","page_name":" 173 ","page_number":200},
  {"content":"\r\nمنافى يقين است و ايمان بدون يقين تحقّق نمىيابد . امير مؤمنان - عليه السّلام - در خطبه اى مىفرمايد :\r\n» لا ترتابوا فتشكَّوا و لا تشكَّوا فتكفروا « .\r\n» مواظب باشيد كه به ريب - دودلى و ترديد - نيفتيد كه به دنبال ريب شك مىكنيد و شك نكنيد كه كافر خواهيد شد « . گوئى در گفتار او - عليه السّلام - ارتياب ( دو دلى و ترديد ) مقدّمه و مبدأ شك است . و امام باقر - عليه السّلام - فرمود :\r\n» لا ينفع مع الشّكّ و الجحود عمل « .\r\n» با شك و انكار هيچ عملى سودمند نيست « . و امام صادق - عليه السّلام - فرمود :\r\n» انّ الشّكّ و المعصية في النّار ليس منّا و لا إلينا « .\r\n» شك و گناه در آتش است و از ما و مربوط به ما نيست « . و از آن حضرت دربارهء اين قول خداى تعالى پرسيدند :\r\n» الَّذينَ آمَنُوا وَلَمْ يَلْبَسُوا إيمانَهُمْ بِظُلْمٍ « 6 : 82 ( انعام ، 82 ) » كسانى كه ايمان آورده و ايمان خويش به ظلم نياميخته‌اند « .\r\nمراد از ظلم چيست ؟ فرمود : يعنى شك . ( كه ايمان خود را به شك نياميزند ) .\r\nو نيز فرمود :\r\n» من شكّ في اللَّه تعالى بعد مولده على الفطرة لم يفئ إلى خير أبدا « .\r\n» كسى كه بر فطرت اسلام متولَّد شود و دربارهء خداى تعالى شك كند هرگز به هيچ خيرى نمىرسد « . و نيز فرمود :\r\n» من شكّ أو ظنّ فأقام على أحدهما أحبط اللَّه عمله ، إنّ حجّة اللَّه هى الحجّة الواضحة « .\r\n» هر كه به شك يا ظنّ گرايد و بر آن دو باقى بماند خداوند عملش را نابود سازد كه برهان و حجّت خدا واضح و روشن است « . و نيز فرمود :\r\n» من شكّ في اللَّه تعالى و في رسوله صلَّى اللَّه عليه و آله و سلَّم فهو كافر « .\r\n» هر كه در خدا و پيامبر او شك كند كافر است « . و اخبار ديگرى با اين مضمون وارد شده است . و آشكار است كه مراد از شك اين است كه اعتقاد را سست و\r\n","description":"","footnote":"","page_name":" 174 ","page_number":201},
  {"content":"\r\n\r\nضعيف كند و يقين را زايل سازد . و مجرّد وسوسه و حديث نفس شك نيست ، زيرا خواهيم گفت كه اينها با ايمان منافات ندارد ، بلكه از بعضى از اخبار ظاهر است كه شك وقتى موجب كفر است كه به انكار منجر شود ، چنان كه روايت شده است كه ابو بصير از حضرت صادق عليه السّلام پرسيد كه در مورد كسى كه دربارهء خداى تعالى شك كند چه مىفرمائيد ؟ امام فرمود : » كافر است « ، پرسيد : اگر دربارهء رسول اللَّه شك كند ؟ فرمود : » كافر است « . آنگاه رو به زراره كرد و فرمود : » وقتى كافر است كه انكار كند « .\r\nامّا علاج شك و حيرت اين است كه نخست اين قضيّهء بديهى را به ياد آورد كه : اجتماع و ارتفاع نقيضين محال است [ 1 
  ] ( دو نقيض نه با هم جمع مىشوند و نه هر دو برداشته مىشوند ) . و از اين قضيّه اجمالا مىفهمد كه يكى از شقوقى كه عقل در مورد عقيده اى تصوّر مىكند ثابت و مطابق با واقع و نفس الامر است و بقيّه باطلند . آنگاه مقدّمات مناسب با مطلوب ( عقيدهء منظور ) را تحقيق و جستجو كند و آنها را بر قياسهاى منطقى با احتياط تمام و استقصاء كامل عرضه دارد تا به جاى خطا پى برد و حقّانيّت يكى از شقوق و بطلان شقوق ديگر را دريابد . و غرض از وضع منطق بخصوص مباحث قياسهاى سوفسطائى كه مشتمل بر مغالطات است بر طرف كردن همين بيمارى است . و اگر توانائى اين كار را ندارد ، معالجه دربارهء او اين است كه بر عبادت و قرائت قرآن مواظبت نمايد ، و به مطالعهء احاديث و شنيدن آنها از اهلش اشتغال ورزد و با صالحان و متّقيان و پارسايان و اهل يقين همنشين شود تا نفس او كسب نورانيّتى كند كه به وسيلهء آن ظلمت شك از ميان برود .\r\nپيوست يقين\r\nدانستى كه ضدّ جهل مركَّب و حيرت و شك ، » يقين « است ، و نخستين مرتبهء\r\n\r\n","description":"","footnote":"\r\n[ 1 
  ] از قضاياى بديهى و فطرى و ضرورى عقل اين است كه دو نقيض ( كه يكى وجود\r\n","page_name":" 175 ","page_number":202},
  {"content":"\r\nيقين اعتقاد ثابت و جازم مطابق با واقع است كه با هيچ شبهه اى هر چند قوى زايل نشود . پس اعتقادى كه مطابق با واقع نباشد يقينى نيست ، اگر چه صاحب آن به آن جزم داشته و معتقد باشد كه مطابق با واقع است ، بلكه - چنان كه اشاره شد - دچار جهل مركَّب است كه از كجى سليقه يا خطاى در استدلال ناشى شده است ، يا به سبب وجود چيزى كه مانع از رسيدن به حق است مانند تقليد يا تعصّب و غيره پديد آمده است . بنابر اين يقين از حيث اينكه جزم در آن هست ضدّ حيرت و شك است و از حيث اينكه مطابق با واقع است ضدّ جهل مركَّب مىباشد . و علم اگر مطابقت آن با واقع اعتبار نشود فرقش با يقين آشكار است ، و گر نه در مراتبى كه براى يقين ثابت شده است هر دو مساوى و شريكند .\r\nامّا متعلَّق يقين يا اجزاء و لوازم ايمان است ، از واجب الوجود و صفات كماليّهء او و ديگر مباحث الهى از نبوّت و عالم آخرت ، يا حقايقى است كه بدون آنها ايمان كامل نيست . و بىترديد يقين به طور كلَّى نيرومندترين اسباب سعادت است ، و در مباحث الهى در تكميل نفس و تحصيل سعادت اخروى دخالت بيشترى دارد زيرا ايمان متوقّف بر آن و بلكه اصل و اساس آن است ، و مراتب ديگر فرع و شاخهء آن است . و نجات اخروى جز به وسيلهء يقين حاصل نمىشود و كسى كه فاقد آن است خارج از زمرهء مؤمنان و در حزب كافران است .\r\nخلاصه آنكه : يقين شريفترين و مهمترين فضائل اخلاقى و افضل و اعظم كمالات نفسانى است ، و كبريت احمرى است كه جز يگانه هائى از بزرگان عرفا يا حكما بدان دست نيابند . و كسى كه به آن برسد به والاترين مرتبه و بزرگترين سعادت نائل شده است . سرور پيامبران - صلَّى اللَّه عليه و آله و سلَّم - فرمود :\r\n» أقلّ ما أوتيتم اليقين و عزيمة الصّبر ، و من أوتي حظَّه منهما لم يبال ما فاته من صيام النّهار و قيام اللَّيل « .\r\n» كمترين چيزى كه به شما داده شده است يقين است و صبر ، و كسى كه از\r\n\r\n","description":"","footnote":"\r\nاست و ديگرى عدم آن ) جمع و رفع نمىشوند . يعنى نه با هم مىتوانند وجود داشته باشند و نه هر دو مىتوانند وجود نداشته باشند ( يك چيز يا وجود دارد يا وجود ندارد ) . م .\r\n","page_name":" 176 ","page_number":203},
  {"content":"\r\n\r\nاين دو بهرهء خويش را گرفت اگر روزهء [ استحبابى 
  ] و نماز [ نافلهء 
  ] شب از دستش برود باكى نيست « . و فرمود :\r\n» اليقين الايمان كلَّه « .\r\n» يقين همهء ايمان است « . و فرمود :\r\n» ما آدمىّ إلا و له ذنوب ، و لكن من كانت غريزته العقل و سجّيته اليقين لم تضرّه الذّنوب ، لأنّه كلَّما أذنب ذنبا تاب و استغفر و ندم فتكفّر ذنوبه و يبقى له فضل يدخل به الجنّة « .\r\n» هيچ انسانى نيست مگر اينكه گناهانى دارد ، ولى كسى كه غريزهء او عقل و خوى و خصلت او يقين باشد گناهان به وى زيانى نرساند ، زيرا هرگاه مرتكب گناهى شود ندامت و توبه و استغفار كند و گناهانش پوشيده مىشود و برايش اضافه اى مىماند كه به وسيلهء آن به بهشت مىرود « . و امام صادق عليه السّلام فرمود :\r\n» انّ العمل الدّائم القليل على اليقين أفضل عند اللَّه تعالى من العمل الكثير على غير يقين « .\r\n» عمل كم و دائم همراه با يقين برتر است از عمل بسيار بدون يقين « . و نيز از آن امام روايت شده كه :\r\n» انّ اللَّه تعالى بعدله و قسطه جعل الرّوح و الرّاحة في اليقين و الرّضا ، و جعل الهمّ و الحزن في الشّكّ و السّخط « .\r\n» خداى تعالى بر حسب عدل خود لطف و راحت را در يقين و خشنودى ، و غم و اندوه را در شك و ناخشنودى قرار داده است « . و در وصيّت لقمان به پسرش آمده است : » پسرم جز به وسيلهء يقين توانائى بر عمل به دست نيايد و آدمى جز به قدر يقينش كار نتواند كرد و سستى و كوتاهى در عمل به سبب نقص در يقين پيدا مىشود « .\r\nنشانه هاى صاحب يقين :\r\nدارندهء يقين را علاماتى است :\r\nاز جمله ، اينكه در كارهاى خود به غير خداى سبحان توجّه و التفات ندارد ، و در مقاصد خويش جز به او توكَّل نكند ، و در مطالب و مسائل خود جز به او\r\n","description":"","footnote":"","page_name":" 177 ","page_number":204},
  {"content":"\r\nاعتماد ندارد ، و از هر كمك و نيروئى براى حركت جز كمك و نيروئى كه خداوند به مشيّت و عنايت خود عطا فرموده است روى بگرداند ، و براى خود و همنوعان قدرت بر چيزى و منشأيّت اثرى نبيند ، و بداند كه آنچه به او مىرسد از خداى تعالى است و خير و شرّى كه براى او مقدّر شده به او خواهد رسيد . و حالت وجود و عدم ، و فزونى و كاستى ، و ستايش و نكوهش ، و بينوائى و ثروت ، و سلامت و بيمارى ، و عزّت و ذلَّت نزد او يكسان است ، و هيچ بيم و اميدى جز از خداى تعالى ندارد . و راز اين همه در اين است كه : وى همهء چيزها را از يك چشمه مىداند كه او مسبّب الاسباب است ، و به وسائط توجّه و التفات ندارد بلكه همهء آنها را مسخّر فرمان او مىداند . امام صادق - عليه السّلام - فرمود [ 1 
  ] :\r\n» من ضعف يقينه تعلَّق بالأسباب ، و رخّص لنفسه بذلك ، و اتّبع العادات و أقاويل النّاس به غير حقيقة ، و السّعى في امور الدّنيا و جمعها و إمساكها ، مقرّا باللَّسان أنّه لا مانع و لا معطى إلا اللَّه ، و أنّ العبد لا يصيب إلا ما رزق و قسم له ، و الجهد لا يزيد في الرّزق ، و ينكر ذلك بفعله و قلبه ، قال اللَّه سبحانه :\r\n« يَقُولُونَ بِأفْواهِهِمْ ما لِيسَ في قُلُوبِهِمْ وَالله أعْلَمُ بِما يَكْتُمُونَ » 3 : 167\r\n( آل عمران ، 161 ) « هر كه يقينش ضعيف باشد وابسته به اسباب مىشود و اين را براى خود مجاز مىشمرد ، و از عادات و سخنان نادرست مردم پيروى مىكند ، و سعى او در امور دنيا و جمع و نگهدارى آنهاست ، به زبان اقرار مىكند كه عطا كننده و باز - دارنده اى جز خدا نيست ، و به بنده چيزى نمىرسد مگر آنچه روزى و قسمت اوست ، و كوشش به روزى نمىافزايد ، و حال آنكه با فعل و قلب خود منكر آن است ، خداى\r\n\r\n","description":"","footnote":"\r\n[ 1 
  ] اين حديث از كتاب » مصباح الشريعة و مفتاح الحقيقة « منسوب به امام صادق ( ع ) نقل شده است . دربارهء اين كتاب ، مجلسى در مقدمهء » بحار « مىگويد : » هوشمند ماهر دربارهء اين كتاب به شك مىافتد ، و اسلوب آن شبيه ديگر كلمات و آثار أئمه نيست « .\r\nسپس مىگويد : » و سند آن به صوفيه منتهى مىشود ، و از اين رو مشتمل بر بسيارى از اصطلاحات آنان و نقل اقوال مشايخ ايشان است « . مصحح .\r\n","page_name":" 178 ","page_number":205},
  {"content":"\r\nسبحان فرموده است : به زبانهاى خويش چيزها مىگويند كه در دلهاشان نيست ، و خداوند به آنچه پنهان مىكنند داناتر است » .\r\nو نيز فرمود : « ليس شيء إلا و له حدّ . »\r\n« هر چيزى حدّى دارد » پرسيدند :\r\nحدّ توكَّل چيست ؟ فرمود : « اليقين » « يقين »\r\nپرسيدند : حدّ يقين چيست ؟ فرمود :\r\n« ألا تخاف مع اللَّه شيئا » .\r\n« با خدا از هيچ چيز ترس نداشته باشى » . و نيز از آن امام روايت شده :\r\n« من صحّة يقين المرء المسلم ألا يرضى النّاس بسخط اللَّه و لا يلومهم على ما لم يؤته اللَّه . فانّ الرزق لا يسوقه حرص حريص و لا تردّه كراهية كاره ، و لو أنّ أحدكم فرّ من رزقه كما يفرّ من الموت لأدركه رزقه كما يدركه الموت » .\r\n« از درستى يقين مسلمان اين است كه خشنودى مردم را با ناخشنودى و غضب خدا به دست نياورد و آنان را به آنچه خدا به او نداده ملامت نكند . كه روزى را حرص حريص نمىكشاند و بىميلى كسى آن را نمىراند ، و اگر يكى از شما از روزى خويش بگريزد چنان كه از مرگ مىگريزد روزى همانند مرگ به او خواهد رسيد » .\r\nو از جمله [ علامات اهل يقين 
  ] : اين است كه در همهء حالات در پيشگاه خداى سبحان خاضع و خاشع باشد ، و در نهان و آشكار به وظايف خدمت خويش قيام كند و فرائض ( واجبات ) و سنن ( مستحبّات ) شريعت را فرمان برد و با تمامى وجود خويش متوجّه خدا باشد و در برابر او حالت خضوع و تذلَّل بگيرد ، و از هر چه جز اوست روى بگرداند ، و قلب خود را از غير او تهى كند ، و با تمام فكر به ذات قدسى او روى آورد ، و در درياى حبّ و انس او مستغرق باشد .\r\nسرّ اينكه صاحب يقين چنين حالاتى دارد اين است كه به خدا و عظمت و قدرت او شناساست ، و مىداند كه خداوند كارهاى او را مىبيند و از نهانخانهء ضمير و آنچه در دل وى مىگذرد آگاه است ، و مىداند كه :\r\n« مَنْ يَعْمَلْ مِثْقالَ ذَرّةٍ خَيْرا يَرَه وَمَنْ يَعْمَلْ مِثقالَ ذَرّةٍ شَرا يَرَه » 99 : 7 - 8 ( زلزال ، 8 - 9 )\r\n","description":"","footnote":"","page_name":" 179 ","page_number":206},
  {"content":"\r\n« هر كه هموزن ذرّه اى نيكى كند آن را مىبيند و هر كه هموزن ذرّه اى بدى كند آن را مىبيند » .\r\nو بنا بر اين همواره در مقام شهود و حضور در پيشگاه اوست . و از اين رو لحظه اى از شرمسارى و اشتغال به وظايف ادب و خدمتگزارى جدا نمىشود . و سعى او در پاكسازى باطن خويش از رذائل و آراستن خود به فضائل ، از آنجا كه زير چشم هميشه بيدار خداوند است ، بيشتر است از زيور كردن ظاهر خود براى همنوعان .\r\nو خلاصه : كسى كه يقين دارد كه خداى تعالى اعمال پنهان و آشكار او را مىبيند و نيز به پاداش و حساب يقين دارد همواره در مقام فرمان بردن او امر و دورى جستن از نواهى خداوند است .\r\nو از نشانه هاى يقين او به الطاف خداوند دربارهء وى از انواع نعمتها و نيكيها ، اين است كه پيوسته در مقام انفعال و شرمسارى و سپاسگزارى براى منعم حقيقى است .\r\nو يقين او به بهجت و سرورى كه خداوند در سراى آخرت به مؤمنان مىدهد و آنچه براى بندگان زبده و خالص خود آماده كرده كه « چشمى نديده و گوشى نشنيده و به قلب هيچ كس خطور نكرده است » سبب مىشود كه همواره در مقام طمع و اميد باشد .\r\nو كسى كه يقين دارد كه همهء امور به خداى سبحان مستند است و آنچه در عالم صادر مىشود به حكمت و مصلحت و عنايت ازلى اوست و به نظام خير و احسن مربوط است هميشه در مقام صبر و تسليم و رضا به قضاى الهى است بدون اينكه اين حال او دگرگون شود .\r\nو هر كه يقين دارد كه مرگ حادثه اى عظيم است و حوادث بعد از مرگ شديدتر و هولانگيزتر است همواره محزون و غمگين بسر مىبرد .\r\nو كسى كه به پستى و فناپذيرى دنيا يقين دارد به آن ميل نمىكند . امام صادق عليه السّلام دربارهء گنجى كه در قرآن از آن ياد شده :\r\n« وَكانَ تَحْتَه كَنْزٌ لَهُما » 18 : 82 ( كهف ، 82 )\r\n","description":"","footnote":"","page_name":" 180 ","page_number":207},
  {"content":"\r\n« و براى آنها گنجى در زير ديوار بود » مىفرمايد : لوحى بود كه بر آن نوشته شده بود :\r\n« بسم اللَّه الرحمن الرحيم عجبت لمن أيقن بالموت كيف يفرح ، و عجبت لمن أيقن بالقدر كيف يحزن ، و عجبت لمن أيقن بالدّنيا و تقلَّبها بأهلها كيف يركن إليها » .\r\n« به نام خداى رحمان رحيم . در شگفتم از كسى كه به مرگ يقين دارد چگونه شادمانى مىكند ، و عجب دارم از كسى كه به تقدير يقين دارد چگونه اندوهگين مىشود ، و تعجّب مىكنم از كسى كه به دنيا و دگرگونى آن نسبت به اهل دنيا يقين دارد چرا به آن دل مىبندد » .\r\nو آن كه به عظمت فائق و قدرت غالب خداوند يقين دارد ، پيوسته در مقام ترس و بيم و سراسيمگى است . روايت شده است كه سرور رسولان صلَّى اللَّه عليه و آله و سلَّم از شدّت خضوع و خشوع و خشيت براى خداى تعالى چنان بود كه وقتى راه مىرفت گوئى نزديك است به زمين افتد .\r\nو كسى كه به كمالات نامتناهى او يقين دارد دائما در مقام شوق و وله ( سرگشتگى و حيرت ) و حبّ است . و حكايات اهل يقين از انبياء و اولياء و كاملان در خوف و شوق و اضطراب و دگرگونى حال كه در نماز و غير آن به ايشان دست مىدهد مشهور است و در كتابهاى تاريخ و زندگينامه هاى آنان آمده است ، و همچنين دربارهء و له و استغراق و ابتهاج و انبساطى كه نسبت به خداى سبحان وجودشان را فراگرفته است . و داستان غش كردن امير مؤمنان عليه السّلام در اوقات خلوت و مناجات با خدا و از خود بى خود شدن در نمازها نزد شيعه و سنّى متواتر است .\r\nچگونه مىتوان تصوّر كرد كه كسى كه به خدا و عظمت و جلال او و به آگاهى او بر ريزه كاريها و نكته هاى باريك احوال وى يقين واقعى دارد او را در حضورش نافرمانى كند و حالت شرمسارى و ترس و بيم و حضور قلب و توجّه كامل در پيشگاهش براى وى پديد نيايد ، و حال آنكه مىبينيم كه در حضور پادشاه و اميرى كه داراى كمترين قدرت و شوكت مجازى است و در آغاز و انجام ضعيف و پست\r\n","description":"","footnote":"","page_name":" 181 ","page_number":208},
  {"content":"\r\n\r\nاست چنان حال انفعال و ترس و توجّه دارد كه از خود فراموش مىكند .\r\nو از جمله علامات صاحب يقين ، اين است كه مستجاب الدّعوة است و بلكه كرامات و خرق عادات دارد . سرّ اين مطلب اين است كه نفس هر چه يقينش بيفزايد بر تجرّدش افزوده مىشود ، و در نتيجه ملكهء تصرّف در كائنات براى او پديد مىآيد . امام صادق عليه السّلام فرمود :\r\n« اليقين يوصل العبد إلى كلّ حال سنّى و مقام عجيب ، كذلك أخبر رسول اللَّه صلَّى اللَّه عليه و آله و سلَّم من عظم شأن اليقين حين ذكر عنده أنّ عيسى بن مريم عليه السّلام كان يمشى على الماء ، فقال : لو زاد يقينه لمشى في الهواء » .\r\n« يقين بنده را به هر مقام بلند مرتبه و شگفتآورى مىرساند ، اين چنين رسول خدا از عظمت مقام يقين خبر داده است وقتى نزد او گفته شد كه عيسى بن مريم بر آب مىرفت ، فرمود : اگر يقين او افزون بود بر هوا نيز مىرفت » . اين خبر دلالت دارد كه كرامات با افزون شدن يقين بيشتر مىشود ، و پيامبران با همهء جلالت قدرشان نزد خداوند در يقين مراتب متفاوتى دارند .\r\nمراتب يقين :\r\nاز آنچه كه گفته شد آشكار است كه : يقين جامع همهء فضائل است و از هيچ يك از آنها جدا شدنى نيست . اكنون بايد دانست كه يقين را مراتبى است :\r\n( 1 ) علم اليقين ، و آن عبارت است از اعتقاد ثابت جازم مطابق با واقع - چنان كه گذشت - كه از راه استدلال به وسيلهء لوازم و ملزومات حاصل مىشود ، و مثال آن يقين به وجود آتش از مشاهدهء دود است .\r\n( 2 ) عين اليقين ، و آن عبارت است از ديدن و مشاهدهء مطلوب با چشم بصيرت و ديدهء درونى ، و اين ديدار در روشنى و جلا از مشاهدهء با چشم بيرونى قويتر است .\r\nو سخن امير مؤمنان عليه السّلام به اين مرتبه اشاره دارد : « لم أعبد ربّا لم أره » [ 1 
  ]\r\n« خدائى\r\n\r\n","description":"","footnote":"\r\n[ 1 
  ] عبارت نهج البلاغه در پاسخ سؤال ذعلب يمانى ( هل رأيت ربك ؟ ) اين است :\r\n» أ فأعبد ما لا أرى ؟ «\r\n","page_name":" 182 ","page_number":209},
  {"content":"\r\nرا كه نبينم نمىپرستم » ، بعد از آنكه ذعلب يمانى از او - عليه السّلام - پرسيد : آيا خداى خود را مىبينى ؟ و نيز قول آن حضرت : « رأى قلبى ربّى »\r\n« قلب من پروردگارم را ديده است » . اين مرتبه از يقين تنها از راه رياضت و پاكسازى باطن و حصول تجرّد كامل براى نفس حاصل مىشود ، و مثال آن يقين به وجود آتش هنگام ديدن خود آتش است .\r\n( 3 ) حقّ اليقين ، و آن عبارت است از حصول وحدت معنوى و ارتباط حقيقى بين عاقل و معقول ، به طورى كه عاقل [ صاحب يقين 
  ] ذات خود را چكيده و تراوشى از معقول [ ذات الهى كه متعلَّق يقين است 
  ] و مرتبط به او و جدا ناشدنى از او ببيند ، و همواره با چشم بصيرت درونى خويش تراوش و فيضان نور از جانب او را مشاهده كند . و مثال اين مرتبه ، يقين به وجود آتش با دخول در آن بدون سوختن است . و اين مقام تنها براى خداشناسان كامل است كه در درياى حبّ و انس او غرقند و ذات خويش و ديگر موجودات را از تراوشهاى فيض اقدس او مىدانند و مىبينند . اينان همان صدّيقانند كه ديدگان باطن خويش به ملاحظهء جمال و مشاهدهء انوار جلال او گماشته‌اند . و حصول اين مرتبه بسته است به مجاهدات سخت و رياضتهاى شديد ، و ترك رسوم و عادات و ريشه كنى شهوات و بركندن خيالات و خواطر نفسانى و وسوسه هاى شيطانى و طهارت از آلودگىهاى طبيعت ، و دورى گزيدن از زرق و برقهاى دنياى پست ، و بدون اين كارها اين گونه يقين و مشاهده حاصل نخواهد شد :\r\n\r\nو كيف ترى ليلى به عين ترى بها سواها و ما طهّرتها بالمدامع\r\nغسل در اشك زدم كأهل طريقت گويند پاك شو اوّل و پس ديده بر آن پاك انداز\r\nچشم آلوده نظر از رخ جانان دور است بر رخ او نظر از آينهء پاك انداز\r\n\r\nامّا برتر از اين مرتبه ، مرتبهء ديگرى هست كه بعضى از اهل سلوك از آن به « حقيقت حقّ اليقين و فناء في اللَّه » تعبير مىكنند ، و اين است كه عارف ذات خود را در انوار الهى محو و ناپديد مىبيند و از سبحات ( انوار ) جلال و جمال وجه او فروزان و محترق مىگردد [ 1 
  ] ، به طورى كه اصلا براى خود استقلال و حصولى\r\n\r\n","description":"","footnote":"\r\n[ 1 
  ] لو كشفت عن وجهه لأحرقت سبحات وجهه ما أدرك بصره .\r\n( حكمت الاشراق سهروردى )\r\n","page_name":" 183 ","page_number":210},
  {"content":"\r\nنبيند . و مثال اين مرتبه ، يقين به وجود آتش با دخول در آن و سوختن از آن است .\r\nمطلب ديگر اينكه ترديدى نيست كه يقين حقيقى نورانى كه مبرّى از تاريكيهاى اوهام و شكوك است اگر چه مرتبهء اول آن باشد از فكر و استدلال تنها حاصل نمىشود ، بلكه حصول آن متوقّف است بر رياضت و مجاهده و زدودن زنگار از رخ آئينهء نفس و پاكسازى آن از تيرگيهاى اخلاق ناپسند ، تا براى آن تجرّد كامل پديد آيد و با عقل فعّال همسو و محاذى شود و حق با تمام روشنى بر او تجلَّى كند .\r\nسرّ اين مطلب اين است كه نفس به منزلهء آئينه است كه صور موجودات از جانب عقل فعّال در آن باز مىتابد . و شك نيست كه انعكاس صور از ذوات ( صاحبان ) صور به آينه بسته به اين است كه شكل آئينه تمام و درست بوده و صيقلى باشد و اشياء روياروى آن قرار گيرد و مانع برداشته شود و در جهتى باشد كه صور مطلوب در آنجاست . بنابراين نفس انسان در انعكاس حقايق اشياء از عقل فعّال بايد :\r\n1 - در جوهر خود ناقص نباشد ، يعنى مانند نفس كودك نباشد كه به سبب نقص و نارسائى نمىتواند معلومات ( صور علمى ) را منعكس و منجلى سازد .\r\n2 - از تيرگيهاى طبيعت صافى و از آلودگىهاى معاصى پاك و از رسوم عادات و پليديهاى شهوات بر كنار باشد ، كه اين به منزلهء صيقل زدن از چرك و زنگار آينه است .\r\n3 - تمام توجّه و فكرش به مطلوب باشد ، و بنا بر اين همّت خود را يكسره\r\n\r\n","description":"","footnote":"\r\n\r\nپروانه كيست تا متعلق شود به شمع هم تا بسوزدش سبحات جمال دوست\r\n\r\n( سعدى ) « . . . فَلَمَّا تَجَلَّى رَبُّه لِلْجَبَلِ جَعَلَه دكَّا وَخَرَّ مُوسى صَعقا » 7 : 143 .\r\n( اعراف ، 143 ) « . . . و همين كه پروردگارش بر آن كوه جلوه كرد آن را هموار ساخت و موسى بيهوش بيفتاد » .\r\n","page_name":" 184 ","page_number":211},
  {"content":"\r\nبه امور دنيوى و اسباب معيشت و خيالات و خواطر مشوّش صرف نكند تا بتواند آينهء نفس را در جهت و محاذات عقل فعّال قرار دهد .\r\n4 - تخليهء نفس از تعصّب و تقليد . و اين كار به منزلهء برداشتن پرده هاست .\r\n5 - فراهم ساختن مقدّمات مناسب به ترتيب مخصوص و شرايط مقرّر براى حصول مطلوب ، كه به منزلهء قرار دادن آينه و ديده ور شدن در جهتى است كه صور در آنجاست .\r\nو اگر اين اسبابى كه مانع از افاضهء حقايق يقينى به نفوس است وجود نمىداشت ، نفوس به همهء اشيائى كه در عقول فعّال مرتسم است عالم مىشدند ، زيرا هر نفسى چون امرى ربّانى و جوهرى ملكوتى است به حسب فطرت براى معرفت حقايق شايسته است ، و بنا بر اين از ديگر مخلوقات از قبيل آسمانها و زمين و كوهها ممتاز است ، و قابليّت حمل امانت خداوند [ 1 
  ] يعنى معرفت و توحيد را دارد . پس محروميّت نفس از معرفت حقايق اشياء به سبب يكى از اين موانع است . و سرور پيامبران صلَّى اللَّه عليه و آله و سلَّم به مانع تعصّب و تقليد با گفتار خود :\r\n« كلّ مولود يولد على الفطرة حتّى يكون ابواه يهوّدانه و يمجّسانه و ينصّرانه » .\r\n« هر مولودى بر فطرت [ الهى 
  ] متولَّد مىشود تا اينكه پدر و مادرش او را يهودى يا مجوسى يا نصرانى مىكنند » ، و به مانع كدورتها و زنگارهاى معاصى با اين قول خود :\r\n« لو لا أنّ الشّياطين يحومون على قلوب بنى آدم لنظروا إلى ملكوت السّماوات و الأرض » .\r\n« اگر شياطين گرد قلوب بنى آدم نمىگشتند البتّه ملكوت آسمانها و زمين\r\n\r\n","description":"","footnote":"\r\n[ 1 
  ] اشاره است به قول خداى تعالى :\r\n» انّا عَرَضنا الأمانَةَ عَلَى السَّماواتِ وَالأرضِ وَالْجِبالِ فَابَيْنَ انْ يَحْمِلنَها وَأشْفَقْنَ مِنْها وَحَمَلَها الإنسانُ إنّه كانَ ظَلُوما جَهُولا « 33 : 72 . ( احزاب ، 72 ) » ما آن امانت را به آسمانها و زمين و كوهها عرضه كرديم از برداشتن آن ابا كردند و از آن ترسيدند و انسان آن را برداشت ، كه او ستمكار و نادان بود . «\r\n","page_name":" 185 ","page_number":212},
  {"content":"\r\nرا نظاره مىكردند » اشاره فرموده است .\r\nپس اگر حجابهاى گناهان و تعصّب برداشته شود و نفس به سوى حق تعالى قرار گيرد تمامى صورت عالم ملك و شهادت براى او تجلَّى مىكند ، زيرا عالم متناهى است و احاطه بر آن ممكن است ، و همچنين صورت دو عالم ملكوت و جبروت به قدر امكان او و بر حسب مرتبه اى كه دارد براى او تجلَّى مىكند زيرا اين دو عالم اسرارى هستند كه از مشاهدهء چشم بيرونى پنهانند و ادراك آنها با چشم بصيرت تواند بود . و صورت آن دو عالم نامحدود و غير متناهى است ، و آنچه از آنها در نفس نقش مىبندد محدود و متناهى است ، اگر چه در ذات خود و از اين جهت كه منسوب به علم خداى سبحان است نامتناهى است . و مجموع آن عوالم « عالم ربوبى » ناميده مىشود ، زيرا هر چه در وجود است از آغاز تا انجام منسوب به خداى تعالى است ، و در عالم وجود جز خداى سبحان و افعال و آثار او چيزى نيست ، پس عالم ربوبى و حضرت ربوبيّت عالمى است كه بر همهء موجودات احاطه دارد . بنابراين نامتناهى بودن آن روشن و آشكار است ، و براى نفس امكان ندارد كه بر آن عالم احاطه يابد ، بلكه از آن به اندازهء نيرو و استعدادى كه دارد برايش ظاهر مىشود .\r\nآنگاه به قدر تصفيه و تزكيه اى كه براى نفس حاصل مىشود و آن مقدار از حقايق و اسرارى كه برايش تجلَّى مىكند و آن اندازه از معرفت عظمت خداوند و شناخت صفات جلال و جمال او كه به دست مىآورد ، سعادت و بهجت و لذّت و نعمت در بهشت نصيبش خواهد شد . و وسعت ملك او در بهشت به اندازهء وسعت معرفت او به خدا و عظمت او و به صفات و افعال او خواهد بود . و هر يك از اينها نهايت ندارد ، و لذا نفس در هيچ درجه و مقامى از معرفت از پويائى باز نمىايستد و بهجت و كمال و پيروزى و دستيابى بر مطلوب غايت طلب او خواهد بود .\r\nو اينكه گروهى معتقدند كه آنچه از معارف الهى و فضائل اخلاقى كه براى نفس حاصل مىشود عينا همان بهشت است نزد ما باطل است ، بلكه اينها موجب استحقاق بهشت ، يعنى سراى سرور و بهجت ، خواهد بود . و از انواع رذائل ( مربوط به قوهء عاقله ) :\r\n","description":"","footnote":"","page_name":" 186 ","page_number":213},
  {"content":"\r\n\r\n\r\nشرك\r\nاست و شرك اين است كه غير از خداى سبحان مؤثّرى در وجود قائل باشد ، و اگر اين غير - خواه بت باشد يا ستاره يا انسان يا شيطان - پرستيده شود شرك در عبادت است . و اگر پرستش نكند لكن به سبب اعتقاد به اينكه منشأ اثر است و در آنچه مورد رضاى خدا نيست از وى اطاعت كند شرك در طاعت است . اوّلى شرك جلىّ و دومى شرك خفىّ ناميده مىشود . و قول خداى تعالى به اين معنى اشاره دارد :\r\n« وَما يُؤْمِنُ أكْثَرُهُمْ بِالله إلا وَهُمْ مُشْرِكُونَ » 12 : 106 ( يوسف ، 106 ) « و بيشتر آنها به خدا ايمان نياورند مگر آنكه با خدا شريك گيرند » .\r\nدر اين شكَّى نيست كه شرك بزرگترين گناهان كبيرهء هلاك كننده و موجب خلود در آتش است و اجماع امّت بر اين مطلب فراهم است ، و آيات و أخبارى كه در اين باره وارد شده بيرون از شمار است .\r\nو بايد دانست كه شرك مراتبى دارد كه در بحث ضدّ آن يعنى توحيد روشن خواهد شد ، و شرك اگر چه شاخه اى از جهل است ، چنان كه توحيد كه ضد آن است از نمونه هاى يقين و علم است ، ذكر جداگانهء آن دو در اينجا لازم نيست ، جز اينكه چون ذكر توحيد در كتب اخلاق متعارف است ، ما نيز به پيروى از آن روش عنوان جداگانه اى ذكر مىكنيم و به پرتو اندكى از آن اشاره مىكنيم ، زيرا استقصا و تحقيق كامل دربارهء آن و فرو رفتن در ژرفاى آن در توانائى ما نيست و با اين بحث مناسبت ندارد ، كه توحيد دريايى عظيم و بيكران است .\r\nپيوست توحيد در فعل\r\n« توحيد » ضدّ شرك است ، و آن يا توحيد در اصل ذات است به معنى عدم تركيب خارجى و عقلى در ذات خداى متعال و اينكه صفات او عين ذات اوست ، و از اينجا لازم مىآيد كه خداى تعالى وجود صرف و بحت و بسيط باشد ، يا توحيد در وجوب وجود است به معنى نفى شرك در وجوب وجود از او ( و چون اين دو قسم\r\n","description":"","footnote":"","page_name":" 187 ","page_number":214},
  {"content":"\r\nتوحيد در حكمت متعاليه ثابت شده است در اينجا از آنها بحث نمىكنيم ) ، يا توحيد در فعل و تأثير و ايجاد است ، به اين معنى كه فاعل و مؤثّرى جز او وجود ندارد .\r\nاين قسم از توحيد است كه ما مراتب و متعلَّقات آن را در اينجا ذكر مىكنيم :\r\nاين توحيد - چنان كه گفته‌اند - چهار مرتبه دارد : قشر ( پوست ) ، و قشر قشر ، و لبّ ( مغز ) و لبّ لبّ ، مانند گردو كه دو پوست و دو مغز دارد ، و مغز آن روغن دارد كه لبّ لبّ است . ( مرتبهء اول ) اين است كه انسان به زبان بگويد لا إله الا اللَّه ، و حال آنكه دلش منكر و از آن غافل باشد ، مانند توحيد منافقان ، و اين توحيد صرفا به زبان است و سودى ندارد جز اينكه گويندهء آن در دنيا از شمشير و نيزه [ كه مشرك و كافر را تهديد مىكند 
  ] محفوظ است . ( مرتبهء دوم ) دل معناى آن لفظ را تصديق كند ، چنان كه شأن عموم مسلمين است ، و اين اعتقاد عوام مردم است و صاحب آن موحّد است ، به اين معنى كه در دل به آن معتقد است و دربارهء آنچه در دل دارد دروغ نمىگويد . امّا اين اعتقاد موجب گشادگى و صفاى قلب نيست ، و لكن صاحب خود را ، اگر با آن عقيده از دنيا برود و گناهان آن را ضعيف نكند ، از عذاب در آخرت نگاه خواهد داشت . ( مرتبهء سوم ) اين است كه توحيد و يگانگى خداى تعالى را از راه كشف و به واسطهء نور الهى مشاهده كند ، چنان كه با اينكه اشياء كثير را مىبيند ولى همه را صادر از واحد حق بداند ، و اين مقام مقرّبان است ، و دارندهء آن موحّد است ، به اين معنى كه جز يك فاعل و يك مؤثّر نمىبيند ، زيرا براى او حق چنان كه هست منكشف است . ( مرتبهء چهارم ) اين است كه در وجود جز يكى هيچ نبيند ، و اين مرتبه را اهل معرفت فناء در توحيد مىنامند ، زيرا صاحب اين مرتبه چون جز واحد - تعالى - را نمىبيند خود را نيز نمىبيند ، و چون خود را نديد به واسطهء آنكه مستغرق در « واحد » است از خود در توحيد خود فانى مىشود ، يعنى از رؤيت خود فانى مىگردد ، و اين مشاهدهء صدّيقان است ، و صاحب آن موحّد است يعنى در شهود خود غير از واحد را نمىبيند ، و همه را از اين حيث كه كثيرند نمىبيند بلكه از حيث وحدت مىبيند و اين مرتبهء نهائى توحيد است .\r\nمرتبهء اول ، همچون پوست روى گردوست كه هيچ سودى ندارد و اگر به دهان نهى تلخ است و اگر به درونش بنگرى زشت منظر است و اگر به عنوان هيزم\r\n","description":"","footnote":"","page_name":" 188 ","page_number":215},
  {"content":"\r\nبه كاربرى آتش را خاموش و دود را بسيار سازد و اگر در خانه بگذارى جا را تنگ كند . پس هيچ فايده و مصلحتى در آن نيست جز اينكه مدّتى بگذارند براى حفظ پوست زيرين بر گردو بماند ، سپس دور انداخته مىشود . همينطور توحيد زبانى صرف بىحاصل و بىثمر و پر ضرر و در ظاهر و باطن مذموم است . لكن مدّتى در حفظ مرتبهء دوم تا هنگام مرگ سودمند است .\r\nو مرتبهء دوم ، مثل پوست زيرين است ، چنان كه اين پوست نسبت به پوست رويى نفع ظاهرى دارد ، زيرا مغز را بهنگام نگه دارى در انبار از فساد حفظ مىكند ، و اگر جدا شود نفعى از آن به عنوان سوخت عايد مىشود لكن نسبت به مغز بسيار كم ارزش است ، همينطور است مجرّد اعتقاد ( بدون كشف و شهود ) نسبت به گفتار زبانى . زيرا به وسيلهء آن نجات اخروى حاصل مىشود ولى نسبت به مرتبهء كشف و شهودى كه با گشادگى سينه ( انشراح صدر ) به سبب تابش نور حق در آن حاصل مىشود ارزش كم و ناقصى دارد .\r\nو مرتبهء سوم ، مثل مغز است ، چنان كه مغز في نفسه نفيس و با ارزش است و گوئى مقصود و مطلوب همان است لكن نسبت به روغن خالص خود خالى از آميختگى نيست ، همين طور است توحيد فعل از راه كشف كه مقصد عالى سالكان راه حق است ، جز اينكه خالى از آميختگى با ملاحظهء غير و توجّه و التفات به كثرت ، نسبت به كسى كه جز واحد حق هيچ نمىبيند ، نيست .\r\nو مرتبهء چهارم ، مانند روغن بيرون كشيده از مغز است . و همانطور كه لبّ و عصاره لذاته مطلوب و في نفسه مرغوب است ، همينطور انحصار نظر بر مشاهدهء حق اوّل لذاته مقصود و في نفسه محبوب است .\r\nتنبيه : اگر گفته شود : دستيابى به مرتبهء چهارم توحيد چگونه ممكن است و حال آنكه تحقّق آن متوقّف است بر عدم مشاهدهء غير واحد ، با اينكه هر كس زمين و آسمان و ديگر اجسام محسوس را كه كثيرند مشاهده مىكند ، و چگونه كثير واحد است ؟ در پاسخ مىگوئيم : كسى كه يقين كند كه همهء ممكنات از حيث ذات خود عدمهاى صرفاند ، و تحقّق وجود آنها از خداى سبحان است ، و آنگاه نور عظمت\r\n","description":"","footnote":"","page_name":" 189 ","page_number":216},
  {"content":"\r\nو جلال حق چنان بر دلش بتابد و حبّ و انس به او طورى بر قلبش احاطه و غلبه كند كه غير او از يادش برود ، در اين صورت چه جاى استبعاد است كه شدّت استغراق در درياى عظمت و جلال و كمال و جمال و غلبهء حبّ و انس به او با عدم انگاشتن كثرت و ريشه دار دانستن وحدت ، و ثبوت اين معنى در قلبش موجب شود كه در شهود خود جز او را نبيند ، و غير او از وى غايب گردد ، زيرا نظر بصيرت باطنى او منحصر است به چيزى كه حقيقت و واقعيّت است .\r\nو آنچه مىتواند شدّت اين استبعاد را درهم شكند اين است كه : كسى كه مشغول به سلطان يا حاكم مقتدر و مستغرق در ملاحظهء سطوت و مهابت اوست بسا از مشاهدهء غير او غفلت كند . و عاشقى كه مستغرق در مشاهدهء جمال معشوق است و عشق او سراسر وجودش را فراگرفته غير او را نمىبيند ، با اينكه كثرت در برابرش تحقّق دارد . و ستارگان در روز موجودند لكن به علَّت اينكه نور آنها در كنار نور خورشيد مغلوب و مضمحل است ديده نمىشوند . پس اگر طبيعى است كه نور خورشيد بر نور ستارگان چيره و قاهر شود به طورى كه آنها را از ديد ظاهر غايب و پنهان كند ، چه استبعادى دارد كه نور وجود حقيقى بر موجودات ضعيف و ممكن - الوجود غالب و قاهر باشد ، به گونه اى كه همهء آنها از نظر عقل و بصيرت غايب گردند . [ 1 
  ] امّا نكته اين است كه اين مشاهدات كه در آنها جز خداى واحد حق ظهور ندارد مداوم نيست ، بلكه همچون برق زودگذر است و دوام آنها بسيار كمياب است و بندرت اتّفاق مىافتد .\r\n\r\n","description":"","footnote":"\r\n[ 1 
  ] در تفسير مرتبهء اعلاى توحيد ، دو بيان هست ، يكى همين كه مؤلف قدس سره فرموده‌اند كه آن در واقع توحيد در شهود است . يعنى سالك راه حق به جائى مىرسد كه جز دوست و محبوب حقيقى چيزى مشهود او نيست و آسمان و زمين و غير از آن ، همه را به عنوان آثار جمال و جلال ذات حقّ مشاهده مىكند ، ولى در بيان ديگر كه برخى عرفا بدان قائلند ، توحيد حقيقى مرتبه اى بالاتر از وحدت در شهود است ، كه در آن مرتبهء اعلا عارف به مقام وحدت حقيقى مىرسد و اساسا در آنجا جز وحدت چيزى نيست و آسمان و زمين و ساير كثرات شأن مراتب پائينتر است . و اشكال ناشى از اين است كه ما در مقام كثرت مىخواهيم از مقام وحدت حقهء حقيقيه سخن گوئيم . ( م )\r\n","page_name":" 190 ","page_number":217},
  {"content":"\r\n\r\nفصل 2 توكل بر اين پايه است كه جز خدا مؤثرى وجود ندارد\r\nبدان كه براى آدمى ممكن نيست كه در كارها بر خداى تعالى توكَّل حقيقى داشته باشد مگر اينكه به مرتبهء سوم توحيد رسيده باشد ، و اين مرتبه است كه توكَّل به آن مرتبط مىشود نه ديگر مراتب . زيرا مرتبهء چهارم پايهء توكَّل نيست و مرتبهء اوّل صرفا نفاق است و فايده اى نمىرساند . و مرتبهء دوم - يعنى مجرّد اعتقاد به توحيد - موجب حصول توكَّل چنان كه سزاوار است نمىشود . زيرا همهء مسلمين به توحيد معتقدند با اينكه توكَّل به نحو شايسته در آنها وجود ندارد .\r\nپس مناط در توكَّل مرتبهء سوم توحيد است ، و آن اين است كه براى بنده به سبب نور حق روشن و منكشف شود كه جز خدا فاعل و مؤثّرى وجود ندارد .\r\nو منشأ هر موجودى و هر فعلى از خلق و روزى ، و عطاء و منع ، و غنى و فقر ، و صحّت و بيمارى ، و عزّت و ذلَّت ، و زندگى و مرگ . . . و هر چيزى كه نامى دارد ، يگانه مبدع و مخترع آن خداى تعالى است كه هيچ شريك و انبازى براى او نيست . و بعد از كشف اين مطلب ديگر به غير او هيچ توجّه و نظر نكند ، بلكه بيم و اميدش يكسره به او و وثوق و اعتمادش تنها بر او باشد ، كه فاعل منحصر و يگانه اوست نه غير او ، و جز او همه مسخّر و رام اويند كه هيچ استقلالى حتّى در به حركت درآوردن ذرّه اى در پهنهء آسمانها و زمين ندارند . و هنگامى كه درهاى معارف به روى انسان گشوده شد اين مطلب براى او تمامتر و كاملتر از مشاهدهء با چشم روشن\r\n","description":"","footnote":"","page_name":" 191 ","page_number":218},
  {"content":"\r\nمىشود . و فقط شيطان است كه او را از اين توحيد باز مىدارد و در قلب او به واسطهء التفات به بعضى از وسائط كه در آغاز آنها را منشأ اثر براى بعضى از امور مىپنداشت شائبهء شرك مىاندازد ، چنان كه براى باران بر ابر اعتماد مىكند و براى روئيدن كشت و رشد و نموّ زراعت به بارش باران اميد مىبندد و در سير و حركت كشتى به وزش باد دل خوش مىدارد ، و در حدوث حوادث زمينى بر ستاره بينى و ارتباط كواكب با اين حوادث تكيه مىكند .\r\nهمچنين شيطان در دل آدمى وسوسه مىكند و به او مىگويد : چگونه همه چيز را از خدا مىدانى ؟ و حال آنكه فلان انسان با اختيار خود به تو روزى مىرساند ، كه اگر بخواهد به تو مىدهد و اگر بخواهد نمىدهد . و اين شخص ديگر قادر است كه گردن تورا با شمشير بزند و اگر بخواهد از تو در مىگذرد ، پس چرا از او نترسى و به او اميد نبندى و حال آنكه كار تو به دست اوست و تو اين را مىبينى و در آن شك ندارى ؟ و ترديدى نيست كه امثال اين توجّهات نتيجهء جهل به حقايق امور است ، و كسى كه شيطان را بر خود مسلَّط سازد تا چنين وسوسه هائى بر قلبش بيفتد از جاهلان به معارف و حقايق است . زيرا كسى كه حقيقت جهان چنان كه هست بر او منكشف شود ، مىداند كه آسمان و ستارگان و باد و ابر و باران و انسان و حيوان و ديگر مخلوقات همگى مقهور و مسخّر وجود يگانهء حق تعالى هستند كه شريك و انبازى ندارد . پس مىداند كه مثلا باد همان هواست و هوا به خودى خود و بدون محرّك به حركت در نمىآيد ، و اين محرّك تا محرّك ديگرى نداشته باشد هوا را به جنبش در نمىآورد . . . و همين طور تا برسد به محرّك اوّل كه نه محرّكى دارد و نه به خود متحرّك است . و حال به همين منوال است در مورد ديگر وسائط از قبيل افلاك و ستارگان و كائنات جوّ و موجودات زمينى از جماد و نبات و حيوان .\r\nبنابراين توجّه و التفات آدمى در نجات خود به برخى چيزها از قبيل باد و باران يا انسان يا حيوان همانند توجّه و التفات كسى است كه به اعدام محكوم شده است ، و فرمانروا يا پادشاهى به نويسندهء خود امر كند كه فرمان عفو و آزادى او را بنويسد . آنگاه آن شخص زبان به مدح و ستايش كاغذ يا مركَّب يا قلم يا نويسنده\r\n","description":"","footnote":"","page_name":" 192 ","page_number":219},
  {"content":"\r\nبگشايد و بگويد : اگر كاغذ يا قلم يا مركَّب يا نويسنده نبود من نجات نمىيافتم ، و رهائى خود را از كاغذ و مركَّب بداند نه از قلم يا از قلم بداند نه از نويسنده يا از نويسنده بداند نه از فرمانروائى كه به نويسنده فرمان داده و نويسنده فرمانبردار اوست . و كسى كه مىداند كه قلم از خود اختيار و حكمى ندارد و در دست نويسنده رام و مسخّر است ، و نويسنده نيز از خود حكم و اختيارى ندارد و فرمانبردار فرمانرواست ، به قلم و نويسنده التفات ندارد و جز فرمانروا را سپاس نمىگويد .\r\nبلكه حالت سپاسگزارى از فرمانروا چنان فكر او را مشغول مىكند كه كاغذ و مركَّب و قلم و نويسنده را از ياد مىبرد .\r\nو شكَّى نيست كه همهء مخلوقات از آفتاب و ماه و ستارگان و ابر و باران و زمين و هر حيوان يا جمادى در قبضهء قدرت الهىاند ، همچنانكه قلم در دست كاتب و كاتب در دست سلطان و فرمانروا . امّا اين صرفا مثال ناقصى است دربارهء آن كسى كه پادشاه و زمامدار را كاتب حقيقى مىداند ، و حال آنكه چنين نيست و كاتب حقيقى خداى سبحان است چنان كه فرموده :\r\n« وَما رَمَيْتَ اذْ رَمَيْتَ وَلكِنّ الله رَمى » 8 : 17 ( انفال ، 17 ) « و هنگامى كه تير انداختى تو نينداختى بلكه خدا انداخت » .\r\nپس كسى كه براى او كشف شود كه همهء آنچه در آسمانها و زمين است مسخّر و تحت فرمان واجب الوجود حق است ، در همهء وجود مؤثّرى جز او نمىبيند ، و شيطان از او نااميد و منصرف مىگردد ، و از آميختگى توحيد او به شرك مأيوس مىشود .\r\nامّا آن كه سينه اش به نور خداوند گشاده و منشرح نگشته باشد ، بصيرت درونىاش از ديدار جبّار آسمانها و زمين و مشاهدهء او در وراى همهء مخلوقات ناتوان و كوتاه است ، و از اين رو در بعضى از اين موجودات مسخّر توقّف مىكند و اين حالت جهل محض است . و خطاى او در اين باره همانند خطاى مورى است كه اگر بر كاغذى بجنبد مىبيند كه نوك قلم كاغذ را سياه مىكند ، و ديدش تا انگشتان و دست نمىرسد تا چه رسد به صاحب دست . و پندارد كه قلم است كه سفيدى را سياه مىكند و اين خطا از تنگى حدقهء چشم و كوتاهى ديد است كه از نوك قلم فراتر نمىرود .\r\n","description":"","footnote":"","page_name":" 193 ","page_number":220},
  {"content":"\r\n\r\nفصل 3 مناجات پنهان صاحبدلان\r\nيكى از عارفان [ 1 
  ] گفته است : خداوند با قدرتى كه همه چيز را به سخن آورده براى صاحبدلان و ديده وران حقايق همهء ذرّات زمين و آسمان را به نطق و سخن آورده است ، تا آنجا كه تقديس و تسبيح آنها و گواهيشان را بر عجز خويش بشنوند ، به زبان واقع كه نه عربى است و نه عجمى و حروف و الفاظ و بانگ و آواز ندارد ، و هيچ كس آن را جز با گوش عقل ملكوتى نتواند شنيد و گوش ظاهر حسّى ناسوتى را ياراى شنيدن آن نيست . و اين نطقى كه همهء ذرّات زمين و آسمان با ارباب قلوب دارند همان « مناجات سرّ » است و براى آن نهايت و انجامى نيست ، كه اين كلمات از درياى بيكران كلام الهى مدد مىگيرد :\r\n« قُلْ لَوْ كانَ الْبَحْرُ مِدادا لِكَلِماتِ رَبِّى لَنَفِدَ الْبَحْرُ قَبْلَ أنْ تَنْفَدَ كَلِماتُ رَبّى وَلوْ جِئْنا بِمِثْلِه مَدَدا » 18 : 109 ( كهف ، 109 ) « بگو اگر دريا مركَّب كلمات پروردگار من باشد ، پيش از آنكه كلمات پروردگارم پايان پذيرد دريا پايان يابد اگر چه نظير آن را نيز به كمك آوريم » .\r\n\r\n","description":"","footnote":"\r\n[ 1 
  ] مقصود أبو حامد غزالى است در كتاب « احياء العلوم » ( جزء چهارم ) ، كه اين فصول با تغيير عبارت و تقديم و تأخير از آنجا اقتباس شده است ، و اين فصل به اختصار و با تغيير زياد از آنجا نقل شده است ، و صاحب كتاب - چنان كه خواهد آمد - به اقتباس اين فصول از غزالى معترف است . مصحح .\r\n","page_name":" 194 ","page_number":221},
  {"content":"\r\nچون اين كلمات اسرار ملك و ملكوت را به نجوا مىگويد و هر كسى نتواند محرم راز و موضع سرّ باشد بلكه سينه هاى آزادگان محلّ اسرار است ، پس آن مناجات به آزادگان صاحبدلان اختصاص يافته است . و اينان نيز آن اسرار را به اغيار باز نمىگويند كه افشاى راز از دنائت و فرومايگى است ، و هرگز ديده اى كه شخص امين اسرار فرمانروائى را كه تنها و در نهان به او نجوا شده در ملأ عام فاش سازد . اگر افشاى هر سرّى روا بود پيامبر صلَّى اللَّه عليه و آله و سلَّم از افشاى سرّ قدر نهى نمىفرمود و امير المؤمنين عليه السّلام به برخى اسرار مخصوص نمىشد ، و پيامبر صلَّى اللَّه عليه و آله و سلَّم نمىفرمود :\r\n« لو تعلمون ما أعلم لضحكتم قليلا و لبكيتم كثيرا »\r\n« اگر آنچه من مىدانم شما نيز مىدانستيد خنده تان كم و گريه تان بسيار بود » . بلكه همين مقدار را براى اين ياد مىكند تا كم بخندند و بسيار بگريند .\r\nامّا دو چيز مانع است كه ارباب مشاهده مناجات ذرّات عالم ملك و عالم ملكوت را حكايت كنند : ( يكى ) منعى كه از افشاى سرّ شده است و ( دوم ) بىحدّ و حصر بودن كلمات آنها . و ما اينك اندكى از بعضى از مناجات اسباب و وسائط را كه به عجز خود اعتراف دارند نقل مىكنيم تا با جميع افعال صادره از همهء اسباب و وسائط كه مسخّر قدرت خداوند مقايسه شود . و از اينجا اجمالا كيفيّت ابتناء توكَّل بر او فهميده مىشود ، و براى اينكه كلمات ملكوتى آنها را بفهميم آنها را به حروف و الفاظ و اصوات برمىگردانيم . پس مىگوئيم :\r\nيكى از اهل شهود كه بينش او با فروغ نور الهى است به كاغذى كه چهره اش با مركَّب سياه شده بود گفت : « چرا سيماى سفيد و نورانى خود را سياه كرده اى ؟ » كاغذ در پاسخ گفت : « من چهرهء خويش را سياه نكرده‌ام . اين مركَّب است كه مرا سياه كرده ، از او بپرس كه چرا چنين كرده ؟ » از مركَّب پرسيد كه چرا چهرهء كاغذ را سياه كردى ، مركَّب گفت : « پاسخ اين سؤال بر عهدهء قلم است كه مرا به ستم از دوات بيرون كشيده » .\r\nاز قلم پرسيد ، او به دست و انگشتان نويسنده احاله كرد ، و دست هم به قدرت و نيرو ، و آن هم به اراده ارجاع داد ، و هر يك به عجز خود و به مقهور و مسخّر بودن\r\n","description":"","footnote":"","page_name":" 195 ","page_number":222},
  {"content":"\r\nو به ناتوانى براى مخالفت اعتراف نمود .\r\nو چون از اراده پرسيد ، گفت : « من به خودى خود برانگيخته نمىشوم ، بلكه به فرمان رسول قاهرى كه از حضرت قلب با زبان عقل بر من وارد مىشود براى به جنبش درآوردن برانگيخته مىشوم . و اين رسول علم است . پس سؤال از انگيزش من متوجّه عقل و قلب و علم است » .\r\nو چون از اين سه پرسش كرد ، « عقل » گفت : « من چراغى هستم كه افروختگى من از خودم نيست بلكه افروخته شده‌ام » .\r\nو « قلب » گفت : « اما من لوحى هستم كه خود باز نشده‌ام بلكه مرا گسترده‌اند » .\r\nو « علم » گفت : « امّا من نقشى هستم كه پس از روشن شدن چراغ عقل مرا بر لوح قلب منتقش ساخته‌اند ، و به خود نقش نبسته‌ام بلكه ديگرى مرا نقش بسته است . از آن قلمى بپرس كه مرا بعد از بر افروختن چراغ عقل بر لوح قلب نقش كرد » . [ 1 
  ] در اين موقع سائل سرگشته و متحيّر شد و گفت : « اين قلم و اين لوح و اين خط و اين چراغ كدام است ؟ كه من جز قلم نى و لوح آهنين يا چوبين [ 2 
  ] و خطَّى جز\r\n\r\n","description":"","footnote":"\r\n[ 1 
  ] احمد نراقى ، فرزند مؤلف ، در كتاب » معراج السعادة ( ص 78 ) كه خلاصهء فارسى كتاب « جامع السعادات » با حذف و تغيير بسيارى از مطالب است ، دربارهء آنچه در اين فصل از كتاب « احياء علوم الدين » غزالى نقل شده مىنويسد : « . . . اين اسرار معانى چند هستند كه الفاظ ناسوتيه و حروف صوتيه طاقت تحمل آن را ندارد و نمىتوان به اين قالب درآورد . پس با كسى مىتوان گفت كه با زبان ملكوتى آشنا باشد و أبو حامد غزالى در اين مقام كلامى ذكر كرده و نسبت به بعضى عرفا داده و خلاصهء اين تقويت طريقهء اشاعره است و استناد جميع اشياء و افعال و اقوال و احوال به مبادى عاليه و اثبات مذهب جبريه است و والد ماجد حقير قدس سره در » جامع السعادات « آن را نقل كرده‌اند و در آخر آن اشاره فرموده‌اند كه اين كلام و امثال آن ناقص و قاصر و ثبوت نوع اختيارى از براى انسان در افعال و حركات خود بديهى و ظاهر است همچنانكه ضرورى شريعت مقدسه و نص آيات و اخبار كثيره است و أولى اعراض و سكوت از امثال اين كلمات و متابعت طريقهء شرع مستطاب است و چون چندان فايده اى بر نقل آن مترتب نبود بلكه ذكر آن موجب شبهات فاسده از براى كسانى كه در فهم رد آن قاصرند مىشد در اين كتاب متعرض نشديم » .\r\n[ 2 
  ] صفحه اى از آهن يا چوب كه در قديم براى تمرين خط بر آن مىنوشتند و مىشستند و باز مىنوشتند .\r\n","page_name":" 196 ","page_number":223},
  {"content":"\r\nبا مركَّب و چراغى جز از آتش نمىشناسم . و در اين منزل سخن از لوح و قلم و خط و چراغ مىشنوم ، ولى چيزى از اينها نمىبينم « .\r\nعلم به او گفت : » در اين صورت سرمايهء تو اندك و توشه ات كم و مركب سواريت ضعيف است ، و مواضع هلاك در راه تو بسيار . اگر مىخواهى اين طريق را تا مقصد طى كنى ، بدان كه در راه تو سه عالم وجود دارد : ( نخست ) عالم ملك و شهادت ( محسوس ) ، كاغذ و مركَّب و قلم و دست و انگشتان از اين عالم است ، و از اين منازل به آسانى مىگذرى . و ( دوم ) عالم ملكوت پائينتر ، كه همچون كشتى بين خاك و آب است ، كه نه مانند آب در اضطراب است ، و نه مانند خاك ساكن و ثابت است ، و قدرت و اراده و علم از منازل اين عالم است . و ( سوم ) عالم ملكوت أعلى ، كه ماوراى من است ، و چون از من درگذرى به منازل آن برسى . و منزل اوّل آن قلم است كه علم به وسيلهء آن بر لوح دل نوشته مىشود ، و در اين عالم دشتهاى پهناور و كوههاى بلند و درياهاى غرق كننده است « .\r\nسائل سالك پرسيد : » من در كار خويش سخت سرگشته‌ام و نمىدانم كه مىتوانم اين راه پر بيم و هراس را بپيمايم يا نه ، آيا نشانه اى هست كه توانائى خود را در اين راه پيمائى بشناسم ؟ « گفت : » آرى چشم بگشاى و نور ديده و نيروى بينائى خود را يكسره به سوى من متوجّه كن . اگر حقيقت آن قلم كه به وسيلهء آن بر صفحهء دل نگاشته مىشود بر تو آشكار شد ، دور نيست كه تو شايستهء اين طريق باشى ، زيرا هر كه از عالم ملكوت پائينتر در گذرد و فراتر رود و نخستين درب ملكوت أعلى را بكوبد به وسيلهء قلم اسرار بر او كشف مىگردد . مگر نمىدانى كه امور و اسرار غيب به همين وسيله براى پيغمبر اكرم صلَّى اللَّه عليه و آله و سلَّم كشف و هويدا گشت و قول خداى تعالى دربارهء اين معنى نازل شد :\r\n« اقرأ بِاسْمِ رَبِّكَ الَّذى خَلَقَ 96 : 1 . . . إِقْرَأ وَرَبّكَ الأكْرَمُ الَّذى عَلَّمَ بِالقَلَمِ ، عَلَّمَ الإِنْسانَ ما لَمْ يَعْلَمْ » 96 : 3 - 5 ( غلق 1 ، 3 - 5 ) « بخوان به نام پروردگارت كه آفريد . . . بخوان و پروردگارت ارجمندتر است همان كه به وسيلهء قلم آموخت به انسان آنچه نمىدانست » .\r\n","description":"","footnote":"","page_name":" 197 ","page_number":224},
  {"content":"\r\nو اين قلم قلم الهى است كه از چوب و نى نيست . مگر نشنيده اى كه كالاى خانه شبيه صاحب خانه است ؟ و حال آنكه دانستى كه ذات خداى تعالى با ديگر ذوات شباهتى ندارد ، جسم نيست و مكان ندارد ، و همچنين دست او مانند ديگر دستها نيست ، و قلم او به ديگر قلمها و سخن او به ديگر سخنها و خط او به ديگر خطوط شبيه نيست . بلكه اينها امورى است الهى از عالم ملكوت اعلى ، و بنا بر اين دست او از گوشت و استخوان و خون نمىباشد ، و قلم او از نى و لوح او از چوب و كلام او از صوت و حرف و خط او از نقش و رسم و رقم و مركَّب او از زاج و ماز و نيست . پس اگر اين حقايق را اين چنين مشاهده نكنى از اهل تشبيه و تجسّم [ 1 
  ] خواهى بود و پروردگار خود را نشناخته اى ، زيرا اگر ذات و صفات خداى تعالى را از ذات و صفات اجسام منزّه مىدانى و كلام او را از حروف و اصوات پاك مىنمايى ، چرا دربارهء دست و قلم و لوح و خط او توقّف و ترديد مىكنى و اينها را از جسميّت و تشبيه به غير تنزيه نمىكنى ؟ « وقتى سائل سالك اين را از علم شنيد به قصور و كوته بينى خود آگاه شد و چشم بصيرتش ، پس از زارى و درخواست از پروردگار خود ، گشوده گشت و اين نكته بر او مكشوف گرديد كه قلم الهى چنان كه علم وصف كرد نه از چوب است و نه از نى ، و نه سر دارد و نه دم ، و پيوسته بر دل آدميان همه گونه علم را مىنويسد ، آنگاه از علم سپاسگزارى كرد و او را وداع گفت ، و به پيشگاه قلم الهى رو آورد و به او گفت :\r\n» اى قلم ترا چه رسد كه پيوسته بر دلها علومى را مىنويسى كه به وسيلهء آنها اراده ها برانگيخته شود تا قدرت بر كارهاى مقدور را به جنبش بياورد ؟ «\r\n\r\n","description":"","footnote":"\r\n[ 1 
  ] اهل تشبيه و تجسّم كه آنان را مجسّمه و مشبّهه نيز نامند صفات انسانى را به خدا نسبت مىدهند و ظواهر بعضى از آيات قرآن مجيد را كه در آنها دست و چشم و وجه و غير اينها بر سبيل مجاز و بر طبق ادبيات همهء اقوام و ملل براى فهم انسان و به زبان انسانى دربارهء خدا به كار رفته دليل قول خود مىگيرند ، و از آيات محكماتى كه صريحا هر گونه جسم و جسمانيت و لوازم و لواحق آن را دربارهء خدا نفى مىكند و او را از صفات مخلوق منزّه و مبرّى مىنمايد مىگذرند . م .\r\n","page_name":" 198 ","page_number":225},
  {"content":"\r\nقلم الهى گفت : » مگر آنچه را كه در عالم ملك و مادّه ديدى و از پاسخ قلم آدمى شنيدى كه چگونه به دست احاله كرد فراموش كردى ؟ پاسخ من هم مثل جواب اوست ، كه من مسخّر دست خداى تعالى هستم كه « يمين ملك » ناميده شده ، دربارهء من از او بپرس كه در قبضهء قدرت اويم و او مرا مىگرداند ، پس مقهور و مسخّرم . و فرقى بين قلم الهى و قلم آدمى در معناى تسخير نيست و فرق فقط ظاهرى و صورى است « .\r\nسائل گفت : » يمين ملك كيست ؟ « قلم گفت : » مگر سخن خداى تعالى را نشنيده اى :\r\nوَ السَّموات مَطوِيّاتٌ بِيَمينِه ؟ « 39 : 67 ( زمر ، 67 ) » و آسمانها به دست [ قدرت 
  ] او به هم پيچيده است « .\r\nگفت : » چرا ، شنيده‌ام « .\r\nگفت : » و قلمها نيز در دست قدرت اوست و اوست كه آنها را مىگرداند « .\r\nپس سائل از نزد قلم به يمين سفر كرد ، تا او را ديد و دريافت كه شگفتيهاى او از شگفتيهاى قلم افزون است ، و ديد كه دستى است نه مانند ديگر دستها ، و انگشتانى نه مانند ديگر انگشتها . و چون ديد كه قلم در دست او در حركت است ، از سبب به حركت درآوردن قلم پرسيد .\r\nيمين پاسخ داد : » جواب من همان است كه از دست انسان در عالم شهادت ( محسوس ) شنيدى ، كه تورا به قدرت حواله كرد ، زيرا دست از خود حكمى ندارد ، بلكه محرّك او قدرت است « .\r\nپرسش كننده به عالم قدرت سفر كرد و در آنجا عجايبى ديد كه شگفتيهاى پيشين در نظرش حقير مىنمود ، از او دربارهء سبب به حركت درآوردن يمين پرسيد .\r\nقدرت گفت : » من صفتى براى قادر هستم از او بپرس ، كه پاسخ بر عهدهء موصوف است نه صفت « .\r\nدر اين هنگام نزديك بود كه در دل سائل خلل پديد آيد و به جرأت و گستاخى\r\n\r\n","description":"","footnote":"\r\n[ 1 
  ] يمين به معنى دست راست ، و دست كنايه از قدرت يا وسيلهء اعمال قدرت است .\r\n","page_name":" 199 ","page_number":226},
  {"content":"\r\nزبان سؤال و بازخواست بگشايد ، امّا با گفتارى استوار ثابت قدم شد و از وراى سرادقات ( سراپرده هاى ) جلال عرشى چنين ندا برآمد :\r\n» لا يُسْأَلُ عَمَّا يَفْعَلُ وَهُمْ يُسأَلُونَ « 21 : 23 ( انبياء ، 23 ) » خدا از آنچه مىكند سؤال و بازخواست نمىشود امّا آنها سؤال و بازخواست مىشوند « .\r\nپس سراسيمگى و دهشت از حضرت ذو الجلال او را فراگرفت و مدّتى در غشوهء خود بيهوش افتاد ، و چون به هوش آمد گفت : » منزّهى خدايا چه عظيم است شأن تو و پر عزّت است سلطان تو ، به تو بازگشت و بر تو توكَّل مىكنم ، و ايمان آوردم كه تو ملك جبّار واحد قهّارى ، از غير تو بيمى و به غير تو اميدى ندارم ، و از عقاب تو به عفو تو و از خشم تو به رضاى تو پناه مىبرم ، و جز اين براى من شايسته نيست كه از تو درخواست و به پيشگاه تو تضرّع كنم و بگويم :\r\n« اشْرَحْ لي صَدْرى » 20 : 25 ( طه ، 25 ) « سينه‌ام را بگشاى » تا تورا بشناسم ، « وَاحْلُلْ عُقْدَةً مِنْ لِسانى » 20 : 27 ( طه ، 27 ) « و گره از زبانم باز كن » تا تورا ثنا گويم .\r\nاز پس پرده ندا آمد : « طمع مكن كه بتوانى ثناى شايسته بگويى ، كه سرور انبياء صلَّى اللَّه عليه و آله و سلَّم در اين آستان جز اين سخن نيفزود كه گفت :\r\n» سبحانك لا أثنى ثناء عليك كما أنت أثنيت على نفسك «\r\n» خدايا منزّهى از اينكه من تورا ثنائى [ در خور تو 
  ] گويم آنچنانكه خود خويش را ثنا گويى « ، و طمع مكن كه به معرفت [ شايسته و كامل 
  ] دستيابى كه سيّد اوصياء گفت :\r\n» العجز عن درك الإدراك إدراك ، و الفحص عن سرّ ذات السّرّ إشراك «\r\n» ناتوانى از درك آن ادراك خود ادراك است ، و تفحّص از سرّ آن ذات نهان شرك است « . پس بهرهء تو از درگاه ما همين بس كه از ملاحظهء جلال و جمال ما عاجزى و از ادراك نكته هاى حكم ما و افعال ما قاصرى » .\r\nدر اين موقع سائل سالك بازگشت و از پرسشها و عتابها و اعتراضهاى خود پوزش خواست ، و به قلم و يمين و علم و اراده و قدرت و آنچه بعد از آن است گفت :\r\n« عذر مرا بپذيريد كه من در اين ديار غريبم و بتازگى به اين بلاد در آمده‌ام ، و اكنون\r\n","description":"","footnote":"","page_name":" 200 ","page_number":227},
  {"content":"\r\nعذر شما براى من درست و صحيح است و برايم كشف شد كه آن يگانهء ملك و ملكوت و يكتاى عزّت و جبروت همانا خداى واحد قهّار است ، و شما جز مسخّر فرمان و قهر و قدرت او نيستيد و در دست او مىگرديد ، و او نسبت به وجود » اوّل « است ، زيرا موجودات به ترتيب يكى بعد از ديگرى از او صادر مىشوند ، و او نسبت به سير مسافران به سوى او » آخر « است ، كه اين مسافران پيوسته از منزلى به منزلى بالا مىروند تا سرانجام به او برسند ، پس او » اوّل « است در وجود و » آخر « است در شهود ، و او » ظاهر « است نسبت به كسى كه او را با چراغى مىجويد كه در قلب خود با بصيرت درونى كه مىتواند در عالم ملكوت نفوذ كند برافروخته است ، و او » باطن « است نسبت به فروماندگان عالم محسوس كه مىخواهند او را با حواسّ ظاهرى دريابند » .\r\nو اين همان توحيد در فعل است براى سالكان ، كه وحدت فاعل را با چشم دل ديده‌اند و كلام ذرّات ملك و ملكوت را با گوش جان شنيده‌اند . و اين توحيد بستگى به ايمان به عالم ملكوت و توانائى مسافرت به آن و شنيدن سخن از اهل آن دارد . و كسى كه از اين عالم بيگانه است و استعداد وصول به آن را ندارد و او را توان پيمودن راهى كه ياد كرديم نيست ، براى مثل او شايسته است كه به توحيد اعتقادى كه در عالم ملك و شهادت يافت مىشود روى آورد ، يعنى با بعضى از دلائل به وحدت فاعل علم پيدا كند ، مثل اينكه براى او گفته شود : هر كسى مىداند كه يك خانه با دو رئيس و صاحب و يك شهر با دو امير و حاكم تباه مىشود ، پس عالم را خداوند و مدبّرى است يگانه و يكتا ، زيرا :\r\n« لَوْ كانَ فيهِما آلِهَة إِلا الله لَفَسَدَتا » 21 : 22 ( انبياء ، 22 ) « اگر در آسمان و زمين خدايانى جز اللَّه بود تباه مىشدند » .\r\nو اين استدلال مطابق است با آنچه در عالم محسوس ديده است ، و به اين ترتيب به قدر عقل و استعدادش نهال اعتقاد توحيد در دلش كاشته مىشود ، و پيغمبران مكلَّفند كه با مردم به اندازهء عقلشان سخن گويند .\r\nحق اين است كه اين توحيد اعتقادى اگر نيرومند باشد مىتواند ريشه و ستون توكَّل قرار گيرد . زيرا اعتقاد اگر قوى شد همان عمل مكاشفه را در\r\n","description":"","footnote":"","page_name":" 201 ","page_number":228},
  {"content":"\r\n\r\nبرانگيختن احوال روحانى ايفا مىكند ، جز اينكه غالبا ضعيف مىشود و دستخوش اضطراب و تزلزل مىگردد و نيازمند است كه با گفتار و سخنان مربوط پاسدارى شود . و امّا كسى كه به مكاشفه و شهود راه يافته و آن را به خود پيموده ، ترسى از آن خطر دربارهء او نيست ، بلكه اگر پرده كنار رود يقين او افزون نشود هر چند روشنى آن بيشتر مىشود .\r\nآگاهى : بدان كه آنچه پايه و بنياد توحيد مذكور است ، يعنى اينكه همهء اشياء از اسباب و وسائط مقهور و مسخّر قدرت ازلى مىباشند آشكار است . و بقيّهء آنچه در اين مقام آورديم از گفتار أبو حامد غزالى است كه يكى از علماى اخلاق ما [ شيعه 
  ] از او پيروى كرده است ، و اشكالى در آن نيست مگر در مورد افعال و حركات انسان زيرا بديهى است كه نوعى اختيار براى انسان هست ، زيرا آدمى به ارادهء خود حركت مىكند و به ارادهء خود از حركت باز مىايستد ، علاوه بر اين كه اگر در همهء افعال و حركات خود مسخّر و مقهور بود جبر لازم مىآمد و تكليف و ثواب و عقاب صحيح نبود . و براى تحقيق اين مسأله جاى ديگرى هست و اينجا مناسب و در خور آن نيست . و حق اين است كه آنچه دربارهء آن گفته شده خالى از قصور و نقص نيست ، و بهتر است دربارهء آن سكوت نمود و به آداب شرع مؤدّب بود .\r\nو از انواع رذائل ( مربوط به قوهء عاقله ) :\r\nخواطر [ 1 
  ] نفسانى و وساوس شيطانى\r\nاست . بدان كه خاطر انديشه و خيالى است كه به دل بگذرد . پس اگر نكوهيده\r\n\r\n","description":"","footnote":"\r\n[ 1 
  ] جمع خاطر ، و خاطر در لغت به معنى فكر و انديشه و خيال است و در اصطلاح به معنى وارد قلبى است . آنچه به دل وارد مىشود يا بر دل مىگذرد چهار گونه است :\r\nربانى ، ملكى ، نفسانى ، شيطانى ، خواطر يا واردات ربانى هرگز خطا نمىكند . خواطر ملكى باعث كارهاى نيك است و الهام نيز ناميده مىشود . خواطر نفسانى وسوسه هائى\r\n","page_name":" 202 ","page_number":229},
  {"content":"\r\nباشد و به بدى بخواند « وسوسه » نام دارد و اگر نيك و ستوده باشد و به خير دعوت كند « الهام » ناميده مىشود .\r\nتوضيح آنكه : مثل قلب نسبت به خاطرى كه بر آن ورود و خطور مىكند همچون نشانه و هدفى است كه از هر سو به آن تير افكنند ، يا حوضى كه از نهرها و مجارى مختلف آب به آن بريزد ، يا بارگاه و ساختمانى است با درهاى متعدّد كه از آنها اشخاص مختلف داخل شوند ، يا آيينه اى است نصب شده كه صورتهاى گوناگون بر آن بيفتد . همانطور كه اين امور از آن حوادث جدا و منفك نمىشوند ، همينطور هم دل آدمى از واردات و خواطر خالى و منفك نمىماند ، و اين لطيفهء الهى پيوسته ميدان ورود آنها و جولانگاه برخورد آنهاست ، تا وقتى كه نفس از بدن پيوند بگسلد و از نيش عقربها و مارهاى تن آسوده و رها شود .\r\nخاطر امرى است حادث كه ناگزير سبب و علَّتى دارد . پس اگر سبب آن شيطان باشد « وسوسه » است ، و اگر فرشته باشد « الهام » است و آنچه قلب را براى پذيرش وسوسه آماده مىكند « اغوا » ناميده مىشود ، و آنچه دل را آمادهء قبول الهام كند « لطف و توفيق » نام دارد . و سيّد رسولان صلَّى اللَّه عليه و آله و سلَّم به اين معنى اشاره فرموده است :\r\n« فى القلب لمّتان : لمّة من الملك إيعاد بالخير و تصديق بالحقّ ، و لمّة من الشّيطان إيعاد بالشّرّ و تكذيب بالحقّ » .\r\n« در قلب آدمى دو وارده و انديشه هست : وارده و انديشه اى از ملك كه به خير و تصديق حق وعده مىدهد و وارده و انديشه اى از شيطان كه به بدى و تكذيب حق مىخواند » . و نيز مىفرمايد : « قلب المؤمن بين إصبعين من أصابع الرّحمن »\r\n« قلب مؤمن بين دو انگشت از انگشتان رحمان است » .\r\n\r\n","description":"","footnote":"\r\nاست كه بر دل بگذرد و نفس از آنها لذت برد و هواجس ناميده مىشود . و خواطر شيطانى كه به مخالفت با حق مىخواند ( چنان كه خداى تعالى فرمود :\r\n« الشَّيطانُ يَعِدُكُمْ الْفَقْرَ وَيَأمُرُكُمْ بِالفَحشاء » 2 : 268 ( بقره ، 268 ) « شيطان شما را از تنگدستى مىترساند و به بدكارى وا مىدارد » .\r\n","page_name":" 203 ","page_number":230},
  {"content":"\r\n\r\nفصل 4 اقسام خواطر و از جمله الهام\r\nخواطر ( آنچه به خاطر آدمى مىگذرد ) دو گونه است : يكى آنكه در ذهن به طور اضطرارى جنبش و خلجان مىكند ولى مبدأ و علَّت كارى نمىشود ، اين گونه خواطر آرزوهاى كاذب و انديشه هاى فاسدند . و ديگرى آنكه محرّك اراده و عزم بر فعل است . زيرا هر فعلى مسبوق به خاطر و تصوّرى است كه به ذهن خطور مىكند . پس مبدأ و منشأ افعال خواطر است كه ميل و رغبت را برمىانگيزد و ميل و رغبت عزم را و عزم نيّت را و نيّت اندامهاى تن را به فعل وا مىدارد . و اين قسم دوم چنان كه دانستى اگر مبدأ خير باشد الهام است و ستوده ، و اگر مبدأ شرّ باشد وسواس است و نكوهيده . قسم اول انواع بسيار دارد :\r\nاز جمله ، آرزوهاست كه خواه حصول آن ممكن يا محال باشد ، و خواه مورد و متعلَّق آرزو نيك و پسنديده يا زشت و ناپسند باشد ، و خواه عدم تحقّق آن مستند به قضاء و قدر الهى يا به سبب تقصير و سؤء تدبير خود او باشد به خاطرش خطور مىكند كه كاش چنين نمىكردم يا چنين مىكردم .\r\nو از جمله ، خواطرى است كه يادآور احوالى است كه براى او حاصل شده است ، يا بىاختيار او يا با اختيار او ، مثلا چيزهاى گرانبهاى فانى را تصوّر مىكند و به آنها شاد مىشود ، يا از دست رفتن آنها را تخيّل مىكند و اندوهگين مىشود ، يا دربارهء روى آوردن رنجها و بيماريها و اختلال امور زندگى و معاش انديشه\r\n","description":"","footnote":"","page_name":" 204 ","page_number":231},
  {"content":"\r\nمىكند ، يا وهمش دنبال حساب سوداگران يا پاسخ دشمنان و تصوّر نابود كردن دشمنان به انواع مختلف مىرود ، بىآنكه اين فكر و خيال تأثير و فايده اى داشته باشد .\r\nو از جمله ، تطيّر و فال بد زدن است ، كه گاهى به حدّى مىرسد كه امور اتّفاقى را كه بر پيشامد بدى دلالت دارد ، هر چند نزد مردم مشهور و معروف نباشد ، تخيّل مىكند و از آن به وحشت و اضطراب مىافتد . و گاه در نيروى وهم خباثت و شيطنتى پيدا مىشود كه غالبا به رنج و ناراحتى مىكشاند يا او را به آنچه مىخواهد و شاد مىكند نمىبرد ، مثل تصوّر از دست رفتن اموال و اولاد و ابتلا به بيماريها و رسيدن مكروهات از ديگران به او و غالب شدن دشمنان بر او . و بسا اتّفاق مىافتد كه به اين تخيّلات خود به سبب آنكه قوهء عاقله مغلوب قوهء واهمه شده است باور و اذعان مىكند و دچار نوعى اضطراب و شكستگى مىشود . و كم اتّفاق مىافتد كه اين قوهء وهميّه آدمى را به چيزى رهنمون شود كه مىخواهد و مىجويد مثل تخيّل پيروزى و حصول توسعه در اموال و اولاد ، بد انسان كه در نزد خود آن را باور كند و از آن انبساط و نشاطى برايش پديد آيد . و اين بدترين و پستترين وسوسه هاست ، و چه بسا كه منشأ بعضى از اين خيالات و توهّمات نوعى اختلال در دماغ باشد . در هر حال همهء انواع و اقسام ياد شده براى نفس زيانآور و فساد انگيز است و در آن نوعى افسردگى و پژمردگى و شكستگى ايجاد مىكند و او را از آنچه براى آن آفريده شده است باز مىدارد .\r\nو از جمله ، خواطرى است كه به تفّأل ( فال نيك زدن ) باز مىگردد و تفّأل ناپسند نيست . و از رسول اكرم صلَّى اللَّه عليه و آله و سلَّم نقل شده است كه تفّأل را دوست مىداشت و خود بعضى از امور را به فال نيك مىگرفت .\r\nو از جمله ، وسوسه در عقايد است به حدّى كه منجر به شكّ زايل كنندهء يقين و ايمان نمىشود ، و الا موجب تزلزل و خروج از ايمان و يقين مىگردد . و مراد ما از وسوسه در اينجا حديث نفس در عقايد است كه به ايمان زيانى نمىرساند و مورد مؤاخذه نيست - چنان كه شرح آن خواهد آمد .\r\nدنباله : از آنچه گفتيم معلوم شد كه جولان خواطر غالبا يا مربوط به گذشته\r\n","description":"","footnote":"","page_name":" 205 ","page_number":232},
  {"content":"\r\nاست كه جبرانپذير نيست ، يا مربوط به آينده است كه ناگزير آن طور كه مقدّر است پديدار خواهد شد ، و بنا بر اين صرف انديشه در آنها وقت ضايع كردن است . زيرا وسيله و آلت بنده قلب او و سرمايه اش عمر اوست . پس اگر قلب در يك دم از ياد خدا كه موجب انس به اوست غافل بماند يا از فكرى كه وسيلهء معرفت خداست و اين معرفت وسيلهء حبّ او مىشود غفلت نمايد مغبون است . و حتّى اين غبن در صورتى است كه انديشه و وسواسش در امور مباح باشد و حال آنكه غالبا چنين نيست بلكه بيشتر صرف تفكَّر در پيدا كردن چاره و نيرنگ براى بر آوردن شهوات مىشود . زيرا پيوسته در درون خود با هر كسى كه كارى مخالف غرض او انجام مىدهد يا توهّم مىكند كه با او مخالف است در كشمكش و نزاع است ، بلكه گاه كسى را مخالف خود مىپندارد كه خالصترين مردم در دوستى با اوست - حتّى در مورد زن و فرزندش . آنگاه در نحوهء اذيّت و آزار آنها و مبارزه با آنها نقشه مىكشد و چاره مىانديشد ، و همواره با اين دل مشغوليها دين و دنياى خود را تباه مىكند .\r\n","description":"","footnote":"","page_name":" 206 ","page_number":233},
  {"content":"\r\n\r\nفصل 5 حملهء متقابل بين سپاه فرشتگان و لشكر شياطين در ميدان نفس\r\nدانستى كه وسواس اثر شيطان نهانى است ، و الهام عمل فرشتگان بزرگوار است . و شك نيست كه هر نفسى در آغاز فطرت خود به طور مساوى از فرشته و شيطان تأثير پذير است . و يكى از اين دو به سبب پيروى از هوى و هوس يا ملازمت پارسائى و تقوى برترى و ترجيح پيدا مىكند . پس نفس اگر به مقتضاى شهوت يا غضب ميل نمود شيطان مجال مىيابد و به وسيلهء وسوسه به دل در مىآيد ، و اگر به ياد خدا باز گردد ميدان بر او تنگ مىشود و كوچ مىكند و فرشتهء الهام بخش داخل مىشود - ديو چو بيرون رود فرشته درآيد . بدينگونه دو سپاه فرشتگان و شياطين پيوسته در ميدان نفس درگير و دار و در حال حمله به يكديگرند . زيرا نفس به سبب قابليّت دو امر و به واسطهء دو قوهء عقليّهء و وهميّه جولانگاه اين دو سپاه است ، تا سرانجام يكى از دو لشكر پيروز مىشود و كشور جان را تسخير مىكند و آن را وطن خود قرار مىدهد . و در اين صورت راه يافتن دومى به طريق عبور و دزدانه است و حصول پيروزى به غلبهء هوى يا تقوى است ، كه اگر هوى غالب آيد و نفس در آن فرو رود خانهء دل چراگاه شيطان مىشود و صاحب چنين نفسى از حزب شيطان به شمار مىرود . و اگر ورع و تقوى پيروز شود دل جايگاه و منزل فرشته مىگردد و نفس در سپاه او در مىآيد . رسول خدا صلَّى اللَّه عليه و آله و سلَّم فرمود :\r\n« خلق اللَّه الإنس ثلاثة أصناف : صنف كالبهائم . قال اللَّه تعالى :\r\n","description":"","footnote":"","page_name":" 207 ","page_number":234},
  {"content":"\r\nلَهُمْ قُلُوبٌ لا يَفْقَهُونَ بِها وَلَهُمْ أعْيُنٌ لا يُبْصِرُونَ بِها 7 : 179 ( أعراف ، 179 ) و صنف أجسادهم أجساد بنى آدم و أرواحهم أرواح الشّياطين ، و صنف كالملائكة في ظلّ اللَّه يوم لا ظلّ إلا ظلَّه » .\r\n« خداوند آدميان را سه گونه آفريد : يك قسم همچون چهارپايانند و دربارهء آنها مىفرمايد : » دلها دارند كه با آن فهم نمىكنند و چشمها دارند كه با آن نمىبينند « ، و قسم ديگر كه بدنهايشان مانند بدن آدميان و جانهايشان مانند جانهاى شياطين است . و قسم ديگر همچون فرشتگانند كه در روزى كه هيچ سايه و پناهى نيست در سايه و در پناه خدا خواهند بود » .\r\nدر اين شك نيست كه بيشتر دلها را لشكر شياطين فتح كرده و در تملَّك خود در آورده‌اند ، و در آنها به وسيلهء انواع وسوسه هائى كه به برگزيدن دنيا و رها كردن آخرت مىخواند تصرّف مىكنند . سرّ اين مطلب اين است كه : غلبه و تسلَّط شيطان به گونه اى است كه در گوشت و خون انسان سارى است و بر قلب و بدن وى احاطه دارد ، چنان كه شهوات با همهء اينها آميخته است ، و از اين رو رسول خدا - صلَّى اللَّه عليه و آله و سلَّم - فرمود :\r\n« إنّ الشّيطان ليجرى من بنى آدم مجرى الدّم » .\r\n« شيطان مانند خون در تن آدميان جارى است » . و خداى سبحان - از زبان ابليس لعين - فرمايد :\r\n« لَاءقْعُدَنَّ لَهُم صِراطَكَ المُسْتَقيمَ ، ثُمَّ لآتيَنَّهُمْ مِنْ بَيْنِ ايْدِيهِمْ وَمِنْ خَلْفِهِمْ وَعَنْ أيْمانِهِمْ وَعَنْ شَمائِلِهِمْ » 7 : 16 - 17 ( أعراف ، 16 و 17 ) « در راه راست تو در كمين آنها مىنشينم ، آنگاه از پيش رو و از پشت سر و از راست و از چپشان به آنها مىتازم » .\r\nبنابر اين رهائى از دست شياطين به مجاهدهء بزرگ و رياضت سخت نياز دارد . و كسى كه در مقام مجاهده برنيايد نفس او هدف تيرهاى وساوس شياطين است و از حزب آنها به شمار مىآيد .\r\n","description":"","footnote":"","page_name":" 208 ","page_number":235},
  {"content":"\r\n\r\nفصل 6 مكر و اغوا و وسوسه هاى شيطان\r\nچون راه باطل بسيار و راه حق يكى است ، درهاى گشوده به دل آدمى براى شيطان بسيار است ، امّا باب ملائكه يكى بيش نيست ، و از اين رو از پيامبر صلَّى اللَّه عليه و آله و سلَّم روايت شده كه روزى براى اصحاب يك خط كشيد و فرمود : « اين راه خداست » ، سپس خطوط بسيار از چپ و راست كشيد و فرمود : « اينها راههايى است كه به هر راهى شيطانى نشسته و آدمى را به خود مىخواند » ، آنگاه اين آيه را تلاوت كرد :\r\n« وَأنَّ هذا صِراطى مُسْتَقيما فَاتَّبِعُوه وَلا تَتَّبِعُوا السّبُلَ فَتَفَرَّقَ بِكُمْ عَنْ سَبِيلِه » 6 : 153 ( انعام ، 153 ) « اين راه من راست است ، از آن پيروى كنيد و به راههاى ديگر مرويد كه شما را از راه خدا جدا و پراكنده كند » .\r\nمطلب ديگر اين است كه چون نفس به آسانى به باطل ميل مىكند ولى به دشوارى مطيع و منقاد حق مىشود ، از اين رو راههاى كشاننده به باطل كه راههاى شيطان است واضح و آشكار است ، و بنا بر اين درهاى شيطان هميشه باز است ، و راههاى رسانندهء به حق كه باب ملائكه است پنهان و نهان است و بنا بر اين همواره بسته است . پس چه سخت و دشوار است بر انسان بيچاره كه اين همه درهاى هويدا و آشكار گشاده را ببندد و يك درب پنهان بسته را بگشايد .\r\nبه علاوه ، شيطان لعين بسا دو طريق حق و باطل را مشتبه نمايد و شرّ را به\r\n","description":"","footnote":"","page_name":" 209 ","page_number":236},
  {"content":"\r\nجاى خير ارائه دهد به طورى كه آدمى آن را وارده و الهام فرشته و ملك پندارد ، نه وسوسه و اغواء شيطان ، و بنا بر اين از جائى كه نمىداند هلاك و گمراه مىشود ، چنان كه در دل عالم مىاندازد كه مردم به سبب كثرت غفلت در سراشيب سقوط و هلاك قرار دارند ، و به علَّت جهل همچون مردگانند . آيا خداوند تورا وسيلهء رحمت بر بندگان قرار نداده ؟ آيا پاداش و سعادت اخروى نمىخواهى ؟ پس چرا مردم را با پند و اندرز خود از خواب غفلت بيدار نمىكنى و آنان را با موعظه و نصيحت از هلاك ابدى نمىرهانى ؟ و خداوند بر تو به واسطهء قلب بينا و علم كثير و بيان شيوا و گفتار دلنشين منّت نهاده است چرا اين نعمتهاى الهى را پنهان مىكنى و آشكار نمىسازى ؟ و پيوسته با امثال اين وسوسه ها او را مىفريبد و در صفحهء دلش تثبيت مىكند ، تا آنكه وى را با حيله هاى ظريف رام مىسازد و به وعظ و سخنرانى مشغول و سرگرم مىدارد و به آرايش و صنعتگرى و نيكو نمودن الفاظ و عبارات مىخواند ، و او را به تملَّق و ستايش مردم دلگرم و مسرور مىگرداند ، و با تواضع و فروتنىشان شاد و خوشحال مىكند . و پيوسته در اثناء وعظ و سخنرانى شائبهء ريا ( نيكو نمودن در چشم مردم ) و قبول عامّه را در نظرش جلوه مىدهد و لذّت جاه و حبّ رياست و عزيز شدن به علم و فصاحت و با ديدهء حقارت به مردم نگريستن را بر دلش چيره مىسازد . بدين گونه مردم را هدايت و خود را گمراه و امروز ( دنيا ) خود را آباد و فرداى ( آخرت ) خود را خراب مىكند ، و در واقع با خدا مخالفت و معصيت مىورزد و مىپندارد كه او را اطاعت و عبادت مىكند . و در نتيجه در زمرهء كسانى در مىآيد كه خداوند دربارهء آنها فرموده است :\r\n« قُلْ هَلْ نُنَبِّئُكُمْ بِالاْءخْسَرينَ اعمالا الَّذينَ ضَلَّ سَعْيُهُمْ فِى الْحَيوةِ الدّنيا وَهُمْ يَحسَبُونَ أَنَّهُمْ يُحْسِنُونَ صُنعا » 18 : 103 - 104 ( كهف ، 103 - 104 ) « بگو آيا شما را از زيانكارترين [ مردم 
  ] خبر دهيم ، كسانى كه كوشش آنان در زندگى دنيا گم [ و نابود 
  ] شده و پندارند كه كار نيك مىكنند » .\r\nو از كسانىاند كه رسول اللَّه صلَّى اللَّه عليه و آله و سلَّم دربارهء آنان مىفرمايد :\r\n« انّ اللَّه ليؤيّد هذا الدّين بأقوام لا خلاق لهم » .\r\n« خداوند اين دين را به مردمى كه بهره اى [ از آن 
  ] ندارند تأييد مىكند » .\r\n","description":"","footnote":"","page_name":" 210 ","page_number":237},
  {"content":"\r\nو « انّ اللَّه ليؤيّد هذا الدّين بالرّجل الفاجر » .\r\n« خداوند اين دين را به مرد بدكار يارى و تأييد مىكند » .\r\nبنابراين رهائى و نجات از دامها و نيرنگها و كيدهاى شيطان ميسّر نيست مگر با بصيرت درونى نورانى و نيروى قدسى ربّانى ، چنان كه مسافر سرگشته را در بيابانى كه راههاى بسيار و ناهموار و صعب العبور دارد در شب تيره و ظلمانى نجاتى نيست جز با بينائى كامل و طلوع خورشيد تابان و درخشان .\r\n","description":"","footnote":"","page_name":" 211 ","page_number":238},
  {"content":"\r\n\r\nفصل 7 نشانه هايى كه بين الهام و وسوسه فرق مىنهد\r\nكسى كه بتواند خير و شرّ را بشناسد جدا كردن الهام و وسوسه براى او آسان است . و گفته‌اند كه الهام فرشته و وسوسهء شيطان در نفوس به طرقى و با علاماتى رخ مىنمايد :\r\n( اوّل ) مانند علم و يقين كه از جانب راست نفس حاصل مىشود ، و در مقابل آن شهوت و هوى كه از جانب چپ پديد مىآيد .\r\n( دوم ) مثل نظر و تأمّل در آيات آفاق جهان و أنفس آدميان كه با نظم و استوارى برقرار است و شك و اوهام را از دل مىزدايد ، و معرفت و حكمت را در قوهء عاقله پديد مىآورد و اين نيز در جانب راست نفس است ، و در مقابل آن ، انديشه و نظر از روى اشتباه و غفلت و رو گرداندن از آيات است كه موجب پيدايش شبهه ها و وسوسه ها در واهمه و متخيّله مىشود و اين بر جانب چپ نفس است . و به اين ترتيب آيات محكمات به منزلهء ملائكهء مقدّس و عقول و نفوس كلَّى است و مبادى علوم يقينى مىباشد و متشابهات آميخته با وهم به منزلهء شياطين و نفوس وهم انگيز است و مبادى و مقدّمات سفسطه مىباشد .\r\n( سوم ) مثل اطاعت رسول برگزيده و أئمّهء اطهار ، و در مقابل آن اهل\r\n","description":"","footnote":"","page_name":" 212 ","page_number":239},
  {"content":"\r\nجحود و انكار و طرفداران تعطيل [ 1 
  ] و تشبيه [ 2 
  ] و كافران قرار دارند . پس هر كسى كه راه هدايت را بپيمايد به منزلهء ملائكهء مقدّس و الهام كنندهء خير است ، و هر كه راه گمراهى را بپويد همچون شياطين گمراه كننده شرّ مىرساند .\r\n( چهارم ) مثل تحصيل علوم و ادراكاتى كه دربارهء موضوعات عالى و موجودات شريف است مانند علم به خدا و ملائكه و پيامبران او و روز رستاخيز و بر پا ايستادن خلائق در پيشگاه خداى تعالى و حضور ملائكه و انبياء و شهدا و صالحان ، در مقابل تحصيل علوم و ادراكاتى كه از قبيل حيله و خدعه و سفسطه است ، و فرو رفتن در امور دنيا و محسوسات . علوم اوّل شبيه ملائكهء روحانى و جنود رحمان است كه ساكنان عالم ملكوت و آسمانى مىباشند ، و علوم دوم شبيه است به شياطين مطرود از درگاه الهى و ممنوع از ورود به آسمانها و محبوس در ظلمتها كه در دنيا از ارتقا و در آخرت از بهشت و نعمتهاى آن محرومند .\r\n\r\n","description":"","footnote":"\r\n[ 1 
  ] عقيدهء فرقه اى كه از خداوند نفى صفات مىكردند و آنان را معطَّل و معطَّله نامند .\r\n[ 2 
  ] عقيدهء فرقه اى كه صفات خداوند را شبيه صفات مخلوقات و اجسام مىشمردند و آنان را مشبّهه و مجسّمه نامند .\r\n","page_name":" 213 ","page_number":240},
  {"content":"\r\n\r\nفصل 8 علاج وساوس\r\nوسوسه ها اگر باعث بديها و گناهان باشد ، راه علاج و دفع آنها اين است كه آدمى بدى عاقبت گناه و ناگوارى و وخامت فرجام آن در دنيا و آخرت را به ياد آورد ، و حقّ عظيم خدا و بزرگى ثواب و عقاب او را متذكَّر شود و به خاطر داشته باشد كه صبر بر ترك گناهى كه اين وسوسه ها به آن دعوت مىكند آسانتر است از صبر و تحمّل آتش دوزخ كه اگر شراره اى از آن به زمين افتد گياه و جماد آن را مىسوزاند . اگر كسى اين امور را به ياد آورد و حقيقت آنها را به نور معرفت و ايمان بشناسد ، شيطان از او بازداشته شود و وسواسش از او قطع گردد . زيرا شيطان نمىتواند اين امور حقّه را قابل انكار نمايد و يقينى كه براى انسان از برهانهاى قاطع حاصل است شيطان را از اين كار مانع است و او را نااميد مىسازد به طورى كه مأيوس و زيانكار مىگريزد ، كه زبانهء آتش برهانها به منزلهء سنگباران و دور كردن شياطين است ، و اگر با برهانهاى قوى با وساوس آنها مقابله شود همچون خرانى كه از شير مىگريزند خواهند گريخت .\r\nو اگر وسوسه بدون قصد و بىاختيار در خاطر خلجان كند و به دل بگذرد ، ولى منشأ فعل نباشد ، ريشه كنى كامل آن بسيار مشكل است . و طبيبان نفوس اعتراف كرده‌اند كه آن بيمارى شديد و سختى است كه دفع آن دشوار و متعسّر و به قول بعضى محال و متعذّر است ، و حق اين است كه با همهء صعوبت علاجپذير است ، به\r\n","description":"","footnote":"","page_name":" 214 ","page_number":241},
  {"content":"\r\nدليل قول پيامبر صلَّى اللَّه عليه و آله و سلَّم :\r\n« من صلَّى ركعتين لم تتحدّث نفسه فيهما بشيء غفر له ما تقدّم من ذنبه و ما تأخّر » .\r\n« هر كه دو ركعت نماز گزارد كه در آنها نفس او هيچ چيز [ جز خدا 
  ] را به خاطر نگذارند گناهان گذشتهء دور و نزديك او آمرزيده مىشود » . و اگر علاج و دفع آن ممكن نبود چنين كارى هم تصوّر نمىشد .\r\nو سرّ دشوارى و صعوبت ريشه كنى كامل آن اين است كه شيطان دو گونه سپاه دارد . سپاهى كه پرواز مىكند و سپاهى كه بر زمين سير مىكند . واهمه لشكر پرواز كنندهء اوست و شهوت لشكر سير كنندهء او . زيرا قوهء واهمه و نيروى شهوت ( به طور غالب و بيشتر ) از آتش خلق شده‌اند كه شيطان نيز از آن خلق شده است .\r\nو مناسبت و سنخيّت ( آتش مزاجى ) اقتضا مىكند كه شيطان بر آنها تسلَّط داشته باشد و آنها از او پيروى كنند .\r\nو چون آتش ذاتا مقتضى حركت است ( يعنى دائما در جنبش و هيجان است ) ، زيرا نمىتوان آتش برافروخته اى را تصوّر كرد كه متحرّك نباشد ، بلكه پيوسته بر حسب طبع خود در حركت و جنبش است ، پس كار شيطان و آن دو قوه ( واهمه و شهوت ) اين است كه همواره در حركت باشند و آرام نگيرند ، با اين تفاوت كه شيطان چون از آتش خالص است دائما در حركت است و آن دو قوه را با وسوسه و هيجان تحريك مىكند ، و آن دو قوه با آنكه عنصر غالب در آنها آتش است با عنصر خاكى نيز آميخته‌اند و بنا بر اين در حركت همانند آنچه صرفا از آتش است نيستند ، ولى آمادگى قبول حركت از آن دارند . به اين ترتيب شيطان پيوسته در آنها مىدمد و با وسوسه و هيجان آنها را تحريك مىكند و در آنها به پرواز و جولان در مىآيد .\r\nامّا شهوت چون آتش مزاجى آن كمتر است سكون و آرامش آن ممكن است ، و احتمال اينكه تسلَّط شيطان در مورد آن از انسان بازداشته شود و شهوت از هيجان باز ايستد وجود دارد . و امّا در مورد واهمه امكان ندارد كه تسلَّط شيطان بكلَّى قطع شود ، و ريشه كنى وسواس شيطان از انسان محال است . زيرا اگر\r\n","description":"","footnote":"","page_name":" 215 ","page_number":242},
  {"content":"\r\nريشه كن كردن آن ممكن بود شيطان لعين منقاد انسان و مسخّر او مىشد ، و انقياد او براى آدمى همان سجود او براى وى است ، كه حقيقت سجود همان انقياد و اطاعت است ، و پيشانى بر خاك نهادن نشانهء انقياد و حالت اطاعت را مىرساند . و چگونه مىتوان تصوّر كرد كه آن ملعون بر فرزندان آدم - عليه السّلام - سجده آورد و حال آنكه بر پدر آنان سجده نكرد و تكبّر و گردن كشى نمود و گفت :\r\n« خَلَقْتَنِى مِن نارٍ وَخَلَقْتَه مِن طينٍ » 7 : 12 ( أعراف ، 12 ) « مرا از آتش آفريدى و او را از خاك ( گل ) آفريدى » .\r\nپس ممكن نيست كه شيطان براى فرزندان آدم با خوددارى از وسوسه تواضع كند ، بلكه براى گمراه كردن آنها تا روز قيامت مهلت گرفته است . بنابراين هيچ كس از او رهائى نخواهد يافت مگر اينكه همهء انديشه و قصد و همّت او به يك چيز باشد يعنى دلش همواره متوجّه و مشغول به خداى يكتا باشد تا شيطان مجالى در آن نيابد ، و مانند مخلصين [ 1 
  ] باشد كه [ در آيهء كريمه 
  ] از سلطهء اين لعين مستثنى شده‌اند . پس گمان مبر كه قلبى از او آسوده و خالى بماند ، بلكه مانند خون در بدن بنى آدم جارى و سيّال است و سيلان او مثل هواست در قدح ، كه اگر بخواهى ظرف را از هوا خالى كنى تا آن را از چيز ديگر پر نسازى نمىتوانى ، بلكه بقدرى كه [ مثلا 
  ] آب در آن داخل كنى از هوا خالى مىشود . همينطور دل هر گاه مشغول به فكر مهمّى دربارهء دين باشد ممكن است از جولان اين لعين در امان بماند . و امّا اگر حتّى يك لحظه از خدا غافل گردد در آن لحظه قرينى جز شيطان نخواهد داشت ، چنان كه خداى سبحان فرموده است :\r\n« وَمَنْ يَعْشُ عَنْ ذِكْرِ الرَّحْمنِ نُقَيِّضْ لَه شَيْطانا فَهُوَ لَه قَرينٌ » 43 : 36 .\r\n( زخرف ، 35 )\r\n\r\n","description":"","footnote":"\r\n[ 1 
  ] اشاره است به قول خداى تعالى :\r\n« قَالَ رَبّ بِما أغْوَيْتَنى لازَيِّنَنَّ لَهُمْ فِى الاْءرْضِ وَلأغوِيَنَّهُمْ أجْمَعينَ إلا عِبادَكَ مِنْهُمُ الْمُخْلَصينَ » 15 : 39 - 40 ( حجر ، 40 ) « گفت خدايا به سبب آنكه مرا گمراه ساختى ، [ نعمتهاى مادّى در 
  ] زمين را در نظرشان مىآرايم و همگيشان را گمراه مىكنم مگر آنها كه بندگان مخلص تواند . »\r\n","page_name":" 216 ","page_number":243},
  {"content":"\r\n« و هر كه از ياد كرد خداى رحمان برگردد ديوى را بر انگيزيم تا قرين وى باشد » .\r\nو پيامبر اكرم صلَّى اللَّه عليه و آله و سلَّم فرمود : « إنّ اللَّه يبغض الشّابّ الفارغ »\r\n« خداوند جوان بيكار را دشمن دارد » . زيرا جوان وقتى از كار مباحى كه درونش به آن مشغول باشد باز ايستد ناچار شيطان در دل او وارد مىشود و در آن به زندگى و تخمگذارى و توليد نسل مىپردازد و بدينگونه شيطان سريعتر از حيوانات توالد و تناسل مىكند ، زيرا طبع شيطان از آتش است ، و شهوت در طبع جوان مانند گياه خشك آتش زاست كه وقتى شيطان در آن جائى پيدا كند تولَّدش بسيار مىشود و آتش از آتش مىزايد و هرگز منقطع نمىگردد .\r\nپس معلوم شد كه وسوسه گر نهانى همواره قلب هر انسانى را از اين سو به آن سو مىكشد ، و علاجى ندارد جز قطع همهء دلبستگيها و علائق ظاهرى و باطنى ، و ترك مال و جاه و گريز از اهل و اولاد [ 1 
  ] و دوست و رفيق ، و گوشه گرفتن و در به روى آشنا و بيگانه بستن ، و همهء همّ و انديشهء خود را يكى كردن و تنها به خدا روى آوردن .\r\nو اين نيز ما دام كه انسان مجالى براى فكر و سير درونى در ملكوت آسمانها و زمين و شگفتيهاى صنع خدا پيدا نكند كافى نيست . زيرا چنين سير و تفكَّرى اگر دل را فرا گيرد و آن را به خود مشغول دارد كششها و وساوس شيطانى را دفع مىكند .\r\nو اگر كسى را اين سير درونى فراهم نباشد چيزى او را نجات نمىدهد مگر اينكه پيوسته به ادعيه و اذكار و قرائت قرآن مشغول باشد . و اين هم در صورتى كارساز است كه با حضور قلب همراه باشد ، زيرا اوراد و اذكار زبانى و ظاهرى قلب را فرا نمىگيرد بلكه تفكَّر درونى است كه آن را در خود مستغرق مىسازد . با اين همه انسان از شرّ شيطان فقط در بعضى از اوقات در امان است ، زيرا در اوقات ديگر كه حوادثى مانند بيمارى و ترس و آزار و . . . پيش مىآيد او را از فكر و ذكر باز مىدارد .\r\n\r\n","description":"","footnote":"\r\n[ 1 
  ] واضح است كه اين ترك و گريز در صورتى است كه اينها مانع توجه به كمالات و موجب غفلت از ياد پروردگار باشند و گر نه ترك دنيا ( جاه و مال ) و گريختن از اهل و عيال و واگذاشتن آنها اگر به معنى فرار از تكاليفى باشد كه دربارهء آنها بر عهدهء اوست خلاف شرع مقدس است ، و رهبانيت نيز در اسلام روا نيست . م .\r\n","page_name":" 217 ","page_number":244},
  {"content":"\r\n\r\nفصل 9 تكميل علاج وسواس\r\nاگر علاج قطعى و ريشه كنى وسوسه ها ممكن باشد با عمل به سه امر امكان دارد :\r\nاوّل : بستن درهاى بزرگ نفوذ شيطان در قلب كه عبارتند از شهوت و خشم و حرص و حسد و عداوت و خودبينى ( عجب ) و كينه و كبر و طمع و بخل و سبكسارى ( خفّت ) و جبن و محبّت متاع فانى دنيا ، و تجمّل پرستى و شوق به آراسته شدن با لباس فاخر ، و شتابزدگى و ترس از تنگدستى و فقر ، و تعصّب نابجا و ناحق ، و بدگمانى به خالق و خلق . . . و غير اينها از صفات ذميمه و ملكات رذيله . اينها درهائى است كه شيطان هر يك را گشوده بيابد به وسيلهء وسوسه هاى متعلَّق به آن داخل مىشود و اگر بسته باشد راهى به آن ندارد مگر دزدانه و بر سبيل گذار و عبور .\r\nدوم : آباد ساختن دل به اضداد آنها يعنى به اخلاق فاضله و اوصاف شريف ، و ملازمت و پيوستگى با ورع و تقوى ، و مواظبت بر عبادت پروردگار متعال .\r\nسوم : بسيارى و كثرت ذكر با دل و زبان ، كه اگر ريشه هاى صفات مذموم ياد شده كه به منزلهء درهاى بزرگ براى ورود شيطان است از دل كنده شود ، راههاى تسلَّط و تصرّف وى بسته مىشود ، مگر بعضى خطورهاى گذرا . و ذكر و ياد خدا شيطان را جلو مىگيرد و ريشهء تسلَّط و تصرّف او را بكلَّى مىكند .\r\nو اگر درهاى ورود شيطان از آغاز بسته نشود مجرّد ذكر زبانى در زايل كردن آنها\r\n","description":"","footnote":"","page_name":" 218 ","page_number":245},
  {"content":"\r\nسودمند نيست . زيرا حقيقت ذكر در دل جايگير نمىشود مگر بعد از تخليه و پاكسازى آن از رذائل و تحليه و آراستن آن به فضائل ، و اگر اين دو كار انجام نگيرد قدرت و تسلَّط ذكر بر دل آشكار نمىشود . بلكه مجرّد حديث نفس ( با خود سخن گفتن ) است كه مكر و كيد و تسلَّط شيطان را دفع نمىكند . مثل شيطان مانند سگ گرسنه است ، و مثل اين صفات مذموم مانند گوشت و نان و خوراك سگ است ، و مثل ذكر مانند گفتن « چخ » است به او ، و شك نيست كه وقتى سگ به تو نزديك شود اگر از خوراك او چيزى نزد تو نباشد همين كه بگوئى « چخ » رانده مىشود .\r\nامّا اگر از خواسته هاى او چيزى نزد تو باشد تا به مطلوب خود نرسد با آن گفتن و راندن دست از تو برندارد .\r\nپس قلب خالى از خوراك شيطان به مجرّد ذكر او را مىراند ، و امّا قلبى كه آكنده از خوراك شيطان باشد ذكر را كنار مىزند و به حاشيه مىبرد ولى در ميان دل ( سويداى قلب ) قرار نمىگيرد ، زيرا كه شيطان در آنجا قرار گرفته است .\r\nو همچنين ذكر به منزلهء غذاى نيرو بخش است ، پس همانطور كه غذاهاى مقوّى مادام كه تن از اخلاط فاسد و موادّ أمراض پاك نگردد سود نبخشد ، همين طور ذكر تا هنگامى كه دل از اخلاق ذميمه كه موادّ بيمارى وسوسه هاست پاك نشود نفعى نخواهد داد . و ذكر وقتى براى قلب سودمند است كه از آلودگى هوى و هوس پاك و به نور پارسائى و تقوى روشن باشد . چنان كه خداى سبحان فرموده است :\r\n« إنَّ الَّذينَ اتَّقَوْا إذا مَسَّهُمْ طائِفٌ مِنَ الشَّيطانِ تَذَكَّرُوا فإذا هُمْ مُبْصِرُونَ » 7 : 201 ( اعراف ، 201 ) .\r\n« كسانى كه پرهيزكارند هنگامى كه با وسوسه هاى شيطان برخورد كنند [ خدا را 
  ] به ياد مىآورند پس در اين حال بينا [ و از چنگ وسوسه ها رها 
  ] مىشوند » .\r\nو نيز مىفرمايد :\r\n« إنَّ في ذلِكَ لَذِكرى لِمَنْ كانَ لَه قَلْبٌ » 50 : 37 ( ق ، 36 ) .\r\n« همانا ، در اين [ قرآن 
  ] براى كسى كه دلى [ زنده يا گوشى شنوا 
  ] دارد پند و يادآورى است » .\r\nو اگر مجرّد ذكر براى طرد شيطان كافى بود هر كسى در نماز حضور قلب\r\n","description":"","footnote":"","page_name":" 219 ","page_number":246},
  {"content":"\r\nداشت و وسوسه هاى باطل و خيالات فاسد به دل او خطور نمىكرد ، زيرا منتهاى هر ذكر و عبادتى در نماز است ، با اينكه هر كه مراقب قلب خويش باشد در مىيابد كه افكار و خواطر در نماز بيش از اوقات ديگر به دل راه پيدا مىكند . و بسا اتّفاق مىافتد كه آنچه از امور دنيا فراموش شده در نماز به ياد مىآيد ، بلكه لشكر شياطين هنگام نماز بر دل انسان هجوم مىكنند و آن را جولانگاه خود قرار مىدهند ، و آن را چنان به چپ و راست منحرف مىگردانند كه ايمان و يقينى در آن نيابد ، و آن را به بازارها و حساب سوداگران و جواب مخالفان مىكشانند ، و بدينگونه او را در واديها و مهلكه هاى دنيا مىافكنند . با اين همه گمان مكن كه ذكر در دلهاى غافل هيچ اثر و ثمرى ندارد ، كه چنين نيست ، زيرا ذكر در نزد اهلش چهار مرتبه دارد كه همهء آنها براى گويندگان ذكر سودمند است ، جز اينكه مغز و روح و غرض اصلى از آنها آخرين مرتبه است :\r\n( اول ) ذكر زبانى فقط .\r\n( دوم ) ذكر زبانى و قلبى ، با وجود اينكه در قلب جايگير نشده ، به طورى كه قلب نيازمند مراقبت است تا همراه ذكر حضور داشته باشد ، و اگر مراقبت را رها كند و دل را به خود واگذارد به وسوسه ها و خواطر متمايل گردد .\r\n( سوم ) ذكر قلبى كه در دل جايگير شود و بر آن مستولى باشد ، به طورى كه به آسانى نتوان دل را از آن منصرف ساخت ، بلكه اين كار به سعى و تكلَّف ممكن باشد ، چنان كه استقرار آن در دل و دوام آن به كوشش و زحمت نياز دارد .\r\n( چهارم ) ذكر قلبى كه در آن مذكور ( خدا كه متعلَّق ذكر است ) در دل باشد و بس ، به طورى كه حتّى خود ذكر هنگام ذكر محو شود ، و قلب به خود و به ذكر توجّه و التفات نداشته باشد بلكه با تمامى وجود مستغرق در مذكور ( متعلَّق ذكر ) باشد . و صاحب اين مرتبه التفات به ذكر را حجاب مشغول كننده مىداند و اين مرتبه است كه بالذّات مطلوب است ، و مراتب ديگر بالعرض مطلوبند ، زيرا اين مراتب راههائى است براى رسيدن به مطلوب بالذّات .\r\n","description":"","footnote":"","page_name":" 220 ","page_number":247},
  {"content":"\r\n\r\nفصل 10 آنچه قطع وسوسه ها به آن بستگى دارد\r\nراز اين مطلب كه قطع كلَّى وسوسه ها بستگى دارد اولا به تصفيه و پاكسازى و سپس به مواظبت بر ذكر خدا ، اين است كه چون اين امور براى نفس حاصل شد براى قوهء عاقله ملكهء استيلا و برترى بر قواى شهويّه و غضبيّه و وهميّه حاصل مىشود ، و نفس ديگر از آنها اثر نمىپذيرد بلكه در آنها بر وفق مصلحت تأثير مىكند .\r\nو به ضبط و مهار كردن واهمه و متخيّله توانا مىگردد به نحوى كه اگر بخواهد مىتواند آنها را از وسوسه ها باز دارد . و بدين سان اين دو قوه نمىتوانند در واديهاى خواطر و وساوس بدون رأى و تجويز عقل وارد شوند . و چون براى نفس چنين ملكه اى حاصل شد هرگاه آن دو بخواهند از انقياد و اطاعت عقل سرباز زنند و به وادى وساوس گام نهند عاقله آنها را ضبط و مهار مىكند و چون اين حفظ و ضبط تكرار شود حالت انقياد براى آن دو قوه پايدار و ثابت مىشود به طورى كه ديگر در آنها مطلقا خاطر و وسوسهء بد پديد نمىآيد ، بلكه جز خواطر خير از گنجينه هاى غيب در آنها راه نمىيابد و در اين موقع نفس به مقام اطمينان و آرامش مىرسد و درهاى شيطان به روى آن بسته و ابواب ملائكه در آن گشوده مىشود ، و دل جايگاه و قرارگاه آنها مىگردد و نفس به تابش انوار قدسى از چراغدان ربوبى روشن و مشمول اين خطاب الهى مىشود :\r\n« يا أيَّتُهَا النَّفْسُ المُطمَئِنَّةُ ارْجِعى إلى رَبِّكِ راضِيَةً مَرْضِيَّةً » 89 : 27 - 28 ( فجر ، 27 - 28 ) .\r\n","description":"","footnote":"","page_name":" 221 ","page_number":248},
  {"content":"\r\n« اى نفس مطمئن [ 1 
  ] به سوى پروردگارت بازگرد خشنود و پسنديده » .\r\nو چنين نفس بهترين و شريفترين نفوس است ، و مقابل آن نفس نگونسار و واژگون ( منكوسه ) است كه آكنده از خبائث و پليديها و آلوده به انواع رذائل و صفات زشت و ناپسند است ، و اين نفس است كه درهاى شيطان در آن گشاده و مفتوح و درهاى ملائكه به روى آن بسته و مسدود است و از آنها دودى تيره و سياه برمىخيزد و اطراف دل را فرا مىگيرد و نور يقين را خاموش مىكند و قدرت ايمان را ضعيف مىسازد ، تا آنجا كه چراغ ايمان بكلَّى خاموش مىشود و هرگز خيال و انديشهء خيرى به آن راه نمىيابد ، و پيوسته جايگاه وساوس شيطانى است و اميد بازگشت به خير از چنين دلى نيست ، و نشانهء اين دل آن است كه نصيحت و موعظه در آن تأثير نكند ، و اگر حق را بشنود ديدهء بصيرتش از درك و فهم آن كور و گوش هوشش از شنيدن آن كر باشد ، و خداى سبحان در آيات متعدّد اشاره به چنين نفسى فرموده است :\r\n« أَ رأَيْتَ مَنِ اتَّخَذَ إِلهَه هَواه أَ فَأَنْتَ تَكُونُ عَلَيه وَكيلا » 25 : 43 ( فرقان ، 43 ) .\r\n« مگر كسى كه هواى خويش را خداى خود گرفته نديدى ، مگر تو كارگزار اويى » .\r\n« خَتَمَ الله عَلى قُلُوبِهِمْ وَعَلى سَمْعِهِم وَعَلى أَبْصارِهِمْ غِشاوَةٌ » 2 : 7 ( بقره ، 7 ) .\r\n« خداوند بر دلهاشان مهر زده و بر گوش و چشمهايشان پرده اى هست » .\r\n« إنْ هُمْ إِلا كَالأَنعامِ بَلْ هُمْ أَضَلّ سَبيلا » 25 : 44 ( فرقان ، 44 ) .\r\n« آنها جز مانند حيوانات نيستند بلكه گمراه ترند » .\r\n« وَسَواءٌ عَلَيْهِمْ أ أنْذَرْتَهُمْ أمْ لَمْ تُنْذِرْهُمْ لا يُؤْمِنُونَ » 36 : 10 ( يس ، 10 ) .\r\n« بر آنها يكسان است ، خواه بيمشان دهى يا بيمشان ندهى ، ايمان نخواهند آورد » .\r\n« لَقَدْ حَقَّ القَولُ عَلى اكثَرِهِمْ فَهُمْ لا يُؤمِنُونَ » 36 : 7 ( يس ، 7 ) .\r\n« گفتار ( عذاب ) خدا دربارهء اكثرشان محقّق شده و آنها ايمان نخواهند آورد » .\r\n\r\n","description":"","footnote":"\r\n[ 1 
  ] نفس مطمئنه ، جان با آرامش ، نفس انسان مؤمنى است كه به خدا ايمان يقينى دارد و دلش با اين يقين آرامش يافته و به قضاء الهى راضى است . م .\r\n","page_name":" 222 ","page_number":249},
  {"content":"\r\nو بين اين دو نفس ، نفس متوسّطى در سعادت و شقاوت هست ، و آن در اتّصاف به فضائل و رذائل بر حسب كمّ و كيف و زمان ، مراتب مختلفى دارد . و باز شدن درهاى فرشتگان و شياطين در آن به جهات ياد شده مختلف است . گاه انديشهء هوى و هوس در آن پديد مىآيد و او را به شر و بدى مىخواند ، و گاه انديشهء ايمان در آن پيدا مىشود و او را به خير بر مىانگيزد . و مثل آن معركه كشمكش و حملهء متقابل سپاهيان شياطين و ملائكه است كه گاهى فرشته بر شيطان حمله مىبرد و او را طرد مىكند و گاهى شيطان حمله مىكند و بر او چيره مىشود . و نفس آدمى پيوسته در حال كشمكش و تنازع بين اين دو حزب و دو لشكر است تا سرانجام به آنچه به حكم قضا و قدر براى آن آفريده شده است برسد . امّا نفس نخستين ( مطمئنّه ) در نهايت كميابى است ، و آن نفوس مؤمنان موحّد كامل است . و نفس دوم بسيار زياد است و آن نفوس همهء كافران است . و نفس سوم نفوس اكثر مسلمانان است ، كه مراتب و درجات بيشمار و پهنهء پهناورى دارد ، كه يك طرف آن به نفس اوّل و طرف ديگر به نفس دوم متّصل است .\r\n","description":"","footnote":"","page_name":" 223 ","page_number":250},
  {"content":"\r\n\r\nفصل 11 حديث نفس ( سخن گفتن با خود ) مؤاخذه ندارد\r\nدانستى كه همهء اقسام وسوسه ها در پديد آوردن ظلمت و تيرگى در نفس مشتركند . امّا مجرّد خواطر ( يعنى حديث نفس يا انديشه ها و خيالاتى كه به دل خطور مىكند ) و آنچه بدون اختيار از آن به وجود مىآيد ، مانند ميل و هيجان رغبت ، مورد بازخواست و مؤاخذه نيست و به واسطهء آنها گناهى نوشته نمىشود ، زيرا تحت اختيار انسان نيست و مؤاخذه بر آنچه از اختيار خارج است ظلم است ، و نهى از آن تكليفى است طاقت فرسا و نامقدور . لكن اعتقاد و حكم قلب به اينكه چنان انديشه و خيالى بايد به فعل برسد مورد مؤاخذه است زيرا اختيارى است .\r\nو همچنين قصد و عزم به آن كار ، جز اينكه اگر با خوف از خدا قصد انجام آن كار كند و بعد پشيمان شود براى او حسنه اى نوشته خواهد شد ، ولى اگر بدون ترس از خدا آن كار را به سبب مانعى كه پيش آيد انجام ندهد [ كه اگر آن مانع وجود نداشت فعل از او صادر مىشد 
  ] براى او گناهى نوشته مىشود .\r\nدليل بر اين بيان كه مجرّد انديشه و خيال ( خاطر ) مؤاخذه ندارد روايتى است در « اصول كافى » : « مردى به محضر پيامبر اكرم صلَّى اللَّه عليه و آله و سلَّم آمد و گفت : اى رسول خدا هلاك شدم . پيامبر صلَّى اللَّه عليه و آله و سلَّم فرمود : آيا چنين نيست كه آن خبيث ( شيطان ) به دل تو راه يافته و گفته است چه كسى تورا آفريد ؟ و تو گفتى خداى تعالى . آنگاه به تو گفت :\r\nخدا را كه آفريد ؟ آن مرد گفت : آرى سوگند به آن كه تورا به حق برانگيخت\r\n","description":"","footnote":"","page_name":" 224 ","page_number":251},
  {"content":"\r\nچنين است . پيغمبر صلَّى اللَّه عليه و آله و سلَّم فرمود : به خدا سوگند كه اين حال تو ايمان محض است » . و نظير آن اين روايت ديگر است كه : مردى به خدمت رسول خدا صلَّى اللَّه عليه و آله و سلَّم آمد و گفت اى فرستادهء خدا منافق شده‌ام . حضرت فرمود : « به خدا منافق نشده اى و اگر منافق شده بودى نزد من نمىآمدى كه مرا به آن آگاه كنى ، چه چيز تو را به شك انداخته ؟ به گمانم آن دشمن حاضر به خاطرت آمده و گفته است : چه كسى تورا خلق كرده ؟ تو گفتى خدا مرا آفريده . پس به تو گفت خدا را چه كسى آفريده ؟ مرد گفت :\r\nآرى سوگند به آن كه تورا به حق فرستاده كه همين است . آنگاه پيامبر فرمود :\r\nشيطان از راه أعمال [ واداشتن به كارهاى بد و جلوگيرى از كارهاى نيك 
  ] نزد شما آمد و نتوانست بر شما چيره شود ، سپس از اين راه به سراغتان آمد تا شما را بلغزاند ، هرگاه چنين حالتى پيش آيد هر يك از شما خدا را به يكتائى ياد كند » [ لا إله الا اللَّه گويد 
  ] . و نزديك به اين روايت ديگرى است كه : مردى به امام باقر عليه السّلام نوشت و از وسوسه ها و خواطرى كه به دلش خطور مىكرد شكايت نمود حضرت در ضمن پاسخ نوشت : « خداوند اگر بخواهد تورا ثابت قدم مىكند و براى ابليس بر تو راهى قرار نمىدهد . » مردمى به پيغمبر صلَّى اللَّه عليه و آله و سلَّم شكايت بردند كه وسوسه ها و خواطرى به دلشان مىافتد كه اگر باد آنها را به جاى دورى اندازد يا پاره پاره شوند دوستتر دارند تا اينكه آن وسوسه ها را به زبان آورند . رسول خدا صلَّى اللَّه عليه و آله و سلَّم فرمود : آيا اين حالت را در خود يافتيد ؟ گفتند : آرى . فرمود : سوگند به آن كه جانم به دست اوست كه اين صريح ايمان است . پس هرگاه آن [ حالت 
  ] را يافتيد بگوئيد : آمنّا باللَّه و رسوله و لا حول و لا قوّة الا باللَّه . «\r\nو از حضرت صادق عليه السّلام از وسوسه اگر چه بسيار باشد سؤال شد . فرمود : » چيزى در آن نيست ، بگوئيد لا إله الا اللَّه . «\r\n[ يعنى اين كلام آن وسوسه را از بين مىبرد 
  ] . و از جميل بن درّاج روايت است كه به حضرت صادق عليه السّلام گفتم : در دلم امر بزرگى واقع مىشود ، امام فرمود : بگو : لا إله الا اللَّه .\r\nجميل گويد : هرگاه در دلم وسوسه اى مىآمد مىگفتم : لا إله الا اللَّه ، آن چيز از دلم بيرون مىرفت .\r\nو دليل بر عدم مؤاخذه بر آن و بر ميل و هيجان رغبت ، در صورتى كه به اختيار نباشد ، اين روايت است كه : وقتى اين قول خداى تعالى نازل شد :\r\n","description":"","footnote":"","page_name":" 225 ","page_number":252},
  {"content":"\r\n» وَإنْ تُبْدُوا ما في أنْفُسِكُمْ أوْ تُخْفُوه يُحاسِبْكُمْ بِه الله « 2 : 284 ( بقره ، 284 ) .\r\n» و اگر آنچه در دل داريد آشكار سازيد يا پنهان كنيد ، خداوند شما را براى آن به حساب مىكشد « .\r\nگروهى از صحابه به خدمت پيامبر صلَّى اللَّه عليه و آله آمدند و گفتند : بر آنچه طاقت نداريم مكلَّف شديم ، اگر چيزى در دل هر يك از ما بگذرد كه دوست ندارد در دلش بماند ، براى آن محاسبه مىشود ؟ رسول خدا صلَّى اللَّه عليه و آله و سلَّم فرمود : » گويا شما مىخواهيد همان را بگوئيد كه بنى اسرائيل گفتند : شنيديم و نافرمانى كرديم ، بگوئيد : شنيديم و اطاعت مىكنيم « ، گفتند : شنيديم و اطاعت مىكنيم . پس خداوند بعد از يك سال با اين قول خود :\r\n» لا يُكَلِّفُ الله نَفْسا إِلا وُسْعَها « 2 : 286 ( بقره 286 ) .\r\n» خدا هيچ كس را جز به اندازهء توان و وسعش مكلَّف نمىكند « ، براى آنها گشايشى پديد آورد .\r\nو روايت ديگرى است از امير مؤمنان عليه السّلام دربارهء آيهء » وَإنْ تُبْدُوا ما في أَنْفُسِكُم أَوْ تُخْفُوه يُحاسِبْكُم بِه الله « 2 : 284 كه فرمود : » اين آيه به پيامبران و امّتهاى پيشين عرضه شد به سبب سختى و سنگينىاش آن را نپذيرفتند و رسول اكرم صلَّى اللَّه عليه و آله و سلَّم پذيرفت و بر امّت خود عرضه كرد آنها نيز پذيرفتند . و چون خداى عزّ و جلّ ديد كه اين امّت آن را قبول كردند و حال آنكه تاب و توان آن را ندارند به پيامبر فرمود : چون اين آيه را با همهء سختى و شدّت و بزرگىاش پذيرفتى و امّت تو نيز قبول كرد و حال آنكه بر امّتهاى پيشين عرضه كردم و نپذيرفتند بر من است كه [ بار آن 
  ] از امّت تو بردارم ، و فرمود : لا يُكَلِّفُ الله نَفسا إِلا وُسْعَها « 2 : 286 .\r\nو نيز از پيامبر صلَّى اللَّه عليه و آله و سلَّم روايت شده كه فرمود : » وضع عن امّتى تسع خصال : الخطاء و النّسيان و ما لا يعلمون و ما لا يطيقون و ما اضطرّوا اليه و ما استكرهوا عليه و الطَّيرة و الوسوسة في التّفكَّر في الخلق و الحسد ما لم يظهر بلسان أو يد « .\r\n» از امّت من [ بازخواست از 
  ] نه خصلت برداشته شده : خطا ، فراموشى ، آنچه ندانند ، آنچه نتوانند ، آنچه بدان ناچار شوند ، آنچه به ناخواه و زور بر آن وادار شوند ،\r\n","description":"","footnote":"","page_name":" 226 ","page_number":253},
  {"content":"\r\nطيره ( فال بد ) ، وسوسهء در تفكَّر دربارهء آفرينش ، حسد ( و رشك بردن ) در صورتى كه به زبان يا دست آشكار نشود « .\r\nو نيز روايت شده كه از حضرت صادق عليه السّلام پرسيدند دربارهء مردى كه در شدّت غضب چيزى از او سر مىزند آيا بر اين كار مورد مؤاخذهء الهى است ؟ فرمود :\r\n» خداى تعالى كريمتر از آن است كه درها را بر بندهء خود ببندد « . و مراد از غضب در اينجا غضبى است كه از انسان سلب اختيار كند .\r\nو بالجمله : خواطر و ميل و هيجان رغبت كه تحت اختيار نيست قطعا مؤاخذه و معصيتى ندارد ، زيرا نهى از آنها با اينكه از اختيار بيرون است تكليف به امر نامقدور است ، هر چند به هر حال از آنها در نفس آلودگى پديد مىآيد .\r\nو امّا دليل اينكه براى اعتقاد و عزم و تصميم به كار بدى كه مانعى از انجام آن جلوگيرى كند نه خوف از خدا ، گناه و سيّئه اى نوشته مىشود اين است كه اعتقاد و قصد و عزم به معصيت از افعال اختيارى قلب است ، و در شريعت ثابت شده است كه براى كار دل هرگاه اختيارى باشد ثواب و عقاب مترتّب است ، چنان كه خداى سبحان مىفرمايد :\r\nإِنّ السَّمْعَ وَالْبَصَرَ وَالفُؤادَ كُلّ أُولئِكَ كانَ عَنْه مَسئُولا » 17 : 36 . ( اسراء ، 38 ) « گوش و چشم و دل از همهء اينها بازخواست مىشود » .\r\nو نيز مىفرمايد :\r\n« لا يُؤاخِذُكُمُ الله بِاللَّغْوِ في أَيْمانِكُم وَلكِنْ يُؤاخِذُكُمْ بِما كَسَبَتْ قُلُوبُكُمْ » 2 : 225 ( بقره ، 225 ) .\r\n« خدا شما را به سوگندهاى لغو و بيهوده بازخواست نمىكند ولى به آنچه دلهايتان كرده بازخواست مىكند » .\r\nو رسول اكرم صلَّى اللَّه عليه و آله و سلَّم فرمود : « إنّما يحشر النّاس على نيّاتهم »\r\n« مردم بر وفق نيّات خود محشور خواهند شد » .\r\nو فرمود : « إذا التقى المسلمان بسيفهما فالقاتل و المقتول في النّار »\r\n« وقتى دو مسلمان به روى هم شمشير بكشند قاتل و مقتول هر دو در دوزخند » .\r\nپرسيدند : اى رسول خدا قاتل بجا ، مقتول چرا ؟ فرمود : « لانّه أراد قتل\r\n","description":"","footnote":"","page_name":" 227 ","page_number":254},
  {"content":"\r\nصاحبه »\r\n« زيرا او هم ارادهء كشتن رفيقش را داشته است » . و فرمود : « لكلّ امرئ مانوى »\r\n« براى هر انسانى همان چيزى است كه در نيّت دارد » .\r\nو رواياتى كه در ترتّب عقاب بر قصد و اهتمام بر معصيت وارد شده بسيار است و اطلاق آنها در صورتى است كه به واسطهء ترس از خدا ترك نشده باشد ولى اگر به واسطهء ترس از خدا به عمل در نيايد براى تارك گناه حسنه نوشته مىشود . و چگونه مىتوان گفت كه أعمال قلوب مورد بازخواست واقع نمىشود و حال آنكه مؤاخذه بر ملكات و صفات زشت و ناپسند مانند كبر و عجب و ريا و نفاق و حسد و غير اينها از طرف شرع قطعا ثابت و محرز است ، با اينكه اينها افعال قلبى است و در شريعت ثابت شده است كه اگر كسى با زنى بيگانه درآميزد هر چند بعد معلوم شود همسرش بوده گناهكار است .\r\nو امّا دليل اينكه اگر كسى بعد از قصد گناه به سبب ترس از خدا آن را ترك كند و به عمل نياورد براى او حسنه اى نوشته مىشود رواياتى است كه رسيده است . از پيامبر اكرم صلَّى اللَّه عليه و آله و سلَّم روايت شده است كه فرمود : « ملائكه مىگويند اين بندهء توست كه ارادهء گناه دارد ، خداوند مىفرمايد : مراقبش باشيد اگر عمل كرد مثل آن را بر او بنويسيد و اگر ترك كرد حسنه اى برايش بنويسيد زيرا به خاطر من آن را ترك كرده » . و از حضرت باقر [ يا حضرت صادق عليهما السّلام 
  ] روايت شده كه :\r\n« إنّ اللَّه تبارك و تعالى جعل لآدم في ذرّيّته من همّ بحسنة و لم يعملها كتبت له حسنة و من همّ بحسنة و عملها كتبت له عشرا ، و من همّ بسيّئة و لم يعملها لم تكتب عليه سيّئة ، و من همّ بها و عملها كتبت عليه سيّئة » .\r\n« خداى تبارك و تعالى براى آدم در فرزندانش مقرّر داشته كه هر كه آهنگ كار نيكى كند و آن كار را نكند براى او يك حسنه نوشته شود ، و هر كه آهنگ كار نيكى كند و بكند براى او ده حسنه نوشته شود ، و هر كه آهنگ كار بد كند و آن را نكند بر او گناهى نوشته نشود ، و هر كه آهنگ آن كند و انجام دهد يك گناه بر او نوشته شود » .\r\nو جملهء امام عليه السّلام كه « بر او گناهى نوشته نشود » به اين صورت حمل مىشود كه از\r\n","description":"","footnote":"","page_name":" 228 ","page_number":255},
  {"content":"\r\n\r\nترس خدا آن گناه را ترك كرده ، زيرا چنان كه قبلا گفتيم اگر به سبب مانعى غير از ترس از خدا آن عمل را انجام نداده بر او گناه نوشته مىشود .\r\nو از حضرت صادق عليه السّلام روايت شده كه فرمود :\r\n« ما مِن مُؤمِنٍ إلا وَلَه ذَنبٌ يَهجُرُه زَمانا ثُمَّ يُلِمُّ بِه وَذلِكَ قَولُه تَعالى : إِلا اللَّمَمَ » 53 : 32\r\n( نجم ، 32 ) .\r\n« هيچ مؤمنى نيست جز اينكه براى او گناهى است كه مدّتى آن را از خود دور ساخته ، سپس آهنگ و تمايل به آن كند ، و اين است قول خداى تعالى : إلا اللَّمَمَ » . 53 : 32 و فرمود : « لمم آن است كه شخص قصد گناه كند و آنگاه از آن استغفار نمايد » . و به اين مضمون اخبار بسيار وارد شده است .\r\nپيوست خاطر ( انديشهء ) نيك و تفكر\r\nدانستى كه ضدّ وسوسه ، انديشه و خاطر ستوده اى است كه شرعا و عقلا نيكو و مستحسن باشد ، زيرا دل در آن واحد نمىتواند به دو چيز مشغول باشد . پس وقتى به خاطر و انديشه اى پسنديده مشغول است براى وسوسه ها و خواطر مذموم راهى نيست . و چه بسا كه غفلت ، كه ضدّ نيّت است ، در مقابل هر يك از وسوسه و انديشهء نيك قرار گيرد . زيرا بهنگام غفلت هيچ يك از آن دو تحقّق پيدا نمىكند . جز اينكه خالى ماندن دل از هر نيّت و انديشه اى بسيار به ندرت اتّفاق مىافتد . و ظاهرا مراد علماى اخلاق از غفلت خالى بودن ذهن از قصد و آهنگ محرّك و بر انگيزنده است هر چند به وسوسه هاى باطل و بيهوده مشغول باشد ، و تحقيق اين مطلب بعدا خواهد آمد .\r\nامّا خاطر و انديشهء نيك و ستوده اگر با قصد و نيّت فعل زيبا و معيّنى باشد به قوه اى تعلَّق دارد كه اين فعل به آن وابسته است ، و گر نه يا مربوط است به ذكر قلبى ( ياد خدا ) يا به تدبّر و تأمّل در علوم و معارف و تفكَّر در شگفتيها و عظمت صنع خداوند ، يا به انديشيدن و تدبّر اجمالى كلَّى در آنچه بنده را به خداى\r\n","description":"","footnote":"","page_name":" 229 ","page_number":256},
  {"content":"\r\nسبحان نزديك يا از او دور مىكند . و غير از اينها انديشه و خاطر نيك و ستوده اى كه متعلَّق به دين باشد يا انديشه و خاطر نكوهيده اى كه متعلَّق به دنيا باشد وجود ندارد .\r\nو چون اين مطلب را دانستى اين نكته را نيز بدان كه : يكى از طرق معالجهء وسواس شناخت شرافت ضدّ آن يعنى انديشه و خاطر نيك و ستوده است ، تا آدمى را بر مواظبت بر آن كه موجب دفع وسوسه هاست بر انگيزد . و فضيلت انديشه ها و خواطر نيك ( قصد اعمال حسنه ) در باب نيّت ذكر خواهد شد ، و بسا از بيان فضيلت اين افعال خود آنها نيز شناخته شود چنان كه در باب نيّت ياد خواهد شد ، و فضيلت ذكر قلبى در باب « ذكر » دانسته مىشود .\r\nامّا بيان شرافت تفكَّر و مسير و مجراى آن از افعال خداى متعال و اشاره به چگونگى تفكَّر دربارهء آنها و در آنچه موجب قرب بنده به خداى تعالى و يا دورى از او مىشود ، در اينجا بايد اجمالا به آنها اشاره كنيم زيرا اين تفكَّر متعلَّق به قوهء نظرى است . پس مىگوئيم :\r\nتفكَّر ، سير درونى و باطنى از مبادى و مقدّمات به مقاصد [ از معلومات به مجهولات 
  ] است ، و مبادى عبارت است از آيات و نشانه هاى آفاق و انفس [ جهان و انسان 
  ] ، و مقصد : رسيدن به معرفت موجد و مبدع آنها و علم به قدرت غالب و عظمت فائق الهى است . و هيچ كس نمىتواند از حضيض نقص به اوج كمال برسد مگر از راه تفكَّر ، كه كليد اسرار و چراغ انوار است ، و منشأ عبرت گرفتن و مبدأ بصيرت يافتن ، و كمند صيد معارف حقيقى و دستاويز دريافت حقايق يقينى است . تفكَّر بالهاى نفس است براى پرواز به آشيان قدسى خود و مركب روح است براى مسافرت به وطن اصلى خويش ، و به وسيلهء آن ظلمت جهل منكشف و پرده هاى نادانى بر طرف مىشود و انوار علم و اسرار آن پرتو مىافشاند . و از اين رو در آيات و أخبار از آن ستايش شده و به آن ترغيب و تشويق شده است ، مانند اين آيات :\r\n« أ و لَمْ يَتَفَكَّرُوا في أنْفُسِهِمْ ما خَلَقَ الله السَّمواتِ وَالأرضَ وَما بَيْنَهُما إلا بِالحَقِّ » 30 : 8 ( روم ، 8 ) .\r\n","description":"","footnote":"","page_name":" 230 ","page_number":257},
  {"content":"\r\n« آيا در درون خويش نمىانديشند كه خدا آسمانها و زمين را با آنچه ميان آنهاست جز به حق نيافريده » .\r\n« أ و لَم يَنظُروا في مَلَكُوتِ السَّمواتِ وَالأرْضِ وَما خَلَقَ الله مِن شَيءٍ » 7 : 185 ( اعراف ، 185 ) .\r\n« آيا در ملكوت آسمانها و زمين و آنچه خدا آفريده نمىنگرند [ و نمىانديشند 
  ] » .\r\n« فَاعْتَبِرُوا يا اولِى الأبْصارِ » 59 : 2 ( حشر ، 2 ) .\r\n« پس اى صاحبان نظر و بصيرت عبرت گيريد » .\r\n« قُلْ سيرُوا فِى الأرضِ فَانظُرُوا كَيْفَ بَدَأ الخَلقَ » 29 : 20 ( عنكبوت ، 20 ) .\r\n« بگو در زمين سير كنيد و بنگريد چگونه خدا خلق را پديد كرده » .\r\n« إنَّ في خَلقِ السَّمواتِ وَالأرْضِ وَاخْتِلافِ اللَّيلِ وَالنَّهار لَآياتٍ لِاءوُلِى الاْءلْبابِ » 3 : 190 ( آل عمران ، 190 ) « همانا در خلقت آسمانها و زمين و آمد و شد ( يا تفاوت ) شب و روز براى خردمندان نشانه هاست » .\r\n« وَفِى الأرْضِ آياتٌ لِلْمُوقِنينَ وَفي انْفُسِكُم ا فَلا تُبْصِرُونَ » 51 : 20 - 21 ( ذاريات ، 20 - 21 ) .\r\n« و در زمين براى اهل يقين نشانه ها [ و عبرتها 
  ] ست . و در خود شما [ نيز 
  ] ، آيا نمىبينيد » .\r\n« الَّذينَ يَذْكُرُونَ الله قِياما وَقُعُودا وَعَلى جُنُوبِهِمْ وَيَتَفَكَّرُونَ في خَلْقِ السَّمواتِ وَالأرضِ » 3 : 191 ( آل عمران ، 191 ) .\r\n« كسانى كه خدا را ايستاده و نشسته و به پهلو [ در بستر 
  ] ياد مىكنند و در خلقت آسمانها و زمين مىانديشند » .\r\nو از روايات :\r\nحديثى است از رسول اكرم صلَّى اللَّه عليه و آله و سلَّم « التّفكَّر حياة قلب البصير »\r\n« تفكَّر حيات دل مرد بيناست » . و نيز از آن حضرت است : « فكرة ساعة خير من عبادة سنة »\r\n« يك ساعت فكر كردن از عبادت يك ساله بهتر است » . و كسى به مرتبهء تفكَّر راه نمىيابد\r\n","description":"","footnote":"","page_name":" 231 ","page_number":258},
  {"content":"\r\nمگر آنكه خداى عزّ و جلّ او را به نور توحيد و معرفت مخصوص كرده باشد . و باز از آن حضرت روايت شده است كه : « أفضل العبادة إدمان التّفكَّر في اللَّه و في قدرته » .\r\n« بهترين عبادت همواره انديشيدن دربارهء خدا و قدرت اوست » .\r\nو مراد از تفكَّر دربارهء خدا تفكَّر دربارهء قدرت او و صنع و آفرينش او و دربارهء افعال شگفت انگيز و مخلوقات و ابداعات اوست ، نه تفكَّر در ذات او .\r\nزيرا در اخبار از تفكَّر در ذات منع شده است ، به اين دليل كه اين تفكَّر موجب حيرت و سراسيمگى و اضطراب عقل خواهد شد . و روايت شده است كه :\r\n« إيّاكم و التّفكَّر في اللَّه ، و لكن إذا أردتم أن تنظروا إلى عظمته فانظروا إلى عظيم خلقه » .\r\n« از تفكَّر در ذات خدا پرهيز كنيد ، و اگر مىخواهيد به عظمت او بنگريد به عظمت آفرينش و مخلوقات او بنگريد » .\r\nو مشهور است كه پيغمبر اكرم صلَّى اللَّه عليه و آله و سلَّم فرمود :\r\n« تفكَّروا في آلاء اللَّه و لا تفكَّروا في اللَّه ، فإنّكم لن تقدروا قدره » .\r\n« در نعمتهاى خدا بينديشيد و دربارهء ذات خدا فكر نكنيد كه خدا را چنان كه سزاوار شناختن اوست نتوانيد شناخت » .\r\nو امير المؤمنين عليه السّلام مىفرمايد : « التّفكَّر يدعو إلى البرّ و العمل به ، »\r\n« تفكَّر آدمى را به نيكوئى و عمل به آن مىخواند » .\r\nو نيز مىفرمايد : « نبّه بالتّفكَّر قلبك ، و جاف عن اللَّيل جنبك ، و اتّق اللَّه ربّك » .\r\n« با تفكَّر دل خود را آگاه كن . و بهنگام شب و سحر از بستر برخيز ، و از پروردگارت پروا كن » .\r\nو حضرت باقر عليه السّلام فرمود : « بإجالة الفكر يستدرّ الرّأى المعشب » ،\r\n« با جولان دادن فكر رأى پر ثمر حاصل مىشود » .\r\nو از امام صادق عليه السّلام روايت شده است كه :\r\n« الفكر مرآة الحسنات و كفّارة السّيّئات ، و ضياء للقلوب و فسحة للخلق ، و إصابة في صلاح المعاد ، و اطَّلاع على العواقب ، و استزادة فى العلم ، و هي خصلة لا يعبد اللَّه بمثلها » .\r\n","description":"","footnote":"","page_name":" 232 ","page_number":259},
  {"content":"\r\n\r\n« فكر آئينهء حسنات و كفّارهء سيّئات و روشنى دلها و گشايش و فراخى براى خلق است ، و به وسيلهء آن آدمى به آنچه صلاح امر معاد است مىرسد ، و به سبب آن اطَّلاع بر عواقب امور حاصل مىشود ، و باعث فزونى علم است ، و خصلتى است كه هيچ عبادتى مثل آن نيست » .\r\nو از حضرت رضا عليه السّلام روايت شده است كه :\r\n« ليس العبادة كثرة الصّلاة و الصّوم إنّما العبادة التّفكَّر في أمر اللَّه عزّ و جلّ » .\r\n« عبادت به نماز و روزهء بسيار نيست ، بلكه عبادت همانا تفكَّر در امر خداى عزّ و جلّ است » .\r\nتكمله مجارى تفكر در مخلوقات\r\nهمهء موجودات راه و مجراى تفكَّر و جايگاه نظر و انديشه‌اند . زيرا هر چه در عالم وجود هست همگى از تراوشها و آثار فيض وجود واجب الوجود اوست .\r\nو هر موجود و مخلوقى خواه جوهر يا عرض ، مجرّد يا مادّى ، فلكى يا عنصرى ، بسيط يا مركَّب ، فعل و صنع خداوند است . و هيچ ذرّه اى در جهان نيست مگر آنكه در آن انواع شگفتيهاى حكمت و عظمت او هست ، به طورى كه اگر خردمندان و دانشمندان سراسر گيتى در طول قرون و اعصار براى دست يافتن به آنها دامن همّت بر ميان بندند و آمادهء كار شوند عمرها به پايان مىرود بىآنكه به صد يك آنها يا به اندكى از بسيار دست يابند .\r\nمخلوقات بر دو قسماند : قسمى كه اصل آنها شناخته نيست و براى ما امكان تفكَّر دربارهء آنها وجود ندارد ، و قسم ديگر كه اصل آنها شناختنى است ولى نه به تفصيل و مىتوانيم دربارهء تفاصيل آنها بينديشيم و از اين راه معرفت و بصيرت ما به خالق آنها افزوده شود . قسم اخير بر دو گونه است : يكى آنچه به حسّ ظاهر و چشم سر ادراك شدنى نيست و « ملكوت » ناميده مىشود ، مانند فرشتگان و جنّ\r\n","description":"","footnote":"","page_name":" 233 ","page_number":260},
  {"content":"\r\nو شياطين و عوالم عقول و نفوس مجرّد ، كه اينها اجناس و طبقاتى دارند كه جز موجد آنها احاطه به آنها نتواند كرد . و ديگر آنچه قابل ادراك به وسيلهء حسّ است ، و اينها سه طبقه‌اند : يكى آسمانها و ستارگان ثابت و سيّار و گردش و طلوع و غروب آنها ، دوم زمين و درياها و كوهها و پستى و بلنديهاى آن و معادن و رودها و گياهان و درختان و حيوانات و جمادات ، و سوم عالم جوّ و هوا با آنچه در آن هست از ابر و باران و برف و رعد و برق و بادها و مانند اينها . و هر يك از اين سه طبقه به انواعى و هر نوعى به اقسام و اصناف نامتناهى تقسيم مىشود كه در صفات و هيئتها و لوازم و آثار و خواصّ و معانى ظاهرى و باطنى مختلفند . و هيچ چيز از اينها نيست مگر آنكه خداى سبحان موجد آن است و در وجود و حركت و سكون هر يك از اينها حكمتها و مصلحتهاى بىشمار نهفته است .\r\nهمهء اينها مجارى و طرق تفكَّر و تدبّر براى تحصيل معرفت و بصيرت به خالق حكيم و موجد قيّوم داناى آنهاست . زيرا هر يك از آنها شاهد عادل و دليل روشن راستين بر وحدانيّت و حكمت و كمال كبريائى و عظمت آفريدگار است .\r\nپس هر كه به قدم حقيقت در اين راه گامى بردارد و گرد سراپاى عالم وجود برآيد و ديدهء بصيرت بگشايد و مملكت پروردگار مهربان را مشاهده كند ، در هر ذرّه اى از ذرّات مخلوقات شگفتيهاى حكمت و آثار قدرت چنان بر او آشكار و هويدا مىشود كه عقل و وهم او حيران و سرگردان مىگردد و فهم او سرگشته و ناتوان مىماند .\r\nو شكَّى نيست در اينكه جهان و عوالم منتظم آن به شايسته ترين روش و نيكوترين طريق به امر موجد حكيم و مدبّر داناى آن منظَّم و مرتّب شده است كه سرآغاز آنها در صدور از ديگران اشرف است و به همين قياس در سير نزولى تا برسد به پستترين و فروترين عوالم كه همان عالم زمينى و موجودات خاكى است . و هر عالم پائينتر نسبت به ما فوق خود قدر و ارزشى ندارد ، پس براى زمين نسبت به عالم جوّ چندان قدرى نيست و نه براى عالم جوّ نسبت به عالم آسمانها و نه براى آسمانها نسبت به عالم مثال و نه براى عالم مثال نسبت به عالم ملكوت و نه براى ملكوت نسبت به جبروت . و همهء اين عوالم نسبت به عوالم الوهيّت كه ما راهى به درك تفصيلى و اجمالى آن نداريم ناچيز است . چنان كه براى طبيعت شناسان\r\n","description":"","footnote":"","page_name":" 234 ","page_number":261},
  {"content":"\r\nو دانشمندان نجوم و هندسه و براى صاحبان مكاشفه و اهل عرفان و شهود آشكار و واضح است .\r\nامّا پستترين عوالمى كه اكنون حال آن را دانستى - يعنى زمين - و آنچه از حيوان و نبات و جماد كه بر پشت دارد كه نسبت به خود آن چندان قدرى ندارد ، مع ذلك براى هر يك از اين اجناس سه گانه انواع و اقسام و اصنافى بىنهايت هست ، و ضعيفترين انواع حيوان پشه و زنبور است و اشرف آنها انسان . اينك ما به اندكى از حكمتها و شگفتيهائى كه در اينها نهاده شده و به كيفيّت تفكَّر دربارهء آنها اشاره مىكنيم تا بقيّه به قياس به آنها اجمالا دانسته شود ، كه البتّه بيان همهء مجارى تفكَّر و پى بردن به آثار صنع پروردگار محال است ، و آنچه هم ممكن است خارج از حيطهء ضبط و تدوين است ، و از اين رو بزرگان حكما و اعاظم عرفا در بيان مجارى تفكَّر و شرح ديدگاهها بذل جهد نموده‌اند و در درياهاى افكار و انظار غوطه خورده و غوّاصى نموده‌اند و كتابها و دفترها ساخته و پرداخته‌اند ، و با وجود اين نسبت به آنچه در واقع هست تهيدست مانده‌اند . و اگر ما در اينجا متعرّض آنچه در كش براى ما ممكن است از حكمتها و عجايبى كه در هر يك از آنها نهاده شده است بشويم به سبب درازى و فزونى شرح آن از وضع كتاب خارج مىشويم . پس اجمالا و به اختصار به بعضى از حكمتها و شگفتيهائى كه در آن هست اشاره مىكنيم ، تا كيفيّت تفكَّر در صنايع الهى دانسته شود . بنابراين مىگوئيم [ 1 
  ] :\r\n\r\n","description":"","footnote":"\r\n[ 1 
  ] آنچه مؤلف از شگفتيهاى صنع الهى و راه و وسيلهء تفكر دربارهء مخلوقات ذكر كرده و به عنوان نمونه از پشه و زنبور و انسان مطالبى آورده است امروز ( دويست سال بعد از مؤلف ما ) در جانورشناسى و علم تشريح و فيزيولوژى دامنه اى پهناور يافته و با وسائل و روش علمى جديد پژوهش و تحقيق شده و شگفتيهائى كه در ساختمان و وظايف - الاعضاء حيوانات كشف شده بسى بيشتر است از آنچه با مشاهدهء معمولى و سطحى و بدون روش و ابزار علمى به دست مىآيد . بجاست كه در اين مورد به كتابهاى مفصّل علمى كه در آنها از ساختمان و فعاليتهاى حياتى حيوانات بحث مىشود مراجعه كرد تا مقصود مؤلف بيشتر حاصل شود . اينكه كانت ، فيلسوف بزرگ آلمانى ، در مورد برهان نظم ( اتقان صنع )\r\n","page_name":" 235 ","page_number":262},
  {"content":"\r\nامّا ( پشه ) - بنگر كه چگونه خداوند آن را با وجود خردى جثّه به هيئت فيل كه بزرگترين حيوانات است آفريد و برايش خرطومى مانند خرطوم فيل قرار داد و همهء اعضائى كه فيل دارد براى آن خلق كرد به علاوهء دو بال ، و اعضاء آن را به ظاهرى و باطنى منقسم كرد و دو بال بر او رويانيد و دستها و پاهايش را كشيده ساخت و چشم و گوشش را شكافت و در باطن آن اعضاء غاذيه قرار داد و قوائى كه براى حيوانات بزرگ جثّه لازم است از غاذيه و جاذبه و دافعه و ماسكه و هاضمه - چنان كه شرح آن در مورد انسان خواهد آمد - به آن عطا فرمود . آنگاه آن را به غذائى كه خون انسان و ديگر حيوانات است راهنمائى كرد و براى طلب غذا آلت پرواز به او داد و خرطوم درازى كه با آن خون را بكشد و خرطومش را با همهء باريكى ميان تهى ساخت تا خون صافى در آن جريان يابد و به باطنش برساند و در ديگر اعضايش پراكنده شود . و او را از دشمنى انسان آگاه ساخت و راه فرارش آموخت كه چون انسان دست خود را حركت دهد قصد او دارد و گوشش را چنان شنوا ساخت كه حركت خفيف دست را از دور مىشنود و مىگريزد و چون دست ساكن شد باز مىگردد . و با وجود خردى چهره اش براى او دو حدقه\r\n\r\n","description":"","footnote":"\r\nدر اثبات وجود بارى تعالى مىگويد هر چه علم پيشتر مىرود اين برهان استوارتر مىگردد به اين دليل است كه حكمتها و شگفتيهائى كه در موجودات و مخصوصا جانداران كشف مىشود ايمان و اعتقاد به وجود خالق و صانع ناظم را قوىتر و يقينىتر مىسازد . در اينجا ما مثال پشه و زنبور را كه كوتاه است ترجمه مىكنيم ليكن از ترجمهء « عجايب صنع در انسان » كه در متن به تفصيل بيان شده ولى در علم امروز بهتر و بيشتر مىتوان به آن دست يافت و از سوى ديگر بنا بر دانش قديم و فرض مزاجهاى چهارگانه است خوددارى مىكنيم و به كتابهاى سودمندى كه در اين زمينه ها بسيار و در دسترس است ارجاع مىدهيم .\r\n( از جمله كتابهاى مفيد ، غير از كتابهاى علمى كلاسيك ، مىتوان از اينها ياد كرد :\r\n« راز آفرينش انسان » تأليف كرسى موريسن ترجمهء محمد سعيدى ، « سرنوشت بشر » نوشتهء لكنت دونوئى ترجمهء عبد اللَّه انتظام . و دربارهء حشرات : كتابهاى « زنبور عسل » ، « موريانه » ، « مورچه » نوشتهء موريس مترلينگ ترجمهء ذبيح اللَّه منصورى . و كتابهائى نظير اينها ) . م .\r\n","page_name":" 236 ","page_number":263},
  {"content":"\r\nآفريد كه جاهاى غذاى خود را ببيند و به سمت آن پرواز كند . و چون حدقه اش كوچك بود و جاى پلك و مژه در آن نبود كه آن را از خاشاك و غبار محافظت كند براى پشه و مگس و مانند آنها از حيوانات كوچك دو دست قرار داد تا غبار و خاشاك از حدقه بزدايند . مگر نمىبينى كه مگس پيوسته دو دست خود را بر دو حدقهء خود مىكشد . و امّا براى دو حدقهء چشم انسان و غير او از حيوانات بزرگ جثّهء پلكها آفريد تا بر يكديگر منطبق شوند و غبارى كه در حدقه جمع شده به اطراف روانه كنند . و اين شرح ، مقدار اندكى است از شگفتيهاى صنع خداوند در آن . و از عجائب ظاهرى و باطنى چندان در آن هست كه اگر اوّلين و آخرين جمع شوند از درك و احاطه به كنه همهء شگفتيهاى عيان و نهان آن عاجز و ناتوان گردند .\r\nامّا ( زنبور ) - بينديش كه چگونه خداى تعالى به او وحى ( الهام غريزى ) كرد تا در كوهها و درختان و بناها كه مردم بالا مىبرند خانه كند :\r\n« وَأوحى رَبّكَ إلَى النَّحْلِ أنِ اتَّخِذى مِنَ الْجِبالِ بُيُوتا وَمِنَ الشَّجَرِ وَمِمَّا يَعْرِشُونَ » 16 : 68 ( نحل ، 68 ) .\r\nو از آب دهان آن موم و عسل بيرون آورد ، كه يكى ضياء ( نور شمع ) و ديگرى شفاست . و در عجائب امر آن بنگر كه از گلها و شكوفه ها غذاى خود را مىگيرد و از نجاستها و كثافتها اجتناب مىكند ، و براى يكى از آن جمله كه امير آنهاست اطاعت و انقياد قرار داد . و فكر كن كه چگونه خداوند به امير آنها آموخت كه به عدل و انصاف در بين آنها حكم كند تا آنجا كه يكى را بر در خانه گمارد تا هر كدام نجس باشد راه ندهد و بكشد . آنگاه بنگر كه از موم خانه سازد و شكل شش گوشه را برگزيند و به شكل مستدير يا مربّع يا پنج گوشه نسازد بلكه شش گوشه را براى خاصيّتى كه در آن هست اختيار كند زيرا با شكل نحل كه مستدير مستطيل است تناسب دارد و اگر براى خانه سازى شكل مربّع يا مستدير را انتخاب مىكرد زوايا و مواضع خارجى و داخلى آن ضايع مىماند . پس بينديش كه چگونه خداوند به زنبور با خردى جرمش از روى لطف و عنايت چيزها آموخت تا زندگيش گوارا و خوش باشد . فسبحانه ما أعظم شأنه . و ما اندكى از عجايب حكمتى كه در آن نهاده شده ياد كرديم و احاطه بر همهء شگفتيهاى ظاهرى و باطنى\r\n","description":"","footnote":"","page_name":" 237 ","page_number":264},
  {"content":"\r\nآن ممكن نيست [ 1 
  ] . و امّا ( انسان ) - . . . [ 2 
  ]\r\n\r\n","description":"","footnote":"\r\n[ 1 
  ] براى اينكه نمونهء ديگرى از شگفتيهاى صنع در عالم حشرات ذكر كرده باشيم به بحث حركات غريزى كه جنبهء غائى دارد ( مانند هجرت پاره اى از پرندگان ، غريزهء جنسى ، ساختن لانه . . . ) اشاره مىكنيم . از جمله فرقهاى بين غريزه و ادراك يكى « بى خبرى از نتيجه » است كه اين مطلب را از كتاب « علم النفس » يا « روانشناسى » تأليف دكتر على اكبر سياسى ( ص 415 ) نقل مىكنيم :\r\n« حركات غريزى براى نتيجه اى معين از موجود زنده صادر مىشوند ليكن اين نتيجه منظور او نيست يعنى علم به غايت حركات خود ندارد . حيوان در مواقع مخصوص در خويشتن احساس احتياج و اضطرابى مىكند و اين محرك درونى او را به كارهائى وا مىدارد كه غالبا مورد توجه و التفات او هستند بىآنكه نتيجهء آنها را بداند . مانند مكيدن نوزاد پستان مادر را و مانند حركات عجيبى كه از همهء حيوانات براى حفظ و پرورش خود و اولادشان سرمىزند و مثالهاى بسيارى از آن در كتابهاى حيوانشناسى خاصه در كتاب « خاطره هاى حشره شناسى » تأليف فابر حشره شناس معروف فرانسوى ياد گرديده است .\r\n« از آن جمله فعل شگفتانگيز حشرهء موسوم به آموفيل است ، اين حشره بايد روى كرم زنده تخم بگذارد زيرا خوراك و نشو و نماى بچگان او را فقط گوشت تازه مىتواند تأمين كند ، اما از آنجا كه كرم زنده در اختيار او باقى نمىماند ناچار لازمست نخست شكار خود را بىحس و فلج كند سپس به عمليات تخمگذارى بپردازد . اين است كه با مهارتى مخصوص بر پشت كرم سوار شده نه نقطهء معين از سلسلهء عصبى او را با نيش خود مجروح كرده و مغزش را اندكى كرخ و بىحس مىسازد بقسمى كه آن جانور نيمه جان شود اما نميرد . . . آموفيل به هيچ وجه نتيجهء اين حركات دقيق و حتى تخمگذارى خود را نمىداند و بچه هاى خود را هم هرگز نخواهد ديد » .\r\n[ 2 
  ] در اينجا مؤلف صفحاتى چند را به شرح خلقت و عجايب صنع در انسان و شگفتيهاى اعضا و اندامهاى وى و همچنين نحوهء تولد كودك و دوران شيرخوارى و پرورش وى و پيدايش تدريجى ادراك و فهم و تعقل در او و عجايب نفس و عالم آن و رؤيا و غيره اختصاص داده است كه به دلائلى كه قبلا گفتيم از ترجمهء آنها صرف نظر مىكنيم و به علم امروز ( زيستشناسى شامل كالبدشناسى و شناخت وظايف الاعضاء و نيز علوم انسانى مانند روانشناسى و غيره ) و كتابهاى تحقيقى و علمى بسيارى كه در اين زمينه نوشته شده است ارجاع مىدهيم . م .\r\n","page_name":" 238 ","page_number":265},
  {"content":"\r\nو بالجمله حكمتها و شگفتيهائى كه در عالم انسانى به وديعت نهاده شده بيشتر از آن است كه به شمار در آيد ، و آنچه بدان اشاره شد اندكى است از بسيار و ليكن اهل بصيرت را بر كيفيّت تفكَّر و تأمّل در ديگر مجارى انديشه و نظر آگاه مىسازد .\r\nاز امام صادق عليه السّلام روايت شده است كه فرمود :\r\n« إنّ الصّورة الإنسانيّة أكبر حجّة له على خلقه ، و هي الكتاب الَّذى كتبه بيده ، و هي الهيكل الَّذى جاء بحكمته ، و هي مجموع صور العالمين ، و هي المختصر من العلوم في اللَّوح المحفوظ ، و هي شاهد على كلّ غائب ، و هي الحجّة على كلّ جاحد ، و هي الطَّريق المستقيم إلى كلّ خير ، و هي الصّراط الممدود بين الجنّة و النّار » .\r\n« صورت انسانى بزرگترين حجّت خدا بر خلق است و آن كتابى است كه به دست قدرت خويش نگاشته ، و بنائى است كه به مقتضاى حكمت خود ساخته ، در آن صور همهء عالميان [ از ملك و ملكوت 
  ] جمع است ، و نمونه اى است از علومى كه در لوح محفوظ ثبت است ، و گواه و شاهد است بر هر چه پنهان و غائب است ، و حجّت است بر هر كه منكر [ خالق 
  ] است ، و راهى است راست به هر خيرى ، و صراطى است كشيده بين بهشت و دوزخ » .\r\nو چون اندكى از عجائب نفس و بدن خود را شناختى قياس كن بر آن عجائب زمين را كه مسكن و جايگاه تست از پستيها و بلنديها و دشتها و كوهها و درختها و رودها و درياها و صحراها و بيابانها و آبادىها و شهرها و معدنها و جمادات و نباتات و حيوانات ، كه اگر هر يك را با چشم بصيرت بنگرى آن را مشتمل بر عجائب و غرائبى خواهى يافت كه از حد و شمار بيرون است ، و آن را آيه و نشانه اى آشكار بر عظمت خالق مبدع آن و حجّت قاطع بر جلالت موجد آن خواهى ديد [ 1 
  ] . . .\r\n\r\n","description":"","footnote":"\r\n[ 1 
  ] در اينجا نيز مؤلف شمه اى دربارهء كوهها و انواع نباتات و حيوانات و دريا و عالم جو و آسمان و خورشيد و اجرام سماوى و حركت آنها سخن مىراند كه ترجمهء آنها را ضرورى ندانستيم و مطالعهء كتابهاى علمى را كه در اين زمينه ها امروز در دسترس است توصيه مىكنيم . م .\r\n","page_name":" 239 ","page_number":266},
  {"content":"\r\nپس اى برادر از خواب غفلت برآى و بنگر كه كى اين اجرام بزرگ و سنگين را به اين حركت سريع و سبك درآورده ، و صورت آنها را با همهء وسعت در حدقهء چشمى به اين كوچكى جاى داده و تفكَّر كن كه كيست كه چنين اجسامى را مسخّر كرده و آسياى آن را به گردش درآورده است ، و بگو :\r\n« بِسمِ الله مَجْريها وَمُرْسيها » 11 : 41 ( هود ، 41 ) . « رفتنش و ايستادنش به نام خداست » .\r\nو اگر با ديدهء بصيرت بنگرى خواهى ديد كه اينها همه بندگانى هستند مطيع و خاضع و عشّاقى واله و سرگشته ، و به يك اشارت پروردگار تا قيامت در رقصاند و گرد كعبهء جلال او مىگردند [ 1 
  ] .\r\nو بالجمله : اگر چشم عبرت بگشائى و ذرّات عالم وجود را مشاهده كنى هيچ ذرّه اى نيابى مگر اينكه در آن شگفتيهاى حكمت آفريدگار كه بيان از وصف آن الكن است را مىبينى . و اگر دل و گوش هوش دارى از زبان حال ذرّات كائنات شواهد آشكار و نشانه هاى استوار بر عظمت پروردگار أعلى مىشنوى . . .\r\nتتميم\r\nاجمالا دانستى كه تفكَّر سودمند محدود و محصور است به تفكَّر دربارهء\r\n\r\n","description":"","footnote":"\r\n[ 1 
  ]\r\n\r\nمگر مىكرد درويشى نگاهى بر اين درياى پر درّ الهى\r\nكواكب ديد چون شمع شب افروز كه شب از روى ايشان گشته چون روز\r\nتو گوئى اختران استاده اندى دهان با خاكيان بگشاده اندى\r\nكه هان اى غافلان بيدار باشيد درين درگه دمى هشيار باشيد\r\nتو خوش خفتى و ما اندر ره او همى پوئيم خاك درگه او\r\nكه داند كين هزاران مهر زرين چرا گردند در اين قبه چندين\r\nچه مىخواهند از اين محمل كشيدن چه مىجويند از اين منزل بريدن\r\nاز اين آمد شدن مقصودشان چيست در اين محرابگه معبودشان كيست\r\nهمه هستند سرگردان چو پرگار پديد آرندهء خود را طلبكار\r\nترا بهتر ز گردون رهبرى نيست چرا كاين نقش دائم سرسرى نيست\r\nبلى در طبع هر داننده اى هست كه با گردنده گرداننده اى هست\r\n\r\n( نظامى )\r\n","page_name":" 240 ","page_number":267},
  {"content":"\r\nصفات خداوند و كارهاى شگفتانگيز او ، و نيز تفكَّر دربارهء كارى كه بنده را به خدا نزديك مىسازد براى اينكه آن را انجام دهد و دربارهء كارى كه او را از خدا دور مىسازد تا آن را ترك كند . و افكارى غير از اينها نه سودمند است و نه مربوط به دين . مثال اين : حال سالك إلى اللَّه و طالب ديدار او مانند حال عاشق دلباخته است ، همان گونه كه تفكَّر وى منحصر است به تفكَّر دربارهء معشوق و جمال او و صفات و افعال او و نيز تفكَّر دربارهء افعال خويشتن كه وى را به معشوق نزديك و مورد محبّت او مىسازد تا به آنها متّصف شود يا صفات و افعالى كه وى را از او دور مىكند و از چشم او مىاندازد تا از آنها دورى جويد ، و اگر دربارهء غير اينها بينديشد عشقش ناقص است ، همينطور دوستدار خالص خدا سزاوار است كه فكر خود را دربارهء خدا و صفات و افعال او و دربارهء آنچه وى را به خدا نزديك يا از او دور مىكند منحصر سازد ، و اگر دربارهء غير اينها بينديشد در ادّعاى شوق و حبّ خود كاذب است .\r\nامّا تفكَّر در ذات خدا ، بلكه دربارهء بعضى از صفات او ، جايز نيست . و در شريعت حقّهء الهى و حكمت حقيقى متعالى از آن منع شده است ، زيرا ذات او أجلّ از اين است كه با نردبان گامهاى افهام بتوان بدان رسيد يا با تيرهاى اوهام بتوان اين هدف را نشانه گرفت . پس نظرپردازى در اين راه موجب آشفتگى و حيرت ذهن خواهد شد و جولان انديشه در آن سراسيمگى و اضطراب عقل را در پى خواهد داشت . و اگر بعضى از صدّيقانى كه به مقام تجرّد رسيده‌اند ديدهء دل بدان سو روانه كنند جز لحظه اى برقآسا نخواهد بود ، و اگر از اين لحظه تجاوز كنند از فروغ انوار وجه ذو الجلال او بسوزند . و حال صدّيقان در اين باره همچون حال انسان در نگريستن به خورشيد است ، كه اگر ديدار ادامه يابد بينائى سست و ضعيف گردد ، بلكه اين دو حال قابل مقايسه و تشبيه نيست و تنها براى تقريب و تفهيم است . زيرا تناسب ميان نور خورشيد و نور چشم تا اندازه اى ثابت است ، و چه جاى مناسبت و مشابهت بين نور چشم و نور الأنوار كه بر هر نورى احاطه و غلبه دارد .\r\nو هيچ نورى نيست مگر آنكه جارى و روان از نور او و تراويده از ظهور اوست .\r\nپس هر نورى در مرتبهء نور او هيچ است ، و هر ظهورى در جنب ظهور او نابود\r\n","description":"","footnote":"","page_name":" 241 ","page_number":268},
  {"content":"\r\nو باطل است .\r\nو چون تفكَّر در ذات خداى تعالى نكوهيده است ، پس تفكَّر ستوده منحصر است در انديشيدن دربارهء عجائب صنع و بدايع آفرينش او - كه ياد كرديم - و دربارهء فضائل اخلاقى و طاعات كه بنده را به خدا نزديك مىكند ، و دربارهء رذائل اخلاقى و معاصى كه وى را از او دور مىسازد . و اين خلق و خويها و افعال گذرگاهى است كه از آنها آدمى به منجيات و مهلكات و طاعات و سيّئات كه در اين كتاب و در ديگر كتب اخلاق ياد شده است خواهد رسيد . و مراد از تفكَّر در اينجا اين است كه آدمى در هر شبانه روز ساعتى به فكر اخلاق باطنى و افعال ظاهرى خود بيفتد و از حال دل و اعضا و اندامهاى خود جستجو كند . پس اگر دل خود را بر راه راست و طريق عدالت و متّصف به فضائل اخلاقى و دور از رذائل درونى يافت ، و اعضا و جوارح خويش را مشغول طاعات و عباداتى كه به آنها متعلَّق است و تارك گناهانى كه به آنها مربوط است ديد خدا را بر اين توفيق عظيم سپاس گزارد . و اگر در دل خود چيزى از رذائل ديد يا آن را تهى از بعضى از فضائل يافت ، در صدد علاج بر آيد و اگر برخورد كه گناهى از او سر زده يا طاعتى از او ترك شده با پشيمانى و توبه آن طاعت را قضا و تدارك كند .\r\nو شكَّى نيست كه اين گونه تفكَّر مجالى وسيع دارد و قدر ضرورى آن در شبانه روز است ، و ماه و سال كفايت حسابرسى كامل را نمىكند . زيرا قدر لازم براى هر كس اين است كه در هر شبانه روز دربارهء هر يك از صفات مهلكه از بخل و كبر و خود بينى و ريا و كينه و حسد و جبن و شدّت غضب و حرص و طمع و شكمبارگى و آزمندى بر شهوت ، و مالدوستى و جاه طلبى و نفاق و بدگمانى و غفلت و غرور و غير اينها بينديشد . و به نور فكر و بصيرت زواياى دل خويش را بگردد و از اين صفات تفحّص كند . پس اگر چنين يافت كه دل او از اينها خالى است قلب خود را بيازمايد و از علاماتى كه يقينا دلالت بر پاكى دل مىكند گواه گيرد . زيرا نفس گاهى امر را بر صاحبش مشتبه مىسازد : مثلا اگر ادّعاى برائت از تكبّر دارد سزاوار است كه خود را امتحان كند به اينكه مشك آبى بر دوش كشد يا پشتهء هيزمى از بازار به خانه برد . و اگر دعوى برائت از غضب\r\n","description":"","footnote":"","page_name":" 242 ","page_number":269},
  {"content":"\r\nدارد خود را در معرض اهانت سفيهان درآورد ، و همچنين دربارهء صفاتى غير از اينها با امتحاناتى كه نيكان و شايستگان پيشين خود را آزموده‌اند آزمايش كند تا مطمئن شود كه ريشه ها و شاخه هاى آنها از كشتزار دلش كنده شده است و از آنها اثرى نيست . و اگر با امتحان يا آشكارا چيزى از اين صفات را در دل خود يافت در چگونگى رهائى و خلاصى از آنها بينديشد تا از طريق معالجهء به ضدّ يا با موعظه و نصيحت و سرزنش و ملامت يا مصاحبت صاحبان اخلاق فاضله و همنشينى با اصحاب ورع و تقوى يا به وسيلهء رياضت و مجاهده و غير اينها آن صفت سلب و زايل شود . پس اگر به آسانى زايل شود شكر خدا به جا آورد و گر نه معالجه را تكرار كند تا خداوند او را به مقتضاى وعدهء خود موفّق سازد .\r\nسپس در هر يك از فضائل نجاتبخش تفكَّر كند : مانند يقين و توكَّل و صبر بر بلا و رضا به قضا و شكر بر نعمتها و اعتدال خوف و رجاء و شجاعت و سخاوت و زهد و پارسائى و اخلاص در عمل و عيبپوشى و ندامت بر گناهان و حسن خلق با خلق و حبّ خدا و خشوع نسبت به او و مانند اينها . پس اگر خود را متّصف به آنها يافت در صدد آزمايش برآيد تا از مكر و پوشاندن حقيقت و تزوير نفس مطمئن شود - به طريقى كه دانستى - و اگر دل خود را از يكى از آنها خالى يافت بايد در انديشهء طريق تحصيل آن باشد - چنان كه به آن اشاره شد . آنگاه به هر يك از اعضاى خود توجّه كند و در معاصى متعلَّق به آنها بينديشد مثلا به زبان خود بنگرد ، كه آيا از آن غيبتى يا دروغى يا دشنامى يا لغوى يا سخنچينى يا خودستائى و مانند اينها از آن صادر شده است . سپس به گوش نظر كند كه آيا چيزى از اينها شنيده است ، آنگاه به شكم كه آيا با خوردن حرام يا لقمهء شبهه يا پرخورى كه مانع صفاى نفس است و مانند اينها خدا را نافرمانى كرده است . و همينطور دربارهء هر يك از اعضاى خود چنين كند .\r\nآنگاه در طاعات متعلَّق به هر يك از اين اعضاء و دربارهء آنچه اين عضو براى آن آفريده شده از واجبات و مستحبّات تفكَّر كند . پس اگر بعد از تفكَّر و تفحّص دريافت كه از آنها معصيتى سرنزده و همهء طاعات را بجا آورده و مستحبّات را به قدر ميسّر انجام داده است خدا را بر اين توفيق سپاس گزارد . و\r\n","description":"","footnote":"","page_name":" 243 ","page_number":270},
  {"content":"\r\nاگر به صدور معصيتى يا ترك واجب و طاعتى بر خورد نخست سبب و باعث آن را از قبيل اشتغال به امور زائد و بيهودهء دنيا يا همنشينى ياران بد يا غير اينها بجويد و سپس درصدد قطع آن سبب برآيد آنگاه با توبه و ندامت آن را تدارك كند تا فردايش مانند امروز نباشد . و اين قدر از تفكَّر در هر شبانه روز براى هر ديندارى كه معتقد به نشأهء آخرت است لازم است . و اين كار عادت نيكان و متّقيان گذشتهء ما در بامداد هر روز يا شامگاه هر شب بود ، بلكه ايشان را دفترى بود كه در آن رؤس مهلكات و منجيات و صفات و افعال نيك و بد را مىنوشتند و هر روز و شب صفات و اعمال خود را بر آن عرضه مىكردند ، و چون از زايل شدن رذيله اى يا اتّصاف به فضيلتى مطمئن مىشدند در نامه آن را قلم مىكشيدند و انديشهء آن را رها مىكردند و به بقيّه مىپرداختند تا همه را قلم كشند . و بعضى كه مرتبهء ايشان از شايستگان و صالحان پائينتر بود بعضى از گناهان آشكار ، مانند حرام خوارى و رها كردن زبان به دروغ و غيبت و ستيزه و سخن چينى يا مسامحه با مردم در ترك امر به معروف و نهى از منكر و امثال اينها را در آن جريده ثبت مىكردند و در خلاصى از هر يك مىكوشيدند .\r\nو بالجمله : برادران شايسته و صالح گذشتهء ما از اين گونه تفكَّر دست نمىكشيدند و آن را از لوازم ايمان به محاسبهء قيامت مىشمردند . پس واى بر ما كه از پيروى ايشان دست برداشته و در گردابهاى غفلت غرق شده‌ايم ، تا جائى كه اگر ايشان رفتار ما را مىديدند به كفر و عدم ايمان ما به روز حساب حكم مىكردند . و چگونه چنين نباشد و حال آنكه أعمال ما همانند أعمال كسى كه به بهشت و دوزخ ايمان دارد نيست . زيرا كسى كه از چيزى بترسد از آن مىگريزد و كسى كه به چيزى اميد و شوق دارد در طلب آن بر مىآيد ، و ما ادّعاى ترس از دوزخ داريم و مىدانيم كه فرار از آن به ترك معاصى است و با وجود اين در معاصى فرو رفته‌ايم ، و دعواى شوق به بهشت داريم و مىدانيم كه رسيدن به آن به كثرت طاعات است و مع ذلك در آن كوتاهى و تقصير مىكنيم .\r\nامّا اين گونه فكر تفكَّر دانشمندان و صالحان است ، و امّا تفكَّر صدّيقان از اين والاتر است ، زيرا ايشان مستغرق در درياى محبّت و انس به پروردگارند ،\r\n","description":"","footnote":"","page_name":" 244 ","page_number":271},
  {"content":"\r\n\r\nاز همه بريده‌اند و باز آمده‌اند و رو به جانب قدس كبريائى آورده‌اند ، به جان و دل چنان در فكر جلال و جمال آفريدگارند كه از خود و صفات و احوال خويش يكسره فراموش كرده‌اند . حال ايشان همچون حال عاشقى است كه هنگام لقاى معشوق واله و حيران اوست . امّا مپندار كه حصول اين تفكَّر - بلكه پائينترين مرتبه از مراتب لذّت بردن به ياد عظمت و جلال خداوند - بدون جدائى و انفكاك از همهء رذائل هلاك كننده و اتّصاف به فضائل نجاتبخش ممكن است ، كه حال متفكَّر در جلال و عظمت خداوند با وجود اتّصاف به اخلاق بد و رذيله مانند حال عاشقى است كه با محبوب خود خلوت كند و بخواهد از مشاهدهء جمال او التذاذ يابد و زير پيراهن او مار و عقرب باشد كه پيوسته او را بگزند و از لذّت مشاهده و انس باز دارند . و ابتهاج او جز به بيرون كردن آنها از جامهء خويش تمام نباشد . و شكَّى نيست كه همهء خويهاى زشت و ناپسند مانند مارها و عقربها موذى و موجب تشويشاند و هر كه كمترين معرفت و توجّهى به مناجات پروردگار خود دارد و در جان وى چيزى از آنها باشد ، در مىيابد كه چگونه باعث آشفتگى و تشويش او و مانع از ابتهاج است . امّا فرو رفتگان در علائق طبيعت را گزيدن آنها آشكار و روشن نيست ، و بعد از مفارقت نفس از بدن و بدرود اين عالم در دو الم گزيدن آنها به مراتب از درد گزيدن مارها و عقربها بيشتر پديدار مىشود .\r\nنصيحت\r\nاى دوست از خواب غفلت برخيز ، و امروز فكر فردا كن ، پيش از آنكه چنگالهاى مرگ در كالبدت بند شود و چارهء قوهء عاقله ات از تفكَّر دربارهء صفات و احوالت از دست بيرون رود . و به يقين بدان كه هر فضيلت يا رذيلتى كه در جان تست و هر طاعت يا معصيتى كه از تو سر بزند در برابر آن جزا و پاداشى در وقت رفتن از اين سراى فانى هست . و گفتار سرور پيامبران صلَّى اللَّه عليه و آله و سلَّم را بشنو - كه اگر ترا دلى باشد براى بيدارى و آگاهيت بس است - كه فرمود :\r\n« إنّ روح القدس نفث في روعى : أحبب ما أحببت فإنّك مفارقه ، و عش ما شئت فانّك ميّت ، و اعمل ما شئت فإنّك مجزىّ به »\r\n","description":"","footnote":"","page_name":" 245 ","page_number":272},
  {"content":"\r\n\r\n« جبرئيل در جان من دميد كه : هر چه را خواهى دوست بدار كه از آن جدا خواهى شد ، و هر چه خواهى زندگى كن كه خواهى مرد ، و هر چه خواهى بكن كه سزاى آن را خواهى ديد » . و به راستى اگر به مبدأ و معاد اعتقاد داشته باشى اين سخن واعظ تو بس است و تورا از توجّه و التفات به دنيا و اهل آن باز مىدارد . و خلاصه : سزاوار است كه مؤمن در هر شبانه روز ساعتى از اوقات خود را صرف تفكَّر دربارهء صفات و افعال خود كند و زمانى در عجائب صنع و قدرت پروردگار بينديشد و بر اين كار مداومت ورزد تا قوهء عقليّه و عمليّهء نفس را كمال حاصل شود ، و از وسوسه هاى شيطانى و خواطر نفسانى رهائى يابد . خداوند به فضل بزرگ خود ما را در رسيدن به اين مقصود موفّق سازد . ( و از جمله ) - يعنى از رذائل قوهء عاقله - :\r\nمكر و حيله\r\nاست براى رسيدن به مطلوبات و مقتضيات دو قوهء خشم و شهوت . مكر و حيله و خدعه و دهاء الفاظ مترادفند و در لغت گاهى بر شدّت زيركى و فطانت اطلاق مىشود . و صاحبنظران آن را بر استنباط بعضى از امور از مآخذ پنهان و دور آن كه خارج از حدّ قريحهء راست و مستقيم است اطلاق مىكنند . و از اين رو آن را ضدّ هوشيارى و ذكاء و سرعت فهم مىدانند ، و در عرف مراد از آن جستن راههاى پنهان است براى اذيّت رساندن به مردمان و بسا در لغت نيز آن را به اين معنى تفسير كنند و مراد ما در اينجا همين معنى است .\r\nو براى مكر و حيله از حيث آشكارى و پنهانى مراتب بيشمار است . بعضى از آنها چندان خفائى ندارد و كسى كه اندك شعورى داشته باشد به آن پى مىبرد .\r\nبعضى چنان پوشيده و پنهان است كه زير كان به آن بر نمىخورند . گاهى آدمى را بر مىانگيزد كه با ديگران اظهار دوستى و محبّت كند و آنگاه به آن بيچارهء غافل اذيّت و مكروه رساند . و زمانى شخص را بر آن مىدارد كه اظهار امانت و ديانت\r\n","description":"","footnote":"","page_name":" 246 ","page_number":273},
  {"content":"\r\nكند تا مردم اموال و اشياء گرانبهاى خود را به امانت به او سپارند يا با او شركت و داد و ستد كنند و آنگاه آنها را با مكر و حيله اى ديگر بگيرد و بدزدد . و گاهى كسى را وا مىدارد كه اظهار تقوى و عدالت كند تا مردم او را امام و پيشوا و رهبر خود قرار دهند و در باطن دين و دنياى آنان را تباه كند . و بر همين شيوه در موارد ديگر و با مكر و حيله هاى ديگر .\r\nو بايد دانست كه مكر از مهلكات بزرگ است ، زيرا بارزترين صفت شيطان است ، و متّصف به آن بزرگ لشكر اوست . و معصيت آن از گناه اذيّت رساندن آشكارا به ديگرى بيشتر است ، زيرا كسى كه مطَّلع شود كه ديگرى در صدد اذيّت اوست احتياط مىنمايد و خود را محافظت مىكند و بسا كه از خود دفع اذيّت كند .\r\nو امّا غافل بىخبر در مقام احتياط نيست زيرا كه اين مكَّار حيله گر را دوست و خيرخواه خود مىپندارد ، و بدين گونه زيان و نيرنگ وى در لباس دوستى و صداقت به او مىرسد . و كسى كه خوراك مسمومى پيش ديگرى بنهد تا او را به هلاك رساند گناهش سختتر و شديدتر است از كسى كه آشكارا شمشير روى كسى بكشد تا او را بكشد . زيرا اين شخص دوم باطن خود ظاهر كرده و آن ديگرى را به نيّت و ارادهء خود آگاه ساخته است و اين مىداند كه وى دشمن پيكار جوى اوست و متعرّض دفع ضرر او مىشود و چه بسا كه وى را دفع كند . امّا شخص اوّل ظاهرا در مقام نيكى و احسان است و باطنا در مقام دشمنى و اذيّت رسانى . و غافل بيچاره از خبث باطن وى بىخبر است و گمان دارد كه به او نيكى خواهد كرد و در مقام دفع و احتياط بر نمىآيد بلكه در مقام دوستى و محبّت است . پس در حالى كه وى را نيكوكار مىداند و از او شرمسار و خجل است آن مكَّار او را مىكشد و به هلاك مىرساند .\r\nو بالجمله : اين رذيلت از همهء رذائل زشتتر و پليدتر و گناه آن شديدتر است .\r\nو از اين رو رسول خدا صلَّى اللَّه عليه و آله و سلَّم فرمود : « ليس منّا من ماكر مسلما » ،\r\n« هر كه با مسلمانى مكر كند از ما نيست » . و امير مؤمنان عليه السّلام فرمود :\r\n« لو لا أنّ المكر و الخديعة في النّار لكنت أمكر النّاس » .\r\n« اگر نه اين بود كه عاقبت مكر و خدعه آتش دوزخ است من از همهء مردم مكَّارتر بودم » . و مكرّر آن حضرت آهى بلند مىكشيد و مىفرمود :\r\n","description":"","footnote":"","page_name":" 247 ","page_number":274},
  {"content":"\r\n« واويلاه يمكرون بي و يعلمون أنّي بمكرهم عالم و أعرف منهم بوجوه المكر ، و لكنّي أعلم أنّ المكر و الخديعة في النّار فأصبر على مكرهم و لا أرتكب مثل ما ارتكبوا » .\r\n« اى واى با من مكر مىكنند و مىدانند كه من مكر آنان را مىفهمم و راههاى مكر و حيله را از ايشان بهتر مىشناسم ، و ليكن چون مىدانم كه سرانجام مكر و خدعه آتش دوزخ است بر مكر ايشان صبر مىكنم و آنچه مرتكب مىشوند مرتكب نمىشوم » .\r\nو راه علاج آن - بعد از بيدارى و آگاهى - اين است كه در بدى عاقبت و وخامت فرجام آن بينديشد ، و تأمّل كند كه صاحب آن در آتش جهنّم با شياطين و بدكاران همنشين و قرين خواهد بود . و متذكَّر شود كه سرانجام بد و و بال هر مكرى در دنيا به صاحب آن برمىگردد ، چنان كه آيات و أخبار به آن گويا و مشاهده و تجربه بر آن گواه است . آنگاه فوايد و خوبيهاى ضدّ مكر يعنى خير خواهى مسلمين و يكرنگى در گفتار و كردار با ايشان را به ياد آورد - چنان كه در جاى خود بيان خواهد شد - و بعد از اين اگر عاقل مشفق بر خويشتن باشد از مكر و حيله يكسره اجتناب مىنمايد و در هر كارى كه از او سر مىزند بررسى مىكند كه در آن مكرى نباشد . و اگر گهگاه كارى كه متضمّن مكر است از او صادر شد در مقام عتاب با خود برآيد و آن را ترك كند تا به يارى و توفيق خدا ريشهء اين صفت زشت و نكوهيده بكلَّى از زمين دل او كنده شود .\r\n","description":"","footnote":"","page_name":" 248 ","page_number":275},
  {"content":"\r\nمقام دوم از بخش سوم در بيان رذائل و فضائلى كه متعلق به قوهء غضب است و راه علاج آن\r\n","description":"","footnote":"","page_name":" 249 ","page_number":276},
  {"content":"\r\nمقام دوم در بيان رذائل و فضائلى كه متعلق به قوهء غضب است و راه علاج آن تهوّر و جبن و شجاعت - خوف - خوف مذموم و اقسام آن - خوف ستوده و اقسام و درجات آن - خوف چگونه پديد مىآيد - خوف از خدا برترين فضائل است - خوف اگر از حدّ بگذرد نكوهيده و ناپسند است - طرق تحصيل خوف ستوده - خوف از سرانجام بد و عوامل آن - فرق بين آرامش و اطمينان دل و ايمنى از مكر خدا - با هم بودن خوف و رجاء - جاى خوف و جاى رجاء و ترجيح يكى بر ديگرى - عمل بر رجاء برتر است از عمل بر خوف - مداوا كردن مردم به وسيلهء خوف و رجاء با اختلاف بيماريهايشان - ضعف نفس و بزرگى نفس و صلابت و مهابت آن - ثبات و پايدارى - پستى و دنائت همّت و علوّ آن - غيرت و مردانگى و عدم آن - غيرت در دين و عرض و ناموس و فرزندان خود - عجله و شتابكارى - تأنّى و وقار و آرامش - بدگمانى - خوش گمانى - خشم - افراط و تفريط و اعتدال در نيروى خشم - نكوهش خشم - امكان بر طرف كردن غضب و راه علاج آن - فضيلت حلم و فرو خوردن خشم - انتقام و عفو - غلظت و درشتخوئى ، و رفق و نرمى - فضيلت رفق - مدارا - بد خلقى به معنى اخصّ - راههاى كسب حسن خلق - كينه - عداوت آشكار - زدن و دشنام و لعن و طعن - خودبينى و عجب - نكوهش خودبينى - آفات عجب - علاج اجمالى و تفصيلى عجب - شكسته نفسى - كبر - نكوهش آن - تكبّر بر خدا و بر مردم - درجات كبر - علاج آن از راه علم و عمل - تواضع - ذلَّت - افتخار - ستم و تجاوز - تزكيهء نفس - عصبيّت - پوشيدن و كتمان حق - انصاف و ايستادن بر حق - سنگدلى و قساوت .\r\n","description":"","footnote":"","page_name":" 250 ","page_number":277},
  {"content":"\r\n\r\nامّا دو جنس رذائل قوهء غضب ( افراط و تفريط آن ) يكى :\r\nتهوّر\r\nاست ، چنان كه دانستى ، و آن در طرف افراط [ نسبت به شجاعت 
  ] است : يعنى اقدام به كارى كه نبايد كرد و انداختن خود در مهلكه هائى كه در عقل و شرع منع شده است .\r\nو دليل بر بدى و ناپسندى آن و در وجوب محافظت و نينداختن خود در مهلكه آيات و اخبار مربوطه است . و همين قدر كافى است كه خداى تعالى مىفرمايد :\r\n« وَلا تُلقُوا بِأيْدِيَكُمْ إِلَى التَّهْلُكَةِ » 2 : 195 [ 1 
  ] ( بقره ، 195 ) « و خويشتن را به هلاكت ميفكنيد » .\r\nحق اين است كه هر كه خود را از آنچه عقل به لزوم محافظت از آن حكم مىكند نگاه ندارد از نوعى جنون و ديوانگى خالى نيست . و چگونه چنين كسى را مىتوان عاقل ناميد كه خود را بىباكانه به خطر مىاندازد مثلا از كوههاى بلند به زير مىافكند و از شمشيرهاى آخته و بر كشيده پروا نمىكند ، يا در گردابها و\r\n\r\n","description":"","footnote":"\r\n[ 1 
  ] ظاهرا آيهء مورد استشهاد ربطى به تهور و انداختن خود در مهلكه ها ندارد .\r\nصدر و ذيل آيه دلالت بر امر ديگرى دارد . تمام آيهء شريفه اين است :\r\n« وَأنْفِقُوا في سَبيلِ الله وَلا تُلْقُوا بِأيدِيكُمْ إلَى التَّهْلُكَةِ وَأحْسِنُوا انَّ الله يُحِبّ الْمُحْسِنينَ » 2 : 195 « و در راه خدا انفاق كنيد ( و با ترك انفاق و از فرط امساك ) خود را به دست خود به هلاكت نيفكنيد و نيكى و احسان نماييد كه خداوند نيكوكاران را دوست مىدارد » .\r\n","page_name":" 251 ","page_number":278},
  {"content":"\r\n\r\nرودهاى غرق كننده فرو مىرود يا از درندگان احتراز نمىكند . چنين شخصى اگر هلاك شود به حكم شريعت قاتل خود به شمار مىرود و خودكشى موجب هلاك ابدى و شقاوت هميشگى است .\r\nو علاج آن - بعد از به ياد آوردن مفاسد آن در دنيا و آخرت - اين است كه هر كارى كه مىخواهد بكند ابتدا دربارهء آن تأمّل و فكر كند ، اگر عقل و شرع آن را تجويز مىكنند بدان دست يازيد ، و گر نه از آن اجتناب نمايد . و بسا هست كه در معالجهء آن بايد از بعضى كارها كه احتراز از آن لازم نيست احتراز كند تا به سوى تفريط بيفتد ، و چون به زوال تهوّر و بى باكى علم پيدا كرد طرف تفريط را رها كند و بر حدّ وسط كه شجاعت است بايستد . دوم :\r\nجبن\r\nجبن ( ترسوئى ) در طرف تفريط و عبارت است از اينكه در مواردى كه مثلا أولى انتقام است هيچ جنبشى و حركتى نكند . و غضب افراط در اين حركت است . پس جبن به يك اعتبار ضدّ غضب است و به اعتبارى ديگر ضدّ تهوّر . و به هر دو اعتبار در طرف تفريط و از مهلكات بزرگ است و آدمى به سبب آن دچار صفات مذمومى مانند خوارى نفس و ذلَّت و ناگوارى زندگى مىشود و مردم در جان و مال او طمع مىكنند و در كارهاى خود بىثبات و تنبل و راحت طلب مىگردد .\r\nو از اين رو از همهء سعادتها باز مىماند و ستمكاران دست تجاوز بر او مىگشايند ، و انواع رسوائيها را دربارهء خود و اهل خود تحمّل مىكند ، و دشنامها و تهمتهاى ناروا را مىشنود و نسبت به آنچه موجب ننگ و رسوائى است بىمبالات مىشود و مقاصد و امور مهمّ خود را مهمل و معطَّل مىگذارد . و لذا در شريعت از آن نكوهش شده است . رسول اكرم صلَّى الله عليه و آله و سلَّم فرموده است :\r\n« لا ينبغى للمؤمن أن يكون بخيلا و لا جبانا » .\r\n« سزاوار نيست كه مؤمن بخيل و ترسو باشد » . و نيز فرمود :\r\n« اللَّهمّ إنّى أعوذ بك من البخل ، و أعوذ بك من الجبن ، و أعوذ\r\n","description":"","footnote":"","page_name":" 252 ","page_number":279},
  {"content":"\r\n\r\nبك أن أردّ إلى أرذل العمر » .\r\n« خدايا از بخل به تو پناه مىبرم ، و از جبن به تو پناه مىبرم ، و از اينكه به فرتوتى و پستترين دوران عمر برسم به تو پناه مىبرم » .\r\nو علاج آن - بعد از آگاه ساختن نفس بر نقص و مهلك بودن آن - اين است كه انگيزه هاى غضب را در آنچه جبن به سبب آنها پديد مىآيد تحريك كند .\r\nزيرا قوهء غضب در هر كسى موجود است ، ولى در بعضى از افراد ضعف و نقص مىيابد و در آنها جبن پديدار مىگردد . و چون پىدرپى برانگيخته شود فزونى و قوّت گيرد ، چنان كه آتش كم با تحريك پياپى برافروخته و شعله ور گردد . از حكما نقل شده است كه خود را در مخاطرات شديد و ترسناك مىافكندند تا اين رذيله را دفع كنند . و از چيزهائى كه براى معالجهء آن سودمند است اين است كه با كسانى كه خود را از شرّ و دشمنى او ايمن مىدانند وضع مخاصمه بگيرد تا نيروى غضب او تحريك شود ، و چون در نفس او ملكهء شجاعت حاصل شد آنگاه خويشتن را از اينكه تجاوز كند و به طرف افراط بيفتد نگاه دارد .\r\nپيوست ( شجاعت )\r\nچنان كه دانستى ضدّ اين دو جنس ( تهوّر و جبن ) « شجاعت » است . ستودگى و شرافت آن را به ياد آور و نفس خويش را بر آثار و لوازم آن وادار كن تا به صورت طبع و ملكه درآيد ، و آثار دو ضدّ آن بكلَّى بر طرف شود . و دانستى كه شجاعت از برترين كمالات و شريفترين ملكات نفسانى است ، و فاقد آن از مردانگى بىبهره است و در حقيقت از جملهء زنان است نه از مردان . و خداوند در وصف نيكان اصحاب پيامبر صلَّى الله عليه و آله و سلَّم مىفرمايد :\r\n« أشِدّاءُ عَلَى الْكُفَّارِ » 48 : 29 ( فتح ، 29 ) « با كافران سخت و شديدند » .\r\nو پيامبر خود را به آن امر كرده است :\r\n« وَاغْلُظْ عَلَيهِمْ » 9 : 73 ( توبه ، 74 )\r\n","description":"","footnote":"","page_name":" 253 ","page_number":280},
  {"content":"\r\n« و بر آنها ( كافران و منافقان ) سخت بگير » .\r\nزيرا سختگيرى و خشونت از لوازم و آثار شجاعت است . و در اخبار تصريح شده است كه مؤمن شجاع است . امير مؤمنان عليه السّلام در وصف مؤمن فرموده است : « نفسه أصلب من الصّلد » ،\r\n« دل مؤمن از سنگ محكمتر و سختتر است » و امام صادق عليه السّلام فرمود :\r\n« المؤمن أصلب من الجبل إذ الجبل يستقلّ منه و المؤمن لا يُستقلّ من دينه » .\r\n« مؤمن از كوه استوارتر و محكمتر است زيرا كه از كوه مىشود چيزى برگرفت و از دين مؤمن چيزى برگرفته نشود » .\r\n","description":"","footnote":"","page_name":" 254 ","page_number":281},
  {"content":"\r\n\r\nو امّا انواع صفات رذيله اى كه به قوهء غضب متعلَّق است ، از جمله :\r\nخوف\r\nاست و آن عبارت است از رنج و تألَّم و ناراحتى به سبب انتظار ناملايمى كه در آينده وقوع آن محتمل است . و اگر علم يا ظنّ به وقوع آن ناملايم داشته باشد « توقّع و انتظار مكروه و ناگوار » ناميده مىشود ، و رنج و ناراحتى آن بيشتر از خوف خواهد بود و ما از هر دو - خوف و توقّع مكروه - بحث مىكنيم . و فرق بين خوف و جبن اين است كه جبن بىجنبشى و عدم تحرّك نفس است در جائى كه عقلا و شرعا حركت براى انتقام يا چيزى ديگر مستحسن و پسنديده است . و اين سكون و بىحركتى گاه بدون حدوث تألَّم و رنجى كه لازمهء خوف است تحقّق مىيابد . مثلا كسى كه جرأت نمىكند در كشتى سوار شود يا در خانه تنها بخوابد يا متعرّض دفع كسى كه به او ظلم مىكند بشود مىتوان او را متّصف به چنين سكون و بى جنبشى دانست در حالى كه متألَّم و ناراحت نيست . چنين شخصى جبن دارد و خوف ندارد . و كسى كه ملكهء حركت براى انتقام و غيره از افعالى كه شرع و عقل جايز مىشمرند دارد گاهى براى او رنج و تألَّم از توقّع حدوث مكروه و ناگوار پيش مىآيد ، مثل ناراحتى از اينكه سلطان به قتل او فرمان دهد . چنين فردى خوف دارد و جبن ندارد .\r\nخوف دو نوع است : ( اوّل ) خوفى كه همهء اقسام آن مذموم است ، و آن\r\n","description":"","footnote":"","page_name":" 255 ","page_number":282},
  {"content":"\r\nخوفى است كه نه از خدا و صفات مقتضى هيبت و عظمت او ناشى شده و نه از گناهان و جنايات خود بنده . بلكه ناشى از امورى غير اينها باشد كه تفصيل آن خواهد آمد . و اين نوع خوف از رذائل قوهء غضب از طرف تفريط و از نتايج جبن است . و ( دوم ) خوف ستوده و مستحسن و آن خوفى است كه از خدا و از عظمت او و از خطا و گناه بنده برخاسته است ، و آن از فضائل قوهء غضبيّه است ، زيرا قوهء عاقله به آن فرمان مىدهد و آن را نيكو مىشمرد . بنابراين اين گونه خوف حاصل از انقياد غضب از عقل است . و ما اينك گفتار خود را دربارهء اقسام هر دو نوع تفصيل مىدهيم ، و علاج بر طرف كردن اقسام اوّل و راه تحصيل اقسام دوم را بيان مىكنيم :\r\n","description":"","footnote":"","page_name":" 256 ","page_number":283},
  {"content":"\r\n\r\nفصل 1 خوف نكوهيده و اقسام آن\r\nنوع اوّل خوف اقسامى دارد كه عقل همه را زشت و ناروا مىشمارد . پس سزاوار نيست كه عاقل آن را به دل خويش راه دهد . بيان اين مطلب اين است كه :\r\nانگيزهء اين گونه خوف ممكن است بر چند قسم باشد :\r\nاوّل - اينكه خوف از امرى ضرورى و لازم الوقوع باشد كه دفع آن از قدرت بشر بيرون است . و شكَّى نيست كه خوف از چنين امرى نادانى و خطاى محض است و غير از رنج و عقوبتى زودرس و عاجل كه آدمى را از تدبير در مصالح دنيا و آخرت باز دارد فايده اى بر آن مترتّب نيست . و عاقل چنين چيزى را به دل خود راه نمىدهد بلكه خود را دلدارى مىدهد و به آنچه شدنى است راضى و خشنود مىسازد تا راحت اين دنيا و سعادت آن جهان برايش حاصل شود .\r\nدوم - آنكه خوف او از امرى ممكن باشد كه وقوع و عدم وقوع آن قطعى و حتمى نباشد و شدن و نشدن آن در دست اين شخص نباشد . و شكَّى نيست كه قطع و يقين به وقوع آن و ناراحتى براى آن خلاف مقتضاى عقل است ، بلكه لازم است كه آن را به ديدهء احتمال بنگرد و پديد آمدن آن را حتمى نشمارد ، زيرا :\r\n« لَعَلَّ الله يُحْدِثُ بَعدَ ذلِكَ أمْرا » 65 : 1 ( طلاق ، 1 ) .\r\n« شايد خدا بعد از اين چيزى پديد آورد » .\r\nاين گونه خوف با اينكه با قسم اوّل در اين امر شريك است كه بى سبب\r\n","description":"","footnote":"","page_name":" 257 ","page_number":284},
  {"content":"\r\nعقوبت را به شتاب و تعجيل طلب مىكند و حال آنكه وقوع حادثهء محتمل در اختيار او نيست ، فرقش با آن اين است كه به وقوع آن يقين و حتم ندارد . پس به نترسيدن از آن سزاوارتر است [ زيرا احتمال مىرود كه آن امر وقوع نيابد 
  ] .\r\nسوم - آنكه خوف او از كارى باشد كه فاعل آن خود اين شخص و ناشى از سوء اختيار اوست . علاج آن اين است كه مرتكب آن كار نشود و به كارى كه از سرانجام بد آن مىترسد اقدام نكند . زيرا اين عمل يا في حدّ ذاته بد نيست ولى به آنچه زيان آور است منجر مىشود ، و شكَّى نيست كه ارتكاب چنين عملى خلاف عقل است ، و اگر بعد از وقوع زيان آن ظاهر شد از قسم دوم خواهد بود ، يا بذاته كارى زشت و ناپسند است كه اگر آشكار شود رسوائى و بازخواست به دنبال دارد ، و اين شخص به خيال اينكه علنى نخواهد شد آن را انجام داده است .\r\nبى شك اين گمان ناشى از نادانى است ، زيرا هر فعلى كه از هر فاعلى سر بزند هر چند پنهانى باشد ممكن است آشكار و علنى گردد و اگر علنى شد ممكن است رسوائى و بازخواست به بار آورد . و عاقلى كه به ماهيّت و طبيعت امر ممكن علم دارد مرتكب چنين كارى نمىشود . و باعث خوف در شقّ دوم اين است كه حكم واجب را بر ممكن بار كرده و در اين حكم امر ممكن را ممتنع و واقع نشدنى شمرده است .\r\nو اگر اين شخص به امر ممكن به مقتضاى ذات آن حكم مىكرد ( يعنى آن را محتمل مىدانست نه حتمى يا محال ) از هر دو نوع خوف ايمن مىبود .\r\nچهارم - اينكه خوف او از چيزهائى باشد كه طبع مردم از آن بىسبب و جهت عقلى و واقعى ( نفس الأمرى ) وحشت دارد ، مانند مرده و جنّ و امثال اينها مخصوصا در شب در حال تنهائى . بىشك اين گونه خوف ناشى از كوتاهى و نارسائى عقل و مغلوبيّت آن از قوهء واهمه است . پس بايد قوهء غضب را تحريك و تهييج كند تا بدين سبب عقل بر وهم چيره شود . و چه بسا براى چنين شخصى سودمند است كه در شبهاى تاريك به تنهائى در جاهاى ترسناك درنگ كند تا اين خوف بتدريج از او زائل گردد .\r\nو چون ترس از مرگ شديدترين و عامترين اقسام اين نوع خوف است ، به علاج آن بخصوص اشاره مىكنيم و مىگوئيم : آنچه باعث ترس از مرگ\r\n","description":"","footnote":"","page_name":" 258 ","page_number":285},
  {"content":"\r\nاست چند چيز مىتواند باشد :\r\n1 - اين تصور كه به مرگ نابود و فانى و معدوم صرف مىشود . و شكَّى نيست كه اين گمان ناشى از جهل محض است ، زيرا مرگ چيزى جز قطع وابستگى و علاقهء نفس از بدن نيست ، و نفس براى هميشه باقى است ، چنان كه براهين قاطع عقلى و شواهد ذوقى ( مجاهدات و رياضتها و عبادات ) و ظواهر دلائل نقلى بر بقا و خلود نفس دلالت دارد . و شايد آنچه قبلا در اين باره گفتيم براى اثبات اين مطلوب كافى باشد . و صرف نظر از آن مىگوئيم : كسى كه كمترين بصيرتى دارد چگونه براى او جايز است كه همهء بزرگان نوع انسان از صاحبان وحى و الهام و استوانه هاى حكمت و عرفان را به دروغ محض و باطل صرف نسبت دهد .\r\nبنابراين كسى كه اندكى تأمّل كند از ترس از مرگ رهائى مىيابد .\r\n2 - تصوّر اينكه مرگ موجب درد و ألم جسمانى شديد طاقت فرسا مىشود كه شبيه آن را در همهء عمر ادراك نكرده است . و اين نيز از خيالات باطل و فاسد است ، زيرا درد و رنج فرع حيات است و درد جسمانى ما دام كه حيات هست شديدتر از دردهاى سخت و قطع عضو نيست ، بعد از زوال حيات درد وجود و معنى ندارد . زيرا ادراك هر چه جسمانى است به واسطهء حيات است و پس از گسيختن رشتهء حيات ادراكى باقى نيست تا دردى احساس شود .\r\n3 - آنكه گمان كند كه از مرگ كاستى و نقصان به او مىرسد . اين گمان نيز به سبب غفلت از حقيقت مرگ و انسان است . زيرا كسى كه حقيقت اين دو را شناخت مىداند كه مرگ باعث كمال و تماميّت انسانيّت و آثار آن است و مردن جزء حدّ انسان مىباشد . و از اين رو حكماى نخستين گفته‌اند : « انسان حىّ ناطق ميرنده است » . و حدّ هر چيزى موجب كمال آن است نه نقص و ناتمامى آن .\r\nپس با مرگ كمال و تماميّت حاصل مىشود نه نقصان . « نشنيده اى كه هر كه بمرد او تمام ( يعنى كامل ) شد » . پس انسان كامل مشتاق مرگ است ، زيرا مرگ مقتضى تماميّت و كمال او در خروج از ظلمت سراى طبيعت و همسايگى اشرار به عالم نور و همنشينى با اخيار و نيكان يعنى عقول قدسى و نفوس پاك است ، و كدام خردمند حيات عقلى و سرور و ابتهاج حقيقى را بر حيات هراس انگيز وحشتناك مادّى كه\r\n","description":"","footnote":"","page_name":" 259 ","page_number":286},
  {"content":"\r\nآميخته به انواع دردها و رنجها و مصيبتها و بيماريها و سختيهاست ترجيح نمىدهد و برنمىگزيند .\r\nپس اى دوست من سر از خواب غفلت و مستى طبيعت بردار ، و نصيحتم را كه از تو به آن نيازمندترم بشنو : شوقى را كه در نهاد و جوهر ذات تو نسبت به جايگاه حقيقى و وطن اصلىات نهفته است برانگيز ، و از پوست طبيعت مادّى به درآى و روح قدسى خود را از آلودگىها و تيرگيهاى جسمانى بزداى ، و نفس خويش را از پليديهاى سراى غرور پاك ساز ، و قفس تنگ و تاريك خاكى را بشكن و بال و پر همّت به آشيان قدسى نورانى را بر هم زن ، و از حضيض جهل و نقص به اوج عزّت و عرفان پرواز كن ، و خود را از تنگناى زندان ناسوت رها ساز و قدم در فضاى دلگشاى عالم لاهوت گذار . چرا عهد يار و ديار حقيقى خود را فراموش كرده اى و به مصاحبت اين سراى ناپايدار و بىوفا دل بسته و خشنود گشته اى ؟\r\n\r\nزد سحر طاير قدسم ز سر سدره صفير كه در اين دامگه حادثه آرام مگير\r\n\r\n[ 1 
  ] 4 - سختى و صعوبت دل كندن و قطع علاقه از فرزندان و دوستان و مال و منصب . و معلوم است كه اين ترس از مرگ نيست بلكه اندوه جدائى از اندوخته ها و زيورهاى ناپايدار است . و علاج اين خوف آن است كه بينديشد كه چيزهائى كه فناپذير است در خور آن نيست كه عاقل به آن دل ببندد . و چگونه عاقل آنچه را مايهء پستى و زبونى است محبوب خود گيرد و به آن اطمينان پيدا كند با اينكه مىداند كه به زودى از آنها جدا خواهد شد . پس لازم است كه محبّت دنيا و اهل آن را از دل خود بيرون كند تا از اين خوف و درد و اندوه رهائى يابد .\r\n5 - تصوّر شادى و خوشحالى دشمنان از مرگ او . و اين وسوسهء شيطانى است كه از توهّم محض سرچشمه مىگيرد ، زيرا شادى و شماتت ايشان به دين\r\n\r\n","description":"","footnote":"\r\n[ 1 
  ] اين بيت از حافظ شيرازى و از ابيات عرفانى است . مراد از « سحر » بر سبيل رمز وقت استكمال نفس و آگاهى و تنبه آن است و منظور از رمز « طاير قدسى » يكى از عقول مجرده است كه به صفير آن خواب آلودگان تاريكيها بيدار مىشوند و به آواى آن غافلان از آيات ياد مىكنند ، و مقصود از « سدره » ( سدرة المنتهى ) منتهاى قوس صعود در سلسلهء ممكنات است . مصحح .\r\n","page_name":" 260 ","page_number":287},
  {"content":"\r\nو ايمان او زيانى نمىرساند و درد و رنجى در جسم و جان او پديد نمىآورد .\r\nوانگهى اين گونه شادى و شماتت اختصاص به مرگ ندارد . زيرا دشمن بر هر مصيبت و بلا و رنجى كه در حال حيات به انسان وارد مىشود شماتت و شادمانى مىكند ، و اگر كسى اين را نمىپسندد و از آن ناراحت است بايد بكوشد تا عداوتها را از طريق معالجاتى كه براى كينه و حسد بيان خواهد شد از ميان ببرد .\r\n6 - تصوّر اينكه بعد از مرگ او فرزندان و همسرش خوار و پايمال شوند و دوستان و يارانش هلاك گردند . و اين گمان نيز از وسوسه هاى شيطانى و خيالهاى فاسد است . زيرا كسى كه چنين خيالى كند خود را منشأ اثرى در عزّت و استكمال ديگران مىداند و براى خويشتن مدخليّتى در قوّت و ثروت آنها مىپندارد . و اين خيال باطل ناشى از جهل به خداوند و قضا و قدر اوست زيرا مقتضاى فيض اقدس او اين است كه هر ذرّه اى از ذرّات عالم را به مقام لايق خود كه براى آن آفريده شده است برساند . و هيچ كس را ياراى تغيير و تبديل آن نيست . و از اين رو به چشم خود مىبينى كه بسيارى از افاضل در تربيت اولاد خود مىكوشند ولى در اين كوشش خود هرگز موفّق و پيروز نمىشوند ، و يا ثروتمندانى كه براى فرزندان خود اموال بيحدّ به جا مىگذارند و به اندك مدّتى از دست آنان بيرون مىرود .\r\nو نيز مىبينى كه بسى يتيمان كه نه دست تربيت پدر بر سر آنان بوده و نه مالى داشته‌اند و مع ذلك به واسطهء تربيت مربّى ازلى به مدارج كمال رسيده‌اند ، يا اموال بيحدّ و حصر فراهم آورده‌اند . و غالبا يتيمانى كه پدر خود را در كودكى از دست داده‌اند ترقّى آنان در دنيا و آخرت بيش از اطفالى بوده است كه در آغوش پدران پرورش يافته‌اند . تجربه گواه است كه كسانى كه به جهت مالى كه از براى فرزندان خود گذاشته‌اند خاطر جمع شده‌اند يا به شخصى كه اولاد خود را به او سپرده‌اند مطمئن بوده‌اند فرزندانشان به فقر و تهىدستى و به خوارى و ذلَّت گرفتار گشته‌اند ، و چه بسا كه همين سبب هلاك آنان و نابودى اموالشان شده است . و هر كه كار اولاد و بازماندگان خود را به ربّ الأرباب و خالق بندگان سپرد بعد از او عزّت و قوّت و مال و ثروتشان فزونتر شد . پس كسى كه عاقل و خيرخواه اهل خود باشد بايد كار فرزندان و نزديكان و ياران خود را به آفريدگار و پروردگار آنان واگذارد\r\n","description":"","footnote":"","page_name":" 261 ","page_number":288},
  {"content":"\r\nو آنان را به موجد و مولايشان بسپرد ، كه او نيكو مولى و نيكو تكيه گاهى است .\r\nو آشكار است كه ترس از مرگ براى انگيزه هاى ياد شده بى مورد است .\r\nپس از آن شايسته است كه خردمند در اين بينديشد كه هر پديد آمده اى سرانجام از ميان مىرود - چنان كه در حكمت ثابت شده است . و خود او از موجودات پديد آمده ( كائنات ) است و تباهى و فناى او نيز ضرورى خواهد بود . بنابراين كسى كه وجود تن را كه مركَّب از عناصر است بخواهد در واقع فسادى را كه همراه آن است نيز خواسته است . پس آرزوى دوام زندگى از خيالات ممتنع است . و عاقل گرد محالات نمىگردد و آرزوى آن را در دل نمىپرورد . بلكه به يقين مىداند كه آنچه در نظام كلَّى عالم يافت مىشود بهترين و كاملترين نظام است و تغيير آن منافى حكمت و مصلحت و خير است ، و در نتيجه آنچه را كه براى او و ديگران رخ مىدهد بدون ناراحتى و كدورت مىپذيرد و به آن راضى است .\r\nبه علاوه كسى كه آرزوى عمر دراز دارد اگر مقصودش برخوردارى از لذّات جسمانى و دوام آنهاست ، بايد بداند كه چون پيرى فرا رسد اعضاء بدن ضعيف و سست مىشود و قواى تن مختل مىگردد و تندرستى كه پايه و اساس لذّات است از ميان مىرود . و بنا بر اين ديگر از خوردن و آميزش و ساير لذّات حسّى بهره نمىبرد ، بلكه هيچگاه از بيمارى و درد خالى نيست و همهء حالات جوانى دگرگون مىشود ، نيرومنديش رو به ضعف و عزّتش رو به ذلَّت و خوارى دارد و همچنين ديگر حالاتش ، چنان كه در كتاب الهى به آن اشاره شده است :\r\n« وَمَنْ نُعَمِّرْه نُنَكِّسْه فِى الْخَلْقِ » 36 : 68 ( يس ، 68 ) « و هر كه را عمر دراز دهيم خلقت وى دگرگون كنيم » .\r\nو با اين همه هيچ روزى از مفارقت و هجران دوست يا خويشاوند نزديك يا رفيق شفيقى آسوده نخواهد ماند . و چه بسيار كه به انواع مصيبتها دچار شود و فقر و تنگدستى و نكبت به او روى آورد ، و خواستار عمر دراز در واقع طالب اين رنجها و ناملايمات است . و اگر مقصود او از عمر دراز كسب فضائل علمى و عملى است شكَّى نيست كه تحصيل كمالات در دوران پيرى بسى دشوار و سخت است ، و كسى كه فضائل اخلاقى را تا زمان پيرى تحصيل نكرده\r\n","description":"","footnote":"","page_name":" 262 ","page_number":289},
  {"content":"\r\nباشد و خويها و صفات هلاك كننده از جهل و غيره در او استوار شده باشد ، چگونه مىتواند در پيرى آنها را بر طرف كند و يا به ملكات ضدّ دگرگون سازد . زيرا بر طرف كردن آنچه در نفس ريشه كرده و استوار شده در دوران پيرى كه نيروى تحمّل رياضت و مجاهده سستى و ناتوانى گرفته غير ممكن است . و لذا در آثار وارد شده است كه : « مرد چون به سنّ چهل رسيد و به خير بازنگشت شيطان پيش آيد و دست بر رويش كشد و گويد : پدرم فداى اين رخسارى كه ديگر رستگار نخواهد شد » .\r\nبا وجود اين طالب سعادت همواره بايد همّت بر تحصيل سعادت مقصور دارد . و از جمله شرايط كسب سعادت دفع آرزوى دراز و خشنودى به تقدير الهى از درازى و كوتاهى عمر است . و سعى و كوشش او هميشه بايد در تحصيل كمالات به قدر امكان و رهائى از قيد زمان و مكان باشد و رشتهء علاقهء خود را از دنيا و زيورهاى ناپايدار آن بگسلد و به زندگانى و لذّتهاى باقى و پايدار پيوند دهد . و در كسب ابتهاج و سرور عقلى و اتّصال كامل به درگاه قدس الهى اهتمام ورزد تا از زندان طبيعت آزاد شود و به سوى عالم حقيقت بالا رود ، و براى او مرگ ارادى كه منشأ زندگانى طبيعى است حاصل گردد ، چنان كه معلَّم اشراق گفته است : « به مرگ ارادى بمير تا به حيات طبيعى زنده شوى » . بدين گونه سعادتمند در انديشه است كه به جايگاه پسنديده كه قرارگاه صدّيقان است انتقال يابد و به جوار پروردگار جهانها برسد ، و در اين موقع مشتاق مرگ مىشود و از تقديم و تأخير آن پروا ندارد و به ظلمات برزخ كه منزلگاه اشقيا و بدكاران و مسكن شيطان و اشرار است تمايل و علاقه نشان ندهد ، و هرگز آرزوى زندگى زودگذر ننمايد ، و به زبان حال چنين گويد :\r\n\r\nخرّم آن روز كزين منزل ويران بروم راحت جان طلبم وز پى جانان بروم\r\nبه هواى لب او ذرّه صفت رقص كنان تا لب چشمهء خورشيد درخشان بروم\r\n\r\n[ 1 
  ] .\r\n7 - تصوّر عذاب جسمى و روحى كه بر اعمال نكوهيده و افعال زشت مترتّب است . و شكَّى نيست كه اين گونه خوف ستوده است و از اقسام نوع دوم به شمار\r\n\r\n","description":"","footnote":"\r\n[ 1 
  ] مراد شاعر ( حافظ ) از « راحت جان » نعمتهاى ابدى و از « جانان » حق اول و از « چشمهء خورشيد » خالق كائنات است . مصحح .\r\n","page_name":" 263 ","page_number":290},
  {"content":"\r\nمىرود ، جز اينكه باقيماندن بر اين ترس و درصدد دفع و علاج آن از طريق ترك خطاها و كسب طاعات برنيامدن جهل و بطالت است ، زيرا اين خوف ناشى از سوء اختيار و اعمال بد است ، و خداوند رسولان و اوصياء ايشان را براى رهائى بخشيدن مردم از آن برانگيخته است . پس علاج آن ترك گناهان و تحصيل اخلاق شريف و عالى است . و معلوم است كه انسانى كه از عذاب مىترسد و در عين حال در گرداب گناهان فرو رفته كسى را ماند كه با ترس از غرق شدن و سوختن خود را در دريا و در آتش پرشعله بيفكند . و بى شك ازالهء اين ترس به اختيار خود اوست ، پس بايد معاصى را ترك كند و در كسب طاعات و عمل به وظايف بكوشد تا خلاصى يابد . و اهتمام بزرگان دين از پيامبران و حكما و صدّيقان در اداى وظايف و طاعات و صبرشان بر عبادات مشقّت آور و پيكارشان با لشكر شياطين همانا براى دفع اين گونه ترس از نفوس خود بوده است . بنابراين ، اين گونه خوف ناشى از خود تو و از سوء اختيار تست . پس آن را با اعمال شايسته و افعال فاضله كاهش ده . و گاهى اين خوف تازيانهء خدا و براى برانگيختن آدمى بر عمل است . مع هذا اگر به حدّ افراط باشد بايد به وسيلهء رجاء معالجه شود . و اگر در حدّ اعتدال است بايد در وجود تو بماند تا انگيزهء عمل باشد . با اين همه هر چند گناه بزرگ و همّت از جبران و تدارك آن ناتوان باشد نبايد از لطف و رحمت خدا نااميد گردد . زيرا اميد آن هست كه رحمت گستردهء الهى كه بر غضب او پيشى دارد او را دريابد .\r\n","description":"","footnote":"","page_name":" 264 ","page_number":291},
  {"content":"\r\n\r\nفصل 2 خوف پسنديده و اقسام و درجات آن\r\nنوع دوم خوف نيز اقسامى دارد : ( اوّل ) آنكه از خداى سبحان و عظمت و كبرياى او باشد و اين خوف در اصطلاح صاحبدلان خشيت و رهبت ( ترس ) ناميده مىشود . ( دوم ) آنكه از گناهان و معاصى باشد . ( سوم ) آنكه از هر دو باهم باشد .\r\nو هر قدر معرفت انسان به جلال و عظمت او و به عيوب و گناهان خويش بيشتر شود خوف افزون گردد . زيرا ادراك قدرت غالب و عظمت فائق و قوّت قوى و عزّت شديد موجب اضطراب و سراسيمگى است . و شكَّى نيست كه عظمت و قدرت خداوند و ديگر صفات جلال و جمال او در شدّت و قوّت نامتناهى است و بر هر انسانى به اندازهء طاقت و استعداد او ظاهر و پديدار مىشود . و براى هيچ كس احاطه به صفات او و ادراك كنه آنها ممكن نيست ، كه وسائل ادراك از درك نامتناهى كوتاه و نارساست . بلى ، بعضى از ادراكات عالى اجمالا مىتواند به مفهومى از آن راه يابد و ليكن آنچه براى خردمندان از صفات او ظاهر و متجلَّى مىشود حقيقت صفات نيست ، بلكه نهايت آنچه عقول آنان در مىيابد و كمال مىانگارد به قدر طاقت و استعداد ادراك آنهاست . و اگر ذرّه اى از حقيقت بعضى از صفات او براى نيرومندترين عقلها و عاليترين ادراكها ظهور و تجلَّى كند از فروغ انوار وجه ذو الجلال او بسوزند و تار و پود هستىشان از هم بگسلد ، و اگر گوشه اى از\r\n","description":"","footnote":"","page_name":" 265 ","page_number":292},
  {"content":"\r\nپردهء جمال كنار رود اجزاء وجودشان از هم پاشيده شود .\r\nپس آخرين درجهء معرفتى كه براى صاحبان ادراك عالى و عقول و نفوس قدسى ميسّر است اين است كه نامتناهى بودن صفات خداوند را در شدّت و قوّت دريابند و همين قدر بفهمند كه دست انديشه از درك كمال و بهاء صفات او كوتاه است و پاى تصوّر را در ساحت قدسش راه نيست . و فهميدن اين مرتبه نيز به اختلاف عقول و علوّ ادراك مختلف است . پس هر كه عقل و ادراكش قويتر و كاملتر باشد به پروردگارش شناساتر است و هر كه شناخت او افزونتر باشد خوفش بيشتر است .\r\nو از اين رو خداى تعالى فرمود :\r\n« إنَّما يَخْشَى الله مِنْ عِبادِه الْعُلَماءُ » 35 : 28 ( فاطر ، 28 ) .\r\n« از بندگان خدا ، فقط دانايان از او بيم دارند » .\r\nو سرور رسولان فرمود : « أنا أخوفكم من اللَّه » « من از همهء شما از خدا ترسانترم » .\r\nو حتما حكايات خوف گروه پيامبران و پس از ايشان خوف دسته هاى اوليا و عارفان به گوشت رسيده ، و غشهاى پى در پى امير مؤمنان عليه السّلام را شنيده اى .\r\nو اين حالت مقتضاى كمال معرفت است كه موجب خوف شديد مىشود .\r\nزيرا كمال معرفت در دل اثر مىكند و آن را به سوزش مىآورد و اثر اين آتش خوف از قلب به بدن مىرسد و تن را نزار و لاغر و چهره را زرد و ديده را گريان مىسازد و به اعضاء و جوارح سرايت مىكند و آنها را از گناهان باز مىدارد و به طاعات مقيّد مىسازد . و كسى كه در ترك معاصى و كسب طاعات نكوشد دل او از خوف خدا خالى است و از اين جهت گفته‌اند : خائف كسى نيست كه بگريد و چشم خود بمالد بلكه كسى است كه كارهائى را كه عذاب و عقاب در پى دارد ترك كند .\r\nو حكيمى گفته است : « هر كه از چيزى ترس و بيم داشته باشد از آن مىگريزد ، و كسى كه از خدا بترسد به سوى او مىگريزد » . و عارفى گفته است : « بنده هنگامى از خدا مىترسد كه از گناه بپرهيزد همچون بيمارى كه از خوف طول بيمارى از غذاهاى ناسازگار پرهيز مىكند » . و همچنين به صفات و احوال سرايت مىكند و شهوات را ريشه كن و لذّات را ناگوار مىسازد ، و طعم معاصى شيرين در كام\r\n","description":"","footnote":"","page_name":" 266 ","page_number":293},
  {"content":"\r\nطبعش تلخ و ناپسند مىگردد ، چنان كه عسل نزد كسى كه مىداند مسموم است ناگوار مىشود . و در اين هنگام شهوات به سبب خوف مىسوزد و اعضاء و جوارح مؤدّب مىشود و در دل افسردگى و خضوع و خشوع پديد مىآيد و صفات مذموم از او دور مىگردد ، و تمام همّ او متوجّه خوف از معاصى و در انديشهء خطر عاقبت كار است . و براى او شغلى جز مجاهده و محاسبهء أعمال و مراقبت احوال نمىماند .\r\nيك دم را براى خود غنيمت مىشمارد و آن را بيهوده از دست نمىدهد ، و از نفس دربارهء خيالات و سخنان و كلمات بازخواست مىكند ، و ظاهر و باطن خود را به آنچه از آن مىترسد مشغول مىسازد و به چيز ديگرى نمىانديشد ، همانند كسى كه در چنگال شيرى درنده گرفتار آمده و تمام همّ او به آن مشغول است و به هيچ چيز ديگر نمىپردازد . اين است حال كسى كه خوف خدا بر او چيره و مستولى شود ، همچنانكه حال گروهى از صحابه و تابعين و پيروان آنان و سلف صالح چنين بوده است .\r\nپس نيروى مجاهده و مقدار محاسبه بر حسب شدّت خوفى است كه سبب آتش و سوزش دل است ، و آن بستگى دارد به مقدار معرفت به جلال و عظمت خدا و ديگر صفات و افعال او و نيز به عيوب نفس و خطرهاى هول انگيزى كه در پيش دارد .\r\nو كمترين درجهء خوف كه اثرش در اعمال ظاهر مىشود اين است كه از ممنوعات و محرّمات دست باز دارد و اين كفّ نفس از آنها « ورع » ( پارسائى ) نام دارد ، و بيشتر و بالاتر از آن اين است كه از شبهه ها خود را نگاه دارد و اين را « تقوى » نامند ، زيرا تقوى اين است كه از آنچه مشكوك و شبهه آميز است پرهيز كند . و صدق در تقوى همين است . و اگر از اين مرتبه نيز ترقّى كند خود را يكسره به خدمت پروردگار بگمارد و از آنان شود كه خانه اى كه در آن سكنى و اقامت نخواهد كرد نسازد و آنچه را نمىخورد گرد نياورد ، و به دنيايى كه علم به فراق و جدائى از آن دارد التفات نكند ، اين مقام « صدق » است و صاحبش « صدّيق » نام دارد . پس تقوا در صدق ، و ورع در تقوا ، و عفّت در ورع داخل است كه آن عبارت است از خوددارى از مقتضاى شهوات .\r\nپس در اين هنگام خوف در اعضاء و جوارح تأثير مىكند و او را از اقدام به محرّمات و معاصى باز مىدارد و به عمل به طاعات وا مىدارد .\r\n","description":"","footnote":"","page_name":" 267 ","page_number":294},
  {"content":"\r\n\r\nفصل 3 ( خوف چگونه و از چه پديد مىآيد )\r\nبدان كه خوف پديد نمىآيد مگر از نگرانى و انتظار رسيدن ناملايم و مكروهى . و اين مكروه و ناملايم يا ذاتا مكروه و ناگوار است مانند آتش دوزخ يا از اين جهت كه به مكروه و ناگوار ذاتى مىانجامد مانند گناهانى كه به مكروه ذاتى در آخرت منجر مىشود . و هر شخص خائف و ترسانى ناچار يكى از اين دو قسم مكروه در خاطرش ممثّل و مجسّم مىگردد ، و انتظار آن در دلش قوّت مىگيرد تا آنكه دل به سبب درك آن متألَّم و دردناك مىشود ، و حالات خائفان نسبت به اندازهء تأثيرى كه مكروهات بر دلشان دارد مختلف است :\r\nكسانى كه خوف مكروه ذاتى بر دلشان غالب است ، يا خوفشان از سكرات ( بيهوشيهاى ) مرگ و شدّت آن و سؤال نكير و منكر و درشتى و خشونت آن است ، يا از تصوّر ايستادن در پيشگاه پروردگار و هيبت آن و شرمسارى از كشف و آشكار شدن نهان و ضميرشان ، يا از حساب و دقّت آن و صراط و باريكى و تيزى آن ، يا از آتش دوزخ و هول و هراس عذابهاى دردناك جهنّم و غل و زنجير آن ، يا از محرومى از سراى پر نعمت بهشت و دورى از وصال ملك جاودان و مملكت بىپايان ، يا از نقصان درجات در مقام علَّيّين و محروم ماندن از جوار مقرّبان ، يا خوف از خداى سبحان يعنى از جلال و عظمت او و از دورى و فراق او و اين خوف برترين مرتبهء خوف است ، و آن خوف صاحبدلان عارف است از صفات الهى\r\n","description":"","footnote":"","page_name":" 268 ","page_number":295},
  {"content":"\r\nكه در خور هيبت و خوف است و خوف عالمان به لذّت وصال و رنج دورى و فراق و آگاهان از سرّ گفتار الهى :\r\n« وَيُحَذِّرُكُمُ الله نَفْسَه » 3 : 28 ( آل عمران ، 28 ) .\r\n« خدا شما را از ( نافرمانى ) خود مىترساند » .\r\nو همچنين :\r\n« اتَّقُوا الله حَقَّ تُقاتِه » 3 : 102 ( آل عمران ، 102 ) .\r\n« از خدا چنان كه شايستهء ترس از اوست بترسيد » .\r\nو گفته‌اند كه اين خوف عبّاد و زهّاد و همهء اهل عمل است .\r\nو امّا كسانى كه خوف مكروه غير ذاتى بر دلشان غلبه كرده ، يا ترسشان از مردن پيش از توبه است يا شكستن توبه ، يا از سستى و تقصير در وفاء به حقوق الهى ، يا عارى ماندن از حسناتى كه بتوان بر آن تكيه كرد و در ميان بندگان مايهء عزّت است ، يا انحراف از راه راست ، يا پيروى از شهواتى كه به سبب عادت به آنها الفت پيدا شده ، يا تبديل نرمى و رقّت قلب به قساوت و سنگدلى ، يا از عواقب بد خيانت و دشمنى با مردم يا از اشتغال به غير خدا ، يا پيشامدهاى ناگوار در بقيّهء عمر ، يا از سركشى هنگام رو آوردن نعمتها و غافلگير شدن و رسيدن عذاب الهى ( به سبب ارتكاب معاصى ) هنگام برخوردارى از نعمتهاى پى در پى ، يا انكشاف و آشكار شدن طاعتهاى بد و فاسد و رياكارانه ، يا فريفته شدن به دنيا و زيورهاى فانى و آرايشهاى ناپايدار آن ، يا زود رسيدن و تعجيل عقوبت در دنيا و رسوائى علنى ، يا از سوء خاتمه و سرانجام بد هنگام مرگ ، يا از آنچه در ازل براى او مقدّر شده است . اينها همه از موارد خوف عارفان است .\r\nو هر يك از آنها فايده اى مخصوص دارد و آن عبارت است از احتراز از آنچه به خوف منتهى مىشود . پس كسى كه از عواقب بد عدم رعايت حقوق مردم مىترسد سعى مىكند كه ذمّهء خود را از آنها برى سازد ، و خائف از استيلاء عادت مواظب است كه خود را از آن كنار بكشد ، و خائف از اطَّلاع خداوند بر باطن و ضمير او به پاكسازى دل خود از وسوسه ها مىپردازد ، و به همين نحو دربارهء ديگر اقسام .\r\nو بيشتر خوفى كه بر دل متّقين غالب است خوف سوء خاتمه است و اين\r\n","description":"","footnote":"","page_name":" 269 ","page_number":296},
  {"content":"\r\nاست كه دل عارفان از آن پاره پاره است . زيرا سرانجام بد سخت خطرناك است - چنان كه بيان آن خواهد آمد . امّا بالاترين اين اقسام كه بيش از همه دلالت بر كمال معرفت دارد خوف سابقه است ، [ كه خوف از روز ازل باشد 
  ] ، زيرا خاتمه فرع بر سابقه است و خاتمه با به ميان آمدن و سپرى شدن اسباب بسيار بر سابقه مترتّب است . و لذا عارف مشهور خواجه عبد اللَّه انصارى گفته است كه :\r\n« مردم از روز آخر مىترسند و من از روز اوّل » . و خاتمهء كار همان را آشكار مىكند كه قضاء الهى در امّ الكتاب ( لوح محفوظ و علم الهى ) به آن پيشى گرفته است .\r\nو پيامبر اكرم صلَّى اللَّه عليه و آله و سلَّم بر سر منبر به آن اشاره فرموده است : دست خود را در حالى كه بسته بود بلند كرد و فرمود : « اى مردم آيا مىدانيد در دست من چيست ؟ » گفتند خدا و رسول داناترند . فرمود : « نامهاى اهل بهشت و نامهاى پدران و قبيله هاى آنان تا روز قيامت . » آنگاه دست چپ را بالا برد و فرمود : « آيا مىدانيد در دست چپ من چيست ؟ » باز گفتند : خدا و رسول داناترند ، پس فرمود : « نامهاى اهل جهنّم و نامهاى پدران و قبايل آنها تا روز قيامت » . سپس فرمود : « حكم خداست و حكم خدا عدل است » .\r\n« فَريقٌ فِى الجَنَّةِ وَفَريقٌ فِى السَّعيرِ » 42 : 7 ( شورى ، 7 ) « گروهى در بهشتند و گروهى در دوزخ » .\r\nو نيز فرمود : « يسلك بالسّعيد في طريق الاشقياء حتّى يقول النّاس :\r\nما أشبهه بهم بل هو منهم ، ثمّ تتداركه السّعادة . و قد يسلك بالشّقى في طريق السّعداء حتّى يقول النّاس : ما أشبهه بهم ، بل هو منهم ، ثمّ يتداركه الشّقاء . إنّ من كتبه اللَّه سعيدا و إن لم يبق من الدّنيا إلا فواق ناقة ختم له بالسّعادة » ( 1 )  .\r\n« گاهى سعد را در راه اشقيا ببرند تا آنجا كه مردم بگويند كه چه مشابه اهل شقاوت است بلكه از آنهاست ناگاه سعادت او را دريابد [ و در گروه سعادتمندان\r\n","description":"","footnote":" ( 1 ) اين حديث در « اصول كافى » در « باب سعادت و شقاوت » از امام صادق عليه السّلام روايت شده است . مصحح . . ","page_name":" 270 ","page_number":297},
  {"content":"\r\nداخل شود 
  ] ، و گاهى شقى را در راه سعادتمندان ببرند تا مردمان گويند كه چه مشابه اهل سعادت است بلكه از ايشان است ناگهان شقاوت او را دريابد ، آن را كه خدا ( در لوح محفوظ ) سعادتمند نوشته است پايان كارش به سعادت انجامد اگر چه از دنيا فقط به اندازهء دوشيدن ماده شترى باقى مانده باشد » .\r\n","description":"","footnote":"","page_name":" 271 ","page_number":298},
  {"content":"\r\n\r\nفصل 4 ( خوف از خدا برترين فضيلت است )\r\nخوف از خدا مرتبه اى از مراتب دين و مقامى از مقامات اهل يقين و افضل فضائل نفسانى است . زيرا فضيلت هر صفتى به قدر كمكى است كه به سعادت مىكند ، و هيچ سعادتى مانند سعادت لقاء خدا و قرب او نيست ، و اين سعادت حاصل نمىشود مگر به تحصيل محبّت و انس با خدا ، و محبّت و انس به خدا به دست نمىآيد مگر با معرفت ، و معرفت حاصل نمىگردد مگر به ادامهء فكر ، و انس متحقّق نمىشود مگر به محبّت و تداوم ذكر . و مواظبت بر فكر و ذكر ميسّر نشود مگر به ريشه كن كردن دنيادوستى از قلب ، و محبّت دنيا ريشه كن نگردد مگر با سركوب كردن لذّتها و شهوتها . و نيرومندترين وسيله براى سركوبى شهوت آتش خوف الهى است ، و اين خوف آتش سوزندهء شهوات است . در اين صورت فضيلت آن به قدرى است كه شهوات را بسوزاند و انسان را از معاصى باز دارد و بر طاعات برانگيزد ، و اين امر با اختلاف درجات خوف مختلف مىشود - چنان كه گذشت .\r\nو گفته‌اند : كسى كه به خدا انس دارد و حق مالك دل اوست ، و به مقام رضا رسيده است ، و بينندهء جمال حقّ است : براى او خوفى باقى نمىماند ، بلكه خوفش به امن مبدّل مىشود ، چنان كه قول خداى سبحان بر آن دلالت دارد :\r\n« أولئِكَ لَهُمُ الأَمْنُ وَهُمْ مُهْتَدُونَ » 6 : 82 ( انعام ، 82 )\r\n","description":"","footnote":"","page_name":" 272 ","page_number":299},
  {"content":"\r\n« ايمنى خاصّ ايشان است و آنان هدايت يافتگانند » .\r\nزيرا به آينده توجّه و التفاتى ندارد ، و از مكروهى ناراحت نيست و به محبوبى ميل و رغبت نشان نمىدهد ، پس بيم و اميدى ندارد ، بلكه حالش برتر از اين دو خواهد گرديد . بلى ، وى از خشيت - يعنى ترس از خدا و از عظمت و هيبت او - خالى نخواهد بود . و هرگاه به نظر وحدت متجلَّى گشت ديگر اثرى از خشيت نيز در او نخواهد ماند . زيرا خشيت از لوازم كثرت است كه آن هم از ميان رفته . و از اين رو گفته‌اند : « خوف پرده اى است بين خدا و بنده » . و همچنين گفته‌اند : « اگر حقّ بر دلها و درونها ظهور و تجلَّى كند ديگر جائى در آن براى خوف و رجا نخواهد ماند » . و نيز گفته‌اند . « محبّ عاشق اگر دلش بهنگام ديدار محبوب به خوف فراق مشغول باشد اين براى او نقصى است در دوام شهود ، كه بالاترين مقام است » .\r\nو تو آگاهى كه ما را به اين اقوال التفاتى نيست ، پس به مقصد خودمان كه بيان فضيلت خوف است باز مىگرديم و مىگوئيم : آيات و أخبارى كه بر آن دلالت دارد بسيار است ، و خداوند براى اهل خوف علم و هدايت و رضوان و رحمت را كه مجمع مقامات بهشتيان است جمع كرده و فرموده :\r\n« إنّما يَخْشَى الله مِنْ عِبادِه الْعُلَماءُ » 35 : 28 ( فاطر ، 28 ) « از بندگان خدا فقط دانايان از او بيم دارند » .\r\nو نيز فرموده :\r\n« هُدىً وَرَحْمَةٌ لِلَّذينَ هُمْ لِرَبَّهِمْ يَرهَبُونَ » 7 : 154 ( اعراف ، 154 ) « هدايت و رحمت براى كسانى كه از پروردگار خود مىترسند » .\r\nو فرمود :\r\n« رَضِىَ الله عَنْهُمْ وَرَضُوا عَنْه ذلِكَ لِمَنْ خَشِىَ رَبَّه » 98 : 8 ( بينه ، 8 ) « خدا از ايشان خشنود است و آنها از خدا خشنودند و اين مرتبه خاصّ كسى است كه از پروردگار خود ترسان است » .\r\nو بسيارى از آيات تصريح مىكند كه خوف از لوازم ايمان است ، مانند اين قول خداى تعالى :\r\n","description":"","footnote":"","page_name":" 273 ","page_number":300},
  {"content":"\r\n« إنَّمَا الْمُؤمِنُونَ الَّذينَ إذا ذُكِرَ الله وَجِلَتْ قُلُوبُهُمْ » 8 : 2 ( انفال ، 2 ) « مؤمنان تنها آن كسانند كه چون خدا ياد شود دلهاشان ترسان و لرزان گردد » .\r\nو مىفرمايد :\r\n« وَخافُونِ إنْ كُنْتُمْ مُؤمِنينَ » 3 : 175 ( آل عمران ، 175 ) « اگر واقعا مؤمنيد از من بترسيد » .\r\nو اهل خوف را در اين قول خود ستايش فرموده است :\r\n« سَيَذَّكَّرُ مَنْ يَخشى » 87 : 10 ( أعلى ، 10 ) « كسى كه خدا ترس باشد پند خواهد پذيرفت » .\r\nو به آنان وعدهء بهشت داده و فرمود :\r\n« وَأمّا مَنْ خافَ مَقامَ رَبَّه وَنَهىَ النَّفْسَ عَنِ الْهَوى فَانَّ الْجَنَّةَ هِىَ الْمَأوى » 79 : 40 - 41 ( نازعات ، 40 و 41 ) « و امّا هر كه از ( ايستادن در پيشگاه يا از جلال و عظمت ) پروردگارش ترسيد و خويشتن را از هوس باز داشت ( يا نفس را از خواهشهايش منع كرد ) بهشت جايگاه اوست » .\r\nو نيز فرمود :\r\n« وَلِمَنْ خافَ مَقامَ رَبِّه جَنَّتانِ » 55 : 46 ( الرحمن ، 46 ) « و براى كسى كه از مقام پروردگار خويش بترسد دو بهشت است » .\r\nو در خبر قدسى وارد شده است كه :\r\n« و عزّتى لا أجمع على عبدى خوفين و لا أجمع له أمنين ، فإذا أمننى فى الدّنيا أخفنه يوم القيامة ، و إذا خافنى في الدّنيا أمنته يوم القيامة » .\r\n« به عزّتم سوگند كه بر بندهء خودم دو ترس جمع نمىكنم و براى او دو امن قرار نمىدهم . پس اگر در دنيا از من ايمن باشد در روز قيامت او را خواهم ترسانيد و اگر در دنيا از من بترسد در روز قيامت او را ايمن خواهم ساخت » .\r\nو پيامبر اكرم صلَّى اللَّه عليه و آله و سلَّم فرمود : « رأس الحكمة مخافة اللَّه ، »\r\n« اساس حكمت\r\n","description":"","footnote":"","page_name":" 274 ","page_number":301},
  {"content":"\r\nترس از خداست » . و نيز فرمود :\r\n« من خاف اللَّه أخاف اللَّه منه كلّ شيء ، و من لم يخف اللَّه أخافه اللَّه من كلّ شيء » ( 1 )  .\r\n« هر كه از خدا بترسد خدا همه چيز را از او بترساند ، و هر كه از خدا نترسد خدا او را از همه چيز بترساند » . و به ابن مسعود فرمود : « اگر مىخواهى مرا [ در قيامت 
  ] ملاقات كنى بعد از من خوف خود را [ از خدا 
  ] بيشتر كن » و نيز فرمود :\r\n« أتمّكم عقلا أشدّكم للَّه خوفا » . « كاملترين شما در عقل كسى است كه خوفش از خدا بيشتر باشد » .\r\nو از ليث بن أبي سليم منقول است كه گفت : « از مردى از انصار شنيدم كه مىگفت : روزى بسيار گرم در خدمت رسول خدا در سايهء درختى نشسته بوديم كه مردى آمد و جامه از تن خود كند و خود را بر شنهاى تفتيده افكند و مىغلطيد ، گاهى پشت و گاهى شكم و گاهى چهرهء خود را بر آن ريگها مىماليد و مىگفت :\r\nاى نفس بچش كه عذاب خدا از آنچه با تو كردم شديدتر است ، و رسول خدا به او مىنگريست . آنگاه چون جامهء خود را پوشيد ، پيامبر صلَّى اللَّه عليه و آله و سلَّم با دست به وى اشاره كرد و او را فرا خواند و فرمود : اى بندهء خدا كارى از تو ديدم كه از هيچ يك از مردم نديدم ، چه چيز تورا بر اين كار واداشت ؟ عرض كرد : خوف خدا . پيامبر صلَّى اللَّه عليه و آله و سلَّم فرمود : از خدا چنان كه بايد ترسيدى و پروردگارت با اهل آسمان به تو مباهات نمود . آنگاه به اصحاب فرمود : اى حاضران نزديك اين مرد رويد تا براى شما دعا كند . نزديك شدند و وى همه را دعا كرد و گفت : خداوندا هدايت را فرا راه ما دار ، و تقوى را ره توشهء ما كن ، و بهشت را سرانجام ما قرار ده » .\r\nو پيامبر اكرم صلَّى اللَّه عليه و آله و سلَّم فرمود :\r\n« ما من مؤمن يخرج من عينيه دمعة ، و إن كانت مثل رأس الذّباب من خشية اللَّه ، ثمّ يصيب شيئا من حرّ وجهه ، إلا حرّمه اللَّه على النّار »\r\n« هيچ مؤمنى نيست كه از چشم او از خوف خدا اشكى بيرون آيد و به\r\n","description":"","footnote":" ( 1 ) اين حديث در « اصول كافى » در « باب خوف و رجاء » از امام صادق ( ع ) روايت شده است . مصحح . . ","page_name":" 275 ","page_number":302},
  {"content":"\r\nگونهء چهره اش برسد ، اگر چه به قدر سر مگسى باشد ، مگر آنكه خدا آن چهره را بر آتش دوزخ حرام كند » .\r\nو فرمود : « إذا اقشعرّ قلب المؤمن من خشية اللَّه تحاتّت عنه خطاياه كما يتحات من الشّجر و رقها . »\r\n« چون دل مؤمن از ترس خدا بلرزد خطاهاى او مانند برگ درخت فرو ريزد . » و نيز فرمود :\r\n« لا يلج النّار أحد بكى من خشية اللَّه حتّى يعود اللَّبن في الضّرع . »\r\n« كسى كه از خوف خدا بگريد داخل جهنّم نمىشود مگر اينكه شير دوشيده به پستان باز گردد » .\r\nو امام سجّاد عليه السّلام در دعائى چنين مىگويد : « سبحانك عجبا لمن عرفك كيف لا يخافك » .\r\n« منزّهى تو اى خدا شگفتا از كسى كه تورا مىشناسد چگونه از تو نمىترسد . » و امام باقر عليه السّلام فرمود : « امير المؤمنين عليه السّلام نماز صبح را در عراق با مردم گزارد و بعد از نماز آنها را موعظه فرمود و گريست و مردم را از خوف خدا گريانيد سپس فرمود : به خدا سوگند كه در زمان دوستم رسول اللَّه صلَّى اللَّه عليه و آله گروهى را مىديدم كه صبح را شام مىكردند در حالى كه ژوليده مو و غبار آلود و گرسنه بودند و پيشانيشان چون زانوى شتر پينه بسته شبها را در قيام و سجود براى پروردگارشان به سر مىبردند ، گاهى بر پا ايستاده و زمانى به سجده مىرفتند ، با پروردگار خويش براى رهائى از آتش دوزخ مناجات مىكردند ، به خدا قسم كه با اين همه مىديدم كه خائف و ترسان بودند » ، و در روايت ديگر : « گويا صداى شعله هاى آتش جهنّم در گوشهاشان بود ، و چون نام خدا در نزدشان ياد مىشد مانند شاخه هاى درخت مىلرزيدند كه گويا شب را به غفلت گذرانده‌اند » . سپس امام باقر عليه السّلام فرمود :\r\n« ديگر كسى آن حضرت را تا هنگام مفارقت از دنيا خندان نديد . » و امام صادق عليه السّلام فرمود :\r\n« من عرف اللَّه خاف اللَّه ، و من خاف اللَّه سخت نفسه عن الدّنيا . »\r\n« هر كه خدا را شناسد از او بترسد ، و هر كه از خدا بترسد دل از دنيا بر كند » .\r\nو فرمود : « إنّ من العبادة شدّة الخوف من اللَّه تعالى ، يقول اللَّه : « إنّما يخشى اللَّه\r\n","description":"","footnote":"","page_name":" 276 ","page_number":303},
  {"content":"\r\nمن عباده العلماء » 35 : 28 و قال :\r\n« فَلا تَخْشَوُ النَّاسَ وَاخْشَوْنِ » 5 : 44 ( مائده ، 44 ) و قال :\r\n« وَمَنْ يَتَّقِ الله يَجْعَلْ لَه مَخْرَجا » 65 : 2\r\n( طلاق ، 2 ) « همانا قسمتى از عبادت ترس از خداى تعالى است ، خدا مىفرمايد : فقط دانايان از خدا مىترسند . و فرمود : از مردم نترسيد و از من بترسيد . و فرمود : و هر كه از خدا بترسد برايش راه نجاتى قرار دهد » .\r\nو همان امام فرمود : « إنّ حبّ الشّرف و الذّكر لا يكونان في قلب الخائف الرّاهب . »\r\n« جاه طلبى و شهرتدوستى در دل بيمناك و ترسان نباشد » . و نيز فرمود :\r\n« المؤمن بين مخافتين : ذنب قد مضى ما يدرى ما صنع اللَّه فيه ، و عمر قد بقى لا يدرى ما يكتسب فيه من المهالك ، فهو لا يصبح إلا خائفا و لا يُصلحه إلا الخوف . »\r\n« مؤمن ميان دو ترس قرار دارد : گناهى كه كرده و نمىداند خدا دربارهء او چه خواهد كرد ، و عمر باقى مانده كه نمىداند از مهلكه ها [ گناهانى كه مايهء هلاك است 
  ] چه مرتكب خواهد شد . پس هميشه ترسان است و همين ترس او را اصلاح مىكند . » و فرمود :\r\n« خف اللَّه كانّك تراه ، و إن كنت لا تراه فإنّه يراك ، و إن كنت ترى أنّه لا يراك فقد كفرت ، و إن كنت تعلم أنّه يراك ثمّ برزت له بالمعصيّة فقد جعلته من أهون النّاظرين إليك . »\r\n« از خدا چنان بترس كه گويا او را مىبينى ، و اگر تو او را نمىبينى او تورا مىبيند ، و اگر معتقد باشى كه او تورا نمىبيند كافرى ، و اگر بدانى كه او تورا مىبيند و آنگاه نافرمانى او آشكار كنى پس او را كمترين بينندگان خود پنداشته اى » .\r\nو فرمود : « لا يكون المؤمن مؤمنا حتّى يكون خائفا راجيا ، و لا يكون خائفا راجيا حتّى يكون عاملا لما يخاف و يرجو . »\r\n« مؤمن مؤمن نباشد مگر آنكه ترسان و اميدوار باشد ، و ترسان و اميدوار نباشد مگر آنكه براى آنچه مىترسد و اميدوار است عمل كند . »\r\n","description":"","footnote":"","page_name":" 277 ","page_number":304},
  {"content":"\r\nو نيز فرمود : « ممّا حفظ من خطب النّبىّ صلَّى اللَّه عليه و آله و سلَّم أنّه قال : ايّها النّاس إنّ لكم مما لم فانتهوا إلى معالمكم ، و إنّ لكم نهاية فانتبوا إلى نهايتكم ، ألا إنّ المؤمن يعمل بين مخافتين : بين أجل قد مضى لا يدرى ما اللَّه صانع فيه ، و بين أجل قد بقى لا يدرى ما اللَّه قاض فيه ، فليأخذ العبد المؤمن من نفسه لنفسه و من دنياه لآخرته ، و في الشّبيبه قبل الكبر ، و في الحياة قبل الممات ، فو الذي نفس محمد بيده ما بعد الدّنيا من مستعتب و ما بعدها من دار إلا الجنّة و النّار . »\r\n« از خطبه هاى پيامبر صلَّى اللَّه عليه و آله و سلَّم كه حفظ شده اين است كه فرمود : اى مردم شما را نشانه هائى است [ از قرآن و سنّت 
  ] به آنها برسيد و شما را پايانى است به آن برسيد . همانا مؤمن بين دو ترس عمل مىكند : بين مدّتى كه از عمرش گذشته و نمىداند خدا با او چه خواهد كرد و بين زمانى كه از عمرش باقى مانده و نمىداند خدا دربارهء او چه حكم مىكند . پس بندهء مؤمن بايد از [ عمر 
  ] خود براى خود و از دنيا براى آخرت خود و در جوانى پيش از پيرى و در زندگى قبل از مرگ توشه گيرد . سوگند به آن كه جان محمّد در دست اوست بعد از دنيا عذر خواهى و توبه ممكن نيست و خانه اى جز بهشت و دوزخ نخواهد بود » .\r\nو أخبارى كه در برترى و ستايش علم و تقوى و ورع و گريه و رجاء وارد شده دلالت بر فضيلت خوف دارد . زيرا همهء اينها يا سبب خوفند يا مسبّب و اثر آنند ، تقوى و ورع حاصل و نتيجهء خوفند و گريه ثمره و لازمهء آن است و رجاء ملازم و همراه آن ، زيرا تا كسى اميد به محبوبى نداشته باشد از فقدان و گذشتن آن ترسى ندارد ، و اگر از فوت و فقدان آن نمىترسيد آن را دوست نمىداشت .\r\nپس بيم و اميد از يكديگر جدا نيستند ، اگر چه ممكن است يكى بر ديگرى غالب شود . زيرا شرط آن دو اين است كه به چيز مشكوك تعلَّق گيرند ، چون امر معلوم مورد خوف و رجاء نيست . محبوبى كه مورد شك است فرض و تقدير وجودش به دل نشاط مىدهد و اميد همين است و فرض و تقدير عدمش دل را ناراحت مىكند و ترس همين است . و اين دو تقدير دو امر متقابلند . بلى ، گاهى يكى از دو طرف شك\r\n","description":"","footnote":"","page_name":" 278 ","page_number":305},
  {"content":"\r\nبه سبب بعضى چيزها رجحان پيدا مىكند ، و اين را ظنّ نامند و مقابل آن وهم است .\r\nپس اگر به وجود محبوب ظنّ برود اميد قوّت مىگيرد و ترس و بيم نسبت به آن ضعيف مىشود و همچنين بالعكس . و به هر حال اين دو همراه و متلازمند ، و از اين رو خداى سبحان مىفرمايد :\r\n« وَيدْعونَنا رَغَبا وَرَهبا » 21 : 90 ( انبياء ، 10 ) « و با اميد و بيم ما را مىخوانند » .\r\nو نيز مىفرمايد :\r\n« يَدْعُونَ رَبَّهُمْ خَوفا وَطَمَعا » 32 : 16 ( سجده ، 16 ) « پروردگار خود را با بيم و اميد مىخوانند » .\r\nو آشكار است كه آنچه بر فضيلت اين پنج صفت - علم ، تقوى ، ورع ، گريه ، اميد - دلالت دارد بر فضيلت خوف نيز دلالت مىكند . و همچنين آنچه در نكوهش امن از مكر خدا وارد شده است دلالت بر ستايش خوف دارد . زيرا خوف ضدّ آن است و نكوهش چيزى ستايش ضدّ آن است . و از آنچه دلالت بر فضيلت خوف دارد أخبار متواترى است كه از كثرت خوف ملائكه و انبياء و أئمّهء هدى عليهم السّلام رسيده است ، مانند خوف جبرائيل و ميكائيل و اسرافيل و حاملان عرش و ديگر فرشتگان ، و مانند خوف پيامبر ما و إبراهيم و موسى و عيسى و داود و يحيى و ديگر پيامبران ، و خوف امير مؤمنان و سيد ساجدان و ساير أئمهء طاهرين عليهم السّلام و داستان خوف هر يك از ايشان در كتب اهل حديث مذكور و مسطور است و هر كه بخواهد به آنها مراجعه كند ، و از خدا مىخواهيم كه ما را از خطا و لغزش نگه دارد و توفيق راستى و درستى در گفتار و كردار عطا فرمايد .\r\n","description":"","footnote":"","page_name":" 279 ","page_number":306},
  {"content":"\r\n\r\nفصل 5 ( خوف اگر از حد بگذرد مذموم است )\r\nآنچه در مدح و ستايش خوف گفته شد در وقتى است كه از حدّ تجاوز نكند و اگر از حدّ بگذرد مذموم و ناپسند است و بيان مطلب اين است كه : خوف از خدا حكم تازيانه اى دارد كه بندگان را به مواظبت بر علم و عمل مىراند تا به وسيلهء اين دو به رتبهء قرب الهى و لذّت محبّت و انس به او نائل شوند . و همانگونه كه تازيانه اى كه چهارپايان را به آن مىرانند و كودك را به آن تأديب مىكنند حدّى دارد و نبايد از اعتدال بيرون رود ، كه كمتر از اندازه در راندن و تأديب سودمند نيست و بيش از اندازه به هلاك مركب و كودك مىانجامد و مذموم و ناپسند است همچنين خوف كه تازيانهء خدا براى كشاندن بندگان است حدّى در اعتدال دارد و آن قدرى است كه آدمى را به مطلوب برساند ، پس اگر از آن حدّ كمتر باشد كم فايده يا بيفايده است و مانند چوب بسيار باريكى است كه به مركب نيرومندى بزنند و بنا بر اين او را به مقصد نمىراند . و مثل اين خوف مانند رقّت و نرم دلى زنان بهنگام شنيدن سخن اندوهبارى است كه موجب گريهء آنان مىشود و تا سخن قطع شد به حالت اوّل خود بر مىگردند . يا مثل خوف بعضى از مردم بهنگام مشاهدهء چيز هولناكى است كه به محض اينكه از حسّ و نظر غايب شد دل به غفلت باز مىگردد . و اين خوف كم فايده و بلكه بيفايده است . خوفى كه در اعضاء و جوارح انسان تأثير نكند به اينكه آنها را از معاصى باز دارد و به طاعات مقيّد سازد در حكم\r\n","description":"","footnote":"","page_name":" 280 ","page_number":307},
  {"content":"\r\nحديث نفس و خيال و خاطرى است كه سزاوار نام خوف نيست . و اگر مفرط و زياده از حدّ باشد بسا كه منجر به نااميدى از رحمت خدا شود و اين گمراهى است :\r\n« وَمَنْ يَقْنَطُ مِن رَحْمَة رَبِّه الا الضّالَّونَ » 15 : 56 ( حجر ، 56 ) .\r\n« جز گمراهان چه كسى از رحمت پروردگار خود نوميد مىشود ؟ » يا به يأس مىانجامد كه يأس از لطف و رحمت خدا كفر است :\r\n« لا يَيأَسُ مِنْ رَوحِ الله الا الْقَوْمُ الْكافِرُونَ » 12 : 87 ( يوسف ، 87 ) .\r\n« از رحمت خدا جز گروه كافران نوميد نمىشوند » .\r\nو شكَّى نيست كه خوفى كه به يأس و نااميدى برسد آدمى را از عمل باز مىدارد زيرا نشاط خاطر را كه انگيزهء عمل است از ميان مىبرد و كسالت را كه مانع از عمل است پديد مىآورد . و چنين خوفى محض فساد و نقص و عين قصور و خسران است . و در نظر عقل و شرع مطلقا هيچ رجحانى ندارد . زيرا هر خوفى در حقيقت نقص است چون ناشى از عجز و ناتوانى و بيچارگى است ، از آن رو كه متعرّض محذورى است كه دفع آن براى او ممكن نيست . و به علاوه با جهل همراه است زيرا از سرانجام كار بىخبر است ، كه اگر علم داشت ترسان نبود و خوف - چنان كه گفته شد - در مورد چيزى است كه مشكوك باشد . پس بعضى از موارد خوف كمال است در حالى كه در موارد بيشتر نقص است . و به اعتبار اينكه از معاصى باز مىدارد و به ورع و تقوى و مجاهده و ذكر و عبادت و ديگر اسباب قرب و انس به خدا رهنمون مىشود كمال است ولى اگر به آنها رهنمون نشود في نفسه نقص است نه كمال ، زيرا كمال حقيقى و في نفسه آن است كه خداى تعالى را بتوان به آن وصف كرد مانند علم و قدرت و امثال اينها ، و آنچه وصف او به آن روا نباشد فى ذاته كمال نيست . و ممكن است به طور نسبى و نظر به بعضى از فوايد آن پسنديده باشد . بنابراين هر خوفى كه اين فوائد بر آن مترتّب نشود به سبب آنكه افراط است مذموم خواهد بود ، و چه بسا موجب مرگ يا بيمارى يا اختلال عقل گردد ، و اين مانند آن است كه براى تأديب كودكى را چنان بزنند كه بميرد يا چارپائى را هلاك كنند يا عضوى از آن را بشكنند .\r\nو در شرع رجا و اميد مورد ستايش قرار گرفته و مردم به آن مكلَّف شده اند\r\n","description":"","footnote":"","page_name":" 281 ","page_number":308},
  {"content":"\r\nتا به وسيلهء آن خود را از صدمهء خوف كه منجر به يأس و نااميدى يا يكى از زيانهاى مذكور مىشود نگاه دارند . پس خوف پسنديده آن است كه آدمى را با حفظ حيات و تندرستى و سلامت عقل به عمل رهنمون شود . و اگر از حدّ بگذرد مرضى است كه بايد آن را علاج كرد . يكى از مشايخ عرفا به مريدان رياضت كش خود كه روزهائى گرسنه مانده بودند گفت : « عقل خود را حفظ كنيد ، كه خداى تعالى را ولىّ ناقص العقل نخواهد بود » . و معناى اين گفتار كه « هر كه از خوف خداى تعالى بميرد شهيد است » اين است كه مرگ او اگر به وسيلهء خوف باشد برتر است از مرگ بدون خوف ، نه اينكه از حياتى كه در طاعت خدا و تحصيل معارف صرف شود بهتر است . زيرا كسى كه در درجات معارف و طاعات در حال ترقّى و تكامل است در هر لحظه ثواب شهيد دارد . پس برترين سعادت عمر دراز در تحصيل علم و عمل است ، و هر چه به عمر يا عقل يا سلامت آسيب برساند خسران و نقصان است .\r\n","description":"","footnote":"","page_name":" 282 ","page_number":309},
  {"content":"\r\n\r\nفصل 6 ( راههاى تحصيل خوف ستوده )\r\nبراى به دست آوردن خوف پسنديده راههائى هست :\r\n( اوّل ) اينكه در تحصيل يقين ، يعنى ايمان قوى به خدا و آخرت و بهشت و دوزخ و حساب و عقاب ، بكوشد . و بدون ترديد اين يقين انگيزهء ترس از دوزخ و اميد به بهشت است . به علاوه ، خوف و رجاء به صبر بر ناملايمات و سختيها ، و صبر به مجاهده و ياد خداى تعالى و فكر دائم دربارهء او ، و دوام ذكر به انس به خدا ، و دوام فكر به كمال معرفت ، و انس و كمال معرفت به محبّت رهنمون مىشود ، و رضا و توكَّل و ديگر مقامات به دنبال مىآيد . و اين همان ترتيب سلوك منازل دين است . و بعد از اصل يقين مقامى جز خوف و رجا و بعد از اين دو مقامى جز صبر و بعد از صبر جز مجاهده و تجرّد و خلوص ظاهر و باطن براى خدا و بعد از آن جز هدايت و معرفت و بعد از اين دو جز انس و محبّت وجود ندارد . و لازمهء ضرورى محبّت خشنودى به فعل محبوب و اطمينان به عنايت اوست ، و حقيقت توكَّل همين است . پس يقين سبب خوف است و نخست بايد سبب را به دست آورد تا مسبّب حاصل شود .\r\n( دوم ) اينكه همواره در احوال قيامت و انواع عذابهاى آخرت بينديشد و به مواعظ هشدار دهنده گوش فرا دهد و در حالات خائفان بنگرد و با آنان معاشرت كند و سرگذشت و داستانهاى ايشان را بشنود . اينهاست كه دل را به سوى خوف\r\n","description":"","footnote":"","page_name":" 283 ","page_number":310},
  {"content":"\r\nاز عذاب الهى مىكشاند . و اين خوف عامّهء مردم است كه به مجرّد ايمان به بهشت و دوزخ به عنوان پاداش و سزاى طاعت و معصيت حاصل مىشود . و امّا خوف به سبب غفلت يا ضعف ايمان سست و ضعيف مىگردد و اين غفلت و ضعف به وسيلهء آنچه گفته شد از ميان مىرود و معالجه مىشود . و امّا خوف از خدا به معناى ترس از دورى و حجاب و اميد به قرب و وصال خوف صاحبدلان است كه صفات الهى را كه مقتضاى خوف و هيبت است مىشناسند و بر راز اين گفتار خداى متعال آگاهند :\r\n« وَيُحَذِّرُكُمُ الله نَفْسَه » 3 : 28 ( آل عمران ، 28 ) .\r\n« خدا شما را از خود مىترساند » .\r\nو همچنين : « اتَّقُوا الله حَقَّ تُقاتِه » 3 : 102 ( آل عمران ، 102 ) .\r\n« از خدا چنان كه شايستهء ترسيدن از اوست بترسيد » .\r\nپس راه تحصيل اين خوف همانا ارتقا به قلَّه و تارك معرفت است ، زيرا اين خوف ثمرهء معرفت به خدا و صفات جلال و جمال اوست ، و كسى كه ياراى رسيدن به اين مقام ندارد لا اقل شنيدن أخبار و آثار خائفان و مطالعهء احوال ايشان از هيبت و جلال خداوند ( مثل انبيا و اوليا و عارفان راستين ) را ترك نكند كه خالى از تأثير نيست .\r\n( سوم ) اينكه بداند كه آگاهى و وقوف بر كنه صفات خدا محال است و احاطه به كنه امور نيز در قدرت بشر نيست ، زيرا اين مطلب به مشيّت الهى ارتباط دارد كه از حدّ معقول و مألوف ما خارج است . و كسى كه اين نكته را به تحقيق بشناسد مىداند كه حكم بر امرى از امور آينده حتّى به حدس و قياس ناممكن است تا چه رسد به قطع و يقين . و در اين موقع است كه خوفش شديد مىشود هر چند همهء كارهاى نيك را انجام داده و دل از دنيا بكلَّى بريده و سراسر وجودش به حقّ رو آورده باشد . زيرا خطر سرانجام كار و سختى ثبات و پايدارى بر حقّ دفع شدنى نيست ، و چگونه مىتوان بر دگرگونى حال خود مطمئن بود كه دل مؤمن بين دو انگشت از انگشتان خداست [ 1 
  ] ، و زير و رو شدن دل از ديگ جوشان شديدتر است ،\r\n\r\n","description":"","footnote":"\r\n[ 1 
  ] قَلْبُ المُؤمِنِ بِينَ إصبَعَينِ مِن أصابِعِ الرَّحمنِ .\r\n","page_name":" 284 ","page_number":311},
  {"content":"\r\nكه دگرگون كنندهء دلها مىفرمايد :\r\n« إِنَّ عَذابَ رَبِّهِم غَيرُ مَأمُونٍ » 70 : 28 ( معارج ، 28 ) .\r\n« از عذاب خدا ايمن نتوان بود » .\r\nپس مردم را چه جاى اطمينان خاطر است كه خداوند آنها را به پرهيز و نا ايمنى هشدار مىدهد . و از اين رو عارفى گفته است : « اگر بين من و كسى كه او را پنجاه سال به توحيد بشناختم ستونى حايل شود ( همين قدر كه پشت آن ستون رود ) و مرگ او فرا رسد به توحيد او قطع و يقين نتوانم كرد كه حال دل دگرگون شدنى است و من نمىدانم چه دگرگونى پديد آيد . ( 1 )  »\r\n","description":"","footnote":" ( 1 ) اين جمله در » احياء العلوم « ج 4 و در » كيمياى سعادت « ج 2 ( در خوف و رجا ) از يكى از عارفان نقل شده و آنجا نيز نام وى ذكر نشده است . . ","page_name":" 285 ","page_number":312},
  {"content":"\r\n\r\nفصل 7 ( ترس از سوء خاتمه و اسباب آن )\r\nپيش از اين اشاره شد كه بالاترين ترسها ترس از سوء خاتمه است و اين ترس اسباب گوناگونى دارد كه مرجع همهء آنها سه چيز است :\r\n( اوّل ) كه از همه بزرگتر و بدتر است اين است كه وقتى سكرات و هول و اضطراب مرگ نمايان گردد در عقايد آدمى خلل پديد آيد و شك يا انكار بعضى از حقايق بر دل عارض شود و با همين حال قبض روح شود و اين انكار يا شك پرده اى بين او و خداى تعالى گردد كه باعث دورى دائم از خداوند و محروميّت و خسران ابدى و عذاب جاودان خواهد بود .\r\nامّا اين انكار يا شك يا مربوط است به بعضى از عقايد اصولى مانند توحيد و علم و ديگر صفات كمال خداى تعالى ، و هر يك از اينها در هلاك و سقوط نفس در بيدينى و كفر كلى است ، يا متعلَّق است به همهء آنها خواه در اصل و يا به نحو سرايت . و مراد از سرايت اين است كه آدمى ممكن است دربارهء ذات و صفات و افعال خداوند اعتقادى خلاف حقّ و واقع داشته باشد ، خواه به رأى و عقل خود يا به تقليد ، و چون مرگ فرا رسد و سكرات آن ظاهر گردد و دل نسبت به معتقدات خود مضطرب و متزلزل شود ، چه بسا بطلان آنچه از روى جهل معتقد بود منكشف شود - زيرا حال مرگ حال كنار رفتن پرده است - و همين امر ممكن است بطلان بقيّهء عقايد او يا شك در آنها را ، هر چند مطابق واقع باشد ، به دنبال آورد . زيرا در\r\n","description":"","footnote":"","page_name":" 286 ","page_number":313},
  {"content":"\r\nنزد او فرقى بين اين اعتقاد فاسدى كه به بطلان و فسادش پى برده و ديگر عقايد صحيح او وجود ندارد ، و چون خطاى خويش را در بعضى از عقايدش دريافت يقين و اطمينانى در بقيّهء آنها برايش باقى نمىماند . چنان كه گويند فخر رازى روزى مىگريست ، از سبب گريهء او پرسيدند گفت : « اينك هفتاد سال است در مسأله اى به نحوى اعتقاد داشتم ، امروز بطلان آن بر من معلوم شد ، از كجا كه ديگر عقايد من چنين نباشد . » و بالجمله : اگر كسى هنگام مرگ به اين خطر بيفتد و پيش از آنكه به اصل ايمان باز گردد از دنيا برود روحش با حال شرك و كفر بيرون رفته است ، كه از اين سوء خاتمه به خدا پناه مىبريم و از او مىخواهيم كه ما را بر اعتقاد حقّ ثابت قدم نگه دارد . خداى تعالى در اين دو آيه سرانجام بد آنان را ياد مىكند :\r\n« وَبَدَا لَهُمْ مِنَ الله ما لَمْ يَكُونُوا يَحْتَسِبُونَ » 39 : 47 ( زمر ، 47 ) « از خدا چيزها بر آنان آشكار شد كه گمان نمىكردند » .\r\n« قُلْ هَلْ نُنَبِّئُكُمْ بِالأخْسَرينَ أعْمالا ، الَّذِينَ ضَلَّ سَعْيُهُمْ فِى الحَياةِ الدّنْيا وَهُمْ يَحْسَبُونَ أنَّهُمْ يُحْسِنُونَ صُنْعا » 18 : 103 - 104 ( كهف ، 103 - 104 ) .\r\n« بگو آيا شما را به زيانكارترين [ مردم 
  ] خبر دهم ، كسانى كه كوشش آنان در زندگى دنيا گم [ و نابود 
  ] شده و با اين حال پندارند كه كار نيك مىكنند » .\r\nو ساده لوحان ، يعنى كسانى كه به خدا و رسول او و آخرت ايمان اجمالى و راسخ دارند از اين خطر بركنارند ، و از اين رو در حديث آمده است كه : « أكثر أهل الجنّة البله » [ 1 
  ]\r\n« بيشتر اهل بهشت ساده دلانند » و از بحث و نظر و فرو رفتن در مسائل\r\n\r\n","description":"","footnote":"\r\n[ 1 
  ] بله جمع أبله است و در صورت صحت اين خبر مراد از أبله در اينجا كم عقل و كودن نيست بلكه ( به دليل آيات و روايات بسيار در فضل عقل و وجوب علم و تفكر و تدبر ) چنان كه در « لسان العرب » آمده منظور كم عقلان در امور دنيا و معاش است به جهت كمى توجهشان به آن نه در امور آخرت كه در مورد آن زير كند ( و قوله ( ص ) : اكثر اهل الجنه البله ، فانه عنى البله في أمر الدنيا لقلة اهتمامهم ، و هم أكياس في أمر الآخرة - لسان العرب )\r\nو در « مجمع البحرين » چنين آمده : « بله ( ساده دلان ) كسانىاند كه سلامت نفس و خوشگمانى به مردم آنان را از دنياشان غافل كرده و زيركى و مهارت تصرف در امر دنيا ندارند و به آخرت روى آورده‌اند و جانهاى خويش به آن مشغول داشته‌اند و از اين رو سزاوارند كه بيشتر اهل بهشت باشند ، و اما ابلهى كه عقل ندارد در اينجا مراد نيست . » م .\r\n","page_name":" 287 ","page_number":314},
  {"content":"\r\nكلامى منع شده [ 1 
  ] و دستور آمده كه ظاهر شرع را بگيرند ، و معتقد باشند كه خدا منزّه از نقص و متّصف به صفات كمال در بالاترين حدّ نهائى است . و سرّ مطلب اين است كه ساده لوحان وقتى آنچه را كه از شرع رسيده بگيرند و به آن معتقد شوند بر آن ثابت و استوار مىمانند و ذهنشان از درك شبهات قاصر است و به تشكيك عادت ندارند و بنا بر اين شك و شبهه اى حتّى هنگام مرگ به خاطرشان خطور نمىكند .\r\nو امّا كسانى كه در ژرفاى بحثهاى نظرى فرو مىروند و عقايد خود را از عقول قاصر و نارساى خويش اخذ مىكنند ، بر عقايد خود ثبات و پايدارى ندارند ، زيرا عقلها از درك صفات خدا و ديگر عقايد اصولى آن طور كه هست قاصرند ، و ادلَّه اى كه ترتيب مىدهند مضطرب و متعارض است ، و درهاى شك و شبهه به سبب فرو رفتن در بحث گشوده مىشود . بنابراين اذهان آنان دائما جاى كشمكش و تعارض عقايد و شكوك است . و چه بسا با ملاحظهء بعضى از دلائل عقيده اى پيدا مىكنند و به آن مطمئن مىشوند ، سپس شك عارض آنها مىشود و جاى اطمينان را مىگيرد يا آن را ضعيف مىكند و پيوسته در گردابهاى سرگردانى و اضطراب غوطه مىخورند . پس اگر در اين حال سكرات مرگ آنان را دريابد چه استبعاد دارد كه در بعضى از عقايد خود شك كنند . و مثل اينان مانند كسى است كه در كشتى شكسته نشسته باشد و كشتى در گرداب افتاده و دستخوش امواج خروشان دريا گشته كه موجى او را به موج ديگر اندازد ، و سرنوشت چنين كسى غالبا مرگ و هلاك است و به ندرت اتّفاق افتد كه موجى او را به ساحل برساند . و از نصير الدّين حلَّى - كه از بزرگان متكلَّمين است - نقل شده كه گفت : « هفتاد سال در علوم\r\n\r\n","description":"","footnote":"\r\n[ 1 
  ] منع از فرو رفتن در مسائل كلامى در مورد عوام مردم است نه خواص و اين منع از اين جهت است كه درك و فهم مسائل دقيق عقلى و فلسفى نيازمند استعداد و ظرفيت لازم و تحصيل مقدمات ضرورى و به منظور تحقيق گسترده در عقايد و دفاع از آنها و پاسخگوئى به شبهات منكرين و ملحدين و كافران است . و واضح است كه اين امور در حد عامهء مردم نيست و خوض در آنها ذهنشان را مشوّش مىكند و در اعتقاد ساده و صحيح آنها كه مبناى أعمال است خدشه و اضطراب پديد مىآورد . م .\r\n","page_name":" 288 ","page_number":315},
  {"content":"\r\nعقلى فكر كردم و كتابهاى بيشمارى دربارهء آنها نوشتم بيش از اين نيافتم كه اين مصنوعات را صانعى است ، و مع ذلك در اين عقيده پير زنان قوم يقينشان از من بيشتر و بالاتر است » .\r\nپس طريق صواب اين است كه آدمى اصل ايمان و عقايد را از صاحب وحى بگيرد ، و به همراه آن باطن خود را از اخلاق پليد و خبيث پاك سازد و به طاعات و أعمال شايسته اشتغال ورزد و متعرّض تفكَّر در آنچه از طاقت او بيرون است نگردد . مگر كسى كه خداوند او را به نيروى قدسى و قريحهء مستقيم تأييد فرموده و نور حكمت را در دلش تابانده و مشمول الطاف خفيّه ساخته است ، كه چنين كسى مىتواند در درياى علوم غوطه ور شود . و امّا ديگران سزاوار است كه اصول عقايد خود را كه از شرع رسيده از او بگيرند و به خدمت او مشغول باشند تا بركات انفاس وى شامل حالشان شود ، كه كسى كه از شركت در صف رزمندگان و مجاهدان عاجز و ناتوان است شايسته است كه در خدمت آنان به فراهم ساختن آب و غذا و نگه داشت وسائل و مركبشان مشغول باشد تا در روز قيامت با آنان محشور شود اگر چه فاقد مقام و درجهء آنان باشد .\r\n( دوم ) از اسباب سوء خاتمه ، سستى و ضعف ايمان است و هر چه ايمان ضعيفتر باشد دوستى دنيا بر دوستى خدا غالب شود تا حدّى كه در قلب جائى براى دوستى خدا باقى نماند مگر به طور حديث نفس ، و اين مقدار نمىتواند اثرى در مخالفت با نفس امّاره و شيطان داشته باشد . و نتيجهء آن فرو رفتن آدمى در پيروى از شهوات خواهد بود تا جائى كه دل تاريك و سياه و تاريكى گناهان بر آن انباشته شود و نور ايمان بكلَّى خاموش گردد . و چون هنگام بيهوشى و سكرات مرگ فرا رسد حبّ خدا در دل وى ضعيفتر شود و چه بسا بكلَّى نابود گردد ، زيرا در مىيابد كه از محبوبش يعنى دنيا كه بر دلش غالب است ناچار جدا مىشود و اين را از خدا مىداند . پس در ضمير خود نسبت به آنچه خدا مقدّر كرده ، يعنى مرگ ، نفرت و انكار پيدا مىكند و چه بسا در اندرونش به جاى حبّ خدا بغض او پديد آيد . چنان كه هرگاه كسى فرزند خود را كمى دوست داشته باشد و مالى داشته باشد كه در نزد او از آن فرزند عزيزتر است و آن فرزند مال را تلف كند آن دوستى\r\n","description":"","footnote":"","page_name":" 289 ","page_number":316},
  {"content":"\r\nاندك به كينه و دشمنى مبدّل مىشود . پس اگر در اين حال لحظهء مرگ فرا رسد عمرش به سوء خاتمه پايان يافته است . از چنين سرانجام بد و عاقبت نكبت بار به خدا پناه مىبريم .\r\nو معلوم شد كه سبب سرانجام بد غالب گشتن دنيا دوستى بر دل همراه با ضعف ايمان است كه موجب ضعف خدا دوستى مىشود . پس هر كه دوستى خدا در دلش بر دوستى دنيا غالب است از اين خطر دور تر است اگر چه دنيا را نيز دوست داشته باشد ، و هر كه در دلش عكس اين حالت است به خطر نزديك است . و علَّت كمى دوستى خدا كمى معرفت به اوست . زيرا خدا را دوست نمىدارد مگر آن كه او را بشناسد . و به اين گونه سوء خاتمه در كتاب الهى اشاره شده است :\r\n« قُلْ إنْ كانَ آباؤُكُمْ وَأبْناؤُكُمْ وَإخْوانُكُمْ وَأزْواجُكُمْ وَعَشِيرَتُكُمْ وَأمْوال اقْتَرَفْتُمُوها وَتِجارَةٌ تَخْشَونَ كَسادَها وَمَساكِنُ تَرضَوْنَها أَحَبَّ إلَيْكُمْ مِنَ الله وَرَسُولِه وَجِهادٍ في سَبِيلِه فَتَرَبَّصُوا حَتَّى يَأتِىَ الله بِأمرِه » 9 : 24 ( توبه ، 24 ) .\r\n« بگو اگر پدران و فرزندان و برادران و همسران و خويشاوندان شما و اموالى كه به دست آورده‌ايد و تجارتى كه از كساد آن بيم داريد و خانه هائى كه بدان دلخوشيد نزد شما از خدا و پيامبر او و جهاد در راه خدا محبوبتر است منتظر باشيد تا خدا فرمان خويش بياورد ( عذابش را بر شما نازل كند يا بيهوشى مرگ شما را فرا گيرد ) » .\r\nپس هر كه روحش در حالى كه از كار خدا - مرگ - ناخشنود است و براى اينكه بين او و مال و ديگر محبوبهايش جدائى مىافكند نسبت به خدا بغض و نفرت دارد ، مرگش ورود به مبغوض و فراق از محبوب است و در نتيجه بر خدا وارد مىشود مانند بندهء فرارى و آكنده از بغض كه او را دستگير كرده و به زور به سوى مولايش مىآورند ، و خوارى و عذابى كه سزاى اوست پنهان نيست . امّا آن كه با دوستى خدا و خشنودى فعل او بميرد ورودش ورود بندهء نيكوكار مشتاق مولاى خويش است ، و شادى و سرورى كه به او مىرسد پوشيده نيست .\r\n( سوم ) از اسباب سوء خاتمه ، كثرت معاصى و غلبهء شهوات است هر چند\r\n","description":"","footnote":"","page_name":" 290 ","page_number":317},
  {"content":"\r\nايمان قوى باشد . بيان مطلب اين است كه سبب ارتكاب گناهان غلبهء شهوات و رسوخ آنها در دل است و سبب آن بسيارى الفت و عادت به آنهاست . و هر چه آدمى به آن الفت گرفته و عادت كرده باشد بهنگام مرگ ياد آن به دلش بر مىگردد .\r\nپس اگر ميل او بيشتر به طاعات بود در وقت مردن همان به خاطرش مىرسد و اگر شغل و سرگرمى او بيشتر مسخرگى و استهزاء بوده در دم مرگ به آن مشغول مىگردد .\r\nو همچنين در همهء اشتغالات و أعمالى كه در مدّت عمر متوجّه آنها بوده در وقت مردن بر دلش غالب مىشود . و بسا هست كه بهنگام قبض روح يكى از شهوات دنيا و يكى از گناهان بردا ، او غالب باشد و دلش به آن معتقد شود و در اين حالت از خداى تعالى دور و محجوب گردد . و مراد از پايان بد همين است . پس كسى كه معاصى و شهوات بر او غالب است و دلش به گناهان بيشتر مايل است تا به طاعات ، اين خطر به او نزديك است . و كسى كه طاعات بر او غالب است و به ندرت مرتكب معاصى مىشود اميد نجات دربارهء او بيشتر است ، اگر چه امكان خطر نيز هست . و كسى كه هيچ يك از طاعات و معاصى بر ديگرى غلبه ندارد امر او در اين خطر با خداست ، و ما را نرسد كه در حقّ او به نزديكى و دورى حكم و داورى كنيم .\r\nسرّ مطلب اين است كه بيهوشى پيش از مرگ شبيه خواب است ، و همانطور كه انسان در خواب احوالى را مىبيند كه در طول عمر به آنها الفت و عادت داشته است ، حتّى در خواب جز چيزهائى كه شبيه مشاهدات وى در بيدارى است نمىبيند ، چنان كه كسى كه تازه به حدّ بلوغ رسيده و محتلم شود صورت آميزش را به خواب نمىبيند ، همينطور است حال او بهنگام سكرات مرگ و بيهوشى پيش از آن ، كه شبيه خواب است اگر چه بالاتر از آن است . پس مقتضاى اين حالت آن است كه مألوفات به ياد او باز گردد . چه بسيار كه به واسطهء غلبهء الفت صورت فاحشه اى در نظر او نمودار شود و دلش بدان ميل كند و روحش در اين حال قبض شود و به سوء خاتمه از دنيا برود ، اگر چه اصل ايمان باقى است به طورى كه به فضل و عنايت الهى اميد رهائى و نجات او از آن حالت هست . و همانطور كه در بيدارى چيزها به خاطر او مىگذرد كه سبب آن را جز خدا نمىداند همين طور آنچه در بعضى از خوابها ديده مىشود و آنچه هنگام بيهوشى مرگ به خاطرش\r\n","description":"","footnote":"","page_name":" 291 ","page_number":318},
  {"content":"\r\nمىآيد اسبابى دارد كه ما بعضى را نمىشناسيم و گاهى بعضى از آنها را مىشناسيم ، به اين بيان : ما مىدانيم كه خاطر از چيزى به چيز ديگرى كه با آن مناسب است منتقل مىشود ( تداعى معانى ) ، يا به سبب مشابهت مثل اينكه صورت زيبائى مىبيند و به ياد صورت زيباى ديگر مىافتد ، و يا به واسطهء تضاد مثل اينكه از ديدار زيبا به ياد زشت مىافتد ، و يا به مقارنت و مجاورت به اينكه مثلا اسبى را قبلا با انسانى ديده و آن انسان به ياد او مىآيد . و گاهى خاطر از چيزى به چيز ديگر منتقل مىشود و سبب و وجه مناسبت آن را نمىداند . و همينطور است انتقال خاطرات در خواب و بهنگام مرگ كه اسبابى دارد كه بعضى را نمىشناسيم و بعضى را به نحو مذكور مىشناسيم .\r\nو كسى كه مىخواهد خاطرش بهنگام مرگ از اشتغال به معاصى و شهوات مصون و محفوظ باشد و به فكر آنها نيفتد بايد در طول عمر بكوشد تا نفس خود را از معصيت باز دارد و شهوت را از دل ريشه كن كند ، و اين مقدارى است كه در اختيار اوست ، و كوشش دائم و مواظبت بر علم و پاكسازى درون از سرگرميهاى دنيوى و توجّه و حبّ و انس به خدا توشه و ذخيره اى براى حالت سكرات مرگ است ، زيرا هر كس بر حالتى كه زيسته مىميرد و بر حالتى كه مرده محشور مىشود ، چنان كه در خبر وارد شده است [ 1 
  ] . و مشاهده و تجربه دلالت دارد بر اينكه هر كس بهنگام مرگ دلش مشغول به همان چيزى است كه در طول عمر به آن مشغول بوده ، و به وقت مردن همان چيز در نظر او پديدار مىشود . و آن امر خوفناك كه موجب سوء خاتمه است اين گونه خاطر بد است كه به دل مىآيد . و خوف اهل معرفت از همينگونه عاقبت بد است . زيرا خطور خواطر و اتّفاقات بد يا خوبى كه مقتضى آنهاست تحت اختيار آدمى نيست ، هر چند طول الفت و عادت تأثير و دخالت دارد . و از اين رو اگر انسان بخواهد كه در خواب جز انبياء و أئمّه - عليهم السّلام - و غير از احوال صالحان و عبادت و طاعت را نبيند براى او ميسّر نمىشود ، اگر چه دوستى سرشار آنها و مواظبت بر صلاح و طاعت در اين امر مؤثّر است .\r\n\r\n","description":"","footnote":"\r\n[ 1 
  ] ظاهرا مراد اين خبر است : كما تعيشون تموتون و كما تموتون تبعثون .\r\n","page_name":" 292 ","page_number":319},
  {"content":"\r\nو بالجمله : خلجان افكار و خيالات به طور كلَّى تحت اختيار و بر طبق ضابطه نيست ، اگر چه چيزهائى كه در خواب ظاهر مىشود با آنچه در بيدارى بيشتر مورد توجّه است مناسبت دارد . و از اينجا مىتوان دانست كه آدمى اگر در دم آخر كه روح از تن بيرون مىرود سرانجام نيك و سالم نداشته باشد همهء أعمالش ضايع و تباه خواهد شد . و سلامت و عاقبت خير با اضطراب امواج خاطرات دشوار است .\r\nو به اين جهت رسول خدا صلَّى اللَّه عليه و آله و سلَّم فرمود :\r\n« إنّ الرّجل ليعمل به عمل أهل الجنّة خمسين سنة حتّى لا يبقى بينه و بين الجنّة إلا فواق ناقة ، فيختم له بما سبق به الكتاب . »\r\n« مردى پنجاه سال عمل اهل بهشت را مىكند تا اينكه ميان او و بهشت به قدر دوشيدن شترى باقى نمىماند ولى سرانجام به آنچه براى او مقدّر شده پايان مىيابد . » و معلوم است كه مدّت كوتاه دوشيدن شترى وقت أعمالى نيست كه باعث شقاوت شود ، بلكه اين خواطر و افكار بد است كه چون برق در گذرند . و از اين رو گفته‌اند : [ 1 
  ] « تعجّب نمىكنم از كسانى كه هلاك شدند كه چگونه هلاك شدند ، و ليكن تعجّب مىكنم از كسانى كه نجات يافتند كه چگونه نجات يافتند . » و در روايت آمده [ 2 
  ] : « وقتى ملائكه روح بندهء مؤمنى را كه بر خير و اسلام مرده بالا مىبرند تعجّب مىكنند و مىگويند : چگونه از دنيائى كه نيكان ما در آنجا تباه شدند نجات يافت . » و از اين رو گفته‌اند [ 3 
  ] : « كسى كه كشتى او در دريا مىرود و بادها و طوفانها و امواج سهمگين بر او هجوم كرده است احتمال نجات درباره اش كمتر از احتمال هلاك است . و اضطراب دل مؤمن از اضطراب كشتى بيشتر و امواج خيالات و خواطر از امواج دريا سهمگينتر و آسيب رسانتر است ، و مقلَّب القلوب همانا خداست . و از اينجا سرّ اين گفتار روشن مىشود كه : » النّاس كلَّهم هلكى إلا العالمون ، و العالمون كلَّهم هلكى إلا العاملون ، و العاملون كلَّهم هلكى إلا\r\n\r\n","description":"","footnote":"\r\n[ 1 
  ] گوينده مطرف بن عبد اللَّه است « احياء العلوم » ج 4 ص 155 .\r\n[ 2 
  ] از كلمهء ورد بر مىآيد كه اين گفتار حديث است .\r\n[ 3 
  ] گوينده غزالى است در « احياء العلوم » صفحهء مذكور .\r\n","page_name":" 293 ","page_number":320},
  {"content":"\r\nالمخلصون [ 1 
  ] ، و المخلصون على خطر عظيم . [ 2 
  ] »\r\n« مردم همه اهل هلاكند مگر علما و علما همه اهل هلاكند مگر عمل كنندگان [ به علم خود 
  ] و عمل كنندگان همه اهل هلاكند مگر اخلاصمندان ، و اخلاصمندان بر خطر عظيماند . » و براى همين خطر عظيم است كه شهادت مطلوب و مرگ ناگهانى ناگوار است زيرا چه بسيار كه مرگ مفاجات در وقتى اتّفاق افتد كه خاطر سوء و انديشهء بد بر دل آدمى چيره و غالب باشد .\r\nامّا شهادت در راه خدا اين است كه قبض روح در حالتى مىشود كه در دل جز محبّت خدا باقى نمانده ، و حبّ دنيا و مال و فرزند از دل بيرون رفته است ، زيرا كسى كه به امر خدا و رسول به ميدان كارزار مىرود و بر صف دشمن هجوم مىبرد مرگ را براى رضاى خدا و حبّ او استقبال مىكند ، دنيا را به آخرت مىفروشد و به اين معامله كه خدا خريدار آن است خشنود است چنان كه مىفرمايد :\r\n« إنَّ الله اشْتَرى مِنَ الْمُؤمِنِينَ انْفُسَهُمْ وَامْوالَهُمْ بِأنَّ لَهُمُ الْجَنَّةَ » . 9 : 111 ( توبه ، 111 )\r\n\r\n","description":"","footnote":"\r\n[ 1 
  ] اگر اين گفتار حديث صحيح و معتبر باشد بايد مخلصين به كسر لام خواند يعنى اخلاصمندان يا كسانى كه مىكوشند دين خود را پاك و خالص و عمل خود را بىريا براى خدا انجام دهند . واضح است كه ما دام كه بر اين اخلاص باقىاند در خطر نيستند . خطر از اين جهت است كه ممكن است بلغزند و به ناخالصى و معصيت دچار شوند . اما مخلصين به فتح لام ، برگزيدگانند كه خداى تعالى آنان را از هر گونه شرك و معاصى پاك كرده است و اينان انبياء و أئمهء معصوميناند كه نسبت به آنان هيچگاه بيمى از ناخالصى در ايمان و در عمل نمىرود ، و دربارهء ايشان شيطان گفته است :\r\n« وَلأغْوِيَنَّهُمْ أجْمَعينَ ، إلا عِبادَكَ مِنهُمُ الْمُخلَصِينَ » 15 : 39 - 40 ( حجر ، 40 ) « همگيشان را گمراه مىكنم ، مگر آنان كه بندگان خالص كرده شده و برگزيدهء تواند . » م .\r\n[ 2 
  ] اين متن در ضمن گفتار غزالى در « احياء العلوم » ج 4 ص 156 آمده و گويى سخن خود اوست ، و حال آنكه اين عبارت در مجموعهء شيخ ورام ص 320 از پيامبر ( ص ) به طور مرسل نقل شده ، و همچنين در « مصباح الشريعه » منسوب به امام صادق ( ع ) در باب 77 نزديك به اين عبارت آمده است . ( مصحح ) .\r\n","page_name":" 294 ","page_number":321},
  {"content":"\r\n« خدا از مؤمنان جانها و اموالشان را خريد كه [ در برابرش 
  ] بهشت از آنان باشد » .\r\nاز اينجا معلوم مىشود كه كشته شدنى كه به سبب شهادتى كه ذكر شد نباشد باعث اطمينان از اين خطر نيست اگر چه به ظلم كشته شده باشد يا به صحنهء جهاد رفته باشد امّا اين هجرتش به سوى خدا و رسول نباشد بلكه براى به دست آوردن دنيا ( مقام ، مال ، زن ، . . . ) باشد .\r\nاز آنچه گفته شد آشكار است كه : سوء خاتمه با اسباب مختلفى كه دارد به احوال دل بر مىگردد و حالت دل يا انديشهء نيك است يا انديشهء بد يا انديشهء مباح .\r\nپس كسى كه روحش در حال اشتغال به انديشهء مباح از دنيا برود نمىتوان حكم كرد كه سرانجامش نيك است يا بد ، بلكه كارش با خداست ، اگر چه احتمال نجاتش بعد از غلبهء أعمال شايسته بر أعمال ناشايسته بيشتر است . و كسى كه روحش با انديشهء بد بيرون رود :\r\n« فَقَدْ ضَلّ ضَلالا بَعيدا » 4 : 116 و « خَسِرَ خُسْرانا مُبينا . » 4 : 119 ( نساء ، 116 - 119 ) « به ضلالت افتاده است ، ضلالتى دور . » و « زيانى آشكار كرده است » .\r\nو كسى كه روحش با انديشه و خاطر نيك از بدن جدا شود و دل او متوجّه خدا و آكنده از حبّ و انس او باشد به رستگارى جاويد فايز شده است و اين موقوف است بر مجاهدهء بسيار تا نفس را از شهوات حيوانى باز دارد و محبّت دنيا را يكسره از دل بيرون كند و از ارتكاب معاصى و از مشاهدهء آنها و تفكَّر دربارهء آنها و از همنشينى با اهل گناه و شنيدن حكايات آنان احتراز نمايد ، بلكه از مباحات دنيا به طور كلَّى كناره گيرد و درون خود را از ما سوى اللَّه پاك سازد و رشتهء دلبستگى به هر چيزى را ببرد و با تمامى وجود و سراسر هستى خويش به خدا بپيوندد ، و محبّت هر چيزى را جز محبّت او از دل بيرون كند ، تا دوستى و ياد خداى سبحان و انس به او ملكهء راسخ شود و بر قلب به هنگام مرگ غالب و مستولى باشد . و بدون اين مجاهده نمىتوان به خاتمهء خير و نجات مطمئن شد . و چگونه مىتوان مطمئن شد و حال آنكه دانستى كه بيهوشى پيش از مرگ شبيه خواب است ، و در بيشتر خوابهائى كه مىبينى در آن حالت در دل خود محبّت و انس و توجّه به خدا را نمىبينى\r\n","description":"","footnote":"","page_name":" 295 ","page_number":322},
  {"content":"\r\nبلكه به خاطرت نمىگذرد كه تو را پروردگارى است آراسته به صفات كمال ، بلكه در خواب غالبا امور باطل و خيالهاى فاسد كه به آنها انس و الفت گرفته اى مىبينى .\r\nپس اگر بهنگام قبض روح دل تو مشغول يكى از امور دنيا باشد و متوجّه به خدا و ملتفت معرفت او و مبتهج به حبّ و انس او نباشد هميشه و براى ابد بر اين حالت باقى خواهى ماند ، و شقاوت و زيانكارى بزرگ همين است .\r\nپس اى دوست سر از خواب غفلت بردار و از مستى طبيعت هوشيار شو ، و دوستى دنيا را از دل بيرون كن و با همهء هستى به آستان پروردگار خود روى آر ، و از دنيا به قدر ضرورت قناعت كن و بيش از مقدار حاجت مجو ، و از خوراك به آن قدر بس كن كه حفظ حيات شود كه زياده خوردن آدمى را از قرب پروردگار دور مىسازد . و از جامه به اندازه اى كه تن را بپوشاند خرسند باش و از مسكن به مقدارى كه از چشمها و از گرما و سرما و باران محفوظ باشى اكتفا كن ، كه اگر از اين بيشتر بخواهى غم و اندوهت بسيار مىشود و دل هر لحظه به فكرى مشغول و گرفتار مىگردد و رنج و محنت هر دم تورا فرو مىگيرد و خيرات و بركات عمرت تباه و ضايع مىشود .\r\nو بعد از آنكه امور دنيوى را از خود دور كردى همواره متوجّه دل خود باش و لحظه اى از آن غافل مشو و پيوسته سعى كن جز به معرفت و محبّت خدا نپردازد ، و بايد قرب و انس به خدا بالاترين مرتبهء همّت تو باشد ، زيرا خردمند به آنچه شريفتر و كاملتر است ميل و اشتياق دارد و به آنچه نيكوتر و سودمندتر است شاد مىشود . و شكَّى نيست كه اشرف و اكمل موجودات خداى سبحان است ، بلكه موجود و كمال حقيقى تنها اوست و موجودات و كمالات ديگر همه از فيض و تراوش وجود و فضل اويند . و علوّ و كمال و بهاء و جلال او فوق آن است كه بتوان تصوّر كرد . و معرفت و حبّ او بهترين و نافعترين چيزها براى آدمى است زيرا كه باعث سعادت ابدى و بهجت دائمى است ، و سزاوار نيست كه عاقل براى اشتغال به لذايد بىارزش دنيا آن را رها كند بلكه شايسته است كه زمام دنيا را به گردنش افكند و نفس شريف خويش را از چنگال آن نجات بخشد و با همهء وجود به خدا متوجّه شود و شادى و ابتهاج او جز به حبّ و انس خدا نباشد .\r\n","description":"","footnote":"","page_name":" 296 ","page_number":323},
  {"content":"\r\n\r\nفصل 8 ( فرق بين آرامش دل و ايمنى از مكر خدا )\r\nضدّ خوف مذموم ، اطمينان و آرامش دل است . و شكَّى نيست كه اين اطمينان فضيلت و كمال است ، زيرا آرامش و بىتشويشى دل نسبت به چيزهائى كه عقل به عدم احتراز از آنها حكم مىكند صفت كمال است و نقيض آن نقص و رذيلت است .\r\nو امّا ضدّ خوف ستوده ايمنى از مكر خداست ، و آن از مهلكات است و در آيات و اخبار از آن نكوهش شده است ، چنان كه خداى سبحان مىفرمايد :\r\n« فَلا يَأمَنُ مَكْرَ الله إلا الْقَومُ الْخاسِرُونَ » 7 : 99 ( اعراف ، 99 ) « جز گروه زيانكار از مكر خدا ايمن ننشينند » .\r\nو به تواتر رسيده است كه ملائكه و انبياء از مكر خدا در خوف بوده‌اند چنان كه در روايت آمده كه : وقتى شقاوت ابليس ظاهر شد جبرئيل و ميكائيل به گريه افتادند . خداوند به آنها وحى كرد كه از چه مىگرييد ؟ گفتند : خداوندا از مكر تو ايمن نيستيم ، و خداوند فرمود : چنين باشيد و از مكر من ايمن و آسوده نمانيد . و روايت شده است كه : « پيغمبر اكرم صلَّى اللَّه عليه و آله و سلَّم و جبرئيل از خوف خداى تعالى مىگريستند . خدا به آنان وحى كرد كه چرا مىگرييد كه شما را در امان قرار دادم ؟ گفتند : خدايا چه كسى مىتواند از مكر تو ايمن باشد ؟ » گويا پيغمبر صلَّى اللَّه عليه و آله و سلَّم و جبرئيل آسوده خاطر نبودند كه قول خدا كه « شما را در امان قرار دادم » براى ابتلا و آزمايش نباشد ، تا اينكه خوف آنها آرام گيرد و آشكار شود كه از مكر خدا\r\n","description":"","footnote":"","page_name":" 297 ","page_number":324},
  {"content":"\r\n\r\nايمناند و به قول خود ( كه از مكر خدا ايمن نيستيم ) وفا نكرده باشند . چنان كه وقتى إبراهيم عليه السّلام را در منجنيق نهادند گفت : خدا مرا كافى است . و اين سخن از دعاوى بزرگ بود . پس امتحان شد و جبرئيل در هوا خود را به وى عرضه كرد و گفت : آيا حاجتى دارى ؟ إبراهيم گفت : به تو نه . و اين پاسخ وفا به قولش بود ، و خداى تعالى از اين وفاى او خبر مىدهد :\r\n« وَإبراهيمَ الَّذى وَفَّى » 53 : 37 ( نجم ، 37 ) « و إبراهيم كه وفا كرد » .\r\nو بالجمله : مؤمن را نسزد كه از مكر خدا ايمن باشد ، چنان كه ملائكه و انبيا ايمن نيستند ، و چون از مكر خدا ايمن نبود پيوسته از او خائف خواهد بود .\r\nتتميم ( خوف و رجاء ملازم يكديگرند )\r\nرجاء و اميدوارى عبارت است از انبساط و سرور در دل به سبب امر محبوبى ، و آن همراه با خوف است . زيرا خوف - چنان كه دانستى - عبارت است از ناراحتى و اضطراب در انتظار رسيدن پيشامد مكروه و ناگوار . و البتّه آنچه حصولش ممكن است عدم حصولش نيز ممكن است و آنچه پديد آمدنش مكروه است پديد نيامدنش محبوب است . پس همانگونه كه توقّع و انتظار حصولش رنجآور است توقّع و انتظار عدم حصولش شادى بخش است . بنابراين خوف از بود چيزى با اميدوارى به نبود آن چيز و خوف از عدم چيزى با رجاء به وجود آن همراه است .\r\nپس خوف و رجاء ملازم يكديگرند ، هر چند ممكن است يكى بر ديگرى از جهت بسيارى حصول اسباب آن غلبه كند . ولى اگر به جاى احتمال حصول يا عدم حصول چيزى يقين به يكى از آن دو حاصل شود ديگر خوف و رجائى وجود ندارد ، بلكه انتظار مكروه يا انتظار محبوب ناميده مىشود .\r\nسپس بايد دانست كه همانطور كه خوف از متعلَّقات قوهء غضب است و نوع پسنديده و ستودهء آن ، به دليل اينكه مقتضاى عقل و شرع و باعث بر عمل به سبب بيم و ترس است ، از فضائل آن به شمار مىرود همينطور رجاء متعلَّق به آن و از\r\n","description":"","footnote":"","page_name":" 298 ","page_number":325},
  {"content":"\r\nفضائل آن است ، زيرا به مقتضاى عقل و شرع و باعث بر عمل از حيث رغبت است .\r\nو تفاوت اين است كه خوف چون پى آمد ضعف دل است به طرف تفريط نزديكتر است و رجاء چون نتيجهء قوّت قلب است به طرف افراط نزديكتر است ، اگر چه هر دو ممدوح و پسنديده‌اند .\r\nنكتهء ديگر اين است كه براى اينكه نام رجاء بر انتظار كسى صدق كند ناگزير بايد اكثر اسباب حصول محبوب فراهم باشد ، مانند توقّع درو و برداشت محصول از كسى كه بذر خوبى در زمين پاك و سالمى كاشته و آبيارى كرده است .\r\nو امّا انتظار چيزى كه هيچ يك از اسباب آن را آماده نكرده باشد آن را رجاء نگويند بلكه غرور و حماقت نامند مانند كسى كه تخم را در زمين شوره زار بىآبى كاشته باشد . و انتظار آنچه اسبابش مشكوك است تمنّى و آرزو نامند ، مثل آنكه تخم را در زمين قابلى بيفشانند امّا آب ندهند .\r\nتفصيل اين مطلب : دنيا كشتزار آخرت است و دل آدمى به منزلهء زمين و ايمان مانند بذر است ، و طاعات حكم آبى دارد كه زمين را بدان آبيارى مىكنند ، و پاك ساختن قلب از گناهان و اخلاق ناپسند به منزلهء اصلاح زمين از خار و خاشاك و سنگ و كلوخ و علفهاى هرزه است ، و روز قيامت هنگام درو و برداشت محصول است . با اين بيان مىتوان اميدوارى بندهء مؤمن را به مغفرت الهى به اميد كشاورز براى برداشت محصول خوب و فراوان تشبيه كرد . و همانطور كه كسى كه تخم را به زمين پاك افكنده و آن را به موقع آبيارى كند و كشتزار را از سنگ و خار و علف هرزه پاك سازد و آنگاه به انتظار لطف و كرم خداوند بنشيند و اميد داشته باشد كه مثلا از يك تخم صد تخم برگيرد انتظار او رجاء پسنديده و ممدوح ناميده مىشود ، همينطور بنده اى كه زمين دل را از خار و خس اخلاق زشت و پست پاك سازد و بذر ايمان در آن افشاند و با آب طاعات آبيارى كند و آنگاه به لطف و فضل خدا اميدوار باشد كه هنگام مرگ او را ثابت قدم نگه دارد و سرانجام نيك و آمرزش نصيب او كند اين اميدوارى او رجاء حقيقى و پسنديده است .\r\nو همچنانكه كسى كه از كشت غفلت كند و همهء سال خود را به راحتطلبى به سر برد يا تخم در زمين شوره كه آب به آن نمىنشيند بيفشاند و در اصلاح زمين\r\n","description":"","footnote":"","page_name":" 299 ","page_number":326},
  {"content":"\r\nاز گياهان تباه كنندهء كشت نكوشد و آنگاه بنشيند و منتظر روئيدن كشت و درو كردن آن باشد انتظارش را حمق و غرور نامند ، همچنين كسى كه بذر ايمان در زمين دل خود نيفكند يا بيفكند ولى خانهء دلش آكنده از رذائل و اخلاق بد و در درياى شهوات و لذّات پست غوطه ور باشد و آن را به آب طاعتى سيراب نكند و با اين همه انتظار مغفرت داشته باشد انتظار وى حمق و غرور است .\r\nو همانطور كه كسى كه بذر را در زمين خوب و پاك ولى بى آب بيفشاند و بنشيند و به انتظار باران باشد در صورتى كه باران در آنجا معمولا فراوان و كافى نمىبارد ، اگر چه ممتنع هم نباشد ، انتظار او تمنّى و آرزو ناميده مىشود ، همين طور كسى كه بذر ايمان در زمين دل بيفكند و ليكن با آب طاعات سيرابش نكند و به انتظار بنشيند كه لطف و فضل الهى او را مورد مغفرت قرار دهد انتظارش تمنّى و آرزوست .\r\nبدين سان اميدوارى و رجاء در وقتى صدق مىكند كه آدمى توقّع و انتظار محبوبى را داشته باشد كه اسبابى را كه در اختيار اوست فراهم كرده باشد و ديگر چيزى نمانده باشد مگر آنچه در اختيار او نيست ، و اين همان فضل خداى تعالى است در بر طرف كردن موانع براى رسيدن به مقصود . پس احاديثى كه در ترغيب اميدوارى و در وسعت عفو پروردگار و رحمت و مغفرت او وارد شده مخصوص كسانى است كه رحمت و غفران را با عمل خاصّى كه زمينه و وسيلهء آن را فراهم مىكند و ترك گناهانى كه آن زمينه و وسيله را از ميان مىبرد توأم و همراه كرده باشند .\r\nپس اى برادر به هوش باش كه شيطان تورا فريب ندهد كه از عمل ( طاعات و عبادات ) باز دارد و تو را به اميد و آرزوى صرف دلخوش سازد . و نظرى به حال انبياء و اولياء بيفكن و كوشش آنان را در طاعات و صرف شب و روز عمرشان را در عبادات بنگر . مگر آنان به عفو و رحمت پروردگار اميدوار نبودند ؟ چرا به خدا سوگند ايشان به وسعت رحمت خدا داناتر بودند و از تو و هر كس به آن اميدوارتر .\r\nو ليكن مىدانستند كه اميد به رحمت بدون عمل غرور محض و سفاهت صرف است . پس عمر خويش در عبادات گذراندند و شب و روزشان را در طاعات\r\n","description":"","footnote":"","page_name":" 300 ","page_number":327},
  {"content":"\r\nبه سر بردند .\r\nما نخست به بعضى از آيات و اخبارى كه دربارهء اميدوارى و رجاست اشاره مىكنيم سپس به اخبارى كه رجاء بدون عمل را بىمعنى مىداند مىآوريم تا دانسته شود كه اطلاق آيات و اخبار دستهء اول همان حكم دستهء دوم را دارد . پس مىگوئيم :\r\nآيات و اخبار مربوط به رجاء بىشمار است و آنها بر چند قسم است :\r\n( اوّل ) آيات و اخبارى كه در آنها از يأس و نااميدى نهى شده است مانند :\r\n« يا عِبادِىَ الَّذِينَ أسْرَفُوا عَلى أنْفُسِهِمْ لا تَقْنَطُوا مِنْ رَحْمَةِ الله » 39 : 53 ( زمر ، 53 ) « اى بندگان من كه بر خود ستم و اسراف كرده‌ايد ، از رحمت خدا نااميد نشويد » .\r\nو على عليه السّلام به مردى كه به سبب ترس از بسيارى گناه به نااميدى كشانده شده بود ، فرمود : « اى مرد يأس تو از رحمت خدا از گناهان تو بزرگتر و بدتر است . » و از پيغمبر اكرم صلَّى اللَّه عليه و آله و سلَّم روايت شده است كه فرمود : « اگر آنچه را من مىدانم شما هم مىدانستيد كمتر مىخنديديد و بسيار مىگريستيد و سر به كوه و بيابان مىنهاديد و بر سينه هاى خود مىزديد و به خدا پناه مىبرديد . جبرئيل فرود آمد و گفت : پروردگارت مىفرمايد بندگانم را نااميد مكن . پس پيغمبر آنان را به اميد و شوق آورد » . و نيز روايت شده است كه :\r\n« مردى از بنى اسرائيل مردم را از رحمت خدا نااميد مىكرد و بر آنها سخت مىگرفت و آنها را مىترسانيد . خداوند در قيامت به وى خواهد گفت : امروز من تو را از رحمت خود مأيوس مىكنم همچنان كه بندگان مرا از من نااميد ساختى » .\r\n( دوم ) آنچه در ترغيب بر رجاء و اينكه اميدوارى سبب نجات است وارد شده ، چنان كه در اخبار مربوط به يعقوب آمده : « خداوند به او وحى كرد مىدانى چرا بين تو و يوسف را جدائى انداختم ؟ براى آنكه گفتى :\r\n« وَأخافُ أنْ يَأكُلَه الذّئبُ وَأنتُمْ عَنْه غافِلُونَ » 12 : 13 ( يوسف ، 13 ) .\r\n« مىترسم از او غافل شويد و گرگش بخورد » .\r\nچرا از گرگ بيم داشتى و به من اميدوار نبودى ؟ و چرا به غفلت برادرانش\r\n","description":"","footnote":"","page_name":" 301 ","page_number":328},
  {"content":"\r\nتوجّه كردى و به حفظ من نظر نداشتى ؟ « و سخن امير مؤمنان عليه السّلام به مردى كه در حال جان دادن مىگفت : من از گناهانم مىترسم و به رحمت پروردگارم اميدوارم : » در دل هيچ بنده اى در اين وقت اين ترس و اميد جمع نمىشود مگر آنكه خدا به او آنچه را اميد دارد مىدهد و او را از آنچه مىترسد ايمن مىكند » ( 1 )  .\r\nو از حضرت رسول صلَّى اللَّه عليه و آله و سلَّم روايت شده كه فرمود : « در روز قيامت خداى تعالى به بنده مىفرمايد : چه چيز تو را مانع شد از اينكه منكر را ديدى و از آن نهى نكردى ؟ اگر چنين عذر آورد كه پروردگارا به تو اميدوار بودم و از مردم مىترسيدم ، خدا مىفرمايد : اين گناه تورا آمرزيدم » . و نيز از آن حضرت صلَّى اللَّه عليه و آله و سلَّم منقول است كه :\r\n« مردى را داخل دوزخ كنند و او هزار سال آنجا مىماند و فرياد مىكند يا حنّان يا منّان ( اى بخشاينده و اى منّت نهنده ) خداوند به جبرئيل مىفرمايد : برو بندهء مرا بياور ، جبرئيل او را به پيشگاه پروردگار مىآورد . پس خطاب الهى مىرسد كه :\r\nجاى خود را چگونه يافتى ؟ عرض مىكند : بد مكانى بود . خطاب رسد كه او را به جائى كه داشت باز گردانيد . آن بنده راه جهنّم پيش گيرد و روانه شود در حالى كه مرتّب به پشت مىنگرد . خداى عزّ و جلّ فرمايد : به چه چيز نظر مىكنى ؟ عرض مىكند كه اميد داشتم كه چون مرا از جهنّم بيرون آوردى ديگر به آنجا برنگردانى . خداى تعالى فرمايد : او را به بهشت بريد » .\r\nو نيز پيغمبر اكرم صلَّى اللَّه عليه و آله و سلَّم مىفرمايد : « قال اللَّه تبارك و تعالى : لا يتّكل العاملون على أعمالهم الَّتى يعملونها لثوابى ، فإنّهم لو اجتهدوا و أتعبوا أنفسهم - أعمارهم - فى عبادتى كانوا مقصّرين غير بالغين فى عبادتهم كنه عبادتى فيما يطلبون عندى من كرامتى و النّعيم فى جنّاتى و رفيع الدّرجات العلى في جوارى و لكن برحمتى فليثقوا و إلى حسن الظَّنّ بى فليطمئنّوا و فضلى فليرجوا ، فإنّ رحمتى عند ذلك تدركهم و منّى يبلَّغهم رضوانى ، و مغفرتى تلبسهم عفوى ، فإنّى أنا اللَّه الرّحمن الرّحيم و بذلك تسمّيت » .\r\n« خداى تبارك و تعالى فرمايد : آنها كه به اميد ثواب من اعمالى انجام\r\n","description":"","footnote":" ( 1 ) اين حديث در « احياء العلوم » ج 4 ص 125 از پيغمبر ( ص ) روايت شده است . . ","page_name":" 302 ","page_number":329},
  {"content":"\r\nمىدهند نبايد به اعمال خود تكيه كنند ، زيرا هر چند بكوشند و تمامى عمر خود را در راه عبادتم به زحمت اندازند باز هم مقصّرند و در عبادت خود حقّ عبادت مرا بجا نتوانند آورد نسبت به آنچه از من از كرامت و نعمتهاى بهشت و درجات عالى در جوارم طلب مىكنند ، و ليكن بايد به رحمت من اعتماد كنند و به حسن ظنّ خود نسبت به من اطمينان نمايند و به فضلم اميدوار باشند ، كه هرگاه چنين باشند رحمت من آنان را درمىيابد و رضوانم به آنها مىرسد و لباس عفو خود را به ايشان مىپوشانم ، زيرا من خداى رحمان و رحيمم و خود را به اين نام ناميده‌ام » .\r\nو از امام باقر عليه السّلام روايت شده كه فرمود :\r\n« وجدنا في كتاب علىّ عليه السّلام أنّ رسول اللَّه صلَّى اللَّه عليه و آله و سلَّم قال - و هو على منبره - : و الَّذى لا إله الا هو ما أعطى مؤمن قطَّ خير الدّنيا و الآخرة الا بحسن ظنّه باللَّه و رجائه له و حسن خلقه و الكفّ عن اغتياب المؤمنين ، و الَّذى لا إله إلا هو لا يعذّب اللَّه مؤمنا بعد التّوبة و الاستغفار إلا بسوء ظنّه باللَّه و تقصيره من رجائه و سوء خلقه و اغتيابه للمؤمنين ، و الَّذى لا إله إلا هو لا يحسن ظنّ عبد مؤمن باللَّه إلا كان اللَّه عند ظنّ عبده المؤمن لأنّ اللَّه كريم بيده الخيرات يستحيى أن يكون عبده المؤمن قد أحسن به الظَّنّ ثمّ يخلف ظنّه و رجاءه ، فأحسنوا باللَّه الظَّنّ و ارغبوا إليه » .\r\n« در كتاب على عليه السّلام يافتيم كه رسول خدا صلَّى اللَّه عليه و آله و سلَّم بالاى منبر خود فرمود كه :\r\nقسم به خدائى كه به غير از او خدائى نيست كه به هيچ مؤمنى هيچگاه خير دنيا و آخرت داده نشد مگر به سبب خوش گمانيش به خدا و اميدواريش به او و حسن خلقش و خوددارى از غيبت مؤمنين ، و قسم به خدائى كه غير از او خدائى نيست كه خدا هيچ مؤمنى را بعد از توبه و استغفار عذاب نكند مگر به سبب بدگمانيش به خدا و كوتاهى در اميدوارى به او و بد اخلاقى و غيبت مؤمنين ، و قسم به خدائى كه غير از او خدائى نيست هيچ بنده اى به خدا گمان نيكو نمىبرد مگر اينكه خدا مطابق ظنّ او با او رفتار مىكند . زيرا خدا كريم است و همهء خيرات به دست اوست و شرم دارد از اينكه بندهء مؤمنش به او گمان نيك برد و او بر خلاف گمان\r\n","description":"","footnote":"","page_name":" 303 ","page_number":330},
  {"content":"\r\nو اميد بنده رفتار كند . پس گمان خود را به خدا نيكو كنيد و به سوى او رغبت نمائيد » .\r\n( سوم ) از چيزهائى كه باعث اميدوارى است اين است كه در آيات و احاديث تصريح شده كه ملائكه و انبياء براى مؤمنين طلب مغفرت مىكنند و از خدا آمرزش ايشان را مىطلبند ، مانند اين آيه :\r\n« وَالْمَلائِكَةُ يُسَبِّحُونَ بِحَمْدِ رَبِّهِمْ وَيَسْتَغْفِرُونَ لِمَنْ فِى الأَرْضِ » 42 : 5 ( شورى ، 5 ) « فرشتگان پروردگار خود را تسبيح و ستايش مىكنند و براى كسانى كه در زمينند آمرزش مىطلبند » .\r\nو پيامبر اكرم صلَّى اللَّه عليه و آله و سلَّم فرمود : « حياتى خير لكم و موتى خير لكم ، أمّا حياتى فأسنّ لكم السّنن و أشرع لكم الشّرائع ، و أمّا موتى فإنّ أعمالكم تعرض علىّ ، فما رأيت منها حسنا حمدت اللَّه عليه و ما رأيت منها سيّئا استغفرت اللَّه لكم »\r\n« زندگى و مرگ من براى شما خير است . امّا در حياتم براى شما احكام و سنن شريعت را مىآورم و قوانين و شرايع را بيان مىكنم ، و امّا بعد از مرگ من اعمال شما به من عرضه مىشود ، آنچه را كه ديدم نيك است خدا را سپاس مىگويم و آنچه را كه ديدم بد است براى شما از خدا طلب آمرزش مىكنم » .\r\n( چهارم ) آنكه رسيده است كه به بندهء گناهكار مدّتى مهلت داده مىشود تا استغفار كند ، مثل قول امام باقر عليه السّلام :\r\n« إنّ العبد إذا أذنب ذنبا أجلّ من غدوة إلى اللَّيل ، فان استغفر اللَّه لم يكتب عليه ( 1 )  » .\r\n« بنده وقتى گناهى كند از بامداد تا شب مهلت دارد ، اگر آمرزش خواست گناهش بر او نوشته نخواهد شد » .\r\nو قول امام صادق عليه السّلام : « من عمل سيّئة أجّل فيها سبع ساعات من\r\n","description":"","footnote":" ( 1 ) اين حديث در » كافى « ( باب استغفار از گناه ) از امام صادق ( ع ) روايت شده است . . ","page_name":" 304 ","page_number":331},
  {"content":"\r\nالنّهار ، فإن قال : أستغفر اللَّه الَّذى لا إله إلا هو الحىّ القيّوم ثلاث مرّات ، لم تكتب عليه » .\r\n« هر كس گناهى كند هفت ساعت از روز به او مهلت دهند پس اگر سه بار گفت : « استغفر اللَّه الَّذى لا إله الا هو الحّى القيّوم »\r\nآن گناه بر او نوشته نشود » .\r\n( پنجم ) آنچه دربارهء شفاعت پيغمبر صلَّى اللَّه عليه و آله و سلَّم وارد شده مثل قول خداى تعالى :\r\n« وَلَسَوْفَ يُعْطيكَ رَبّكَ فَتَرضى » 93 : 5 ( ضحى ، 5 ) .\r\n« پروردگارت در آينده به تو بخششى خواهد كرد تا خشنود شوى » .\r\nو در تفسير اين آيه رسيده است كه حضرت محمّد صلَّى اللَّه عليه و آله و سلَّم راضى نخواهد شد كه يك نفر از امّت او در جهنّم باشد ، و قول رسول اكرم صلَّى اللَّه عليه و آله و سلَّم كه : « ادّخرت شفاعتى لأهل الكبائر من أمّتى »\r\n« من شفاعت خود را براى مرتكبين گناهان كبيره از امّت خود ذخيره كرده‌ام » .\r\n( ششم ) بشارت و مژده هائى است كه براى شيعيان وارد شده كه مخلَّد در جهنّم نخواهند بود و دوستى پيغمبر صلَّى اللَّه عليه و آله و عترت او ( يعنى أئمّه عليهم السّلام ) ايشان را هر چه كرده باشند از عذاب نجات خواهد داد .\r\n( هفتم ) آياتى كه دلالت مىكند كه خداوند دوزخ را براى دشمنان كافر خود آماده كرده ، و دوستان خود را فقط به آن مىترساند :\r\n« لَهُمْ مِنْ فَوْقِهِمْ ظُلَلْ مِنَ النَّارِ وَمِنْ تَحْتِهِمْ ظُلَلٌ ، ذلِكَ يُخَوِّفُ الله بِه عِبادَه » 39 : 16 . ( زمر ، 16 ) .\r\n« بالاى سرشان سايبانهاى آتش است و زيرشان نيز سايبانهاست ، اين است كه خدا بندگان خويش را بدان مىترساند » .\r\nو نيز :\r\n« وَاتَّقُوا النَّارَ الَّتى أُعِدَّت لِلْكافِرِينَ » 3 : 131 ( آل عمران ، 131 ) « و از آن آتش كه براى كافران آماده شده بترسيد » .\r\nو نيز :\r\n« لا يَصْلاها إِلا الأَشْقَى الَّذى كَذَّبَ وَتَوَلَّى » 92 : 15 - 16 ( ليل ، 15 - 16 ) « جز بدبختترين مردم ، همان كه تكذيب كرد و ( از حقّ ) روى بگردانيد\r\n","description":"","footnote":"","page_name":" 305 ","page_number":332},
  {"content":"\r\nوارد آن ( آتش ) نشود » .\r\n( هشتم ) آنچه دربارهء وسعت عفو و مغفرت خداوند و فراوانى رأفت و رحمت او رسيده است ، چنان كه مىفرمايد :\r\n« وَإنَّ رَبَّكَ لَذُو مَغْفِرةٍ لِلنَّاسِ عَلى ظُلْمِهِمْ » 13 : 6 ( رعد ، 6 ) « و همانا پروردگارت به مردم ، دربارهء ستم كردنشان ( گناهانى كه كرده‌اند ) صاحب مغفرت و آمرزش است » .\r\nو در تفسير اين قول خداى تعالى :\r\n« يَوْمَ لا يُخْزى الله النَّبِىَّ وَالَّذينَ آمَنُوا مَعَه » 66 : 8 ( تحريم ، 8 ) « در آن روز كه خدا پيامبر و كسانى را كه با وى ايمان آورده‌اند خوار نكند » .\r\nروايت شده است كه « خداوند به پيغمبر خود وحى فرستاد كه من محاسبهء امّت تو را به تو وا مىگذارم . پيغمبر عرض كرد كه : پروردگارا تو براى آنان از من بهترى . خداوند فرمود : پس تورا در ميان ايشان ( دربارهء شفاعت ) خوار نخواهم كرد » .\r\nدر روايت ديگرى رسيده است كه : پيغمبر صلَّى اللَّه عليه و آله و سلَّم گفت : « يا كريم العفو جبرئيل گفت : مىدانى تفسير يا كريم العفو چيست ؟ يعنى بديهاى بندگان را به رحمت خود عفو مىكند و آنگاه آنها را به كرم خود به حسنات مبدّل مىسازد . » و روايت شده است كه : هرگاه بنده اى گناهى كند و استغفار نمايد خداوند به ملائكه مىفرمايد :\r\nببينيد بندهء مرا كه گناهى از او سر زد ، و دانست كه او را پروردگارى است كه هم گناهان را مىآمرزد و هم به گناه بازخواست مىكند ، شما را گواه مىگيرم كه او را آمرزيدم .\r\nو در حديث قدسى آمده است كه :\r\n« إنّما خلقت الخلق ليربحوا علىّ ، و لم أخلقهم لأربح عليهم »\r\n« من خلق را آفريدم تا آنها سودى برند نه آنكه من از آنها سود برم » [ 1 
  ] . و روايت شده است كه : « اگر مردم گناه نمىكردند خداى تعالى خلقى را مىآفريد كه گناه كنند تا آنها را بيامرزد » . و حضرت رسول صلَّى اللَّه عليه و آله و سلَّم فرمود :\r\n\r\n","description":"","footnote":"\r\n[ 1 
  ]\r\n\r\nمن نكردم خلق تا سودى كنم بلكه تا بر بندگان جودى كنم\r\n\r\n( مولوى )\r\n","page_name":" 306 ","page_number":333},
  {"content":"\r\n« و الَّذى نفسي بيده ، اللَّه أرحم بعبده المؤمن من الوالدة الشّفيقة بولدها » .\r\n« به آن خدائى كه جان من در دست اوست كه خدا به بندگان مهربانتر است از مادر مهربان به فرزند خود » . و در حديث آمده است كه « خداى سبحان در روز قيامت چندان آمرزش و مغفرت كند كه به خاطر هيچ كس خطور نكرده باشد تا اينكه ابليس هم به طمع افتد كه مغفرت خدا شمال او نيز بشود . » و آيات و اخبارى كه در اين معنى رسيده فراتر از حدّ تواتر است .\r\n( نهم ) اخبارى كه دلالت دارد كه هر بلا و ناخوشى و مرضى كه در دنيا به مؤمن مىرسد كفّاره گناه اوست ، مانند سخن حضرت رسول صلَّى اللَّه عليه و آله و سلَّم : « الحمّى من قيح جهنّم ، و هي حظَّ المؤمن من النّار ، »\r\n« تب از پلشتى جهنّم است و همين است نصيب مؤمن از آتش دوزخ » .\r\n( دهم ) أخبارى كه در اين خصوص وارد شده كه با وجود ايمان هيچ كارى زيان نمىرساند ، همچنان كه با وجود كفر هيچ عملى سود نمىبخشد ، و اينكه گاهى خداوند بنده اى را به واسطهء مقدار ذرّه اى از ايمان يا يك عمل جزئى از أعمال شايسته مىآمرزد و به بهشت مىبرد .\r\n( يازدهم ) أخبارى كه در ترغيب بر خوش گمانى به خدا رسيده است ، مانند قول نبى اكرم صلَّى اللَّه عليه و آله و سلَّم :\r\n« لا يموتنّ أحدكم إلا و هو يحسن الظَّنّ باللَّه » .\r\n« هر يك از شما كه مىميرد بايد به خداوند خوش گمان باشد . » و نيز قول او صلَّى اللَّه عليه و آله و سلَّم كه :\r\n« يقول اللَّه تعالى : أنا عند ظنّ عبدى بى فليظنّ بى ما شاء »\r\n« خداى تعالى مىفرمايد : من نزد گمان بندهء خود هستم ، پس هر چه مىخواهد به من گمان برد . » و قول حضرت رضا عليه السّلام :\r\nأحسن الظَّنّ باللَّه ، فانّ اللَّه عزّ و جلّ يقول : أنا عند ظنّ عبدى لي ، إن خيرا فخير و إن شرّا فشرّ » .\r\n« به خدا خوش گمان باش ، زيرا خداى عزّ و جلّ مىفرمايد : من نزد گمان\r\n","description":"","footnote":"","page_name":" 307 ","page_number":334},
  {"content":"\r\nبندهء خود هستم ، اگر گمان او خوبست ، رفتار من خوب است و اگر بد است ، رفتار من هم بد باشد . » و سخن حضرت صادق عليه السّلام :\r\n« حسن الظَّنّ باللَّه : أن لا ترجو إلا اللَّه و لا تخاف إلا ذنبك . »\r\n« حسن ظنّ به خدا اين است كه به غير خدا اميدوار نباشى و جز از گناه خود نترسى » . و اخبار ديگرى در اين معنى قبلا ذكر شد . و در اينكه حسن ظنّ موجب اميدوارى است شكَّى وجود ندارد .\r\n( دوازدهم ) احاديثى كه دلالت دارد بر اينكه در روز قيامت كافران و ناصبان ( دشمنان اهل بيت ) فداى مؤمنان و شيعيان خواهند شد . چنان كه از رسول اكرم صلَّى اللَّه عليه و آله و سلَّم روايت شده است كه فرمود : « امّت من مورد رحمت خداست و در آخرت براى ايشان عذابى نخواهد بود ، و آنچه از عقاب بايد به آنها برسد در دنيا با زلزله ها و رنجها مىرسد ، و چون روز قيامت آيد در برابر هر يك از امّت من مردى از اهل كتاب فدا شود و گويند اين فداى تو است از آتش . » و از اهل بيت عليهم السّلام رسيده است كه : « ناصبان و دشمنان ما را به سبب بدى و ظلمى كه به شيعيان ما كرده‌اند فداى ايشان خواهند كرد . » و از امام صادق عليه السّلام روايت شده است كه : « در قيامت يكى از شيعيان ما را كه در اعمال خود تقصير كرده امّا در ولايت و تقيّه و حقوق برادران خود محافظت كرده باشد مىآورند ، و در مقابل او بين صد تا صدهزار از دشمنان را نگه مىدارند و مىگويند اينها فداى توست از آتش دوزخ ، پس آن مؤمنان به بهشت مىروند و اين ناصبان به جهنّم ، و اين است معنى و مقصود قول خداى تعالى :\r\n« رُبَما يَوَدُّ الَّذينَ كَفَرُوا لَوْ كانُوا مُسلِمينَ » 15 : 2 ( حجر ، 2 ) « بسا باشد كه كافران آرزو كنند كاش مسلمان بودند » .\r\nيعنى كاش در دنيا مطيع و منقاد امامت بودند تا مخالفانشان عوض آنان به آتش مىرفتند .\r\nو امّا ( دوم : ) - يعنى آيات و اخبارى كه دلالت دارد بر اينكه اميدوارى به مغفرت و عفو و رحمت بايد بعد از عمل ( طاعت و عبادت ) باشد - بىشمار است ، مثل قول خداى تعالى :\r\n« إنَّ الَّذينَ آمَنُوا وَالَّذينَ هاجَرُوا وَجاهَدُوا في سَبيلِ الله أُولئِكَ\r\n","description":"","footnote":"","page_name":" 308 ","page_number":335},
  {"content":"\r\nيَرْجُونَ رَحْمَةَ الله » 2 : 218 ( بقره ، 218 ) « كسانى كه ايمان آورده و كسانى كه هجرت كرده و در راه خدا به جهاد پرداخته‌اند آنها به رحمت خدا اميدوارند » .\r\nو نيز :\r\n« فَخَلَفَ مِنْ بَعْدِهِمْ خَلْفٌ وَرِثُوا الْكِتابَ يَأخُذُونَ عَرَضَ هذَا الاْءدْنى وَيَقُولُونَ سَيُغْفَرُ لَنا » 7 : 169 ( اعراف ، 169 ) « از پس آنها ( امّتهاى گذشته ) جانشينانى بجا ماندند كه كتاب [ آسمانى :\r\nتوراة 
  ] را به ميراث بردند و متاع اين دنيا را گيرند و گويند : ما را خواهند بخشيد » .\r\nو قول پيغمبر اكرم صلَّى اللَّه عليه و آله و سلَّم : « الكيّس من دان نفسه و عمل لما بعد الموت ، و الأحمق من اتّبع نفسه هواها و تمنّى على اللَّه الجنّة » .\r\n« زيرك و هوشيار آن است كه بر نفس خويش مسلَّط است و براى بعد از مرگ عمل كند ، و احمق آن است كه از هوى و هوس پيروى كند و از خدا آرزوى بهشت دارد » . و روايتى است از امام صادق عليه السّلام كه شخصى به ايشان عرض كرد :\r\nمردمى گناه مىكنند و مىگويند ما اميدواريم ( به رحمت خدا ) و پيوسته چنيناند تا مرگشان فرا مىرسد ، فرمود :\r\n« هؤلاء قوم يترجّحون في الأمانىّ كذبوا ليسوا براجين ، إنّ من رجا شيئا طلبه ، و من خاف من شيء هرب منه » .\r\n« اينها مردمى هستند كه به آرزوها دلخوشند ، دروغ مىگويند كه اميدوارند ، هر كه به چيزى اميدوار باشد آن را طلب مىكند ، و هر كه از چيزى بترسد از آن مىگريزد » . و مردى گويد به امام صادق عليه السّلام عرض كردم : گروهى از دوستان شما مرتكب گناهان مىشوند و مىگويند ما اميدواريم ، فرمود :\r\n« كذبوا ، ليسوا لنا بموال ، أولئك قوم ترجّحت بهم الأمانىّ ، من رجا شيئا عمل له ، و من خاف شيئا هرب منه » .\r\n« دروغ مىگويند ، دوست ما نيستند ، آنها مردمى هستند كه به آرزوها مىگذرانند ، هر كه به چيزى اميدوار باشد براى رسيدن به آن كار مىكند ، و هر كه از چيزى بترسد از آن مىگريزد » . و نيز از آن امام روايت شده است كه فرمود :\r\n","description":"","footnote":"","page_name":" 309 ","page_number":336},
  {"content":"\r\n« لا يكون المؤمن مؤمنا حتّى يكون خائفا راجيا ، و لا يكون خائفا راجيا حتّى يكون عاملا لما يخاف و يرجو »\r\n« مؤمن ، مؤمن نباشد تا اينكه ترسان و اميدوار باشد ، و ترسان و اميدوار نباشد تا براى آنچه مىترسد و اميدوار است عمل كند . »\r\n","description":"","footnote":"","page_name":" 310 ","page_number":337},
  {"content":"\r\n\r\nفصل 9 ( مواقع خوف و رجاء و ترجيح يكى بر ديگرى )\r\nدانستى كه خوف و رجاء دو صفت از صفات ستوده و پسنديده‌اند از آن رو كه انگيزهء آدمى بر عملند و داروى بيماريهاى دلند . بنابراين فضيلت هر يك از آنها بر حسب فايدهء عملى و معالجهء بيمارى دل رنجور است .\r\nو اين نسبت به اشخاص مختلف مىشود : كسى كه ترس و خوف او را بيشتر به كار وا مىدارد تا اميد و رجاء ، پس خوف و بيم براى او شايسته تر و بهتر است از اميد و رجاء . شخص ديگرى كه بر عكس اين است حكمش نيز بر عكس است .\r\nو كسى كه گرفتار بيمارى امن از مكر و عذاب خدا و غرور باشد ، خوف براى او به صلاح نزديكتر است . و كسى كه يأس و نااميدى بر او غلبه دارد رجاء و اميدوارى براى او اصلح و بهتر است . و كسى كه در گناهان فرو رفته بيشتر در خور خوف و بيم است . و كسى كه گناهان آشكار و پنهان را ترك كرده شايسته و اصلح اين است كه ترس و اميد او مساوى و بر حدّ اعتدال باشند .\r\nدليل اين آن است كه هر كدام كه آدمى را بيشتر به مقصود برساند برترى آن نسبت به حصول مقصود است نه نسبت به خود آن ، از اين رو اگر بيم و اميد در بر انگيختن بر عمل يكسان باشد اصلح اعتدال و تساوى آنهاست ، چنان كه امير مؤمنان عليه السّلام به يكى از فرزندان خود مىفرمايد : « پسرم چنان از خدا بترس كه اگر همهء حسنات مردم زمين را داشته باشى از تو قبول نخواهد كرد و چنان به خدا\r\n","description":"","footnote":"","page_name":" 311 ","page_number":338},
  {"content":"\r\nاميدوار باش كه اگر گناهان همهء اهل زمين را كرده باشى تو را خواهد آمرزيد » .\r\nو امام باقر عليه السّلام فرمود : « ليس من عبد مؤمن إلا و في قلبه نوران :\r\nنور خيفة و نور رجاء ، لو وزن هذا لم يزد على هذا ، و قد جمع اللَّه سبحانه بينهما في وصف من أثنى عليهم ، فقال : يدعون ربّهم خوفا و طمعا ، و قال : يدعوننا رغبا و رهبا » .\r\n« هيچ بندهء مؤمنى نيست مگر آنكه در دلش دو نور هست : نور خوف و نور رجاء كه اگر اين وزن شود از آن بيش نباشد ، و خداوند اين دو را در وصف كسانى كه آنها را ستوده جمع كرده و فرموده : پروردگار خود را با خوف و بيم و طمع و اميد مىخوانند ، و فرموده : ما را با رغبت و بيم مىخوانند » . و حارث بن مغيره گويد : به حضرت صادق عليه السّلام عرض كردم : در وصيّت لقمان چه بود ؟ فرمود :\r\n« كان فيها الأعاجيب ، و كان أعجب ما كان فيها أن قال لابنه :\r\nخف اللَّه عزّ و جلّ خيفة لو جئته ببرّ الثّقلين لعذّبك ، و ارج اللَّه رجاء لو جئته بذنوب الثّقلين لرحمك » .\r\n« در آن مطالب شگفتى بود و شگفتتر از همه اين بود كه به پسرش گفت :\r\nاز خداى عزّ و جلّ چنان بترس كه اگر نيكى جنّ و انس را بياورى تورا عذاب كند و به خدا چنان اميدوار باش كه اگر گناه جنّ و انس را بياورى به تو رحم خواهد كرد » سپس فرمود :\r\n« كان أبي عليه السّلام يقول : إنّه ليس من عبد مؤمن إلا و في قلبه نوران نور خيفة و نور رجاء ، لو وزن هذا لم يزد على هذا ، و لو وزن هذا لم يزد على هذا » .\r\n« پدرم مىفرمود : هيچ بندهء مؤمنى نيست ، مگر آنكه در دلش دو نور هست :\r\nنور ترس و نور اميد كه اگر اين وزن شود از آن بيش نباشد و اگر آن وزن شود از اين فزون نباشد » .\r\nو نيز فرمود : « ترس مراقب دل است و اميد شفيع نفس ، هر كه خدا را بشناسد از او ترسان و به او اميدوار خواهد بود ، و اينها دو بال ايمانند كه بنده اى كه آنها را دارد با آنها به رضوان خدا پر مىگشايد . و خوف و رجاء دو ديدهء عقلند\r\n","description":"","footnote":"","page_name":" 312 ","page_number":339},
  {"content":"\r\nكه با آنها وعده و وعيد خدا را مىبيند ، و بيم طليعه و پيشاهنگ عدل خدا و خبر دهندهء وعيد اوست ، و اميد خوانندهء فضل خداست و دل را زنده مىكند ، و خوف نفس ( امّاره ) را مىميراند . . . و هر كس بر ميزان بيم و اميد خدا را بندگى كند گمراه نمىشود و به آرزوى خود مىرسد ، و چگونه بندهء خدا ترسان نباشد و حال آنكه به پايان سرنوشت و سرانجام كار خود ناآگاه است ، و عملى ندارد كه از روى استحقاق به آن متوسّل شود ، و قدرتى ندارد و راه گريزى برايش نيست ، و چگونه اميدوار نباشد در صورتى كه ناتوانى خود را مىشناسد ، و در درياى نعمتهاى بيشمار خدا غرق است . و دوستدار خدا پروردگارش را با اميد به ديدار و با چشم بيدار مىپرستد و زاهد خدا را از بيم عبادت مىكند . » [ 1 
  ] از آنچه گفته شد معلوم است كه : رجاء در دو مورد اصلح و افضل است :\r\n( يكى ) در حقّ كسى كه نسبت به مستحبّات سست و بىرغبت است و فقط به واجبات اكتفا مىكند . رجاء در مورد چنين كسى انگيزه اى است براى نشاط در طاعات .\r\nسزاوار است كه اين گونه اشخاص به نعمتهاى خداى تعالى و آنچه خداوند به صالحان در درجات عليّيّن وعده فرموده اميدوار باشند تا شوق و نشاط عبادت در آنان برانگيخته و تقويت شود . ( ديگرى ) در حقّ گناهكارى كه در معاصى غوطه ور شده كه هرگاه پشيمانى و توبه به خاطر او بگذرد شيطان او را از رحمت خدا نااميد مىكند و به او مىگويد : توبهء چون توئى كجا پذيرفته مىشود ؟ در اين حال بر او واجب است كه ريشهء يأس و نا اميدى را با رجاء و اميدوارى بركند و آنچه را كه در اينباره رسيده است به ياد آورد ، مثل قول خداى تعالى :\r\n« لا تَقْنَطُوا مِنْ رَحْمَةِ الله » 39 : 53 ( زمر ، 54 ) « از رحمت خدا نااميد مشويد » .\r\nو نيز :\r\n\r\n","description":"","footnote":"\r\n[ 1 
  ] اين روايت در « بحار » جزء دوم از مجلد 15 در باب خوف و رجا از « مصباح الشريعه » نقل شده است ، و عقيدهء مؤلف « بحار » را دربارهء « مصباح الشريعه » ( كه آن را از امام نمىداند ) قبلا در تعليق خود ياد كرديم . و معلوم است كه اين روايت از اسلوب كلام امام ( ع ) نيست . ( مصحح ) .\r\n","page_name":" 313 ","page_number":340},
  {"content":"\r\n« وَإنّى لَغَفَّارٌ لِمَنْ تابَ » 20 : 82 ( طه ، 82 ) « و من آمرزگار آن كسانم كه توبه آورند » .\r\nو توبه كند و با توبه - نه بدون آن - منتظر و متوقّع مغفرت الهى باشد ، زيرا اگر با ادامهء گناه توقّع آمرزش داشته باشد مغرور و فريفته است . رجاء اوّل سستى را كه مانع نشاط و دلگرمى و عزم است ريشه كن مىكند و رجاء دوم نااميدى را كه مانع توبه است از ميان مىبرد .\r\n","description":"","footnote":"","page_name":" 314 ","page_number":341},
  {"content":"\r\n\r\nفصل 10 عمل و طاعت به اميد برتر است از عمل و طاعت از ترس\r\nعمل حاصل از اميد برتر است از عمل حاصل از بيم . زيرا نزديكترين بندگان به خدا كسى است كه او را بيشتر دوست داشته باشد ، و دوستى اميد را در دل افزون مىكند . و خوف و رجاء را به دو فردى تشبيه كرده‌اند كه يكى از ترس از عقاب و ديگرى به اميد عطا خدمت مىكند ، از اين جهت خداوند مردمى را كه به خدا بدگمانند سرزنش كرده ، و فرموده است :\r\n« وَذلِكُمْ ظَنُّكُمُ الَّذى ظَنَنتُمْ بِرَبِّكُمْ أرْداكُمْ » 41 : 23 . ( فصلت 23 ) « اين گمان شما كه به پروردگار خود مىبرديد شما را هلاك كرد » .\r\nو نيز فرمود : « وَظَنَنْتُمْ ظَنَّ السَّوءِ وَكُنْتُمْ قَوْما بُورا » . 48 : 12 ( فتح 12 ) « گمان بد كرديد و گروهى هلاك زده شديد » .\r\nو چنان كه گفته شد رواياتى دربارهء اميد و خوش گمانى رسيده است و در خبر است كه : « خداى تعالى به داود وحى فرستاد كه : مرا و دوستدار مرا دوست دار و مردم را دوست من كن . عرض كرد : خداوندا چگونه مردم را دوست تو كنم ؟ فرمود : مرا به نيكوئى و بخشندگى ياد كن ، و نعمتها و احسان مرا به يادشان بياور ، كه آنان جز خوبى از من نشناسند » . و يكى از بزرگان را - كه راههاى اميدوارى به خدا را براى مردم بسيار ياد مىكرد - در خواب ديدند ، گفت : « مرا در پيشگاه خدا به پاداشتند ، فرمود : چه تو را واداشت كه چنين كنى ؟ گفتم : خواستم دوستى تو را\r\n","description":"","footnote":"","page_name":" 315 ","page_number":342},
  {"content":"\r\nدر دل آفريدگانت جاى دهم ، خداوند فرمود : تو را آمرزيدم » .\r\nبه علاوه ، صفت رجاء براى بنده از نظر سرچشمه و خاستگاه از صفت خوف برتر است ، زيرا آبخور رجاء از درياى رحمت است و آبخور خوف از درياى غضب است . و كسى كه ملاحظهء صفات مقتضى لطف و رحمت را بنمايد محبّت در او بيشتر مىشود ، و مقامى از محبّت الهى برتر نيست . امّا خوف به سبب توجّه و التفات به صفاتى است كه مقتضى غضب است ، و از آن محبّتى چندان كه با رجاء آميخته است حاصل نمىشود . بلى ، چون معاصى و غرور بر مردم غالب است ، بخصوص بر مردم اين زمان ، شايسته تر است كه خوف بر آنان غلبه داشته باشد ، به شرط آنكه آنان را به نااميدى و قطع عمل نكشاند ، بلكه ايشان را به عمل وادارد و شهوات را بر آنها تلخ و ناگوار سازد ، و دلهاشان را از ميل و علاقه به خانهء غرور بگسلاند ، و آنان را به كناره گيرى از دنيا فرا خواند . پس با وجود غلبهء معاصى بر طاعات شكَّى نيست كه خوف شايسته تر است ، مخصوصا كه آفات پنهانى : از شرك خفى ، و نفاق ، و ريا ، و جز اينها از اخلاق پليد در اكثر مردم موجود است ، و محبّت شهوات و اندك مال فناپذير دنيوى در اندرونشان جاى گرفته و ريشه كرده است ، و هول و هراس سكرات مرگ و تزلزل و اضطراب عقايد در آن لحظه امكان پذير است ، و سختگيريهاى حساب و ردّ اعمال شايستهء آنها به دلائل پنهان و نهان محتمل است ، پس كسى كه حقايق اين امور را بشناسد ، اگر ضعيف القلب و جبان باشد خوف او بيش از اميدش خواهد بود ، و اگر قويدل و داراى معرفت كامل باشد بيم و اميدش برابر است . و اگر اميدواريش غلبه كند به سبب غرور و كوتاه انديشى است - چنان كه در بيشتر مردم مشاهده مىشود - و براى اين مردم غلبهء خوف أصلح است ، البتّه پيش از آنكه مشرف بر مرگ شده باشند . و امّا در وقت مردن اصلح به حال آنها اين است كه رجاء و خوش گمانى غالب باشد ، زيرا خوف تازيانهء عمل است و در آن هنگام وقت عمل سر آمده است و تاب تحمّل موجبات خوف را ندارد ، زيرا خوف بند دل را مىگسلد و مرگ را زودرس مىسازد . و امّا نسيم اميد قلب وى را نيرو مىبخشد و دوستى خدا را كه به او اميدوار است در دلش افزون مىكند .\r\nو بايد هر كسى با دوستى خدا از دنيا بيرون برود تا دوستدار لقاى او باشد ،\r\n","description":"","footnote":"","page_name":" 316 ","page_number":343},
  {"content":"\r\n\r\nو كسى كه شوق لقاء خدا داشته باشد خداوند نيز دوستدار لقاء او خواهد بود ، كسى كه خدا و لقاء او را دوست داشته باشد و بداند كه خداوند نيز لقاء او را دوست دارد ، مشتاق خداى تعالى است و شاد و فرحناك از دنيا مىرود ، زيرا كسى كه نزد محبوب خود مىرود شاديش به قدر دوستيش بزرگ است ، كسى كه از محبوب خود مفارقت كند رنج و عذابش شدّت مىگيرد ، پس اگر به هنگام مرگ دوستى اهل و فرزند و مال بر دلش غالب و چيره باشد همهء محبوبهاى او در دنيا خواهد بود و بهشت او همين دنياست . زيرا كه بهشت جائى است كه همهء آنچه آدمى دوست دارد در آنجا باشد ، و در نتيجه مرگ براى او به منزلهء خروج از بهشت و حائل بين او و مشتهيات و خواسته هاى اوست . و اين نخستين مصيبتى است كه دوستدار دنيا با آن روبروست ، علاوه بر آنچه بعد از مرگ به او خواهد رسيد و عذابها و خواريها و غل و زنجيرهائى كه خداوند براى او آماده كرده است .\r\nو امّا اگر غير از خدا و جز معرفت و محبّت و انس او محبوبى نداشته باشد و دنيا و علائق آن را موجب دل مشغولى و مانع از محبوب بداند ، دنيا براى او حكم زندان خواهد داشت . زيرا زندان جائى است كه مانع از رسيدن به محبوب است . و مرگ او رهائى از زندان و رسيدن به محبوب خواهد بود . و حال كسى كه از زندان آزاد شده و بين او و محبوبش جدائى نيست آشكار است ، و اين نخستين شادمانى و بهجتى است كه به دوستدار خدا مىرسد ، تا نوبت رسد به نعمتهائى كه خداوند براى او ذخيره كرده كه هيچ چشمى نديده و هيچ گوشى نشنيده و به دل بشرى خطور نكرده است .\r\n( معالجهء مردم با خوف يا رجاء بر حسب اختلاف بيماريهاى آنها )\r\nدانستى كه كسى نيازمند تحصيل داروى رجاء است كه يأس بر او چيره گشته و عبادت را رها كرده باشد ، يا خوف چنان بر او غالب شده كه به حدّ اسراف رسيده و به خود و خانواده اش زيان وارد كرده است . و امّا كسانى كه در طغيان گناهان غوطه ور شده و به مفاسد دچار گشته‌اند - مانند اكثر مردم زمان ما - دواى\r\n","description":"","footnote":"","page_name":" 317 ","page_number":344},
  {"content":"\r\nرجاء براى آنان زهر كشنده است ، زيرا گوش دادن اينها به اميد جز افزايش طغيان و فساد و گناهشان اثر و ثمرى نخواهد داشت . پس واعظ مردم بايد بيماريهاى آنها را بشناسد و در علل آن بيماريها نظر كند ، و هر علَّتى را به ضدّ آن علاج كند نه به چيزى كه آن را مىافزايد . بنابراين در مثل اين زمان شايسته است كه انگيزه هاى رجاء را ياد نكند ، بلكه در ذكر اسباب خوف مبالغه نمايد ، تا بكلَّى به هلاك و نابودى كشانده نشوند . و قصدش از موعظه به دست آوردن دلها و انتظار مدح و ستايش از مردم نباشد ، به طورى كه بر ترغيب بر رجاء تكيه كند به اين دليل كه بر دلها آسانتر و به كام مردم لذّت بخشتر است ، و بدين سان مردم و خود را به هلاك و گمراهى بيفكند .\r\nو بالجمله ، راه به دست آوردن رجاء براى نيازمند به آن اين است كه :\r\nآيات و اخبار متواترى را كه دربارهء رجاء و رحمت واسعه و رأفت و عفو فراوان الهى وارد شده - كه قسمتى از آنها ذكر شد - به ياد آورد . آنگاه در نعمتهاى شگفتآور او كه در اين دنيا نصيب بندگان خود كرده تأمّل و تفكَّر كند ، كه چگونه خداوند آنچه را كه براى ادامهء زندگى آنها ضرورى است آماده ساخته ، بلكه هيچ چيز جزئى را كه گاه گاه بدان محتاجند و بودن آنها بهتر است - مانند زيور و زيبائى - رها نكرده است . پس وقتى عنايت الهى چيزى از بندگانش در همهء آنچه براى آنها نيكو و پسنديده است از روى لطف و احسان در زندگى دنيا كم و كوتاه نگذاشته - و حال آنكه دنيا خانهء رنج و سختى است نه سراى نعمت و راحت - و راضى نشده كه حتّى چيزى از مزاياى زندگى مثلا در مورد زيور و زيبائى فوت شود ، چگونه راضى خواهد شد كه در آخرت كه سراى جود و فيض است آنان را به عذاب جاودان و هلاك ابدى دچار سازد ، با اينكه خود او فرموده كه رحمتش بر غضبش پيشى جسته است ؟ و بالاترين چيزى كه باعث اميدوارى بندگان است اين است كه خداى تعالى خير محض است و هيچ شرّى در او وجود ندارد ، و فيّاض على الاطلاق است ، و خلق را آفريده تا بر ايشان جود و احسان كند .\r\nپس البتّه بر آنها رحم خواهد كرد و آنان را در زجر و عذاب دائم وا نخواهد گذاشت .\r\n\r\nاز خير محض جز نكوئى نايد خوش باش كه عاقبت نكو خواهد شد\r\n\r\n","description":"","footnote":"","page_name":" 318 ","page_number":345},
  {"content":"\r\n\r\nفصل 11 و از آنهاست :\r\nكوچكى و ضعف نفس\r\nضعف نفس و خود كم بينى صفتى است كه موجب عجز و ناتوانى از تحمّل حوادث مىشود ، و اين صفت از نتايج جبن و از صفات خبيثه به شمار مىرود ، و ملازم است با ذلَّت و خوارى و كناره جستن از كارهاى بزرگ و عالى ، و مسامحه در امر به معروف و نهى از منكر ، و اضطراب و تزلزل به اندك چيزى از بلاها و امور ترس آور . و در اخبار وارد شده است كه مؤمن از ذلَّت نفس برى است . امام صادق عليه السّلام فرمود :\r\n« انّ الله عزّ و جلّ فوّض إلى المؤمن اموره كلَّها و لم يفوّض إليه أن يكون ذليلا : أما تسمع الله تعالى يقول » :\r\n« وَلِلَّه الْعِزّةُ وَلِرَسُولِه وَلِلْمُؤمِنينَ » 63 : 8 . ( منافقون 8 ) « خداى عزّ و جلّ بندهء مؤمن را در هر كارى اختيار داد ولى به او اختيار نداد كه خويشتن را ذليل و بيقدر كند : آيا نشنيده اى كه خداى تعالى مىفرمايد : « عزّت براى خدا و پيغمبر او و مؤمنان است » ؟ « فالمؤمن يكون عزيزا و لا يكون ذليلا ، انّ المؤمن أعزّ من الجبل ، الجبل يستقلّ منه و المؤمن لا يستقلّ من دينه شيء » .\r\n","description":"","footnote":"","page_name":" 319 ","page_number":346},
  {"content":"\r\n\r\n« پس مؤمن بايد خود را عزيز بدارد و تن به ذلَّت ندهد ، مؤمن از كوه محكمتر است ، زيرا از كوه [ به تيشه 
  ] مىتوان چيزى برگرفت ، ولى از دين مؤمن چيزى بر گرفته نشود » .\r\nو نيز فرمود : « انّ الله فوّض إلى المؤمن كلّ شيء إلا إذا لال نفسه » .\r\n« خداوند هر چيزى را به مؤمن واگذار كرده جز ذليل كردن خويش را » .\r\nو اخبار ديگرى به اين مضمون رسيده است . و علاج آن به همان نحو است كه در معالجهء جبن گفته شد .\r\nپيوست ( بزرگى و صلابت نفس )\r\nضدّ كوچكى و ضعف نفس بزرگى نفس و محكمى دل است ، و از ضعف نفس دانستى كه بزرگى و صلابت نفس اين است كه آنچه بر او وارد مىشود تحمّل كند . و اخبار دلالت دارد كه مؤمن داراى صلابت و عزّت و مهابت است و همهء اينها فرع بزرگى نفس است . امام باقر عليه السّلام فرمود : « المؤمن أصلب من الجبل »\r\n« مؤمن از كوه محكمتر است » .\r\nو نيز فرمود : « انّ الله تعالى أعطى المؤمن ثلاث خصال : العزّ في الدّنيا و الآخرة ، و الفلح في الدّنيا و الآخرة ، و المهابة في صدور الظَّالمين » .\r\n« خدا به مؤمن سه خصلت كرامت فرمود : عزّت در دنيا و آخرت ، و رستگارى دنيا و آخرت ، و مهابت در دل ستمگران » .\r\nو صاحب اين ملكه خوارى و عزّت در نظر او يكسان و تهيدستى و ثروت در نزد او مساوى ، بلكه صحّت و بيمارى و ستايش و نكوهش براى او برابر است و از دگرگون شدن امور و احوال تأثير نمىپذيرد . اين خوى ملكهء شريفى است كه آبشخور هر بى سر و پائى نيست و جز يكَّه سواران ميدان مردانگى ياراى جولان آن ندارند ، بلكه جز يگانه هاى نامدار از حكماء يا تيزهوشان شير دل از عرفا\r\n","description":"","footnote":"","page_name":" 320 ","page_number":347},
  {"content":"\r\nنمىتوانند در آن گام نهند . و طريق تحصيل اين صفت - بعد از يادآورى شرافت آن - اين است كه در مواظبت بر آثار و لوازم آن و اجتناب از امور منافى آن بكوشد تا بتدريج آن را به دست آورد .\r\nتتميم ( ثبات و پايدارى اخصّ از بزرگى نفس است )\r\nثبات و پايدارى اخصّ از بزرگى نفس است ، و آن ملكهء اقدام و تحمّل در كارهاى هول انگيز و مقاومت در برابر سختيها و رنجهاست ، به طورى كه انكسار و شكستگى در آدمى راه نيابد ، هر چند مشكلات سخت و زياد باشد . و ضدّ آن اضطراب بهنگام سختيها و شدايد است . و از نمونه هاى ثبات ، ثبات در ايمان است ، و آن اطمينان و آرامش نفس در عقايد است به نحوى كه با شبهات متزلزل نشود ، خداى تعالى مىفرمايد :\r\n« يُثَبِّتُ الله الَّذِينَ آمَنُوا بِالْقَولِ الثّابِتِ فِى الحَيوةِ الدّنيا وَفِى الآخِرَةِ » 14 : 27 ( إبراهيم 27 ) « خداوند كسانى را كه ايمان آورده‌اند به گفتار [ و اعتقاد 
  ] استوار بر جاى و ثابت قدم مىدارد ، هم در زندگانى دنيا و هم در آخرت » .\r\nو اين اطمينان و آرامش از شرايط كسب كمال و اعمال فاضله است ، زيرا تا نفس بر معتقدات خود دربارهء مبدأ و معاد بر جاى و مستقر نباشد عزمى كه او را به تحصيل نتايج آنها مىرساند حاصل نخواهد شد . پس كسى كه چنين پايدارى و ثباتى ندارد او را بر هيچ يك از اعمال فاضله ثابت قدم نخواهى يافت ، بلكه او :\r\n« كَالَّذِى اسْتَهْوَتْه الشَّياطينُ فِى الأرضِ حَيْرانَ » 6 : 71 . ( انعام 71 ) « همچون كسى ( است ) كه شيطانها او را در زمين از راه بيرون برده‌اند و سرگردان مانده » .\r\nو كسى كه به چنين صفتى متّصف باشد همواره بدون سستى بر آنها مواظبت خواهد نمود . و عدم اين ثبات و استقامت به سبب عدم بصيرت و يا ضعف نفس است . پس\r\n","description":"","footnote":"","page_name":" 321 ","page_number":348},
  {"content":"\r\n\r\nوجودش با معرفت و قوّت نفس حاصل خواهد شد ، و آن از فضائل قوهء عاقله و قوهء غضب است . و عدم آن از رذائل يكى از آن دو يا هر دوى آنهاست . و از آنهاست :\r\nدنائت همت ( دون همّتى )\r\nو آن عبارت است از قصور همّت از طلب كارهاى بزرگ و عالى و قناعت نمودن به امور پست و ناچيز ، و اين صفت نتيجهء ضعف نفس و كم دلى است .\r\nو ضدّ آن ، علوّ همّت و طبع است ، و آن عبارت است از سعى و كوشش در تحصيل سعادت و كمال و طلب كردن كارهاى بزرگ و عالى ، بدون در نظر گرفتن سود و زيان دنيا ، به طورى كه به سبب دست يافتن به منافع دنيوى شادمان نشود و از فقدان آن اندوهگين نگردد . بلكه در طريق طلب از مرگ و كشته شدن و مانند آنها باك نداشته باشد . و صاحب اين ملكه همانا مؤمن حقيقى شائق مرگ است ، و مردن براى او به منزلهء تحفه است ، و برترين شادى و سرور به او مىرسد ، چنان كه در اخبار آمده است . و هموست كه مىگويد :\r\n\r\nآن مرد نيم كز عدمم بيم آيد كان بيم مرا خوشتر از اين بيم آيد\r\nجانى است مرا به عاريت داده خدا تسليم كنم چو وقت تسليم آيد\r\n\r\nو مىگويد :\r\n\r\nمرگ اگر مرد است گو نزد من آى تا در آغوشش بگيرم تنگ تنگ\r\nمن از آن عمرى ستانم جاودان او زمن دلقى ستاند رنگ رنگ\r\n\r\nو مىگويد :\r\n\r\nاين جان عاريت كه به حافظ سپرده دوست روزى رخش ببينم و تسليم وى كنم\r\n\r\nو اين صفت از نتايج بزرگى و شجاعت نفس است و بزرگترين فضائل نفسانى است ، زيرا هر كه به مراتب بلند و ارجمند رسيد به واسطهء اين صفت است ،\r\n","description":"","footnote":"","page_name":" 322 ","page_number":349},
  {"content":"\r\n\r\nكه صاحب آن به مرتبهء پست راضى نمىشود ، و براى تحصيل مراتب عالى و امور متعالى دامن همّت به كمر مىبندد . و در جوهر انسان و طبيعت او اين هست كه در طلب هر چه بكوشد بدان دست يابد :\r\n« وَالَّذِينَ جاهَدُوا فينا لَنَهْدِيَنَّهُمْ سُبُلَنا » 29 : 69 ( عنكبوت 69 ) « كسانى كه در راه ما كوشش كرده‌اند راههاى خويش به ايشان مىنمائيم » .\r\nهر كه در طلب چيزى بر آمد و كوشش كرد البتّه آن را مىيابد . و از نمونه هاى نتايج علو همّت شهامت است ، و آن عبارت است از حريص بودن آدمى بر دست يافتن به كارهاى بزرگ و به انجام رسانيدن آنها به اميد نام و ياد نيك كه با گذشت روزگار باقى بماند . و از آنهاست :\r\nبىغيرتى و بىحميّتى\r\nو آن عبارت است از كوتاهى و اهمال در محافظت آنچه نگاهبانى آن لازم است ، از دين و عرض ( ناموس و آبرو ) و اولاد و اموال . و آن از نتايج كوچكى و ضعف نفس است و از مهلكات بزرگ به شمار مىرود . و گاه به ديّوثى و قيادت منجر مىشود .\r\nرسول خدا صلَّى الله عليه و آله و سلَّم فرمود : « إذا لم يغر الرّجل فهو منكوس القلب » ،\r\n« دل مرد بىغيرت سرنگون است » . ( يعنى بر خلاف خوى انسانى است ) و نيز فرمود :\r\n« اگر مردى دربارهء همسر خود چيزى منافى غيرت ببيند و به غيرت نيايد خداوند مرغى را مىفرستد كه آن را قندر گويند و چهل روز بر در خانهء او مىنشيند و بانگ برمىآورد كه خدا غيور است و هر صاحب غيرت را دوست دارد . اگر آن مرد به غيرت آمد و آنچه منافى غيرت است از خود دور كرد كه خوب ، و گر نه پرواز مىكند و بر سر او مىنشيند و فرياد مىكند و پرهاى خود را بر چشمهاى او مىزند و مىپرد ، و بعد از اين روح ايمان از آن مرد جدا مىشود و ملائكه او را\r\n","description":"","footnote":"","page_name":" 323 ","page_number":350},
  {"content":"\r\n\r\nديّوث مىنامند . » و نيز فرمود : « إبراهيم غيور بود و من از او غيورترم ، و خداوند بينى كسى را كه بر مؤمنين و مسلمين غيرت نورزد قطع خواهد كرد . » و امير المؤمنين عليه السّلام ( هنگامى كه در عراق بود ) فرمود : « اى اهل عراق شنيده‌ام كه زنان شما در راهها با مردان برخورد مىكنند ( و در جاى شلوغ به يكديگر شانه مىزنند كه راه بدهند ) آيا شرم نمىكنيد ؟ » و باز فرمود : « شرم نمىكنيد و به غيرت نمىآئيد كه زنان شما به بازارها مىروند و [ در محل ازدحام 
  ] با مردهاى كفّار شانه به هم مىزنند كه راه بيابند ؟ »\r\nپيوست ( غيرت و حميت )\r\nو ضدّ آن غيرت و حميّت است ، و آن عبارت است از سعى در محافظت آنچه نگاهبانى آن لازم است ، و آن نتيجهء شجاعت و بزرگى و قوّت نفس و از ملكات شريف است و مردانگى به آن تحقّق مىيابد و فاقد آن از مردان به شمار نمىرود . پيغمبر اكرم صلَّى الله عليه و آله و سلَّم فرمود : « سعد غيور است و من از سعد غيورترم و خدا از من غيورتر است . » و نيز فرمود : « خداوند غيور است ، و از جهت غيرتش كارهاى زشت را حرام كرد . » و فرمود :\r\n« إنّ الله يغار ، و المؤمن يغار ، و غيرة الله أن يأتي الرّجل المؤمن ما حرّم الله عليه » .\r\n« خداوند غيرتمند است و مؤمن غيرتمند است ، و غيرت خدا اين است كه مؤمن مرتكب كارى شود كه خدا حرام كرده است . » و امام صادق عليه السّلام فرمود :\r\n« انّ الله تعالى غيور و يحبّ الغيرة ، و لغيرته حرّم الفواحش ظاهرها و باطنها »\r\n« خداى تعالى غيرتمند است و غيرت را دوست دارد و از جهت غيرتش كارهاى زشت را چه آشكار و چه نهان حرام كرده است . »\r\n","description":"","footnote":"","page_name":" 324 ","page_number":351},
  {"content":"\r\n\r\nفصل 12 ( غيرت در دين و همسر و اولاد )\r\nمقتضاى غيرت و حميّت در « دين » اين است كه در حفظ آن از بدعتهاى بدعتگذاران و ادّعاى باطل كنندگان بكوشد ، و كسانى را كه از دين برگردند ( مرتدّين ) قصاص كند ، و اهانت و سبك شمردن دين و شبهات منكران را دفع و ردّ نمايد ، و در ترويج و نشر احكام دين جدّ و جهد كافى به كار برد ، و در تبيين حلال و حرام آن سعى بليغ مبذول دارد ، و در امر به معروف و نهى از منكر مسامحه نكند .\r\nو مقتضاى غيرت در « حرم و ناموس » اين است كه از مقدّمات و موجبات انحراف اهل و ناموس خود غافل نشود ، و اهل خود را از مردان بيگانه محافظت كند ، و آنان را از رفتن به بازارها منع نمايد . رسول خدا صلَّى الله عليه و آله و سلَّم به حضرت فاطمه عليها السّلام فرمود : « چه چيز براى زن بهتر است ؟ عرض كرد : اينكه مردى را نبيند و مردى او را نبيند . پس او را به سينهء خود چسبانيد و فرمود : ذرّيّه اى كه بعض آن از بعض ديگر است . » و اصحاب پيامبر صلَّى الله عليه و آله و سلَّم سوراخها و پنجره هاى ديوار خانه را مىبستند كه زنان ، مردان را نبينند . و پيغمبر صلَّى الله عليه و آله و سلَّم فرمود : « هر كه از زن خود اطاعت كند خدا او را به رو به دوزخ اندازد » . [ 1 
  ] و اينكه از آن حضرت صلَّى الله عليه و آله و سلَّم روايت\r\n\r\n","description":"","footnote":"\r\n[ 1 
  ] در ذيل اين روايت نقل شده است كه پرسيدند در چه چيز اطاعت كند ، فرمود :\r\nدر اينكه از شوهر خود بخواهد كه در اماكن و مجالس عمومى برود و جامه هاى نازك بپوشد و شوهر راضى شود و او را اذن دهد .\r\n","page_name":" 325 ","page_number":352},
  {"content":"\r\nشده كه به زنان اجازه فرمود در مساجد حاضر شوند ، و فرموده است : « زنان را از مساجد خدا منع مكنيد » ، ظاهرا اين مخصوص زنان آن عصر بوده كه آن حضرت مىدانست كه فسادى بر حضور آنان در مساجد مترتّب نمىشود . امّا امروز صواب اين است كه زنان از حضور در مساجد و جماعات منع شوند مگر پيرزنان ، زيرا از بيرون رفتن و معاشرت زنان در اين زمان قطعا فساد و معصيت بر مىخيزد [ 1 
  ] .\r\nو از امام صادق عليه السّلام دربارهء بيرون رفتن زنان در [ نماز 
  ] عيدين ( فطر و أضحى )\r\n\r\n","description":"","footnote":"\r\n[ 1 
  ] هر چند آنچه مؤلف در مورد محافظت زنان نوشته است مبتنى بر حقايقى است كه نمىتوان ناديده گرفت ، و به علاوه مطالبى است كه به طور كلى اظهار شده از اين جهت كه بيشتر يا قسمت قابل توجهى از زنان ممكن است در معرض خطر و احتمالا دستخوش انحراف و فساد باشند و اگر رواياتى كه رسيده همگى صحيح باشد حكمى است كه به طور كلى براى صلاح و حفظ خانواده و جامعه بيان شده است و ممكن است بعضى از زنانى كه كاملا اهل ايمان و تقوى و خدا ترسند در مورد آنها خوف لغزش و انحراف نرود ، با اين همه اوضاع و احوال زمان مؤلف با مقتضيات و ضرورات اين عصر تفاوتهائى دارد كه نبايد ناديده گرفت . نوشته هاى اسلام شناسانى نظير استاد شهيد مرتضى مطهرى مىتواند در اين زمينه راهگشا باشد .\r\nاما اين نكته را نمىتوان از نظر دور داشت كه بعضى از احكام اسلام در شرايط و حالات متغير ممكن است تغييرى در آنها پديد آيد و عنوان اولى و ثانوى از همينجاست .\r\nبدين ترتيب بيرون رفتن زن از خانه في نفسه و به عنوان اولى حرام نيست و به عنوان ثانوى ممكن است يكى از عناوين واجب و حرام و مستحب و مكروه و مباح را پيدا كند .\r\nچنان كه براى دفاع ( در صورت ضرورت ) و يا براى حج ( واجب ) واجب مىشود و در مواردى مثل حضور در مجالس لهو و لعب و توأم با گناه حرام مىگردد . اما در غير اين صورت هم اسلام سفارش مىكند كه زنان حتى المقدور از معاشرت و برخورد با مردان جز به قدر ضرورت پرهيز كنند ( بخصوص زنان جوان ) . و اين همه براى جلوگيرى از مفاسدى است كه بشر با آن روبروست ، چنان كه مخصوصا امروزه در دنياى غرب مشاهده مىشود .\r\nبنابراين پيشگيرى از رخ نمودن انحرافها و جلوگيرى از تحريك نابجاى يكى از نيرومندترين و هيجانىترين غرايز مىتواند بسيارى از مفاسد را در خانواده و اجتماع به كمترين حد برساند . م .\r\n","page_name":" 326 ","page_number":353},
  {"content":"\r\nپرسيدند ، فرمود : « نه ، بيرون نروند مگر پيرزنان » ، و در روايتى ديگر است كه از آن حضرت از بيرون رفتن زنان در عيدين و جماعت پرسيدند ، فرمود : « نه ، مگر زن سالخورده » .\r\nبالجمله : هر كه از احوال زنان اين عصر و امثال آن باخبر و آگاه باشد مىداند كه مقتضاى غيرت اين است كه آنان را از همهء آنچه به فتنه و فساد كشانده مىشوند محافظت كند ، خواه چيزهائى باشد كه في نفسه حرام است مثل نگاه كردن به مردان اجنبى و نامحرم و شنيدن سخنانشان بدون ضرورت شرعى و ارتكاب لهو و لعب ( مثلا ساز و آواز و غنا ) يا في نفسه حرام نباشد مانند بيرون رفتن بدون ضرورت شرعى و لو به مساجد و مشاهد مشرّفه و مجالس عزادارى مولانا أبي عبد الله الحسين عليه السّلام . زيرا اين هر چند في نفسه نيكو و راجح است امّا غالبا از منافى غيرت و حميّت جدا نيست - چنان كه در زمان ما مشاهده مىشود . و حدّ اقل اين است كه خالى از نظر به مردان نامحرم و شنيدن سخن ايشان و بلكه نظر مردان به آنان و شنيدن صدايشان نيست ، و اين امر خروج و انحراف دو طرف از قانون عفّت است .\r\nبا اينكه قطعا مىدانيم كه بيرون رفتن بيشتر آنان خالى از غرضى فاسد يا بيهوده نيست و كم است كه فقط براى قرب به خدا و ثواب باشد . از اين رو صواب آن است كه در مثل اين زمان از بيرون رفتن آنان جلوگيرى شود مگر براى سفر واجب مانند حجّ ، يا رفتن به خانهء عالمى عادل براى ياد گرفتن مسائل ، هرگاه مردان آنها نتوانند اين نياز را برآورند . بلى ، اگر فرض شود كه بيرون رفتن آنها به يكى از مشاهد ( زيارتگاهها ) يا مجالس ويژهء زنان مانند مجلس عزادارى و مجمع عروسى به نحوى است كه يقين حاصل شود كه آنجاها از فساد و گناه خالى است و آنچه منافى غيرت است رخ نخواهد داد ظاهر آن است كه اذن دادن ايشان جايز باشد و بلكه رجحان داشته باشد . و اين همه در مورد زنان جوان است ، امّا بيرون رفتن پيرزنان به جاهاى مذكور مانعى ندارد .\r\nو مقتضاى غيرت اين است كه زنان را از شنيدن حكايات شهوتانگيز و سخنان عشرت آميز منع كنند ، و از مصاحبت پيرزنانى كه در مجالس مردان آمد و شد دارند و داستانهاى آنان را نقل مىكنند جلوگيرى نمايند . زيرا در زنان عقل و\r\n","description":"","footnote":"","page_name":" 327 ","page_number":354},
  {"content":"\r\nايمان ضعيفتر و غريزهء شهوت سخت نيرومند است ، و آن گونه شنيدنيها موجب سر برآوردن شهوت و هيجان آن در آنها مىشود . و چون عقل و ايمان چندان قوى نيست چه بسا كه به فسادى بزرگ بكشاند . و از اين رو در اخبار آمده است كه به زنان سورهء يوسف نياموزند ، زيرا شنيدن امثال آن قصّه ممكن است به انحراف آنان از طريق عفّت منجر شود . امير مؤمنان عليه السّلام فرمود : « سورهء يوسف را به زنان خود تعليم مكنيد و برايشان مخوانيد كه در آن فتنه هاست [ 1 
  ] ، و سورهء نور را به آنان ياد دهيد كه مشتمل بر مواعظ و نصايح است » .\r\nو نيز فرمود : « زنان را بر زين سوار مكنيد كه ميل به گناه در آنان به هيجان آيد » . و در تعليم سورهء نور و مشاغل خانگى همچون ريسندگى به زنان از پيامبر اكرم صلَّى الله عليه و آله نيز روايت است .\r\nو بالجمله : مقتضاى عقل و نقل ( روايات ) اين است كه مرد همسر و ناموس خود را از آنچه در آن احتمال فساد و بدگمانى است باز دارد و از چيزهائى كه از پىآمدهاى فتنه انگيز و شرّآميز آن مىترسد از همان آغاز جلوگيرى كند .\r\nو مرد غيرتمند را سزاوار آن است كه خود را در نظر زن باصلابت و مهابت بدارد\r\n\r\n","description":"","footnote":"\r\n[ 1 
  ] اگر اين روايت صحيح باشد ، بايد براى آن محملى يافت . زيرا اين سوره در قرآن مجيد به عنوان احسن القصص ( بهترين داستانها ) وصف شده و حكمتها و اخلاق فاضله و درسهاى عبرت آموز آن بسيار است و سرانجام نيك را نتيجهء تقوى و صبر شمرده است :\r\n« انَّه مَنْ يَتَّقِ وَيَصْبِرْ فَانَّ الله لا يُضيعُ اجْرَ الْمُحْسِنينَ » 12 : 90 ( يوسف 90 ) « هر كه تقوى و صبر پيشه كند خدا پاداش نيكوكاران را تباه نمىكند » .\r\nاما اهل شهوت و هوى و هوس ممكن است از جنبهء ديگر اين داستان سوء استفاده كنند بخصوص وقتى كه با شاخ و برگهائى كه نويسندگان و قصه سرايان در اين قبيل داستانها مىدهند همراه باشد . واضح است كه در اين صورت كسانى را كه ممكن است در معرض فساد و گناه قرار گيرند بايد از آگاهى به انحراف و فتنه و فريب و توطئه و بهتان و مانند آنها دور نگه داشت . بنابراين مراد از روايتى كه تعليم سورهء يوسف را به زنان منع مىكند با توجه به فتنه و فسادى است كه ممكن است براى بعضى پيش آيد نه اينكه در خود سوره فتنه و فساد باشد . م .\r\n","page_name":" 328 ","page_number":355},
  {"content":"\r\nتا از او بترسد و پيروى از هوى و هوس خود نكند ، و بايد همواره او را به كارى از كارها ، مانند تدبير منزل و اصلاح امر معيشت يا به كسبى از كسبها مشغول سازد و هيچگاه بيكار و فارغ نماند ، زيرا بهنگام بيكارى است كه شيطان او را به فكرهاى باطل مىاندازد و ميل به خود آرايى و خود نمائى و بيرون رفتن و تفرّج و ديدن مردان اجنبى و لهو و لعب و بازى و خنده با زنان را در او بر مىانگيزد و سرانجام كارش به فساد و تباهى مىكشد . و همچنين مرد غيرتمند بايد همهء احتياجات همسر خود از خوراك و پوشاك و ديگر ضروريّات را فراهم سازد ، تا زن مجبور نشود آنها را از غير شوهر خود بگيرد و از اين طريق احيانا حركات و كارهاى ناشايسته اى از او سرزند .\r\nلكن با اينكه صفت غيرت خوب است نبايد به حدّ افراط برسد و مرد را نسبت به اهل خود بدگمان سازد به طورى كه بر او سخت و تنگ بگيرد و درصدد تجسّس در مسائل نهانى و درونى برآيد . رسول خدا صلَّى الله عليه و آله و سلَّم « از پى گيرى مسائل پنهانى زنان و سختگيرى و اذيّت رسانيدن به آنان » نهى فرموده است . و در خبرى مشهور آمده است كه :\r\n« إنّ المرأة كالضّلع ، إن أردت أن تقيمه كسرته ، فدعه تستمتع به على عوج . »\r\n« زن مانند استخوان كج دنده است ، اگر بخواهى راستش بكنى مىشكند ، به حال خودش بگذار و با همين كجى از او بهره گير » .\r\nو نيز فرمود : « من الغيرة غيرة يبغضها الله و رسوله ، و هي غيرة الرّجل على أهله من غير ريبة » .\r\n« بعضى از انواع غيرت است كه خدا و رسولش آن را دشمن دارند و آن اين است كه مرد بىجهت و نابجا بر اهل خود غيرت نمايد » .\r\nو امير مؤمنان عليه السّلام فرمود : « غيرت زياد بر زن منما كه هدف بدگمانى تو قرار گيرد » . و نيز در نامهء خود به حضرت حسن عليه السّلام فرمود : « بپرهيز از اظهار غيرت نابجا . زيرا اين كار زنان را به نادرستى مىكشاند [ 1 
  ] . و لكن كارشان را استوار\r\n\r\n","description":"","footnote":"\r\n[ 1 
  ] كسى كه از كار ناشايسته برى است و به آن اهميت مىدهد بر اثر نسبت دادن ارتكاب آن در نظر او آسان مىشود و ممكن است آن را انجام دهد . م .\r\n","page_name":" 329 ","page_number":356},
  {"content":"\r\nكن و اگر عيب و كار ناشايسته اى از آنها ديدى هر چه زودتر آن را بر كوچك و بزرگ منكر و ناروا شمار ، به اينكه پاكى و برائتشان را پىگيرى كنى و گناه را بزرگ بدانى و عيب را خوار شمارى » و بالجمله : مبالغه در تفحّص و تفتيش سزاوار نيست ، زيرا اين كار از بدگمانى كه از آن نهى شده‌ايم خالى نخواهد بود ، و بعضى از گمانها گناه است .\r\nو امّا مقتضاى غيرت نسبت به « اولاد » آن است كه از آغاز مراقب احوال هر يك از آنان باشى ، و براى پرستارى و پرورش و شيردادن او توسّط زنى شايسته و صالح كه غذاى وى حلال باشد دقّت نمائى . زيرا كودكى كه اعضاء او از شيرى كه از غذاى حرام به هم رسيده رشد كند طبع او به پليديها و ناپاكيها تمايل دارد ، از آن رو كه طينت او از آلودگى سرشته شده است .\r\nو چون به سر حدّ تميز رسد بايد او را آداب نيكان بياموزى . و چون اول صفتى كه بر كودك غلبه دارد تمايل به غذاست ، بنابر اين بايد آداب خوردن را به وى آموخت به اين نحو كه با دست راست غذا بخورد و در آغاز خوردن « بسم اللَّه » بگويد و از جلوى خود بخورد ، و پيش از ديگران دست به طعام نبرد ، و به طعام و به كسانى كه غذا مىخورند خيره ننگرد ، و با شتاب غذا نخورد ، و لقمه را نيك بجود ، و دست و جامه را به آنچه مىخورد آلوده نسازد ، و پرخورى را زشت و بد شمارد به طورى كه شكم پرست را نكوهش كند و او را همچون چهارپايان بداند ، و كودكى را كه پرخورى نمىكند بستايد ، و ايثار در طعام و كم اعتنائى به آن در نظرش محبوب باشد ، و به هر غذائى كه فراهم شود و به دست آيد قناعت كند .\r\nسپس به تأديب كودك در امر لباس مبادرت نمايد به طورى كه از روش نيكان و پارسايان بيرون نرود بدين ترتيب كه : لباس ساده و پنبه اى و سفيد را محبوب او سازد ، و او را از لباسهاى ابريشمى و رنگارنگ بر حذر دارد ، و به او بفهماند كه اين گونه لباسها شأن زنان است و مردان از آن عار دارند ، و او را از معاشرت و همنشينى با طفلانى كه به ناز و نعمت و خوشگذرانى و زينت پرورش يافته و خو كرده‌اند محافظت كند .\r\n","description":"","footnote":"","page_name":" 330 ","page_number":357},
  {"content":"\r\nآنگاه به تربيت اخلاق و افعال كودك بپردازد و در اين راه جدّا بكوشد ، زيرا كودك اگر در آغاز زندگى و عنفوان رشد مهمل رها شود و تحت تربيت صحيح قرار نگيرد ، غالبا با اخلاق پست و كردارهاى بد بار مىآيد ، و در نتيجه دروغگو ، حسود ، لجوج ، ستيزنده و گمراه دزد ، خائن ، بىشرم و فضول ، و احيانا منحرف جنسى و مايل به فسق و فجور مىشود . كودك را بايد از كودكان بى تربيت و بد اخلاق دور نگه داشت كه اصل ادب و تربيت همين است . و بايد او را به معلَّمى ديندار و صالح سپرد كه قرآن و سخنان نيكان و داستان راستان به وى بياموزد تا محبّت شايستگان در دلش جاى گيرد ، و او را از شنيدن اشعارى كه در آنها از فسق و فجور و اهل آن ياد شده بازداشت كه اينها تخم فساد را در زمين دلش مىافشاند . و بايد در مقابل سختگيرى معلَّم و جور استاد به صبر و سكوت عادت كند و فرياد و فغان نكند و به اين و آن متوسّل نشود كه تحمّل مشقّتها [ در راه تعلَّم و تكامل 
  ] شيوهء شجاعان و مردان است . و سزاوار است كه چون از درس و كلاس فارغ شد به او اجازهء بازى و تفرّج داده شود تا دل او نميرد و پژمرده نگردد .\r\nو چون اندكى رشد و تميز او بيشتر شد بايد اخلاق نيك و كردار پسنديده به او آموخت و او را از صفات و كارهاى زشت و ناپسند باز داشت تا از حسد و دشمنى و ترسوئى و بخل ورزى و كبر و خودبينى برحذر باشد و از دزدى و حرامخوارى و دروغ و غيبت و خيانت و دشنام و بدزبانى و بيهوده گوئى و مانند اينها پرهيز كند . و به بردبارى و سپاسگزارى و توكَّل و خشنودى و شجاعت و سخاوت و راستگوئى و خير خواهى و ديگر خوبيهاى اخلاق و فضائل راغب شود . و در نزد او بايد نيكان را ستود و بدان و اشرار را مذمّت و نكوهش كرد تا نيكى نزد او محبوب و شر مبغوض گردد .\r\nو چون كودك به سنّ تمييز رسيد ، بايد او را به طهارت و نماز واداشت ، و در بعضى از روزهاى ماه رمضان به روزه داشتن امر كرد ، و اصول عقايد و حدود و آداب شرع را به او ياد داد . و چون خلق نيك يا كار پسنديده اى از او سرزند او را آفرين گفت و پاداش داد و در برابر مردم تحسين كرد . و اگر كار زشتى از او سر زند بار اول بهتر است ناديده انگاشت و به روى او نياورد و وانمود كرد كه كسى\r\n","description":"","footnote":"","page_name":" 331 ","page_number":358},
  {"content":"\r\nجرأت نمىكند كه چنين كارى بكند خصوصا اگر خود طفل در پنهان داشتن آن كوشش دارد ، زيرا به رخ او كشيدن ممكن است وى را جرى سازد به طورى كه بعد از اين آشكارا مرتكب آن شود و باكى نداشته باشد . پس اگر دوباره آن كار از او سر زد ، بايد در خفا او را عتاب و سرزنش كرد و زشتى آن كار را بزرگ نمود و به او گفت :\r\nمواظب باش كه كسى بر اين كار مطَّلع نشود كه در نزد مردم رسوا مىشوى . ولى در سرزنش و عتاب نبايد زياده روى كرد كه اهمّيّت كلام و اثر سرزنش از دلش برود .\r\nامّا پدر بايد هيبت خود را در گفتار و در حركات نگه دارد و مادر بايد كودك را از پدر بترساند [ 1 
  ] . و سزاوار است كه از هر كارى كه پنهانى مىكند منع شود ، زيرا آن را پنهان نمىدارد مگر اينكه معتقد است كه كارى زشت است . پس اگر رها شود به كار زشت عادت مىكند . و بايد در راه رفتن و ديگر حركات و افعال به وقار و خوددارى و آرامش عادت كند . و با همنشينان و معاشران خود تواضع و فروتنى نمايد و آنها را گرامى دارد ، و گشاده روئى و خوش كلامى را شعار خود سازد ، و اطاعت پدر و مادر و معلَّم و مربّى و بزرگتر را بياموزد و تعظيم ايشان را بجا آورد و در حضور ايشان بازى نكند . و بايد او را از فخرفروشى بر همسالان به چيزى كه خود يا پدرش مالك آن است منع كنند . و او را از اينكه از اطفال يا مردان چيزى بگيرد بر حذر دارند و به او بفهمانند كه بزرگى در عطا و بخشش است و در گرفتن خوارى و ذلَّت است ، و اين خوى سگان است كه به انتظار لقمه اى دم خود را مىجنبانند و چاپلوسى مىكنند . و محبّت زر و سيم را در نظر او زشت نمايند ، و او را از آن دو بيش از مار و عقرب بر حذر دارند . زيرا آفت دوستى آن دو بيش از آفت زهر كشنده است ، و بسيارى از مردم بدين سبب هلاك شدند .\r\nو او را عادت دهند كه در حضور ديگران آب دهان نيفكند و انگشت به بينى نكند و آب بينى نيندازد ، و به ديگران پشت نكند و پا بر روى پا نيفكند و دست بر زير زنخدان ننهد ، كه اين دليل كسالت است . و طريقهء نشستن و برخاستن و راه رفتن را ياد گيرد . و او را از خواب در روز منع كنند و از ناز پروردگى در فرش و لباس و طعام بازدارند بلكه به جامه و خوراك درشت معتاد سازند تا اعضاء و اندامش\r\n\r\n","description":"","footnote":"\r\n[ 1 
  ] يعنى مادر بايد از هيبت پدر در تربيت كودك استفاده كند .\r\n","page_name":" 332 ","page_number":359},
  {"content":"\r\nقوى و محكم شود . و به او ياد دهند كه خلقت او براى دفع زيان و درد است نه براى كسب لذّت . و خوردنيها همچون داروهائى است براى بر طرف كردن گرسنگى و نيرو دادن به انسان براى عبادت خدا ، و دنيا بىريشه و ناپايدار است ، و نعمتهاى آن را مرگ از ميان مىبرد ، و دنيا سراى عبور است نه خانهء اقامت ، و آخرت سراى بقا و جاى راحت و لذّت است .\r\nو بايد او را از پرگوئى و دروغ و قسم خوردن اگر چه راست باشد و از لهو و لعب و استهزاء و زياد مزاح كردن و ابتدا به سخن كردن منع كرد ، و بايد عادت كند كه جز به اندازه اى كه مىپرسند سخن نگويد ، و ما دام كه بزرگتر سخن مىگويد گوش فرا دهد ، و از پيش پاى بزرگتر از خود برخيزد و به او جاى دهد و در پيش روى او بنشيند .\r\nپس اگر كودك در خردى به اين آداب مؤدّب و تربيت شود اين اخلاق و ملكات بعد از بلوغ در او راسخ و ريشه دار خواهد شد و انسانى نيك و شايسته خواهد گشت . و اگر بر خلاف اين نشو و نما كند ، تا آنجا كه با لهو و لعب و فحش و بىشرمى و شكمپرستى و خود آرايى و فخر فروشى انس و الفت گيرد و معتاد شود خبيث النفس مىگردد و و بال پدر و مادر خواهد شد و بلكه باعث رسوائى و ننگ مىشود . پس بر هر پدرى لازم است كه در تأديب و تربيت فرزند مسامحه نكند ، كه اين امانت خداست نزد او ، و دل كودك جوهرى است پاك و صاف و خالى از هر نقش و صورت و پذيراى هر نيك و بد ، و اين والدين هستند كه او را به يكى از اين دو راه مىبرند . كه اگر او را به راه خير ببرند به همان روش نشو و نما مىكند و در دنيا و آخرت سعادتمند مىشود ، و والدين و معلَّم و مربّى او در ثواب او شريك خواهند بود ، و اگر او را به راه شرّ ببرند و تربيت او را مهمل گذارند شقى و هلاك خواهد شد ، و وزر و زيانش برگردن پدر يا قيّم و ولىّ او خواهد بود .\r\nو دختر را نيز بايد مانند پسر تربيت كرد مگر در چيزهائى كه ميان دختر و پسر تفاوت هست . پس بايد او را پرده نشينى و حجاب و وقار و عفّت و حيا و ديگر خصال شايستهء زنان آموخت .\r\nآنگاه بايد جستجو و بررسى كرد كه كودك استعداد كدام علم و صنعت را\r\n","description":"","footnote":"","page_name":" 333 ","page_number":360},
  {"content":"\r\nدارد ، و او را به آموختن آن گماشت و نگذاشت كه مشغول كارى شود كه استعداد آن را ندارد تا عمر او ضايع نگردد و فايده اى به دست نيايد . زيرا هر كسى مستعدّ همهء علوم و صناعات نيست و گر نه همهء مردم به شريفترين شغلها و صنعتها مىپرداختند .\r\nو اختلاف و تفاوت مردم در اين استعداد ، حكمت الهى است براى حفظ و قوام زندگى نوع انسان و انتظام امور عالم .\r\nامّا غيرت در « مال » را گمان مبر كه پسنديده نيست به اين تصوّر كه مال فناپذير است و بزرگان و نيكان به آن اعتنا ندارند . زيرا ما دام كه انسان در دار دنياست به مال محتاج است و تحصيل آخرت نيز به آن متوقّف است . زيرا كسب علم و عمل بستگى به بقاء بدن دارد و آن وابسته است به قوت و غذا . پس عاقل بايد مال را بعد از آنكه از راه حلال و صحيح و كسب پسنديده به دست آورد مورد اعتنا قرار دهد و در حفظ و ضبط آن بكوشد . و مقتضاى حفظ مال و سعى در نگهدارى آن - كه به غيرت مالى تعبير كرديم - اين است كه در موردى كه فايدهء دنيوى يا اخروى ندارد مصرف و خرج نكند ، مانند انفاق ريائى و مهمانى براى خودنمائى و فخر فروشى ، يا بخشش آن به غير مستحقّ بدون انگيزهء دينى يا دنيوى يا عرفى ، يا بىمبالاتى در حفظ آن كه منجر به تمكين از ظالم و دزدان و اهل خيانت در بردن مالش بشود ، يا هدر دادن آن بدون اينكه به كسى نفعى برسد ، يا اسراف در بذل و خرج آن ، يا مصارفى كه عقلا و شرعا رجحانى نداشته باشد و عوضى در دنيا و آخرت براى آن نيست .\r\nبلكه مقتضاى غيرت در مال اين است كه اموال خود را در زمان حيات در راههائى به مصرف برساند كه فايدهء آن به خودش عايد شود ، و چيزى به ارث نگذارد مگر براى فرزندان نيك و صالح خود ، كه بقاء آنها به منزلهء بقاء خود اوست و بر وجود آنان - كه حال و زندگى نيك دارند - ياد و نام نيك و ثواب بعد از مرگ براى او مترتّب باشد . و چگونه صاحب غيرت خود را راضى مىكند كه مالى را كه با رنج و زحمت به دست آورده و عمر خود را در جمع آن تلف كرده و در قيامت بايد\r\n","description":"","footnote":"","page_name":" 334 ","page_number":361},
  {"content":"\r\n\r\nاز عهدهء حساب آن برآيد براى شوهر زن خود بگذارد ، و همچنين است گذاشتن اموال براى ساير ورثه كه نه حقوق را مىشناسند و نه اهل خير و صلاح و وفا هستند از پسران ناصالح و شوهران دختران و ديگر خويشاوندان از برادران و خواهران و . . . كه اينها اگر چه مانند شوهر زن نيستند امّا اگر اهل خير و صلاح نباشند گذاشتن مال براى آنها جز وزر و و بال و بدنامى و فحش و دشنام ثمرى ندارد ، چنان كه در اين زمان مشاهده مىكنيم . و از آنهاست :\r\nعجله و شتابكارى\r\nعجله حالتى است در دل كه به مجرّد خطور امرى در ذهن بىدرنگ و بدون تأمّلى پيرامون آن به آن اقدام كند . و اين حالت از لوازم ضعف و كوچكى نفس و از درهاى بزرگ شيطان به دل آدمى است كه بسيارى از مردم را از اين راه به هلاكت افكنده است . پيامبر اكرم صلَّى اللَّه عليه و آله فرمود : « العجلة من الشّيطان ، و التأنّى من اللَّه »\r\n« شتابكارى از جانب شيطان است و تأنّى در كارها از جانب خداوند است » . و خداى تعالى به پيامبرش مىفرمايد :\r\n« وَلا تَعْجَلْ بِالْقُرآنِ مِنْ قَبْلِ أنْ يُقْضى الَيْكَ وَحْيُه » 20 : 114 ( طه ، 114 ) « قرآن را پيش از آنكه وحى آن به تو برسد به شتاب مخواه » .\r\nو روايت است كه : « چون عيسى عليه السّلام متولَّد شد همهء شياطين به پيش ابليس آمدند و گفتند : امروز همهء بتها سرنگون گشته‌اند . ابليس گفت : البتّه حادثه اى واقع شده است ، بايستيد تا جستجو كنيم ، پس به پرواز آمد و همه جاى زمين را در نورديد ، چيزى نيافت تا رسيد به جائى كه عيسى عليه السّلام متولَّد شده بود . ديد ملائكه دور او را گرفته‌اند ، به نزد لشكر خود بازگشت و گفت : ديشب پيغمبرى به دنيا آمده است . تاكنون هيچ زنى آبستن نشده و نزائيده مگر اينكه من نزد او حاضر بودم بجز اين شخص . پس اميد برگيريد از اينكه بعد از اين بتها پرستيده شوند ، و لكن راه فرزندان آدم را به شتابكارى و سبكسارى بزنيد . »\r\n","description":"","footnote":"","page_name":" 335 ","page_number":362},
  {"content":"\r\nو اخبار در نكوهش عجله از حدّ شمار افزون است ، و به همين جهت بعضى از علماء عامّه به منع از شتاب كردن براى نماز جمعه در مورد كسى كه مىترسد به آن نرسد فتوى داده‌اند . و سرّ اينكه از اين صفت اين اندازه مذمّت شده اين است كه : كارها بايد از روى بصيرت و معرفت باشد ، و اينها بستگى دارند به تأمّل و تأنّى ، و شتابكارى مانع تأمّل است . و كسى كه در كارى عجله مىكند شيطان مكر و شرّ خود را به طورى كه آدم شتابزده نفهمد بر او مىافكند . و تجربه گواه است كه هر كارى كه بىتأمّل و با شتابزدگى از آدمى سر زده موجب پشيمانى و زيان و خسران بوده ، و هر چه از روى تأمّل و تأنّى و درنگ انجام گرفته پشيمانى به دنبال نياورده ، بلكه همواره مورد رضايت واقع شده . و در نكوهش اين صفت همين بس است كه هر عجول سبكى در چشم مردمان خوار و در دلها بى وقع و بى اعتبار است و كسى كه در كارها تأمّل مىكند مىداند كه باعث و سبب بزرگ در فروختن و معاوضه كردن آخرت و حيات جاويد به مزخرفات پست دنيا عجله و شتابكارى است .\r\nبيان مطلب : شكَّى نيست كه بالاترين لذّات براى نفس انسانى غلبه و برترى و استيلاست ، كه اين از صفات پروردگار است و طبعا براى نفوس مجرّد مطلوب است [ 1 
  ] . و سرّ اين آن است كه : هر معلولى از سنخ علَّت خودش است ، و در صفات و آثار با آن متناسب است ، و بالاترين ابتهاج و لذّت او آن است كه متّصف به كمالات علَّت خود گردد ، و از اين رو گفته‌اند : « هر چيز كه از چيزى ديگر برآيد ممكن نيست كه از هر جهت عين او باشد و هم از هر جهت او نباشد ، بلكه از جهتى اوست و از جهتى او نيست . » و اين است معنى كلام حكماى پيشين كه « هر ممكنى زوج تركيبى است » [ 2 
  ] .\r\nو شكَّى نيست كه همهء موجودات معلول واجب سبحانه و صادر از وجود محض و تراويده از فيض وجود او هستند ، و او غايت همه و همه به سوى كمالات او در تكاپو و در طلبند . جز اينكه هر كسى كه در سلسلهء موجودات صادر از او به او نزديكتر است و واسطهء بين او و مبدأ اول كمتر است ، مناسبتش با او تمامتر و شوقش\r\n\r\n","description":"","footnote":"\r\n[ 1 
  ] زيرا مجردات با داشتن قدرت تصرف و تسلط و به كار بردن اراده منشأ اثرند .\r\n[ 2 
  ] يعنى از جنبهء وجودى كه مظهر علت خود است و از جنبهء ماهوى كه محدود به خود است ( غير علت خود است ) .\r\n","page_name":" 336 ","page_number":363},
  {"content":"\r\nبه كمال او شديدتر است . و بى شك ذوات مجرّدهء نوريّه كه از عالم امر و مقتبس از چراغدان نور او و در سلسلهء صدور در نهايت قرب به او هستند ، به اتّصاف به صفتى از كمال او شوق شديد دارند . و نفس انسانى كه از آنها و از عالم امر است ، چنان كه خداى تعالى مىفرمايد :\r\n« قُلِ الرّوحُ مِنْ أمْرِ رَبِّى » 17 : 85 ( اسراء ، 85 ) « بگو روح از امر پروردگار من است » .\r\nدر قرب به او ، سبحانه و تعالى ، مانند آنهاست ، و به غايت شائق اتّصاف به صفات و كمالات اوست كه از جمله غلبه و برترى و تسلَّط است ، و اين طلب ناپسند و مذموم نيست ، زيرا براى هر بنده اى شايسته است كه ملك و سلطنت بىپايان بخواهد ، و سعادت دائمى زوال ناپذير و بقاء بدون فنا و عزّت خالى از ذلَّت و امن بدون خوف و غناء بىفقر و كمال بىنقصان بجويد . و اينها همه از صفات خدائى است و خواستار آنها ناگزير طالب علوّ و عزّت و كمال است .\r\nامّا آن رياست و استيلا كه مذموم است به سبب اشتباه و غلطى است كه براى نفس بر اثر فريب شيطان رانده شده از عالم امر پيش آمده ، زيرا شيطان چون انسان را از عالم امر ديد حسد او را بر آن داشت كه در صدد اغواى انسان از راه عجله و شتابكارى برآيد ، و در نظر او ملك و رياست فانى را كه آلوده به انواع دردها و رنجهاست به اين وسوسه كه نزديك و زودرس ( عاجل ) است جلوه و زينت داد و او را از ملك جاويد دائم كه هيچ كدورتى به آن نياميخته و از زوال و فنا بر كنار است به اين بهانه كه نسيه و در آينده ( آجل ) است باز داشت .\r\nبيچاره فرزند آدم از آنجا كه عجول و شتابكار خلق شده به نقد و زودرس راغب است و وقتى شيطان مطرود از عالم امر نزد او آمد به عجله كه مقتضاى طبع آدمى است متوسّل شد و او را به وسيلهء آنچه نقد و زودياب ( عاجل ) است فريب داد و دلش را از جهان آينده و ديرياب ( آجل ) برگرداند . و دنياى حاضر را در چشمش آراست ، و با وعدهء غرور و آرزوى بى جا نسبت به آخرت او را فريفت . و انسان بيچاره به وعدهء غرور آميز او به طلب زيورهاى فناپذير دنيا مشغول شد ، و سرورى و پادشاهى ابدى آخرت را رها كرد ، و مسكين بخت برگشته فكر نكرد كه ملك\r\n","description":"","footnote":"","page_name":" 337 ","page_number":364},
  {"content":"\r\nو رياست دنيا برترى و سرورى حقيقى و كمال نيست ، بلكه نقص است و انسان را از كمال حقيقى و رياست معنوى باز مىدارد .\r\nمثال اين مطلب اين است كه : بىشك عشق و محبّت صفت كمال است ، و لكن وقتى كه بجا واقع شود ، يعنى به محبوب شريف كه در ذات و صفات كامل است تعلَّق گيرد . بنابراين حبّ خداى سبحان شريفترين صفات كمال است ، و حبّ جمادات و حيوانات پست بدترين رذائل نفسانى است . پس هر كه از حقايق امور ناآگاه باشد به واسطهء غرور خود فريب مىخورد ، و ملك عاجل فانى را بر سلطنت آجل باقى برمىگزيند . و امّا كسى كه از باطن كار آگاه و توفيق ربّانى با اوست به ريسمان شيطان و غرور خود به چاه نمىرود ، و از عاجل روى مىگرداند و آجل را اختيار مىكند .\r\nو چون آن ملعون دام مكر را در راه همهء خلق گسترد ، خداوند پيغمبران را فرستاد تا مردم را از اين خانه و ملك مجازى كه ريشه و دوامى ندارد به ملك و مملكت حقيقى كه زوال ناپذير است بخوانند ، و در ميان آنها ندا كنند كه :\r\n« يا أيّهَا الَّذينَ آمَنُوا ما لَكُمْ إذا قيلَ لَكُمُ انْفِرُوا في سَبيلِ الله اثَّاقَلْتُمْ إلَى الأرْضِ أَ رَضيتُمْ بِالْحَياةِ الدّنيا مِنَ الآخِرَةِ فَما مَتاعُ الْحَياةِ الدّنْيا فِى الآخِرَةِ الا قَليلٌ » 9 : 38 ( توبه ، 38 ) « اى كسانى كه ايمان آورده‌ايد شما را چه رسيده كه وقتى به شما گويند در راه خدا بيرون شويد به زمين سنگينى مىكنيد . مگر به زندگى دنيا به جاى آخرت دل خوش كرده‌ايد و حال آنكه متاع دنيا در [ قبال 
  ] آخرت بسيار اندك است » .\r\nو كسانى را كه دنياى نقد فانى را بر آخرت جاويد برگزيده‌اند مورد سرزنش و نكوهش قرار دادند ، چنان كه خداى سبحان مىفرمايد :\r\n« إِنَّ هؤُلاءِ يُحِبُّونَ الْعاجِلَةَ وَيَذَرُونَ وَراءَهُمْ يَوْما ثَقيلا » 76 : 27 ( دهر ، 27 ) « اينان زودرس ( دنيا ) را دوست دارند و از پس خود روز سخت و گران را وا مىگذارند » .\r\nو نيز مىفرمايد :\r\n","description":"","footnote":"","page_name":" 338 ","page_number":365},
  {"content":"\r\n« كَلا بَلْ تُحِبُّونَ الْعاجِلَةَ ، وَتَذَروُنَ الآخِرَةَ » 75 : 20 - 21 ( قيامت 20 - 21 ) « اصلا شما ( اين جهان 
  ] شتافته را دوست داريد ، و آخرت را فرو مىگذاريد » .\r\nپس غرض از فرستادن و برانگيختن انبياء جز براى دعوت مردم به جهان جاويد نيست ، تا به سبب قرب به خداى تعالى تاج پادشاهى و سرورى بر سر نهند و به زندگى باقى كه فنا ندارد فايز گردند و عزّتى كه ذلَّت در پىاش نيست و به شادى و سرورى كه پنهان است و كسى از آن آگاه نيست نائل شوند . ولى شيطان آنان را به شتاب مىاندازد و ايشان را به سرورى دنياى فانى مىخواند ، چون مىداند كه آنچه سرورى دنيا مىنامند از همّ و غمّ و نزاع و كدورت ، كه آدمى را از ياد آخرت غافل مىكند ، خالى نيست . زيرا دنيا و آخرت دو هو و هستند . بلكه از زهد و سبكبارى كه پادشاهى نقد است باز مىماند ، زيرا زهد يعنى مالك شهوت و غضب خود بودن . و اين دو به فرمان دين و اشارهء ايمان منقاد مىشوند ، و پادشاهى حقيقى همين است ، و بدان وسيله آدمى آزاد مرد مىباشد . ولى با استيلاء شهوت بندهء شكم و غريزه و ديگر اعضاء خود مىگردد و چون چهارپائى مسخّر مىشود ، و مملوكى كه زمام شهوت او را به هر جا كه بخواهد مىبرد . چه مغرور است انسانى كه با اين بردگى پندارد كه پادشاه است و بندهء خواهش نفس باشد و گمان كند خداوند است . آيا چنين كسى در دنيا جز نگون بختى و در آخرت جز نكبت زدگى و سرنگونى نصيبى خواهد داشت ؟ بدينسان از آنچه گفته شد معلوم شد كه منشأ خسران در دنيا و آخرت عجله و شتابكارى است .\r\nو راه علاج آن اين است كه : آدمى فساد و سوء عاقبت آن را به ياد آورد ، و سبكى و خوارى و ندامت و خسران آن را متذكَّر شود . آنگاه شرافت ضدّ آن يعنى وقار را كه خوى پيامبران و نيكان است به خاطر آورد . پس با خود قرار دهد كه كارى را جز با تأمّل و مهلت نكند و آرامش و سكون درونى و بيرونى را در همهء احوال و حركات و سكنات از دست ندهد . و چون مدّتى بدين شيوه عمل كرد - و لو به تكلَّف - اين حالت عادت وى خواهد شد و صفت عجله از او زايل خواهد گشت و وقار و آرامش پديد خواهد آمد .\r\n","description":"","footnote":"","page_name":" 339 ","page_number":366},
  {"content":"\r\n\r\n\r\nپيوست ( درنگ و تأنّى و وقار و آرامش )\r\nضدّ عجله « وقار و تأنّى » است ، و آن حالتى است در دل كه باعث احتياط و تأمّل در امور و درنگ و تأنّى در گفتار و كردار است .\r\n« توقّف » ( درنگ ) به تأنّى نزديك است و فرق بين آنها اين است كه توقّف سكون قبل از شروع به كار است و تأنّى سكون و آرامش بعد از اقدام به عمل است به طورى كه حقّ هر جزء كار ادا شود .\r\nو « وقار » شامل توقّف و تأنّى هر دو است ، و آن نتيجهء آرامش و سكون نفس در گفتار و كردار و حركات پيش از اقدام و بعد از اقدام به آنهاست . و آن نتيجهء قوّت و بزرگى نفس است . و در ميان فضائل نفسانى كم صفتى است كه به شرافت آن باشد ، و از اين رو انبياء و اصفياء به آن مدح شده‌اند ، و در اخبار آمده است كه « مؤمن البتّه متّصف به صفت وقار است » . و طمأنينه در افعال و حركات پيش از آنكه ملكه شود وقار ناميده مىشود و چون ملكه شد سكينه خوانده مىشود ، زيرا سكينه آرامش باطن است و وقار آرامش ظاهر . و از آنهاست :\r\nسوء ظن به خالق و مخلوق\r\nسوء ظنّ و بد دلى از نتايج جبن و ضعف نفس است ، زيرا هر جبان ضعيف النّفسى هر فكر فاسدى را كه به خاطرش مىگذرد و به واهمه اش در مىآيد مىپذيرد و پى آن مىرود ، و بد گمانى گاهى موجب بيم و اندوه مىشود ، و از مهلكات بزرگ است ، و خداى سبحان مىفرمايد :\r\n« يا ايّهَا الَّذِينَ آمَنُوا اجتَنِبُوا كَثيرا مِن الظَّنِّ إنَّ بَعضَ الظَّنِّ إثْمٌ » 49 : 12 ( حجرات 12 ) « اى كسانى كه ايمان داريد ، از بسيارى گمانها بپرهيزيد كه بعضى گمانها گناه است » .\r\n","description":"","footnote":"","page_name":" 340 ","page_number":367},
  {"content":"\r\nو نيز فرمود :\r\n« وَذلِكُمْ ظَنُّكُمْ الَّذى ظَنَنْتُمْ بِرَبِّكُمْ أرداكُمْ » 41 : 23 ( فصلت 23 ) « اين گمان شما كه به خداى خود برديد شما را هلاك كرد » .\r\nو فرمود :\r\n« وَظَنَنْتُمْ ظَنَّ السَّوءِ وَكُنْتُمْ قَوْما بُورا » 48 : 12 . ( فتح 12 ) « و گمان بد برديد و گروهى هلاك زده شديد » .\r\nو امير مؤمنان عليه السّلام فرمود : « ضع أمر أخيك على أحسنه حتّى يأتيك ما يغلبك منه ، و لا تظنّنّ بكلمة خرجت من أخيك سوعا و أنت تجد لها في الخير محملا » .\r\n« كار برادر دينى خود را به بهترين وجه و محمل توجيه و حمل كن تا بقدرى كه ظنّ غالب [ از بدى او 
  ] براى تو پيدا شود ، و از سخنى كه از [ دهان 
  ] برادرت بيرون آيد تا وقتى كه مىتوانى محمل خوبى براى آن بيابى گمان بد مبر » .\r\nو بى شك كسى كه با گمان بد نسبت به ديگرى حكم مىكند شيطان او را وا مىدارد كه از او غيبت كند يا در بزرگداشت و احترام او بىاعتنائى و سستى نمايد و در اداى حقوق او كوتاهى كند ، يا به ديدهء حقارت به او بنگرد و خود را از او بهتر بداند . و اين همه از مهلكات است . به علاوه ، بدگمانى به مردم از لوازم پليدى و خبث باطن است ، چنان كه خوش گمانى از نشانه هاى سلامت و طهارت دل به شمار مىرود . پس هر كه نسبت به مردم سوء ظن داشته باشد و عيوب و لغزشهاى آنان را بجويد خبيث النّفس و بيمار دل است ، و هر كه به مردم گمان نيك داشته باشد و عيوب آنان را بپوشاند پاكدل و خوش باطن است . بدين گونه مؤمن خوبيهاى برادر مؤمن خود را آشكار مىسازد و منافق بديهاى مسلمان را افشا مىكند ، و از كوزه همان برون تراود كه در اوست .\r\nو سرّ اينكه بدگمانى علامت خباثت و از اغواء شيطان است و در شرع از آن نهى شده اين است كه : اسرار قلوب را جز علام الغيوب نمىداند ، و هيچ كس حقّ ندارد نسبت به ديگرى اعتقاد بد داشته باشد مگر اينكه بديش به نحو آشكار كه قابل تأويل به خير نباشد معلوم شود ، زيرا در اين صورت نمىتواند به علم خود و آنچه\r\n","description":"","footnote":"","page_name":" 341 ","page_number":368},
  {"content":"\r\nبه عيان ديده معتقد نباشد . و امّا چيزى را كه نديده و نشنيده و فقط از راهى كه نمىداند به دلش افتاده پس شيطان آن گمان را به دل او انداخته ، و بايد آن را تكذيب كند ، زيرا شيطان از هر فاسقى فاسقتر است . و خداوند مىفرمايد :\r\n« إن جاءَكُمْ فاسِقٌ بِنَبَاءٍ فَتَبَيَّنُوا أنْ تُصيبُوا قَوْما بِجَهالَةٍ » 49 : 6 .\r\n« اگر فاسقى شما را خبرى آورد بررسى و تحقيق كنيد مبادا گروهى را از روى جهالت آسيب زنيد » .\r\nبنابراين براى اهل ايمان جايز نيست كه شيطان لعين را در خبرى كه به دل افكنده ، چنانچه قابل تأويل به خلاف آن باشد ، تصديق كنند ، اگر چه بعضى قرائن فساد همراه آن باشد . مثلا اگر عالمى را در خانهء امير ظالمى ببينى گمان مبر كه به طمع مال حرام آنجا رفته ، زيرا محتمل است كه رفتنش براى دادرسى و كمك مظلومى باشد . و اگر از دهان مسلمانى بوى شراب يا بى جزم نكنى كه شراب حرام آشاميده و حدّ بر او واجب شده ، زيرا ممكن است آن را مضمضه كرده و ريخته باشد يا به جبر و قهر به كامش ريخته باشند . به هر حال سوء ظنّ مباح نيست مگر آن گونه كه در مورد اموال مسلمين مباح است ، و آن مشاهدهء صريح يا قيام بيّنه ( دليل روشن ) و شهود است .\r\nو اگر يك عادل به بدى مسلمانى خبر دهد واجب است در خبر او درنگ كنى ، نه تصديق كنى و نه تكذيب ، زيرا تكذيب عادل خيانت به اوست ، يعنى گمان دروغ گفتن او خود سوء ظنّ است ، و همچنين اگر ظنّ عداوت يا حسد برى كه اين گمان خود تهمت و به منزلهء ردّ شهادت اوست . و اگر او را تصديق نمائى به مسلمانى كه از او خبر داده شده خيانت كرده اى ، زيرا به او گمان بد برده اى ، با اينكه احتمال مىرود كه آن عادل سهو كرده يا امر بر او مشتبه شده باشد به طورى كه در خبر خلاف واقع خود گناهكار و فاسق هم نباشد . و بالجمله : سزاوار نيست كه به يكى حسن ظن و به ديگرى سوء ظن داشته باشى ، و بنا بر اين بايد كسى را كه به بدى ياد شده به همان حال سابق بنگرى و خبر بد را در پرده نگه دارى ، زيرا دليلى قطعى يا حجّتى شرعى كه قبولش واجب باشد بر سوء حال او نيافته اى ، و خبر شخص عادل را بايد بر امكان سهو و اشتباه ، كه در خبر دادن ممكن است پيش\r\n","description":"","footnote":"","page_name":" 342 ","page_number":369},
  {"content":"\r\nآيد ، حمل كنى .\r\nامّا مراد از سوء ظن اين است كه گمان بد را به دل راه دهى و نفس را به آن مايل كنى ، لكن مجرّد گذشتن چيزى به خاطر بلكه شك كردن ظنّ بد نيست .\r\nزيرا آنچه در آيات و أخبار از آن نهى شده ظن است ، و ظن طرف راجح است است كه موجب ميل نفس به آن مىشود . و نشانه هاى تمايز سوء ظن از مجرّد خطور امرى به دل اين است كه به واسطهء سوء ظن تغييرى در دل از الفت و محبّت به كراهت و نفرت پيدا مىشود ، و يا رفتار و معاشرت نسبت به گذشته تفاوت مىكند . و دليل اين بيان گفتار پيامبر اكرم صلَّى اللَّه عليه و آله و سلَّم است كه فرمود :\r\n« ثلاث في المؤمن لا تستحسن و له منهنّ مخرج ، فمخرجه من سؤء الظَّنّ ألا يحقّقه . »\r\n« سه چيز است كه براى مؤمن پسنديده نيست ما دام كه براى او راه گريزى از آنها هست ، راه گريز از سوء ظن اين است كه آن را به عمل در نياورد » ، يعنى در دل به گمان خود معتقد نشود و به معرض عمل در نياورد ، نه در قلب و نه در جوارح .\r\nمطلب ديگر اين است كه چون سوء ظن از مهلكات است ، شارع مقدّس براى اينكه نفوس مردم از سوء ظن مصون بماند از اينكه كسى خود را در معرض تهمت قرار دهد نهى كرده و فرموده است : « اتّقوا مواقع التّهم [ 1 
  ] »\r\n« از مواضع و جاهاى تهمت بپرهيزيد » . و امير مؤمنان عليه السّلام فرمود : « من عرّض نفسه للتّهمة فلا يلومنّ من أساء به الظَّنّ »\r\n« كسى كه خود را در معرض تهمت قرار دهد ملامت نكند كسى را كه به او بدگمان شود » . و روايت است كه پيغمبر صلَّى اللَّه عليه و آله و سلَّم با همسر خود صفيّه دختر حيىّ بن اخطب [ در بيرون خانه 
  ] سخن مىگفت ، مردى از انصار بر حضرت گذشت . رسول خدا او را صدا زد و فرمود : اى فلان اين همسر من صفيّه است . وى عرض كرد : يا رسول اللَّه مگر ما به تو جز گمان نيك مىبريم ؟ فرمود : « شيطان همچون خون در آدمى جريان دارد ، ترسيدم كه در تو نيز داخل شود » . بنگر كه چگونه رسول خدا صلَّى اللَّه عليه و آله و سلَّم بر دين او شفقت دارد و آن را پاس\r\n\r\n","description":"","footnote":"\r\n[ 1 
  ] مشهورتر اين است : « اتّقوا من مواضع التّهم » .\r\n","page_name":" 343 ","page_number":370},
  {"content":"\r\nمىدارد ، و چگونه به امّت خود طريق احتراز از تهمت را مىآموزد ، تا آنجا كه حتّى عالم پارساى معروف به تقوى و ديندارى نپندارد كه مردم جز گمان نيك به او نمىبرند ، و اين باعث خودستائى و غرور او نشود ، زيرا آنچه دربارهء سرور و اشرف انبياء امكان دارد دربارهء ديگرى چگونه امكان ناپذير است ، هر چند به درجهء بالاى علم و ورع رسيده باشد . سرّ مطلب اين است كه : آدمى هر چند پارسا و عالم باشد مردم همه او را يكسان و به يك نظر نمىبينند ، بلكه اگر بعضى او را به ديدهء رضا و احترام مىنگرند بعضى ديگر با چشم دشمنى و نفرت نگاه مىكنند :\r\n\r\nو عين الرّضا عن كلّ عيب كليلة و لكنّ عين السّخط تبدى المساويا\r\n\r\nچشم رضا و دوستى از ديدن هر عيبى ضعيف و ناتوان است امّا چشم نفرت و دشمنى بديها را ظاهر مىكند و هر دشمن حسودى جز با چشم دشمنى نمىنگرد ، خوبيها را مىپوشاند و بديها را جستجو مىكند ، و هر آدم بدى به ديگران جز گمان بد نمىبرد ، و هر معيوب رسوائى ديگران را عيبناك و رسوا مىخواهد و عيوبشان را در ميان مردم ظاهر مىكند ، به دو جهت : يكى اينكه بلا و مصيبت وقتى شايع و عمومى شد بى اهمّيّت و عادى مىگردد و ديگر اينكه زبان مردم از او كوتاه مىشود . پس بر هر مؤمنى لازم است كه خود را از موضع تهمت دور نگه دارد تا مردم به او گمان بد نبرند ، كه در اين صورت شريك گناه آنان خواهد بود ، زيرا هر كه سبب معصيت ديگرى شود او هم در گناه با او شريك خواهد بود ، و از اين رو خداى تعالى فرمود :\r\n« وَلا تَسُبُّوا الَّذينَ يَدْعُونَ مِنْ دُونِ الله فَيَسُبُّوا الله عَدْوا بِغَيرِ عِلمٍ » 6 : 108 ( انعام ، 108 ) « [ بتها و معبودهاى 
  ] كسانى را كه غير خدا را مىخوانند دشنام مدهيد كه از دشمنى و نادانى خدا را دشنام دهند » .\r\nو رسول خدا صلَّى اللَّه عليه و آله فرمود : « چگونه مىبينيد كسى را كه پدر و مادر خود را دشنام گويد ؟ گفتند : آيا ممكن است كسى پدر و مادر خود را دشنام گويد ؟ فرمود :\r\nآرى پدر و مادر ديگرى را دشنام دهد تا او هم پدر و مادر او را دشنام دهد » .\r\nراه علاج سوء ظن ، اين است كه - بعد از ملاحظهء فساد آن و تذكَّر شرافت\r\n","description":"","footnote":"","page_name":" 344 ","page_number":371},
  {"content":"\r\n\r\nضدّش كه گمان نيك باشد - بايد مواظب باشى كه هر گمان بدى كه از مسلمانى به خاطر تو بگذرد آن را دنبال نكنى و دل خود را به آن شخص بد نسازى و رفتار خود را با او تغيير ندهى ، و همان دلجوئى و گراميداشت و اعتماد پيشين را كم نكنى ، بلكه در مراعات و اكرام و احترام او بيفزائى و براى او دعاى خير كنى ، كه اين كار شيطان را مأيوس مىكند و از تو مىراند ، و ديگر گمان بد را به خاطر تو نيفكند كه مبادا براى دفع آن به دعا و گرامىداشت بيشتر بپردازى . و اگر خطا و لغزشى از مسلمانى ديدى بايد او را در خلوت نصيحت كنى نه اينكه به غيبت و بدگوئى او پردازى ، و بهنگام نصيحت و موعظهء او شاد و مسرور مباش كه از عيب وى آگاهى ، كه به او به ديدهء حقارت بنگرى ، با اينكه او تورا به چشم تعظيم مىنگرد ، بلكه بايد قصد تو نجات او از گناه باشد ، و بايد از لغزش او محزون باشى چنان كه به عيب و نقص خود اندوهگين مىشوى ، و بايد بيشتر دوست داشته باشى كه بدون نصيحت تو آن عيب را ترك كند تا با نصيحت تو ، و هرگاه چنين كردى بين دو اجر و پاداش جمع كرده اى ، اجر نصيحت و پاداش اندوه بر مصيبت او و اجر كمك به آخرت او .\r\nپيوست ( حسن ظن )\r\nدانستى كه ضدّ بد گمانى به خالق و مخلوق « حسن ظن » به آنهاست . و چون سوء ظن از لوازم ضعف و كوچكى نفس است ، پس حسن ظن از نتايج قوّت و ثبات نفس مىباشد ، و فوائد خوشگمانى از حدّ شمار بيرون است . و اخبارى كه در مدح و فضيلت آن وارد شده قبلا ذكر گرديد . پس شايسته است كه هيچ مؤمنى از لطف خدا مأيوس نباشد ، و نپندارد كه خدا به او رحم نخواهد كرد و حتما از عذاب و عقاب او رهائى ندارد ، و گمان نكند كه بلاها و مصيبتهائى كه در دنيا به او مىرسد شرّ و عقوبت است . بلكه سزاوار است كه خدا را مهربانتر از پدر و مادر بداند ، و معتقد باشد كه او را آفريده تا از وجود و فيض خود برخوردارش سازد . و بنابراين در سراى آخرت به او ترحّم خواهد كرد و او را از عذاب ابدى نجات خواهد داد و به نعمتهاى سرمدى بهشت خواهد رساند و مصيبتها و بلاهائى كه در دنيا به او وارد\r\n","description":"","footnote":"","page_name":" 345 ","page_number":372},
  {"content":"\r\nمىشود خير و صلاح او و ذخيره اى براى آخرت او خواهد بود .\r\nو همچنين نبايد به مسلمانان گمان بد برد ، و گفتار و كردار ايشان را مادام كه مىتوان به وجه صحيحى حمل كرد نبايد بر بدى حمل كند . بلكه بايد هر عملى كه از آنها مىبيند و هر سخنى كه مىشنود به بهترين وجوه حمل كند ، و خيال و وهم خود را تكذيب و تخطئه نمايد ، و خويشتن را بر اين روش مكلَّف سازد تا حسن ظن به تدريج ملكهء او شود و سوء ظن بكلَّى از خاطر او مرتفع گردد . بلى ، حمل بر وجه صحيح با اين فرض كه اگر با واقع مطابق نباشد ( يعنى اگر گمان بد راست و مطابق واقع باشد ) باعث ضرر مالى يا فساد دينى يا از ميان رفتن عرض و آبرو مىشود ، لازم است كه حزم و احتياط را رعايت كند و امور دين و دنياى خود را به او وانگذارد ، تا خسران و ضرر بر او وارد نشود و ننگ و رسوائى دامنش را نگيرد .\r\n","description":"","footnote":"","page_name":" 346 ","page_number":373},
  {"content":"\r\n\r\nو از آنهاست :\r\nغضب\r\nو آن كيفيّتى نفسانى است كه باعث حركت روح از درون به بيرون براى غلبه و پيروزى مىشود ، و مبدأ و سرچشمهء آن انتقامجويى است . غضب طرف افراط است ، و اگر شديد باشد موجب حركت شديد مىشود ، كه به سبب آن حركت حرارتى در مغز و اعصاب پديد مىآيد و همچون دود تيره اى نور عقل را مىپوشاند و كار و اثر آن را ضعيف مىكند ، و از اين رو پند و اندرز در خشمگين اثر نمىبخشد ، بلكه بر درشتى و شدّت آن مىافزايد . يكى از علماى اخلاق گفته است : « خشم شعله اى است از آتشى كه خدا برافروخته ، جز اينكه فقط از دلها برآيد و در لابلاى دلها پنهان است همچون آتش زير خاكستر ، و آن را غيرت و حميّت دينى از دلهاى مؤمنان و يا حميّت جاهلى و كبر و خودخواهى از دلهاى جبّاران كه رگى از شيطان لعين دارند بيرون مىآورد ، كه شيطان گفت :\r\n« خَلَقْتَنى مِن نارٍ وَخَلَقْتَه مِنْ طينٍ » 7 : 12 ( اعراف ، 12 ) « مرا از آتش آفريده اى و او را از گل آفريده اى » .\r\nشأن گل سكون و وقار است و كار آتش شعله ورى و افروختگى .\r\nو حركت قوهء غضبيّه يا براى دفع اذيّت و ضرورى است كه هنوز واقع نشده و محتمل الوقوع است ، يا براى تشفّى و انتقام اگر واقع شده باشد . بنابراين ميل به آن و لذّتى كه در آن است به يكى از اين دو بستگى دارد و جز با يكى از اين دو\r\n","description":"","footnote":"","page_name":" 347 ","page_number":374},
  {"content":"\r\nآرام نمىگيرد . پس اگر غضب نسبت به كسى باشد كه مىتوان از او انتقام گرفت و شخص خشمگين خود را بر انتقام توانا مىبيند ، خون منبسط مىشود و از درون بدن به ظاهر ميل مىكند و رنگ او سرخ مىشود ، و اين خشم حقيقى است . و اگر نسبت به كسى باشد كه قويتر است و خود را از انتقام گرفتن ناتوان مىداند خون منقبض مىشود و به درون بدن ميل مىكند ، و اندوهگين مىشود . و اگر در مورد كسى باشد كه در انتقام از او شك وجود داشته باشد خون گاهى منبسط و گاهى منقبض مىشود و چهره گاه سرخ و گاه زرد مىگردد و حالت اضطراب پديد مىآيد .\r\n","description":"","footnote":"","page_name":" 348 ","page_number":375},
  {"content":"\r\n\r\nفصل 13 ( افراط و تفريط و اعتدال در قوهء غضب )\r\nمردم دربارهء قوهء غضب بر سه قسمند : در افراط ، در تفريط ، در اعتدال . افراط در خشم اين است كه اين صفت چنان بر آدمى چيره شود كه از اطاعت عقل و شرع بيرون رود و فكر و بصيرتى برايش باقى نماند . و تفريط اين است كه اين قوه را فاقد باشد يا به قدرى در او ضعيف شود كه در مواردى كه شرعا و عقلا غضب لازم است هيچ غضب نكند . و اعتدال اين است كه غضب او بموقع و بجا باشد به طورى كه از حدّ شرع و عقل بيرون نرود ، بلكه در غضب و عدم آن تابع شرع و عقل باشد ، و خشم و انتقامش به فرمان اين دو باشد . و شكَّى نيست كه حدّ اعتدال آن مذموم نيست و در حقيقت از غضب به شمار نمىآيد ، بلكه از شجاعت به شمار مىرود . و طرف تفريط آن مذموم و نتيجهء جبن و خوارى است ، و بسا هست كه از غضب بدتر است ، زيرا كسى كه فاقد اين قوه است غيرت و حميّت ندارد ، و واقعا ناقص است ، و از آثار آن بىغيرتى نسبت به ناموس و كوچكى نفس و تحمّل خوارى از مردم پست و سازشكارى و مداهنه در امر به معروف و نهى از منكر و فحشاء است و از اين رو گفته‌اند : « كسى كه در موقع غضب به غضب نيايد خر است » [ 1 
  ] . و خداوند در وصف نيكان صحابهء رسول خود فرموده است :\r\n« أشِدّاءُ عَلَى الْكُفَّارِ » 48 : 29 ( فتح ، 29 )\r\n\r\n","description":"","footnote":"\r\n[ 1 
  ] اين جمله منسوب به شافعى است ، « احياء العلوم » ج 3 ، ص 145 .\r\n","page_name":" 349 ","page_number":376},
  {"content":"\r\n« با كافران سختگيرند » .\r\nو به پيغمبر خود صلَّى اللَّه عليه و آله و سلَّم خطاب مىكند كه : « وَاغْلُظْ عَلَيهِمْ » 9 : 73 ( توبه ، 73 ) « بر آنها - كافران و منافقان - سخت بگير » .\r\nو سختگيرى و غلظت از آثار قوهء غضب است ، و بنا بر اين از دست دادن اين قوه به طور كامل يا ضعف آن مذموم است و آشكار است كه خشمى كه از رذائل محسوب مىشود حدّ افراط است كه آدمى را از مقتضاى عقل و دين خارج مىكند .\r\nو حدّ تفريط هر چند رذيله است امّا غضب نيست بلكه ضدّ آن و از جبن ( ترسوئى ) است . و حدّ اعتدال فضيلت و ضدّ آن است و از شجاعت شمرده مىشود ، پس غضب منحصر است به قسم اوّل .\r\nامّا مردم همانطور كه در اصل قوهء غضب با هم مختلفند ، در حدوث و زوال آن از لحاظ سرعت و كندى نيز متفاوتند . به اين معنى كه بعضى از مردم زود به خشم مىآيند و بعضى ديگر دير و به كندى . و بعضى زود خشمگين مىشوند و دير از خشم باز مىآيند و بعضى به عكس ، و در بعضى اين دو حال متوسّط بين سرعت و كندى است . به هر حال هر يك از اينها اگر به اشارهء عقل باشد ستوده و پسنديده است و از اوصاف شجاعت به شمار مىرود . و در غير اين صورت مذموم و ناپسند است و از آثار غضب يا جبن محسوب مىشود .\r\n","description":"","footnote":"","page_name":" 350 ","page_number":377},
  {"content":"\r\n\r\nفصل 14 ( غضب )\r\nغضب از مهلكات بزرگ است ، و چه بسا كه به شقاوت ابدى انجامد ، مانند قتل نفس و قطع عضو ، و از اين رو گفته‌اند : « غضب جنونى است كه دفعة عارض مىشود » . امير مؤمنان عليه السّلام فرمود :\r\n« الحدّة ضرب من الجنون ، لأنّ صاحبها يندم ، فان لم يندم فجنونه مستحكم »\r\n« خشم شديد نوعى ديوانگى است ، زيرا صاحب آن پشيمان خواهد شد ، و اگر پشيمان نشود ديوانگيش ريشه دار و استوار است . » و چه بسيار كه فشار خون و حرارت بدن بالا رود و موجب مرگ ناگهانى گردد . يكى از حكما گفته است :\r\n« كشتيى كه به گرداب افتاده و گرفتار طوفانهاى شديد و وحشتناك و امواج هول انگيز شده به خلاص و نجات نزديكتر است از كسى كه شعلهء غضبش برافروخته گشته است » .\r\nو در اخبار و آثار از غضب نكوهش و مذمّت شده است . رسول خدا صلَّى اللَّه عليه و آله و سلَّم فرمود :\r\n« الغضب يفسد الايمان كما يفسد الخلّ العسل . »\r\n« غضب ايمان را فاسد مىكند چنان كه سركه عسل را » .\r\nو امام باقر عليه السّلام فرمود : « إنّ هذا الغضب جمرة من الشّيطان توقد في\r\n","description":"","footnote":"","page_name":" 351 ","page_number":378},
  {"content":"\r\nقلب ابن آدم ، و إنّ أحدكم إذا غضب احمرّت عيناه و انتفخت او داجه و دخل الشّيطان فيه ، فإذا خاف أحدكم ذلك من نفسه فليلزم الأرض ، فإنّ رجز الشّيطان ليذهب عند ذلك . »\r\n« اين غضب آتشپاره اى است از شيطان كه در دل آدميزاد برافروخته مىشود و چون كسى از شما خشمگين شود چشمهاى او سرخ مىگردد و رگهايش ورم مىكند و شيطان در درون او داخل مىشود . پس هرگاه يكى از شما از اين حالت خويش بترسد به زمين بنشيند ، كه در اين هنگام پليدى و وسوسهء شيطان از وجود او بيرون رود » .\r\nو امام صادق عليه السّلام فرمود : « و كان أبي عليه السّلام يقول : أىّ شيء أشدّ من الغضب ؟ انّ الرّجل يغضب فيقتل النّفس الَّتى حرّم اللَّه ، و يقذف المحصنة . »\r\n« پدرم عليه السّلام مىفرمود : سختتر از غضب چه چيز است ؟ مرد غضب مىكند و مرتكب قتل نفس كه خدا حرام كرده مىشود ، و زن پاكدامن را متّهم مىسازد » .\r\nو فرمود [ 1 
  ] : « انّ الرّجل ليغضب فما يرضى أبدا حتّى يدخل النّار . »\r\n« همانا مرد غضب مىكند و تا داخل دوزخ نشود هرگز راضى نگردد [ 2 
  ] » .\r\nو امام صادق عليه السّلام فرمود : « الغضب مفتاح كلّ شرّ »\r\n« غضب كليد هر بدى است » .\r\nو نيز فرمود : « الغضب ممحقة لقلب الحكيم »\r\n« خشم هلاك دل مرد حكيم است » .\r\nو فرمود : « من لم يملك غضبه لم يملك عقله »\r\n« كسى كه مالك غضب خود نيست مالك عقل خود نيست » .\r\nامّا علاوه بر اينكه غضب يكى از مهلكات بزرگ است ، لوازم و آثار زشت و زيانآورى نيز دارد مانند رها شدن زبان به فحش و دشنام و آشكار ساختن بدى مسلمين و شماتت ايشان و فاش كردن اسرار و پرده درى و استهزاء آنان و غير اينها از سخنان زشتى كه عقلا از آنها شرم دارند . و نيز پريدن به مردم و كتك زدن\r\n\r\n","description":"","footnote":"\r\n[ 1 
  ] يعنى امام باقر عليه السّلام ، اين خبر در « كافى » در باب غضب از آن حضرت عليه السّلام روايت شده نه از امام صادق عليه السّلام .\r\n[ 2 
  ] يعنى تا مرتكب گناه نشود خشمش فرو نمىنشيند .\r\n","page_name":" 352 ","page_number":379},
  {"content":"\r\nو مجروح ساختن و دريدن و كشتن ، و ناراحتى و رنج دل به واسطهء كينه و حسد و دشمنى و نفرت . و همچنين از لوازم آن پشيمانى بعد از فرو نشستن خشم ، و دشمنى دوستان ، و شماتت دشمنان و استهزاء اراذل و اوباش ، و دگرگونى مزاج و تألَّم روح و بيمارى تن و مكافات دنيوى و عقوبت اخروى است .\r\nو عجب است از كسانى كه مىپندارند كه شدّت غضب از مردانگى است ، با اينكه حركاتى كه از خشمگين سر مىزند كارهاى كودكان و ديوانگان است نه كردار عاقلان و مردان ، چنان كه از غضبناك حركات نامنظَّم و زشت و ناشايسته سر مىزند ، از قبيل دشنام و هرزه گوئى و سخنهاى ركيك به ماه و خورشيد و ابر و باد و باران و درخت و حيوان و جماد . و چه بسيار كه كاسه و كوزهء خود را بر زمين مىزند و حيوان و جماد را چنان كه گوئى با عقلا سخن مىگويد مخاطب قرار مىدهد ، و اگر تشفّى نيابد ، جامهء خويش مىدرد و به صورت خود سيلى مىزند ، و گاهى چون مستان مدهوش و متحيّر به هر سو مىدود و بسا كه بيهوش مىشود و به زمين مىافتد و نمىتواند برخيزد . و چگونه چنين كارهاى زشتى نشانهء مردى است و حال آنكه رسول خدا صلَّى اللَّه عليه و آله فرموده است :\r\n« الشّجاع من يملك نفسه عند غضبه . »\r\n« شجاع كسى است كه بهنگام غضب خود را تواند نگاه داشت » .\r\n","description":"","footnote":"","page_name":" 353 ","page_number":380},
  {"content":"\r\n\r\nفصل 15 ( طرق معالجهء غضب )\r\nعلماى اخلاق در اين اختلاف دارند كه آيا مىتوان غضب را بكلَّى از ميان برد يا نه . بعضى گفته‌اند : ريشه كن كردن غضب از دل غير ممكن است ، زيرا غضب مقتضاى طبع آدمى است . آنچه ممكن است شكستن شدّت و حدّت آن و تخفيف و تضعيف آن است به طورى كه دستخوش هيجان شديد نشود . و مىدانى كه غضبى كه زايل كردن آن لازم است غضب افراطى و مذموم است ، زيرا غير آن كه به فرمان عقل و شرع باشد غضبى نيست كه اينك مورد بحث ماست ، بلكه از آثار شجاعت است و اتّصاف به آن لازم است ، اگر چه احيانا به نحو حقيقت يا مجاز غضب ناميده مىشود ، چنان كه از امير مؤمنان عليه السّلام روايت شده است كه فرمود :\r\n« كان النبىّ صلَّى اللَّه عليه و آله و سلَّم لا يغضب للدّنيا ، و اذا أغضبه الحقّ لم يصرفه أحد ، و لم يقم لغضبه شيء حتّى لا ينتصر له . »\r\n« پيامبر براى دنيا هرگز خشمگين نمىشد ، امّا هرگاه براى حق غضبناك مىشد هيچ كس نمىتوانست او را منصرف كند ، و هيچ چيز در برابر خشم او پايدارى نمىكرد تا حق را يارى كند » . و شكَّى نيست كه غضبى كه براى رسول خدا صلَّى اللَّه عليه و آله پديد مىآيد غضب مذموم نيست بلكه غضب ممدوح و مقتضى مقام نبوّت و توجيه شجاعت نبوى است . امّا غضب مذموم را مىتوان زايل كرد ، و اگر امكان\r\n","description":"","footnote":"","page_name":" 354 ","page_number":381},
  {"content":"\r\nنداشت لازم مىآمد كه در انبياء و اوصياء هم وجود داشته باشد ، و بىشك اين ادّعا باطل است .\r\nامّا معالجهء غضب متوقّف است بر چند امر ، و ممكن است به بعضى از آنها علاج شود :\r\n( اوّل ) زايل ساختن اسباب و عواملى كه باعث هيجان غضب مىشود ، زيرا علاج هر بيمارى ريشه كن كردن مادّهء آن است ، و انگيزه هاى غضب عبارتند از خود بينى و فخر و كبر و مكر و لجاج و مراء و مزاح و استهزاء و عيبجوئى و سرزنش و مخاصمه و شدّت حرص نسبت به مال و جاه دنياى فانى ، و اينها همه اخلاق پست و هلاك كننده است و با وجود آنها خلاصى از غضب ممكن نيست . پس ابتدا بايد آنها را زايل كرد تا ازالهء غضب آسان شود .\r\n( دوم ) اينكه زشتى و سرانجام بد غضب و آنچه را كه در شرع در مذمّت آن وارد شده به ياد آورد .\r\n( سوم ) اخبارى و آثارى را كه در ستايش و پاداش دفع غضب رسيده متذكَّر شود و فوائد خشم نكردن را به نظر آورد ، مانند اينها :\r\nپيغمبر اكرم صلَّى اللَّه عليه و آله فرمود : « من كفّ غضبه عن النّاس كفّ اللَّه تبارك و تعالى عنه عذاب يوم القيامة . »\r\n« هر كه غضب خود را از مردم باز دارد خداى تعالى در روز قيامت عذاب خود را از او باز مىدارد » .\r\nو امام باقر عليه السّلام فرمود : « مكتوب في التّوراة ، فيما ناجى اللَّه به موسى :\r\nأمسك غضبك عمّن ملَّكتك عليه أكفّ عنك غضبى . »\r\n« در تورات در ضمن مناجات خدا با موسى آمده است كه : خشم خود را از كسى كه تورا بر او مسلَّط ساخته‌ام باز گير تا خشم خود را از تو بازگيرم » .\r\nو امام صادق عليه السّلام فرمود : « أوحى اللَّه تعالى إلى بعض انبيائه :\r\nيا بن آدم اذكرنى في غضبك أذكرك في غضبى و لا أمحقك فيمن أمحق ، و اذا ظلمت بمظلمة فارض بانتصارى لك فإنّ انتصارى لك خير من انتصارك لنفسك . »\r\n","description":"","footnote":"","page_name":" 355 ","page_number":382},
  {"content":"\r\n« خداى تعالى به يكى از پيغمبرانش وحى فرستاد : اى پسر آدم در حال خشمت مرا ياد كن تا در حال خشمم تورا ياد كنم و با آنها كه نابودشان مىكنم نابودت نكنم ، و هر گاه به تو ستمى رسيد به انتقام گرفتن من راضى باش ، زيرا انتقام گرفتن من براى تو بهتر است از انتقام گيرى تو براى خودت » .\r\nو نيز فرمود : « از پدرم شنيدم كه : مردى از اهل باديه به خدمت پيامبر صلَّى اللَّه عليه و آله و سلَّم آمد و گفت : من مردى باديه نشين هستم مرا سخنى جامع ياد ده . فرمود : ترا امر مىكنم كه غضب مكن . و آن اعرابى سه بار خواستهء خود را تكرار كرد و همان پاسخ را شنيد تا اينكه مرد به خود آمد و گفت : بعد از اين چيزى پرسش نخواهم كرد ، رسول خدا صلَّى اللَّه عليه و آله و سلَّم مرا جز به خير فرمان نداده است . » و فرمود : « مردى نزد رسول خدا صلَّى الله عليه و آله آمد و گفت : يا رسول الله مرا پندى بياموز تا از آن پند گيرم فرمود : برو خشمگين مباش ، سپس باز گشت و همين جمله را سه بار شنيد » .\r\nو نيز فرمود : « من كفّ غضبه ستر الله عورته »\r\n« هر كه غضب خود را نگه دارد ، خداوند عيب او را مىپوشاند » . و اخبار ديگرى نيز در اين خصوص رسيده است .\r\n( چهارم ) آنكه فوائد ضدّ غضب يعنى حلم و فرو خوردن غيظ و اخبارى را كه در ستايش آنها وارد شده - چنان كه خواهد آمد - ملاحظه كند ، و خود را خواهى نخواهى بر آن بدارد ، و حلم و بردبارى را بر خود ببندد و خشم خود را ظاهر نسازد ، كه اگر مدّتى چنين كند حلم به تدريج عادت و بر نفس گوارا مىشود و غضب ريشه كن مىگردد .\r\n( پنجم ) اينكه فكر را بر هر كردار و گفتارى كه از او سر مىزند مقدم دارد و خود را از صدور غضب محافظت كند .\r\n( ششم ) احتراز از مصاحبت و معاشرت با كسانى كه غضب بر آنان غالب است و در صدد تشفّى غيظ خود و پيروى از خشم خويش مىباشند ، و اين را مردى و شجاعت مىنامند ، و مىگويند : ما بر فلان امر و فلان امر صبر نداريم و از هيچ كس چيزى را تحمّل نمىكنيم ، و مجالست با اهل حلم و كسانى كه خشم خود را فرو مىخورند و عفو و گذشت دارند .\r\n( هفتم ) اينكه بداند كه هر چه واقع مىشود به قضا و قدر خداوند است ،\r\n","description":"","footnote":"","page_name":" 356 ","page_number":383},
  {"content":"\r\nو همه چيز مسخّر قبضهء قدرت اوست ، و هر چه در عالم وجود هست يكسره از اوست . و خدا هر چه براى بنده مقدّر كرده است خير و صلاح بنده در آن است .\r\nو بسا كه مصلحت او در گرسنگى يا بيمارى يا فقر يا قتل يا امثال اينها باشد . و چون اين را دانست توحيد بر وجودش غلبه مىكند و بر هيچ كس خشم نخواهد گرفت و نسبت به آنچه بر او وارد مىشود غيظ نخواهد نمود . زيرا در اين هنگام مىداند كه هر چيزى در قبضهء قدرت اوست ، همچون قلم در دست نويسنده . پس همانطور كه كسى كه پادشاهى به قتل او فرمان داده بر قلم خشم نمىگيرد ، همين طور كسى كه خدا را شناخت و دانست كه اين نظام كلَّى بر وفق حكمت و مصلحت از او صادر شده است ، و اگر ذرّه اى از آن كه هست دگرگون شود از اصلح بودن بيرون مىرود ، بر هيچ كس خشم نخواهد گرفت . امّا غلبهء توحيد به اين وجه مانند كبريت احمر كمياب است و توفيق دست يافتن به آن از جانب خداى بزرگ است . و اگر براى بعضى از كسانى كه از لباس تن مجرّد شده‌اند حاصل شود همچون برق رباينده است ، و طبيعتا دل دوباره به توجّه و التفات به وسائط بر مىگردد ، و اگر دوام اين حال براى كسى تصوّر شود در مورد انبياء صدق خواهد كرد ، با اينكه التفات في الجملهء ايشان هم به وسائط انكار ناپذير است .\r\n( هشتم ) آنكه متذكَّر باشد كه غضب از بيمارى دل و نقصان عقل است ، و باعث آن ضعف و نقص نفس است نه شجاعت و قوّت نفس ، و لذا ديوانه زودتر از عاقل خشمگين مىشود و مريض زودتر از سالم از جا در مىرود و پير ناتوان زودتر از جوان و زن زودتر از مرد غضبناك مىگردد و صاحب اخلاق بد و رذائل زشت زودتر از شخص با فضيلت به خشم مىآيد . چنان كه كسى كه پست و رذل است به از دست دادن يك لقمه خشمگين مىشود و بخيل به سبب تنگ چشمى وقتى حبّه اى از مالش از كف برود غضب مىكند ، حتّى بر عزيزان و فرزندان خود . امّا نفس نيرومند و با فضيلت شأنش از اين والاتر است كه براى چنين امورى متغيّر و مضطرب گردد ، بلكه همچون كوهى بلند است كه طوفانها تكانش نمىدهد .\r\nو از اين روست كه سيّد انبياء صلَّى الله عليه و آله و سلَّم فرمود :\r\n« ليس الشّديد بالصّرعة ، انّما الشّديد الَّذى يملك نفسه عند الغضب . »\r\n","description":"","footnote":"","page_name":" 357 ","page_number":384},
  {"content":"\r\n« نيرومندى به كشتى گرفتن نيست ، نيرومند كسى است كه هنگام خشم خويشتن دار است » .\r\nو اگر در آنچه گفتيم شك دارى ديده بگشا و به احوال طبقات مردم بنگر ، آنگاه كتابهاى سرگذشت و تاريخ را مطالعه كن و به داستانهاى گذشتگان گوش فرا ده ، تا بدانى كه حلم و عفو و فرو خوردن خشم خوى انبياء و حكماء و بزرگان و بخردان بوده و غضب خصلت جاهلان و بيخردان .\r\n( نهم ) آنكه به ياد آورد كه تسلَّط و قدرت خدا بر او بيشتر و شديدتر است از قدرت وى بر اين ضعيفى كه بر او غضب كرده ، و او در جنب قوّت قاهرهء خداوند بىنهايت ضعيفتر است از اين ضعيف ناتوان . پس بايد بترسد و حذر كند از اينكه چون غضب خود را بر او جارى سازد خداوند غضب خود را در دنيا و آخرت بر او جارى كند . و روايت شده است كه : « هيچ پادشاهى در بنى اسرائيل نبود مگر اينكه حكيمى دانشمند با او بود ، كه وقتى غضبناك مىشد نوشته اى را به وى مىداد كه بر آن نوشته بود : بر زيردستان رحم كن و از مرگ بترس و به ياد آخرت باش ، و چون آن پادشاه خشمگين مىشد آن را مىخواند و غضب او فرو مىنشست . » و در يكى از كتابهاى آسمانى آمده است : « اى فرزند آدم هنگام خشمت مرا ياد كن تا هنگام خشمم تورا ياد كنم ، و تورا با آنها كه نابودشان مىكنم نابود نكنم . » ( 1 )  ( دهم ) اينكه متذكَّر باشد كه ممكن است آن ضعيفى كه مورد خشم اوست روزى قوى شود و در صدد انتقام برآيد و زبان سرزنش و شماتت بگشايد و به جان و مال و اهل و عرض وى آسيب رساند .\r\n( يازدهم ) اينكه دربارهء سبب و انگيزه اى كه او را به غيظ و غضب مىخواند بينديشد . پس اگر آن انگيزه بيم از ذلَّت و خوارى و موصوف شدن به عجز و ناتوانى و كوچكى نفس در نزد مردم است ، بايد متوجّه باشد كه بردبارى و فرو خوردن خشم و دفع غضب از نفس نشانهء ذلَّت و خوارى نيست و از ضعف و كوچكى نفس ناشى نمىشود ، بلكه از آثار قوّت نفس و شجاعت انسان است . و اضداد آن\r\n","description":"","footnote":" ( 1 ) اين حديث در « كافى » در باب غضب از قول امام صادق عليه السّلام از تورات نقل شده است . و مانند آن قبلا ( سوم ) ذكر شد . مصحح . . ","page_name":" 358 ","page_number":385},
  {"content":"\r\nاز نقص و ضعف و ناتوانى نفس پديد مىآيد . بنابراين دفع خشم از خود در واقع او را از بزرگى نفس خارج نمىكند ، و بر فرض اينكه در نظر جاهلان مردم چنين باشد نبايد به آن اعتنا كند ، و به ياد آورد كه اتّصاف به ذلَّت و كوچكى نزد بعضى از اراذل و نابخردان بهتر است از خوارى روز قيامت و رسوائى در پيشگاه خداى بزرگ .\r\nو اگر انگيزهء آن ، ترس از اين است كه چيز محبوبى از دستش برود ، بايد بداند كه آنچه از بيم فقدانش خشمگين مىشود يا براى هر كسى ضرورى است ، مانند خوراك و پوشاك و مسكن و تندرستى ، كه اينها همان است كه پيامبر صلَّى الله عليه و آله و سلَّم دربارهء آنها فرموده :\r\n« من أصبح آمنا في سربه ، معافى في بدنه ، و له قوت يومه ، فكأنّما خيّرت له الدّنيا بحذافيرها » .\r\n« هر كه صبحگاه برخيزد در حالى كه داراى امنيّت و تن سالم و قوت روز خويش باشد گوئى سراسر دنيا از آن اوست » . يا براى هر كسى غير ضرورى است مانند جاه و منصب و اموال زائد . يا براى بعضى ضرورى است نه براى همه ، مانند كتاب براى عالم و ابزار صناعات براى صنعتگران . و شكَّى نيست كه آنچه ضرورى نيست شايستگى ندارد كه محبوب اهل بصيرت باشد ، زيرا آدمى آنچه را كه در زندگى كنونى بدان محتاج نيست ناگزير در آينده از دست مىدهد ، پس چرا عاقل آن را دوست بدارد و از فقدانش خشمگين شود ، كه اگر اين را مىدانست البتّه براى فقدان اين گونه چيزها غضب نمىكرد .\r\nامّا آنچه براى همه يا براى بعضى ضرورى است ، اگر چه خشم و اندوه از فقدان آنها مقتضاى طبع آدمى از جهت شدّت احتياج به آنهاست ، امّا عاقل وقتى تأمّل كند در مىيابد كه اگر به دست آوردن چيزهاى ضرورى كه از دست داده ممكن باشد بدون غيظ و غضب هم امكان دارد ، و اگر ممكن نيست با غضب هم امكان ندارد . و به هر حال بعد از تأمّل مىفهمد كه غضب جز رنج و ناخوشى دنيوى و عقوبت اخروى ثمرى نخواهد داشت . و با درك اين مطلب ديگر غضب نخواهد كرد ، و اگر خشمى برايش پيش آيد به آسانى آن را از خود مىراند .\r\n","description":"","footnote":"","page_name":" 359 ","page_number":386},
  {"content":"\r\n\r\n( دوازدهم ) اينكه بداند كه خدا دوست دارد كه بنده خشم نكند ، و حبيب آنچه را كه محبوب مىخواهد البتّه اختيار مىكند ، پس اگر بنده دوستدار خداست شدّت دوستى او به خدا بايد آتش خشم وى را فرو نشاند .\r\n( سيزدهم ) اينكه زشتى صورت و حركات خود هنگام غضب را به نظر آورد ، از اين راه كه چهره و حركات ديگران را در حال غضب ياد آور شود .\r\n( تتميم )\r\nبايد دانست كه بعضى از معالجات ياد شده مىتواند انگيزه هاى غضب را قطع كند و موادّ آن را ريشه كن سازد ، به طورى كه ديگر خشم به هيجان نيايد ، و بعضى ديگر از شدّت آن مىكاهد يا به موقع صدور و هيجان آن را فرو مىنشاند .\r\nاز جملهء معالجات غضب اين است كه هنگام هيجان آن از شرّ شيطان به خدا پناه ببرد ، و اگر ايستاده است بنشيند ، و اگر نشسته است بخوابد ، و با آب سرد وضو بگيرد يا غسل كند ، و اگر خشم او بر كسى باشد كه با يكديگر قرابت رحم دارند دست به بدن او گذارد ، كه خشم آرام مىگيرد ، چنان كه در اخبار آمده است . ( 1 ) \r\nپيوست ( فضيلت بردبارى و فرو بردن خشم )\r\nدانستى كه حلم آرامش نفس است به طورى كه غضب به آسانى آدمى را حركت ندهد و ناملايمات او را به زودى آشفته و مضطرب نسازد . و حلم ضدّ حقيقى غضب است ، زيرا مانع از پديد آمدن يا هيجان آن است . و كظم غيظ ( فرو بردن خشم ) نيز غضب را ضعيف و دفع مىكند و از اين جهت ضدّ آن است . و ما اكنون به فضيلت و شرافت حلم و سپس به فوائد و منافع كظم غيظ اشاره مىكنيم ، تا كسى كه در پى از ميان بردن غضب است با اتّصاف به حلم جلوى خشم خود را بگيرد ، و با اتّصاف به كظم غيظ هيجان آن را دفع كند .\r\nامّا ( حلم ) - اشرف كمالات نفسانى بعد از علم است ، بلكه علم بدون آن\r\n","description":"","footnote":" ( 1 ) اين روايت در « كافى » در باب غضب از امام باقر ( ع ) نقل شده است . مصحح . . ","page_name":" 360 ","page_number":387},
  {"content":"\r\nسود نمىبخشد ، و از اين روست كه هر گاه از ستايش علم سخن مىرود حلم نيز با آن ذكر مىشود . پيغمبر اكرم صلَّى الله عليه و آله و سلَّم فرمود : « اللَّهم أغننى بالعلم و زيّنّى بالحلم »\r\n« خداوندا مرا به سبب علم بىنياز كن و با حلم زينت بخش » . و نيز فرمود : « پنج چيز از روش مرسلين است » و حلم را يكى از آنها شمرد . و فرمود : « ابتغوا الرّفعة عند الله »\r\n« مرتبهء بلند را نزد خدا بجوئيد » ، پرسيدند : چيست آن ؟ فرمود :\r\n« تصل من قطعك ، و تعطى من حرمك ، و تحلم عمّن جهل عليك »\r\n« هر كه دوستى تورا قطع كند با او پيوند كن ، و هر كه از نيكى خود تورا محروم سازد با او نيكى كن ، و هر كه به نادانى با تو رفتار كند حلم بورز » .\r\nو فرمود : « انّ الرّجل المسلم ليدرك بالحلم درجة الصّائم القائم »\r\n« مرد مسلمان به واسطهء حلم به مرتبهء كسى مىرسد كه روزها روزه گيرد و شبها را به عبادت به سر برد » .\r\nو فرمود : « انّ الله يحبّ الحيىّ الحليم ، و يبغض الفاحش البذىّ »\r\n« خداوند بندهء با حياى بردبار را دوست دارد ، و فحش گوى بىشرم را دشمن دارد » .\r\nو فرمود : « ثلاث من لم تكن فيه واحدة منهنّ فلا تعتدّوا بشيء من عمله : تقوى تحجزه عن معاصى الله ، و حلم يكفّ به السّفيه ، و خلق يعيش به في النّاس » .\r\n« سه چيز است كه هر كه يكى از آنها را نداشته باشد هيچ عملى او را فايده نمىبخشد : تقوايى كه وى را از گناه باز دارد ، و حلمى كه با آن سبكى سبكسران را كوتاه كند ، و اخلاقى كه با آن در ميان مردم زندگى كند . » و فرمود : « چون خلايق در روز قيامت گرد آيند منادى ندا كند كه اهل فضل كجايند ؟ گروهى برخيزند و به سوى بهشت شتاب كنند ، ملائكه به ايشان برخورند و گويند : چرا به شتاب به سوى بهشت مىرويد ؟ گويند : ما اهل فضيلت هستيم . پرسند : فضيلت شما چيست ؟ گويند : وقتى به ما ظلمى رسيد صبر كرديم ، و چون به ما بدى كردند عفو كرديم ، و اگر به ما سبكسرى شد حلم نموديم . فرشتگان گويند : به بهشت درآئيد كه پاداش اهل عمل چه نيك است . » و نيز فرمود :\r\n","description":"","footnote":"","page_name":" 361 ","page_number":388},
  {"content":"\r\n« ما أعزّ الله بجهل قطَّ ، و لا أذلّ بحلم قطَّ . »\r\n« هرگز خدا به نادانى كسى را عزيز نكرد و هرگز با حلم كسى را ذليل نساخت » .\r\nو امير مؤمنان عليه السّلام فرمود :\r\n« ليس الخير أن يكثر مالك و ولدك ، و لكنّ الخير أن يكثر علمك و يعظم حلمك . »\r\n« خوبى آن نيست كه مال و اولاد تو بسيار باشد بلكه خير آن است كه علم تو بسيار و حلم تو عظيم باشد . » و علىّ بن الحسين عليهما السّلام فرمود :\r\n« انّه ليعجبنى الرّجل أن يدركه حلمه عند غضبه »\r\n« مردى كه بهنگام خشم حلمش او را دريابد مرا به شگفت مىآورد » .\r\nو امام صادق عليه السّلام فرمود :\r\n« كفى بالحلم ناصرا » ،\r\n« حلم براى نصرت و ياورى هر كسى كافى است » . و فرمود : « و اذا لم تكن حليما فتحلَّم »\r\n« و اگر حلم ندارى خود را به حلم وادار كن » . و نيز فرمود : « وقتى ميان دو نفر نزاعى واقع شود دو فرشته فرود مىآيند و به سبكسر آن دو مىگويند : گفتى و گفتى و خود به آنچه گفتى سزاوارى و جزاى تو به تو خواهد رسيد . و به آن كه حلم ورزد گويند : صبر كردى و حلم ورزيدى اگر آن را به انجام رسانى خدا تورا خواهد آمرزيد . و حضرت سخن را چنين ادامه داد :\r\nو اگر حليم جواب سفيه را باز گويد آن دو فرشته بالا روند . » روزى آن حضرت غلامى را براى كارى فرستاد ، غلام دير كرد ، به دنبال او بيرون شد ، او را در ميان راه خوابيده يافت ، بر بالين او نشست و او را باد مىزد تا بيدار شد . به او فرمود : « اى فلان اين قدر حق و اختيار ندارى كه شب و روز بخوابى ، شبت از تو و روزت از ماست . » و امام رضا عليه السّلام فرمود :\r\n« لا يكون الرّجل عابدا حتّى يكون حليما »\r\n« مرد عابد نخواهد بود مگر آنكه حليم باشد » .\r\nامّا ( كظم غيظ ) - اگر چه فضيلت و شرافت آن به مرتبهء حلم نمىرسد زيرا كظم غيظ در واقع تحلَّم يعنى خود را به حلم بستن و تظاهر به حلم است ، لكن اگر\r\n","description":"","footnote":"","page_name":" 362 ","page_number":389},
  {"content":"\r\nكسى بر آن مداومت نمايد تا عادت كند صفت حلم طبيعى براى او پديد مىآيد ، به نحوى كه غيظ هيجان نمىيابد تا به فرو خوردن آن نياز باشد . و از اين رو رسول خدا صلَّى الله عليه و آله و سلَّم فرمود :\r\n« انّما العلم بالتّعلَّم و الحلم بالتّحلَّم »\r\n« علم به تعلَّم - فرا گرفتن و آموختن - و حلم به تحلَّم حاصل مىشود » . و كسى كه طبعا حليم و بردبار نباشد ناگزير بايد در فرو بردن خشم بهنگام هيجان آن بكوشد تا صفت حلم براى او پديد آيد . و خداى سبحان فرو برندگان خشم ( كاظمين غيظ ) را در كتاب كريم خود ستوده ، و اخبار در شرافت آن و بزرگى اجر و ثواب آن متواتر است .\r\nرسول خدا صلَّى الله عليه و آله و سلَّم فرمود : « من كظم غيظا و لو شاء أن يمضيه أمضاه ، ملأ الله قلبه يوم القيامة رضا » ( 1 )  .\r\n« هر كه خشمى را فرو برد كه اگر بخواهد مىتواند آن را اعمال كند ، خدا روز قيامت دلش را از خشنودى و رضا پر مىكند » .\r\nو نيز فرمود : « ما جرع عبد جرعة أعظم اجرا من جرعة غيظ كظمها ابتغاء وجه الله تعالى » .\r\n« هيچ بنده اى جرعه اى نياشاميد كه اجر آن بيشتر باشد از جرعة غيظى كه براى خداى تعالى فرو برده است » .\r\nو فرمود :\r\n« انّ لجهنّم بابا لا يدخله إلا من شفى غيظه بمعصية الله تعالى » .\r\n« جهنّم را درى است كه فقط كسانى كه خشم خود را به گناه خدا فرو نشانده باشند از آن داخل مىشوند » .\r\nو فرمود : « هر كه خشم خويش فرو برد در حالى كه مىتواند آن را به اجرا در آورد خداوند در روز قيامت در برابر خلائق او را بخواند تا هر حور بهشتى كه خواهد برگزيند » . و فرمود :\r\n« من أحبّ السّبيل إلى الله تعالى جرعتان : جرعة غيظ يردّها بحلم ، و جرعة مصيبة يردّها بصبر . »\r\n","description":"","footnote":" ( 1 ) اين حديث در « كافى » در باب كظم غيظ از حضرت صادق ( ع ) روايت شده است . . ","page_name":" 363 ","page_number":390},
  {"content":"\r\n« محبوبترين راه به سوى خداى تعالى نوشيدن دو جرعه است : جرعهء خشمى كه با بردبارى فرويش برد ، و جرعهء مصيبتى كه با صبرش پائين كشد » .\r\nحضرت سيّد الساجدين عليه السّلام فرمود : « و ما تجرّعت جرعة أحبّ إلىّ من جرعة غيظ لا أكافى بها صاحبها » .\r\n« هيچ جرعه اى محبوبتر از جرعهء خشمى كه طرف را بدان كيفر ندهم ننوشيده‌ام » .\r\nو امام باقر عليه السّلام فرمود : « من كظم غيظا و هو يقدر على امضائه ، حشا الله تعالى قلبه أمنا و ايمانا يوم القيامة » .\r\n« هر كه خشمى را فرو خورد كه بتواند آن را اعمال كند ، خداى تعالى روز قيامت دلش را از ايمنى و ايمان پر كند » .\r\nو به يكى از فرزندان خود فرمود ( 1 )  : « يا بنىّ ما من شيء أقرّ لعين أبيك من جرعة غيظ عاقبتها صبر و ما يسرّنى أنّ لي بذل [ 2 
  ] نفسي حمر النّعم » .\r\n« پسرم چيزى مانند جرعهء خشمى كه به صبر پايان يابد چشم پدرت را روشن نخواهد كرد و شاد نخواهم شد كه در برابر فروتنىام ( يا مدارايم ) شتران سرخ مو داشته باشم » .\r\nو امام صادق عليه السّلام فرمود : « نعم الجرعة الغيظ لمن صبر عليها ، فإنّ عظيم الأجر لمن عظيم البلاء ، و ما أحبّ الله قوما الا ابتلاهم » .\r\n« نيكو جرعه اى است خشم براى كسى كه بر آن صبر كند ، كه پاداش بزرگ در برابر بلاى بزرگ است ، و خدا مردمى را كه دوست دارد مبتلاشان مىسازد » .\r\nو نيز فرمود : « ما من عبد كظم غيظا إلا زاده الله عزّ و جلّ عزّا في الدّنيا و الآخرة ، و قد قال الله عزّ و جلّ :\r\n» وَالكاظِمينَ الغَيْظَ وَالعافينَ عَنِ النَّاسِ وَالله يُحِبُّ الْمُحْسِنينَ « 3 : 134\r\n\r\n","description":"","footnote":" ( 1 ) اين حديث در « كافى » در باب كظم غيظ از قول امام باقر چنين روايت شده است كه پدرم به من فرمود . . . يعنى گوينده امام سجاد ( ع ) است نه حضرت باقر ( ع ) . . \r\n[ 2 
  ] الذلّ : اللين و التواضع ، و الذلّ : الرحمة و الرفق ( المنجد ) .\r\n","page_name":" 364 ","page_number":391},
  {"content":"\r\n\r\n( آل عمران ، 134 ) و أثابه الله مكان غيظه ذلك » .\r\n« هيچ بنده اى خشمى فرو نخورد مگر اينكه خداى عزّ و جلّ عزّت او را در دنيا و آخرت بيفزايد ، و خداى عزّ و جلّ مىفرمايد : » و آنها كه خشم فرو خورند و از مردم بگذرند ، و خدا نيكوكاران را دوست مىدارد « و خدا او را به جاى فرو خوردن خشمش اين پاداش دهد » .\r\nو امام موسى بن جعفر عليه السّلام فرمود : « اصبر على اعداء النّعم ، فانّك لن تكافى من عصى الله فيك بأفضل من أن تطيع الله فيه . »\r\n« بر دشمنان نعمتها ( يعنى حسودان ) صبر كن ، كه كسى را كه دربارهء تو خدا را نافرمانى كرده هرگز نمىتوانى بهتر از اطاعت خدا دربارهء او تلافى كنى » . و از آنهاست :\r\nانتقام\r\nانتقام اين است كه اگر كسى با ديگرى بدى كند او هم در صدد بدى كردن مثل آنچه او كرده يا بيشتر از آن برآيد - اگر چه حرام باشد . زيرا هر انتقامى جايز نيست ، چنان كه نبايد غيبت را به غيبت و فحش را به فحش و بهتان را به بهتان و سخنچينى نزد ظلمه را به مانند آن . . . و ديگر محرّمات را مكافات به مثل كرد .\r\nرسول اكرم صلَّى الله عليه و آله و سلَّم فرمود : « ان امرؤ عيّرك بما فيك فلا تعيّره بما فيه »\r\n« اگر مردى تورا به عيبى كه در تو هست سرزنش كند تو او را به آنچه در اوست سرزنش مكن » .\r\nو نيز فرمود : « المستبّان شيطانان يتهاتران »\r\n« دو نفر كه به يكديگر ناسزا مىگويند دو شيطانند كه هم را تكذيب مىكنند » .\r\nو روايت شده است كه شخصى در محضر پيغمبر صلَّى الله عليه و آله و سلَّم به أبو بكر دشنام داد و او ساكت بود و چون أبو بكر به تلافى آغاز كرد ، پيغمبر صلَّى الله عليه و آله برخاست و به او خطاب كرد : « فرشته از جانب تو به او جواب مىداد ، و چون به سخن آمدى فرشته رفت و شيطان آمد و در مجلسى كه شيطان در آن است من نمىنشينم » .\r\n","description":"","footnote":"","page_name":" 365 ","page_number":392},
  {"content":"\r\nپس هر گفتار يا كردارى كه از روى ظلم از شخصى نسبت به ديگرى صادر شود اگر در شرع قصاص و غرامتى براى آن معيّن شده به همان اكتفا كند و از آن تجاوز نكند ، اگر چه باز عفو برتر و بهتر و به ورع و تقوى نزديكتر است . و اگر در شرع جزائى معيّن براى آن نرسيده است ، بايد در انتقام و تشفّى به مقدارى كه در آن حرام و دروغ نباشد بس كند ، مثل اينكه در مقابل كسى كه دشنام دهد يا از او بدگوئى كند و مانند آن كه در شرع مكافاتى براى آن معيّن نشده همين اندازه بگويد كه اى بىشرم اى بد اخلاق اى بىآبرو . . . و مانند اينها اگر اين صفات را داشته باشد . يا بگويد : خدا جزاى تو را بدهد و از تو انتقام بگيرد يا : تو كيستى ( كه من جواب تو بگويم ) ؟ يا : اى جاهل و اى احمق و اين دروغ نيست ، زيرا هيچ كس از جهل و حمق خالى نيست . امّا جهل كه معلوم است و امّا حمق به دليل آنچه وارد شده كه مردم همه در شناختن ذات خدا احمقند .\r\nو دليل بر جواز اين مقدار از انتقام گفتار نبى اكرم صلَّى الله عليه و آله و سلَّم است كه فرمود :\r\n« گناه دو ناسزاگو بر كسى است كه آغاز كرده به شرط آنكه مظلوم تجاوز نكند » ، و سخن امام كاظم عليه السّلام دربارهء دو مردى كه يكديگر را دشنام دهند : « آغاز كننده به دشنام ستمكارتر است و گناه خود و گناه رفيقش به گردن اوست در صورتى كه آن كس كه به او ستم شده از حدّ نگذرد » . اين دو حديث دلالت دارد براينكه كسى كه ناسزا و دشنام را آغاز نكرده مىتواند مقابله به مثل كند بدون اينكه مرتكب گناه و تعدّى شود . و معلوم است كه مراد از دشنام در اين دو حديث نمونهء كلماتى است كه ياد شد نه فحش و سخنان دروغ .\r\nشكَّى نيست كه نگاه داشتن خود و اقتصار بر مجرّد آنچه بعد از شروع در جواب جائز شناخته شده مشكل است ، و شايد سكوت از جواب و حوالهء انتقام به ربّ الأرباب آسانتر و برتر است ، البتّه تا حدّى كه به بىغيرتى و بىحميّتى نكشد .\r\nزيرا بيشتر مردم در وقت غضب از ضبط خود عاجزند و حال آنها در حدوث و زوال غضب مختلف است . پيغمبر اكرم صلَّى الله عليه و آله و سلَّم فرمود : « بنى آدم بر طبقات گوناگون آفريده شده‌اند : بعضى دير به غضب مىآيند و زود بر مىگردند ( آرام مىگيرند ) و بعضى زود به خشم مىآيند و زود بر مىگردند ، و گروهى زود به غضب مىآيند\r\n","description":"","footnote":"","page_name":" 366 ","page_number":393},
  {"content":"\r\n\r\nو دير آرام مىگيرند و بعضى دير خشمگين و دير آرام مىشوند . و بهترين اينها كسانى هستند كه دير غضبناك و زود راضى مىشوند ، و بدترين آنها كسانىاند كه زود به خشم مىآيند و دير راضى و آرام مىشوند » . و در خبر ديگر آمده است كه : « مؤمن سريع الغضب و سريع الرّضاست ، و اين به جاى آن » .\r\nامّا راه علاج در ترك انتقام اين است كه : در بدى عاقبت آن در دنيا و آخرت بينديشد و فوائد ترك آن را به ياد آورد ، و بداند كه واگذاشتن آن به منتقم حقيقى بهتر و برتر است ، كه انتقام او شديدتر و قويتر است . آنگاه در فوائد عفو و فضيلت آن تأمّل كند ، چنان كه بيان آن اكنون مىآيد :\r\nپيوست ( عفو )\r\nضدّ انتقام « عفو » و بخشش است . و عفو صرف نظر كردن از حقّ قصاص يا غرامت است . و فرق آن با حلم و كظم غيظ روشن است . و آيات و اخبار در مدح و حسن آن بيش از حدّ شمار است . خداى تعالى مىفرمايد :\r\n« خُذِ الْعَفْوَ وَأمُر بِالعُرفِ » 7 : 199 ( اعراف ، 199 ) « عفو را فرا گير و به نيكى امر كن » .\r\nو نيز فرمود : « وَلْيَعْفُوا وَليَصْفَحُوا » 24 : 22 ( نور ، 22 ) « بايد عفو و گذشت داشته باشند و چشم بپوشند » .\r\nو فرمود : « وَأنْ تَعْفُوا أَقرَبُ لِلتَّقْوى 2 : 237 ( بقره ، 237 ) » و گذشت كردن شما به تقوى نزديكتر است » .\r\nو پيغمبر اكرم صلَّى الله عليه و آله و سلَّم فرمود : « ثلاث و الَّذى نفسي بيده إن كنت حالفا لحلفت عليهنّ : ما نقصت صدقة من مال فتصدّقوا ، و لا عفا رجل من مظلمة يبتغى بها وجه الله إلا زاده الله بها عزّا يوم القيامة ، و لا فتح رجل على نفسه باب مسألة إلا فتح الله عليه باب فقر » .\r\n« سه چيز است كه به خدائى كه جان من در قبضهء قدرت اوست اگر بخواهم\r\n","description":"","footnote":"","page_name":" 367 ","page_number":394},
  {"content":"\r\nدربارهء چيزى قسم ياد كنم دربارهء آنها قسم مىخورم : صدقه مال را هيچ كم نكند پس صدقه بدهيد ، و هيچ كس براى خشنودى خدا ستمى را كه بر او رفته است نبخشد مگر آنكه خداوند روز قيامت عزّت او را خواهد افزود ، و هيچ كس درى از سؤال ( نياز به ديگران بردن و گدائى ) را بر خود نگشايد مگر آنكه خداوند درى از فقر بر او مىگشايد » .\r\nو فرمود : « العفو لا يزيد العبد إلا عزّا ، فاعفوا يعزّكم الله . »\r\n« گذشت جز عزّت بنده را نيفزايد ، گذشت كنيد تا خدا شما را عزيز كند » .\r\nو فرمود : « ألا أخبرك بأفضل أخلاق أهل الدّنيا و الآخرة : تصل من قطعك و تعطى من حرمك و تعفو عمّن ظلمك » .\r\n« مىخواهى بهترين اخلاق اهل دنيا و آخرت را به تو نشان دهم : با آن كس كه از تو بريده پيوند كنى و به كسى كه محرومت ساخته ببخشى و از كسى كه به تو ستم كرده درگذرى » .\r\nو فرمود : « موسى گفت : پروردگارا كدام يك از بندگان تو نزد تو عزيزترند ؟ فرمود : آن كه در وقت قدرت عفو كند » .\r\nامام سجّاد عليه السّلام فرمود : اذا كان يوم القيامة جمع الله الأوّلين و الآخرين في صعيد واحد ، ثمّ ينادى مناد : اين أهل الفضل ؟ قال :\r\nفيقوم عنق من النّاس فتلقّاهم الملائكة ، فيقولون : و ما فضلكم فيقولون كنّا نصل من قطعنا ، و نعطى من حرمنا ، و نعفو عمّن ظلمنا ، قال : فيقال لهم : صدقتم ، أدخلوا الجنّة » .\r\n« چون روز قيامت شود خداى تعالى پيشينيان و پسينيان را در يك سرزمين گرد آورد ، آنگاه يك منادى ندا مىكند : اهل فضل كجايند ؟ گروهى از مردم بر مىخيزند و فرشتگان آنان را مىبينند و مىگويند كه فضل شما چه بوده ؟ گويند :\r\nما به كسى كه از ما مىبريد مىپيوستيم و به آن كه ما را محروم مىكرد مىبخشيديم و از كسى كه به ما ستم مىنمود گذشت مىكرديم ، پس به آنها گويند : راست گفتيد ، داخل بهشت شويد » .\r\nو امام باقر عليه السّلام فرمود : « النّدامة على العفو أفضل و أيسر من النّدامة\r\n","description":"","footnote":"","page_name":" 368 ","page_number":395},
  {"content":"\r\n\r\nعلى العقوبة » .\r\n« پشيمانى از عفو بهتر و آسانتر است تا پشيمانى از كيفر » .\r\nو امام صادق عليه السّلام فرمود : « ثلاث من مكارم الدّنيا و الآخرة : تعفو عمّن ظلمك ، و تصل من قطعك ، و تحلم اذا جهل عليك . »\r\n« سه چيز از خوبيهاى دنيا و آخرت است : گذشت از كسى كه به تو ستم كرده و پيوند با آن كه از تو بريده و خويشتندارى وقتى با تو نادانى كنند » .\r\nو امام موسى بن جعفر عليهما السّلام فرمود : « ما التقت فئتان قطَّ إلا نصر أعظمهما عفوا . »\r\n« هيچ دو گروه متخاصمى با هم برنخورند مگر آن كه گذشتش بيشتر بود نصرت يافت و پيروز شد » .\r\nبراى فضيلت و شرافت عفو همين بس كه جميلترين صفات الهى است و در مقام خضوع و تذلَّل ، خدا را به اين صفت مىستايند . حضرت سجّاد عليه السّلام در مناجات خود مىگويد :\r\n« أنت الَّذى سمّيت نفسك بالعفو ، فاعف عنّى . »\r\n« تو آنى كه خود را به عفو و گذشت نام نهادى ، پس از من درگذر » .\r\nو نيز گفت : « أنت الَّذى عفوه أعلى من عقابه . »\r\n« تو آنى كه عفوت بيش از عقاب است . » و از آنهاست :\r\nعنف ( درشتى و سختگيرى )\r\nعنف يعنى غلظت و درشتى در گفتار يا حركات . اين صفت از نتايج قوهء غضب است و ضدّ آن رفق است يعنى نرمى و آن از نتايج حلم است . شكَّى نيست كه غلظت و درشتى در گفتار و كردار باعث نفرت مردم از آدمى مىگردد و امر معاش و معاد را مختل مىسازد ، و از اين رو خداى سبحان در مقام ارشاد پيامبر\r\n","description":"","footnote":"","page_name":" 369 ","page_number":396},
  {"content":"\r\n\r\nخود را از آن نهى مىكند و مىفرمايد :\r\n« وَلَوْ كُنْتَ فظَّا غَليظَ الْقَلبِ لأنفَضّوا مِن حَوْلِكَ » 3 : 159 . ( آل عمران ، 159 ) « اگر درشتخو و سختدل بودى از دور تو پراكنده مىشدند » .\r\nو از سلمان روايت شده است كه گفت : « هر گاه خدا بخواهد بنده اى را هلاك كند حيا را از او مىگيرد ، و چون حيا از او گرفته شد جز خيانتكار و خيانت شده خدا را ملاقات نخواهد كرد ، و چون خائن باشد امانت از او مىرود ، وقتى امانت از او رخت بربست جز بدخوى سختدل خدا را ديدار نكند ، و چون چنين باشد بند ايمان از گردنش جدا مىشود و چون بند ايمان از او گسست جز شيطانى ملعون ( دور از رحمت خدا ) به ملاقات خدا نرود » .\r\nاز اين سخن برمىآيد كه اهل غلظت و درشتخوئى در حقيقت شيطان است .\r\nپس بر هر عاقلى واجب است كه كاملا از آن احتراز جويد و در هر كارى كه مىخواهد بكند و هر سخنى كه مىخواهد بگويد در آن بينديشد ، تا خود را از غلظت و بدخوئى نگه دارد ، و فضيلت مدارا و رفق را به ياد آورد ، و خود را و لو به تكلَّف بر آن بدارد تا ملكهء او گردد و آثار عنف بكلَّى از او زايل شود .\r\nپيوست ( فضيلت رفق و نرمى )\r\nاخبار دربارهء فضيلت رفق و مدارا بيشمار است ، و ما در اينجا به قسمتى از آنها اشاره مىكنيم ، پيغمبر اكرم صلَّى الله عليه و آله و سلَّم فرمود :\r\n« لو كان الرّفق خلقا يرى ، ما كان فيما خلق الله شيء أحسن منه » .\r\n« اگر رفق مخلوقى مىبود كه ديده مىشد ، در ميان مخلوقات خدا از او نيكوتر نبود » .\r\nو نيز فرمود : « انّ الله رفيق يحبّ الرّفق ، و يعطى على الرّفق ما لا يعطى على العنف ( 1 )  » .\r\n« خدا مهربان و صاحب رفق است و كسى را كه چنين باشد دوست دارد\r\n","description":"","footnote":" ( 1 ) اين حديث در اصول » كافى « در باب رفق ، از امام باقر ( ع ) روايت شده است . . ","page_name":" 370 ","page_number":397},
  {"content":"\r\nو پاداشى كه بر رفق و نرمى مىدهد بر عنف و درشتى نمىدهد » .\r\nو فرمود : « ما اصطحب اثنان إلا كان أعظمهما أجرا و أحبّهما إلى الله تعالى ارفقهما بصاحبه » .\r\n« هيچ دو نفرى با هم مصاحبت و همدمى نداشته‌اند مگر اينكه مدارا كننده تر آن دو پاداشش نزد خداى تعالى بزرگتر و محبوبيّتش بيشتر است » .\r\nو فرمود : « الرّفق يمنْ و الخرق شؤم » .\r\n« رفق و ملايمت ميمنت دارد و خشونت و درشتى شوم است » .\r\nو فرمود : « من كان رفيقا في امره نال ما يريده من النّاس » .\r\n« هر كه در كار خود رفق داشته باشد به آنچه از مردم بخواهد مىرسد » .\r\nو فرمود : « إذا احب الله أهل بيت أدخل عليهم الرّفق » .\r\n« خدا اگر خانواده اى را دوست بدارد رفق و نرمى به آنان مىدهد » .\r\nو فرمود : « هر كه را رفق و نرمى دادند خير دنيا و آخرت را به او دادند و هر كه را از رفق محروم ساختند او را از خير دنيا و آخرت محروم كردند . » و فرمود :\r\n« خداوند اگر بنده اى را دوست دارد رفق و مدارا به او مىدهد ، و كسى كه از رفق محروم باشد از همهء خيرات محروم است . » و فرمود : « مىدانيد چه كسى بر آتش دوزخ حرام است ؟ هر نرمخوى آسانگير [ به دلها 
  ] نزديك » .\r\nو امام كاظم عليه السّلام فرمود : « الرّفق نصف العيش »\r\n« نرمى و مدارا نصف زندگى است » . و نيز به كسى كه بين او و مردى از آن قوم سخن درگرفته بود ( با يكى از مخالفان نزاع مىكرد ) فرمود :\r\n« ارفق بهم ، فإنّ كفر أحدكم في غضبه ، و لا خير فيمن كان كفره فى غضبه » .\r\n« با آنها نرمى كن ، زيرا كفر هر يك از شما در خشم اوست ، و خيرى نيست در كسى كه كفرش در خشمش باشد » .\r\nبه تجربه رسيده است كه انجام امور و نيل به مقاصد بستگى به مدارا و نرمخوئى با مردم دارد . هر پادشاهى كه به لشكر و رعيّت خود مهربان و نرم است امر مملكتش منتظم و سلطنتش بادوام است ، و اگر درشتخوى و سختگير باشد\r\n","description":"","footnote":"","page_name":" 371 ","page_number":398},
  {"content":"\r\n\r\nامرش مختل مىگردد و مردم از دور او پراكنده مىشوند و سلطنتش به اندك مدّتى بر باد مىرود . و همچنين ديگر طبقات مردم از علما و امرا و صاحبان مناصب و معاملات و صنايع و پيشه ها .\r\nتكمله ( مدارا )\r\n« مدارا » از حيث معنى نزديك به رفق است ، زيرا مدارا نرمى و ملايمت و حسن معاشرت با مردم و تحمّل ناگوارى و آزار آنهاست . گاهى بين رفق و مدارا مىتوان تفاوتى قائل شد به اين اعتبار كه در مدارا تحمّل آزار مردم هست و در رفق نيست . دربارهء ستايش و فوائد دنيوى و اخروى مدارا اخبار بسيارى رسيده است مانند قول پيغمبر صلَّى اللَّه عليه و آله و سلَّم : « المداراة نصف الإيمان »\r\n« مدارا يك نيمهء ايمان است » .\r\nو نيز قول آن حضرت صلَّى اللَّه عليه و آله و سلَّم : « ثلاث من لم يكنّ فيه لم يتمّ عمله :\r\nورع يحجزه عن معاصى اللَّه ، و خلق يدارى به النّاس ، و حلم يردّ به جهل الجاهل . »\r\n« سه چيز است كه در هر كه نيست كارش انجام نگيرد : تقوائى كه وى را از گناه باز دارد و اخلاقى كه با مردم بسازد و مدارا كند و حلمى كه با آن سبكى نادان سبكسر را دفع كند » .\r\nو نيز گفتار آن حضرت صلَّى اللَّه عليه و آله و سلَّم : امرنى ربّى بمداراة النّاس كما امرنى بأداء الفرائض . »\r\n« پروردگارم مرا به مدارا و سازش با مردم امر فرمود چنان كه به انجام واجبات امر فرمود » .\r\nو قول امام باقر عليه السّلام : « در توراة نوشته است - در آنچه خداى عزّ و جلّ به موسى فرمود اين بود - كه : اى موسى راز پنهان مرا در باطن خويش پوشيده دار ، و در ظاهر خود مدارا با دشمنان من و دشمنان خود را آشكار كن . . . » ( تا آخر حديث ) .\r\nو قول امام صادق عليه السّلام : « جبرئيل نزد پيغمبر صلَّى اللَّه عليه و آله آمد و گفت : اى محمّد پروردگارت سلام مىرساند و مىفرمايد : با مخلوقم مدارا كن . » و نيز قول آن حضرت عليه السّلام :\r\n","description":"","footnote":"","page_name":" 372 ","page_number":399},
  {"content":"\r\n\r\n« گروهى از قريش با مردم كم سازگارى كردند و از قريش رانده شدند . به خدا قسم در حسبهاى آنها ( از نظر خانوادگى ) عيبى نبود ، و گروهى از غير قريش با مردم مدارا و خوشرفتارى نمودند و به دودمان عالى و بلند پيوستند . . . سپس فرمود :\r\nهر كه دست خود را از مردم نگه دارد يك دست از آنان نگه داشته و دستهاى بسيار از او باز داشته مىشود . » و از آنهاست :\r\nبد خلقى ( به معنى اخصّ )\r\nسوء خلق يا بد خوئى همان تنگدلى و ترشروئى و بد زبانى و امثال اينهاست و از نتايج غضب است ، چنان كه ضدّ آن - يعنى حسن خلق به معنى اخصّ - نرمخوئى و خوشسخنى و گشاده روئى از نتايج حلم است . و بيشتر آنچه در اخبار از سوء خلق سخن به ميان آمده مراد همين معنى است .\r\nشكَّى نيست كه بدخوئى و كج خلقى انسان را از خدا و خلق دور مىكند ، و تجربه گواه است به اينكه طبع مردم از بدخو متنفّر است و هر بد اخلاقى همواره مسخرهء مردم مىباشد ، و لحظه اى از اندوه و رنج خالى نيست ، و از اين رو امام صادق عليه السّلام فرمود : « من ساء خلقه عذّب نفسه »\r\n« هر كه بدخوست خود را شكنجه مىدهد . » و گاه زيانهاى بزرگ به او مىرسد . و علاوه بر اينها به سوء عاقبت در آخرت و عذاب ابدى گرفتار مىشود ، و لذا در شريعت مورد مذمّت شديد واقع شده است . رسول خدا صلَّى اللَّه عليه و آله فرمود : « چون خداوند ايمان را آفريد ، ايمان گفت :\r\nخدايا مرا نيرو ده ، خدا او را به حسن خلق و سخاوت نيرو بخشيد ، و چون كفر را آفريد ، كفر گفت : خدايا مرا نيرو ده ، خداوند او را به سوء خلق و بخل نيرو داد » .\r\nو روايت شده است كه به آن حضرت صلَّى اللَّه عليه و آله و سلَّم گفتند : « فلان زن روزها روزه مىگيرد و شبها را به عبادت مىپردازد ولى بدخوست و با زبانش همسايگان را مىآزارد . فرمود : هيچ خيرى در او نيست و او از دوزخيان است . »\r\n","description":"","footnote":"","page_name":" 373 ","page_number":400},
  {"content":"\r\nو نيز از آن حضرت صلَّى اللَّه عليه و آله است : « سوء الخلق يفسد العمل كما يفسد الخلّ العسل . »\r\n« بدخوئى عمل را تباه سازد چنان كه سركه عسل را فاسد كند » .\r\nو نيز از آن حضرت صلَّى اللَّه عليه و آله و سلَّم است : « بنده با بدخوئى خود به پائينترين دركات دوزخ مىرود . » و از او صلَّى اللَّه عليه و آله و سلَّم است :\r\n« ابى اللَّه لصاحب الخلق السّيّئ بالتّوبة ، قيل : فكيف ذاك يا رسول اللَّه ؟ قال : لأنّه اذا تاب من ذنب وقع في ذنب أعظم منه . »\r\n« خداوند قبول توبهء بد خلق را منع كرده است . گفتند : اى رسول خدا اين چگونه باشد ؟ فرمود : به جهت آنكه هرگاه از گناهى توبه كند در گناه بزرگتر مىافتد » .\r\nو نيز فرمود : « سوء الخلق ذنب لا يغفر »\r\n« بدخوئى گناهى است كه آمرزيده نمىشود » .\r\nامام صادق عليه السّلام فرمود : « اگر خداوند بنده اى را در اصل خلقت كافر آفريده باشد آن بنده نميرد تا اينكه خدا بدى را محبوب او سازد ، و در نتيجه به آن نزديك شود و دست يازد ، پس او را به كبر و نخوت مبتلا كند ، و سنگدل و بدخو و ترشرو گردد ، و فحش او ظاهر و حياء او كم شود ، و خداوند رازش را فاش سازد ، و از محرّمات دست باز ندارد ، آنگاه معاصى خدا را مرتكب شود و نسبت به طاعت او بيزارى و دشمنى نمايد ، و پيوسته بر مردم بتازد و از خصومتها سير نشود . پس خواستار عافيت [ از اين بيماريها 
  ] از خدا باشيد و آن را از او طلب كنيد » . يكى از بزرگان گفته است : « اگر با فاسق خوش خلقى مصاحبت كنم دوستتر دارم تا با عابد بدخو و كج خلقى همنشين شوم » .\r\nمعالجه و ازالهء اين صفت ناپسند اين است كه ابتدا مفاسد دنيوى و اخروى آن را متذكَّر شود ، و در نظر بگيرد كه اين صفت خدا و خلق را با او دشمن مىكند ، پس خود را آماده كند كه آن را بر طرف سازد . آنگاه براى هر حركتى و هر سخنى بينديشد كه بدخوئى و كج خلقى از او سرنزند و خود را و لو به تكلَّف از آن محافظت كند ، و آنچه را كه در ستايش حسن خلق كه ضدّ آن است وارد شده - چنان كه مىآيد - به ياد آورد ، و چندان مواظبت كند تا بتدريج آثار آن بكلَّى از ميان برود .\r\n","description":"","footnote":"","page_name":" 374 ","page_number":401},
  {"content":"\r\n\r\nپيوست ( راههاى اكتساب خوشخوئى )\r\nدانستى كه ضدّ سوء خلق ، حسن خلق ( به معنى اخصّ ) است . و يكى از راههاى علاج بدخوئى اين است كه آدمى بر ضدّ آن يعنى خوشخوئى مواظبت كند تا آثار كج خلقى بكلَّى بر طرف شود . و نيرومندترين انگيزه بر كسب آن و مواظبت بر آن اين است كه متذكَّر شرافت و ستودگى آن در نزد عقل و شرع باشد :\r\nامّا حكم عقل بر ستودگى آن چنان آشكار است كه نيازى به بيان ندارد .\r\nو امّا دليل نقلى ، اخبارى كه در اين باره رسيده از حدّ شمار بيرون است ، و ما بخشى از آنها را به عنوان پند و يادآورى براى كسانى كه پند مىپذيرند ذكر مىكنيم :\r\nرسول خدا صلَّى اللَّه عليه و آله و سلَّم فرمود : « ما يوضع في ميزان امرء يوم القيامة أفضل من حسن الخلق . »\r\n« در ترازوى اعمال آدمى در روز قيامت چيزى بهتر از حسن خلق گذاشته نمىشود . » و فرمود :\r\n« يا بنى عبد المطَّلب انّكم لن تسعوا النّاس بأموالكم ، فالقوهم بطلاقة الوجه ، و حسن البشر . »\r\n« اى فرزندان عبد المطَّلب شما نمىتوانيد با اموال خود به همهء مردم گشايش دهيد پس با آنها با گشاده روئى و خوشروئى برخورد كنيد » .\r\nو فرمود : « انّ اللَّه استخلص هذا الدّين لنفسه ، و لا يصلح لدينكم إلا السّخاء و حسن الخلق ، ألا فزيّنوا دينكم بهما . »\r\n« خداوند اين دين را خاصّ خود كرده است ، با دين شما جز سخاوت و خوش خلقى سازگار نيست ، دين خود را به اين دو صفت آرايش دهيد » .\r\nو فرمود : « حسن الخلق خلق اللَّه الأعظم »\r\n« نيكخوئى خلق بزرگ خداوند است » .\r\nاز آن حضرت صلَّى اللَّه عليه و آله و سلَّم پرسيدند : كدام مؤمن برترين ايمان را دارد ؟ فرمود :\r\n« أحسنهم خلقا »\r\n« خوشخوترين آنها » .\r\n","description":"","footnote":"","page_name":" 375 ","page_number":402},
  {"content":"\r\nو فرمود : « انّ احبّكم إلىّ و اقربكم منّى مجلسا يوم القيامة أحسنكم خلقا . »\r\n« محبوبترين و نزديكترين شما به من در روز قيامت خوشخوترين شماست » .\r\nو فرمود : « ثلاث من لم تكن فيه واحدة منهنّ فلا يعتدّ بشيء من علمه : تقوى تحجزه عن محارم اللَّه ، و حلم يكفّ به السّيّئة ، و خلق يعيش به في النّاس » .\r\n« سه چيز است كه در هر كه يكى از آنها نيست چيزى از علم او قابل توجّه و اعتماد نيست : تقوايى كه جلوگير او از محرّمات خدا باشد ، و حلمى كه با آن بدى را از خود باز دارد ، و اخلاقى كه به وسيلهء آن با مردم زندگى كند » .\r\nو فرمود : « حسن خلق گناه را مىگدازد همچنانكه خورشيد يخ را مىگدازد . » و فرمود : « بنده به وسيلهء خوش خلقى به درجات بزرك آخرت و برترين مراتب نائل مىشود . . . » و به امّ حبيبه ( همسر خود ) فرمود : « آدم خوش خلق خوبى دنيا و آخرت را به دست آورده است » . و به او ، بعد از آنكه پرسيد اگر زنى در دنيا دو شوى كرده باشد و در آخرت هر دو شوهر به بهشت بروند اين زن از آن كدام يك است ؟ فرمود : « او از آن خوش خلقتر است » .\r\nو فرمود : « انّ حسن الخلق يبلغ بصاحبه درجة الصّائم القائم . » ( 1 ) \r\n« خوش خلقى صاحبش را به مقام روزه دار نمازگزار مىرساند » .\r\nو فرمود : « اكثر ما يلج به امّتى الجنّة تقوى اللَّه و حسن الخلق » .\r\n« بيشتر چيزى كه امّتم را به بهشت مىبرد ، تقواى خدا و حسن خلق است » .\r\nو نيز فرمود : « أفاضلكم أحسنكم أخلاقا ، الموطَّئون أكنافا الَّذين يألفون و يؤلفون . »\r\n« بهترين و برترين شما كسانىاند كه اخلاقشان نيكوتر است ، مردم دور آنها جمع و به آنها نزديك مىشوند ، آنها با مردم انس مىگيرند و مردم با آنها انس مىگيرند » .\r\nامير مؤمنان عليه السّلام فرمود : « المؤمن مألوف ، و لا خير فيمن لا يألف\r\n","description":"","footnote":" ( 1 ) اين حديث در « كافى » در باب حسن خلق از امام صادق ( ع ) روايت شده است . . ","page_name":" 376 ","page_number":403},
  {"content":"\r\nو لا يؤلف »\r\n« مؤمن الفت گير است و كسى كه الفت نگيرد و با او الفت نگيرند خيرى ندارد . » شكَّى نيست كه طبع مردم از بدخو متنفّر است ، و بنا بر اين با وى الفت نمىگيرند . امام باقر عليه السّلام فرمود : « انّ أكمل المؤمنين ايمانا أحسنهم خلقا . »\r\n« كاملترين مردم از لحاظ ايمان خوشخوترين آنانند . » و فرمود : « مردى به خدمت رسول خدا آمد و گفت : يا رسول اللَّه مرا وصيّتى كن . حضرت او را چند وصيّت فرمود و از جملهء آنها اين بود كه : با برادر [ مؤمن 
  ] خود با روى گشاده ملاقات كن » .\r\nو امام صادق عليه السّلام فرمود : « ما يقدم المؤمن على اللَّه - عزّ و جلّ - به عمل بعد الفرائض أحبّ إلى اللَّه تعالى من أن يسع النّاس بخلقه . »\r\n« مؤمن پس از واجبات ، عملى محبوبتر از اين به پيشگاه خدا تقديم نمىدارد كه مردم را به وسيلهء خلقش گشايش دهد » .\r\nو فرمود : « البرّ و حسن الخلق يعمران الدّيار و يزيدان في الأعمار »\r\n« نيكوكارى و حسن خلق خانه ها را آباد و عمرها را دراز مىكند » .\r\nو فرمود : انّ اللَّه تبارك و تعالى ليعطى العبد من الثّواب على حسن الخلق كما يعطى المجاهد في سبيل اللَّه يغدو عليه و يروح . »\r\n« خداى تبارك و تعالى بنده را به حسن خلق ثواب كسى مىدهد كه هر صبح و شام در راه خدا جهاد كند » .\r\nو فرمود : « ثلاث من أتى اللَّه بواحدة منهنّ أوجب اللَّه له الجنّة :\r\nالانفاق من إقتار ، و البشر لجميع العالم ، و الانصاف من نفسه . »\r\n« سه چيز است كه هر كه يكى از آنها را به پيشگاه خدا آورد ، خدا بهشت را براى او واجب مىكند : انفاق در تنگدستى و خوشروئى براى همهء مردم و انصاف دادن از خود ( به اينكه حق را بگويد اگر چه به زيانش باشد ) » .\r\nو فرمود : « صنايع المعروف و حسن البشر يكسبان المحبّة و يدخلان الجنّة ، و البخل و عبوس الوجه يبعّدان من اللَّه و يدخلان النّار . »\r\n« كارهاى نيك و خوشروئى جلب محبّت مىكنند و آدمى را به بهشت در\r\n","description":"","footnote":"","page_name":" 377 ","page_number":404},
  {"content":"\r\nمىآورند ، و بخل و ترشروئى از خدا دور مىكنند و به دوزخ در مىآورند » .\r\nهر كه در اين اخبار بينديشد و به وجدان خويش و به تجربه مراجعه كند ، و احوال مردم بدخو و خشخو را مورد مطالعه قرار دهد ، در مىيابد كه بد اخلاق از خدا و رحمت او دور است ، و مردم او را دشمن دارند و از او متنفّرند ، و بنابر اين از نيكى و پيوند با آنها محروم است . و هر خوش خلقى نزد خدا و خلق محبوب است ، و پيوسته مورد رحمت و فيوضات الهى است ، و چون مردم از او منتفع مىشوند و خيرش به آنها مىرسد مرجع ايشان است و مقاصد و خواسته هاى آنان از او برآورده مىشود . و از اين رو خداى سبحان هيچ پيغمبرى را بر نينگيخت مگر اينكه اين فضيلت در او تامّ و كامل بود ، بلكه خوش خلقى برترين صفات پيغمبران و شريفترين اعمال صدّيقان است ، و از اين جهت خداى تعالى در مقام مدح و ثناى حبيب خود و يادآورى نعمت خويش مىفرمايد :\r\n« وَانّكَ لَعَلى خُلُقٍ عَظيمٍ » 68 : 4 ( قلم ، 4 ) « و تو خلقى عظيم دارى » .\r\nو به سبب بزرگى شرافت اين صفت فاضله رسول خدا صلَّى اللَّه عليه و آله و سلَّم به آخرين درجهء آن دست يافت ، و به اوج و نهايت آن رسيد ، تا آنجا كه روايت شده است :\r\n« روزى رسول خدا صلَّى اللَّه عليه و آله و سلَّم در مسجد نشسته بود كه كنيز يكى از انصار داخل شد و انصارى هم ايستاده بود . كنيز خود را به آن حضرت رسانيد و گوشهء جامهء او را گرفت ، پيغمبر صلَّى اللَّه عليه و آله و سلَّم چون مطَّلع شد [ به گمان اينكه كارى دارد 
  ] از جاى برخاست ولى او سخنى نگفت و حضرت نيز با او چيزى نفرمود تا سه بار اين كار تكرار شد ، بار چهارم برخاست و كنيز پشت سرش بود ، آنگاه كنيز رشته اى از جامهء حضرت را برگرفت و بازگشت . مردم به او گفتند : خدا تورا چنين و چنان كند سه بار رسول خدا را برخيزانيدى و چيزى نگفتى از پيغمبر چه مىخواستى ؟ زن گفت : ما بيمارى داريم . اهل خانه مرا فرستادند كه پاره اى از جامهء حضرت را برگيرم كه آن را به بيمار بندند تا شفا يابد . امّا هر بار كه خواستم برگيرم مرا ديد و برخاست و من شرم كردم كه از او خواهش كنم كه پاره اى از جامه به من بدهد . »\r\n","description":"","footnote":"","page_name":" 378 ","page_number":405},
  {"content":"\r\n\r\nو از آنهاست :\r\nكينه\r\nحقد ( كينه ) پنهان كردن دشمنى در دل است ، و آن از ثمرهء غضب است ، زيرا غضب وقتى [ به سبب عجز از انتقام 
  ] نتوانست تشفّى پيدا كند و ناچار فرو خورده شد به باطن مىرود و در آنجا به صورت حقد و كينه درمىآيد . كينه از مهلكات بزرگ است .\r\nرسول خدا صلَّى اللَّه عليه و آله و سلَّم فرمود : « المؤمن ليس بحقود ، »\r\n« مؤمن كينه توز نيست . » غالبا كينه ملازم آفاتى است از قبيل : حسد ، و دورى و بريدن از شخص مورد كينه ، ايذاء او ، و دست زدن به محرّماتى از قبيل دروغ و غيبت و بهتان و فاش كردن راز و پرده درى ، اظهار عيب ، و شماتت نسبت به بلائى كه به وى رسيده و خوشحالى به آن ، و شادى از ظهور لغزشها و خطاهاى او ، و استهزاء و مسخره كردن وى ، و اعراض از او در جهت خوار شمردنش ، و ادا نكردن حقوق او مانند دين يا صلهء رحم ، و همهء اينها حرام است و به تباهى دين و دنيا مىانجامد . و ضعيفترين مرتبهء كينه اين است كه از آفات مذكور احتراز نمايد و براى كينه مرتكب گناه نشود ، و لكن [ بر فرض كه هيچ يك از اينها پديد نيايد 
  ] خود كينه از امراضى است كه بر باطن آدمى سنگينى مىكند و روح از آن متألَّم و در آزار مىباشد .\r\nكينه همچنين انسان را از بساط قرب الهى و از وصول به ملكوت أعلى و همدمى ساكنان عالم قدس باز مىدارد ، و صاحب خود را از آنچه شيوهء اهل ايمان است و از بشاشت و شكفتگى و رفق و مهربانى و فروتنى و واكوشيدن براى حوائج مردم و همنشينى با آنان و رغبت به يارى و غمخوارى آنها منع مىكند ، و همهء اينها درجات او را در دين كاهش مىدهد و بين او و رفاقت با مقرّبان حائل مىشود .\r\nاز آنجا كه كينه عبارت است از دشمنى باطنى ، بنابراين همهء اخبارى كه دربارهء ذمّ و نكوهش دشمنى و عداوت رسيده دلالت بر مذمّت و ناپسندى آن نيز دارد .\r\nمانند قول پيغمبر اكرم صلَّى اللَّه عليه و آله و سلَّم : « هيچ وقت جبرئيل نزد من نيامد مگر اينكه گفت :\r\nاى محمّد از دشمنى و عداوت مردم احتراز كن . » و قول آن حضرت صلَّى اللَّه عليه و آله و سلَّم :\r\n","description":"","footnote":"","page_name":" 379 ","page_number":406},
  {"content":"\r\n\r\n« جبرئيل هرگز در هيچ امرى اين قدر سفارش نكرد كه در خصوص دشمنى مردم » .\r\nو قول حضرت صادق عليه السّلام : « من زرع العداوة حصد ما بذر ، »\r\n« هر كه تخم عداوت بكارد همان را كه كشته است مىدرود » . . . و بر اين قياس ديگر اخبار .\r\nراه علاج اين خوى بد اين است كه : آدمى متذكَّر باشد كه اين عداوت باطنى در دنيا ثمرى ندارد ، زيرا بيچاره كينه توز لحظه اى از درد و رنج آسوده نيست ، و در آخرت گرفتار عذاب خواهد بود . و با وجود اين به محقود ( آن كه او را دشمن دارد ) هيچ زيانى نمىرسد . و عاقل حاضر نيست در حالتى باقى بماند كه براى او زيانآور و براى دشمنش سودمند باشد . و بعد از اين تذكَّر بايد سعى كند كه با شخصى كه عداوت دارد همانند دوستان رفتار نمايد ، با شكفتگى و مهربانى ملاقات كند و براى برآوردن حوائج وى بكوشد ، بلكه بيش از ديگران به او نيكى و احسان كند تا نفس را گوشمال داده و بينى شيطان را بر خاك بمالد ، و پيوسته اين روش را ادامه دهد تا آثار اين خوى زشت بكلَّى از ميان برود .\r\nچون كينه توزى عداوت باطنى است و در حقيقت بدخواهى پنهانى و نخواستن خير براى دشمن است ، ضدّش « نصيحت » است كه به معنى خير خواهى و نخواستن شرّ است . بنابر اين از معالجات كينه اين است كه متذكَّر خوبى و فوائد نصيحت باشد - چنان كه خواهد آمد - تا اين امر او را در ازالهء آن يارى كند . و از آنهاست :\r\nدشمنى آشكار\r\nدشمنى آشكار از لوازم كينه به شمار مىرود ، زيرا عداوت وقتى چنان نيرومند شود كه با وجود آن ديگر نتوان مجامله كرد آشكارا ظاهر مىشود . اخبارى كه در ذمّ آن رسيده بسيار است و برخى از آنها ذكر شد . و علاج آن همان است كه در حقد و كينه گفته شد ، و ضدّ آن نصيحت و خير خواهى آشكار و علنى است ، يعنى فعل خير و صلاح نه مجرّد نيّت و قصد آن . بنابراين كسى كه به عداوت با ديگرى مبتلاست بايد خود را به اين گونه خير خواهى مكلَّف سازد تا ملكهء او شود و عداوت از ميان برود .\r\n","description":"","footnote":"","page_name":" 380 ","page_number":407},
  {"content":"\r\n\r\nو از آنهاست :\r\nزدن و دشنام گفتن و لعن و طعن\r\nاينها غالبا ناشى از دشمنى و كينه است ، و بسا كه از مجرّد غضب و سوء خلق صادر شوند ، و فحش و دشنام ممكن است از عادت معاشرت و همنشينى با اوباش و اراذل پديد آيد ، و گاهى انگيزهء آن در بعضى از افراد دوستى مال و از دست دادن آن است كه از رذائل قوهء شهوت به شمار مىرود ، جز اينكه فاعل مباشر اين امور قوهء غضب و هيجان آن است ، اگر چه اين هيجان به سبب كار قوهء شهوت حاصل شده باشد . و به هر تقدير بنا بر قاعدهء ما از رذائل قوهء غضبيّه است ، و از اين رو آن را فقط تحت رذائل قوهء غضب مىآوريم .\r\nشكَّى نيست كه اين امور مذموم و قبيح و در شرع مقدّس حرام است ، و موجب تباه شدن اعمال انسان و خسران مآل و سرانجام اوست . و همهء آنچه بر ذمّ ايذاء و زيان رساندن دلالت دارد بر نكوهش آنها نيز دلالت دارد ، زيرا اين امور بعضى از افراد و مصاديق آن دو مىباشند . و عقل و شرع بر شدّت زشتى هر يك از آنها و اينكه موجب هلاك است متّفقند .\r\nامّا ( زدن ) -\r\nدر اين شكَّى نيست كه هر عاقلى زدن مسلمان را بدون جهت شرعى قبيح مىداند ، و همهء طوايف بنى آدم حتّى بيدينان آن را مذموم مىشمارند .\r\nو اخبارى كه در ذمّ آن وارد شده بسيار است و در بعضى از آنها تصريح شده است كه :\r\n« من ضرب رجلا سوطا لضربه اللَّه سوطا من النّار » .\r\n« هر كه مردى را تازيانه اى زند خداوند او را تازيانه اى از آتش خواهد زد . »\r\nو امّا ( فحش و دشنام و بدزبانى ) -\r\nمنشأ فحش و دشنام و هرزه گوئى خباثت نفس است . رسول خدا صلَّى اللَّه عليه و آله و سلَّم فرمود :\r\n« ليس المؤمن بالطَّعّان و لا اللَّعّان ، و لا الفاحش و لا البذى »\r\n« مؤمن طعنه زن و لعنتگر و فحشگو و بد زبان نيست » .\r\nو نيز فرمود : « إيّاكم و الفحش ، فإنّ اللَّه لا يحبّ الفحش و التّفحّش » .\r\n« از فحش و دشنام بپرهيزيد ، كه خداوند بد زبانى و هرزه گوئى را دوست\r\n","description":"","footnote":"","page_name":" 381 ","page_number":408},
  {"content":"\r\nندارد » .\r\nو فرمود : « الجنّة حرام على كلّ فاحش أن يدخلها . »\r\n« ورود به بهشت بر هر فحش دهنده و دشنامگوئى حرام است » .\r\nو فرمود : « إنّ الفحش و التّفحّش ليسا من الاسلام في شيء »\r\n« بدگوئى و هرزه زبانى از صفات اسلام نيست [ با اسلام سازگار نيست 
  ] » .\r\nو فرمود : « البذاء و البيان شعبتان من شعب النّفاق »\r\n« هرزه گوئى و پرده درى دو شعبه از شعبه هاى نفاق و دوروئى است » ( و روايت شده است كه مراد از « بيان » [ در اينجا 
  ] : كشف و اظهار چيزى است كه كشف و اظهار آن جائز نيست . ) و فرمود : « چهار نفرند كه دوزخيان از آنها در رنجند . . » .\r\nو يكى از آنها مردى است كه پيوسته چرك از دهان او روان است و او كسى است كه در دنيا فحشگوى بوده .\r\nو فرمود : « لا تسبّوا النّاس فتكسبوا العداوة منهم . »\r\n« به مردم دشنام مدهيد تا در نتيجه از آنها كسب عداوت و دشمنى كنيد » .\r\nو فرمود : « انّ اللَّه حرّم الجنّة على كلّ فحّاش بذىّ قليل الحياء لا يبالى ما قال و لا ما قيل له ، فانّك إن فتثته لم تجده إلا لغيّة او شرك شيطان . »\r\n« خداوند بهشت را بر هر فحّاش بىآبرو و كم شرمى كه باكى از آنچه گويد و آنچه به او گويند ندارد حرام كرده است ، زيرا اگر دربارهء او كنجكاوى و بازرسى كنى يا از زناست يا از شركت شيطان . . . » [ 1 
  ] و فرمود : « انّ اللَّه ليبغض الفاحش البذىّ و السّائل الملحف »\r\n« خداوند دشنام دهندهء بد زبان و گداى مصرّ را دشمن دارد » .\r\nو فرمود : « انّ من شرار عباد اللَّه من تكره مجالسته لفحشه »\r\n\r\n","description":"","footnote":"\r\n[ 1 
  ] در دنبال اين حديث آمده است كه : به پيغمبر ( ص ) عرض شد : اى رسول خدا در ميان مردم شركت شيطان هم هست ؟ فرمود : آيا گفتار خداى عز و جل را نخوانده اى كه ( به شيطان ) مىفرمايد :\r\n« و شارِكهُم فِى الأموالِ و الأولادِ » 17 : 64 ( اسراء ، 46 ) « و در مالها و فرزندانشان شريك شو . »\r\n","page_name":" 382 ","page_number":409},
  {"content":"\r\n« از جملهء بدان و اشرار بندگان خدا كسى است كه مردم به جهت دشنام - گوئيش از همنشينى با او كراهت داشته باشند » .\r\nو فرمود : « سباب المؤمن فسوق ، و قتاله كفر ، و أكل لحمه معصية و حرمة ماله كحرمة دمه »\r\n« دشنامگوئى به مؤمن فسق است ، و جنگيدن با او كفر است و خوردن گوشتش [ به وسيلهء غيبت 
  ] گناه است ، و حرمت مال او مانند حرمت خون اوست » .\r\nو فرمود : « سباب المؤمن كالمشرف على الهلكة » .\r\n« دشنامگوئى به مؤمن مانند كسى است كه در پرتگاه هلاكت است » .\r\nو فرمود : « شرّ النّاس عند اللَّه تعالى يوم القيامة الَّذين يكرمون اتّقاء شرّهم . »\r\n« بدترين مردم نزد خدا در قيامت كسانىاند كه مردم از بيم شرّ آنها اكرام و احترامشان كنند » .\r\nو فرمود : « المتسابّان شيطانان متعاديان و متهاتران »\r\n« دو ناسزاگو به يكديگر دو شيطان مخالف و دشمن يكديگرند كه هم را تكذيب مىكنند » .\r\nحضرت صادق عليه السّلام فرمود :\r\n« من علامات شرك الشّيطان الَّذى لا يشكّ فيه ان يكون فحّاشا لا يبالى ما قال و لا ما قيل فيه »\r\n« از نشانه هاى شركت شيطان كه ترديدى در آن نيست اين است كه فحّاش باشد كه باكى از آنچه بگويد و از آنچه به او بگويند نداشته باشد » .\r\nو فرمود : « البذاء من الجفاء ، و الجفاء في النّار »\r\n« بد زبانى از جفا كارى است ، و جفا كارى در آتش است » .\r\nو فرمود : « من خاف النّاس لسانه فهو في النّار . »\r\n« هر كه مردم از زبان او بترسند در آتش خواهد بود » .\r\nو از امام كاظم عليه السّلام دربارهء دو مردى كه به يكديگر ناسزا گويند روايت شده است كه فرمود :\r\n","description":"","footnote":"","page_name":" 383 ","page_number":410},
  {"content":"\r\n« البادى منهما اظلم ، و وزره و وزر صاحبه عليه ما لم يتعدّ المظلوم »\r\n« آن كه به دشنام آغاز كرد ستمكارتر است ، و گناه او و گناه رفيقش بر اوست مادام كه مظلوم تجاوز نكند » .\r\n( تنبيه ) - فحش چيست ؟\r\nفحش عبارت است از اظهار كردن امور زشت و قبيح با الفاظ و عبارات صريح ، و بيشتر اوقات به وسيلهء الفاظ وقاع ( آميزش ) و آلات و متعلَّقات آن به كار مىرود ، و اهل فساد و بىشرمان آن عبارات را صريحا اظهار مىكنند ، و اهل صلاح و شرف متعرّض آنها نمىشوند ، بلكه اگر ذكر آنها ضرور شود به كنايه و با رمز به آنها اشاره مىكنند . يكى از صحابه گفته است :\r\n« خداوند با حيا و كريم است عفّت مىورزد و به كنايه سخن مىگويد ، از جماع به لمس تعبير مىكند . » پس مسّ و لمس و دخول و صحبت كناياتى است از آميزش ، و در عين حال زشت و ركيك نيست . اين ادب و عفّت كلام در قرآن و كلام الهى مخصوص به آميزش ( وقاع ) نيست بلكه از قضاء حاجت و بول و غايط به كنايه تعبير مىكند و اين به رمز گفتن اولى است از الفاظ مستهجن و ركيك . و همينطور در مورد همسر شايسته نيست كه الفاظ صريح ذكر شود بلكه ادب و عفّت اين است كه با كنايه سخن رود مثلا نبايد گفت : زن تو يا زن من بلكه بگويد پرده نشينان خانهء تو يا خانهء من يا مادر فرزندان و مانند اينها ( مثلا در خانه چنين گفتند ) . همچنين اگر كسى عيب و نقصى دارد كه از آن شرم مىكند ، اگر ذكر آن ضرور شود شايسته نيست كه با الفاظ صريح بيان شود مثل پيسى و كچلى و امثال اينها [ مثلا اگر كسى بخواهد علَّت پيسى يا كچلى را بپرسد نگويد تو در چه وقت پيس يا كچل شدى ؟ 
  ] بلكه به كنايه و با عبارات غير صريح بگويد : اين عارضه كى براى شما روى داد ؟ و مانند آن ، زيرا تصريح به اينها داخل در فحش است .\r\nپس همهء الفاظ فحش بىشك ممنوع و مذموم است ، اگر چه بعضى بدتر و زشتتر است ، و بنا بر اين گناهش بيشتر است ، خواه به عنوان دشنام و ايذاء گفته شود يا در مقام شوخى و مزاح يا به عنوانى ديگر . بدينسان چون الفاظ و عبارات فحش و دشنام مختلف است بعضى از بعض ديگر بدتر است ، و گاهى بر حسب عادت در ميان شهرها و اقوام مختلف متفاوت است . به هر حال بعضى از اين الفاظ و\r\n","description":"","footnote":"","page_name":" 384 ","page_number":411},
  {"content":"\r\nعبارات مكروه و بعضى حرام و ممنوع است .\r\nو امّا ( لعن ) -\r\nبه معنى راندن و دور كردن از خداى تعالى است و بنابراين بىشك مذموم است . لعن كردن جايز نيست مگر در مورد كسى كه متّصف به صفتى باشد كه به نصّ شريعت موجب دورى از خداست . لعن كردن در اخبار سخت مذموم شمرده شده است .\r\nرسول خدا صلَّى اللَّه عليه و آله و سلَّم فرمود : « المؤمن ليس بلعّان ، »\r\n« مؤمن لعن كننده نيست . » از امام باقر عليه السّلام روايت شده است كه : « روزى رسول خدا صلَّى اللَّه عليه و آله و سلَّم ضمن خطبه اى فرمود : مىخواهيد بدترين شما را معرّفى كنم ؟ گفتند : آرى اى رسول خدا فرمود : كسى كه عطاى خود را از ديگران منع مىكند ، بندهء خدا را مىزند ، و تنها سفر مىكند . مردم گمان كردند كه خدا كسى را بدتر از اين نيافريده ، سپس فرمود :\r\nمىخواهيد بدتر از اين را به شما معرّفى كنم ؟ گفتند : آرى ، فرمود : دشنام دهندهء لعن كننده كه هر گاه نام مؤمنان نزد او ياد شود آنان را لعن كند و وقتى نام او به ميان آيد مؤمنان لعنش كنند . » و حضرت باقر عليه السّلام فرمود : « چون لعنت از دهان گوينده اش بيرون آيد ميان او و شخصى كه به او لعنت شده رفت و برگشت مىكند اگر آن شخص سزاوار لعن باشد به او تعلَّق مىگيرد و اگر نباشد به صاحبش برمىگردد » .\r\nاز آنجا كه لعن عبارت است از حكم به دورى از خدا يا دورى خواستن براى كسى از خدا ، اوّلى غيب است كه جز خدا كسى بر آن آگاه نيست ، و دومى جايز نيست جز در مورد كسى كه متّصف به صفتى باشد كه او را از خدا دور مىكند .\r\nبنابراين لعن كردن كسى جايز نيست مگر اينكه صاحب شرع لعن او را تجويز كرده باشد . و آنچه در شرع تجويز شده لعن بر كافران و ظالمان و فاسقان است ، چنان كه در قرآن وارد شده است . بنابراين شكَّى در جواز لعن با لفظ مطلق و به طور عموم نيست چنان كه گوئى : لعنت خدا بر كافران . يا به صورتى كه مخصوص بعضى از اصناف كافران باشد .\r\nامّا راجع به شخص معيّنى كه يقينا متّصف به صفت كفر يا ظلم يا فسق باشد لعن او حقّا جايز است . و امّا اينكه بعضى گفته‌اند كه لعن كسى جايز نيست مگر اينكه از طرف شرع ثابت شده باشد مانند فرعون و أبو جهل ، زيرا هر شخص معيّنى\r\n","description":"","footnote":"","page_name":" 385 ","page_number":412},
  {"content":"\r\nكه يكى از صفات سه گانه را دارد ممكن است از آن توبه كند و مسلمان و با توبه از دنيا برود و بنا بر اين به خداوند نزديك است و از او دور نيست ، راهى براى قبول اين سخن نيست ، زيرا آنچه از كلام خداى تعالى و گفتار رسول او صلَّى اللَّه عليه و آله و سلَّم و سخنان ائمّهء ما عليهم السّلام استفاده مىشود اين است كه نسبت دادن آن به شخص معيّن جايز است ، بلكه از آنها استفاده مىشود كه لعن كردن بعضى از اهل انكار ( جحود ) و عناد از محبوبترين عبادتها و بهترين راههاى تقرّب به خداى تعالى است . خداى سبحان مىفرمايد :\r\n« اولئِكَ عَلَيْهِمْ لَعْنَةُ الله وَالمَلائِكَةِ وَالنَّاسِ اجْمَعينَ » 2 : 161 ( بقره ، 161 ) « لعنت خدا و فرشتگان و همهء مردم بر آنها باد » .\r\nو نيز مىفرمايد :\r\n« اولئِكَ يَلَعَنُهُمُ الله وَيَلْعَنُهُمُ الَّلاعِنُونَ » 2 : 159 . ( بقره ، 159 ) « خدا و لعنتكنندگان لعنشان مىكنند » .\r\nپيامبر اكرم صلَّى اللَّه عليه و آله و سلَّم فرمود : « لعن اللَّه الكاذب و لو كان مازحا »\r\n« خدا دروغگو را لعنت كند اگر چه به مزاح دروغ گويد . » و دربارهء أبو سفيان كه در هزار بيت آن حضرت را هجو كرده بود گفت : « خدايا من نه شعر مىتوانم گفت و نه سزاوار من شعر گفتن است ، خداوندا به عوض هر حرفى از اين اشعار او را هزار لعنت كن . » و امير مؤمنان عليه السّلام جماعتى را لعن كرد . و روايت است كه آن حضرت در قنوت نماز واجب معاويه و عمر و عاص و أبو موسى اشعرى و ابو أعور الاسلمى را لعن كرد ، با اينكه حلم او از همه بيشتر و گذشت او نسبت به كسى كه به او بدى كرده از همه افزونتر بود . پس اگر لعن آنان از طاعات نبود امام در نمازهاى واجب آنها را لعن نمىفرمود .\r\nشيخ طوسى روايت مىكند كه : « حضرت صادق عليه السّلام با لعن چهار كس نماز را تمام مىكرد . » و اگر كسى در آنچه بين امام حسن عليه السّلام و معاويه و ياران او رخ داد و اينكه امام آنها را لعن فرمود ، و اخبارى كه در « كافى » و غير آن از كتابهاى اخبار و ادعيه در لعن مستحقّين آن از رؤساى ضلالت و تصريح به نامهاى آنها رسيده تتبّع كند ، مىداند كه اين گونه لعن از شعائر دينى است . امّا آنچه از آن حضرت عليه السّلام رسيده كه « لا تكونوا لعّانين »\r\n« لعنتگر نباشيد » و مانند آن ، در نهى از لعن\r\n","description":"","footnote":"","page_name":" 386 ","page_number":413},
  {"content":"\r\nكسى است كه سزاوار آن نباشد . و اينكه از امير مؤمنان عليه السّلام روايت شده كه از لعن اهل شام نهى فرمود ، اگر صحيح باشد ، شايد به اين اميد بود كه به اسلام و حقّ رو آورند ، كه اين شأن و روش رئيس مشفق بر رعيّت است .\r\nبالجمله : لعن كردن به رؤساى ظلم و ضلالت و تظاهر كنندگان به كفر و فسق جايز بلكه مستحبّ است ، ولى نسبت به ديگر مسلمين جايز نيست مگر اينكه به يكى از صفات موجب لعن يقين حاصل شود ، و به مجرّد گمان نمىتوان آنها را متّصف به آن صفت دانست ، زيرا جايز نيست كه كسى مسلمانى را بدون تحقيق به كفر و فسق متّهم كند . رسول خدا صلَّى اللَّه عليه و آله و سلَّم فرمود :\r\n« لا يرمى رجل رجلا بالكفر فلا يرميه بالفسق إلا ارتدّ عليه إن لم يكن كذلك » .\r\n« نبايد هيچ مردى مرد ديگر را به كفر متّهم كند و هيچگاه كسى ديگرى را به فسق متّهم نمىكند مگر اينكه اگر چنين نباشد به خودش برمىگردد » .\r\nامّا لعن كردن مردگان گناهش بيشتر و و بال آن افزونتر است كه پيغمبر اكرم صلَّى اللَّه عليه و آله و سلَّم فرمود :\r\n« لا تسبّوا الأموات ، فانّهم قد افضوا إلى ما قدّموا . »\r\n« مردگان را دشنام مدهيد كه آنان به آنچه از پيش فرستاده‌اند رسيده‌اند . » و لعن كردن جماد و حيوان نيز شايسته نيست كه روايت شده : « هيچ كس زمين را لعن نمىكند مگر اينكه زمين مىگويد لعنت بر هر كدام كه گناهكارتريم » و نيز روايت شده كه : « پيغمبر صلَّى اللَّه عليه و آله و سلَّم زنى را كه ناقه اى را لعن كرد و مردى را كه شترى را لعن كرد مورد سرزنش قرار داد » .\r\nدعاى بد و نفرين كردن به مسلمان نيز مانند لعن كردن است و سزاوار نيست هر چند كه ظالم باشد مگر آنكه از شرّ و اذيّت و ضرر او آدمى به ستوه آيد و ناچار گردد ، و در حديث است كه گاهى مظلوم بقدرى به ظالم نفرين مىكند كه مكافات ظلم او مىشود و زياد مىآيد و اين زيادتى براى ظالم باقى مىماند و روز قيامت طلبكار مىشود . امام علىّ بن الحسين عليهما السّلام فرمود :\r\n« انّ الملائكة اذا سمعوا المؤمن يذكر اخاه بالسّوء و يدعو عليه\r\n","description":"","footnote":"","page_name":" 387 ","page_number":414},
  {"content":"\r\nقالوا : بئس الأخ أنت لأخيك كفّ ايّها المستّر على ذنوبه و عورته ، و اربع على نفسك ، و احمد اللَّه الَّذى ستر عليك » [ 1 
  ]\r\n« فرشتگان وقتى بشنوند كه مؤمن به برادر خود بد مىگويد و او را نفرين مىكند مىگويند : تو برادر بدى براى برادر خود هستى زبان خود را نگه دار ، اى كه بر گناهانت پرده پوشى شده ، و به خود بنگر [ كه چه اندازه گناه و عيب دارى 
  ] ، و خدائى را كه گناهان و عيوب تو را پوشيده سپاس گزار » امّا ضدّ نفرين كه دعاى خير براى برادر مسلمان باشد از بهترين طاعات و برترين و وسائلى است كه بنده را به خدا نزديك مىسازد ، و فوائد آن بيشمار است بلكه در حقيقت كسى كه دعا براى ديگرى مىكند به خود دعا مىكند . رسول اكرم صلَّى اللَّه عليه و آله و سلَّم فرمود :\r\n« اذا دعا الرّجل لأخيه في ظهر الغيب قال الملك : و لك مثل ذلك »\r\n« وقتى مردى براى برادر خود در غياب او دعا مىكند فرشته گويد : براى تو هم مثل اين باشد » .\r\nو فرمود : « يستجاب للرّجل في اخيه ما لا يستجاب له في نفسه »\r\n« گاه است كه دعاى كسى كه در حقّ خودش مستجاب نمىشود در حقّ برادر مؤمنش مستجاب مىشود » .\r\nو علىّ بن الحسين عليهما السّلام فرمود : إنّ الملائكة اذا سمعوا المؤمن يدعو لأخيه المؤمن به ظهر الغيب او يذكره بخير قالوا : نعم الأخ أنت لأخيك تدعو له بالخير و هو غائب عنك و تذكره بخير ، قد اعطاك اللَّه عزّ و جلّ مثلى ما سألت له و اثنى عليك مثلى ما أثنيت عليه و لك الفضل عليه . »\r\n« چون فرشتگان بشنوند كه مؤمن براى برادر مؤمن خود پشت سر او دعا مىكند يا به نيكى از او ياد مىكند گويند : تو چه نيكو برادرى هستى براى برادرت كه براى او دعاى خير مىكنى با اينكه او از تو غايب است و او را به نيكى ياد مىكنى ، خداى عزّ و جلّ دو برابر آنچه براى او خواستى به تو داد و دو برابر\r\n\r\n","description":"","footnote":"\r\n[ 1 
  ] اين روايت تتمهء روايتى است كه چند سطر بعد ، از على بن الحسين ( ع ) مىآيد .\r\n","page_name":" 388 ","page_number":415},
  {"content":"\r\nآنچه تو او را به نيكى ياد كردى بر تو ثنا گفت و تو بر او برترى دارى » .\r\nو نظير همين روايت از امام باقر عليه السّلام نيز رسيده است . و اخبار در فضيلت دعا براى برادران مؤمن بيشمار است ، و چه كرامتى از اين بالاتر كه از تو به مؤمنى كه در زير خاك خفته است هدايائى از استغفار و دعا برسد ، و هيچ مىدانى كه روح او با اين كار چه اندازه از تو شاد مىشود ؟ كه اهل و فرزندان او ميراث وى را قسمت مىكنند و با مال او عيش و تنعّم مىكنند ، و تو در تاريكيهاى شب غمخوار اويى و او را ياد مىكنى و از خدا آمرزش او را مىطلبى .\r\nرسول خدا صلَّى اللَّه عليه و آله و سلَّم فرمود : « ميّت در قبر مانند كسى است كه در دريا غرق شده باشد به هر چيز چنگ مىزند كه نجات يابد ، و منتظر دعائى از فرزندان و پدر يا برادر يا خويشان و نزديكان است ، و از دعاى زندگان نورهايى مانند كوهها داخل قبور اموات مىشود و اين مثل هديّه اى است كه زندگان براى يكديگر مىفرستند ، پس [ وقتى كسى براى مرده اى استغفار يا دعا مىكند 
  ] فرشته آن را بر طبقى از نور مىگذارد و بر ميّت وارد مىشود و مىگويد : اين هديّه اى است كه فلان برادرت يا فلان خويشت براى تو فرستاده و مرده همانند زنده از دريافت آن هديّه شاد مىشود . » ( 1 ) \r\nو امّا ( طعن ) -\r\nطعن ( يا طعنه ) زدن نيز از كارهاى مذموم است و موجب ضرر دنيوى و عذاب اخروى مىشود . حضرت باقر عليه السّلام فرمود :\r\n« ايّاكم و الطَّعن على المؤمنين »\r\n« از طعن زدن به مؤمنان بپرهيزيد » .\r\nو فرمود : « ما من انسان يطعن في عين مؤمن إلا مات بشرّ ميتة ، و كان قمنا ان لا يرجع إلى خير . »\r\n","description":"","footnote":" ( 1 ) اين روايت در « احياء العلوم » آمده است ، و به همين مضمون احاديثى از اهل بيت عليهم السلام روايت شده ، و بعضى از آنها در « وسائل » در باب احتضار از كتاب طهارت ( باب استحباب نماز و روزه و حج از طرف ميت ) نقل شده است . مصحح . . ","page_name":" 389 ","page_number":416},
  {"content":"\r\n\r\n« هيچ انسانى روياروى مؤمنى به او طعنه نمىزند جز اينكه به بدترين مردنها مىميرد ، و سزاوار است كه به خير باز نگردد » .\r\nو بدان كه بحث دربارهء اين امور - يعنى فحش و لعن و طعن و امثال اينها ، مثل غيبت و دروغ و بهتان و استهزاء و مزاح و فرو رفتن در باطل و سخن نابجا و نامربوط - در جاى خود يعنى آفات زبان خواهد آمد ، و گفته خواهد شد كه همهء آفات زبان ضدّ عامّى دارد كه سكوت و خاموشى است ، و بيان فضيلت و فوائد آن خواهد آمد . و اخبارى كه دربارهء آفات و ذمّ لسان رسيده و اينكه شرّ آن از شرّ ديگر اعضاء بيشتر است ذكر خواهد شد ، و آن اخبار با عموميّتى كه دارد بر ذمّ اين امور دلالت مىكند . و از آنهاست ( يعنى از رذائل قوه غضبيّه ) :\r\nعجب ( خودبينى )\r\nعجب اين است كه آدمى به جهت كمالى كه در خود مىبيند خود را بزرگ شمارد ، خواه آن كمال را داشته باشد و خواه نداشته باشد ، و خواه آن صفت در واقع كمال باشد يا نباشد . و بعضى گفته‌اند : « عجب آن است كه نعمتى را كه دارد بزرگ شمارد و به آن ميل و اعتماد نمايد و از منعم آن فراموش كند . » اين معنى نزديك است به همان معنى اوّلى كه ذكر شد .\r\nدر مفهوم عجب ( خودبينى ) اين شرط معتبر نيست كه كسى خود را در اين كمال و اين نعمت فوق ديگرى ببيند . و به همين معنى عجب از كبر متمايز مىشود . زيرا كبر اين است كه آدمى براى خود مزيّتى در صفت كمال بر غير خود ببيند ، و به عبارت ديگر فرق عجب و كبر اين است كه متكبّر خود را بالاتر از غير بداند و مرتبهء خود را برتر شمارد . و خلاصه كبر دو طرف دارد : متكبّر و كسى كه بر او تكبّر مىشود . ولى در عجب پاى غير در ميان نيست بلكه اگر تنها يك فرد انسان خلق شده بود تصوّر مىرفت كه همو معجب ( خودبين ) باشد ، و حال آنكه متكبّر\r\n","description":"","footnote":"","page_name":" 390 ","page_number":417},
  {"content":"\r\nنمىشود مگر اينكه با غير باشد و خود را در صفت كمال بالاتر از او بينگارد .\r\nاينكه آدمى خود را بزرگ شمارد كافى نيست تا متكبّر باشد زيرا ممكن است خود را بزرگ شمارد و در عين حال ديگرى را از خود بزرگتر يا برابر با خود بداند و بنا بر اين بر او تكبّر نخواهد كرد . در اين صورت او معجب است نه متكبّر . و نيز كافى نيست كه ديگرى را تحقير كند تا متكبّر باشد ، زيرا ممكن است خود را كوچكتر و حقيرتر از او يا همانند با او بداند ، كه در اين صورت متكبّر نيست بلكه متكبّر كسى است كه براى خود مرتبه اى و براى غير خود مرتبه اى قائل باشد آنگاه مرتبهء خود را بالاتر از مرتبهء غير خود بينگارد .\r\nحاصل آنكه عجب و خودبينى عبارت است از اينكه كسى به جهت كمال يا نعمتى خود را بزرگ شمارد ، و يا خود كمال و نعمت را همراه با ميل و تكيه به آنها بزرگ شمارد و فراموش كند كه آن دو ( نعمت و كمال ) از خداست . امّا اگر بر آنها تكيه و اعتماد نكند و از زوال نعمت يا دگرگونى آن ترسان باشد ، يا اينكه شادى او از اين حيث باشد كه اين نعمتى است خداداد و آن را به خود نسبت ندهد چنين شخصى معجب نخواهد بود . پس معجب بر زوال نعمت خائف نيست بلكه به آن مطمئن و سرمست است و شادى و فرح او از اين جهت است كه آن صفت كمال به خود او منسوب است نه عطاى خداى تعالى . و هر گاه بر دل او اين عقيده غالب شود كه آن نعمت از خداست و اگر بخواهد مىگيرد عجب بر طرف شده است .\r\nامّا اگر معجب در دل معتقد باشد كه حقّى بر خدا دارد و يا مرتبه اى براى خود در پيش خدا قائل باشد و استبعاد كند كه خدا آن نعمت را سلب كند و يا مكروهى به او برساند و از خدا براى عمل خود توقّع كرامت و پاداش بزرگ داشته باشد ، اين را « ادلال » ( دلال و ناز ) به عمل نامند ، و گويى براى خودش بر خدا ناز و دلال دارد . اين صفت از عجب بدتر است زيرا صاحب اين صفت عجب دارد و بالاتر از آن . و بسا كه معجب ناز و دلال ندارد ، زيرا عجب عبارت است از مجرّد بزرگداشت نعمت و كمال خود و فراموشى نسبت دادن آن به خدا بدون توقّع پاداش بر عمل خويش ، و حال آنكه در ادلال توقّع پاداش بر عمل هست ، زيرا\r\n","description":"","footnote":"","page_name":" 391 ","page_number":418},
  {"content":"\r\nصاحب اين صفت توقّع اجابت دعا دارد و ردّ آن را در باطن خود ناپسند مىشمارد و از آن تعجّب مىكند . پس ادلال عجب است با چيزى زائد بر آن .\r\nبدينسان كسى كه به ديگرى چيزى مىدهد اگر آن را بزرگ بشمارد و بر او منّت نهد معجب است ، و اگر او را علاوه بر اين به خدمت گيرد و از او توقّعاتى داشته باشد و تخلَّف از برآوردن آنها را بعيد بشمرد بر آن شخص ناز و دلال خواهد داشت . و همانطور كه عجبگاه به صفتى است كه صاحبش آن را كمال مىداند و در حقيقت كمال نيست ، همينطور عجب گاه به عملى است كه هيچ فايده اى ندارد و او آن را به خطا خوب مىانگارد ، چنان كه خداى سبحان مىفرمايد :\r\n« أ فَمَن زُيِّنَ لَه سُوءُ عَمَلِه فَرَآه حَسَنا » 35 : 8 ( فاطر ، 8 ) « آيا آن كه بدكاريش براى او آرايش يافته و آن را نيك مىبيند . . » .\r\nو امام أبو الحسن عليه السّلام فرمود :\r\n« العجب درجات : منها أن يزيّن للعبد سوء عمله فيراه حسنا فيعجبه و يحسب أنّه يحسن صنعا ، و منها أن يؤمن العبد بربّه فيمنّ على اللَّه عزّ و جلّ و للَّه عليه فيه المنّ . »\r\n« عجب چند درجه دارد : از جمله اين است كه كردار بد بنده به نظرش جلوه كند و آن را خوب پندارد و از آن خوشش آيد و گمان كند كه كار خوبى مىكند ، و از جمله اين است كه چون بنده به پروردگارش ايمان دارد بر خداى عزّ و جلّ منّت مىنهد ، در صورتى كه خدا بر او منّت دارد [ كه به ايمان هدايتش كرده 
  ] » .\r\n","description":"","footnote":"","page_name":" 392 ","page_number":419},
  {"content":"\r\n\r\nفصل 16 نكوهش عجب\r\nخودبينى از مهلكات بزرگ و از بدترين صفات زشت و نكوهيده است .\r\nرسول خدا صلَّى اللَّه عليه و آله و سلَّم فرمود :\r\n« ثلاث مهلكات : شحّ مطاع ، و هوى متّبع ، و إعجاب المرء بنفسه »\r\n« سه چيز هلاك كننده است : بخلى كه مطيع آن شوند ، و هوى و هوسى كه از آن پيروى كنند ، و اعجاب آدمى نسبت به خود » .\r\nو فرمود : « هر گاه ببينى كه مردم از بخل و از هوى و هوس خود پيروى مىكنند و هر صاحب رأيى به رأى خود عجب مىنمايد و آن را صواب مىشمارد خود را محافظت كن . » و فرمود : « اگر هيچ گناهى نكنيد من از بدتر از گناه بر شما مىترسم و آن عجب است . » و فرمود : « زمانى موسى عليه السّلام نشسته بود كه شيطان سوى او آمد و كلاهى رنگارنگ به سر داشت ، چون نزديك موسى رسيد كلاهش را برداشت و ايستاد و سلام كرد . موسى عليه السّلام گفت : تو كيستى ؟ گفت : من ابليسم ، گفت : شيطان توئى ؟ خدا آواره ات كند ، شيطان گفت : من آمده‌ام براى منزلتى كه نزد خدا دارى به تو سلام كنم . موسى گفت : اين كلاه چيست ؟ گفت به وسيلهء اين كلاه دلهاى بنى آدم را مىربايم [ 1 
  ] . موسى گفت : كدام گناه است كه چون آدمى\r\n\r\n","description":"","footnote":"\r\n[ 1 
  ] شايد رنگهاى گوناگون كلاه نمودار امورى باشد كه شيطان بدان وسيله آدميزاد را فريب مىدهد مانند شهوات و زيورهاى دنيا و اديان باطل و عقايد و اخلاق فاسد . م .\r\n","page_name":" 393 ","page_number":420},
  {"content":"\r\nمرتكب شود بر او مسلَّط مىشوى ؟ گفت : هر وقت عجب نموده و عمل خود را بزرگ شمارد و گناهش در نظرش كوچك آيد » .\r\nو نيز فرمود : « قال اللَّه عزّ و جلّ : يا داود بشّر المذنبين و أنذر الصّدّيقين ، قال : كيف ابشّر المذنبين و انذر الصّدّيقين ؟ قال :\r\nبشّر المذنبين أنّى أقبل التّوبة و أعفو عن الذّنب ، و أنذر الصّدّيقين ألا يعجبوا بأعمالهم ، فإنّه ليس عبد أنصبه للحساب إلا هلك . »\r\n« خداى عزّ و جلّ فرمود : اى داود گناهكاران را مژده بده و صدّيقان [ 1 
  ] را بترسان ، عرض كرد : چگونه ( و چرا ) به گناهكاران مژده دهم و صدّيقان را بترسانم ؟ فرمود : گنهكاران را مژده ده كه من توبه را مىپذيرم و از گناه درمىگذرم ، و صدّيقان را بترسان كه به اعمال خود عجب نكنند ( مغرور و خودبين نشوند ) ، زيرا بنده اى نيست كه او را به پاى حساب آورم مگر آنكه هلاك مىشود » .\r\nامام باقر عليه السّلام فرمود : « دخل رجلان المسجد ، أحدهما عابد و الآخر فاسق ، فخرجا من المسجد و الفاسق صدّيق و العابد فاسق ، و ذلك أنّه يدخل العابد المسجد مدلا بعبادته يدلّ بها ، فتكون فكرته فى ذلك ، و تكون فكرة الفاسق في النّدم على فسقه ، و يستغفر اللَّه ممّا صنع من الذّنوب . »\r\n« دو مرد داخل مسجد شدند يكى عابد و ديگرى فاسق چون از مسجد بيرون رفتند فاسق از جملهء صدّيقان بود و عابد از جملهء فاسقان و سبب آن اين بود كه عابد داخل مسجد شد در حالى كه به عبادت خود مىباليد و به آن مىنازيد و در اين فكر بود ، ولى فكر فاسق در ندامت و پشيمانى از فسق بود ، و در اين انديشه كه از گناهانى كه كرده از خدا آمرزش بخواهد » .\r\nامام صادق عليه السّلام فرمود : « انّ اللَّه علم أنّ الذّنب خير للمؤمن من العجب و لو لا ذلك ما ابتلى مؤمنا بذنب أبدا . »\r\n« خدا دانست كه گناه كردن براى مؤمن از خود بينى بهتر است ، و اگر چنين\r\n\r\n","description":"","footnote":"\r\n[ 1 
  ] راستگويان درست كردار ، كسانى كه قولشان با فعلشان راست باشد .\r\n","page_name":" 394 ","page_number":421},
  {"content":"\r\nنبود هرگز مؤمنى را به گناهى مبتلا نمىكرد » .\r\nو فرمود : « من دخله العجب هلك »\r\n« هر كه گرفتار خودبينى شود هلاك گردد » .\r\nو فرمود : « انّ الرّجل ليذنب الذّنب فيندم عليه ، و يعمل العمل فيسرّه ذلك ، فيتراخى عن حاله تلك ، فلأن يكون على حاله تلك خير له ممّا دخل فيه . »\r\n« مرد گناه مىكند و پشيمان مىشود و بعد عملى مىكند و به آن شاد و فرحناك مىشود و از حال پشيمانى دور مىافتد و اگر بر آن حال اول مىبود بهتر بود » .\r\nو نيز فرمود : « أتى عالم عابدا فقال له : كيف صلاتك ؟ فقال : مثلى يسأل عن صلاته و أنا أعبد اللَّه منذ كذا و كذا ، قال : فكيف بكاؤك ؟ قال : أبكى حتّى تجرى دموعى ، فقال له العالم : فإنّ ضحكك و أنت خائف أفضل من بكائك و أنت مدلّ ، انّ المدلّ لا يصعد من عمله شيء »\r\n« عالمى نزد عابدى آمد و به او گفت : نماز تو چگونه است ؟ عابد گفت : مثل منى را از نماز مىپرسند و حال آنكه من چنين و چنان عبادت خدا مىكنم ، عالم گفت : گريهء تو چگونه است ؟ گفت بقدرى مىگريم كه اشكهايم روان مىشود ، عالم گفت : خندهء تو در حالى كه ترسان باشى بهتر است از اين گريه اى كه به خود ببالى ، هر كه به خود ببالد چيزى از عملش بالا نمىرود ( پذيرفته نمىشود ) » .\r\nو فرمود : « شگفتا از كسى كه به عمل خود عجب دارد و حال آنكه نمىداند پايان كار او چيست . پس هر كه به خود و عمل خود اعجاب داشته باشد از راه هدايت منحرف و گم شده است ، و چيزى را ادّعا مىكند كه در خور او نيست ، و مدّعى به غير حقّ دروغگوست هر چند ادّعاى خود را پنهان كند و روزگارش دراز باشد . اول كارى كه با صاحب عجب مىكنند اين است كه او را از آنچه به او عجب كرده بىبهره سازند تا بداند كه عاجز و حقير است ، و خود گواهى بر خود دهد تا حجّت بر او تمامتر باشد ، همچنانكه با ابليس كردند . و عجب گياهى است كه بذر آن كفر و زمين آن نفاق و آب آن سركشى و تجاوز از حقّ است ، و\r\n","description":"","footnote":"","page_name":" 395 ","page_number":422},
  {"content":"\r\nشاخه هاى آن نادانى و برگش گمراهى و ميوه اش لعنت و خلود در آتش دوزخ است . پس هر كه عجب كرد بذر كفر افشاند و نفاق كشت كرد و ناچار ميوهء آن را خواهد چشيد » .\r\nاز آن حضرت عليه السّلام پرسيده شد : « الرّجل يعمل العمل و هو خائف مشفق ثمّ يعمل شيئا من البرّ فيدخله شبه العجب به ؟ فقال : هو فى حالة الأولى و هو خائف احسن حالا منه في حال عجبه »\r\n« مردى عملى مىكند و از آن ترسان و بيمناك است ، سپس كار نيكى مىكند و شبه عجبى در او پديد مىآيد ، امام فرمود : حالت اول او كه خائف بود از حالت عجب و خودبينىاش بهتر است » .\r\nو فرمود : « از جمله سنّتهاى دين عيسى بن مريم عليه السّلام سياحت و گردش در شهرها بود . در يكى از گردشها مرد كوتاه قدى از اصحاب او همراهش بود تا عيسى عليه السّلام به دريا رسيد با يقين درست گفت : بسم اللَّه و بر روى آب رفت ، چون مرد كوتاه قد عيسى عليه السّلام را ديد كه بر روى آب مىرود او هم با يقين درست گفت :\r\nبسم اللَّه و بر آب روانه شد تا به عيسى عليه السّلام رسيد . سپس خود بينى او را گرفت و گفت : اين عيسى روح اللَّه است كه بر آب مىرود و من نيز روى آب مىروم ، پس او را بر من چه فضيلتى است ؟ [ چون اين به خاطرش گذشت 
  ] در آب فرو رفت ، آنگاه عيسى را به فريادرسى خواست ، عيسى دستش را گرفت و از آب بيرون كشيد و به او گفت : اى كوتاه قد چه گفتى ؟ [ كه در آب فرو رفتى 
  ] . گفت : گفتم : اين روح اللَّه است كه روى آب مىرود و من هم روى آب مىروم و مرا خودبينى گرفت ، عيسى عليه السّلام به او فرمود : پا از حدّ خود ، كه خدايت در آن قرار داده ، بيرون گذاشتى ، خدا تورا به سبب اين گفتار مبغوض داشت ، از آنچه گفتى به خداى عزّ و جلّ توبه كن ، پس توبه كرد و به مرتبه اى كه خدا برايش قرار داده بود بازگشت . »\r\n","description":"","footnote":"","page_name":" 396 ","page_number":423},
  {"content":"\r\n\r\nفصل 17 آفات عجب\r\nآفات عجب ( خودبينى ) بسيار است . از جمله كبر است زيرا - چنان كه بيان آن خواهد آمد - يكى از اسباب كبر خودبينى است . و از جمله فراموشى گناهان و مهمل گذاردن آنهاست ، كه آنها را به خاطر نمىگذراند و اگر گاهى به خاطرش بگذرد اعتنائى نمىكند و آن را بىاهمّيّت و ناچيز مىشمارد ، و در نتيجه كوششى براى تدارك و تلافى گناهان نمىنمايد ، بلكه گمان مىبرد كه خدا آن را خواهد آمرزيد . امّا اگر عبادتى از او سرزند آن را بزرگ مىشمارد و به آن شاد مىشود و بر خدا منّت مىگذارد ، و نعمت توفيق و قدرتى را كه خدا براى آن به او داده فراموش مىكند . و وقتى گرفتار چنين عجبى شد از درك آفات و معايب اعمال خود غافل مىشود . و كسى كه در انديشهء واجستن آفات اعمال خود نباشد كوشش او به هدر مىرود ، زيرا اعمال ظاهرى اگر خالص و از شائبه ها پاك نباشد كم اتّفاق مىافتد كه سود بخشد ، و كسى آفات اعمال خود را باز مىجويد كه خائف و ترسان باشد نه گرفتار عجب . زيرا معجب به خود و رأى خود مغرور و از مكر خدا ايمن است ، و مىپندارد كه نزد خدا منزلتى دارد ، و به سبب اعمال خويش كه خود توفيق و نعمت الهى است براى خود حقّى بر خدا قائل است . و چه بسا عجب او را به خود ستائى وا مىدارد .\r\nو اگر به رأى و عقل و علم خود اعجاب داشته باشد از پرسيدن و استفاده علمى\r\n","description":"","footnote":"","page_name":" 397 ","page_number":424},
  {"content":"\r\nو مشورت كردن باز مىماند ، و در نتيجه استبداد رأى پيدا مىكند و از سؤال از عالمتر از خود سر باز مىزند ، و بسا كه به رأى خطائى كه نموده عجب و اصرار مىورزد ، و به رأى ديگران اعتنا نمىكند ، پند كسى را نمىشنود و موعظهء هيچ واعظى را نمىپذيرد ، بلكه ديگران را خوار و حقير و نادان مىشمرد . اگر رأى فاسد او مربوط به امر دنيوى باشد به خود زيان مىرساند و كارش به رسوائى مىكشد ، و اگر متعلَّق به امر دينى باشد - بخصوص در اصول عقايد - گمراه و هلاك مىشود .\r\nامّا اگر وى نفس خود را متّهم مىكرد و به رأى خود تكيه و وثوق نمىنمود ، و از علماى دين مدد مىگرفت و از اهل بصيرت پرسش مىكرد ، براى او بهتر و نيكوتر مىبود و به حق و يقين دست مىيافت . و از آفات عجب سستى و كاهش در جدّ و جهد است ، زيرا صاحب اين صفت گرفتار اين خيال خام است كه از سعى و كوشش بىنياز است و به آنچه مايهء نجات است دست يافته ، و همين پندار بىترديد هلاك صريح است .\r\n","description":"","footnote":"","page_name":" 398 ","page_number":425},
  {"content":"\r\n\r\nفصل 18 معالجهء اجمالى و تفصيلى عجب\r\nبراى بيمارى عجب دو گونه معالجه است : اجمالى و تفصيلى .\r\nامّا معالجهء اجمالى\r\nاين است كه پروردگار خود را بشناسد ، و بداند كه عظمت و جلال و عزّت سزاوار غير او نيست ، و به خود چنان كه شايسته است معرفت داشته باشد كه به خودى خود از هر ذليلى ذليلتر و از هر اندكى اندكتر است . و شكَّى نيست كه وجود او ممكن است و هر ممكنى في حدّ ذاته عدم محض است - چنان كه در حكمت متعاليه ثابت شده است - و وجود و تحقّق و كمال و آثار او همه از واجب الوجود حقّ است . پس عظمت و كبريائى فقط شايستهء وجود فيض بخش او و كمالات بىنهايات اوست ، نه براى وى كه عدم صرف و نبود محض است .\r\nپس اگر كسى بزرگى كند و به چيزى فخر نمايد بايد به پروردگار خود بزرگى و افتخار كند ، و خود را حقير شمارد بلكه خود را ناچيز و عدم محض ببيند . و در اين معنى همهء ممكنات شريكند .\r\nامّا خوارى و ذلَّتى كه مخصوص اين خودبين و نوع اوست از جمله اين است كه در آغاز نطفه اى پليد و بوناك و آخرش مردارى گنديده و متعفّن است ، و در اين ميان حمّال نجاسات بدبوست . و اگر او را بصيرتى مىبود همين يك آيهء كتاب خداى تعالى كافى است كه مىفرمايد :\r\n« قُتِلَ الإنْسانُ ما أكْفَرَه مِنْ أىِّ شَيءٍ خَلَقَه مِن نُطْفَةٍ خَلَقَه\r\n","description":"","footnote":"","page_name":" 399 ","page_number":426},
  {"content":"\r\nفَقَدَّرَه ثُمَّ السَّبيلَ يَسَّرَه ثُمَّ أماتَه فَأقْبَرَه ثُمَّ إذا شاءَ أنْشَرَه 80 : 17 - 22 ( عبس ، 17 - 22 ) » مرگ بر انسان چه چيز او را به كفر ( و ناسپاسى ) واداشت . خدا او را از چه آفريد ؟ از نطفه اى آفريدش و اندازه دادش . آنگاه راه را برايش آسان كرد .\r\nسپس وى را بميرانيد و در گور كرد . سپس وقتى بخواهد بر انگيزدش » .\r\nدر اين آيه خداوند اشاره مىفرمايد كه انسان اول در كتم عدم بود و هيچ چيز نبود ، سپس او را از پليدترين چيزها كه نطفه باشد آفريد ، بعد از آن او را ميرانيد و مردارى گنديده و بوناك گردانيد . پس چه چيز پستتر و رذلتر از چيزى كه آغازش عدم و مادّهء خلقتش از همه چيز نجستر و آخرش مردارى متعفّن باشد . و آن بيچاره بين اين آغاز و انجام ناتوان و خوار است ، نه از خود اختيارى دارد و نه بر كار خود و ديگرى توان و قدرتى ، كه بيماريهاى هولناك و دردهاى سخت جانكاه بر او چيره است و آفات گوناگون و طبيعتهاى متضادّ ( چهار خلط ) بر او مسلَّط است كه هر يك بر ضدّ ديگرى در ويران كردن اجزاء پيكرش در كار است .\r\nدر هر لحظه خواهى نخواهى گرسنه يا تشنه مىشود و بيمارى و مرگ بىاختيار او به وى مىرسد ، و مالك سود و زيان و خير و شرّ خود نيست . گاه مىخواهد چيزى را بداند نمىتواند ، و گاه مىخواهد امرى را به ياد آورد فراموش مىكند و گاه مىخواهد كه چيزى را فراموش كند از خاطرش نمىرود . گاه مىخواهد دلش از چيزى منصرف شود بر عكس وسوسه ها و انديشه ها بىاختيار او در ميدان خاطرش جولان مىدهند . پس قلب او مالك خود نيست و نفسش اختيار خود را ندارد .\r\nگاه به چيزى ميل مىكند كه هلاكش در آن است ، و از چيزى نفرت دارد كه حياتش در آن است . از چيزهائى كه كشندهء اوست لذّت مىبرد و به كامش شيرين است ، و نسبت به آنچه سود و نجات او در آن است بىميل و سير است . در يك دم از شب و روز ايمن نيست كه گوش و چشم و علم و قدرتش از دست برود ، و به فلج اعضا گرفتار آيد ، و عقلش مختل و جانش ربوده شود و همهء آرزوهايش بر باد رود .\r\nو اين همه را چاره اى نتواند كرد . اگر رهايش كنند نابود شود ، و اگر به خود واگذارش كنند اجزاء وجودش از هم بپاشد . بنده اى است مملوك كه بر هيچ چيز\r\n","description":"","footnote":"","page_name":" 400 ","page_number":427},
  {"content":"\r\nخود و ديگران توانا نيست . پس ، اگر خود را مىشناخت ، چه چيز از او ذليلتر و پستتر است ؟ و اگر نادانى گريبانگيرش نبود چگونه مىتوانست عجب و خود - نمائى كند ؟ اينها حال وسط و ميانى او ( بين تولَّد و مرگ ) است .\r\nامّا آخر كار او - يعنى مرگ - چنان كه مىدانى مردارى بدبو و پليد مىگردد ، صورتش دگرگون و مضمحل مىشود و اعضايش مىفرسايد و استخوانهايش مىپوسد ، و اجزائش از هم مىگسلد و سرانجام خوراك كرمها مىشود كه حتّى حيوانات از وى مىگريزند و هر انسانى به چشم پليدى به او مىنگرد . و تازه حال بهترش اين است كه به صورت اول يعنى خاك بر مىگردد و گاهى گل كوزه گران و زمانى خشت و آجر ساختمان مىشود .\r\nو چه بهتر بود اگر اين خاك را به حال خود مىگذاشتند و ديگر با او كارى نداشتند . امّا هيهات بعد از روزگارى كه بر آن خاك كهنه مىگذرد باز او را زنده مىكنند تا بلاهاى شديد را ببيند . اجزاء پراكنده تنش گرد مىآيد و از گور بيرون مىرود و به صحنهء قيامت رانده مىشود . در آن وقت آسمانى مىبيند شكاف خورده و زمينى دگرگون شده ، كوههائى به حركت در آمده و ستارگانى تيره و خورشيدى گرفته ، و جهنّمى بر افروخته و بهشتى دلگشا و آراسته ، ترازوى عدل الهى بر پا و نامه هاى اعمال گشوده . آنگاه خود را در معرض محاسبه و مؤاخذه مىبيند و ملائكهء درشتخو و سختگير را بر خود گمارده مىيابد . پس نامهء عمل او را به دست راست يا چپ او مىدهند و هر چه كرده از خرد و كلان و اندك و بسيار در آنجا مشاهده مىكند .\r\nدر اين حال اگر بديها و گناهانش بر خوبيها و حسناتش غالب گردد و سزاوار عذاب و دوزخ باشد آرزو مىكند كه سگى و خوكى بود يا چون چهارپايان خاك مىگشت و گرفتار عذاب و عقاب نمىشد . و شكَّى نيست كه حال سگ و خوك از حال بندهء گناهكارى كه پروردگار قهّار خود را نافرمانى كرده بسى بهتر است ، زيرا آغاز و انجام دد و دام خاك است و از عذاب و عقاب بر كنار . امّا اگر اهل دنيا كسى را كه در آتش دوزخ معذّب است ببينند از زشتى منظر و كراهت چهرهء او فرياد و فغان برآرند . و اگر بوى او را استشمام كنند از گندش بميرند ، و اگر قطره اى\r\n","description":"","footnote":"","page_name":" 401 ","page_number":428},
  {"content":"\r\nاز آبى كه به او مىدهند به درياهاى دنيا بيفكنند از بوى مردار متعفّنتر گردد .\r\nپس كسى را كه چنين حالى است با عجب و خود را بزرگ ديدن چه كار و چقدر بايد از حال امروز و ديروز خود غافل باشد كه اگر عذاب به او نرسد و از آتش دوزخ نجات يابد اين از عفو پروردگار است . زيرا هيچ بنده اى نيست مگر اينكه گناهى كرده است ، و هر كسى كه مرتكب گناه شود مستحقّ عقوبت است . و اگر عقاب نشود فقط براى عفو الهى است . و شكَّى نيست كه عفو و بخشش امرى يقينى و مسلَّم نيست بلكه مشكوك و احتمالى است . پس كسى كه گناه كرده و نمىداند كه آيا مورد عفو و بخشش قرار خواهد گرفت يا نه بايد هميشه محزون و ترسان و شكسته دل باشد نه اينكه خود را بزرگ شمارد و عجب او را فرا گيرد .\r\nبنگر به حال كسى كه جنايتى كرده كه مثلا مستحقّ هزار تازيانه است ، و او را گرفته و زندانى كرده باشند و منتظر است كه او را به حضور مردم بياورند و عقوبت را دربارهء او اجرا كنند ، و نمىداند كه آيا مورد عفو واقع مىشود يا نه ، آيا چنين كسى حالت خودبينى و عجب خواهد داشت ؟ گمان نمىكنم كه چنين پندارى .\r\nپس هيچ بندهء گناهكارى نيست كه اگر چه يك گناه كرده باشد مگر اينكه مستحقّ عقوبت الهى شده ، و دنيا زندان اوست ، و نمىداند كه كارش به كجا خواهد انجاميد .\r\nاين حال براى ترس و خوارى و حقيرى او كافى است . پس ديگر چه جاى عجب و خود بزرگ بينى است .\r\nاين بود علاج اجمالى عجب .\r\nو امّا معالجهء تفصيلى\r\nاين است كه اسباب عجب را از ميان ببرد . و اسباب عجب غالبا يا علم و معرفت است و يا عبادت و طاعت ، و يا كمالات نفسانى مانند ورع و شجاعت و سخاوت و نسب و حسب و جمال و مال و قوّت و تسلَّط و جاه و اقتدار و ياران بسيار ، و زيركى و كياست و فطانت در دقايق امور ، و رأى خطائى كه در نظرش جلوه كند .\r\nامّا ( عجب به علم ) :\r\nعلاجش اين است كه بداند كه عالم حقيقى كسى است كه خود و پايان كار خويش را بشناسد ، و بداند كه تنها خداى سبحان سزاوار عظمت و عزّت و كبريائى است و غير او هر چه هست رو به زوال است و فاقد كمال و صفات\r\n","description":"","footnote":"","page_name":" 402 ","page_number":429},
  {"content":"\r\nجلال . اين علم ، خوف و ذلَّت و حقيرى آدمى [ در پيشگاه خدا 
  ] را زياد مىكند و وى را به قصور و تقصير خود در اداى حقوق الهى معترف مىسازد . و به همين جهت گفته‌اند كه : « هر كه علمش بيشتر دردش افزونتر » . پس علمى كه چنين تأثيرى نداشته باشد بلكه عجب آور باشد ، يا علم حقيقى نيست بلكه از علوم دنيوى است كه صناعات ناميده مىشود نه علوم ، و صاحب آن چنان در آن فرو مىرود كه از تهذيب نفس غافل مىشود و همچنان گرفتار خباثت نفس و پستى اخلاق باقى مىماند و كوششى در تزكيهء نفس به وسيلهء مجاهدت و عبادت پروردگار نمىنمايد .\r\nو اگر علم حقيقى باشد جايگاه علم در خانه اى پليد از دل وى واقع شده و بنابراين بجز ميوه اى پليد بارى نمىدهد و اثر خيرى از آن ظاهر نمىشود . زيرا كه علم مانند بارانى است كه از آسمان فرود مىآيد پاك و گوارا كه درختان و گياهان از آن سيراب مىگردند . پس اگر درختى ميوه اش تلخ است تلختر و اگر شيرين است شيرينتر مىشود . همچنين است علم كه وقتى به دل تاريك و خبيث برسد تاريكى و خباثت را فزونتر مىكند و دل پاك را صفا و روشنى بيشتر مىبخشد .\r\nوقتى آدمى اين را دريافت ، مىداند كه عجب به علم شايسته نيست . و نيز بايد بداند كه خداوند معجب و خودبين را دشمن دارد - به دليل اخبارى كه ذكر شد - و خداوند كسى را دوست دارد كه خود را خوار و حقير بداند ، و توسط سفيران خود مىفرمايد : « اى بندهء من ، ترا در نزد من قدر و مرتبه اى است ما دام كه خود را بىقدر بدانى ، و چون براى خود قدر و منزلتى قائل باشى در پيش ما هيچ قدر و ارزشى ندارى . » [ 1 
  ] و نيز فرمود : « خود را كوچك بشماريد تا مقامتان نزد من بزرگ شود » .\r\nپس عالم بايد خويشتن را به گونه اى بدارد كه مولاى او مىپسندد ، و بداند كه حجّت خدا بر اهل علم محكمتر است ، و آنچه از جاهل تحمّل مىشود يك دهم آن از عالم قابل تحمّل نيست . زيرا عالم اگر لغزيد بسيارى از مردم مىلغزند . و كسى كه با علم و معرفت خدا را معصيت كند جنايتش بدتر و خباثتش بيشتر است ،\r\n\r\n","description":"","footnote":"\r\n[ 1 
  ] اين سخن با اين عبارات در « احياء العلوم » ج 3 ص 312 مذكور است و ظاهرا گفتار خود غزالى است كه از مضامين اخبار يا حديث قدسى اقتباس كرده است نه اينكه نص حديث باشد . مصحح .\r\n","page_name":" 403 ","page_number":430},
  {"content":"\r\nزيرا حق علم را كه نعمتى است الهى ادا نكرده است ، و از اين رو رسول خدا صلَّى الله عليه و آله فرمود : « عالم را در روز قيامت مىآورند و به دوزخ مىافكنند به گونه اى كه روده هاى او بيرون مىافتد و بر دور آنها مىگردد همچون خرى كه دور آسيا مىگردد . پس او را به گرد دوزخ مىگردانند [ تا همهء دوزخيان او را ببينند 
  ] .\r\nآنگاه به او گويند تو را چه افتاده است ( چه كار كرده اى كه به چنين عذابى گرفتار شده اى ) ؟ مىگويد : من مردم را به خوبى دعوت و امر مىكردم و خود نمىكردم و از بدى منع و نهى مىكردم و خود مرتكب آن مىشدم . » و خداى تعالى علماء يهود را به خر مثال زده [ 1 
  ] و بلعم بن باعور را به سگ تشبيه كرده [ 2 
  ] ، چون به علم خود عمل نمىكردند .\r\nو نيز پيغمبر اكرم صلَّى الله عليه و آله و سلَّم فرمود : « مردمى هستند كه قرآن مىخوانند ولى قرآن از حنجره هاى آنان فراتر نمىرود ، مىگويند ما قارى قرآنيم ، چه كسى بهتر از ما قرآن مىخواند و كى از ما عالمتر است . » آنگاه رو به اصحاب كرد و فرمود : « اى امّت اينان از ميان شما هستند ، و آتشگيره هاى دوزخند » .\r\nو فرمود : « انّ اهل النّار ليتأذّون من ريح العالم التّارك لعلمه ، و إنّ أشدّ أهل النّار ندامة و حسرة رجل دعا عبدا إلى الله فاستجاب له و قيل منه ، فأطاع الله فأدخله الله الجنّة ، و أدخل الدّاعى النّار بتركه علمه و اتّباعه الهوى و طول الأمل . »\r\n« دوزخيان از بوى گند عالم بىعمل در رنج و آزارند و ميان اهل جهنّم ندامت و حسرت كسى بيشتر و سختتر است كه در دنيا بنده اى را به سوى خدا خوانده و او پذيرفته و اطاعت خدا كرده و خدا او را به بهشت برده و خود دعوت - كننده را به سبب عمل نكردن و ترك علم خويش و پيروى هوى و هوس و درازى\r\n\r\n","description":"","footnote":"\r\n[ 1 
  ] اشاره است به قول خداوند - در سورهء جمعه آيه 5 :\r\n» مَثَلُ الَّذين حُمّلُوا التَّوراةَ ثُمَّ لَم يَحْمِلُوها كَمَثَلِ الْحِمارِ يَحْمِلُ أسْفارا . « 62 : 5\r\n[ 2 
  ] اشاره است به قول خداى تعالى - در سورهء اعراف آيهء 176 :\r\n» فَمَثَلُه كَمَثلِ الْكَلْبِ أنْ تَحْمِلْ عَلَيْه يَلْهَثْ أوْ تَتْرُكْه يَلْهَثْ . « 7 : 176\r\n","page_name":" 404 ","page_number":431},
  {"content":"\r\nآرزو به دوزخ در آورده است . » و عيسى عليه السّلام فرمود : « واى بر علماى بد كه چگونه آتش بر آنها افروخته خواهد شد » .\r\nو امام صادق عليه السّلام فرمود : « يغفر للجاهل سبعون ذنبا قبل أن يغفر للعالم ذنب واحد . »\r\n« هفتاد گناه جاهل آمرزيده مىشود پيش از آنكه يك گناه عالم بخشوده شود » .\r\nعالمى كه مردم را به فروتنى و تواضع امر مىكند و از عجب و كبر نهى مىكند و خود معجب و متكبّر است ، از علماى بد و از كسانى خواهد بود كه به علم خود عمل نكرده‌اند ، و مشمول اين اخبار است . در اين زمانها كدام عالم را مىتوان يافت كه به همهء علم خود عمل كرده باشد و هيچ يك از اوامر پروردگار خود را ضايع و تباه نكرده باشد و دچار گناهان علنى و نهانى مانند ريا و حسد و عجب و دوروئى و غير اينها نشده باشد ؟ و چگونه مىتواند مطمئن شود و قطع پيدا كند كه هر چه از او خواسته‌اند بجا آورده و تكاليف عمومى و خصوصى را به انجام رسانيده ؟ پس خطر و تشويش چنين كسى از ديگران بيشتر است . روايت شده است كه : « روزى حذيفه پيشنماز گروهى از مسلمانان شد ، و چون سلام داد گفت : برويد و امام جماعتى ديگر بجوئيد يا تنها و فرادا نماز بخوانيد ، كه در دل من گذشت كه در ميان اينها از من بهترى نيست » .\r\nاگر همانند او از چنگ شيطان رهائى نيافت و از خطا در امان نبود چگونه ضعفاى آخر الزّمان اين امّت نجات يابند و در امان باشند ، خصوصا در اين زمانها كه در آفاق زمين بسيار اندكند علماى متوجّه به آخرت كه به انجام تكاليف خود پرداخته و به كار خود روى آورده باشند و عظمت كار خويش آنان را از التفات به دنيا و زيورهاى آن بازداشته باشد ، و خوف خدا در ظلمت شبها آنان را از خوابگاه خود برانگيزد ، و به نعمتها و گرم و سرد دنيا دلبستگى نداشته باشند ، و فكرشان جز يك فكر و در سرشان جز يك سودا و در دلشان جز يك كس نباشد . هيهات كه در آخر الزّمان امثال ايشان يافت شود . آنان جماعتى بودند كه در همان قرون اول گوى دولت از ميان ربودند و رفتند . بلكه در اين زمان چه بسيار كم عالمى باشد كه\r\n","description":"","footnote":"","page_name":" 405 ","page_number":432},
  {"content":"\r\nگردنكشى و كبر و نخوت نداشته باشد و بر فقرا متكبّر و نسبت به اغنيا متواضع نباشد . پس سزاوار هر عالمى اين است كه در احوال و اعمال خويش تأمّل كند ، و بينديشد كه از او چه خواسته‌اند و چه خطر بزرگى در راه اوست تا خضوع و شكستگى در او پديد آيد ، و خوف و حزن در او ظاهر شود و كبر و عجب بر طرف گردد .\r\nامّا ( عجب به عبادت و طاعت ) :\r\nعلاجش اين است كه بداند غرض از عبادت اظهار ذلَّت و خضوع است و عادت و ملكه شدن اينها براى نفس تا معنى بندگى و حقيقت آن حاصل شود . و عجب چون با اين غرض و مقصود از عبادت منافات دارد آن را باطل و بىاثر مىكند ، و بعد از بطلان عبادت عجب چه معنى دارد .\r\nهمچنين آفات عبادت كه موجب بطلان و حبط آن مىشود و نيز شرايط و آدابى كه بدون آنها عبادت صحيح نيست بسيار است . بنابراين ممكن است كه آفتى به عبادت وارد شود يا بعضى از شرايط و آداب را فاقد گردد و خداوند آن را قبول نكند . با اين احتمال ردّ و عدم قبول عبادت عاقل چگونه به آن عجب مىكند ؟ و كيست كه ادّعاى يقين دارد كه عبادات و طاعات او از همهء آفات خالى و به سلامت است ؟ و كسى كه چنين ادّعائى دارد بسى جاهل و از حقايق امور غافل است . به علاوه ، عبادت وقتى ثمر و فايده دارد كه صاحب آن نزد خداوند سعادتمند و عاقبت به خير باشد ، و كسى كه احتمال مىرود كه نزد خداوند شقى باشد و قلم قضاء الهى بر شقاوت او رقم خورده باشد ، براى عبادت او چه سودى مىتوان تصوّر كرد تا به آن عجب كند ؟ و چون آدمى از اين احتمال خالى نيست ، پس هيچ كس را نمىرسد كه به هيچ حال راهى به عجب و تكبّر پيدا كند .\r\nو امّا ( عجب به ورع و تقوى و صبر و شكر و سخاوت و شجاعت و ديگر فضائل نفسانى ) :\r\nعلاج اين گونه عجب اين است كه بداند كه اين فضائل وقتى سودمند و نجات بخش است كه عجب با آنها نباشد ، و اگر عجب داخل آنها شود همه را باطل و فاسد مىكند . پس عاقل چرا مرتكب رذيله اى شود كه همهء فضائل و صفات نيك او را ضايع و تباه كند ، و چرا فروتنى و تواضع را پيشنهاد خود نسازد تا\r\n","description":"","footnote":"","page_name":" 406 ","page_number":433},
  {"content":"\r\nفضيلتى بر فضائلش افزايد و به سبب آن همهء امورش ختم به خير شود و عاقبتش محمود گردد و كوشش و سعيش مورد قبول و سپاس قرار گيرد .\r\nو نيز بايد بداند كه هر يك از اين فضائل را كه در خود مىبيند در بسيارى از همنوعان او بيشتر از آن وجود دارد ، و چون دانست كه مردم در اين فضيلت با او شريكند عجب او زائل خواهد شد . گويند يكى از شجاعان مشهور وقتى در برابر دشمن قرار گرفت رنگش زرد شد و اندامش به لرزه درآمد و دلش مضطرب گشت .\r\nبه او گفتند : اين چه حالت است و حال آنكه تو از همهء مردم شجاعتر و نيرومندترى ؟ گفت : من خصم را نيازموده‌ام ، شايد او از من دليرتر باشد . به علاوه ، پيروزى و غلبه و سرانجام نيك با فروتنى و شكسته حالى است نه با غرور و عجب به قوّت و شجاعت كه خداوند با شكسته دلان است .\r\nاز معالجات سودمند براى عجب به هر يك از اين صفات و كمالات آنست كه : سبب آن را با ضدّش مقابله كند ، زيرا هر بيمارى را مىتوان به وسيلهء مقابلهء سبب آن با ضدّش علاج كرد . و چون علَّت عجب جهل محض است ، پس علاج آن كسب معرفتى است كه ضدّ آن باشد . بنابراين مىگوئيم :\r\nكمالى كه آدمى به آن عجب مىكند يا عجب او از اين جهت است كه وى واجد آن كمال و محلّ و مجراى آن فضيلت است يا از اين روست كه اين كمال از او و به سبب نيرو و قدرت او پديد آمده است . اگر سبب اولى باشد كه به راستى جهل محض است ، زيرا محلّ آن كمال يعنى آدمى مسخّر قدرت ديگرى است و او مجرائى است كه از ناحيهء غير او به كار افتاده است ، و او در واقع دخالتى در ايجاد و تحصيل آن ندارد . پس چگونه مىتواند به چيزى كه از خود او نيست عجب كند .\r\nو اگر سبب دومى باشد ، بجاست كه در قدرت و اراده و اعضاء و ديگر اسبابى كه به آنها كمال و عمل او تامّ و تمام مىشود بينديشد كه اينها از كجا در او پديد آمده : اگر چنين دانست كه همهء اينها نعمتى است از جانب خدا كه بدون هيچ استحقاق قبلى به وى داده شده ، پس سزاوار است كه اعجاب او به وجود و فضل و كرم خداى تعالى باشد كه بدون استحقاق اين نعمتها را به وى ارزانى داشت و توفيق چنين فضيلتى به او كرامت فرمود .\r\n","description":"","footnote":"","page_name":" 407 ","page_number":434},
  {"content":"\r\nامّا اگر گمان كند كه خداى تعالى توفيق اين عمل را به اين سبب به او داده كه متّصف به بعضى صفات باطنى نيكو و ستوده مثل حبّ خدا و مانند آن است ، پس بايد به او گوشزد كرد كه : حبّ الهى و عمل دو نعمت از جانب خداست كه بى استحقاق توبه تو افاضه شده است . پس اعجاب تو بايد به جود خدا باشد كه وجود و صفات و اعمال و اسباب اعمال تو همه از اوست .\r\nپس عجب عالم به علم خود و عجب عابد به عبادتش و عجب شجاع به شجاعتش و جميل به جمالش و مالدار به مالش بىمعنى است ، زيرا همهء اينها از فضل خداست ، و آدمى جز محلَّى براى فيضان جود و فضل الهى نيست . و خود اين محلّ نيز از جود و فضل اوست ، كه او تورا و اعضاء تورا آفريد و در تو قوّت و قدرت و سلامت قرار داد ، و براى تو عقل و علم و اراده خلق كرد كه اگر بخواهى يكى از اينها را از ميان ببرى نمىتوانى . آنگاه حركات در اعضاء تو آفريد و در اين ابداع و اختراع تورا مشاركتى نبود . و آنها را به ترتيب خلق كرد مثلا حركت را پس از خلق قوه در عضو و اراده در قلب ، و علم را پس از خلق دل كه جايگاه آن است آفريد .\r\nو اين تدريج در آفرينش يكى بعد از ديگرى ، اين خيال را در تو برانگيخت كه تو در ايجاد عمل خود مستقلَّى ، و البتّه در اين پندار خطا كرده اى ، كه تحريك انگيزه ها و رفع موانع و آماده ساختن اسباب همه از خداست و هيچ يك از آنها از تو نيست .\r\nو از شگفتيها اين است كه به خود عجب كنى ولى به آن كه همهء امور از اوست اعجاب نداشته باشى و از جود و كرم او در شگفت نباشى ، كه تورا از فضل خود بر فاسقان برگزيده ، زيرا اسباب شهوات و لذّات را در اختيار آنها قرار داده و ترا از آنها دور و بر كنار ساخته ، و در مقابل ، انگيزه هاى خير را از آنها بازداشته و براى تو آماده كرده ، تا خيرات بدون آنكه وسيلهء آن از خود تو باشد براى تو آسان شود .\r\nروايت است كه ايّوب عليه السّلام گفت : « خدايا تو مرا به اين بلا مبتلى ساختى و هيچ چيز براى من روى نداد مگر اينكه رضاى تو را بر رضاى خود و خواست تورا برخواست خود مقدّم داشتم » . پس از ميان ابرى بر بالاى سر او ده هزار آواز برآمد كه : اى ايّوب اين حالت از كى براى تو حاصل شد ؟ ايّوب از اين خطاب به\r\n","description":"","footnote":"","page_name":" 408 ","page_number":435},
  {"content":"\r\nخود آمد و از نسيان خويش بازگشت و مشتى خاكستر برداشت و بر سر نهاد و گفت :\r\nاز تو اى پروردگار من و به همين جهت خداى تعالى مىفرمايد :\r\n« وَلَوْ لا فَضْلُ الله عَلَيْكُمْ وَرَحْمَتُه ما زَكى مِنْكُمْ مِنْ أحَدٍ أبَدا » 24 : 21 ( نور ، 21 ) « اگر فضل و رحمت خدا شامل شما نبود هرگز هيچ يك از شما پاك نمىشد » .\r\nپيغمبر اكرم صلَّى الله عليه و آله و سلَّم فرمود : « هيچ يك از شما نيست كه عملش باعث نجات او شود . » گفتند : شما نيز اى رسول خدا فرمود : « من همچنين نيستم مگر اينكه رحمت خدا مرا فرو گيرد » .\r\nاگر گفته شود : آنچه دربارهء صفات و افعال و محلّ آنها ذكر كردى كه همه مستند به خداى تعالى است به جبر و نفى تكليف و بطلان ثواب و عقاب منجر مىشود ، مىگوئيم : اين مطلب فرع بر مسأله اى است كه به علم ديگرى تعلَّق دارد ، و بيان آن در اينجا مناسب نيست . [ 1 
  ] و جواب اجمالا اين است كه ما بكلَّى سلب قدرت و اختيار از بنده دربارهء متعلَّق تكليف - يعنى افعال خود او - نمىكنيم ، بلكه استقلال او را در آنها انكار مىكنيم . بلى ، در غير افعال او از اسباب و صفات لازم و توفيق و تحريك انگيزه ها و رفع موانع وى را اصلا قدرتى نيست ، و اين بيان فساد و اشكالى در پى ندارد .\r\nو اما ( عجب به حسب و نسب ) :\r\nعلاجش دانستن چند چيز است :\r\nاول - اينكه بداند كه فخر و بزرگى كردن به كمال ديگرى از غايت سفاهت و نادانى است ، زيرا كسى كه در صفات خود پست و بىكمال باشد ، كمال ديگرى اگر چه پدر يا جدّ او باشد چگونه پستى و نقص او را جبران مىكند ، بلكه اگر آن ديگرى زنده بود مىتوانست به او بگويد : اين فضيلت از من است تورا چه افتاده است و تو كرمى هستى كه از فضلهء من به هم رسيده اى ، مگر كرمى كه از فضلهء انسان حاصل شود برتر از كرمى است كه از سرگين خرى است ؟ هيهات اين دو كرم در پستى يكسانند . همانا شرافت براى انسان است نه براى كرم . از اين جهت امير مؤمنان عليه السّلام مىفرمايد :\r\n\r\n","description":"","footnote":"\r\n[ 1 
  ] بيان آن در ص 201 گذشت .\r\n","page_name":" 409 ","page_number":436},
  {"content":"\r\n\r\nانا ابن نفسي و كنيتى ادبى من عجم كنت أو من العرب\r\nإنّ الفتى من يقول ها أنا ذا ليس الفتى من يقول كان أبي\r\n\r\nمن فرزند خود هستم و نام و نشانم ادب من است خواه از عجم باشم خواه از عرب جوانمرد كسى است كه گويد من اينم نه آنكه گويد پدرم كه بود و گفته‌اند :\r\n\r\nلئن فخرت بآباء ذوى شرف لقد صدقت و لكن بئس ما ولدوا\r\n\r\nاگر به پدران خود كه شريف و بزرگند بنازى راست گفتى لكن بد فرزندى از آنان متولَّد شده روايت شده است كه : « روزى ابو ذر در محضر پيغمبر صلَّى اللَّه عليه و آله و سلَّم به مردى گفت :\r\nاى سياه زاده ، حضرت رسول صلَّى الله عليه و آله و سلَّم فرمود : اى ابا ذر پيمانه سر خالى است پيمانه سر خالى است ، كه سفيد زاده را بر سياه زاده فضيلتى نيست . أبو ذر بر زمين بخفت و به آن مرد گفت : كف پاى خود را بر رخسار من نه . » و روايت است كه :\r\n« بلال چون در روز فتح مكَّه بر بام كعبه اذان مىگفت ، جمعى گفتند كه اين بندهء سياه اذان مىگويد در آن وقت اين آيه نازل شد :\r\n« يا ايّهَا النَّاسُ انَّا خَلَقْناكُمْ مِنْ ذَكَرٍ وَأُنثى وَجَعَلْناكُمْ شُعُوبا وَقَبائِلَ لِتَعارَفُوا انَّ اكْرَمَكُمْ عِنْدَ الله أتْقاكُمْ » 49 : 13 ( حجرات ، 13 ) « اى مردم ما شما را از مرد و زن آفريديم و جماعتها و قبيله ها كرديم تا همديگر را بشناسيد . گرامىترين شما نزد خدا پرهيزكارترين شماست » .\r\nرسول خدا صلَّى الله عليه و آله و سلَّم فرمود : « انّ الله قد أذهب عنكم عيبة الجاهليّة - أى كبرها - كلَّكم بنو آدم و آدم من تراب »\r\n« خداوند عيب جاهليّت - يعنى كبر آن - را از شما برداشت ، همه فرزندان آدميد و آدم از خاك است . » و نقل شده است كه : « يكى از بزرگان يونان بر غلامى فخر فروشى كرد ، غلام گفت : اگر فخر تو به پدران توست پس برترى براى آنهاست نه براى تو ، و اگر به سبب لباسى است كه پوشيده اى شرافت براى لباس\r\n","description":"","footnote":"","page_name":" 410 ","page_number":437},
  {"content":"\r\nتوست نه تو ، و اگر به مركَّبى است كه سوار شده اى فضيلت براى مركب توست ، براى تو چيزى نيست كه به آن عجب و افتخار كنى . و از اين رو كامل كنندهء مكارم اخلاق صلَّى الله عليه و آله فرمود : « لا تأتونى بأنسابكم و ائتونى بأعمالكم »\r\n« نسب خود را نزد من نياوريد بلكه أعمال خود را نزد من بياوريد » .\r\nدوم - اينكه نسب حقيقى خويش را بشناسد ، كه پدر نزديكش نطفه اى پليد است و جدّ دورش خاكى پست . و خدا اصل و نسب انسان را به او شناسانده و فرموده :\r\n« وَبَدَأ خَلْقَ الإِنْسانِ مِن طينٍ ثُمَّ جَعَلَ نَسْلَه مِنْ سُلالَةٍ مِنْ ماءٍ مَهينٍ » 32 : 7 - 8 ( سجده ، 7 - 8 ) « خدا خلقت انسان را از گل آغاز كرد . آنگاه نسل او را از عصاراى از آب پست قرار داد » .\r\nو كسى كه اصل او خاكى است كه لگدمال مىشود و مردم چيزهاى آلوده به آن را مىشويند براى او كه فرع آن است چه رتبه و رفعتى است سوم - آنكه بداند كه گذشتگانى كه به آنها عجب و افتخار مىكند ، اگر از اهل ديانت و داراى خصال پسنديده و شرافت حقيقى بودند آشكار است كه از عجب دور و بر كنار بودند بلكه شيوهء ايشان فروتنى و شكسته نفسى و بزرگداشت خلق بوده است . پس اگر در اخلاق به آنها اقتدا كند خودبينى و بزرگ منشى سزاوار او نيست ، ورنه به زبان حال و با همين عجب نسب خود را مورد طعن قرار داده است . و اگر از اهل ديانت واقعى و شرافت علمى و عملى نبودند ، بلكه فقط بزرگى ظاهرى و شوكت عاريتى داشتند ، مانند شاهان ستمگر و ياران و اعوان آنها ، اف بر كسى كه به آنها عجب و افتخار كند و به خاطر آنها بزرگى فروشد زيرا خويشاوندى و انتساب به دام و دد و سگ و خوك بهتر است از خويشاوندى و انتساب به آنان . چگونه چنين نباشد و حال آنكه مغضوب درگاه خداوند و معذّب در آتش دوزخند ، كه اگر صورتشان را در جهنّم ببيند و پليدى و تعفّن و نكبت آنان را ملاحظه كند از آنها و از انتساب به آنها بيزارى جويد . و به همين جهت پيغمبر صلَّى الله عليه و آله و سلَّم فرمود : « قومى كه پدرانشان زغال دوزخ شده‌اند ، يا در پيش خدا از\r\n","description":"","footnote":"","page_name":" 411 ","page_number":438},
  {"content":"\r\nجعلهائى [ 1 
  ] كه نجاسات را مىگردانند و مىبويند پستترند بايد فخر به آنها را رها كنند » . و روايت است كه دو مرد پيش حضرت موسى عليه السّلام فخر فروشى مىكردند . يكى از آنها گفت : من پسر فلان پسر فلانم تا نه پشت خود را شمرد ، خداى تعالى به موسى وحى كرد كه : « به او بگوى كه همهء آن نه نفر از اهل جهنّمند و تو دهم ايشانى »\r\nو امّا ( عجب به جمال و زيبائى ) :\r\nعلاجش اين است كه بداند كه آن به زودى دستخوش زوال است و به علَّتها و بيماريها و دردها از ميان مىرود ، و كدام عاقل به چيزى عجب مىكند كه تبى آن را بگيرد يا زخم و دملى آن را زائل كند يا آبله اى آن را تباه گرداند .\r\n\r\nبر مال و جمال خويشتن غرّه مشو كان را به شبى برند و اين را به تبى\r\n\r\nو حسن و جمال اگر به بيمارى و عارضه اى زايل نشود بىشك به رفتن جوانى و آمدن پيرى از ميان مىرود و با مرگى كه هر كسى ناگزير آن را خواهد چشيد تباه خواهد شد . بنگر چه رخسارهاى زيبا و قامتهاى رعنا و بدنهاى نرم و نازك در خاك پوسيده و متعفّن شده كه هر طبعى از آنها متنفّر است .\r\nبه علاوه ، اگر با بينش خردمندانه در همان حال كه در غايت زيبائى است به درون خود بنگرد چندان پليدى و كثافت مىيابد كه عجب و خود بزرگ بينىاش فرو مىنشيند . زيرا آلودگى و اقذار همهء اعضائش را فرو گرفته :\r\n« بزاق » در دهان و « آببينى » در بينى و « چرك » در گوش و « بوى تعفّن » زير بغل و « چرك » زير پوست و « فضولات » در معده و « غايط و كرم » در روده ها و « بول » در مثانه و « صفرا » در زهره . هر روز بارها به مستراح مىرود و با دست خود غايط خويش را مىشويد . اگر آنچه از او بيرون مىآيد به چشم ببيند متنفّر و مشمئز مىشود تا چه رسد به آنكه آن را ببويد يا به دست گيرد . آغاز خلقتش از پليديها و قذرها بوده : از نطفه و خون حيض و از چند مجراى كثيف يعنى از صلب و آلت پدر و رحم و عورت مادر گذر كرده است . اگر يك روز خود را رها كند و از كثافات پاك نسازد چرك و تعفّن او را فرا مىگيرد و از هر چارپائى كثيفتر مىگردد .\r\n\r\n","description":"","footnote":"\r\n[ 1 
  ] جعل : سرگين گردان يا سرگين غلطان ، جانورى است سياه و پردار .\r\n","page_name":" 412 ","page_number":439},
  {"content":"\r\nاين حال اول و وسط اوست . و اگر به حال آخر خود بنگرد مردار گنديده اى خواهد بود كه از همهء نجاسات پليدتر است . پس عاقل چگونه مىتواند به هيئت و جمال بدن كه حقيقت آن اين است ناز و فخر و عجب كند\r\nو امّا ( عجب به مال ) :\r\nعجب به چيزى است خارج از ذات انسان ، و از زشتترين انواع عجب است . و علاجش اين است كه آفات مال را در نظر بياورد و فكر كند كه مال در معرض زوال و نابودى است ، گاهى دستبرد و غارت مىشود يا به ظلم و غصب مىرود و زمانى به آتش مىسوزد يا به آب غرق مىشود يا دستخوش آفات زمينى و آسمانى مىگردد . و به ياد آورد كه بسا از يهود و هندو مال ايشان افزونتر است ، و اف بر شرفى كه يهود و هندو در آن پيش باشند و تفو بر بزرگى كه دزد در يك لحظه آن را بربايد و صاحبش خوار و مفلس گردد به علاوه رواياتى را كه در ذمّ مال و حقارت مالداران و در فضيلت فقر و شرافت فقرا رسيده است متذكَّر شود . همچنين آنچه را كه بخصوص در عقوبت عجب كننده به ثروت وارد شده مطالعه كند مانند اين قول پيغمبر اكرم صلَّى الله عليه و آله : » مردى كه در بارهء جامهء گرانبهايش در خودبينى فرو رفته ، خداوند به زمين فرمان مىدهد كه او را فرو برد ، و اين مرد تا قيامت به اين حال خواهد بود ( 1 )  . « اين حديث به عقوبت اعجاب به مال و خودبينى اشاره دارد .\r\nو چگونه مؤمن عاقل به مال شاد مىشود و به آن عجب مىكند با اينكه حقوق بسيار به آن تعلَّق مىگيرد و شرور و مفاسد آن فراوان است و بازخواست و حساب آن در قيامت سخت و دشوار است ، كه اگر حرام بوده عقوبت و و بال دارد و اگر حلال بوده نتيجه اش انحطاط مرتبه و پستى درجه است . بلكه سزاوار است كه مالدار ساعتى از خوف و بيم دربارهء اداء حقوق مالى و اينكه مال از حلال به دست آيد و در جاى حقّ و مشروع خرج شود خالى و فارغ نباشد .\r\nو امّا ( عجب به قوّت و قدرت تن ) :\r\nدرمانش اين است كه آلام و امراضى را كه بر او مسلَّط مىشود به ياد آورد و به خاطر داشته باشد كه تب يك روزه چگونه\r\n","description":"","footnote":" ( 1 ) اين حديث در « احياء العلوم » ج 3 ص 222 آمده و از روى آن تصحيح شده است . مصحح . . ","page_name":" 413 ","page_number":440},
  {"content":"\r\nنيرو و قوّت او را ضعيف و بدن او را ناتوان و نحيف مىگرداند كه جبران آن مدّتى دراز لازم دارد ، و اگر يك رگ از بدن او به درد آيد از هر عاجزى عاجزتر و از هر بيچاره اى بيچاره تر مىشود . اگر مگسى چيزى از او بربايد نتواند باز پس گيرد ، و اگر پشه اى به بينى او بالا رود يا مورچه اى به گوشش داخل شود ممكن است او را بكشد ، و اگر خارى در پايش بخلد عاجز گردد . به علاوه ، هر چه او را قوّت باشد از خرى يا شترى يا فيلى يا گاوى بيشتر نخواهد بود ، و عجب و افتخار به چيزى مىكند كه گاو و خر در آن از او برترند . وانگهى ، غالبا كسى كه به قدرت تن مىنازد و عجب مىكند خداوند با كمترين آفتى كه بر او چيره مىسازد آن را از وى سلب مىكند .\r\nو امّا ( عجب به جاه و منصب و حكومت و كثرت پيروان و ياران : از اولاد و خويشان و قبيله و عشيره و خدمتكاران ) :\r\nدرمانش اين است كه بداند كه همهء اينها در معرض زوال است كه به زودى بين او و آنها جدائى واقع مىشود ، يا به مرگ او يا به فنا و نابودى آنها ، بلكه عاقل آنها را همچون سرابى مىبيند كه تشنگان بيابان را مىفريبد ، يا خيالاتى كه به نظر چيزى مىآيد و چيزى نيست . تا چشم برهم زند بايد آنها را ترك كند و در خانهء گور تنها و ذليل بماند كه ديگر نه اهل و اولاد با اويند و نه اعوان و پيروان ، كه او را داخل قبر كرده و به كرم و مار و عقرب مىسپارند و بر مىگردند ، و سودى براى او ندارند و دردى از او دوا نمىكنند ، و حال آنكه در محتاجترين حالات به آنهاست . و شخص عاقل چگونه به كسانى كه در سختترين حالات از او جدا مىشوند عجب مىكند اين ياران و خويشان در دنيا تا خواسته شان حاصل مىشود بر دور او جمعند و گرد او مىگردند ، و او بايد خويشتن را در مهلكه ها افكند و خود را در معرض ناخشنودى و عقوبت خداوند قرار دهد تا از راههاى حرام اموالى به دست آورد و صرف آنها كند تا از دور او پراكنده نشوند . و اگر يك روز چيزى از خواسته هاشان كم شود سر از اطاعت او مىپيچند بلكه كمر دشمنى او را بر ميان مىبندند . همچنين كسى كه به حكومت و نزديكى به سلطان عجب مىكند بنياد كارش از ديگ جوشان بيشتر دستخوش دگرگونى است و بسا اين تغيّر حال به ذلَّت و خوارى او بينجامد .\r\n","description":"","footnote":"","page_name":" 414 ","page_number":441},
  {"content":"\r\nو امّا ( عجب به عقل و تيزهوشى و زيركى ) :\r\nعلاجش اين است كه بداند كه اينها با كمترين بيمارى كه به مغز او برسد زايل مىشود و گاه عقلش ناگهان از ميان مىرود . اگر اين شخص در واقع هوشمند و زيرك بود وقتى تدبير و كياستى از او ظاهر مىشد خدا را بر اين نعمت شكر مىكرد و فريفتهء عقل و فطانت خود نمىشد ، تا خدا اين نعمت را بر او پايدار بدارد و به سبب عجبش آن را سلب نكند .\r\nو اما ( عجب به رأى خطائى كه به سبب جهل در نظر جلوه مىكند ) :\r\nاين عجب زشتترين انواع آن است ، زيرا همهء اهل بدعت و گمراهى و فرقه هاى باطل و صاحبان آراء فاسد به سبب عجب به آراء و عقايد خود اصرار مىورزند ، و از اين رو به ديگران به واسطهء مذاهب خويش مىبالند و افتخار مىكنند ، و بدين جهت امّتها وقتى فرقه فرقه گشتند هلاك شدند و هر يك به رأى خود معجب بودند ، و « كُلّ حِزبٍ بِما لَدَيْهِمْ فَرِحُونَ » 23 : 53 ( مؤمنون ، 53 ) .\r\n« هر فرقه اى به رأى و روش خود شادمان است » .\r\nپس هر كه رأى و عقيدهء خود را كه هوى و شبهه او را بدان كشانده نيك شمرد - با اين گمان كه آن حقّ است - اين عجب براى او پديد مىآيد ، و رسول اكرم صلَّى الله عليه و آله خبر داده است كه « اين نوع عجب در آخر زمان بر اين امّت غالب خواهد شد » .\r\nدرمان اين گونه عجب از علاج ديگر انواع آن دشوارتر است ، زيرا صاحب رأى خطا از خطاى خود غافل و به غلط خود جاهل است ، چنان كه اگر به خطاى خود پى برد آن را رها خواهد كرد . و كسى كه خود را مريض نمىداند در صدد معالجهء خود برنمىآيد . زيرا مرد شناسا و عارف در صورتى مىتواند جاهلى را به جهلش آگاه كند و نادانى وى را بر طرف سازد كه به رأى خود معجب نباشد ، و اگر معجب و خودپسند باشد آن دانا را متّهم مىكند و به سخن او گوش نمىدهد تا مورد معالجهء او قرار گيرد . پس بر او بلا و آفتى چيره شده كه او را به هلاكت مىبرد و او آن را نعمت مىپندارد . و چگونه كسى كه چيزى را سبب سعادت مىداند مىتواند از آن بگريزد درمان اين بيمارى في الجمله اين است كه رأى خود را\r\n","description":"","footnote":"","page_name":" 415 ","page_number":442},
  {"content":"\r\n\r\nمتّهم سازد و به آن مغرور نگردد ، مگر اينكه دليل قاطع عقلى يا حجّت نقلى كه شكّ و شبهه اى بدان راه نيابد بر رأى خود داشته باشد .\r\nو شناخت ادلَّهء شرعى و عقلى و شروط آن و مواضع سهو و خطا در آن ، به عقل كامل و قريحهء مستقيم بستگى دارد آن هم با كوشش بسيار و ممارست در كتاب ( قرآن ) و سنّت ( حديث ) و مصاحبت اهل علم و بحث و مطالعهء علوم در سراسر عمر ، و با اين همه باز آدمى از خطا ايمن نيست . پس صواب براى همهء مردم - مگر كسانى كه خداوند آنان را به نيروى قدسى كه بدان وسيله مىتوانند در درياى علوم غوطه ور شوند تأييد كرده باشد - اين است كه در مذاهب باطل فرو نروند و به آنها گوش فرا ندهند ، و در اصول و فروع از اهل وحى الهى و خانوادهء رسالت پيروى كنند .\r\nپيوست ( شكسته نفسى )\r\nضدّ عجب و خودپسندى شكسته نفسى و انكسار و حقير شمردن خود است .\r\nو همانطور كه عجب صرفا بزرگ شمردن خويش است بدون اينكه كوچك شمردن ديگرى در آن اعتبار شده باشد ضدّ آن مجرّد كوچك ديدن خود است بدون آنكه بزرگ شمردن ديگرى در معنى آن شرط شده باشد . زيرا اگر به عجب كوچك شمردن ديگران ضميمه شود تكبّر است و انكسار نيز اگر با بزرگداشت ديگران مشروط باشد تواضع است ، و اين دو ضدّ همند .\r\nدر فوائد انكسار نفس و كوچك شمردن خود شكَّى نيست ، و هر كه به مرتبهء بلند و ارجمندى رسيد به اين صفت رسيد ، زيرا خداى تعالى با شكسته دلان است ، و رسول خدا صلَّى الله عليه و آله و سلَّم فرمود : « با هر كسى دو فرشته همراه است كه لگام وى در دست دارند ، اگر وى خود را بزرگ شمرد لگام به زير كشند و گويند خداوندا او را ذليل كن و افكنده دار ، و اگر خود را حقير و كوچك شمرد لگام به بالا كشند و گويند خداوندا او را بردار و رفعت ده ( 1 )  » .\r\nو روايت است كه : « خداى تعالى به موسى عليه السّلام وحى فرستاد كه اى موسى\r\n","description":"","footnote":" ( 1 ) اين حديث را از روى » احياء العلوم « ج 2 ص 329 تصحيح كرديم . مصحح . . ","page_name":" 416 ","page_number":443},
  {"content":"\r\n\r\nهيچ مىدانى كه چرا تورا برگزيدم و همسخن خود اختيار كردم ؟ عرض كرد :\r\nپروردگارا به چه سبب بود ؟ فرمود : من بندگانم را زيرورو ( بررسى ) كردم ، هيچ يك را نديدم كه ذلَّت ايشان براى من چون تو باشد ، اى موسى تو هر وقت نماز مىگزارى رخسار خود را بر خاك مىنهى » . و نيز روايت است : « چون خداى تعالى به كوهها وحى فرستاد كه من كشتى نوح را بر يكى از شماها مىنهم همهء كوهها گردن كشيدند و سرافرازى كردند مگر كوه جودى كه خود را حقير شمرد و فروتنى كرد ، و آن كوهى است نزد شما ، پس كشتى سينه بر آن كوه گذاشت .\r\nدر آن هنگام نوح عليه السّلام به زبان سريانى گفت : « يا مارى اتقن » يعنى پروردگارا اصلاح كن ( 1 )  . « و از آنهاست :\r\nكبر\r\nكبر عبارت است از حالتى كه آدمى خود را بالاتر از ديگرى ببيند ، و معتقد شود كه بر غير برترى و رجحان دارد . بنابراين مستلزم « متكبّر عليه » يعنى شخصى است كه متكبّر خود را از او بزرگتر مىبيند . و همين امر است كه آن را از عجب متمايز مىسازد . زيرا عجب مجرّد خود پسندى و خود بزرگبينى است بدون اينكه پاى ديگرى در ميان باشد . پس عجب سبب كبر و كبر از نتايج آن است .\r\nكبر - يعنى عزيز و بزرگ شمردن خود بر ديگران - خلق و خوى باطنى است كه مقتضى اعمالى در ظاهر است كه اين اعمال آثار و ثمرات آن است ، و ظاهر شدن اين اعمال كه از آن خوى صادر مىگردد تكبّر ناميده مىشود . و از اين روى هر كه تعزّز كند و در باطن خود را فوق ديگران ببيند بدون اينكه از اعضاء و جوارح او فعلى صادر شود آن را « كبر » گويند و چون اعمال ظاهر گردد\r\n","description":"","footnote":" ( 1 ) اين حديث و حديث پيش از آن در « كافى » باب تواضع آمده و آنها را از روى آن تصحيح كرديم . مصحح . . ","page_name":" 417 ","page_number":444},
  {"content":"\r\n« تكبّر » ناميده شود . اين اعمال ظاهرى كه آثار و ثمرات خوى كبر است افعال و اقوالى است كه باعث حقير و خوار شمردن ديگرى است مانند مضايقه داشتن از معاشرت و مصاحبت و همخوارگى با او و امتناع از پهلو نشستن يا رفاقت با او ، و دور كردن او از خود و انتظار سلام كردن و توقّع ايستادن او پيش وى ، و استنكاف از قبول پند او و درشتى كردن و سرپيچى در برابر ارشاد و راهنمائى او ، و پيش افتادن از او در راه رفتن و تقدّم بر او در نشستن و بىالتفاتى به او و به حقارت با او سخن گفتن .\r\nو بالجمله : اعمال صادر از كبر بسيار است كه نيازى به شمارش آنها نيست كه مشهور و معروف است و از جملهء آنها خرامان و دامن كشان راه رفتن است ، زيرا متكبّر خود را فوق اكثر مردم مىداند و با اين رفتار خود قصد تحقير آنها را دارد . پس اين گونه راه رفتن از انواع تكبّر است و آنچه در ذمّ آنها وارد شده دلالت بر نكوهش تكبّر نيز دارد . و اين افعال كه از آنها به تكبّر تعبير مىشود گاهى از كينه يا حسد يا ريا صادر مىشود ، اگر چه در نفس متكبّر عزّت و تعظيم خود وجود نداشته باشد .\r\n","description":"","footnote":"","page_name":" 418 ","page_number":445},
  {"content":"\r\n\r\nفصل 19 ( مذمّت كبر )\r\nكبر آفتى است بزرگ و شرّ و فسادى است هولناك . اين خوى خواصّ آدميان را به هلاك افكنده تا چه رسد به عوام . كبر بزرگترين حجاب و مانع براى وصول به اخلاق مؤمنان است . زيرا در كبر عزّ و خودبينى است كه آدمى را از تواضع و كظم غيظ و پندپذيرى و استمرار در صدق ، و ترك خشم و كينه و حسد و غيبت و پست شمردن مردم و مانند آن مانع مىشود . و هيچ خوى بد و ناپسندى نيست مگر اينكه صاحب كبر گرفتار آن است تا بدان وسيله عزّ و بزرگ بينى خود را حفظ كند ، و هيچ خلق نيك و پسنديده اى نيست مگر اينكه از آن عاجز است از بيم آنكه مبادا عزّ خود را از دست بدهد . به همين جهت آيات و اخبار در ذمّ آن بسيار است . خداى سبحان مىفرمايد :\r\n« كَذلِكَ يَطْبَعُ الله عَلى كُلِّ قَلْبِ مُتَكَبِّرٍ جَبَّارٍ » 40 : 35 ( غافر ، 35 ) .\r\n« اين چنين خداوند بر قلب هر متكبّر ستمگرى مهر مىنهد » .\r\nو مىفرمايد :\r\n« سَأَصرِفُ عَنْ آياتِىَ الَّذينَ يَتَكَبَّرُونَ » 7 : 146 ( اعراف ، 146 ) .\r\n« كسانى را كه بزرگى مىكنند از آيه هاى خود بر خواهم گرداند » .\r\nو مىفرمايد :\r\n« وَالْمَلائِكَةُ باسِطُوا ايْدِيهِمْ أخْرِجُوا أَنْفُسَكُمْ » 6 : 93 تا قول او : « وَكُنْتُمْ\r\n","description":"","footnote":"","page_name":" 419 ","page_number":446},
  {"content":"\r\nعَنْ آياتِه تَسْتَكْبِرُونَ » 6 : 93 ( انعام ، 93 ) « و فرشتگان دستهاى خود گشوده كه جانهاى خويش بر آريد . . . و از آيه هاى او گردنكشى مىكرديد » .\r\nو مىفرمايد :\r\n« ادْخُلُوا ابْوابَ جَهَنَّمَ خَالِدينَ فيها فَبِئسَ مَثْوَى الْمُتَكَبِّرينَ » 39 : 72 .\r\n( زمر ، 72 ) « از درهاى جهنّم داخل شويد و جاودانه در آن باشيد كه جايگاه متكبّران چه بد است » .\r\nو مىفرمايد :\r\n« فَالَّذينَ لا يُؤمِنُونَ بِالآخِرَةِ قُلُوبُهُم مُنْكِرَةٌ وَهُمْ مُسْتَكْبِرُونَ » 16 : 22 ( نحل ، 23 ) « آنان كه به آخرت ايمان ندارند دلهايشان به انكار خو كرده و بزرگى فروشانند » .\r\nو مىفرمايد :\r\n« انَّ الَّذينَ يَستَكبِرونَ عَنْ عِبادَتى سَيَدخُلُونَ جَهَنَّمَ داخِرينَ » 40 : 60 ( غافر ، 60 ) « كسانى كه از عبادت من بزرگى مىكنند به خوارى به جهنّم درون خواهند شد » .\r\nو مىفرمايد :\r\n« انْ في صُدُورِهِمْ إلا كِبْر ما هُمْ بِبالِغيه » 40 : 56 ( غافر ، 56 ) « در دلهايشان بزرگيى است كه هرگز به آن نرسند » .\r\nو رسول خدا صلَّى اللَّه عليه و آله و سلَّم فرمود : « لا يدخل الجنّة من كان في قلبه مثقال حبّة من خردل من كبر » .\r\n« هر كه به قدر يك دانه خردل در دل او كبر باشد به بهشت نمىرود » .\r\nو فرمود : « من تعظَّم في نفسه و اختال في مشيته ، لقى اللَّه و هو عليه غضبان . »\r\n","description":"","footnote":"","page_name":" 420 ","page_number":447},
  {"content":"\r\n« هر كه خود را بزرگ شمارد و در راه رفتن تكبّر كند خدا را ملاقات خواهد كرد در حالى كه بر او غضبناك است » .\r\nو فرمود : « لا ينظر اللَّه إلى رجل يجرّ ازاره بطرا . »\r\n« خدا به آن كس ننگرد كه از راه تكبّر و خراميدن به فخر جامه بر زمين كشد » .\r\nو فرمود : « قال اللَّه : الكبرياء ردائى و العظمة ازارى ، فمن نازعنى فى واحد منهما ألقيته في جهنّم . »\r\n« خداوند فرمود : كبريا و بزرگى روپوش من و عظمت و برترى زير پوش من است [ 1 
  ] ، هر كه در يكى از اين دو با من ستيزه كند او را به جهنّم خواهم افكند » .\r\nو فرمود : « لا يزال الرّجل يذهب بنفسه حتّى يكتب في الجبّارين ، فيصيبه ما أصابهم من العذاب » .\r\n« مردى باشد كه خود بزرگ بينى پيشه كند تا آنگاه كه در زمرهء گردنكشان نوشته شود ، و همان عذاب به او رسد كه به آنان رسيد » .\r\nو فرمود : « از آتش دوزخ شعله اى بيرون خواهد آمد كه دو گوش و دو چشم و يك زبان دارد و خواهد گفت كه من بر سه گروه موكَّلم : بر هر گردنكش ستيزه گر ، و بر هر كس كه با اللَّه خداى ديگرى بخواند ، و بر صورت نگاران و پيكر - سازان » . و فرمود : « هيچ گردنكشى و هيچ بخيلى و هيچ بدخوئى به بهشت نمىرود » .\r\nو فرمود : « ثلاثة لا يكلَّمهم اللَّه و لا ينظر اليهم يوم القيامة و لا يزكَّيهم و لهم عذاب اليم : شيخ زان ، و ملك جبار ، و مقلّ مختال » .\r\n« خدا در روز قيامت با سه كس سخن نگويد و به آنها ننگرد و پاكشان نسازد و براى آنها عذابى دردناك خواهد بود : پير زناكار و پادشاه جبّار و فقير متكبّر » .\r\nو فرمود : « بد بنده اى است بنده اى كه تكبّر و تعدّى نمايد و جبّار أعلى را فراموش كند ، بد بنده اى است بنده اى كه تبختر و فخر فروشى كند و كبير متعال را از ياد ببرد ، بد بنده اى است بنده اى كه به غفلت و سهو بگذراند و گور و پوسيدن\r\n\r\n","description":"","footnote":"\r\n[ 1 
  ] روپوش و زيرپوش استعاره است براى اختصاص بزرگى و عزت به خداى تعالى ، چنان كه لباس رو و زير هر كسى مختص به اوست . م .\r\n","page_name":" 421 ","page_number":448},
  {"content":"\r\nبدن را فراموش كند ، بد بنده اى است بنده اى كه سركشى و ستمگرى نمايد و آغاز و انجام را از ياد ببرد » .\r\nو فرمود : « ألا أخبركم بأهل النّار : كلّ عتلّ جوّاظ جعظرىّ متكبّر » .\r\n« مىخواهيد شما را از دوزخيان خبر دهم : هر پرروى سركش خود خواه درشتخوى متكبّر » .\r\nو فرمود : « دشمنترين شما نزد ما و دورترين شما از ما در آخرت پرگويان استهزاء كنندهء [ 1 
  ] متكبّرند » . و فرمود : « متكبّران در روز قيامت به صورت مور محشور مىشوند ، و به سبب بيقدرى و خوارى آنها در نزد خدا مردم آنها را لگدمال مىكنند » . و فرمود : « در جهنّم و اديى است كه آن را هبهب گويند ، و بر خدا حقّ است كه هر متكبّر جبّار را در آن جاى دهد » . و فرمود : « در جهنّم قصرى است كه متكبّران را در آن جاى مىدهند و در به رويشان بسته مىشود » . و فرمود : « وقتى امّت من متكبّرانه و با تبختر راه روند و پارسيان و روميان به خدمت آنها درآيند خداوند بعضى از آنها را بر بعض ديگر مسلَّط سازد » .\r\nاز كلام عيسى بن مريم عليه السّلام است كه : « همچنانكه كشت در زمين نرم مىرويد و در زمين سخت نمىرويد ، همچنين حكمت در دل اهل تواضع جاى مىگيرد و در قلب متكبّر جاى نمىگيرد ، نمىبينيد كه هر كه سر مىكشد كه به سقف رسد سقف سر او را مىشكند و هر كه سر خود را به زير افكند سقف بر سر او سايه مىافكند و او را مىپوشاند . » هنگامى كه وفات نوح عليه السّلام فرا رسيد فرزندان خود را طلبيد و گفت : « شما را به دو چيز فرمان مىدهم و از دو چيز نهى مىكنم : از شرك و كبر نهى مىكنم و به گفتن لا إله الا اللَّه و سبحان اللَّه و بحمده امر مىكنم . » روزى سليمان بن داود عليه السّلام به مرغان و جن و انس گفت : « بيرون آييد ، پس با دويست هزار انسان و دويست هزار جنّ بيرون آمدند ، سپس [ بر بساط نشست و 
  ] چندان بالا رفت كه صداى تسبيح ملائكه را در آسمانها شنيد ، آنگاه بقدرى فرود آمد كه كف\r\n\r\n","description":"","footnote":"\r\n[ 1 
  ] الثّرثارون المتشدّقون : كسانى كه در سخن بدون احتياط و احتراز پرگوئى مىكنند . و قيل : اراد بالمتشدّق : المستهزئ بالنّاس .\r\n","page_name":" 422 ","page_number":449},
  {"content":"\r\nپايش به دريا رسيد ، در اين موقع صدائى شنيد كه مىگويد : اگر در دل صاحب شما ( سليمان ) ذرّه اى كبر مىبود او را بيشتر از آنچه بلند كردم به زمين فرو مىبردم » .\r\nامام باقر عليه السّلام فرمود : « الكبر رداء اللَّه ، و المتكبّر ينازع اللَّه رداءه »\r\n« بزرگ منشى روپوش خداست ، و متكبّر با روپوش خدا ستيزه دارد » .\r\nو فرمود : « العزّ رداء اللَّه ، و الكبر ازاره ، فمن تناول شيئا منه اكبّه اللَّه في جهنّم . »\r\n« عزّت روپوش خدا و بزرگ منشى زيرپوش اوست ، پس هر كه به آنها دستدرازى كند خداوند او را در دوزخ سرنگون كند » .\r\nامام صادق عليه السّلام فرمود : « انّ في جهنّم لواديا للمتكبرّين يقال له :\r\nسقر ، شكا إلى اللَّه شدّة حرّه و سأله أن يأذن له أن يتنفّس ، فتنفّس فأحرق جهنّم . »\r\n« در جهنّم واديى است براى متكبّران به نام سقر ، كه از شدّت حرارت خود به خدا شكايت كرد و اجازه خواست كه نفس بكشد ، چون نفس كشيد جهنّم شعله ور شد » .\r\nو فرمود : « انّ المتكبّرين يجعلون في صور الذّرّ ، يتوطَّأ هم النّاس حتّى يفرغ اللَّه من الحساب . »\r\n« متكبّران [ در روز قيامت 
  ] به صورت مور درآيند ، و مردم آنها را پايمال كنند تا خدا از حساب آنها فارغ شود » .\r\nو فرمود : « ما من رجل تكبّر أو تجبّر الا لذلَّة وجدها في نفسه . »\r\n« هيچ كسى تكبّر نمىكند يا لاف بزرگى نمىزند مگر اينكه در خود پستى و ذلَّتى مىبيند ( و مىخواهد آن را به تكبّر بپوشاند ) » .\r\nو فرمود : « انّ في السّماء ملكين موكَّلين بالعباد ، فمن تواضع رفعاه ، و من تكبّر وضعاه . »\r\n« در آسمان دو فرشته بر بندگان گماشته‌اند كه هر كه تواضع كند بلند مرتبه اش كنند و هر كه تكبّر نمايد پست و خوارش سازند » .\r\nو فرمود : « الجبّار الملعون من غمص النّاس و جهل الحقّ . »\r\n","description":"","footnote":"","page_name":" 423 ","page_number":450},
  {"content":"\r\n« گردنكش ملعون كسى است كه مردم را خوار و حقير شمارد و به حقّ جاهل باشد » .\r\nراوى گويد : من گفتم : « امّا الحقّ فلا اجهله ، و الغمص لا ادرى ما هو ، قال : من حقّر النّاس و تجبّر عليهم فذلك الجبّار . »\r\n« نسبت به حقّ نادانى نكنم ، امّا خوار شمردن را نمىدانم چيست ، فرمود :\r\nكسى كه مردم را كوچك شمارد و بر آنها گردنكشى كند ، جبّار است » .\r\nو فرمود : « ما من عبد الا و في رأسه حكمة و ملك يمسكها ، فإذا تكبّر قال له : اتّضع وضعك اللَّه فلا يزال أعظم النّاس في نفسه و اصغر النّاس في أعين النّاس و اذا تواضع رفعه اللَّه - عزّ و جلّ - ثمّ قال له : انتعش نعشك اللَّه ، فلا يزال اصغر النّاس في نفسه و أرفع النّاس فى اعين النّاس . »\r\n« هيچ بنده اى نيست مگر بر سرش لگامى است و فرشته اى كه آن را نگه مىدارد ، هر گاه تكبّر كند ، فرشته به او گويد : فروتنى كن - خدا پستت كند - پس او در پيش خود از همه كس بزرگتر و در چشم مردم از همه كس كوچكتر باشد ، و هر گاه تواضع كند ، خداى عزّ و جلّ او را بالا برد و فرشته به او گويد : سرافراز باش - خدا بلند مرتبه ات كند - سپس همواره نزد خود كوچكترين مردم و در چشم مردم بالاترين آنها باشد . »\r\n","description":"","footnote":"","page_name":" 424 ","page_number":451},
  {"content":"\r\n\r\nفصل 20 ( تكبر بر خدا و بر مردم )\r\nتكبّر گاه نسبت به خداست ، مثل تكبّر نمرود و فرعون ، و سبب آن طغيان و جهل محض است ، و اين زشتترين انواع كبر است ، و بزرگترين افراد كفر به شمار مىرود ، و از اين رو در ذمّ آن آيات مكرّر آمده است ، مانند اين آيهء شريفه :\r\n« انَّ الَّذينَ يَستَكْبِرُونَ عَن عِبادَتى سَيَدْخُلُونَ جَهَنَّمَ داخِرينَ » 40 : 60 ( غافر ، 60 ) « آنان كه از بندگى و پرستش من بزرگى كنند به خوارى به جهنّم وارد خواهند شد » .\r\nو آيهء شريفهء :\r\n« وَمَنْ يَسْتَنْكِفْ عَنْ عِبادَتِه وَيَسْتَكْبِرْ فَسيَحشُرُهُمْ الَيه جَميعا . » 4 : 172 ( نساء ، 172 ) « و هر كه از بندگى و پرستش خدا ابا ورزد و بزرگى كند همه را در پيشگاه خويش محشور خواهد كرد » .\r\nو آيهء شريفهء :\r\n« ثُمَّ لَنَنْزِعَنَّ مِن كُلِّ شيعَةٍ أيّهُمْ أشَدّ عَلَى الرَّحْمنِ عِتِيّا » 19 : 69 ( مريم ، 69 ) « آنگاه از هر گروه هر كدام به خداى رحمان گردنكشتر است جدا مىكنيم » .\r\nو آيهء شريفهء :\r\n« فَالَّذينَ لا يُؤمِنُونَ بِالآخِرَةِ قُلُوبُهُمْ مُنكِرَةٌ وَهُمْ مُسْتَكبِرُونَ » 16 : 23 ( نحل ، 23 ) « آنان كه به آخرت ايمان ندارند دلهايشان به انكار خو كرده و بزرگى فروشانند » .\r\nتكبّر گاهى نسبت به پيامبران و فرستادگان الهى است به اين نحو كه خود را\r\n","description":"","footnote":"","page_name":" 425 ","page_number":452},
  {"content":"\r\nبالاتر داند كه از ايشان اطاعت و انقياد كند ، مثل كسانى كه مىگفتند :\r\n« أ هؤُلاءِ مَنَّ الله عَلَيْهِمْ مِنْ بَينِنا » 6 : 53 ( انعام ، 53 ) « آيا اينانند كه خدا از ميان ما برايشان منّت نهاده ( و موهبت پيامبرى داده ) » و مىگفتند :\r\n« أ نُؤمِنُ لِبَشَرَيْنِ مِثلِنا » 23 : 47 ( مؤمنون ، 47 ) « آيا به دو انسان ( موسى و هارون ) مانند خود ايمان بياوريم » .\r\n« إِنْ أنْتُمْ إلا بَشَرٌ مِثلُنا » 14 : 10 ( إبراهيم ، 10 ) « شما جز آدميانى مثل ما نيستيد » .\r\n« وَلَئِنْ أطَعْتُمْ بَشَرا مِثْلَكُمْ إنَّكُمْ إِذا لَخاسِرُونَ » 23 : 34 ( مؤمنون ، 34 ) « و اگر مطيع بشرى مانند خود شويد زيانكار خواهيد بود » .\r\nو مىگفتند :\r\n« لَو لا أُنْزِلَ عَلَينَا المَلائِكَةُ أَو نَرى رَبَّنا لَقَدِ استَكبَرُوا في انْفُسِهِمْ وَعَتَوا عُتُوّا كَبِيرا » 25 : 21 ( فرقان 21 ) « چرا فرشتگان به ما نازل نمىشوند يا پروردگار خويش را نمىبينيم ، همانا خود را بزرگ شمردند و سخت گردنكشى كردند » .\r\nاين نوع تكبّر در بدى و زشتى نزديك است به تكبّر دربارهء خدا ، اگر چه فروتر از آن است .\r\nو گاه تكبّر دربارهء بندگان خداست كه خود را بزرگ ببيند و آنان را كوچك شمارد . اين گونه تكبّر اگر چه در بدى و زشتى از دو قسم اول كمتر است ، لكن از اين جهت كه به مخالفت با خداى سبحان منجر مىشود از مهلكات بزرگ است ، زيرا متكبّر وقتى حقّ را از كسى مىشنود از قبول آن استنكاف مىكند و با انكار خود نفرت و اكراه نشان مىدهد ، و نيز از اين رو كه عزّت و عظمت و برترى مختصّ ذات خداوند علىّ أعلى است . پس هر بنده اى كه تكبّر نمايد در صفتى از صفات خدا با او ستيزه كرده است ، و لذا خداى سبحان مىفرمايد : « عظمت زيرپوش من و كبريا روپوش من است ، و هر كس با من در اين دو منازعه كند او را درهم خواهم شكست . »\r\n","description":"","footnote":"","page_name":" 426 ","page_number":453},
  {"content":"\r\n\r\nفصل 21 ( درجات كبر )\r\nكبر سه درجه دارد :\r\nاوّل - آن است كه در دل او جايگير باشد و خود را بهتر و برتر از ديگران بيند و آن را در كردار و رفتار خود ظاهر كند : مثلا در مجالس بالاتر نشيند و خود را بر امثال و اقران خود مقدّم دارد و روى از آنان بگرداند و ترش كند و چين بر جبهه افكند . و در گفتار خود نيز به اين كه : مثلا كسى را كه در تعظيم او كوتاهى كند بر او انكار نمايد و اظهار فخر و مباهات كند و خود را بستايد ، و در علم و عمل در صدد غلبه بر ديگران باشد . و اين درجه بدترين و زشتترين درجات است ، زيرا درخت كبر در دل صاحبش ريشه دوانيده و شاخ و برگش بلند شده و همهء اعضا و جوارح او را فرا گرفته است .\r\nدوم - مانند اوّل است ، جز اينكه به زبان نياورد ، و اين كمتر و خفيفتر از درجهء اول است زيرا شاخه هايش كمتر است .\r\nسوم - اينكه كبر در دل او جايگير شده باشد به طورى كه خود را بالاتر داند امّا در ظاهر به تواضع و فروتنى مىكوشد و در كردار و گفتار چنان مىنمايد كه ديگران را برتر از خود مىبيند . چنين شخصى اگر چه درخت كبر در دلش ريشه دوانيده امّا شاخ و برگ آن را بكلَّى قطع كرده است . پس اگر به واسطهء صفت كبر بر خود خشمگين باشد و در صدد ريشه كن كردن آن برآيد ، هر چند به آسانى\r\n","description":"","footnote":"","page_name":" 427 ","page_number":454},
  {"content":"\r\nو به سرعت نتواند آن را بر طرف سازد ، زيرا نفس گهگاه بدون اختيار بدان ميل مىكند ، و لكن از اين جهت كه در مقام مجاهده براى دفع آن است شايد چندان گناهى بر او نباشد ، و خداوند به مقتضاى وعدهء خود [ 1 
  ] توفيق وصول به مطلوب ( اصلاح نفس و ازالهء كبر ) به او كرامت فرمايد .\r\n\r\n","description":"","footnote":"\r\n[ 1 
  ] منظور ، آيه شريفهء « وَالذين جاهَدوا فينا لَنهدِيَنَّهُم سُبُلَنا » 29 : 69 است .\r\n","page_name":" 428 ","page_number":455},
  {"content":"\r\n\r\nفصل 22 ( علاج كبر از راه علم و عمل )\r\nچگونگى درمان كبر مانند معالجهء عجب دو گونه است : اجمالى و تفصيلى ، زيرا كبر معنى عجب - يعنى بزرگ شمردن خود - را در بر دارد و عجب منشأ كبر است . پس آنچه در علاج مطلق عجب ذكر كرديم درمان مطلق كبر نيز خواهد بود . امّا انگيزه هاى كبر و عجب عينا يكى است ، و بنا بر اين آنچه براى معالجهء عجب با توجّه به انگيزه هاى مذكور ياد شد ميان هر دو مشترك است .\r\nاز معالجات ويژهء كبر اين است كه آيات و اخبارى را كه در مذمّت آن وارد شده و همچنين آنچه را كه در مدح ضدّ آن - يعنى تواضع - رسيده ( چنان كه خواهد آمد ) هميشه به ياد داشته باشد .\r\nاز آنجا كه كبر مشتمل بر چيزى زائد بر عجب است - يعنى خود را برتر از ديگران ديدن - سزاوار است كه بداند كه حكم به برترى خود نسبت به ديگران چيزى نيست مگر نهايت جهل و سفاهت . زيرا ممكن است در ديگرى اخلاق كريمه اى به طور پنهانى وجود داشته باشد كه نجات بخش اوست ، ولى در وى صفات زشت و ناپسندى وجود داشته باشد كه هلاك كنندهء اوست . و انسان بصير چگونه جرأت مىكند كه خود را بر ديگرى ترجيح دهد ، با اينكه اوّلا سرانجام كار بر او مبهم است و ثانيا اخلاق درونى ديگران بر او پنهان و پوشيده است و ثالثا همگان در انتساب به خداى تعالى و در صدور و تراوش از سرچشمهء فيض او و در\r\n","description":"","footnote":"","page_name":" 429 ","page_number":456},
  {"content":"\r\n\r\nمعلوليّت و مخلوقيّت نسبت به او يكسان و مشتركند .\r\nبنابراين كسى كه به خطر پايان كار آگاه باشد و بستگى نجات و هلاك را به باطنها بداند براى خويشتن مزيّتى بر ديگرى نمىبيند ، و كسى كه هر يك از افراد موجودات را اثرى از آثار ذات خداوند و پرتوى از انوار صفات او بلكه تراوشى از تراوشات جود و فضل او و قطره اى از درياى فيض وجود او مىشناسد ، به هيچ كس به نظر بدى و دشمنى نمىكرد ، بلكه همه را با ديدهء نيكى و دوستى مشاهده مىكند .\r\nاشكال و حلّ آن\r\nاگر گفته شود : چگونه خوب و پسنديده است كه عالم پارساى پرهيزكار براى جاهل فاسق تواضع كند و او را بهتر از خود ببيند ، با اينكه جهل و فسق او آشكار است ، و به اتّصاف خويش به علم و پارسائى و خالى بودنش از جهل و فسق يقين دارد ؟ و چگونه رواست كه فاسق گمراه كافرى را دوست بدارد و براى او فروتنى كند و با او دشمن نباشد ، و حال آنكه خدا او را دشمن دارد و او مأمور است كه با وى دشمنى نمايد ، و جمع بين دوستى و تواضع و دشمنى و بغض جمع بين نقيضين است ؟ پاسخ ما از اشكال اوّل اين است كه حقيقت تواضع به اين معنى است كه آدمى براى خود مزيّت واقعى و برترى حقيقى بر ديگران قائل نباشد ، نه اينكه براى خود در هيچ چيز مزيّتى بر ديگرى نبيند يعنى در صفتى كه يقين دارد خويشتن متّصف به آن است و ديگرى متّصف به آن نيست ، مانند علم و عبادت و سخاوت و عدالت و اجتناب از اموال حرام و . . . زيرا داناى به علمى ممكن نيست خود را عالم نداند يا عامى نادان را عالم بداند .\r\nلكن مزيّت واقعى و خير و بهترى نفس الامرى همانا تقرّب به خدا و وصول به سعادت جاودانى است ، و شكَّى نيست كه اينها به مجرّد تعلَّم بعضى از علوم و مواظبت بر بعضى از عبادات يا مانند اينها از صفات پسنديده حاصل نمىشود بلكه مناط حسن خاتمه و سرانجام نيك است . و اين امرى است مبهم و نامعلوم ، زيرا\r\n","description":"","footnote":"","page_name":" 430 ","page_number":457},
  {"content":"\r\nعواقب امور از بندگان پوشيده و پنهان است . و ممكن است كافر مسلمان شود و با ايمان از دنيا برود و اين عالم پارسا گمراه گردد و پايان كارش به كفر انجامد .\r\nبنابراين هر بنده اى اگر كسى را ظاهرا بدتر از خود ببيند بايد با خود بگويد :\r\nشايد اين نجات يابد و من هلاك شوم ، پس او را در واقع از خود بدتر نداند و از عاقبت كار ترسان باشد . و نيز بگويد : شايد خوبى اين نهفته و باطنى باشد به اين معنى كه در او خلق كريمى باشد بين او و خدا ، و خدا او را مورد رحمت قرار دهد و عاقبت كارش با توبه و اعمال نيك پايان يابد ، ولى نيكى من ظاهرى است كه ايمن از آفاتى كه آن را نابود كند نيست . و بالجمله : ملاحظهء خاتمه و سابقه و فهميدن اينكه كمال در قرب به خدا و سعادت اخروى است نه به اعمال ظاهرى در دنيا ، موجب نفى كبر و پديد آمدن تواضع براى هر كسى است .\r\nو پاسخ اشكال دوم اين است كه دوستى و محبّت سزاوار است كه براى نسبت شريف مذكور ( يعنى اينكه مخلوق خداست ) باشد و تواضع براى ملاحظهء عاقبت كار ، و بغض و غضب نسبت به او براى كفر و فسقى است كه از او ظاهر شده است . پس منافاتى نيست ميان خشم براى خدا به جهت معصيتى كه از يكى از بندگان او صادر شده و ميان بزرگى نكردن بر او . زيرا خشم تو فقط براى خداست نه براى خود ، و خدا بهنگام ديدن معاصى امر به غضب فرموده است . و تواضع و كبر نكردن نسبت به خود تست ، كه خود را نجات يافته و رستگار و او را ، در همان حال كه براى امر خدا مورد خشم قرار داده اى ، از اهل شقاوت و هلاكت ندانى . بلكه ترس بر خود به سبب گناهان پنهانى كه از تو صادر شده بيش از ترس بر آن شخص ، با جهلى كه به پايان كار دارى ، باشد . پس لازمهء غضب و بغض براى خدا بر كسى اين نيست كه قدر خود را برتر از او بدانى و تكبّر كنى .\r\nمثال : اگر بزرگى را فرزندى و غلامى باشد ، و غلام را بر فرزند خود بگمارد كه مراقب او باشد و وقتى خلافى از او سرزد تأديبش كند ، و هر گاه از او چيزى كه در خور او نيست صادر شد بر او خشم گيرد ، اگر غلام مطيع و دوستدار مولاى خود باشد بايد براى اطاعت از امر آقاى خود وقتى كار بدى از فرزندش سر زد او را ادب كند امّا چون فرزند آقاى اوست او را دوست دارد و تكبّر نمىكند\r\n","description":"","footnote":"","page_name":" 431 ","page_number":458},
  {"content":"\r\n\r\nبلكه تواضع و فروتنى مىنمايد ، و قدر فرزند را پيش مولى برتر از خويش مىبيند زيرا فرزند به هر حال از غلام عزيزتر است .\r\nدنباله ( درمان عملى كبر )\r\nآنچه براى معالجهء كبر ذكر كرديم علاج علمى بود ، و امّا درمان عملى اين است كه براى خدا و خلق همواره فروتنى كند و بر رفتار و اخلاق متواضعان مداومت نمايد و خود را چندان بر اين شيوه وا دارد تا ريشه ها و شاخه هاى درخت كبر از دلش كنده و قطع شود و تواضع ملكهء او گردد . براى ريشه كنى درخت كبر و حصول ملكهء تواضع بايد به آزمايش و امتحان دست بزند تا اينكه به تواضع خود مطمئن شود . زيرا نفس آدمى گاهى ادّعاى خالى بودن از كبر را مىكند ولى چون آن واقعه پيش آيد و گاه امتحان رسد به طبع خود باز مىگردد و معلوم مىشود كه اين بيمارى در او وجود دارد . اين آزمايشها و علاماتى كه آدمى به آنها حالت نفس خود را از كبر و تواضع باز مىشناسد عبارتند از :\r\nاوّل - با امثال و اقران خود در بعضى از مسائل به گفتگو پردازد ، و چون حقّى از زبان آنان شنيد اگر با مسرّت و رضايت آن را پذيرفت و به آن اعتراف كرد و از ايشان سپاسگزارى نمود كه او را به نادانى و غفلتش آگاه ساختند ، اين علامت تواضع است ، و اگر قبول حقّ و اعتراف به آن بر او گران باشد و از اينكه ديگرى حق را گفته اظهار خرّمى و شادمانى نكند اين دليل است بر اينكه كبر در او باقى است و بايد از دو راه علم و عمل در معالجهء آن بكوشد :\r\nراه علم اين است كه بدى عاقبت و پستى و خباثت نفس را از اينكه قبول حق بر او گران است متذكَّر شود . و راه عمل اين است كه خود را با هر زحمتى به اعتراف به حق و سپاسگزارى از گويندهء آن وادار سازد ، و به عجز و قصور خود اعتراف كند و به گويندهء حق بگويد : آفرين بر هوش و فهم تو ، مرا به حق ارشاد كردى ، خدا جزاى خيرت دهد . پس چون چند مرتبهء پى در پى بر اين روش\r\n","description":"","footnote":"","page_name":" 432 ","page_number":459},
  {"content":"\r\nمواظبت نمايد ، اين حالت براى او طبيعى مىشود ، و ديگر قبول حق بر او سنگين نخواهد بود و پذيرش آن گوارا خواهد شد .\r\nو اگر قبول حق در حضور مردم بر او گران باشد ، در اين حال كبر نخواهد داشت بلكه به بيمارى ريا مبتلاست ، و بايد به معالجهء ريا ، به نحوى كه خواهد آمد ، بپردازد .\r\nدوم - اقران و امثال را در مجالس و محافل بر خود مقدّم دارد و فروتر از آنان نشيند و در راه رفتن عقب همه راه رود ، كه اگر چنين كارى بر او گران نباشد متواضع است و گر نه متكبّر است و بايد با سختى و تكلَّف زيردست امثال خود بنشيند و عقب ايشان راه رود و از اين كار اظهار خرسندى و رضايت كند تا گرانى و سنگينى آن بر طرف شود .\r\nامام صادق عليه السّلام فرمود : « انّ من التّواضع أن يجلس الرّجل دون شرفه » .\r\n« از تواضع است كه آدمى در مكانى نشيند كه پائينتر از جا و مقام او باشد » .\r\nو فرمود : « من التّواضع أن ترضى بالمجلس دون المجلس ، و أن تسلَّم على من تلقى ، و أن تترك المراء و إن كنت محقّا ، و أن لا تحبّ أن تحمد على التّقوى » .\r\n« از تواضع است كه در نشستن به پائين مجلس راضى باشى ، و به هر كه بر خورى سلام كنى ، و مجادله را رها كنى ، اگر چه حق با تو باشد ، و دوست نداشته باشى كه تورا به تقوى بستايند » .\r\nو بعضى از متكبّران وقتى در صدر مجلس جايى نيابند در صفّ نعال و دم در مىنشينند ، يا ميان خود و اقران فرومايگانى را قرار مىدهند و زير دست امثال خود نمىنشينند ، و غرضشان از اين كار تحقير اقران است ، يا وانمود كردن كه ترك مجلس و دم در نشستن از جهت فضيلت اوست . اين نوع كبر شديدترين انواع تكبّر است .\r\nسوم - دعوت فقير بينوا را اجابت كند ، و به دنبال حاجت دوستان و نزديكان به كوى و بازار برود ، و نياز آنان و نياز خود را به خانه آورد . اگر اين كارها در خلوت و در نظر مردم بر او گران نباشد در او كبر و ريائى نيست . و اگر در هر دو\r\n","description":"","footnote":"","page_name":" 433 ","page_number":460},
  {"content":"\r\nحال گران باشد كبر و ريا در او هست . و اگر در خلوت گران نباشد و در حضور مردم گران باشد ريا دارد ولى كبر ندارد .\r\nامير مؤمنان عليه السّلام فرمود : « برداشتن و بردن چيزى به خانه براى رفع نياز خانواده از كمال مرد چيزى نمىكاهد » . و روايت است كه : « روزى آن حضرت يك درهم گوشت خريد و بر دستمال ( يا گوشهء رداى ) خويش گرفته به خانه مىبرد ، شخصى عرض كرد : يا امير المؤمنين به من ده تا بياورم . فرمود : نه پدر خانواده به بردن آن سزاوارتر است . » و روايت شده كه : « امام صادق عليه السّلام مردى از اهل مدينه را ديد كه چيزى براى خانواده اش خريده و با خود مىبرد . چون آن مرد امام را ديد خجالت كشيد ، حضرت به او فرمود : براى خانواده ات خريد كرده اى و به خانه مىبرى ، به خدا اگر اهل مدينه نبودند ( كه خرده گيرى كنند ) دوست داشتم براى خانواده‌ام خريد كنم و آن را خود به خانه برم » .\r\nچهارم - اينكه پوشيدن جامه هاى سبك و درشت و كهنه بر او گران نباشد ، كه در اين صورت كبر و ريا در او نيست و گر نه متكبّر يا رياكار است . پيغمبر اكرم صلَّى الله عليه و آله و سلَّم فرمود : « هر كه خود شترش را ببندد و لباس پشمينه بپوشد از كبر عارى و پاك است » . و فرمود : « من بنده اى هستم كه روى خاك مىنشينم و غذا مىخورم ، و لباس درشت مىپوشم و شتر را مىبندم و انگشتان خود را مىليسم ، و چون بندهء مملوكى مرا بخواند دعوت مىكنم ، پس هر كه روش مرا ترك كند از من نيست » .\r\nبه سلمان گفتند : چرا لباس نو نمىپوشى ؟ گفت : « من بنده اى هستم ، هر گاه از بندگى آزاد شدم لباس نو خواهم پوشيد » - مراد او آزادى در آخرت ( از عذاب الهى ) بود . رسول خدا صلَّى الله عليه و آله و سلَّم فرمود : « جامهء كم قيمت و پست پوشيدن از ايمان است » . و امير مؤمنان عليه السّلام جامه اى پر وصله به تن داشت . بعضى از ياران به او عتاب كردند ، فرمود : « مؤمن در اين كار به من اقتدا مىكند ، و به اين وسيله دل خاشع و متواضع مىشود » .\r\nپنجم - آنكه با خدمتكاران و مستضعفان در يك سفره طعام خورد ، كه اگر بر او سخت و گران نباشد متواضع است و گر نه متكبّر است . شخصى از اهل بلخ روايت مىكند كه : « من با حضرت رضا عليه السّلام در سفر خراسان همراه بودم ، روزى\r\n","description":"","footnote":"","page_name":" 434 ","page_number":461},
  {"content":"\r\nمرا به غذا دعوت فرمود ، آنگاه حضرت خادمان و غلامان سياه و غيره را بر سفره جمع كرد . من عرض كردم : فدايت شوم اگر براى اينها سفرهء جدا قرار دهى بهتر است . فرمود : خداى همه يكى ، دين يكى ، پدر يكى ، مادر يكى ، و پاداش و جزاى هر كس به اعمال اوست » .\r\nامتحانات و آزمايشهاى كبر منحصر به آنچه ذكر شد نيست بلكه آثار آن بسيار است مانند : اينكه دوست دارد كه كسى پيش او بايستد .\r\nامير مؤمنان عليه السّلام فرمود : « من أراد أن ينظر إلى رجل من أهل النّار فلينظر إلى رجل قاعد و بين يديه قوم قيّام » .\r\n« هر كه خواهد مردى از اهل جهنّم را ببيند به كسى نگاه كند كه نشسته و در برابر او عدّه اى ايستاده‌اند » . يكى از صحابه نقل كرده است كه : « نزد اصحاب رسول الله صلَّى الله عليه و آله و سلَّم هيچ كس عزيزتر و محبوبتر از او نبود ، و چون نشسته بودند و حضرت وارد مىشد از جاى خود بر نمىخاستند ، زيرا مىدانستند كه پيغمبر صلَّى الله عليه و آله از آن كراهت دارد » .\r\nديگر اينكه دوست دارد كه به دنبال او راه بيفتند . روايت است كه « آدمى وقتى كسى در عقب او راه مىرود از خدا دور مىشود » . و رسول خدا صلَّى الله عليه و آله و سلَّم وقتى با اصحاب خويش راه مىپيمود اصحاب را پيش مىانداخت و خود در ميان آنان راه مىرفت .\r\nديگر اينكه بر او گران است كه به خانهء بعضى از اشخاص برود ، هر چند اين ديدار فايدهء دينى داشته باشد ، و نيز از همنشينى با فقرا و معلولان و بيماران مضايقه مىكند .\r\nروايت است كه مردى بر پيغمبر اكرم صلَّى الله عليه و آله و سلَّم وارد شد كه آبله بر آورده و آبلهء او چرك برداشته بود ، و آن حضرت با اصحاب مشغول خوردن بودند . آن شخص پهلوى هر كس نشست وى از كنارش برخاست . حضرت صلَّى الله عليه و آله و سلَّم او را كنار خود نشانيد .\r\nروزى آن حضرت با جمعى از اصحاب به غذا خوردن مشغول بودند ، مردى وارد شد كه بيمارى مزمنى داشت و مردم از او متنفّر بودند حضرت او را پهلوى\r\n","description":"","footnote":"","page_name":" 435 ","page_number":462},
  {"content":"\r\nخود نشانيد و به او فرمود : « بخور » . يكى از قريش از او نفرت و اشمئزاز نمود ، و خود وى پيش از مرگ به همين بيمارى مبتلا گشت .\r\nحضرت سجّاد عليه السّلام در حالى كه سوار بر الاغش بود گذرش بر جذاميانى كه مشغول خوردن صبحانه بودند افتاد . امام عليه السّلام را به صبحانه دعوت كردند .\r\nفرمود : « اگر روزه دار نبودم مىپذيرفتم » و چون به منزل رسيد ، دستور فرمود غذائى خوب و لذيذ بسازند ، آنگاه براى صبحانه از آنها دعوت كرد و خود هم با آنها صبحانه خورد . . . و به همين قياس امتحانات ديگرى هست .\r\nرفتار رسول اكرم صلَّى الله عليه و آله و سلَّم جامع جميع علامات آزمايش تواضع و خالى از همهء افعال و حركات كبر بود ، و سزاوار است كه همهء مؤمنان به او اقتدا كنند .\r\nابو سعيد خدرى روايت مىكند كه : « رسول خدا صلَّى الله عليه و آله و سلَّم خود ستور و شتر را علف مىداد ، و شتر را مىبست ، و خانه را مىروفت ، و گوسفند را مىدوشيد ، و نعلين را پينه مىكرد ، و جامه را وصله مىزد ، و با خدمتكار خويش غذا مىخورد ، و چون خادم از دستاس كردن خسته مىشد او را يارى مىداد ، و از بازار چيزى مىخريد و به دست يا به گوشهء جامهء خويش مىگرفت و به خانه مىآورد . با درويش و توانگر و خرد و بزرگ دست فرا مىداد و به هر كسى از نمازگزاران كه مىرسيد ، كوچك و بزرگ و سياه و سفيد و آزاد و بنده ، ابتدا به سلام مىكرد . جامهء خانه و بيرون او يكى بود . هر ژوليده و غبار آلوده كه او را به دعوت مىخواند از اجابت آن شرمگين نبود و آنچه را كه به آن دعوت مىكردند حقير نمىشمرد اگر چه بجز خرماى پوسيده چيزى نبود . صبحانه را براى شام و شام را براى صبح نمىگذاشت . كم خرج ، خوش خلق و نرمخو و كريم الطَّبع و نيكو معاشرت و گشاده رو و متبسّم بود بىخنده ، و اندوهناك بود بىتروشروئى . در امر دين محكم و استوار بود بىدرشتى . متواضع بود بىمذلَّت و خوارى ، سخىّ بود بىاسراف ، به همهء خويشان مهربان و با همهء مسلمانان و اهل ذمّه نزديك بود . دل او رقيق و نازك بود ، پيوسته سر به پيش افكنده ، هرگز چندان نمىخورد كه تخمه كند ، و هيچگاه دست طمع به چيزى دراز نمىكرد » .\r\nامام رضا عليه السّلام فرمود : « التّواضع أن تعطى النّاس ما تحبّ أن تعطاه . »\r\n","description":"","footnote":"","page_name":" 436 ","page_number":463},
  {"content":"\r\n\r\n« تواضع اين است كه به مردم آنچه را مىخواهى به تو دهند بدهى ( يا با مردم چنان رفتار كنى كه مىخواهى با تو رفتار كنند ) » .\r\nو از آن حضرت از حقيقت تواضع كه اگر كسى آن را رعايت كند متواضع خواهد بود پرسيدند ، فرمود :\r\n« التّواضع درجات : منها أن يعرف المرء قدر نفسه فينزلها منزلتها بقلب سليم ، لا يحبّ أن يأتي إلى احد الا مثل ما يؤتى إليه ، ان رأى سيّئة درأها بالحسنة ، كاظم الغيظ عاف عن النّاس ، و الله يحبّ المحسنين » .\r\n« تواضع را درجاتى است : يكى از آنها اين است كه انسان قدر خود را بشناسد و با قلبى سليم خود را در جايگاه شايستهء خود قرار دهد ، و با هيچ كس رفتارى نكند كه دوست ندارد با او مثل آن رفتار كنند ، اگر از كسى بدى ديد آن را با نيكى رفع كند ، خشم خويش فرو خورد و از مردم بگذرد ، و خدا نيكوكاران را دوست دارد » .\r\nپيوست ( تواضع و ستايش آن )\r\nاشاره شد كه ضدّ كبر « تواضع » است ، و تواضع يعنى شكسته نفسى كه مانع شود كه آدمى خود را برتر و بالاتر از ديگرى بيند . لازمهء تواضع كردارها و گفتارهائى است كه موجب بزرگداشت و اكرام غير باشد ، و مداومت بر اينها نيرومندترين درمان براى ازالهء كبر است . در اينجا بايد به اخبارى كه در ستايش و فوائد تواضع رسيده است اشاره شود تا طالبان تواضع را به سعى در تحصيل آن كه موجب دفع ضدّ آن است بر انگيزد ، و اين اخبار بسيار و بيشمار است ، و ما به ذكر بعضى از آنها اكتفا مىكنيم :\r\nرسول خدا صلَّى الله عليه و آله فرمود : « ما تواضع احد لله إلا رفعه الله »\r\n« هيچ كس براى خدا تواضع نكرد مگر اينكه خدا او را رفعت بخشيد » .\r\nو فرمود : « طوبى لمن تواضع في غير مسكنة ، و أنفق مالا جمعه\r\n","description":"","footnote":"","page_name":" 437 ","page_number":464},
  {"content":"\r\nمن غير معصية ، و رحم أهل الذّلَّة و المسكنة ، و خالط أهل الفقه و الحكمة » .\r\n« خوشا به حال آن كه در غير مسكنت تواضع كند ، و مالى را كه بدون معصيت فراهم آورده انفاق كند ، و بر اهل ذلَّت و مسكنت رحمت آرد ، و با اهل دانش ( فقه ) و خرد ( حكمت ) بياميزد » .\r\nروايت است كه : « خداى سبحان به موسى عليه السّلام وحى كرد كه : من نماز كسى را مىپذيرم كه براى عظمت من تواضع كند و بر مخلوقات من بزرگى نكند و خوف مرا در دل خود جاى دهد و روز را به ياد من به پايان رساند و خود را به جهت من از خواهشهاى نفس باز دارد » .\r\nپيغمبر اكرم صلَّى الله عليه و آله و سلَّم به اصحاب خود فرمود : « چرا حلاوت عبادت را در شما نمىبينم عرض كردند : حلاوت عبادت چيست ؟ فرمود : تواضع » . و فرمود : « بنده اى كه تواضع كند خداوند او را تا آسمان هفتم بالا مىبرد » . و فرمود : « چون خداوند بنده اى را به اسلام هدايت كند و صورتى زيبا به او بدهد و وى را در جائى قرار دهد كه دون شأن او نباشد و با اين همه او را تواضع ارزانى دارد ، وى از برگزيدگان خداست » . و فرمود : « چهار چيز است كه خدا نمىبخشد مگر به كسى كه او را دوست دارد : خاموشى و آن اوّل عبادت است ، و توكَّل بر خدا ، و تواضع ، و زهد در دنيا » . و فرمود : « به شگفتى و خوشحالى مىآيم كه مردى با دست خود چيزى را به جهت خدمت به خانوادهء خود برداشته و مىبرد و با اين كار كبر را از خود دفع مىكند » . و فرمود : « هر كه براى خدا فروتنى كند خدايش رفعت دهد و هر كه تكبّر كند خدا او را پست كند ، و هر كه اقتصاد و ميانه روى كند خدا او را روزى دهد ، و هر كه تبذير كند خدا او را محروم گرداند ، و هر كه بسيار ياد مرگ كند خدا او را دوست دارد ، و هر كه ياد خدا كند خدا او را در بهشت در سايهء ( پناه ) خود جاى دهد » .\r\nروايت است كه فرشته اى نزد رسول خدا صلَّى الله عليه و آله و سلَّم آمد و گفت : « خداى تعالى تورا مخيّر ساخته كه بنده و رسول و متواضع باشى يا پادشاه و رسول ، حضرت به جبرئيل نگريست ، او با دست اشاره كرد كه تواضع را انتخاب كن .\r\n","description":"","footnote":"","page_name":" 438 ","page_number":465},
  {"content":"\r\nپس پيغمبر صلَّى اللَّه عليه و آله و سلَّم فرمود : بنده و متواضع و رسول را اختيار كردم . فرشته گفت :\r\nبا اينكه در هر حال از درجه اى كه نزد پروردگارت دارى چيزى كم نشود » .\r\nعيسى بن مريم عليه السّلام فرموده است : « خوشا به حال تواضع كنندگان در دنيا ، كه در قيامت بر تختها نشينند . خوشا به حال اصلاح دهندگان ميان مردم در دنيا ، كه در قيامت وارث فردوسند . خوشا به حال كسانى كه در دنيا پاكدلانند ، كه در قيامت به خداى تعالى نظر دارند » .\r\nپيغمبر اكرم صلَّى الله عليه و آله فرمود : « تواضع مايهء رفعت است ، تواضع كنيد تا خدا شما را رفعت دهد » . خداى تعالى به داود عليه السّلام وحى كرد : « اى داود همچنانكه نزديكترين مردم به خدا متواضعانند ، همچنين دورترين مردم از خدا متكبّرانند » .\r\nو روايت است كه : « سليمان بن داود صبحگاهان از حال اغنياء و بزرگان مىپرسيد تا مىرسيد به مساكين با آنها مىنشست و مىگفت : مسكينى با مساكين ( نشسته ) » .\r\nروايت است كه : دو برادر دينى - پدر و پسر - بر امير مؤمنان عليه السّلام وارد شدند . حضرت برخاست و آنان را گرامى داشت و بر صدر مجلس نشانيد و خود برابر آنها نشست و فرمود طعامى آوردند و آن دو خوردند . قنبر طشت و آفتابه و حوله آورد تا بر دست مرد آب ريزد . حضرت از جاى برخاست و آفتابه را گرفت تا بر دست مرد بريزد . آن مرد خود را بر خاك ماليد و گفت : يا امير المؤمنين خدا مرا در حالى ببيند كه تو آب بر دست من ريزى حضرت فرمود : بنشين و دست بشوى كه خداى عزّ و جلّ تورا در حالى مىبيند كه برادرت كه فرقى با تو ندارد و از تو جدا نيست خدمتت مىكند ، و مىخواهد كه با اين خدمت در بهشت ده برابر همهء اهل دنيا در خدمت او باشند . پس مرد نشست ، و على عليه السّلام فرمود : ترا قسم مىدهم به حقّ عظيمى كه براى من مىشناسى آسوده خاطر و با آرامش دست خود را بشوئى همچنانكه اگر قنبر به دست تو آب مىريخت . آن مرد چنين كرد ، و چون تمام شد حضرت عليه السّلام آفتابه را به محمّد بن حنفيّه داد و فرمود : پسرم اگر اين پسر در حضور پدر نبود من آب بر دستش مىريختم ، و لكن خداوند ابا دارد كه بين پدر و پسر وقتى در جائى با هم هستند يكسان رفتار شود . پدر بر دست پدر آب ريخت و پسر بايد بر دست پسر آب ريزد ، محمّد بن حنفيّه بر دست پسر\r\n","description":"","footnote":"","page_name":" 439 ","page_number":466},
  {"content":"\r\nآب ريخت ( 1 )  « .\r\nامام صادق عليه السّلام فرمود : » تواضع اصل هر شرف و بزرگى نفيس و مرتبهء بلندى است ، و اگر تواضع زبانى داشت كه مردم مىفهميدند از حقايق و عاقبتهاى پنهان سخن مىگفت . تواضع آن است كه براى خدا و در راه خدا باشد ، و غير آن كبر است و هر كه براى خدا تواضع كند خدا او را بر بسيارى از بندگان شرافت مىدهد . و اهل تواضع را سيمائى است كه ملائكهء آسمانها و دانايان و عارفان زمين آن را مىشناسند . خداى عزّ و جلّ مىفرمايد :\r\n« وَعَلَى الأعْرافِ رِجالٌ يَعْرِفُونَ كُلا بِسيماهُمْ » 7 : 46 ( اعراف ، 46 ) .\r\n« و بر أعراف ( جاى بلند ) مردانى هستند كه همه [ كسان 
  ] را از سيمايشان ( علامتشان ) مىشناسند » .\r\nو اصل تواضع از بزرگ شمردن خداوند و درك هيبت و عظمت اوست .\r\nو هيچ عبادتى براى خدا نيست كه آن را بپسندد و قبول كند مگر اينكه در آن تواضع است . و حقيقت معنى تواضع را نمىفهمند مگر بندگان مقرّبى كه به وحدانيّت خدا رسيده‌اند . خداى عزّ و جلّ مىفرمايد :\r\n« وَعِبادُ الرَّحمنِ الَّذينَ يَمْشُونَ عَلَى الأرْضِ هَوْنا وَاذا خاطَبَهُمْ الْجاهِلُونَ قالُوا سَلاما » 25 : 63 ( فرقان ، 63 ) .\r\n« بندگان خاصّ خداى رحمان كسانىاند كه با آرامش و بىتكبّر بر زمين راه مىروند و چون جاهلان خطابشان كنند سخنى مسالمت آميز گويند » .\r\nو خداى عزّ و جلّ گرامىترين خلق و سرور بندگان خود محمّد صلَّى الله عليه و آله و سلَّم را به تواضع امر فرمود :\r\n« وَاخْفضْ جَناحَكَ لِمَنِ اتَّبَعَكَ مِنَ المُؤمِنينَ » 26 : 215 ( شعراء ، 215 ) .\r\n« براى مؤمنانى كه پيرويت كرده‌اند فروتنى و ملايمت كن » .\r\nتواضع مزرعهء خضوع و خشوع و خشيت و حيا است . و اين صفات جز از تواضع و در تواضع پديد نمىآيد . و شرف تامّ حقيقى مسلَّم نيست مگر براى\r\n","description":"","footnote":" ( 1 ) اين حديث در « بحار » جزء چهارم از مجلد 15 ص 149 باب تواضع از احتجاج و تفسير منسوب به امام عسكرى عليه السّلام روايت شده است . مصحح . . ","page_name":" 440 ","page_number":467},
  {"content":"\r\n\r\nكسى كه در نزد خداى تعالى متواضع باشد . ( 1 )  حضرت امام حسن عسكرى عليه السّلام فرمود :\r\n« هر كه حقوق برادران ( ايمانى ) خود را بهتر بشناسد و آنها را بهتر ادا كند شأن و مقامش در پيشگاه الهى بزرگتر است ، و هر كه در دنيا براى برادران ( مؤمن ) خود تواضع كند ، در نزد خدا از صدّيقان است و حقّا از شيعيان علىّ بن أبي طالب عليه السّلام خواهد بود » ( 2 )  .\r\nتتميم ( ذلَّت )\r\nقبلا دانسته شد كه هر فضيلتى حدّ وسط است و دو طرف افراط و تفريط آن مذموم است . پس صفت تواضع حدّ وسط است و طرف افراط آن « كبر » است ، كه شناخته شد ، و طرف تفريط آن « ذلَّت » و پستى است . و همچنانكه كبر مذموم است همچنين خوار و ذليل كردن خود ناپسند است . زيرا هر دو طرف افراط و تفريط مذموم و نكوهيده است . و صفت پسنديده ، تواضع است بدون تمايل به هر يك از دو طرف . زيرا محبوبترين امور نزد خداوند حدّ وسط آنهاست ، و آن اين است كه حقّ هر صاحب حقّى داده شود و اين همان عدل است ، و اگر به طرف تفريط افتاد و دچار نقصان شد بايد خود را بالا ببرد زيرا براى مؤمن جايز نيست كه خود را ذليل و پست كند .\r\nپس اگر كفشدوزى ، مثلا بر عالمى وارد شود و آن عالم از جاى خود برخيزد و او را در مكان خود بنشاند ، و درس و تعليم را ( براى حرمت او ) ترك كند ، و چون برخيزد تا در خانه دنبال او بدود ، خود را ذليل و خوار كرده است . و اين كار ناپسند است و بايد در اين حال خود را رفعت دهد تا به حدّ وسط كه صراط مستقيم است برگردد .\r\nبنابراين عدل اين است كه به طريقى كه ذكر شد براى امثال خود و كسانى\r\n","description":"","footnote":" ( 1 ) اين حديث در « بحار » در موضعى كه ذكر شد از مصباح الشريعه نقل شده است . .  ( 2 ) اين حديث از همان حديث پيشين و از احتجاج و تفسير منسوب به امام عسكرى عليه السّلام است . مصحح . . ","page_name":" 441 ","page_number":468},
  {"content":"\r\n\r\nكه مرتبهء ايشان نزديك به اوست تواضع كند . و امّا تواضع عالم براى بازارى اين است كه با او گشاده رو باشد و نيك سخن گويد و با مهربانى و ملايمت به سؤال و جواب پردازد و دعوت او را اجابت كند و در رفع نياز او بكوشد و مانند اينها و خود را بهتر از او نداند ( از نظر خطر خاتمه ) .\r\nو سزاوار است كه متكبّران را تواضع نكنند . زيرا انكسار و فروتنى و تذلَّل براى كسى كه متكبّر است علاوه بر اينكه تن به پستى و ذلَّت دادن است موجب گمراهى و زيادى تكبّر خود او مىشود . و وقتى مردم براى او تواضع نكنند و بر او تكبّر نمايند بسا ممكن است متنبّه شود و تكبّر را رها كند . زيرا متكبّر به تحمّل مذلَّت و اهانت از طرف مردم خشنود نيست . و به همين جهت رسول خدا صلَّى الله عليه و آله و سلَّم فرمود :\r\n« إذا رأيتم المتواضعين من امّتى فتواضعوا لهم ، و إذا رأيتم المتكبّرين فتكبّروا عليهم ، فإنّ ذلك لهم مذلَّة و صغار » .\r\n« هر گاه متواضعان امّت مرا ببينيد براى ايشان تواضع كنيد و هر گاه متكبّران را ببينيد بر آنها تكبّر كنيد كه اين باعث ذلَّت و كوچكى آنهاست » . و از آنهاست :\r\nافتخار ( فخر فروشى )\r\nافتخار يا مباهات به زبان به واسطهء چيزى است كه آن را كمال خود مىپندارد . مباهات غالبا به امورى است كه بيرون از ذات مباهات كننده است و از اقسام تكبّر به شمار مىرود - چنان كه به آن اشاره شد - پس هر چه در ذمّ تكبّر وارد شده بر ذمّ فخر فروشى نيز دلالت مىكند ، و انگيزه هاى آن همان اسباب و عوامل تكبّر است . و گفته شد كه هيچ يك از اين عوامل و انگيزه ها صلاحيّت آن را ندارد كه منشأ افتخار قرار گيرد . بنابراين افتخار ناشى از جهل محض و سفاهت است .\r\n","description":"","footnote":"","page_name":" 442 ","page_number":469},
  {"content":"\r\nحضرت سجّاد عليه السّلام فرمود : « عجبا للمتكبّر الفخور الَّذى كان بالأمس نطفة ثمّ هو غدا جيفة »\r\n« عجب است از متكبّر بر خود بالنده كه ديروز نطفه اى بود و فردا مردارى مىشود » . و امام باقر عليه السّلام فرمود :\r\n« عجبا للمختال الفخور ، و انّما خلق من نطفة ثمّ يعود جيفة و هو فيما بين ذلك لا يدرى ما يصنع به » .\r\n« عجب است از متكبّرى كه به خود مىنازد ، و حال آنكه از نطفه اى آفريده شده سپس مردار مىشود ، و در اين ميان نمىداند با او چه خواهند كرد » .\r\nو نيز فرمود : « پيغمبر صلَّى الله عليه و آله و سلَّم روز فتح مكَّه بالاى منبر رفت و فرمود : اى مردم خداوند نخوت جاهليّت و تفاخر به پدران را از شما برد ، بدانيد كه همه از آدميد و آدم از خاك است ، آگاه باشيد كه بهترين بندهء خدا بنده اى است كه تقوى داشته باشد » .\r\nعقبة بن بشير اسدى به امام باقر عليه السّلام گفت : من داراى حسب ( خاندان ) بزرگ و در ميان قوم خود عزيزم . امام به او فرمود : « به حسب خود بر ما منّت مىنهى خدا به وسيلهء ايمان مقام كسى را كه مردم او را پست مىشمردند در صورتى كه مؤمن باشد بالا برده است ، و آن كه مردم او را شريف مىخواندند به سبب كفر در صورتى كه كافر باشد پست و زبون ساخته است . پس كسى را بر كسى برترى نيست جز به وسيلهء تقوى » .\r\nامام صادق عليه السّلام فرمود : « قال رسول الله صلَّى الله عليه و آله و سلَّم : آفة الحسب الإفتخار و العجب » .\r\n« رسول خدا صلَّى الله عليه و آله و سلَّم فرمود : آفت حسب ( شرافت خانوادگى ) به خود باليدن و خودپسندى است » .\r\nو فرمود : « أتى رسول الله صلَّى الله عليه و آله رجل ، فقال : يا رسول الله أنا فلان بن فلان . . . حتّى عدّ تسعة ، فقال له رسول الله صلَّى الله عليه و آله و سلَّم : أما انّك عاشرهم في النّار » .\r\n« مردى به حضور رسول خدا آمد و عرض كرد : اى رسول خدا من فلان\r\n","description":"","footnote":"","page_name":" 443 ","page_number":470},
  {"content":"\r\n\r\nپسر فلانم و تا نه تن از پدران خود را برشمرد . رسول خدا صلَّى الله عليه و آله فرمود : تو دهمين آنانى در دوزخ » .\r\nنقل شده است كه روزى قريش در حضور سلمان بر يكديگر تفاخر مىكردند .\r\nسلمان گفت : امّا من از نطفه اى نجس خلق شده‌ام و مردارى گنديده خواهم شد ، سپس به پاى ميزان اعمال خواهم رفت . اگر ترازوى اعمالم سنگين باشد بزرگوار خواهم بود و اگر سبك باشد پست و فرومايه خواهم بود » .\r\nامّا ضدّ افتخار ، حقير شمردن خود و ترجيح دادن ديگران است بر خود به زبان و سخن . و از آنهاست :\r\nبغى ( ستم و سركشى )\r\nبغى كه بذخ ( گردنكشى ) نيز ناميده مىشود ، و آن سركشى از فرمان كسى است كه اطاعت او واجب است . و گاه به مطلق علوّ و گردنكشى گفته مىشود ، خواه با عدم انقياد از كسى كه اطاعت او واجب است واقع شود يا در ضمن يكى از كارهاى كبر آميز ، يا در ضمن ستم و تجاوز به ديگرى تحقّق پذيرد . و به هر حال بغى بدترين انواع كبر است . زيرا اطاعت نكردن كسى كه اطاعت او واجب است - مانند پيغمبران و اوصياى ايشان - به كفرى كه موجب هلاك ابدى است منجر مىشود . و بيشتر طوايف كفّار ، مانند يهود و نصارى و كفّار قريش و غير آنها ، به اين جهت هلاك شدند . و همچنين است ظلم و تعدّى بر مسلمان و ذليل كردن او از راه قهر و غلبه كه از مهلكات بزرگ است ، و از اين رو در ذمّ آن روايات متعدّدى رسيده است :\r\nرسول خدا صلَّى الله عليه و آله و سلَّم فرمود : « انّ أعجل الشّرّ عقوبة البغى »\r\n« عقوبت بغى زودتر از عقوبت هر بدى ديگرى مىرسد » .\r\nو فرمود : « حقّ على الله عزّ و جلّ ألا يبغى شيء على شيء الا أذلَّه الله ، و لو أنّ جبلا بغى على جبل لهدّ الله الباغى منهما . »\r\n","description":"","footnote":"","page_name":" 444 ","page_number":471},
  {"content":"\r\n\r\n« بر خدا حقّ است كه هر چيز كه بر چيزى ستم و تجاوز كند او را خوار گرداند ، و اگر كوهى به كوهى تجاوز نمايد خداوند گردنكش متجاوز را درهم مىشكند » .\r\nامير مؤمنان عليه السّلام فرمود : « ايّها النّاس انّ البغى يقود أصحابه إلى النّار و انّ اوّل من بغى على الله عناق بنت آدم ، فأوّل قتيل قتله الله عناق ، و كان مجلسها جريبا في جريب و كان لها عشرون اصبعا في كلّ اصبعا ظفران مثل المنجلين فسلَّط الله عليها أسدا كالفيل و ذئبا كالبعير و نسرا مثل البغل ، فقتلنها و قد قتل الله الجبابرة على أفضل أحوالهم و آمن ما كانوا » .\r\nو امام صادق عليه السّلام فرمود : « يقول ابليس لجنوده : ألقوا بينهم الحسد و البغى فإنّهما يعدلان عند الله الشّرك . »\r\n« شيطان به سپاه خود مىگويد : بين آدميان حسد و ستم ( و سركشى ) بيفكنيد ، كه اين دو در نزد خدا معادل شركند . » و به يكى از اصحاب خود نوشت :\r\n« انظر ألا تكلَّمنّ بكلمة بغى أبدا ، و ان اعجبتك نفسك و عشيرتك »\r\n« مواظب باش كه هرگز سخنى به ستم و سركشى نگوئى هر چند از خود و فاميلت خوشت آيد » .\r\nعلاج بغى اين است كه اوّلا اخبارى را كه در ذمّ و بدى آن وارد شده به ياد آورد و ثانيا آنچه را كه در مدح ضدّ آن - يعنى تسليم و انقياد نسبت به كسى كه اطاعت و پيروى او واجب است - رسيده متذكَّر شود ، مثل اين قول ايشان عليهم السّلام كه : « شيعهء ما تسليماند . » و آيات و اخبارى را كه در وجوب اطاعت خدا و پيغمبر صلَّى الله عليه و آله و سلَّم و أولو الأمر و غير ايشان از علما و فقهائى كه در زمان غيبت نايبان ايشانند وارد شده به ياد داشته باشد . و خود را به اطاعت و تابعيّت كسانى كه اطاعتشان واجب است وادارد ، و در گفتار و كردار براى آنان خضوع نمايد تا اين كار ملكهء او شود .\r\n","description":"","footnote":"","page_name":" 445 ","page_number":472},
  {"content":"\r\nو از آنهاست :\r\nخود ستائى ( تزكيهء نفس )\r\nتزكيهء نفس يعنى نفى نقائص از خود و اثبات كمالات براى خود ، و آن از نتايج عجب و خودپسندى است . و زشتى آن آشكار است و پنهان كردنى نيست .\r\nزيرا كسى كه حقيقت ( ممكن الوجود بودن ) خود را شناخت و به آفرينش انسان واقف گرديد ، مىداند كه قصور و نقصان لازم ذات انسان است و ديگر زبان به مدح خود نمىگشايد . علاوه بر اينكه اين امرى است در نظر همهء مردم قبيح كه ذوق سليم و وجدان پاك بر آن گواهى مىدهد . و از اين رو امير مؤمنان فرمود : « تزكية المرء لنفسه قبيحة »\r\n« ستايش انسان خود را قبيح است . » و آنچه دربارهء شناخت حقارت و پستى انسان گذشت براى قبح خودستائى كافى است .\r\nضدّ خودستائى برى ندانستن خود از عيوب بلكه اقرار به آنها و اثبات نقائص براى خود است . و اگر خود را به آن مكلَّف سازد و پى در پى چنين كند ، اين كار براى او عادت مىشود و عادت خودستائى و مدح و تعريف خود كردن از او زايل مىگردد . و از آنهاست :\r\nعصبيّت\r\nعصبيّت عبارت است از سعى در حمايت خود يا چيزى كه به خود نسبت دارد از دين و خويشاوندان و نزديكان و همشهريها به قول يا فعل ، و اين بر دو گونه است : اگر آنچه حمايت مىكند و در دفع بدى از آن مىكوشد چيزى است كه\r\n","description":"","footnote":"","page_name":" 446 ","page_number":473},
  {"content":"\r\nحفظ و حمايت آن لازم است ، و حمايت آن به حق و بدون خروج از انصاف و بى ارتكاب خلاف شرع انجام مىشود ، اين گونه عصبيّت غيرت است و ستوده و پسنديده و از فضائل قوهء غضب به شمار است - چنان كه گذشت . و اگر حمايت آن لازم نيست يا در حمايت از حق و انصاف تجاوز مىكند و حمايتش به باطل است و مرتكب حرام شرعى مىشود ، اين گونه عصبيّت تعصّب مذموم و ناپسند است و از رذائل قوهء غضب شمرده مىشود . و سخن حضرت سجّاد عليه السّلام به اين معنى اشاره دارد كه وقتى از عصبيّت پرسيدند فرمود :\r\n« العصبيّة الَّتى يأثم عليها صاحبها أن يرى الرّجل شرار قومه خيرا من خيار قوم آخرين ، و ليس من العصبيّة أن يحبّ الرّجل قومه و لكن من العصبيّة أن يعين قومه على الظَّلم . »\r\n« عصبيّتى كه صاحب آن گناهكار است اين است كه كسى بدان قوم خود را از نيكان قوم ديگر بهتر داند ، عصبيّت آن نيست كه كسى قوم خود را دوست بدارد ، و لكن كمك كردن كسى قوم خود را بر ستم از جملهء عصبيّت است » .\r\nدر اخبار غالبا عصبيّت بر تعصّب مذموم اطلاق شده است ، و از اين رو مورد نكوهش قرار گرفته است ، مانند قول پيغمبر اكرم صلَّى الله عليه و آله :\r\n« من تعصّب أو تعصّب له فقد خلع ربق الايمان من عنقه . »\r\n« كسى كه تعصّب ورزد يا براى او تعصّب نمايند ( و او به آن خشنود باشد ) رشتهء ايمان را از گردن خويش باز كرده است » .\r\nو قول آن حضرت صلَّى الله عليه و آله : « من كان في قلبه حبّة من خردل من عصبيّة بعثه الله يوم القيامة مع اعراب الجاهليّة . »\r\n« هر كه در دلش به قدر دانهء خردلى عصبيّت باشد خدا در روز قيامت او را با اعراب جاهليّت بر خواهد انگيخت » .\r\nو حضرت سجّاد عليه السّلام فرمود : « لم يدخل الجنّة حميّة غير حميّة حمزة بن عبد المطَّلب ، و ذلك حين اسلم ، غضبا للنّبىّ صلَّى الله عليه و آله و سلَّم في حديث السّلى الَّذى القى على النّبىّ صلَّى الله عليه و آله و سلَّم »\r\n« هيچ حميّتى به بهشت نمىرود ، مگر حميّت حمزة بن عبد المطَّلب زمانى\r\n","description":"","footnote":"","page_name":" 447 ","page_number":474},
  {"content":"\r\n\r\nكه براى حمايت پيغمبر صلَّى الله عليه و آله و سلَّم خشم و حميّت كرد و مسلمان شد ، در داستان شكمبه اى كه [ مشركان 
  ] بر سر پيغمبر صلَّى الله عليه و آله افكندند » .\r\nو امام صادق عليه السّلام فرمود : « انّ الملائكة كانوا يحسبون انّ إبليس منهم و كان في علم الله انّه ليس منهم ، فاستخرج ما في نفسه بالحميّة و الغضب ، فقال :\r\n« خَلَقْتَنى مِن نارٍ وَخَلَقْتَه مِنْ طينٍ » 7 : 12 ( اعراف ، 12 - ص ، 76 ) « فرشتگان چنان پنداشتند كه ابليس از ايشان است و خدا مىدانست كه از آنان نيست . پس به سبب حميّت و غضب خلقت وى ظاهر كرد كه گفت : « مرا از آتش آفريدى و او ( آدم ) را از خاك . » و از آنهاست :\r\nكتمان حق و منحرف شدن از آن\r\nانگيزهء كتمان حقّ يا عصبيّت است يا جبن ، و آن از نتايج يكى از اين دو مىباشد . در صورت اول از رذائل قوهء غضب از طرف افراط است ، و در صورت دوم از رذائل آن از طرف تفريط است . و گاهى سبب آن طمع در مال است جز اينكه منشأ و فاعل مباشر آن ضعف نفس همراه با پستى قوهء غضب است ، چنان كه در مورد خود غضب چنين است ، زيرا ما دام كه در نفس ضعفى و در قوهء غضبيّه خمودگيى پديد نيايد كتمان و پوشيدن حقّ تحقّق نمىيابد . و در ضمن اين صفت بد صفات ناپسند ديگرى هست مانند جور و ستم در حكم ميان مردم ، و كتمان شهادت ، و شهادت دروغ و ناحق ، و تصديق باطلگو ، و تكذيب حقّگو و امثال اينها .\r\nو آيات و اخبارى كه در مذمّت آن و در ذمّ هر يك از اصناف مندرج تحت آن وارد شده بسيار است ، و چون مشهور است نيازى به ذكر آنها نيست .\r\nامّا علاج عصبيّت و كتمان حق اين است كه : اوّلا متذكَّر باشد كه اين دو صفت موجب ناخشنودى و دشمنى خداوند است ، و بسا به كفر مىانجامد . و ثانيا فوائد ضدّ آن دو - يعنى انصاف و استقامت بر حق - را به ياد داشته باشد .\r\n","description":"","footnote":"","page_name":" 448 ","page_number":475},
  {"content":"\r\n\r\nسپس خود را بر اظهار حق و عمل به آن مكلَّف سازد ، و لو با مشقّت بسيار ، تا اينكه به آن عادت كند ، و تعصّب و كتمان حق كه براى او ملكه شده بود از وى زايل و بر طرف گردد .\r\nپيوست ( انصاف و ايستادن بر حق )\r\nچون ضدّ عصبيّت و كتمان حق ، انصاف و استقامت ( ايستادن ) بر حق است ، به بعضى از اخبارى كه در مدح اين دو رسيده اشاره مىكنيم تا دوستداران و خواستاران آن دو را تشويق و تحريكى باشد :\r\nرسول خدا صلَّى الله عليه و آله فرمود : « لا يستكمل العبد الإيمان حتّى يكون فيه ثلاث خصال : الإنفاق من الإقتار و الإنصاف من نفسه و بذل السّلام . »\r\n« ايمان بنده كامل نشود تا در او سه خصلت باشد : انفاق در راه خدا با وجود تنگدستى و انصاف دربارهء خود و سلام كردن » .\r\nو آن حضرت صلَّى الله عليه و آله و سلَّم در پايان خطبهء خود مىفرمود :\r\n« طوبى لمن طاب خلقه ، و طهرت سجيّته ، و صلحت سريرته ، و حسنت علانيته ، و أنفق الفضل من ماله ، و أمسك الفضل من قوله ، و أنصف النّاس من نفسه . »\r\n« خوشا به حال كسى كه خلق و خوى او پاك و پاكيزه ، و باطنش شايسته ، و ظاهرش نيكو باشد ، و فزونى مال خويش انفاق كند و فزونى گفتار خويش نگه دارد ، و دربارهء مردم از خود انصاف نشان دهد » .\r\nو فرمود : « سيّد الأعمال إنصاف النّاس من نفسك . . . »\r\n« سيّد و سرور اعمال انصاف دادن مردم از خود است . . » .\r\nو فرمود : « من واسى الفقير من ماله و أنصف النّاس من نفسه ، فذلك المؤمن حقّا . »\r\n« كسى كه در مال خود با فقير مواسات كند و با مردم به انصاف رفتار نمايد ، او مؤمن حقيقى است . »\r\n","description":"","footnote":"","page_name":" 449 ","page_number":476},
  {"content":"\r\nو فرمود : « ثلاث خصال من كنّ فيه أو واحدة منهنّ كان في ظلّ عرش الله يوم لا ظلّ إلا ظلَّه : رجل أعطى النّاس عن نفسه ما هو سائلهم . . . »\r\n( تا آخر حديث ) « سه خصلت است كه هر كه هر سه يا يكى از آنها را داشته باشد ، در سايهء عرش خداست روزى كه سايه و پناهى جز آن وجود ندارد : آنچه را كه از مردم مىخواهد خود به آنها بدهد . . » .\r\nامير مؤمنان على عليه السّلام در ضمن كلامى فرمود : « ألا إنّه من ينصف من نفسه لم يزده الله إلا عزّا . »\r\n« بدانيد هر كه از خود به مردم انصاف دهد خدا بر عزّت او مىافزايد » .\r\nو امام صادق عليه السّلام فرمود : « من يضمن لي أربعة بأربعة ابيات في الجنّة ؟ : انفق و لا تخف فقرا ، و أفش السّلام في العالم ، و اترك المراء و إن كنت محقّا ، و أنصف النّاس من نفسك . »\r\n« كيست كه چهار چيز را در برابر چهار خانه در بهشت برايم عهده دار شود ؟ :\r\nانفاق كن و از فقر مترس ، و سلام را در جهان منتشر كن ، و بحث و مجادله را رها كن ، اگر چه حق با تو باشد ، و از خود به مردم انصاف ده [ كه محتاج داور ديگرى نباشى 
  ] » .\r\nو فرمود : « ألا أخبركم بأشدّ ما فرض الله على خلقه » ، فذكر ثلاثة أشياء أوّلها : « إنصاف النّاس من نفسك »\r\n« مىخواهيد سختترين واجبات خدا را به شما خبر دهم ؟ آنگاه سه چيز را بيان فرمود كه نخستينش انصاف دادن مردم از خود بود » .\r\nو فرمود : « من أنصف النّاس من نفسه رضى به حكما لغيره . »\r\n« هر كه از خود به مردم انصاف دهد ( و لو به زيان خود ) براى داورى ميان ديگران مورد رضايت خواهد بود » .\r\nو فرمود : « ما تدارى اثنان في أمر قطَّ فأعطى أحدهما النّصف صاحبه فلم يقبل منه إلا أديل منه . »\r\n« هرگز دو نفر در امرى نزاع نكردند كه يكى از آنها به ديگرى انصاف دهد و او نپذيرد مگر اينكه آن ديگرى مغلوب مىگردد . »\r\n","description":"","footnote":"","page_name":" 450 ","page_number":477},
  {"content":"\r\n\r\nو فرمود : « ثلاثة هم أقرب الخلق إلى الله تعالى يوم القيامة حتّى يفرغ من الحساب : رجل لم تدعه قدرة في حال غضبه إلى أن يحيف على من تحت يده ، و رجل مشى بين اثنين فلم يمل مع احدهما على الآخر بشعيرة ، و رجل قال بالحقّ فيما له و عليه . »\r\n« سه كس روز قيامت نزديكترين خلق به خداى متعال هستند تا از حساب مردم فارغ شود : مردى كه قدرتش در حال غضب او را وادار نكند كه به زير دست خود ستم كند ، و مردى كه ميان دو نفر ميانجى شود و به اندازهء جوى از يكى عليه ديگرى طرفدارى نكند ، و مردى كه حق بگويد چه به سودش باشد يا به زيانش » .\r\nو فرمود : « انّ لله جنّة لا يدخلها الا ثلاثة ، احدهم من حكم في نفسه بالحقّ . ( 1 )  »\r\n« خدا را بهشتى است كه جز سه كس داخل آن نشوند يكى از آنها كسى است كه دربارهء خود به حق داورى كند . » و از آنهاست :\r\nقساوت\r\nقساوت و سختدلى حالت و ملكه اى است كه آدمى به سبب آن از درد و رنج همنوع خود متأثّر نمىگردد . و شكَّى نيست كه اين خوى از غلبهء درندگى و سبعيّت ناشى مىشود . و اكثر صفات ذميمه مانند ظلم و ايذاء و به داد مظلومان نرسيدن و با فقرا و محتاجان مواسات نكردن و امثال اينها بر اين خوى مترتّب مىشود .\r\nضدّ قساوت ، رقّت قلب و نازك دلى است و آن عبارت است از تأثّر از مشاهدهء درد و رنج همنوعان خود . و بر اين خوى صفات پسنديده اى مترتّب مىشود كه اضداد صفات مذكور ( ناشى از قساوت ) است . و اخبار بسيار دربارهء مدح و ترغيب به آن رسيده است ، مانند گفتار پيغمبر اكرم صلَّى الله عليه و آله و سلَّم :\r\n« يقول الله تعالى : اطلبوا الفضل من الرّحماء من عبادى تعيشوا في اكنافهم ، فانّى جعلت فيهم رحمتى ، و لا تطلبوه من القاسية قلوبهم ، فانّى جعلت فيهم سخطى . »\r\n","description":"","footnote":" ( 1 ) اين حديث در « كافى » در باب انصاف و عدل از امام باقر ( ع ) روايت شده است . . ","page_name":" 451 ","page_number":478},
  {"content":"\r\n« خداى تعالى مىفرمايد : نيك را از بندگان رحيم دل من بطلبيد و در پناه ايشان زندگى كنيد ، كه من رحمت خود را در ميان آنان نهادم ، و آن را از سنگدلان آنها مخواهيد كه من ناخشنودى و خشم خود را در ميان آنها قرار دادم » .\r\nو مانند قول امام صادق عليه السّلام : « اتّقوا الله و كونوا إخوة بررة متحابّين فى الله متواصلين متراحمين . . . »\r\n« از خدا پروا كنيد و برادرانى نيكوكار و خوش رفتار باشيد ، در راه خدا با هم دوستى كنيد و پيوند و همبستگى داشته باشيد و با هم مهربان باشيد . . » .\r\nو فرمود : « يحقّ على المسلمين الاجتهاد في التّواصل ، و التّعاون على التّعاطف ، و المواساة لأهل الحاجة ، و تعاطف بعضهم على بعض حتّى تكونوا كما امركم الله عزّ و جلّ : » رحماء بينهم « متراحمين مغتمّين لما غاب عنكم من امرهم على ما مضى عليه معشر الأنصار على عهد رسول الله صلَّى الله عليه و آله و سلَّم »\r\n« سزاوار است كه مسلمين در پيوستن با هم و كمك كردن بر مهرورزى با هم و مواسات با نيازمندان و عطوفت با يكديگر كوشا باشند تا همانگونه كه خداى عزّ و جلّ شما را امر فرموده : « با يكديگر مهربانند » با هم رحيم دل باشيد و نسبت به امرى كه مربوط به مسلمين است و [ به سبب غفلت 
  ] از شما فوت شده غمگين ، به همان روش كه گروه انصار در زمان رسول خدا صلَّى الله عليه و آله و سلَّم بودند » .\r\nو روايت است كه : هر كه بر بندگان ترحّم كند خداوند بر او رحم خواهد كرد . و اخبارى كه در فضيلت رحمت و در فضيلت ويژهء هر يك از موارد و مصاديق آن وارد شده از قبيل : كمك به محتاج ، و دادرسى مظلوم ، و مواسات با فقير ، و اندوه نسبت به مصائب مؤمنان و امثال اينها بىشمار است .\r\nامّا بر طرف كردن قساوت و كسب مهرورزى و رحمت بسيار دشوار است ، زيرا قساوت صفتى است كه در دل استوار شده و ترك آن به آسانى ميسّر نيست .\r\nبنابراين راه علاج و درمان آن اين است كه لوازم و افعال ظاهرى را كه آثار آن است ترك كند ، و بر صفات اختيارى كه مترتّب بر رحمت و مهربانى است مواظبت نمايد ، و خود را بر اين كار مكلَّف سازد تا به تدريج قساوت از ميان برود و رحمدلى پديد آيد .\r\n\r\n","description":"","footnote":"","page_name":" 452 ","page_number":479}
  ]