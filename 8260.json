[
  {"content":"\r\n\r\nگزارش سفير كشور پرتغال\r\nدر دربار شاه سلطان صفوى\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nانتشارات دانشگاه تهران\r\nشمارهء 1655\r\nشمارهء مسلسل 2073\r\nتهران 2537 شاهنشاهى\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nگزارش سفير كشور پرتغال\r\nدر دربار شاه سلطان حسين صفوى\r\nترجمه از زبان پرتغالى و حواشى\r\nاز ژان اوبن\r\nمدير پژوهش در مدرسهء تتبعات عالى دانشگاه پاريس\r\nترجمهء\r\nپروين حكمت\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nاين كتاب ترجمه اى است از :\r\nL'Ambassade de Gregorio Pereira Fidalgo\r\na la cour de Chah Soltan - Hosseyn\r\nJean Aubin\r\nLisbonne - 1971\r\nComite National Portugais pour la celebration do 2500 anniversaire de la fondation de la monarchie en Iran\r\nناشر\r\nمؤسسهء انتشارات و چاپ دانشگاه تهران\r\nچاپ و صحافى اين كتاب در ارديبهشت ماه 2537 شاهنشاهى\r\nدر چاپخانهء مؤسسهء انتشارات و چاپ دانشگاه تهران به پايان رسيد\r\nكليهء حقوق براى دانشگاه تهران محفوظ است\r\nبها : 110 ريال\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nفهرست\r\n1 - مقدمه مترجم 1 تا 3\r\n2 - ديباچه 4 تا 5\r\n3 - مقدمه 6 تا 35\r\n4 - گزارش مسافرت 36 تا 83\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n . \r\n","description":"","footnote":"","page_name":" شناسنامه 6 ","page_number":6},
  {"content":"\r\n . \r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\n\r\nمقدمه مترجم\r\nخليج فارس به علت راه دريايى ممتاز و مخصوصا قرار داشتن بر سر راه شبه قاره هند ، از ديرباز مورد توجه بسيارى از كشورها بوده است و كشورهاى كرانه‌نشين اين خليج نيز از اهميت آن آگاه بوده‌اند .\r\nدر قرن هفده ميلادى خليج فارس صحنه رقابت چند كشور اروپايى است و شايد بتوان گفت يكى از اولين قدمهاى استعمارى از راه همين خليج برداشته مىشود اما ادامه اهميت خليج فارس نه تنها به زمان ما نيز كشيده شده است بلكه بر اهميت آن امروزه بيش از پيش افزوده گرديده است .\r\nموضوع كتابى كه اينك تقديم خوانندگان مىگردد گزارش سفر گرگوريوپريرا فيدالگو سفير « 1 » پرتغال و حكومت گوآ « 2 » در هند بنواحى خليج فارس و بويژه اقامت در بندر كنگ ( ايران ) است . اين گزارشگر پس از سفرى دور و دراز با اسب و خيمه و ساير تجهيزات و با مترجم و مهماندارى ايرانى از راه لار و شيراز عازم دربار اصفهان مىشود .\r\nزمان سفر اين سفير مصادف است با اواخر دوران صفوى كه افول اين سلسله آغاز شده است . همچنين مقارن با ضعف نيروى دريايى پرتغال و جايگزينى اين نيرو بوسيلهء نيروى دريايى انگليس است . متأسفانه گزارشگر اين جايگزينى را يا نديده يا ناديده رها كرده است . اما به افول سلسلهء صفوى اشاره مىكند .\r\nكتاب از ارزش ادبى عارى است . حتى به علت ضعف شخصيت گزارشگر ، آينه تمام نماى زمانه خودش هم نيست . بيطرفانه هم نگارش نيافته ، بلكه آگنده از حب و بغض و تعصبات دينى است ، چنان كه خواننده توجه خواهد يافت ، اين سفير كه فريفته جاه و جلال و تجمل بسيار است در مأموريت خود موفق نمىشود و تنها\r\n\r\n\r\n","description":"","footnote":"\r\n( 1 )  Gregorio Pereira Fidalgo da Silva \r\n( 2 )  Goa \r\n","page_name":" 1 ","page_number":9},
  {"content":"\r\n\r\nتوفيقى كه مىيابد دخالت در يك امر مذهبى است كه يك اسقف مسيحى رانده شده از جلفا را به كليسايش در جلفا باز مىگرداند .\r\nاما مأموريت سفير چيست ؟ اتحاد با ايران براى جنگ عليه اعراب و اين كارى است كه استعمار همواره كرده است ، يعنى مشرق زمينىها را بجان هم بيندازد و موجب تضعيف نيروهاى آنها بشود و خود ايمن و مرفه و غنى گردد . درست در همين زمان است كه هلندىها نيز دربار اصفهان را بجنگ با تركها ترغيب مىكنند ، خوشبختانه شاه صفوى با همه ضعف شخصى و فساد دربارش هوشيار است و تن به اين جنگ نمىدهد و سفير با دست خالى مراجعت مىنمايد .\r\nاما گزارش سفير بيش از همه شخصيت خود وى را آشكار مىكند . اين سفير در خانه صدر اعظم ايران جاسوس مىگمارد ، با شكوهى بىحد باصفهان وارد مىشود و به محض مشاهده كوچكترين خدشه در مراسم استقبال بىجهت يا با جهت مىرنجد و قهر مىكند و پيام شكوه‌آميز براى شاه و صدر اعظم و ديگران مىفرستد و روزى كه شاه در يك بار عام در ميدان نقش جهان اصفهان او را هم ضمن پذيرايى از ديگر سفراى خارجى مىپذيرد باز به او برمىخورد و با لطايف الحيل شاه را وا مىدارد كه برايش ملاقات خصوصى ترتيب دهد . ضمنا طى گزارشش ، از انتقاد از مردم ايران و شاه و مذهب ايرانيان كوتاهى نمىكند . مىنويسد كه رشوه و پول حلال مشكلات در ايران است و از ظلم شاه وقت و اخاذى او از رعايا و سران كشور بعنوان هديه نوروزى ذكر مىكند .\r\nاينجا اين سؤال پيش ميآيد كه چرا پادشاه پرتغال بوسيله آقاى سفير مىخواهد با چنين ملتى متحد شود ؟ آقاى سفير متوجه نيست كه درست در همين زمان در كشور خودوى ، پرتغال ، تفتيش عقايد ( انكيزيسون ) امرى رايج است و مردم را به جرم داشتن عقيده‌اى خاص به صلابه مىكشند و نمىبينند كه همين مذهب محمدى آنقدر بردبارى دارد كه مسيحيان جلفا را به آسانى مىپذيرد و آزادى عقايد را درست در كنار پايتخت خود محترم مىشمارد .\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nاين گزارش بمناسبت جشنهاى دو هزار و پانصدمين سال شاهنشاهى از طرف نمايندگى پرتغال در دانشگاه پاريس ( سوربن ) به فرانسه ترجمه شده است . من هم در ترجمهء آن نهايت امانت را به كار بسته‌ام و حتى روال نثر گزارشگر و شيوه سبك او را حفظ كرده‌ام . در پايان مؤكدا گفته مىشود كه ترجمهء اين سفرنامه از آن باب نيست كه مترجم با عقايد مؤلف موافق است و طبعا هم مطالب آن مورد تأييد نيست .\r\nدر خاتمه از آقاى ايرج افشار ، رئيس محترم كتابخانه مركزى دانشگاه متشكرم كه اين كتاب را براى ترجمه در اختيار اينجانب گذاشتند . اين كتاب نشان مىدهد كه تا چه حد اوضاع و احوال در دوران ما تغيير يافته است .\r\nمترجم\r\n\r\n","description":"","footnote":"","page_name":" 3 ","page_number":11},
  {"content":"\r\n\r\n\r\nديباچه\r\nهنگاميكه كميسيون ملى پرتغال مسؤول بزرگداشت دو هزار و پانصدمين سال بنيانگزارى شاهنشاهى ايران در پرتغال افتخار به من داد و از من دعوت كرد كه در تهيه سرى انتشاراتى كه تحت نظر آن كميسيون منتشر مىشود ، همكارى كنم ، تعداد متونى كه جهت چاپ و يا تجديد چاپ در اختيار اينجانب كه بعنوان يك شرق - شناس و نيز صاحبنظر در امور پرتغال مىباشم قرار داشت ، اندك نبود . چه بسيارند مدارك موجود در بايگانىها ، سفرنامه‌ها ، گزارشهاى ديپلماتيك كه گوياى وسعت و تنوع تماسها بين پرتغال و ايران طى حكومت سلسله صفوى ( 1722 تا 1501 ) مىباشند . من تصميم گرفتم كه دو گزارش مأموريت فرستاده‌هاى دولت پرتغال به دربار ايران را براى چاپ تهيه و تنظيم كنم . علت انجام هر دو مأموريت مورد بحث فكر برقرارى اتحادى بين پرتغال و ايران بود كه مأموريت اولين هيئت در ابتدا و دومى در پايان دوران مناسبات بين دولت ايالت هند و دربار صفوى انجام گرفته است .\r\nبا توجه به مهلت كوتاهى كه براى تهيه اين امر براى من در نظر گرفته شده بود ، در اين كتاب تنها به مسافرت گرگوريوپريرا فيدالگو ( 1697 - 1696 ) اكتفا نموده‌ام . بررسى و چاپ تجديد نظر شده گزارش مسافرت فرنائو گومز دولموس  Fernao Gomes de Lemos  به اردوگاه شاه اسمعيل اول در سال 1515 موضوع يك جلد جداگانه خواهد بود .\r\nبه منظور تسهيل در امر خواندن گزارش مأموريت سفارت گرگوريوپريرا فيدالگو املاء متن مذكور به صورت املاء جديد نگارش يافته است ، ولى بديهى است كه سبكها و اشكال ساختمان جمله ، ويژه دورانى است كه گزارش اين مأموريت نوشته شده است و نيز اسامى شرقى به همان نحوى كه در متن دستخط اوليه آمده است حفظ شده است .\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nدر اينجا لازم مىدانم در درجه اول از عاليجناب ژوزه دوآزرد و پرديگائو  Me . Jose de Azeredo Perdigao  رئيس كميسيون ملى پرتغال و رئيس بنياد كالوست گلبنكيان  Fondation Galouste Gulbenkian  تشكر كنم كه دعوت ايشان به من اين امكان را داد كه در شناخت دو كشورى كه براى من يكسان عزيز هستند ، يعنى پرتغال و ايران سهمى داشته باشم . همچنين مراتب سپاس خود را تقديم حضور پروفسور ژواكيم و ريسيمو سرائوا  Prof . Joaquim Verissimo Serrao  رئيس مركز فرهنگى پرتغال در پاريس كه سازمان دهندهء با پشتكار همكاريهاى علمى بين المللى مىباشند مىنمايم و بالاخره خود را مديون دوستى و محبت دوشيزه ايزابل ماريادو فاريا اسيلوا  Melle . Isabel Maria de Faria e Silva  كه از روى لطف متن پرتغالى و قسمتى از ترجمه اين كتاب را با من مرور نموده‌اند ، مىدانم .\r\nسپتامبر 1971 ژان اوبن (  Jean Aubin  )\r\nمدير تحقيقات در مدرسه تجربى تتبعات عالى در دانشگاه سوربن ( پاريس )\r\n\r\n","description":"","footnote":"","page_name":" 5 ","page_number":13},
  {"content":"\r\n\r\n\r\nمقدمه\r\nبرقرارى قدرت ايران در خليج فارس سياست متينى بود كه شاه عباس اول صفوى بر اساس آن در سال 1622 ميلادى بندر هرمز را به يارى نيروى دريائى انگليس تصاحب كرد . بر خلاف آنچه تصور مىشود ، نفوذ دولت پرتغال در اين منطقه يكباره از ميان نرفت . واكنش شديد روئىفرر دو آندراد « 1 » و ابتكارات جسورانه‌اش در خليج فارس ، دولت صفويه را بر آن داشت كه در اوايل سال 1630 درست چند ماه پس از مرگ شاه عباس باب مذاكرات صلح را با پرتغاليها بگشايد و با تأسيس نمايندگى بازرگانى آنها در بندر كنگ « 2 » ( در شرق بندر لنگه كنونى « 3 » ) موافقت كند و همان امتيازاتى را كه به انگليس‌ها براى تأسيس نمايندگى در بندر عباس ، به علت كمك در فتح بندر هرمز داده بود ، دربارهء پرتغاليها نيز اعمال دارد . در معاهده مذكور قيد شده بود كه بندر كنگ براى بازرگانى حتى در صورت بروز مناقشه ميان دو طرف در محل ديگرى از خليج ، همواره مفتوح بماند بطوريكه ام . بوكسر « 4 » در كتاب خود زير عنوان ( رقابت انگليس و پرتغال در خليج فارس ) مىنويسد : اين ماده از قرار داد مزبور هر چند غير عادى به نظر مىرسيد اما استثنائى\r\n\r\n\r\n","description":"","footnote":"\r\n( 1 )  Rui Freir de Andrade \r\n( 2 )  Kong \r\n( 3 ) - رجوع شود به مقاله : ( مراكز بازرگانى پيشين در خليج فارس )\r\n « Former trading centres of the Persian Gulf » . V . Kung \r\nاثر  A . W . Stiffe  در مجله جغرافيائى شماره سيزده ، سال 1899 و كتاب ( آثار شهرهاى باستانى سواحل و جزاير خليج فارس و درياى عمان ) اثر احمد اقتدارى تهران سال 1348 ، صفحات 483 ، 501 ، 510 ، 513 و چند تصوير .\r\n( 4 )  M . Boxer \r\n","page_name":" 6 ","page_number":14},
  {"content":"\r\n\r\nنبود و مورد احترام قرار گرفت « 1 » . در واقع بندر كنگ تا آن روز ، بندر ناشناخته و گمنامى بود . منتهى به علت اين موافقت‌نامه در رديف يكى از بنادر بازرگانى مهم بين المللى اقيانوس هند قرار گرفت . بايد دانست كه مقررات جارى در اين بنادر از نقطه نظر قضائى درخور يك بررسى تطبيقى مىباشد « 2 » . مقررات و قوانين جارى در اين بنادر هر چند داراى اشكال و سازمانهاى ادارى تا حدى متفاوت هستند ، با اين حال از خصوصيات مشابهى برخوردارند . اين بنادر نوعى واحدهاى مستقل هستند كه ظاهرا در حاشيه دولتهائى كه با آنها وابستگى ارضى دارند قرار گرفته‌اند ، در عمل داراى دستگاههاى ادارى خاص خود مىباشند .\r\nسياح مشهور ايتاليائى گملى « 3 » جمعيت بندر چند مليتى كنگ را در سال 1694 ميلادى به ده هزار نفر تخمين زده است و آنها را شامل مورها « 4 » ( مغربى ) هندىها - اعراب - يهودىها و ارمنىها بشمار آورده است « 5 » اما در همين بندر جامعه\r\n\r\n\r\n","description":"","footnote":"\r\n( 1 ) - رجوع شود به : ( رقابت انگليس و پرتغال در خليج فارس ) ،  Anglo - Portuguese rivalry in the Persian Gulf »  اثر  C . R . Boxer  در فصول « روابط انگليس و پرتغال ، از انتشارات  E . Prestage ed . , Watford 1935  چاپ سال 1935 صفحات 112 ، 113 ، در  ChaPters in Anglo - . Portuguese relations \r\n( 2 ) - رجوع شود به حواشى : ( مقدمه‌اى در تاريخ حقوق ملل در هند شرقى قرون 16 و 17 و 18\r\n An introduction to the history of the Law of Nations in the East Indies ( 16 th , 17 th 81 th centuries ) \r\nاثر  C . H . Alexandrowicz  چاپ اكسفورد سال 1967 ) .\r\nدرباره دوران قبل از حضور اروپائيان ، رساله مورد ترديد ، اثر  Anthony Leedes  تحت عنوان\r\n « The Port - of - trade in pre - European India as an ecological and evolutionary type » \r\nاز انتشارات .  Viola E . Garfield ed .  و كتاب مقدمات اجلاسيه سالانه مجمع مردم شناسى آمريكا در سال 1961 چاپ  Seattle  صفحات 26 و 48 .\r\n( 3 )  Gemelli \r\n( 4 )  Mores \r\n( 5 ) ايضا  Gemelli Careri  صفحه 292 .\r\n","page_name":" 7 ","page_number":15},
  {"content":"\r\n\r\nهندىها موسوم به بانيان « 1 » به همان اندازه نفوذ داشت كه فرماندار ايرانى بندر ، آنچنانكه جامعه هندى قادر بود كشتار گاو را در بندر مثلا ممنوع اعلام دارد و سياح ايتاليايى از اين مسئله كه اهالى مجبور به خوردن گوشت نامطبوع بز و گوسفند بودند شكايت داشت و به صحنه‌اى اشاره مىكند كه در آن پرتغالىها شبانه و در خفا اقدام به ذبح گاو كرده‌اند « 2 » . با وجود اين ملتهاى ساكن بندر از آزادى فرائض مذهبى برخوردار بودند .\r\nبه علت حضور پرتغالىها در كنگ اين بندر در ايران تنها مكانى بود كه يك فرد مسيحى ( اعم از پرتغالى يا غير آن ) مىتوانست بدون نياز به مسلمان شدن جهت نجات جان خود ، آزادانه با يك زن مسلمان رابطه برقرار كند « 3 » .\r\nفرقهء اكوستن‌هاى « 4 » مسيحى پرتغالى در اين بندر يك كليسا داشتند « 5 » و ضمنا حق قضاوت نسبت به كليه مسيحيان تولد شده در بندر را دارا بودند « 6 » .\r\nدولت صفوى در بندر كنگ دو مأمور داشت . يكى ( شه‌بندر ) كه مأمور گمرك بود « 7 » و ديگرى ( داروغه ) يعنى رئيس پليس و هر دو نماينده از طرف والى لار منصوب مىشدند « 8 » ( لار شهرى بود كه حوزه نفوذ آن در تمام منطقه ساحلى گسترش داشت ) گاه مىشد كه تنها يكى از اين دو مأمور در محل خدمت خود حاضر بود « 9 » .\r\n\r\n\r\n","description":"","footnote":"\r\n( 1 )  Banians \r\n( 2 ) ايضا  Gemelli Careri  صفحه 309 .\r\n( 3 ) ايضا  Gemelli Careri  صفحه 283 .\r\n( 4 )  Augustins \r\n( 5 ) ايضا  Gemelli Careri  صفحات 289 ، 299 همچنين كتاب  « Manuel da Ave Maria »  صفحه 209 .\r\n( 6 )  Gemelli Careri  صفحه 283 .\r\n( 7 ) درباره « شه‌بندر » رجوع شود به فرهنگ لغات و جملات محلى هندى - انگليسى\r\n « Hobson - Jobson , a glossery of anglo - indian colloquial words and phrases » \r\nنوشتهء  Yule et Burnell  از انتشارات  W . Crooke  لندن سال 1903 صفحات 816 و 817 .\r\n( 8 )  Gemelli Careri  صفحه 286 درباره داروغه رجوع شود به « دائرة المعارف اسلامى چاپ دوم\r\n . Encyclopedie de l'Islam , 2 ed . , s . v . ( A . Lambton ) \r\n. ( 9 ) بدينسان در سال 1694 شه بندر كنگ عملا وظايف گمرك‌چى و داروغه را انجام ميداد  ( Gemelli Careri )  صفحات 286 و 287 و .  Hedges . I .  در صفحه 205 شه‌بندر را بعنوان فرماندار شهر معرفى نموده و درباره ديدارش با شه‌بندر لار صحبت مىكند .\r\n","page_name":" 8 ","page_number":16},
  {"content":"\r\n\r\nدر ميان ساير ملل تنها پرتغالىها اجازه يا بهتر بگويم امتياز برافراشتن بيرق را داشتند « 1 » .\r\nدرآمد گمرك بندر كنگ بر اساس قراردادهاى اوليه بطور مساوى بين پادشاهان ايران و پرتغال تقسيم مىشد « 2 » اما ديرى نگذشت كه به علت سخت‌گيرىها و ايجاد دردسرهاى دولت صفوى ، كه در تمام زمينه‌ها آثار آن مشهود است و همزمان با انحطاط اين دولت ، سهم پادشاه پرتغال از درآمد گمرك تقليل يافت و به هزار تومان رسيد « 3 » .\r\nدولت ايران دقيقا سالانه مبلغ هزار و صد تومان بدولت پرتغال مىپرداخت « 4 » كه هزار تومان جهت پادشاه پرتغال و صد تومان براى نمايندگى پرتغال منظور مىگرديد « 5 » . ضمنا سالانه پنج راس اسب پيشكشى نيز ضميمه مبلغ فوق بود « 6 » .\r\nبايد افزود كه تنها پرتغالىها قربانى تدابير متخذه بوسيله دولت ايران نبودند بلكه انگليس‌ها نيز ناچار شدند در مقابل يك درآمد سالانه هزار و هشتاد تومانى ، از سهم خود از درآمد گمرك بندرعباس كه عبارت از نصف كل درآمد بود ، صرفنظر كنند « 7 » .\r\n\r\n\r\n","description":"","footnote":"\r\n( 1 )  Gemelli Careri  صفحه 283 در سال 1693 هلندىها در نمايندگى خود در بندر كنگ بيرق برافراشتند ولى شاه در اثر شكايت پرتغالىها آنها را از اين كار منع نمود ( رجوع شود به  Cunha Rivara  صفحه 223 ) . بردار آنتونيو دوژزو كه درباره او در همين كتاب بحث بميان آمده اقدام لازم را به عمل آورد .\r\n( 2 )  Gemelli Careri  صفحه 285 ( مينورسكى تذكره الملوك صفحه 181 و غيره )\r\n( 3 ) جواب دن‌پدرو دوم به كنت ويلاورد از شهر ليسبون در تاريخ 25 ژانويه 1697  ( Ms . BNL , Pombalina 439 , F . 137 )  .\r\n( 4 ) در  Gemelli Careri  صفحات 283 و 285 به اشتباه 11 هزار نوشته شده است .\r\n( 5 ) كتاب مجمع التواريخ ، اثر محمد خليل مرعشى ، چاپ اقبال ، تهران ، سال 1328 شمسى صفحه 41 .\r\n( 6 )  Gemelli Careri  صفحه 283 و نيز كتاب  « Instrucao »  پاراگراف 4 ، صفحه 101 ، و نيز پاراگراف 40 ، صفحه 113  ( . os cavalos da pensao ) \r\n( 7 )  Gemelli Careri  صفحه 285 .\r\n","page_name":" 9 ","page_number":17},
  {"content":"\r\n\r\nمقررى سالانه نمايندگى پرتغال ، به كارمندان بندر يعنى ناظر و مباشر پرداخت مىشد . مباشر مأموريت داشت كه وجوه را دريافت كند و يك قسمت از آن را بر - حسب اوامر كتبى ناظر به مصرف برساند . وظايف ديگر ناظر عبارت بود از دادن گذرنامه به مسلمانان جهت كشتىرانى اطمينان بخش در درياى هند و فروش غنائم بدست آمده توسط كشتىهاى پرتغالى .\r\nپادشاه به اين كارمندان يك مقررى پنجاه تومانى و كرايه منزل و همچنين مخارج پنج مستخدم را مىپرداخت ولى به مباشر مبلغ بيست و هشت تومان اضافه پرداخت مىشد تا به مصرف هزينه خارجىها برسد .\r\nسياح ايتاليائى گملى « 1 » مىنويسد : پرتغالىها در بندر كنگ بيش از هر ملت ديگرى مورد توجهند و به همان اندازه كه در جزيره گوآ « 2 » داراى قدرت هستند ، در اينجا نيز قدرتمندند ، نه تنها نسبت به كارمندان و هم وطن‌هاى خودشان بلكه نسبت به تمام مسافران مسيحى « 3 » . وى مىافزايد : تاورنيه « 4 » سياح ايتاليائى اظهار مىدارد كه آب در كناره بندر كنگ به اندازه كافى براى كشتيهاى بزرگ عميق نسبت و تجارت از طريق بندر گمرون « 5 » انجام مىگيرد . اين سخن درست نيست زيرا من شخصا در كنگ كشتيهاى بزرگ پرتغالى مشاهده كردم كه داراى شصت الى هفتاد توپ بودند و حتى ناوگان متعلق به اقوام مسلمان ديدم كه بسى بزرگتر بود ، از طرف ديگر من مىدانم كه نه تنها هلندىها و پرتغالىها از بندر گمرون استفاده مىكنند بلكه تمام ملتهاى ديگر به بندر كنگ رفت و آمد مىنمايند و در آنجا تجارت ميكنند و علتش اين است كه نيروى دريائى پرتغال همه‌گونه آزادى براى آنها فراهم آورده است « 6 »\r\nاشغال و تصاحب مسقط توسط عمانىها در سال 1650 موجب از ميان\r\n\r\n\r\n","description":"","footnote":"\r\n( 1 )  Gemelli \r\n( 2 )  Goa \r\n( 3 )  Gemelli Careri  صفحه 284 .\r\n( 4 )  Tavernier \r\n( 5 )  Gomron \r\n( 6 ) ايضا صفحات 291 و 292 .\r\n","page_name":" 10 ","page_number":18},
  {"content":"\r\n\r\nرفتن كامل قدرت و نفوذ پرتغالىها در درياى عربى شده و در دهه‌هاى بعد از آن پرتغالىها ديگر توانائى مهار كردن قدرت امام مسقط را نيافتند با وجوديكه نيروى دريائى امام موقعيت و ارتباطات پرتغاليها را در اقيانوس هند غربى سخت تهديد مىكرد .\r\nاز سوى ديگر پادشاه ايران كه از اثرات سوء نفوذ اعراب در منطقه خليج و حتى در سرزمين ايران سخت نگران بود ، خود را با نايب السلطنه پرتغال در هند در يك صف و در مقابل دشمنى مشترك يافت .\r\nدر زمان سلطنت شاه سلطان حسين آخرين پادشاه سلسله صفويه ، در پايان قرن هفده و اوايل قرن هيجده ميلادى كوششى به منظور عقد قرارداد همكارى ميان ايران و پرتغال به عمل آمد و اين خود فصلى عملا ناشناخته در سياست خارجى ايران است . « 1 »\r\nدر اينجا به هيچ روى مايل به صحبت درباره اين پرونده پرحجم كه شايسته مطالعه عميق‌ترى مىباشد ، نيستم « 2 » و تنها اشاره كوتاهى در مورد مسافرت گرگوريو فيدالگو دوسيلوا و اقامت او در دربار اصفهان مىنمايم كه به همين منظور از ماه\r\n\r\n\r\n","description":"","footnote":"\r\n( 1 ) بايد توجه داشت كه آقاى  Lockhart  كه بتاريخ سياسى آن زمان بسيار مطلع بود به مذاكرات بين ايران و دولت هند اشاره كرده است . رجوع شود به كتاب ( افول سلطنت صفوى و اشغال افاغنه )\r\n « The fall of the Safavi dynasty and the Afghan occu Pation of Persia » \r\nاثر كهارت  Lockhart  چاب كمبريج سال 1958 صفحات 62 و 68 و 392 و 434 و صفحات 115 و 116 آنتونيو  Antonio Caetano de Souza  در كتاب\r\n Historia genealogica da Casa real portugueza , VII , Lisbonne \r\nشرح مختصرى را اختصاص داده است به مأموريت سال 1696 و درباره آن اشاراتى در صفحه 504 از جلد چهارم ، و صفحات 3 تا 8 و 8 تا 10 و 40 از جلد پنجم كتاب  Assentos do Conselho do Estado  آمده است . اين كتاب اثر  ( Panduronga S . S . Pissurlencar )  است و به ترتيب در سالهاى 1956 و 1957 در باستورا - گوآ  ( BASTORA - Goa )  به چاپ رسيده است .\r\n( 2 ) رجوع شود به ويژه به كتابهاى  « Livros das Moncoes »  جلدهاى 59 و 63 .\r\n","page_name":" 11 ","page_number":19},
  {"content":"\r\n\r\nاكتبر 1696 تا مارس 1697 ميلادى صورت گرفت و مىبايست تواما قواى ايران و پرتغال به عمان حمله نمايند .\r\nبندر كنگ كه كاملا بر روى دريا باز بود از نظر دفاعى داراى موقعيت بدى بود . گرگوريو مىنويسد : « كنگ بندر نيست بلكه ساحل بسيار مطمئنى است در منتهى اليه عربستان و بدون معارض كه خليج‌فارس را مانند سدى در مقابل ضربات اقيانوس شرقى مسدود مىكند . اين ساحل شامل يك قلعه مىباشد كه در آن سى عدد درخت نخل بطور مربع قرار گرفته است و نيز چهار عدد توپ بزرگ دارد كه بفرمان كنستانتين دونوروگنا « 1 » هنگاميكه وى از طرف پادشاه اسپانيا به سمت نايب السلطنه گوا « 2 » منصوب شده بود شناخته شده است و تنها به سبب جزر و مد دريا گاهى مرطوب مىشود « 3 » با وجود اين مشخصات اعراب مسقط در ژانويه 1695 ميلادى به بندر كنگ حمله كردند و آنجا را غارت نمودند و انگليسىهاى كمپانى هند شرقى و هلندىهاى كمپانى ورى نيگد استيديش « 4 » كمكهاى خود را از دولت ايران كه توانائى دفاع نداشت ، دريغ داشتند .\r\nنايب السلطنه پرتغال در هندوستان كه در آن زمان كنت‌دوويلاورد « 5 » بود بر عكس ، از موقعيت استفاده نمود و به منظور منحرف كردن خطرى كه ناوگان عمان براى بندر مومباسا « 6 » ايجاد كرده بود بفكر افتاد كه به حضور پرتغال در خليج‌فارس جان تازه‌اى بخشد « 7 » بنابراين به پادشاه ايران پيشنهاد كمك دريائى داد .\r\nناوگانى كه از گوا گسيل شده بود تحت فرماندهى پريرادا سيلوا فرانسيكو « 8 »\r\n\r\n\r\n","description":"","footnote":"\r\n( 1 )  Constantin de Norogna \r\n( 2 )  Goa \r\n( 3 )  Gemelli Gareri  صفحه 291 .\r\n( 4 )  Vereenigde Oostindische \r\n( 5 )  Comte de Vila Verde \r\n( 6 )  Mombaca \r\n( 7 ) رجوع شود به كتاب\r\n « Afortaleza de Jesus e os Portuguesem Mombaca » \r\nاثر  Carlos de Azevedo C . R . Boxer  چاپ ليسبون سال 1960 صفحات 52 و 53 .\r\n( 8 ) .  Francisco Preira da Silva \r\n","page_name":" 12 ","page_number":20},
  {"content":"\r\n\r\nدر سال 1695 ميلادى در خليج‌فارس مصاف داد . كنت‌دويلاورد به اطلاع پادشاه ايران رسانيد كه ناوگان ديگرى طى سال بعد از آن وارد آبهاى خليج خواهد شد و سفيرى نيز راهى اصفهان خواهد گشت « 1 » .\r\nپيشنهادات وى مورد استقبال قرار گرفت و دربار ايران از اينكه در ميان فرستادگان اروپائى كه به تعداد زيادى به اصفهان مىآمدند ، هيچ فرستاده‌اى از جانب پرتغال نبود اظهار تأسف نموده « 2 » ، شاه ايران طى پاسخى كه در ژوئيه - اوت 1695 براى نايب السلطنه ارسال داشت اشاره به خاطره محبت و اتحادى كرد كه همواره ميان آنها حفظ شده بود و افزود كه هرگز چنين دوستى بزرگى ميان ايران و ديگران وجود نداشته است .\r\nشاه ايران در نامه‌اش تصريح كرده بود كه هر آنچه را كه جناب نايب - السلطنه از من بخواهند كافيست كه مرا از آن مطلع سازند « 3 » . با اين حساب شاه عملا با پيشنهاد اتحادى كه ويلاورد به او نموده بود اعلام موافقت كرد .\r\nبموجب اين اتحاد ، ايران نيروى زمينى خود را بسيج مىكرد و پرتغالىها بيست ناو جنگى براى حمله به عمان در اختيار ايران مىگذاشتند . ضمنا آنها متعهد مىشدند كه شش فروند قايق دستى جهت دفاع از بندر كنگ بسازند و نيز قرار بر اين شد كه آن گروه از كشتيهاى مستقر در بندر كنگ كه متعلق به تجار ايرانى بود به ناوگان جنگى بپيوندد و در طول عمليات جنگى تحت فرماندهى پرتغال قرار گيرد .\r\n\r\n\r\n","description":"","footnote":"\r\n( 1 ) رجوع شود به پاسخ نامه دن‌پدرو دوم به كنت دوويلاورد از ليسبون مورخ 16 اوت 1696  ( ms . BNL , Pombalina 439 f . 114 )  و نيز نامه گرگوريو پريرافيد - الگو خطاب به شاه سلطان حسين از شهر لار به تاريخ 15 ژوئن 1697 كه عينا در شرح سفرنامه‌اش نقل شده است . نيروى دريائى پرتغال شامل سه ناوچه و يك واحد ديگر بوده است ( رجوع شود به  Cunha Rivara  صفحه 223 و 224 ) .\r\n( 2 ) كتاب  Instrucao  صفحه 246 . آخرين ديدار يك واحد نيروى دريائى پرتغال از خليج مربوط مىشود به 1690 ( كتاب  Cunha Rivara  صفحه 223 ) .\r\n( 3 ) نامه شاه ايران به نايب السلطنه مورخ ذيحجه 1106 هجرى مطابق با ژوئيه و اوت 1695 مىباشد .\r\n","page_name":" 13 ","page_number":21},
  {"content":"\r\n\r\nشاه ايران مىبايستى تمام افراد لازم ، جهت ناوگان دريائى پيمان اتحاد را در اختيار پرتغاليها بگذارد و ضمنا براى هر مورد حمله ، سالانه مبلغ دو هزار تومان براى مخارج افراد بپردازد .\r\nهر بار كه كشتيهاى پرتغالى و كشتيهاى ايرانى باتفاق يكديگر با يك كشتى عربى برخورد كنند ، كشتيهاى بدام افتاده به پرتغاليها واگذار شود و محموله آنها طبق مقررات پرتغالىها ميان آنها و ايرانيها تقسيم گردد .\r\nضمنا كليه بنادر عربى كه بوسيله نيروى زمينى ايران اشغال مىگرديد به ايران تعلق مىگرفت باستثناى مسقط كه به پرتغالىها مسترد مىگشت .\r\nايران اين اجازه را به پرتغالىها مىداد كه در كليه بنادر متصرفه ، شعب بازرگانى تأسيس كند كه اين شعب از مزايائى مشابه مزاياى بندر كنگ برخوردار باشند . و طرفين متعهد مىشدند كه بطور جداگانه تن به صلح در نداده و با ملل ديگر اتحاديه تشكيل ندهند .\r\nشاه ايران موافقت خود را با ماده‌اى از قرارداد اعلام مىداشت كه بموجب آن از او خواسته مىشد كه فروش باروت و اسلحه را از سوى اروپائيانى كه نمايندگى تجارتى و تجارتخانه در بنادر ايران داشتند به عمانىها قدغن نمايد « 1 » . زيرا نايب - السلطنه پرتغال عقيده داشت كه انگليس‌ها وسائل سوق الجيشى در اختيار امام مسقط مىگذارند « 2 » .\r\nدر چند ماده الحاقى به متن عهدنامه اتحاد نظامى تصريح شده بود كه درآمد گمرك بندر كنگ مانند سابق ميان پرتغال و ايران بتساوى تقسيم گردد و ناظر ساكن در بندر كنگ بتواند هر بنائى را كه انتخاب كند جهت استقرار ادارات متبوع خويش بطور رايگان در اختيار داشته باشد و دست آخر مترجم دستگاه ناظر اين امتياز را بدست مىآورد كه مانند گذشته هر گونه شرابى را كه ميل داشته باشد به شيراز ببرد « 3 » .\r\n\r\n\r\n","description":"","footnote":"\r\n( 1 ) رونوشت متن پرتغالى معاهده و ملاحظاتى كه شاه بر آن نگاشته است .\r\n( 2 ) كتاب  Instrucao  پاراگراف 30 صفحه 111 .\r\n( 3 ) طبق مدارك مورد استفاده  Cunha Rivara  صفحه 224 .\r\n","page_name":" 14 ","page_number":22},
  {"content":"\r\n\r\nنايب السلطنه مشتاقانه آرزومند بود كه بتواند هر چه زودتر به چنين عملى اقدام نمايد منتهى اين امر مستلزم مقدماتى بود كه براى ايالت هند امكان نداشت « 1 » .\r\nبا توجه به عظمت پادشاه ايران و نيز با در نظر گرفتن امكانات ناچيز ايالت هند ، شوراى هند تصميم گرفت كه هدايائى معادل صد و بيست و پنج تومان به شاه ايران بپردازد « 2 » و نيز مبلغى معادل دويست تومان جهت تجهيزات و وسايل در اختيار گرگوريو پريرا فيدالگو « 3 » سفير و نماينده ايالت هند « 4 » و شش عضو همراهش قرار دهد .\r\nدر مورد مخارجى كه سفير نامبرده احتمالا در طول انجام مأموريتش در پيش مىداشت كه پيش بينى مبلغ آن از قبل ممكن نبود ، قرار شد وى تا هر مبلغ كه صلاح بداند از فرماندار كنگ دريافت دارد و دست آخر براى اينكه اعتبار سفير افزون گردد مقرر شد وى ديگر عنوان فرستاده نايب السلطنه را نداشته باشد بلكه عنوان فرستاده شخص پادشاه پرتغال يعنى پدروى « 5 » دوم را حائز باشد « 6 » . ضمنا\r\n\r\n\r\n","description":"","footnote":"\r\n( 1 ) رجوع شود به نامه پدرو دوم كه در سفرنامه به آن اشاره شده است .\r\n( 2 ) فهرست آن بوسيله  Cunha Rivara  صفحات 248 ، 249 ارائه داده شده است .\r\nارزش آن كه بالغ مىشود به 6113  Xerafins  ( پول پرتغال ) .\r\n( 3 )  Gregorio Preira Fidalgo \r\n( 4 ) اين عنوان در سفرنامه‌اش به او داده شده است . در سندى بتاريخ 1695 او را «  ouvidor geral do crime  » خطاب كرده‌اند ( رجوع شود به كتاب  Pissurlencar , Assentos , IV . P . 448 )  فصل چهارم صفحه 448 اثر  ( Pissurlencar )  او ماموريت 6 ساله سفارتش را تازه به اتمام رسانده بود ( رجوع شود به نامه پدرو دوم به ويلاورد مورخ 12 فوريه 1697 ) . در بازگشت وى از ايران نايب السلطنه به پدرو دوم متذكر مىشود كه مسافرت او بدربار صفوى او را مقروض كرده است و بجاست كه پاداش خدماتش داده شود زيرا فوق العاده شغلى كه براى او تعيين شده بود متناسب با ماموريتش نبوده است ( نامه ويلاورد به دن‌پدرو دوم از گوآ مورخ 11 ژانويه 1698 ) (  ms . Pombalina 439 f . 306  بعدا او به سمت  desambargador do paco  منصوب گشت ( رجوع شود به  Souza , O . c . VII . . Caetano de  فصل هفتم صفحه 391 ) در سال 1743 او بعنوان عضو شوراى سلطنتى در ليسبون بود (  ms . B . N . Lisbonne , Fundo Geral 944 )  .\r\n( 5 )  D . Pedro II \r\n( 6 ) نامه كنت ويلاردو به دن‌پدرو دوم از گوآ مورخ 15 دسامبر 1696  ( ms . BAC , azu 1513 , f . 30 - 31 ) \r\n","page_name":" 15 ","page_number":23},
  {"content":"\r\n\r\nاين فرستادهء پرتغالى دستورات نايب السلطنه را درباره خطمشى رفتارش در موقعيت‌هاى مختلف به همراه داشت .\r\nمسائل تشريفاتى در برابر مقامات ايرانى و همچنين نسبت به سفراى خارجى ضمن متون طولانى مطرح گرديده بود . فرستاده مزبور همواره يك نسخه از گزارش ماموريت د - گارسيا دوسيلوافيگروآ « 1 » را كه از 1617 تا 1619 ميلادى در مقام سفارت به دربار شاه عباس اول اعزام شده بود و در اين ماموريت شهرتى يافته بود بهمراه داشت و كوشش داشت كه آن گزارش را همواره در انجام ماموريتهاى خود سرمشق قرار بدهد « 2 » .\r\nگرگوريوپريرا فيدالگو در گزارش خود احترامى را كه نسبت به مقررات تشريفاتى داشت به همان‌گونه كه كنت دوويلاورد « 3 » تعيين نموده بود به تفصيل شرح داده است . گرگوريوپريرا فيدالگو به اصفهان مىرفت تا معاهده‌اى را كه سال قبل تدوين شده بود به توشيح برساند و بعضى از مواد آن را تكميل كند . قرار بود او از اراده شاه در مقام صاحب اختيار تام مطمئن شود و نيز از اراده وزيران شاه كه مىبايستى بر عليه عمان وارد عمل شوند و تدابيرى كه عملا در اين جهت اتخاذ كرده بودند اطمينان حاصل نمايد .\r\nنايب السلطنه در دستور العمل خود قيد كرده بود كه كشتىهاى جنگى او وظيفه حمل لشكريان ايران را ندارند . مقرر گرديده بود كه افراد لشكر و اسبها بر قايقهاى محلى سوار شوند كه به تعداد زياد در بنادر و سواحل ايران وجود داشت و بعلاوه پياده شدن از آنها نيز بسيار آسان بود « 4 » .\r\n\r\n\r\n","description":"","footnote":"\r\n( 1 )  D . Carcia de Silva Figueroa \r\n( 2 ) كتاب  « Les Comentarios »  اثر  D . Garcia de Silva y Figueroa  در قرن هفدهم چندين بار تجديد چاپ شد و چندين بار ترجمه شد . چاپ دو جلدى آن در سال 1903 در مادريد منتشر شد .\r\n( 3 )  Comte de Vila Verde \r\n( 4 ) كتاب  Instrucao  ( گزارش سفر ) پاراگراف 17 صفحه 105 .\r\n","page_name":" 16 ","page_number":24},
  {"content":"\r\n\r\nسفير همچنين اجازه داشت كه در صورت لزوم و احتمالا پيشنهاد كند كه تعداد خيلى بيشترى كشتى كوچك جهت دفاع از كنگ از طرف پرتغاليها به كار گرفته شود و در ازاء آن پرتغاليها پناهگاهى مطمئن در بندر هرمز كه امكانش موجود بود در اختيار داشته باشند . در كنگ چنين پناهگاهى وجود نداشت .\r\nمقرر شده بود كه فرستاده نايب السلطنه اين پيشنهاد را با احتياط تمام مطرح سازد تا موجب هيچگونه ابهامى در ذهن مخاطبين وى نگردد . علت اين پيشنهاد اين بود كه نايب السلطنه بطور جدى بفكر تصرف بندر هرمز بود و اين موضوع را طى نامهء هشتم دسامبر 1695 خود خطاب به د . پدروى « 1 » دوم پادشاه پرتغال چنين نوشته بود : « و اما در مورد هرمز ، مىپذيرم كه ميان ما و دولت انگليس قرارداد صلحى كه تصرف اين محل را توسط ما قدغن كند وجود ندارد اما چنين قرار دادى ميان انگليس و ايران هست . تصرف اين محل امروز براى ما بسيار ساده است . چرا كه نيروى ايران در آنجا بسيار ضعيف است . مسئله هرمز مستلزم زيركى و نيرنگ است و من از هم‌اكنون مقدمات امر را در مواد معاهده فراهم كرده‌ام و طى آن پيشنهاد كرده‌ام كه تعدادى از كشتيهاى پارويى ما روانه اين درياها شوند . با گرفتن چنين امتيازى ما اندكى فراتر مىرويم و اجازه مىخواهيم كه اين كشتىها در جزيره هرمز پهلو بگيرند چرا كه امكان ندارد در بندر كنگ لنگر بيندازند ، در چنين شرايطى ، زمان و اوضاع و احوال به پيشرفت منجر خواهد گرديد » . « 2 »\r\nسفير وظيفه انجام اقدامات فرعى ديگر را نيز بر عهده داشت . در صورت عدم مخالفت پادشاه ايران ، وى مأموريت داشت كه براى اداى احترام نزد شاهزاده مغولى محمد اكبر نيز برود . محمد اكبر پسر امپراطور اورنگ زيب بود كه پس از سركوبى شورش وى در سال 1681 و عقب‌نشينى كوتاه مدتش نزد ماهاراتى « 3 » ها در سال 1682 ، به ايران پناه برده بود و در آنجا سكنى گزيده بود « 4 » . مقرر گشته\r\n\r\n\r\n","description":"","footnote":"\r\n( 1 )  D . Pedro II \r\n( 2 )  Cunha Rivara  صفحه 226 .\r\n( 3 )  Mahrattes \r\n( 4 )  Lockhart  افول سلطنت صفوى  ( The fall of the Safavi dynasty )  صفحه 65 .\r\n","page_name":" 17 ","page_number":25},
  {"content":"\r\n\r\nبود كه در اين ديدار ، سفير از طرف شخص نايب السلطنه با شاهزاده تماس بگيرد و هيچگونه تعهدى از جانب پادشاه پرتغال ندهد .\r\nامكان جانشينى اورنگ زيب كه حدود هشتاد سال داشت بوسيله شاهزاده امرى قابل پيش‌بينى بود و دوستى با شاهزاده مىتوانست براى ايالت هند مفيد واقع شود . به همين دليل گرگوريو پريرا فيدالگو احيانا قول حمايت نيروى دريائى را به او مىداد و در صورت لزوم جزئيات يك معاهده را در آينده با او بررسى مىكرد « 1 »\r\nاز سوى ديگر فرستاده پرتغال مىتوانست به موضوع درخواست‌هائيكه از سوى سفيران ديگر اروپائى مىشد ملحق گردد به شرطى كه آنان از ايران بخواهند كه با تركيه قطع رابطه كند . دستورات نايب السلطنه چنان معنا و لحنى را در برداشت كه به موجب آن سفير وى به اطلاع شاه ايران مىرسانيد كه ناوگان پرتغال قادر است او را فرمانرواى مطلق العنان درياى سرخ و شهرهاى مكه و مدينه بگرداند و درست در همين زمان ، مقارن اقامت سفير پرتغال در اصفهان ، نامه‌اى از طرف فرماندار كل مالت « 2 » به شاه سلطان حسين رسيده بود و در اين نامه از شاه ايران دعوت شده بود به تركيه اعلام جنگ دهد « 3 » ، با اين حال به نظر مىرسد كه گرگوريو پريرا فيدالگو عمدا موضوع نامه را به سكوت برگزار كرده باشد ، شايد به علت وقوف نامبرده از ضعف نظامى دولت ايران و احساس متزلزل بودن معاهده اتحاد ايران و پرتغال . بهر جهت هر دو موضوع اينك براى وى بديهى شده بود .\r\nدست آخر قرار بر اين شده بود كه اگر زمان و موقعيت ايجاب كند ، پريرافيد - الگو به ارامنه كاتوليكى كه به علت چند مورد ناراحتى كه برايشان پيش آمده بود از طريق كشيش خود نامه‌اى به نايب السلطنه نوشته بودند ، يارى كند و ضمنا به وضعيت يك مرد مذهبى منتسب به فرقه اگوستن « 4 » كه به اسلام گرويده بود رسيدگى نمايد « 5 » .\r\n\r\n\r\n","description":"","footnote":"\r\n( 1 )  Instrucao  ( گزارش سفر ) پاراگراف 45 تا 49 صفحات 114 تا 116 .\r\n( 2 )  Malte \r\n( 3 ) رجوع شود به  Infra  صفحه 55 شماره 3 .\r\n( 4 )  Augustins \r\n( 5 )  Instrucao  ( گزارش سفر ) پاراگراف 73 تا 75 صفحه 123 درباره نماينده پاپ در همين كتاب به او اشاره شده است .\r\n","page_name":" 18 ","page_number":26},
  {"content":"\r\n\r\nگرگوريو پريرا فيدالگو كه در ماه مارس 1896 گوارا « 1 » ترك كرده بود روز اول ژوئن وارد بندر كنگ شد و از آنجا پس از عبور از مسير معمول كه از لار ، جهرم ، شيراز و راه تابستانى ميان شيراز و پايتخت مىگذشت وارد اصفهان شد . پانزدهم اكتبر به دروازه‌هاى اصفهان رسيد . ورود او با شكوه و طمطراق خاصى كه در مورد سفراى پرتغال غير عادى مىنمود انجام گرديد . حتى از تجملى كه ويژه سفيران ساير كشورهاى پادشاهى بود پا فراتر گذاشته بود و مىدانيم كه در ايران مردم طرفدار عظمت و جلال هستند و قدرت يك شاهزاده را از روى شكوه و وضع و حالت او و نيز با توجه به هزينه‌هاى سفارتخانه وى مورد قضاوت قرار مىدهند .\r\nوى رسما روز اول نوامبر وارد اصفهان شد ، ظواهر امر طورى ترتيب داده شده بود كه جوابگوى ذوق و سليقه ايرانيها باشد . تعداد افرادى كه در التزام سفير بودند ، شكوه خيره كننده لباسهاى اين افراد ، غناى تجهيزات آنها ، بخشش‌هاى بىحساب او و ارزش و بىهمتا بودن هدايائيكه با خود آورده بود ، همه اين عوامل چشمها را خيره كرد و تحسين و احترام دربار و ملت ايران را برانگيخت « 2 » .\r\nسفير ، اصفهان را روز اول آوريل 1697 ترك گفت و روز پانزدهم همان ماه وارد شيراز شد و روز هشتم ژوئن به لار و بيست و چهارم ژوئن به بندر كنگ رسيد و چند ماهى را در اين بندر بسر برد .\r\n\r\n\r\n","description":"","footnote":"\r\n( 1 )  Goa \r\n( 2 ) پدر  Le P . Vilotte  در كتاب موسوم به :\r\n « Voyages d'un missionnaire de la Compagnie de Jesus en Turquie , en Perse , en Armenie , en Arabie et en Barbarie » \r\nچاپ 1730 در پاريس .\r\nپدر  Le P . Vilotte  از سوم ژوئيه 1696 تا بيستم اكتبر 1708 در اصفهان سكنى داشت . در متنى كه بوى منسوب است و بعدا منتشر شده است درباره سفارت پرتغال اشتباهات جزئى به چشم مىخورد . او تاريخ ورود سفير پرتغال را به اصفهان 31 اكتبر مىنويسد و اسم سفير را هم تغيير داده است و نيز اشتباها مىگويد كمپانى پرتغال يك نمايندگى ثابت در اصفهان دارد . ( نقشى كه بر عهده اگوستن‌ها بوده است ) .\r\n","page_name":" 19 ","page_number":27},
  {"content":"\r\n\r\nسفير در گزارش خود كه بتاريخ بيست و پنجم اكتبر 1697 جهت نايب السلطنه نگاشته است ، جزئيات مسافرتش را كه درباره آن طى مأموريتش نامه‌هاى متعدد و مفصلى نوشته بود شرح نمىدهد « 1 » ، گزارش وى اثر ديگرى است كه بر آثار متعدد قرن 17 اروپا اضافه شده است و در آن اثر علاوه بر شرح سفر ميان خليج فارس و اصفهان كه از نقطه نظر اطلاعات جغرافيائى غناى زيادى ندارد زندگى در دربار و مناقشات بين گروههاى مختلف را بازگو كرده است .\r\nاين گزارش و شرح سفر گوگور يوپريرا فيدالگو هر چند حاوى مطلب تازه و خارق العاده‌اى نمىباشد ، با اين حال ارزش آن را دارد كه مورد توجه قرار گيرد .\r\nهنگاميكه سفير پرتغال وارد پايتخت كه غالبا آنجا را « دربار » مىخواند ، شد ، شاه در پايتخت نبود . سلطان طبق معمول سلاطين صفوى به يكى از شكارهائى رفته بود كه هيچ كس نمىتوانست حدس بزند چه موقع از آن باز خواهد گشت .\r\nوى روز هجدهم نوامبر به قصر سعادت‌آباد وارد شد و سه هفته بعد يعنى روز هشتم دسامبر به كاخ شهرى كه شامل چهل ستون و عالىقاپو بود مراجعت كرد .\r\nگرگوريو پريرا فيدالگو حدود دو ماه بعد از ورودش به اصفهان يعنى روز بيست و سوم دسامبر افتخار شرفيابى يافت . در حالى كه جمعيت زيادى از افراد كنجكاو او را احاطه كرده بودند .\r\nهنگام شرفيابى سفير پرتغال چند تن از روحانيان كاتوليك و نيز افراد عادى فرانسوى و انگليسى او را همراهى مىكردند .\r\nدومين شرفيابى سفير پرتغال بحضور پادشاه ايران روز بيست و هفتم فوريه و پس از اينكه موضوع مأموريت وى انجام گرديده بود ، صورت گرفت . اين شرفيابى كاملا جنبه تشريفاتى داشت و در ميان جمع و در فضاى آزاد در ميدان اصفهان روى داد ، هنگاميكه شاه سوار بر اسب از كاخ عالىقاپو خارج مىشد . روز بيستم مارس سفير\r\n\r\n\r\n","description":"","footnote":"\r\n( 1 ) دو نمونه از اين گونه نامه‌ها در  Cunha Rivara  صفحات 249 و 250 موجود است .\r\n","page_name":" 20 ","page_number":28},
  {"content":"\r\n\r\nنارضائى خود را از اينكه كسب اجازه مرخصىاش از سوى شاه طى مراسمى انجام نشده است ، چرا كه مصادف با روز اول نوروز ، سال نو ايرانيان بوده است ، ابراز داشت و اصفهان را ترك گفت . با وجود تمام توجهاتى كه طى سفر گرگوريو پريرا فيدالگو نسبت به او معمول گشت ، مسافرت وى از نقطه نظر سياسى يك شكست به حساب مىآمد و خود او نيز خيلى زود متوجه اين امر گرديد و دانست كه همكارى ايران و پرتغال در زمينه نظامى غير عملى است و بدلائل متعدد مسؤلان امور ايران از تعهداتى كه پذيرفته بودند شانه خالى مىكردند اما شاهزاده مغولى ، او نيز دربار را ترك گفته بود و اخيرا در يك درگيرى جسورانه در حوالى قندهار شركت كرده و شكست سختى خورده بود و اين مورد چنان كه از دستورات صادره از سوى نايب السلطنه مستفاد مىشود ، موردى بوده كه در درجه دوم اهميت قرار داشته است .\r\nاما ميانجىگرى سفير در مورد روحانيان مسيحى قرين موفقيت شد به اين علت كه سفير اوقات بيكارى بسيارى در پيش داشت و توانست تمام تلاش خود را مصروف اين امر سازد . در اثر لطف دولت شاه سلطان حسين ، سفير پرتغال موفق شد موجبات رضايت جامعه كاتوليك اصفهان را در اختلافاتى كه با ارامنه جلفا پيدا كرده بودند فراهم آورد .\r\nيكى از كشيش‌هاى جامعه ارامنه اصفهان بنام اسقف استپانوس « 1 » كه از تبليغ‌هاى مذهبى خيلى افراطى كشيشهاى مسيحى وابسته به فرقه كارم‌ها « 2 » به ستوه آمده بود ، در اواخر سلطنت شاه سليمان موفق شده بود كه دستور اخراج كشيشهاى كارم را از جلفا بگيرد و حتى كليساى آنها را ويران كند . اسقف ناحيه‌اى كشيشهاى كارم ، بنام برادر الياس دوسنت‌البر « 3 » ، به اين دليل كه ارامنه جلفا مورد حمايت ملكه مادر شاه قرار داشتند ، نتوانسته بود كارى از پيش ببرد تا تصميم مربوط به اخراج افراد فرقه‌اش از اصفهان ملغى شود و پاپ و همه اروپا از اين جريان آگاه گرديده بودند .\r\nپاپ اينوسان « 4 » دوازدهم طى نامه مورخ بيست و هشتم ژانويه 1695 خطاب به شاه\r\n\r\n\r\n","description":"","footnote":"\r\n( 1 )  Vardapet Stepanos \r\n( 2 )  Carmes \r\n( 3 )  Elias de Saint Albert \r\n( 4 )  Innocent XII \r\n","page_name":" 21 ","page_number":29},
  {"content":"\r\n\r\nسلطان حسين از وى تقاضا كرده بود كه به برادر الياس اجازه بازگشت به جلفا را بدهد « 1 » . برادر الياس دوسنت‌البر كه به سمت كشيش اصفهان منسوب شده بود به اين فكر افتاد كه براى دريافت حكم تقديس نزد كشيش گوا « 2 » در هند كه سمت نظارت عاليه بر كليه مسيحيان آسيا را داشت برود « 3 » . در همين اثناء خبر رسيد كه نماينده‌اى از سوى پادشاه پرتغال به اصفهان مىآيد . يك مبلغ مذهبى در روز پنجم اكتبر 1696 چنين نوشت : « در اين پايتخت منتظر ورود قريب الوقوع سفير پرتغال هستند كه قرار است با شكوه خاص وارد شود ، از هم اكنون چند رأس از قاطرهائى كه لوازم او را حمل ميكنند به شهر رسيده‌اند . ايرانىها عزم كرده‌اند كه با پرتغالىها متحد شوند و با اعراب به جنگ بپردازند . اگر چنين امرى پايان خوشى داشته باشد ، مسيحيان در اين سرزمين دوباره عزت و احترام گذشته را باز خواهند يافت ، عاليجناب الياس اميدوار است كه پس از ورود سفير پرتغال به جلفا بازگردد . « 4 »\r\nحقيقت امر اين بود كه چون كشيش مورد بحث ، برادر الياس ، هداياى لازم را در اختيار نداشت تا بتواند با تقديم آنها موافقت مقامات را براى تقاضاى پاپ كسب كند . اينطور صلاح ديده بود كه منتظر ورود سفير پرتغال و هداياى او شود « 5 » .\r\nبه محض ورود گرگوريو پريرافيد الگو به اصفهان عاليجناب پيدودوسنت اولون « 6 » كشيش بابيلون « 7 » كه در آن هنگام در اصفهان اقامت داشت به اتفاق عاليجناب الياس دوسنت‌البر ، در روز شانزدهم اكتبر 1696 به ديدن او شتافتند . عاليجناب الياس تمام جزئيات امر را براى سفير پرتغال شرح داد و اضافه كرد كه به چه\r\n\r\n\r\n","description":"","footnote":"\r\n( 1 ) نامه ترجمه شده به انگليسى در كتاب  Carmelites  صفحات 477 و 478 .\r\n( 2 )  Goa \r\n( 3 ) نامه برادر الياس مورخ 18 مارس 1695 در كتاب  Carmelites  صفحات 476 و 477 .\r\n( 4 )  Carmelites  صفحه 477 .\r\n( 5 ) نامه عاليجناب الياس مورخ 27 آوريل 1697 در  Carmelites  صفحه 478 .\r\n( 6 )  Pidou de Saint - Olon \r\n( 7 )  Babylone \r\n","page_name":" 22 ","page_number":30},
  {"content":"\r\n\r\nترتيب از مقام پاپ و نيز از شاهزادگان اروپا منجمله از امپراطور توسط برادر ژان كونارد دولاسومسيون « 1 » و از پادشاه پرتغال تقاضاى مساعدت و يارى نموده است . وى گفت كه اعتقادش بر اين است كه پادشاه ايران نسبت به هيچيك از پادشاهان اروپا به اندازه پادشاه پرتغال احترام قائل نيست و علت آن اين است كه پادشاه پرتغال كشتىهاى جنگى خود را در بندر كنگ مستقر كرده است « 2 » در واقع مبلغين مذهبى كاتوليك عريضه‌اى خطاب به پدروى « 3 » دوم پادشاه پرتغال نوشته بودند و تقاضا كرده بودند كه طى نامه‌اى به شاه ايران ، حمايت خود را از آنان اعلام نمايد .\r\nآنان پيشنهاد كرده بودند كه به تلافى اخراج افراد وابسته به فرقه كارم‌ها « 4 » از جلفا ، فرماندهان كشتىهاى جنگى پرتغال و نمايندگان پرتغال مقيم هند ارامنه‌اى را كه از مذهب كاتوليك جدا شده‌اند در دريا نوردى و بازرگانى مورد تهديد و آزار قرار دهند .\r\nپدروى دوم پادشاه پرتغال در اين باره در تاريخ بيست و دوم مارس 1697 نامه‌اى جهت كنت دوويلاورد « 5 » نايب السلطنه مقيم هند پرتغال نوشت و از وى خواست كه با توجه به موقعيت و باصلاح ديد خود اقدام لازم را به عمل آورد « 6 » .\r\nگرگوريو پريرا فيدالگو طى شرفيابى خود بحضور پادشاه ايران در تاريخ بيست - و سوم دسامبر ، ضمن تقديم نامه‌هاى نايب السلطنه نامه پاپ را نيز ارائه داد و تقاضا كرد كه مفاد آن مورد توجه قرار گيرد « 7 » .\r\n\r\n\r\n","description":"","footnote":"\r\n( 1 )  Jean Conrad de L'Assomption \r\n( 2 )  Relacao  ( گزارش سفر ) صفحه 49 .\r\n( 3 )  Pedro II \r\n( 4 )  Carmes \r\n( 5 )  Comte de Vila Verde \r\n( 6 ) - نامه دن‌پدرو دوم به كنت دوويلاورد . ضمن يك تهديد مشابه اگوستن‌هاى پرتغالى در سال 1694 از وارداپت استپانت قول گرفته بودند كه از اخراج ژزوئيت‌ها و دومينيكن‌ها از شهر جلفا منصرف شود ( نامه كنسول فرانسه در شهر حلب مورخ دسامبر 1694 كه در  Carmelites  صفحه 467 يادداشت شماره 1 به آن اشاره شده است .\r\n( 7 ) - رجوع شود به متن پرتغالى نامه شاه سلطان حسين به پاپ مورخ رجب 1108 مطابق با 24 ژانويه تا 22 فوريه 1697 ( در پاسخ به نامه وى كه در تاريخ 23 دسامبر 1696 دريافت داشته است ) اين نامه‌ها در قسمت اول كتاب  Caetano de Souza  تحت عنوان  Provas da Historia genealogica  منتشره در سال 1746 در ليسبون و تجديد چاپ شده در 1952 در كوامبر  ( Coimbre )  در صفحات 153 و 154 آمده است .\r\n","page_name":" 23 ","page_number":31},
  {"content":"\r\n\r\nهيجده ماه از روزى كه برادر الياس دوسنت آلبر نامه پاپ را دريافت داشته بود تا روزى كه اين نامه در شرايط مناسب به حضور شاه ايران تقديم مىشد ، مىگذشت « 1 » .\r\nعاليجناب الياس مىنويسد كه بنظرش آمد كه سفير پرتغال آمادگى كامل دارد ، بخصوص كه در اين زمينه حامل پيامى نيز از سوى نايب السلطنه مىباشد و موثر بودن آن را مىستايد و چنين مىنويسد : « سفير پرتغال هنگام تقديم نامه حضرت پاپ همراه با عريضه ديگرى از سوى دوك اعظم توسكان « 2 » كه آن هم مربوط به همين امر بود طورى با شهامت و كاردانى موضوع را مطرح كرد كه بالاخره موفق شد هرگونه مخالفت را خنثى نمايد و پيروزمندانه ما را به محل اقامت خودمان هدايت كند « 3 » .\r\nاحتياط و كاردانى سفير پرتغال هنگام مذاكراتش با شاه ايران ، در گزارش مسافرت وى كه تا اندازه‌ى به اين امر نيز اشاره شده ، منعكس گرديده است . در گزارش نامبرده سفير پرتغال بيش از آنچه كه درباره دستورات نايب السلطنه سخن گفته است ، در اينمورد حرفى نمىزند .\r\nعاليجناب الياس دوسنت‌آلبر در روز بيست و هشتم ژوئن 1697 به پاپ گفت ، هر چند بردار كنراد دولاسومپسيون « 4 » در مقام فرستاده شخص پاپ در بثمر رساندن اقدام ماهرانه‌اى كه بوسيله فرستاده پادشاه پرتغال آغاز شده بود سهمى داشته است اما بايد اذعان كرد كه نقش سفير پرتغال همانند مأموريتى بوده است كه از سوى يك فرستاده پروردگار انجام شده باشد . وى با مخالفت بسيار شديدى روبرو گشته و موفق شده بود چنين مخالفتى را از ميان بردارد . به همين دليل كشيش\r\n\r\n\r\n","description":"","footnote":"\r\n( 1 ) - اين نامه‌ها در اوايل آوريل 1695 بدست او رسيده بود . رجوع شود به  Carmelites  صفحه 476 .\r\n( 2 )  Toscane \r\n( 3 ) نامه عاليجناب الياس به مركز مبلغين  Congregation de Propaganda Fide  مورخ 27 آوريل 1697 در كتاب  Carmelites  صفحه 478 .\r\n( 4 )  Conrade de I'Assomption \r\n","page_name":" 24 ","page_number":32},
  {"content":"\r\n\r\nاصفهان از پاپ تقاضا كرد تا به نامه‌اى كه توسط سفير پرتغال خطاب به ايشان نوشته شده بود و وى حامل آن بود پاسخ داده شود « 1 » .\r\nعاليجناب الياس ضمنا نامه‌هائى به پدروى دوم پادشاه پرتغال و نيز به كنت دوويلاورد نايب السلطنته نوشت و طى آنها سپاس خود را از اقدامات گرگوريو پريرا فيدالگو ابراز داشت « 2 » .\r\nدر مورد مذاكرات مربوط به انعقاد يك پيمان اتحاد بر ضد اعراب مسقط ، نماينده نايب السلطنه گوآ با مخاطبى همچون اعتماد الدوله ميرزا طاهر ، روبرو گشت كه شخصى سرسخت و يكدنده بود « 3 » .\r\nهر بار كه گوگوريو پريرا فيدالگو ناراحت و دلخور به نظر مىرسيد منشى صدر اعظم موسوم به ميرزا ربيع سعى لازم را جهت روبراه كردن اوضاع به كار مىبرد . گرگوريو - فيدالگو در يادداشتهاى خود متذكر مىشود كه همه چيز قابل خريدن است و با توجه به همين اصل است كه وى موفق شده است در برابر كمى بخشش يك\r\n\r\n\r\n","description":"","footnote":"\r\n( 1 ) - نامه عاليجناب الياس به پاپ اينوسان دوازدهم  Innocent XII  مورخ 28 ژوئن 1697  Carmelites  صفحه 479 .\r\n( 2 ) - نامه به دن‌پدرو دوم مورخ 10 دسامبر 1697 در كتاب  Caetano de Sousa , Provas , L , c ;  صفحات 154 تا 156 .\r\nنامه به كنت دوويلاورد صفحات 156 و 157 ( در نامه مورخ 14 ژانويه 1698 كنت ويلاورد خطاب به دن‌پدرو اظهار ميدارد كه رونوشت آن نامه را براى وى از گوآ مىفرستد ) .\r\n( 3 ) - طبق روايت سيد حسن فسائى در ( فارسنامه ناصرى ) تهران 1313 هجرى ( جلد اول صفحه 155 ) .\r\nميرزا طاهر قزوينى از اواخر سال 1687 ميلادى مطابق با 1099 هجرى تا اواخر سلطنت شاه سليمان صفوى در سال 1694 در مقام صدارت انجام وظيفه كرد . در اين سال شخصى بنام شاه قلىخان به جاى وى منصوب گرديد . بموجب گزارش سفر بويژه طبق سندى كه در صفحه 176 آن ترجمه شده ميرزا طاهر هنوز هم تا اوايل سال 1697 در مسند صدارت بوده است .\r\nراجع به وظائف اعتماد الدوله رجوع شود به صفحات 44 تا 46 تذكرة الملوك .\r\n","page_name":" 25 ","page_number":33},
  {"content":"\r\n\r\nجاسوس از ميان افراد ديوان‌خانه وزير براى خود دست و پا كند . عشق و علاقه صدر اعظم نسبت به پول امرى شناخته شده بود . گملى سريرى « 1 » وى را « بزرگترين دزد روى زمين » لقب داده است و اضافه مىكند كه : » او به كسى علاقه‌مند است كه پول بيشترى به او بپردازد ، و حتى براى دريافت يك شاهى خود را خفيف مىگرداند « 2 » .\r\nدر دستور العملهائى كه از سوى نايب السلطنه صادر شده بود ، براى يك مبلغ مذهبى اهل پرتغال منتسب به فرقه اوگوستن « 3 » ها بنام برادر انتونيودوژزو « 4 » كه ساكن دير اصفهان بود نقش قاطعى در انجام مذاكرات پيش‌بينى شده بود . علت اين مأموريت بخاطر مهارتى بود كه مبلغ نامبرده در كلام داشت و نيز آشنائى كافى كه از محل و محيط دارا بود ، به همين سبب به گرگوريو پريرا فيدالگو دستور داده شده بود كه نظرات او را مورد توجه قرار دهد اما روابط اين دو نفر خيلى زود بهم خورد و حقيقت اين بود كه حسد شخص سفير به ايجاد سوءظن و بدبينى نسبت به برادر انتونيودوژزو منجر شده بود . سفير عقيده داشت كه زندگى برادر انتونيو در پايتخت با افتضاح همراه است و رفت و آمد وى به ادارات دولتى به بهاى بدنامىهائى انجام مىشود : مثلا در ماجراى حقوق پرتغالىها در گمرك بندر كنگ شخص نامبرده داراى رفتارى مشكوك بوده است « 5 » .\r\nگرگوريوفيدالگو همچنين مبلغ نامبرده را متهم كرده است كه پاى عريضه‌اى را كه ارامنهء جلفا بحضور شاه ايران نوشته بودند و طى آن اخراج برادر الياس دوسنت‌آلبر را از جلفا خواسته بودند امضاء كرده است . مدارك مربوط به فعاليت مبلغين ، خلاف گفته‌هاى گرگوريو پريرا فيدالگو را نشان مىدهد .\r\nكشيش منتسب به فرقه اوگوستن‌ها خود يكى از امضاء كنندگان گزارشى بود كه طى آن اخراج كاتوليكها از جلفا مورد اعتراض قرار گرفته بود و آن را الياس دوسنت آلبر در ژوئيه 1694 نگاشته بود . « 6 »\r\n\r\n\r\n","description":"","footnote":"\r\n( 1 )  Gemelli Cereri \r\n( 2 ) -  Gemelli Careri  صفحه 125 .\r\n( 3 )  Augustins \r\n( 4 )  Antonio de Jesus \r\n( 5 ) - گزارش سفر  Relacao  صفحه 85 .\r\n( 6 ) -  Carmelites  در صفحه 469 ، او يكى از مبلغينى بود كه ماموريت داشتند بر عليه آزار افراد نزد كلانتر اعتراض كند .\r\n","page_name":" 26 ","page_number":34},
  {"content":"\r\n\r\nپدروى دوم پادشاه پرتغال طى نامه‌اى كه در تاريخ بيست و دوم مارس 1697 از ليسبون خطاب به كنت‌دوويلاورد مىنويسد خاطر نشان مىسازد كه نامه‌هائى را كه در تابستان 1696 بوسيله اسقف نخجوان ، كشيش بابيلون و كشيش اعظم فرقه دومينيكن‌ها در اصفهان و همچنين برادر بوشه « 1 » اهل فرانسه و اينياس زاپولسكى « 2 » اهل لهستان از اصفهان ارسال شده است دريافت داشته و در آن نامه‌ها گفته شده است كه افراد پرتغالى منتسب به فرقه اوگوستن‌ها كه ساكن دربار صفوى هستند ، بويژه برادر انتونيو دوژزو ، رفتارى در خور وظايف خود دارند . « 3 »\r\nدر اثر ترك مذهب يكى از اعضاء دير فرقه اوگوستن‌هاى اصفهان در سال 1691 ضربه سختى به اين دير وارد شده بود « 4 » و برادر انتونيودوژزو هم كه در 12 اكتبر سال 1696 به رياست دير برگزيده شده بود « 5 » بر آن بود كه در سال 1697 به آئين اسلام بگرود و تحت نام على قلىبيگ همسرى مسلمان اختيار كند « 6 » بنابراين مىتوان به او مظنون بود كه براى گرگوريو پريرا فيدالگو يك مشاور كاملا مطمئنى نبوده است « 7 » .\r\n\r\n\r\n","description":"","footnote":"\r\n( 1 )  Boucher \r\n( 2 )  Ignace Zapolsky \r\n( 3 ) - نامه دن‌پدرو دوم به كنت ويلاورد مورخ 22 مارس 1697 از ليسبون .\r\nپدر بوشه  Le P . Boucher  در 12 اكتبر 1696 وفات يافت كتاب سفرها  « Voyages »  اثر  ( Vilotte )  صفحات 411 تا 419 .\r\n( 4 ) - پدر امانوئل كه به حسن قلىبيگ تغيير نام داده بود به نظر مىرسد كه در سال 1694 تمايل داشته است جهت تقاضاى بخشش به رم برود  Gemelli Careri  صفحه 160 به روايت گزارش سفر گرگوريو پريرا فيدالگو بار ديگر سعى كرد كه پدر امانوئل را به اين كار تشويق كند ولى موفق نشد صفحه 87 تا 89 . درباره او  Cunha Rivara  نيز در صفحه 251 به آن اشاره نموده است .\r\n( 5 ) - كتاب  Manuel da Ave Maria  صفحه 208 و 568 .\r\n( 6 ) -  Caremelites  صفحه 486 كتاب  Manuel da Ave Maria  صفحه 568 ( يادداشتى درباره برادر آنتونيو دوژزو )  Antonio de Jesus « Cunha Rivara »  صفحه 253 ( تغيير مذهبى كه طى نامه يكى از هم مسلكانش در اكتبر 1697 از بندر  Kong  اطلاع داده شده است ) .\r\n( 7 ) - معهذا مراجعه شود به نامه‌اى متعلق به او قبل از تغيير مذهبش كه در آن وفادارى على قلىبيگ را بهدفهاى ملت پرتغال اعلام مىدارد  Cunha Rivara  صفحه 253 .\r\n","page_name":" 27 ","page_number":35},
  {"content":"\r\n\r\nدر سال 1696 ايرانيان دست به چند نقل و انتقال نظامى زده بودند .\r\nعباسقلىخان ، خان‌لار ، در منطقه ساحلى نيروهايى گردآورى كرده بود .\r\nدر ماه اكتبر ، فرماندهء گروهان مستقر در آبادى ده گردو « 1 » به پرتغالىها اطلاع داد كه مأموريت يافته است در لشكركشى شركت كند و در عرض يك ماه بايستى با قشون تحت فرماندهى خود عازم بندر كنگ شود .\r\nهنگاميكه گرگوريو پريرا فيدالگو ، نماينده هلند ساكن آبادى ده گردورا بنام ژاكوب هوگكامر « 2 » ملاقات كرد ، از او شنيد كه به عقيده وى لشكركشى حتما انجام مىشود و ديوان بيگى كه به فرماندهى لشكر منصوب شده است پايتخت را به صوب محل مأموريت خويش ترك كرده است . چند روز بعد برادر آنتونيودوژزو تأكيد كرد كه فرمانده كل قوا به كازرون رفته است تا به گردآورى افراد بپردازد و وسائل لازم جهت حمل توشه را فراهم سازد .\r\nاما در اوايل ماه نوامبر ، سفير نامه‌هائى از سوى فرمانده كل قوا و نيز از سوى شاه دريافت كرد . در اين نامه‌ها به او اطلاع داده شده بود كه اجتماع نيرو جهت لشكر كشى در آن سال غير ممكن است و علت آن كمبود مواد خوراكى و فقدان آب در آب‌انبارها مىباشد .\r\nدر طول اقامت شاه در كاخ سعادت‌آباد در نيمه دوم ماه نوامبر ، گرگوريو - پريرا فيدالگو مذاكرات بسيار جدى را پىگيرى نمود زيرا موضع دولت صفوى بطور قاطع روشن به نظر نمىرسيد . چنين مىنمود كه شاه شخصا موافق لشكركشى است و حقيقت امر اين بود كه او با روى گشاده از فرستادگان پرتغال استقبال كرده و آنها را مورد ملاطفت قرار داده بود ، در حالى كه ناظر بيوتات كه پس از اعتماد الدوله دومين شخصيت در دستگاه حكومتى بشمار مىآمد ، با جنگ مخالف بود « 3 » . وى\r\n\r\n\r\n","description":"","footnote":"\r\n( 1 )  Deh - Guerdou \r\n( 2 )  Jacob Hoogkamer \r\n( 3 ) - درباره ناظر بيوتات مىباشد .  Cemelli Careri  او را ناظر يا بزرگترين شخصيت دربار مىنامند صفحه 128 و مىگويد ( او به كليه هدايائيكه به شاه تقديم ميشد رسيدگى مىكند ) صفحه 224 در مورد وظايفش رجوع شود به تذكرة الملوك صفحات 48 تا 50 .\r\n","page_name":" 28 ","page_number":36},
  {"content":"\r\n\r\nخواستار فرا خواندن فرمانده كل قوا بود كه همشيره‌اش را به همسرى داشت ، و اعتقاد به مرخص كردن نيروى دريائى پرتغال داشت . سلطان ادعا مىكرد كه مىتواند وجوه لازم را جهت ماندن نيروى دريائى پرتغال در كنگ تأمين كند ، زيرا در نظر داشت در آن بندر اقدام به ساختن انبارهائى به منظور نگهدارى آذوقه و آب نمايد . معهذا هنگام شرفيابى سفير پرتغال روز بيست و سوم دسامبر ، شاه به او اطلاع داد كه به علت كمبود آذوقه و آب در مسيرى كه قشون بايستى بپيمايد ، در طى آن سال جنگى تحقق نخواهد يافت .\r\nروز بيست و هفتم دسامبر ، اعتماد الدوله همان مطالب را به سفير پرتغال از نو تكرار كرد . ضمنا درباره تعداد كشتىها و افرادى كه پرتغالىها سال بعد مىتوانستند فراهم آورند پرسش كرد . گرگوريو پريرا فيدالگو بيهوده كوشش كرد ضمن اشاره به بادهاى موسمى ، تاريخ دقيقى جهت انجام عمليات جنگى از اعتماد الدوله بدست بياورد و عين همان گفتگوى تجاهل‌آميز در ملاقاتى كه روز دوم ژانويه ميان آن دو انجام شد ، تكرار گرديد .\r\nسفير پرتغال تلاش زيادى كرد تا بتواند اجازه يك شرفيابى خصوصى به حضور شاه بدست بياورد اما كامياب نشد . آقا كمال خواجه حرمسراى سلطان در برابر انجام تقاضاى سفير پرتغال انتظار دريافت وجهى آنچنان متنابه مىكرد كه ناچار معامله سر نگرفت . ( وى تقاضاى دويست تومان به پول گوارا مىنمود « 1 » ، در حالى كه اين مبلغ برابر كليه هزينه‌هاى سفر سفير و همراهان وى مىشد . )\r\nتماسهاى سياسى ميان ايران و پرتغال با نظر موافق مورد توجه مسلمانان ساكن نواحى جنوب ايران قرار گرفته بود . يكى از بازرگانان ثروتمند بندر كنگ موسوم به عبد الشيخ از دوستان نزديك پرتغالىها بود « 2 » . مردم لار بطور علنى\r\n\r\n\r\n","description":"","footnote":"\r\n( 1 ) - چنين مبلغى برابر كليه هزينه‌هاى سفر سفير و همراهان وى مىشد .\r\n( 2 ) - رجوع شود به  Relacao  ( گزارش سفر ) صفحه 37 و نامه‌اى از نايب السلطنه خطاب به وى مورخ ماه مه سال 1700 در  « Boletim da Filmoteca ultramarina portuguesa »  شماره 35 تا 37 چاپ ليسبون سال 1968 صفحه 407 .\r\n","page_name":" 29 ","page_number":37},
  {"content":"\r\n\r\nدعا مىكردند كه مأموريت گرگوريو پريرا فيدالگو با موفقيت قرين شود « 1 » . ولى مذاكرات بين گوآ و اصفهان از هر سو موجبات نگرانى را فراهم آورده بود .\r\nبر خلاف فرانسوىها و انگليسىها ، هلندىها در تظاهرات علنى كه عليه گرگوريو پريرا فيدالگو صورت مىگرفت شركت نمىكردند .\r\nارامنه منتسب به فرقه گرگورين « 2 » ها كه مخالفتشان با پرتغالىها دلائل روشنى داشت ، از حاميان خود مىخواستند كه بيكار ننشينند و دست به اقدامى بزنند . يكى از افراد ارمنى كه به آئين اسلام گرويده بود و بنابر آن از پرداخت ماليات به حاكم جلفا معاف گرديده بود مطالبى بس زننده درباره ضعف پرتغالىها تعريف مىكرد « 3 » .\r\nعواملى كه براى آينده روابط ايران و پرتغال بيش از همه ضرر داشت اختلافاتى بود كه در خود حكومت صفوى به چشم مىخورد . حتى پيش از عزيمت سفير به صوب كنگ ، به هند اطلاع رسيده بود كه ايرانيها قراردادى را كه بر طبق آن مانند گذشته درآمد گمرك كنگ بين ايرانىها و پرتغالىها بطور متساوى تقسيم مىگرديد لغو كرده‌اند « 4 » .\r\nشخص اعتماد الدوله كه هدف انتقاد شديد تعدادى از درباريان حسود قرار گرفته بود ، عزم راسخ جزم كرده بود كه تصميمى را كه قبلا نيز زياد با آن موافق نبوده است ، كان لم يكن اعلام كند .\r\nديديم كه در دسامبر 1696 چگونه مخالفان لشكركشى به عربستان عليرغم تمايل شاه ، كه از حقايق امر كاملا بىاطلاع بود ، دست آخر حرف خود را بكرسى نشاندند . گرگوريو پريرا فيدالگو اذعان داشت كه حكومت ايران با مشكلاتى برخورد كرده است كه قبلا درست آنها را ارزيابى نكرده است . كمبود\r\n\r\n\r\n","description":"","footnote":"\r\n( 1 ) -  Relacao  صفحه 41 .\r\n( 2 ) -  Gregoriens \r\n( 3 ) - رجوع شود به  Carmelites  صفحه 460 .\r\n( 4 ) - نايب السلطنه نامه‌هاى ناظر كنگ و برادر آنتونيو دوژزو را دريافت داشته بود كه طى آنها به اطلاع او رسيده بود كه مجددا مقررى سال 1100 تومان برقرار شده است (  Instrucao  پاراگراف 71 ) .\r\n","page_name":" 30 ","page_number":38},
  {"content":"\r\n\r\nآذوقه و آب ، امرى واقعى بود و هم‌چنين اخبار شايع را كه بموجب آن ترس از نفوذ بلوچها در جنوب كشور ، ايرانيها را بر آن داشته بود كه فكر حمله به عربستان را از سر بيرون كنند ، تا اندازه‌اى جدى تلقى مىكرد . « 1 »\r\nحكومت ايران كه خود قادر به انجام تعهدات خويش نبود ، عذر آورد كه نايب السلطنه به كليه تعهدات خود جامه عمل نپوشانيده است . شاه ايران دلايل بتعويق انداختن لشكركشى را طى نامه‌اى كه در تاريخ دوازدهم فوريه 1697 بعنوان نايب السلطنه نوشت چنين شرح داد : « چون در سال جارى آب ، گندم ، جو ، كاه ، روغن ، سبزيجات و ساير مواد غذائى وجود ندارد ، و نيز به سبب عدم انجام كامل توافق‌هاى قبلى كه بموجب آنها بيست كشتى مىبايستى بيايند و نرسيدند انجام جنگ در سال جارى عملى نشد . بتصور اينكه كشتىها مىرسند من يك ژنرال تعيين كردم و قشون خود را به حركت درآوردم ، قشونى كه با خروشى همانند دريا پيش مىرفت و چون دسته‌هاى ملخ زمين را مىپوشاند . به علت كمبودها و موانعى كه به آنها اشاره شد ، به قشون دستور توقف دادم و امر كردم كه سربازان و كشتىهاى پرتغالى كه طى باد موسمى فعلى آمدند عقب‌نشينى كنند و امر دادم كه مبلغى بابت هزينه‌هاى آنان پرداخته شود » « 2 » .\r\nروز بيست و هشتم ژانويه ، اعتماد الدوله حاضر نشد كه مبلغ هزار تومان پيش‌بينى شده براى نگهدارى و مخارج نيروى دريائى متفق را بپردازد و دليلى كه براى اين امتناع آورد اين بود كه خزانه دولت خالى است و بعلاوه تعداد كشتىها\r\n\r\n\r\n","description":"","footnote":"\r\n( 1 ) - درباره روابط بلوچها با اهالى مسقط كه سياست خصومت‌آميز آنها باعث حضور مزدوران مىگرديد . رجوع شود به كتاب  « A fortaleza de Jesus »  اثر  C . R . Boxer ,  و  C . De Azevedo  صفحات 55 و 57 .\r\n( 2 ) - نامه شاه ايران توسط برادر آنتونيو دوژزو در حضور « ميرزا رايا » مترجم سفير به زبان پرتغالى ترجمه شد ، به نظر مىآمد كه تاريخ آن بيستم رجب 1108 مطابق با 12 فوريه 1697 بوده است . اين ترجمه توسط  Caetano de Souza  چاپ شد . فصل پنجم قسمت اول سال 1952 صفحات 158 و 159 .\r\n","page_name":" 31 ","page_number":39},
  {"content":"\r\n\r\nكمتر از آن شماره‌اى است كه در قراردادهاى قبلى قيد شده بوده است . سرانجام سفير پرتغال موفق شد تنها نيمى از آن مبلغ را دريافت نمايد .\r\nنايب السلطنه وقوف كامل داشت كه به تعهداتش جامه عمل نپوشانيده است و در دستورالعملى كه در تاريخ بيستم مارس 1696 براى گرگوريو پريرا فيدالگو فرستاد دلايل ويژه‌اى را كه براى توجيه عمل خود لازم مىديد ، برشمرده بود . « 1 » نه اينكه نخواهد به تعهد سنگينى كه شاه ايران به او تحميل كرده بود وقعى ننهد و بيست فروند كشتى جنگى ذكر شده در موافقت‌نامه را در عمليات وارد نكند ، برعكس او تمام كوشش خود را به كار برده بود ولى به نتيجه نرسيده بود . نايب السلطنه ضمن گزارشى كه در دسامبر 1695 خطاب به پدروى دوم ، پادشاه پرتغال فرستاد .\r\nچنين نوشت : گرچه او ( شاه ايران ) از من تقاضاى بيست فروند كشتى جنگى سه دكله براى اين لشكركشى نموده است و با وجوديكه ايالت گوآ بشدت با كمبود كشتى و افراد و پول مواجه است ، با اين حال من بزرگترين ناوگان جنگى را كه نيروهاى ما قادر به تهيه آن بوده‌اند فراهم آورده‌ام « 2 » . او پيش‌بينى كرده بود كه بتواند چهار فروند كشتى جنگى سه دكله ، يك كشتى بادبانى بزرگ و يك كشتى حامل مواد آتش‌زا و شش قايق جنگى گسيل دارد « 3 » و براى تهيه وجوه لازم جهت اين تداركات اقدام به فروش امتيازات و القاب متعلق به اعضاى وابسته به گروه مسيحيان نموده بود ، منتهى تعداد خريداران بسيار اندك بود و تازه آنها هم با قيمت‌هاى بسيار نازل آماده خريد امتيازات بودند و همين باعث شد كه بفكر افزايش ماليات بر تنباكو بيفتد . « 4 »\r\nناوگان جنگى كه در سال 1696 عازم خليج‌فارس شد كمتر از آن چيزى بود كه كنت دوويلاورد تصور كرده بود قادر به گردآورى آن است . اين ناوگان در آخر شامل سه كشتى جنگى سه دكله بود كه يكى از آنها به علت بادهاى مخالف\r\n\r\n\r\n","description":"","footnote":"\r\n( 1 ) -  Instrucao  پاراگراف 32 صفحه 111 .\r\n( 2 ) -  Livros das Moncoes  جلد 60 .\r\n( 3 ) - ايضا ( نايب السلطنه خطاب به كنسول حكومت هند در تاريخ ژانويه 1696 ) .\r\n( 4 ) -  Cunha Rivara  صفحه 225 .\r\n","page_name":" 32 ","page_number":40},
  {"content":"\r\n\r\nبدون اينكه به بندر كنگ برسد ، به گوآبر گشت ، يك كشتى بادبانى بزرگ و بيست توپ ، يك كشتى حامل مواد آتش‌زا و دو عدد قايق ناوگان پرتغالى در خليج فارس را تشكيل مىداد « 1 »\r\nمأموريت گرگوريو پريرا فيدالگو نه تنها موجب تحكيم اتحاد ميان ايران و پرتغال نشد ، بلكه نشان داد تا چه اندازه چنين اتحادى عملا دشوار است . از اينكه نقشه‌هاى كنت دوويلاورد توأم با نوعى گستاخى و جسارت بوده است بحثى نيست و به يقين مىتوان گفت كه حكومت صفوى هم در مورد امكانات واقعى خود دچار اشتباه بوده است . شاه ايران با احترامى كه هنگام ملاقات با سفير پرتغال براى وى قائل شد ، نشان داد كه تا چه اندازه خواهان حفظ روابط موجود با ايالت گوآ مىباشد و طى نامه‌اى كه به نايب السلطنه نوشت بصراحت خاطر نشان ساخت كه فعلا طرح يك لشكركشى مشترك به عمان به تعويق افتاده است و آنگاه كه تمام مقدمات فراهم شود اطلاع خواهد داد تا ناوگان پرتغال به حركت درآيد و هر چه را نايب السلطنه بخواهد ، وى ( شاه ايران ) انجام خواهد داد .\r\nمعهذا طبق دستور كنت دوويلاورد كه هنگام بازگشت گرگوريو پريرا فيدالگو به خليج فارس و در نزديكىهاى شهر لار بدست وى رسيد ، سفير پرتغال در تاريخ پانزدهم ژوئن 1697 نامه‌اى از شهر لار به شاه ايران نوشت و در آن بشدت از تغيير عقيده ناگهانى و عقب‌نشينى ايران انتقاد كرد .\r\nدر سالهاى بعد نيز گاه و بيگاه صحبت از عمليات جنگى مشترك ايران و پرتغال بميان مىآمد « 2 » و از جانب ديگر حكومت ايران تلاش مىكرد توجه فرانسه را به فتح مسقط جلب كند و آن هم با شرايطى كه امتيازاتش براى ايران بيشتر از امتيازاتى بود كه در قرارداد 1695 ايران و پرتغال نصيب حكومت ايران مىگرديد « 3 » .\r\n\r\n\r\n","description":"","footnote":"\r\n( 1 ) -  Cunha Rivara  صفحات 225 و 249 .\r\n( 2 ) - رجوع شود به كتاب  « Assentos do Conselho do Estado »  اثر  Pissurlencar  جلد پنجم صفحات 124 - 130 تا 136 و غيره و نيز  Boletim da Filmoteca ultramarina portuguesa  شماره 38 و 40 چاپ ليسبون بسال 1969 صفحه 152 و غيره .\r\n( 3 ) - متنى كه مورد تجزيه و تحليل قرار گرفته است در كتاب افول سلطنت صفوى اثر لاكهارت در صفحه 434 و 435 . تقاضاهاى قبلى ايران از فرانسه به جهت اينكه فرانسه مسقط را اشغال كند . رجوع شود به كتاب روابط ايران با اروپاى غربى در دوران صفوى بقلم خان‌بابا بيانى چاپ پاريس سال 1937 صفحات 208 تا 220 .\r\n","page_name":" 33 ","page_number":41},
  {"content":"\r\n\r\nتنها در آخرين سالهاى حكومت دولت صفوى بود كه به ابتكار ايران دوباره با پرتغال معاهده منعقد گرديد . نماينده‌اى از سوى شاه سلطان حسين بنام طهمورث بيگ در اواخر سال 1718 ميلادى به نايب السلطنه ايالت گوآ كه به لوئيس دومنز نام داشت ، مراجعه كرد . « 1 »\r\nگرچه ناوگان پرتغال در 1719 در مقابل بندر كنگ درگيريهاى موفقيت - آميزى پيدا كرد و حتى ايران توانست يك قشون جنگى را اين بار در بندر كنگ گردآورى نمايد اما اين معاهده تازه نيز مانند معاهده 1697 - 1695 ديرى نپائيد و كوتاه مدت بود . « 2 »\r\nپرتغالىها نادرستى وزيران ايرانى را كه خود را در مقابل پول به عربهاى مسقط فروخته بودند ( و ميان آنها بيگ اعظم يا فرمانده كل قوا نيز بود ) مسؤل دانستند و مورد انتقاد قرار دادند .\r\nاز سوى ايران ، مرعشى وقايع‌نويس مىگويد كه پايان زد و خوردهاى كنگ مشكوك به نظر مىرسد و علت آن را كه بار ديگر موجب شد تا لشكركشى مشتركى كه طرحش ريخته شده بود ، در نطفه خفه شود ، آشكار مىسازد .\r\nمبلغ يك هزار و صد تومانى را كه پرتغالىها همه ساله از محل درآمد گمرك كنگ دريافت مىداشتند بيست سال بود كه دريافت نكرده بودند .\r\nوقايع‌نويس ايرانى ميگويد : « مانند زمان شاه سلطان حسين ، مأموران حكومت\r\n\r\n\r\n","description":"","footnote":"\r\n( 1 ) - كتاب مجمع التواريخ بقلم مرعشى صفحه 41 و 42  « Historia genealogica »  اثر  Caetano de Sousa  جلد پنجم سال 1948 صفحه 219 . خان‌بابا بيانى ، از قول وزارت امور خارجه پاريس ، به حضور يك فرستاده پرتغالى در دربار صفوى اشاره مىكند كه در دسامبر 1271 براى مطالبه مخارج ناشى از مداخله نيروى دريائى پرتغال در جنگ بر عليه مسقط بدربار صفوى مراجعه كرده است .\r\n( 2 ) - رجوع شود به كتاب  Bibliotheca Lusitana  اثر  Barbosa Machado  جلد دوم چاپ 1966 صفحات 158 و 159 كه در آن به كتاب :\r\n « Eventus Lusitanae classis quae e Goa ad Persiam profecta est » \r\nاثر  Francisco Giraldes  اشاره شده است .\r\n","page_name":" 34 ","page_number":42},
  {"content":"\r\n\r\nايران هر چه را كه مىخواستند انجام مىدادند و چون پرتغالىها نيز ضعيف شده بودند ، صاحب منصبان ايرانى مبلغ سالانه را براى خود برمىداشتند » .\r\nدر سال 1719 ، پرتغالىها خواستار كليه درآمد گمرك بيست سال گذشته شدند و بعلاوه بيست هزار تومان ديگر جهت هزينه ناوگانى كه گسيل داشته بودند و جيره افرادشان ، خواستار شدند .\r\nبنا به گفته كائتانود و سوزا « 1 » ناوگان پرتغال وجوهى را كه براى آمدن از گوآ خرج كرده بود دريافت داشت و به گفته مرعشى پرتغالىها در چند نوبت و بر رويهم تنها پنج الى شش هزار تومان دريافت داشتند و به آنها پيشنهاد شد كه در مقابل كليه طلبهاى گذشته خود يك مبلغ كل هشت هزار تومانى دريافت كنند . پرتغالىها كه بسيار ناراضى شده بودند با ناوگان خود ايران را ترك كردند .\r\nآثار تزلزل سلسله صفوى در اثر حمله افغانها كم‌كم پديدار گشت . پس از سقوط اصفهان در سال 1722 و اغتشاشاتى كه بدنبال آن روى داد ، اوضاع در خليج فارس دستخوش تغيير كلى شد و ايران نيز در آنجا براى مدت مديدى موجوديت خود را بعنوان قدرت حاكم از دست داد .\r\n\r\n\r\n","description":"","footnote":"\r\n( 1 ) -  Caetano de Sousa \r\n","page_name":" 35 ","page_number":43},
  {"content":"\r\n\r\n\r\nگزارش مسافرت دكتر گرگوريو پريرا فيدالگو\r\nنماينده نايب السلطنه هندوستان و مشاور پادشاه پرتغال كه به سمت سفارت به دربار ايران رفته است . گزارش او حاوى حوادث مسافرت دريايى و توافق‌ها و گفتگوهائى است كه بفرمان كنت ويلاوردى نايب السلطنه گوآ ( هندوستان ) در سال 1696 ميلادى در طى آن سفارت بانجام رسانده است .\r\nجناب اشرف با آنكه جزئىترين وقايع مسافرت خود را با وسايل ممكنه به آگاهى آن جناب رسانده‌ام اما چون به علت طول راه امكان مفقود شدن نامه‌هايم وجود دارد بهتر ديدم گزارش مختصرى تهيه نمايم كه حاوى تمام حوادث و جريان مسافرتم باشد ، مسافرتى كه در دربار اصفهان براى پيشبرد مأموريتى كه آن جناب به من محول كرده بودند انجام دادم .\r\nدر مسافرت دريايى بخت و اقبال چندان روى خوش بما نشان نداد آنچنانكه بدون توقف در دماغه مسندام « 1 » و بندر جاسك مدت دو ماه و دوازده روز طول كشيد تا به بندر كنگ رسيديم . در بيست و هشتم مه كه به جزيره لارك رسيديم به مجرد ورود ، ميگل هنريك « 2 » و پدر كنستانتيو « 3 » را مأمور كردم كه از راه ترعه قشم به بندر كنگ بروند و نامه‌هاى مباشر و نماينده بندر نامبرده را كه خطاب به خان لار و خان شيراز نوشته بودم و در آنها اشاره كرده بودم كه بعنوان سفير در دربار پادشاه ايران منصوب گرديده‌ام به آنها برسانند .\r\nاول ژوئن به بندر كنگ رسيديم در آنجا اطلاع يافتم كه پدر آنتونيو دوژزو « 4 » از اصفهان از طرف پادشاه ايران مأمور شده است تا درآمد گمرك كنگ را كه سال پيش با شرايط دورانهاى گذشته بما واگذار شده بود ، حذف نمايد . نماينده\r\n\r\n\r\n","description":"","footnote":"\r\n( 1 ) -  Masandam \r\n( 2 ) -  Miguel HENRiQUES \r\n( 3 ) -  Constantino \r\n( 4 ) -  Antonio de Jesus \r\n","page_name":" 36 ","page_number":44},
  {"content":"\r\n\r\nنامبرده كه يك روحانى بود و با وسيله مجللى مسافرت مىكرد ، ما را از اين مطلب آگاه ساخت و فوايد بيشمارى را كه چشم‌پوشى از عايدات گمرك براى ما در بر داشت برشمرد و توصيه كرد كه بهتر است به همان مقررى سالانه يعنى مبلغ هزار و صد تومان اكتفا نمائيم . منتها او فقط واسطه بود و شخص صدر اعظم « اعتماد الدوله » بيش از همه در اين كار دخالت داشت . دليل تغيير عقيده صدر اعظم اين بود كه به علت اعتبار و محبوبيتش نزد شاه مورد حسد بعضى از بزرگان دربار واقع شده بود و به اين بهانه از او شروع به بدگوئى و سعايت نزد شاه كرده بودند و اشاره نموده بودند كه با واگذارى نصف درآمد بندر كنگ به پرتغالىها ، شاه را از منافع زيادى محروم ساخته است ، بنابراين اتهام ، اعتماد الدوله مورد تهديد قرار گرفته بود و در نتيجه از بيم از دست دادن اعتبار خود ، پدر روحانى را مأمور كرد كه قرارداد سال پيش را در مورد عوايد گمرك كنگ لغو كند و پيشنهاد پرداخت مبلغ قديم را نمود ، چرا كه تمايل پادشاه ايران در موقع عقد قرارداد همان مبلغى بود كه پادشاهان پيشين صفوى مىپرداختند و به همين علت پدر آنتونيودورژزو اصرار بليغ داشت ما از وصول نيمى از عوايد گمرك چشم بپوشيم . چرا كه در غير اين صورت پادشاه اجازه شرفيابى به من نمىداد و جنگ هم با اعراب صورت نمىگرفت .\r\nدر پاسخ وى گفتم كه من به دربار مىروم و در آنجا ضمن موافقت با اين موضوع مىتوانم تقاضاى افزايش مبلغ يكهزار و صد تومان يعنى مقررى سالانه دولت هند را بنمايم . از او خواستم كه ورود مرا به اعتماد الدوله خبر دهد و به او بگويد كه در اينمورد بايستى با من مذاكره شود . پدر آنتونيو با كمال جديت در اين باره اصرار ورزيد و گفت كه اين عمل شما كليه مخارجى را كه جهت قواى دريايى متحمل شده‌ايد بىنتيجه خواهد ساخت . زيرا پادشاه تا زمانيكه وى حامل خبر حذف سهميه گمرك نباشد فرمان جنگ با اعراب را صادر نخواهد كرد . هر چند كه طبق دستور آن جناب آزادى هر گونه اخذ تصميمى به من داده شده بود . با اين حال صلاح دانستم پيش از مشورت با فرمانده قواى دريايى و نيز نماينده دولتمان در بندر كنگ هيچگونه اظهار نظرى نكنم . هر دوى آنها به من اطمينان دادند كه شايسته\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nاست از اختياراتى كه آن جناب به من در اينمورد محول نموده‌اند استفاده نمايم .\r\nبعد از مشورت با آن دو نفر پيشنهاد پدر آنتونيودوژزو را پذيرفتم تا مبادا به جهت مخالفت با آن مرا متهم كنند كه باعث قطع جنگ با اعراب گرديده‌ام و روحانى نامبرده تأكيد مىكرد كه اگر با تغيير در وضع گمرك موافقت كنم ، انجام جنگ امرى حتمى خواهد بود . ضمنا روحانى نامبرده لازم مىدانست كه هر چه زودتر براى گزارش نتيجه مذاكراتش به دربار مراجعت نمايد ، چرا كه شروع تداركات جنگى بستگى به اين پاسخ داشت ، ضمن اجازه مرخصى ، از او به تأكيد خواستم كه از هيچگونه تلاشى براى تهيه حوايج مورد لزوم من كوتاهى نكند و كوشش كند ورودم به شهر و دربار با نهايت شكوه و احترامى در خور سفارتم ، توأم باشد . او روز پانزدهم ژوئن با صد تومان وجهى كه از صندوق نمايندگى به وى پرداختم به اصفهان برگشت .\r\nدو روز بعد از ورود ما به بندر كنگ شه بندر يعنى حاكم شهر بديدار من آمد ، اگر توسط چند نفر از نزديكان به وى تذكر داده نمىشد ، اين استقبال صورت نمىگرفت البته اين عمل بدون اينكه از ميل باطنى من اطلاع پيدا كند ، انجام شد . روزى كه جهت ملاقات من بعرشه كشتى آمد از تاريخ پياده شدنم از كشتى پرسيد و بعد از اطلاع از اين موضوع ، در روز مقرر در نيم فرسنگى شهر با چهل سوار و بيش از هزار و پانصد پياده به انتظار ما ايستاده بود و دستور داده بود كه تمام خيمه‌ها و بازارها و محلهاى كار تعطيل شود يعنى تعطيل عمومى اعلام داشته بود .\r\nهمين كه از كشتى به ساحل آمدم حاكم از اسب پياده شد و با قايق به استقبالم آمد و بعد از سوار شدن بر اسب دست راست مرا در دست گرفت و من نخواستم از دادن دستم به او خوددارى كنم ، مبادا احترام والايى را كه طبق رسوم محلى نسبت به من ادا مىشد رد كرده باشم . اينك به افتخار ورودم تفنگهاى دريايى و زمينى زيادى شليك مىشد . شه بندر مرا تا اقامتگاهم همراهى كرد و بعد از آن هم چندين بار بديدارم آمد اما من ببازديدش نرفتم چرا كه لزومى در اينمورد نمىديدم زيرا مقام شه بندر در نزد ايرانيها بسيار پائين است اما چندين بار يكى از همراهانم\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nرا به بازديد او فرستادم و از اين بابت بسيار خوشحال شد زيرا در غير اين صورت ملاقات‌هايش را تجديد نمىكرد .\r\nچند روز پس از ورودم به كنگ ، جشن مفصلى بافتخار من در عمارت گمرك ترتيب داد . در ابتدا به عذر بيمارى از قبول دعوت امتناع ورزيدم ولى او بمنزلم آمد و گفت ضيافت را در عمارت دولتى متعلق به شاه برگزار مىكند نه در منزل شخصى و اگر دعوت را نپذيرم او مورد بازخواست قرار خواهد گرفت كه چرا پذيرائى و ضيافت چنان كه شايسته سفراى خارجى است خوددارى ورزيده است .\r\nبه علت اصرارهاى فراوان او ، بر خلاف ميل دعوتش را پذيرفتم . فرداى آن روز شخصا به اتفاق چند تن از معتمدان محل به منزلم آمد و مرا به عمارت دولتى گمرك كه غرق در چراغانى و نور بود هدايت كرد . در تمام مدت جشن آلات موسيقى مخصوص بخودشان مترنم بود و آتش‌بازى ادامه داشت و بعد از اتمام جشن باز مرا تا منزلم بدرقه كرد .\r\nبعد از پانزده روز اقامت در بندر كنگ نامه‌اى از عباسقلىخان حاكم ايالت لار توسط ميرزا محمد حسين ، منشى او دريافت داشتم . اظهار لطف و محبت زيادى كرده بود و با نامه هدايايى از قبيل ميوه‌هاى مختلف و تعدادى گوسفند و مرغ فرستاده بود .\r\nكوشش كردم بوسيله ميرزا محمد حسين از وضع و موقعيت جنگ با اعراب آگاه شوم و او به من اطمينان داد كه به امر شاه ، خان لار يعنى ارباب او مأمور جمع‌آورى قشون از گمرون « 1 » شده است و نيز گفت به او امر شده است كه تعداد همراهان را در كشتى معلوم كند . پس از سه روز اقامت در بندر كنگ و دريافت پاسخ نامه‌اش باضافه مقدارى هدايا جهت خان كه از آنها بسيار ممنون شد به طرف لار ، شهرى كه در پنجاه منزلى كنگ قرار گرفته است حركت كرد . از راهى به اين دورى بود كه خان تا اين حد نسبت به من ابراز ادب و محبت نموده بود . مدت يك ماه در بندر كنگ به انتظار رسيدن اسبهاى مورد نياز براى ادامه مسافرت به دربار اصفهان و همچنين هشتاد رأس قاطر براى حمل اثاثيه و بنه خود و همراهانم و نيز حمل هدايا\r\n\r\n\r\n","description":"","footnote":"\r\n( 1 ) -  Gombron \r\n","page_name":" 39 ","page_number":47},
  {"content":"\r\n\r\nبراى پادشاه ايران گذراندم . بعلاوه منتظر رسيدن احتمالى كشتى جنگى « آلميرانتا « 1 » » بودم كه حامل چند تن از زيردستان من بود . شايع شده بود كه كشتى نامبرده به جزيره لارك رسيده است و همين انتظارها بود كه توقفم را در كنگ به اين حد طولانى كرد .\r\nروز چهارشنبه ده ژوئيه از بندر كنگ عزيمت كردم در حالى كه شه بندر سوار بر اسب به اتفاق كارمندانش و بسيارى از شخصيتهاى نيروى دريايى تا يك منزلى خارج از شهر مرا مشايعت كردند و نسبت به من اداى احترام نمودند .\r\nملك حسين بعنوان مهماندار من تعيين شد و به امر خان وظيفه و شغل « كوتوال » يعنى مأمور پليس را موقتا رها كرد . همين شخص بود كه سمت مهماندارى سلطان اكبر شاهزاده مغولى هند را نيز بر عهده داشت . اين شاهزاده به علت جور و ستم پدرش از هندوستان فرار كرده بود و بدربار ايران پناهنده شده بود .\r\nمهماندار نامبرده دستور داشت كه روزانه تا مبلغ صد و پنجاه تومان صرف مخارج لازم نمايد . روز اول در چهار بركه « 2 » در سه منزلى بندر كنگ مستقر شدم زيرا باز به انتظار لوازم ديگرى كه مورد احتياج بود و مىبايست از اين بندر برسد بودم و فرداى آن روز با تانى تمام بسفرم ادامه دادم . كندى سفر به علت زيادى تعداد همراهان و باروبنه سفر بود و سختى جاده‌ها كه تا شهر لار داراى پستى و بلندى كوهها و پرتگاههاى عظيم بود ، اين كندى را دامن ميزد . در تمام دهات و قصبات سر راه همواره آذوقه و خوراك براى خودمان و اسبهايمان مهيا بود . زيرا مهماندار كليه ما يحتاج ما را از پيش توسط دو تن از مستخدمينش فراهم مىكرد .\r\nدر قصبه بستك « 3 » كه سه روز راه تا شهر لار است جلال بيك كه از نژاد گرجى است از طرف خان لار به استقبالم آمد وى حامل يك نامه و يك رأس اسب پيشكشى جهت ورود من به شهر لار بود . به نامه خان جواب دادم و دستور دادم يكدست لباس طبق رسم اين سرزمين كه به آن « خلعت » مىنامند به گرجى نامبرده ببخشند . در ايران گرفتن خلعت از جانب اشخاص مهم افتخار بزرگى محسوب مىشود .\r\n\r\n\r\n","description":"","footnote":"\r\n( 1 ) -  Almiranta \r\n( 2 ) -  Tchahar Berkeh \r\n( 3 ) -  Bastak \r\n","page_name":" 40 ","page_number":48},
  {"content":"\r\n\r\nدر نيمه « 1 » سه منزلى لار شخص ديگرى از كارمندان خان به استقبال آمد وى حامل پيامى از خان بود و تمنا داشت چند روزى در خيمه‌هائى كه در يك منزلى شهر بر پا داشته‌اند بمانم تا اقامتگاهى كه برايم در شهر فراهم آورده‌اند آماده پذيرائى گردد . روز شنبه بيست و هشتم ژوئيه به خيمه‌هاى نامبرده رسيدم .\r\nصبح آن روز خان ، الله‌وردى بيگ فرمانده گارد خود را بديدن من فرستاد و بعد از ظهر نيز شخصيتهاى محلى شهر همراه با بيست تن از افراد متفرقه بديدارم آمدند و فرداى آن روز عموى خان و دو برادرش و كلانتر شهر آمدند . آنها كه رفتند عبد الشيخ تاجر عرب كه ساكن بندر كنگ است به ملاقاتم آمد وى كه هميشه نسبت به ما اظهار دوستى و ارادت مىنمايد ، اطلاع داد كه در روز ورودم به شهر لار ، خان براى استقبال به خارج از شهر نخواهد آمد بلكه داروغه را با تعدادى افراد مسلح ساكن لار ، به پيشوازم خواهد فرستاد .\r\nدر پاسخ از او خواستم به خان بگويد كه اگر خود وى شخصا به استقبال نيايد و اداى احترام لازم را نكند به شهر وارد نخواهم شد . عبد الشيخ همان شب دير وقت بود كه دوباره برگشت و گفت كه خان اظهار مىدارد كه در اينجا مرسوم نيست براى سفرا در خارج شهر مراسم استقبال به عمل آورند و هنوز در شهر اشخاصى يافت مىشوند كه زمان شاه عباس كبير را بخاطر دارند . در آن موقع هنگام ورود گارسيا داسيلوا « 2 » سفير دولت پرتغال فقط وزير لار قنبر بيك مراسم استقبال را بجاى آورد و وى فقط در شهر لار حكومت مىكرد و وزير بود در حالى كه خان فعلى در رديف بالاترى قرار دارد و خان تمام ايالات لارو گمرون « 3 » و كنگ و بندر ريگ مىباشد و حوزه قلمرو وى بيش از صد و پنجاه منزل گسترده است . من در جواب عبد الشيخ اظهار داشتم كه خان را ملزم به مراسم استقبال نمىكنم و اگر مايل به اين امر نيست من به مسافرت خود به اصفهان از خارج شهر و بدون ورود به شهر ادامه خواهم داد . تأثير اين تصميم چنان شديد بود كه همان شب خان براى من پيام فرستاد كه\r\n\r\n\r\n","description":"","footnote":"\r\n( 1 ) -  Nimeh \r\n( 2 ) -  Garcia da Silva \r\n( 3 ) -  Combron \r\n","page_name":" 41 ","page_number":49},
  {"content":"\r\n\r\nتمايلى به رنجانيدن من ندارد و صبح سوار بر اسب به استقبالم بميان جاده خواهد آمد .\r\nروز يكشنبه 29 ژوئيه حدود ساعت شش صبح خان برايم پيام فرستاد كه سوار بر اسب خود شوم زيرا به محض اطلاع از اينكه من خيمه‌ها را ترك گفته‌ام وى نيز بنوبه خود بر زين اسب قرار خواهد گرفت . لحظه‌اى پس از ترك خيمه‌ها دو تن از مستخدمان او را ملاقات كردم كه جوياى سلامتى و وضع حال من شدند و بعد از آن نيز به همين طريق از طرف عمويش و برادرانش و در آخرين محل از طرف وزير كه شخصيت دوم لار است مورد لطف قرار گرفتم و در نيم فرسنگى شهر با شخص خان برخورد كردم كه قريب پانصد سوار او را همراهى مىكردند . او خوشحالى و شعف بسيار ابراز داشت و بازوى راست مرا در دست گرفت و بعد از تعارفات زياد و طى طريق با اسب وارد شهر شديم . در آنجا تمام كوچه‌ها مملو از جمعيت و دسته‌هاى تفنگچى بود كه در طول راه شليك مىكردند و در مقابل موكب ما طبق مرسوم اين سرزمين عده‌اى به رقص و پايكوبى مشغول بودند . وقتى كه به قلعه شهر كه يكى از بهترين قلعه‌هاى ايران مىباشد رسيديم با شليك تمامى توپخانه يك جا ، نسبت به ما اداى احترام شد . خان اظهار داشت كه مرا بمنزلش راهنمائى مىكند و در آنجا مىبايستى چند ساعتى توقف نمايم تا اقامتگاه شخصىام مهيا گردد . توضيح دادم كه اين امر ايجاد اشكالاتى مىكند اما امكان امتناع هم نبود ، ناچار دعوتش را پذيرفتم و باتفاق به منزلش رفتيم اما در كمترين مدت ممكنه آنجا ماندم و در موقع خروج هم همان تشريفات دوباره اجرا شد با اين تفاوت كه خان به عذر آفتاب‌زدگى در راه از مشايعت من استنكاف ورزيد .\r\nفرداى آن روز به ملاقاتم آمد و براى شب بعد بشام دعوتم كرد كه قبول كردم و نهايت عزت و احترام را نسبت به من بجاى آورد و قسمت اعظم شب را به تماشاى آتش‌بازىهاى متعدد و چراغانى گذراندم و در تمام مدت نه روز كه در لار اقامت داشتم خان هر روز ميوه‌هاى گوناگون و شيرينىهاى لذيذ و يخ و برف برايم مىفرستاد . در روز عزيمتم يك راس ماديان بسيار زيبا به من هديه كرد . بايد دانست كه در نزد ايرانيان ماديان زيبا داراى همان ارزش اسب مىباشد . علاوه\r\n\r\n","description":"","footnote":"","page_name":" 42 ","page_number":50},
  {"content":"\r\n\r\nبر ماديان دو كيسه يكى مملو از سكه‌هاى طلا و ديگرى نقره بعنوان هديه فرستاده بود . توسط حامل هدايا براى خان پيام دادم كه ماديان را با كمال تشكر مىپذيرم ولى از قبول وجه نقد معذورم . زيرا در نزد ملت پرتغال قبول وجه نقد عملى دور از نزاكت و حتى غير شرافتمندانه است و مطمئن هستم شما در ارسال آنها قصد توهين نداشته‌ايد بلكه كمال حسن نيت را دارا بوده‌ايد ولى حامل پيام از اعاده سكه‌ها استنكاف ورزيد به عذر اينكه خان سخت متغير خواهد شد و او را مورد تنبيه و مواخذه قرار خواهد داد . سر انجام مصمم شدم يكى از زيردستان خود را همراه او كنم تا توضيحات لازم را بخان بدهد .\r\nدر همان روز حركت ، خان ، دو خيمه ييلاقى هديه فرستاد و سه مستخدم هم جهت بر افراشتن آنها در طول راه آمده بودند . خان تذكر داده بود كه اين خيمه‌ها بسيار لازم و ضرورى هستند زيرا در گذرگاههاى ما محلهايى وجود دارد كه در آنها امكان اقامت و تسهيلات كافى نيست و در ضمن پيام داده بود كه به علت بيمارى و بسترى بودن از مشايعت من معذور است اما عمو و برادرانش و وزير و تمام سربازان مستقر در لار را خواهد فرستاد كه تا چند منزلى شهر مرا مشايعت نمايند . دو روز قبل از عزيمت از لار براى خان هدايايى از قبيل پارچه ، طلا ، موم ، فلفل و مقدارى اشياء كمياب فرستادم كه بسيار موجب رضايت و خشنوديش گرديده بود .\r\nچند روز قبل از حركتم از اين شهر جريانى رخ داد كه نمىتوانم از ذكر آن براى آن جناب خوددارى كنم . يكشب در محلى به اتفاق مترجم خود و پدر كنستانتينو دوسن اسپرى « 1 » كه تا اندازه‌اى فارسى را مىفهمد مشغول گردش بوديم به مسجدى رسيديم كه دو تا برج داشت و آنها را مناره مىنامند و موذن از بالاى آنها معمولا ساعت و موقع نماز را اعلام مىدارد . در آن لحظه مترجم و پدر كنستانتينو متوجه شدند كه موذن پس از ختم اذان با صداى بلند سلامتى و موفقيت سفير پرتغال را در انجام اين سفر از خداوند مسئلت مىنمايد .\r\nشنبه چهارم اوت به شهر جهرم رسيديم و در يك منزلى شهر در خيمه‌هاى\r\n\r\n\r\n","description":"","footnote":"\r\n( 1 ) -  Constantino de Saint - Esprit - \r\n","page_name":" 43 ","page_number":51},
  {"content":"\r\n\r\nاهدائى خان لار اقامت گزيديم . هنگام شب پيامى از وزير جهرم كه حاجى مومن نام داشت و قبلا منشى اعتماد الدوله بزرگ ، شيخ قلىخان بوده است دريافت داشتم ، پيام اين بود كه فرداى آن روز مىتوانم به شهر وارد شوم و او در يك منزلى شهر به استقبال من خواهد آمد . چون در اين فصل و در اين آب و هوا ، گرما كشنده و طاقت‌فرسا شده است لذا حركت كرديم و خيمه‌ها را در همان مكان رها نموديم . وزير را بفاصله كمى از آنجا يافتم كه با سيصد سوار به استقبال آمده بود .\r\nمطابق معمول بازوى راست مرا در دستهايش گرفت و تا منزلى كه برايم فراهم آورده بود همراهيم كرد و مدت زيادى در مجلس با من به گفتگو پرداخت . به جهت احترام زيادى كه براى سفرا قائل هستند از نشستن روى كرسى خوددارى مىكرد و روز بعد به ديدنم آمد و مرا بشام دعوت كرد . شب همان روز حركت كردم در حالى كه وزير و همان گروه سواران تا حدود يك منزل مرا مشايعت كردند .\r\nدر موقع خروج از شهر به همان‌گونهء ورود به شهر ، تفنگداران باحترام شليك مىكردند .\r\nروز جمعه دهم اوت در هفت منزلى شيراز يكى از مستخدمين خان شهر به استقبال آمد و ضمن سلام خان اظهار داشت كه اقامتگاهى در قصبه اوگزوان « 1 » در دو منزلى شهر برايم فراهم نموده‌اند و مىتوانم هر روزى كه مايل باشم به آنجا وارد شوم . فرداى ورودم به آن اقامتگاه شخصيتهاى مهم شهر به ديدارم آمدند و داروغه از طرف خان شيراز تبريك ورود گفت و اظهار تأسف كرد كه خان به علت كسالت شديد و بسترى بودن نتوانسته است در مراسم استقبال خارج از شهر شركت كند ولى وزير خود را به همين منظور بجاى خود خواهد فرستاد . چون برايم معلوم شد كه تجاهل به بيمارى نمىكند فقط از نيامدن كلانتر كه بعد از خان دومين شخصيت شيراز است اظهار تعجب نمودم . در پاسخ گفت كلانتر حتى به استقبال اعتماد الدوله صدر اعظم دربار نيز زمانى كه به شيراز مىآيد ، نمىرود چرا كه كلانتر از خاندان محمد پيغمبر اسلام مىباشد و به علت اين افتخار از بسيارى از تكلف‌ها\r\n\r\n\r\n","description":"","footnote":"\r\n( 1 ) -  Uxuan \r\n","page_name":" 44 ","page_number":52},
  {"content":"\r\n\r\nمعاف است . چون بنظرم آمد كه اصرار در اين مورد بىنتيجه است مصمم شدم بعد از ظهر آن روز عازم شهر شيراز شوم . شخصيتهاى مهم شهر تا خيمه‌ها آمدند ، وزير را با تعداد زيادى سواره‌نظام در بين راه ملاقات كردم . همگى مرا به اقامتگاهم در داخل شهر هدايت كردند . اقامتگاه من از مجلل‌ترين و زيباترين منازل شهر بود كه به امر الله‌وردىخان كه از شخصيت‌هاى معروف ايران و سردار قشون شاه عباس كبير در زمان جنگ با تركها بود ساخته شده است و زمانيكه گارسيا داسيلوا « 1 » سفير پرتغال از شيراز عبور مىكرد حاكم اين شهر بوده است .\r\nچهار روز بعد از ورودم به شيراز خان بديدارم آمد و از اينكه بر اثر بيمارى نتوانسته است در خارج شهر به استقبالم بيايد عذرخواهى مىكرد . او قبلا تقاضاى وقت ملاقات نموده بود ، منهم به نوبه خود بعد از گذشت چهار روز از او بازديد به عمل آوردم و ساعت بازديد را از پيش با گاهى او رسانيدم . در ساعت سه بعد از ظهر باتفاق عده‌اى از مستخدمان خان كه براى راهنمائى بمنزلم آمده بود به آنجا رسيدم . در مقابل در ورودى تعداد زيادى از مستخدمان به انتظار من ايستاده بودند و مرا به اطاق بزرگى كه مجلس نام داشت هدايت كردند . در آنجا مدت زيادى به انتظار نشستم و از خان خبرى نشد سرانجام از يكى از مستخدمان در اين مورد جويا شدم . در پاسخ گفت مشغول گزاردن نماز مىباشد و بايست باز منتظر بمانيد . توسط همان مستخدم به خان پيام دادم كه اين طرز رفتار خوش‌آيند نيست و او مىتوانست در موقع ديگرى نماز بجا آورد نه در ساعتى كه من به ملاقات او ، آن هم با تعيين وقت قبلى آمده‌ام بعد از اين سخنان بر زين اسب قرار گرفتم و از اقامتگاه وى خارج شدم . در اين لحظه دو تن از مستخدمان به جانب من دويدند و گفتند كه نماز خان تمام شده و منتظر من است . در پاسخ گفتم به اطلاع وى برسانيد كه دير وقت است و در موقع مناسب ديگرى قرار ملاقات خواهيم گذاشت . همان روز به من معلوم شد كه خان از عمل زشتش سخت متأسف شده است . به جهت اينكه\r\n\r\n\r\n","description":"","footnote":"\r\n( 1 ) -  Garcia da Silva \r\n","page_name":" 45 ","page_number":53},
  {"content":"\r\n\r\nفرداى آن روز براى عذرخواهى بمنزلم آمد و گفت مستخدم اشتباه نموده است و او به علت كسالت مشغول استحمام بوده است و مرا براى شام همانشب دعوت نمود و اضافه كرد كه به افتخار من چراغانى و آتش‌بازى و نيز سرگرمىهاى شبانه برقرار خواهد بود . با اين مقدمات و عذرخواهى سرانجام دعوت وى را پذيرفتم . روز بعد دو راس اسب بعنوان هديه برايم فرستاد و منهم در عوض هدايائى از قبيل سرويس غذاخورى كارچين ، عنبر ، فلفل ، قند و اشياء كمياب ديگر جهت وى فرستادم .\r\nتا روز پانزدهم سپتامبر در شيراز ماندم و اين توقف نه تنها به علت تهيه و فراهم كردن وسايل لازم جهت ورود به اصفهان بود بلكه بيمارى شديدى كه عارض خودم و همراهانم گرديده بود نيز موجب توقفم گرديده بود . در آن موقع به حدى بيمارى در شيراز شيوع داشت كه روزى بيش از صد نفر به هلاكت مىرسيدند ، از اين روى با وجود نقاهت شديد با كمال شتاب به مسافرتم ادامه دادم .\r\nدر قصبه چهل منار ، درنه منزلى شيراز مدت چند روز با تب شديد اقامت گزيدم . خان شيراز براى مداواى من طبيبى به اقامتگاهم فرستاد كه مرا معالجه نمود و تا دربار اصفهان همراهيم كرد و به همين روى دستمزد قابل توجهى به او عطا كردم . چهل منار قصبه پرجمعيتى است كه رودخانه بند امير از كنار آن ميگذرد و اين رودخانه بواسطه برفهاى زيادى كه بر قله كوههاى مجاور آن قرار دارد بسيار پرآب مىباشد .\r\nدر اين آبادى قصر معروفى قرار دارد كه مىگويند توسط داريوش بنا شده است . اين قصر داراى چهل ستون مرتفع است كه اكثر آنها فقط از دو قطعه سنگ تراشيده شده‌اند و بر روى آنها خطوطى رسم شده است كه كسى قادر به خواندن آنها نيست و فعلا از اين چهل ستون تنها نوزده عدد آن پا برجاست و بقيه ستونها بر زمين افتاده‌اند . نه تنها مرور زمان ستونها را واژگون كرده است بلكه ساكنان شهر نيز در اين خرابى دستى دارند ، چرا كه درباريان به منظور ديدار از اين بناى باستانى به اين محل مىآيند و از آزار و فشار مردم خوددارى نمىكنند و خيلىها اين بنا را\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nتخت جمشيد باستانى مىنامند .\r\nهمانگونه كه در بالا ، اشاره كردم مدت نه روز در اين قصبه ماندم تا بيمارىام بهبود يافت . روز شنبه سىام سپتامبر از آنجا حركت كردم و هشتم اكتبر به ده گردو « 1 » رسيدم . در دو منزلى پيش از رسيدن به اين ده ، به افسر سوار نظامى كه به ملاقات من مىآمد برخوردم . او به من اطمينان داد كه يكى از نظاميانى است كه به منظور جنگ با اعراب تعيين شده‌اند و مأمور تهيه و جمع‌آورى افراد مىباشد كه در ظرف يك ماه همراه خود به بندر كنگ ببرد و به من گفت كه آقاى هوگ كامر « 2 » نماينده دولت هلند در دربار ايران كه عازم گمرون « 3 » است در اين قصبه مىباشد . به محض ورود به اقامتگاهى كه مهماندار برايم فراهم آورده بود ، ملاقات هوگ كامر را اعلام داشتند . در مذاكراتى كه با وى انجام دادم او جنگ با اعراب را حتمى الوقوع مىدانست و مىگفت سردار مأمور انجام آن بنام ديوان بيگى به همين قصد دربار اصفهان را ترك نموده است و هوگ كامر نيز براى انجام كارى كه با نماينده دولتشان در گمرون دارد عازم آنجاست و در فاصله كمى به اصفهان برمىگردد و آماده خواهد بود كه هر خدمتى از او بخواهم برايم انجام دهد . به گفته‌هايش بسان گفته‌هاى يك فرد و يا يك دوست ملت پرتغال گوش دادم . جناب خطابم مىكرد و من به وى حضرت آقا مىگفتم . با اينكه در دربار اصفهان او را بعنوان يك نماينده دولت خارجى مىشناسند ولى من او را فقط يك كنسول مىدانم زيرا با اينكه با پادشاه ايران به توافقهائى رسيده است ولى همه آنها در مورد قرارداد ابريشم مىباشد كه ميان كمپانى هلند با ايران منعقد كرده است و اين مهم‌ترين اقدام در ماموريت او بشمار مىآيد .\r\nروز دوشنبه سيزدهم اكتبر به قمشه رسيدم . كلانتر با چند سوار در يك منزلى به پيشوازم آمد و همين طور هم فرداى آن روز هنگام عزيمتم مرا مشايعت كرد . شب به ماه يار رسيدم و در كاروانسرائى اقامت گزيدم . اين كاروانسرا به\r\n\r\n\r\n","description":"","footnote":"\r\n( 1 ) -  Deh Guerdou \r\n( 2 ) -  Hoogkamer \r\n( 3 ) -  Gombron \r\n","page_name":" 47 ","page_number":55},
  {"content":"\r\n\r\nامر شاه سليمان صفوى پدر پادشاه كنونى بنا شده است و بسيار مجلل است و سه ساختمان زيبا دارد و بىاندازه وسيع است . شاه سليمان هميشه به منظور استراحت و شكار چند روزى در آن كاروانسرا اقامت مىكرده است زيرا در حول و حوش آنجا شكارهاى فراوان يافت مىشد ورود و استفاده از آن محل تا شعاع ده منزل براى عموم مردم قدغن مىباشد و تنها مورد استفاده شخص شاه و همراهانش قرار مىگيرد .\r\nپدر آنتونيودوژزو « 1 » در اين قصبه به انتظارم بود و بوسيله او باز به من اطمينان داده شد كه سردار بزرگى كه بفرماندهى قشون ايران تعيين گرديده است از دربار اصفهان به شهر كازرون حركت كرده است . كازرون ، درسى منزلى شيراز واقع مىباشد و قصد سردار نامبرده تهيه آذوقه لازم و جمع‌آورى افراد قشون براى حمله به اعراب است .\r\nروز بعد به اصفهان رسيدم و در منزلى در يك فرسنگى شهر استراحت نمودم .\r\nمهماندارباشى دربار به استقبالم آمد و اظهار داشت كه شاه چند روزى است كه براى شكار از شهر خارج شده است و از تاريخ مراجعت وى اطلاعى در دست نيست و اضافه كرد كه به امر صدر اعظم اعتماد الدوله به استقبال من آمده است و مايل است از تعداد همراهان من براى تهيه وسايل لازم اطلاع يابد . مهماندارباشى از شخصيتهاى برجسته دربار است و گفت كه فورا به محلى كه پادشاه اقامت دارد عزيمت خواهد كرد تا براى تعيين تاريخ ورود من به شهر كسب تكليف كند و يا اگر لازم شود در همين محل تا هنگام ورود پادشاه به دربار توقف نمايم .\r\nروز سه‌شنبه شانزدهم همين ماه آقاى پيدو « 2 » اسقف بابيلون « 3 » كه فرانسوى الاصل و پيرو يكى از فرقه‌هاى مذهب كاتوليك است و آقاى اليى دوسن آلبرت « 4 » اسقف اصفهان كه او نيز در اصل فرانسوى است به ديدارم آمدند . والى دوسنت - آلبرت اظهار مىداشت كه متجاوز از بيست سال است در جلفا ، شهرى مجاور اصفهان\r\n\r\n\r\n","description":"","footnote":"\r\n( 1 ) -  Pere Antonio de Jesus \r\n( 2 ) -  Pidou \r\n( 3 ) -  Babylone \r\n( 4 ) -  Elie de Saint - Albert \r\n","page_name":" 48 ","page_number":56},
  {"content":"\r\n\r\nسكنى دارد و دو سال است كه به سمت اسقف آنجا منصوب شده است . متاسفانه به علت اصرار و دشمنى اسقفهاى تجزيه‌طلب ارامنه و بويژه به علت شكايت‌هائى كه يكى از آنها بنام استفان وارداپت « 1 » بر عليه وى كرده از جلفا اخراج شده است و اين امر علت ديگرى جز كينه و حسادت ارامنه ندارد كه به علت پشتكار و لياقتى كه او در ترويج اصول كليساى رم و مخالفت با كليساى ارامنه به كار ميبرده است ، دست به كينه‌توزى زده‌اند . اسقف نامبرده مىگفت همواره با روحانيان ارامنه مباحثات و گفتگوهاى مذهبى متعددى در ملاء عام داشته است و هميشه هم با دلايل قانع كننده اسقفهاى ارامنه را متقاعد مىساخته است .\r\nاسقفهاى ارامنه از حمايت مادر پادشاه كه خود صاحب اختيار مطلق جلفا است برخوردارند و به او شكايت برده‌اند . بر اثر اقدامات و مخارج زيادى كه اسقف تجزيه‌طلب ارامنه نمود سرانجام توفيق يافت پادشاه را بر آن دارد كه ديوان بيگى ، قاضى اعظم دربار را به جلفا بفرستد . ديوان بيگى كشيش را مانند يك اسير دستگير كرد و در جلو اسب خود پياده با بدترين و توهين‌آميزترين وضع راند ، كليسا و اقامتگاه وى را نيز به كلى ويران نمود . برادر الى اظهار مىداشت كه در طول دو سالى كه از اخراج او گذشته است به پاپ اعظم و به تمام شاهزاده‌هاى مسيحى مذهب و بويژه به اعليحضرت پادشاه پرتغال توسل جسته است و نامه‌هاى خطاب به امپراطور را توسط پدر روحانى ژان كنراد كه يكى از كشيشهاى طرفدار خودش است براى او ارسال داشته است . مىگفت به او اطمينان داده بودند و براى خودش نيز مسلم بود كه پادشاه ايران براى هيچ يك از شاهان اروپا به اندازه شاه ما احترام قائل نيست و بدليل همين احترام بوده است كه شاه ايران اجازه ورود كشتيهاى پرتغالى را به بندر كنگ داده است . در جوابش گفتم كه جناب نايب السلطنه هندوستان در مورد امور هيئت مبلغان به من تأكيد بسيار فرموده‌اند و بخصوص در مورد استقرار مجدد برادر روحانى الى در جلفا سفارش نموده‌اند و به\r\n\r\n\r\n","description":"","footnote":"\r\n( 1 ) -  Stephane Vardapet \r\n","page_name":" 49 ","page_number":57},
  {"content":"\r\n\r\nهمين سبب وظيفه خود مىدانم كه با توجه باهميت و موقعيت اين حادثه با حرارت و دقت موضوع را دنبال كنم .\r\nروز چهارشنبه بيست و سوم اكتبر مهماندار دربار دوباره بملاقات من آمد و گفت كه پادشاه قصد دارد چند روز ديگر در خارج از شهر بگذراند و امر كرده است كه من تاريخ ورودم را شخصا باتفاق وى تعيين نمايم و به حاكم شهر اصفهان كه مرتضى قلى بيگ نام داشت و به كلانتر و نيز به داروغه شهر دستور داده است كه مرا در خارج از شهر استقبال نمايند و نيز به حاكم جلفا امر كرده است كه با تمام ارامنه حوزه مأموريتش تا اقامتگاهم در بيرون شهر بيايند و مرا تا شهر همراهى كنند . اما چون هنوز بعضى از لوازم مورد احتياج را براى ورود به شهر آماده نداشتم با مهماندار توافق كرديم كه روز ورودم اول نوامبر باشد .\r\nدر روز معهود مهماندار به اتفاق چند تن به محل سكونتم آمدند و من هماندم بر روى زين قرار گرفتم و مهماندار توسط قاصدى به اطلاع حاكم اصفهان رسانيد كه او نيز سوار بر اسب شود و در ميان جاده همديگر را ملاقات نمائيم . زيرا موفق نشدم كه او را تا منزل مجبور به استقبال كنم . ولى حاكم جلفا با بيش از پانصد سوار و دو تن از فرقه ژزوئيت « 1 » ، سه كارم « 2 » ، سه دو مينيكن « 3 » ، دو اسقف كاتوليك و ساير كاتوليكهاى كليساى رم واگوستن و تعداد زيادى از فرانسوىها و انگليسىهاى ساكن دربار ايران به اقامتگاه هم آمدند ، فقط هلندىها در اينمورد ابراز احترام ننمودند .\r\nدر اينجا تشريفات ورودم را بدربار اصفهان براى آن جناب مىنگارم . پيش از قرار گرفتن بر روى زين لوازم سفر خود و همراهانم را با چند اسب و سوار روانه كرده بودم و پيشاپيش موكب ما سه تن شيپور زن راه مىپيمودند ، در پشت آنها چهار سوار مىرفتند و چهار نفر دهنه اسبها را در دست داشتند آنگاه چهار ايرانى كه در خدمت من بودند و بعد از آنها مهماندارى كه به امر خان لار در تمام طول راه\r\n\r\n\r\n","description":"","footnote":"\r\n( 1 ) -  Jesuites \r\n( 2 ) -  Carmes \r\n( 3 ) -  Dominicains \r\n","page_name":" 50 ","page_number":58},
  {"content":"\r\n\r\nمرا همراهى كرده بود و بعد از آن مترجم و بعد از او مهماندار دربار اصفهان حركت مىكردند . پشت آنها يك نجيب‌زاده از همراهانم حامل پرچم پرتغال با نشان سلطنتى در حركت بود زيرا در اين سرزمين مرسوم است كه هر سفيرى كه بدربار ايران ورود مىكند نشان پادشاهى كشورش را در جلو قرار دهد بعد چهل شاطر يعنى قاصد با لباسهاى مخصوص خود ، بيست شاطر لباس قرمز و بيست تن ديگر لباس سبز در برداشتند و همگى حامل اسلحه‌هاى پر بودند و در ركاب اسب من عده‌اى غلام و هشت سياه حبشى ملبس به لباسهاى زيبا دوان بودند و در پشت سر من نجيب‌زاد - گان قرار داشتند كه عبارت بودند از : د . ميگوئى هنريكس « 1 » ، آگوسيتنو هنريكس « 2 » ، بالتازار دوآتائيد « 3 » ، رافائل آلواريس داسيلوا « 4 » ، لوكاس برنادس دوموريس « 5 » ، سالواد - ورگومس دوبريتو « 6 » پدر روحانى كنستانتينو دوسنت اسپرى ، به اضافه چهار پرتغالى و چند ارمنى كه لباسهاى مد خود مانرا به آنها دادم و در آخر همه مسيحيان اهل جلفا و بقيه همراهانم از موقع خروج از اقامتگاه تا محلى كه حاكم اصفهان به انتظار ايستاده بود ، از ميان جمعيت انبوهى از مردم و تماشاچى عبور كرديم . در نيم فرسنگى شهر اصفهان حاكم ، كلانتر و داروغه را با تعداد بسيارى سوار نظام ديدم كه به انتظار ايستاده بودند . بعد از سلام و تعارفات معمولى فرماندار بازوى راست مرا در دست نگاهداشت و آن دو تن در عقب قرار گرفتند . در نزديكى اقامتگاهى كه برايم تعيين شده بود حاكم ايستاد و اجازه مرخصى خواست . من از مترجم خواستم به او بگويد كه مىبايد مرا تا منزلم همراهى نمايد ، در پاسخ گفت ساير همراهان تا منزل خواهند آمد ولى حتى زمانيكه سلطان اكبر پسر پادشاه گوركانى هندوستان به ايران آمد او در همين مكان مرخص شد و هيچگاه كوچه را نپيموده است . سايرين غير از حاكم مرا تا در ورودى منزل همراهى كردند .\r\n\r\n\r\n","description":"","footnote":"\r\n( 1 ) -  Miguel Henriques \r\n( 2 ) -  Agostinho Henriques \r\n( 3 ) -  Baltasar de Ataide \r\n( 4 ) -  Rafael Alvares da Silva \r\n( 5 ) -  Lucas Bernardes de Morais \r\n( 6 ) -  Salvador Gomes de Brito \r\n","page_name":" 51 ","page_number":59},
  {"content":"\r\n\r\nروز يكشنبه چهارم نوامبر مهماندار دربار اطلاع داد كه پادشاه دستور داده است كه به اقامتگاهش واقع در دهكده اسكندر بروم ، تا روز شرفيابى مرا تعيين نمايد . اين پيام زمانى به من رسيد كه بيمار و بسترى بودم و تب شديدى داشتم كه از روز ورودم به اصفهان به آن دچار شده بودم . در پاسخ مهماندار گفتم او مىتواند شاهد كسالت من باشد . پادشاه وضع مرا دريافت و سه روز بعد شخصى را براى احوال‌پرسى فرستاد و پيام داد با اينكه طبيب محلى همراه من از شيراز آمده است ولى بهتر است كه اطباى دربار نيز از من عيادت كنند ، زيرا آنها به آب و هوا آشناترند و تجربه بيشترى دارند و يكى از اطباء خودش را براى من خواهد فرستاد . از مرحمت پادشاه تشكر كردم و عيادت دكتر را قبول كردم كه همان روز بعد از ظهر به امر پادشاه از من ديدن كرد .\r\nدر همان روز پدر آنتونيو دوژزو نيز بديدارم آمد و گفت كه قاصدى از طرف سردار قشون ايران كه به بندر كنگ رفته بود به اصفهان رسيده است و حامل نامه‌هايى براى شاه است و به شاه نوشته شده كه بدليل فقدان مواد غذائى و كمبود آب در آب‌انبارها ، به هيچ روى امكان استقرار قشون در سال جارى در كنگ ميسر نيست به مجرد آگاهى از اين خبر براى پادشاه پيام فرستادم و استدعا كردم پيش از اجازه شرفيابى به من به نامه‌هاى فوق ترتيب اثر ندهند پادشاه اطمينان داد كه در اينمورد تصميمى به زيان توافقى كه ميان او و آن جناب منعقد گرديده است نخواهد گرفت . با اين حال چند روز بعد شنيدم كه در پاسخ سردار نامبرده دستور توقف تداركات جنگى را كه شروع شده بود داده است .\r\nروز يكشنبه هجدهم نوامبر پادشاه بدربار مراجعت نمود و در قصر سعادت‌آباد كه در كنار رودخانه جلفا قرار دارد اقامت گزيد تا قصر شهر آماده پذيرائى گردد .\r\nروز پيش از بازگشت پادشاه به قصر سلطنتى قرق عمومى اعلام شد يعنى اعلاميه‌اى خطاب به ساكنان شهر منتشر شد كه از منازل خود خارج نشوند و در كوچه‌ها و در مسير پادشاه قرار نگيرند به جهت اينكه زنهاى پادشاه مردم را مشاهده نكنند و در\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nصورت تخلف از اين دستور به مرگ محكوم خواهند شد و مهماندار با اطمينان به من گفت كه همراه پادشاه در شكارگاه بيش از پانصد زن بوده است و تعداد بسيارى از زنان دربار در حرم در قصر شهرى مانده‌اند .\r\nاينجا واقعه‌اى را كه مهماندار شاهد آن بوده است و برايم تعريف كرد براى آن جناب بازگو مىكنم . شرح واقعه چنين است كه يكى از روزهائى كه شاه با زنهايش به قصد شكارگاه عازم خارج شهر بوده است و اعلاميه قرن در تمام شهر و محلات مجاور انتشار يافته بود دهقان بيسواد و بيچاره‌اى كه از قرق اطلاع نداشت در مزارع مشغول به كار بوده است اولين شخصى كه دهقان را مىبيند خود پادشاه بوده است و دهقان بخت برگشته كه مرگ حتمى را به چشم خود مىديده و مىدانسته چه خطاى بزرگى مرتكب شده است فورا خود را بر زمين مىاندازد و چهره در خاك پنهان مىكند بقدرى اين عمل مورد پسند پادشاه قرار مىگيرد كه براى جلوگيرى از قتل او بدست خواجه‌هاى حرمسرا قباى خود را بيرون مىآورد و بر روى دهقان پرتاب مىكند . متأسفانه اين رفتار شاه هم مؤثر واقع نمىشود و مانع از اعمال ظالمانه و ستمگرانه و حشت‌انگيز خواجه‌هاى حرمسرا نمىگردد آنها بمجردى كه دهقان بيچاره را مشاهده ميكنند بر روى او تير خالى مىكنند و وى را به قتل ميرسانند ، گويا پادشاه بعد از آگاهى از قضيه ، تنها قدرى اظهار تأسف كرده است و نشنيدم كه هيچيك از خواجه‌هاى حرم را از اين بابت تنبيه و گوشمالى كرده باشد .\r\nهنگامى كه پادشاه در قصر سعادت‌آباد بسر مىبرد من از فرصت استفاده كردم و از مذاكرات دوستانه با وى خوددارى نكردم زيرا به من گفته شده بود كه با اينكه شاه به فرمانده قشون دستور مراجعت داده است اما هنوز به كلى از خيال جنگ منصرف نشده است ، از طريق اخبارى كه افراد به من مىدادند و اين اخبار با اطلاعاتى كه پدر آنتونيو در اختيارم قرار مىداد ، تطبيق مىكرد ، دانستم يكشب كه شاه با چند تن از بزرگان دربار و ناظر ، وزير دوم جلسه داشته ، پادشاه را در فشار قرار مىدهند كه به علت گرفتارىها و كمبود آب و آذوقه كه فرمانده قشون نيز\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nدر نامه‌اش به آن اشاره كرده است سردار نامبرده را كه از منسوبين شاه هم بود به اصفهان احضار كند و نيروى دريائى ما را هم مرخص نمايد پادشاه از اين پيشنهاد بىاندازه خشمگين مىشود و با مرخص كردن نيروى دريايى مخالفت مىورزد و اظهار مىدارد كه احتياجات قشون و فراهم آوردن آذوقه و آب را با احداث چند انبار در بندر كنگ كه مخارج آن را نيز تقبل نموده است مىتوان بر طرف ساخت .\r\nروز شنبه هشتم دسامبر پادشاه از قصر سعادت‌آباد به قصر شهر كه آماده شده بود تغيير مكان داد . گفته مىشد كه علت تأخير اجازه شرفيابى اين بود كه پادشاه ميل داشت مرا در قصر شهرى بحضور بپذيرد . معهذا من پى در پى توسط صدر اعظم تقاضاى شرفيابى مىكردم و شاه در همان زمان مريض و بسترى شد و صدر اعظم گفت بمحض بهبود مرا بحضور خواهد پذيرفت .\r\nروز جمعه بيست و يكم دسامبر يك كشيش دومينيكن « 1 » فرانسوى نژاد كه گيوم‌فل « 2 » نام داشت بدربار اصفهان رسيد . وى حامل نامه‌هائى از جمهورى و نيز « 3 » و حاكم اعظم مالت « 4 » بود . شاه مطابق مرسوم تمام مخارج سفر وى را پرداخت ، او به منظور انجام امور هيئت مرسلين هم مسلك خود در ايران به اين كشور آمده بود .\r\nروز يكشنبه بيست و سوم در ساعت دو بعد از ظهر مهماندار دربار اطلاع داد كه در ساعت چهار همانروز جهت شرفيابى بحضور شاه در قصر آماده باشم . با اطلاع از اين خبر تمام كشيشهاى مسيحى ساكن اصفهان و نيز فرانسوى و انگليسىها براى همراهى با من آمدند البته غير از هلندىها ، از محل اقامتگاهم تا قصر پادشاه قريب نيم فرسنگ بود . تمام كوچه‌ها و معابرى كه از آن گذر مىكردم مملو از جمعيت و پر از ازدحام بود ، بطوريكه مهماندار من مجبور بود براى متفرق كردن مردم از چوبدستى استفاده كند تا ما بتوانيم به راه خود ادامه دهيم . جلو قصر رئيس كل تشريفات سلطنتى كه محمد مومن خان نام داشت ، ايستاده بود . او و\r\n\r\n\r\n","description":"","footnote":"\r\n( 1 ) -  Dominicain \r\n( 2 ) -  Guillaume Fel \r\n( 3 ) -  Venise \r\n( 4 ) -  Malte \r\n","page_name":" 54 ","page_number":62},
  {"content":"\r\n\r\nمهماندار مرا به تالارى كه سرتاسر آن با قالى مفروش بود هدايت كردند در آنجا انتظار كشيدم تا مأمورى مرا به ورود به مجلسى كه شاه در آنجا حضور داشت دعوت نمود . بمحض ورود ، خلر آغاسى كه در آخرين حد قالى ايستاده بود راه را براى عبور رئيس كل تشريفات باز كرد . به مشاهده پادشاه ، به طرز خودمان با برداشتن كلاه اداى احترام كردم . در اين دربار مرسوم است كه سفراى خارجى سه بار پيشانى خود را بر زمين مىكوبند تا به نزديك پادشاه برسند . من با زحمت بسيار موفق شدم كه نظر مسؤلان امر را جهت اداى احترام به طريق ديگر جلب نمايم .\r\nقبل از اين مراسم براى صدر اعظم پيام دادم كه به طريق خودمان به شاه سلام خواهم داد . با اينكه در اينمورد دچار ترديد و اشكال شده بود ، سرانجام موفق شدم همگى را متقاعد سازم ، سلطان نيز قبول نمود كه بطرزى كه ميان پرتغالىها معمول است عمل نمايم .\r\nوقتى كه در مقابل پادشاه قرار گرفتم براى سومين بار تعظيم كردم و كلاهم را بر سر نهادم و اعتبار نامه‌ام را همراه با نامه‌اى كه آماده كرده بودم تقديم داشتم زيرا در اين كشور رسم بر اين است كه اعتبارنامه را همراه با نامه مربوط به موضوع مذاكرات تقديم دارند . مترجم گفته‌هاى مرا به فارسى براى صدر اعظم و او نيز به زبان تركى براى سلطان ترجمه ميكرد و شاه بنوبه خود به زبان تركى پاسخ مىگفت زيرا زبان فارسى بين درباريان بندرت استعمال مىشود و آنها زبان تركى را كه بنظرشان غنىتر و قشنگ‌تر از زبان فارسى است ترجيح مىدهند . پادشاه بعد از پرسش از سلامتى پادشاه ما و آن جناب ، از تعداد نفرات نيروى دريايى ما در بندر كنگ سؤال نمود . بعد از پاسخ دادن به تمام سؤالات وى ، در مورد قرارداد خودمان شروع به صحبت كردم . ولى هر بار شاه سخنان مرا قطع مىكرد و از اوضاع و احوال اروپا سؤال مىنمود سرانجام گفت كه قرارداد ما امسال به علت كمبود بيش از حد آذوقه و آب در مسير راهى كه قشون مىبايستى بپيمايد نمىتواند مورد اجرا قرار گيرد و درست هنگامى كه مىخواستم دلايل بيشمارى براى تشويق وى به جنگ با\r\n\r\n","description":"","footnote":"","page_name":" 55 ","page_number":63},
  {"content":"\r\n\r\nاعراب بشمارم شاه برئيس تشريفات امر داد يك كرسى جهت نشستن من فراهم آورند . كرسى مرا در طرف راست شاه و در محلى قدرى پايين‌تر از كرسى چهار شخصيت بزرگ مانند اعتماد الدوله قورچى باشى - خلر آغاسى و واقعه‌نويس دربار قرار دادند و در پشت سر آن دو پسر صدر اعظم و ساير بزرگان دربار نشسته بودند .\r\nسلطان دستور موسيقى و ساز و آواز داد و در همان حال جلو تمام اشخاصى كه نشسته بودند ، مجموعه‌هايى از شيرينىجات و قليان و تنگ‌هاى شراب با ليوان قرار دادند . با اينكه طبق قوانين اسلام نوشيدن شراب گناه بزرگى محسوب مىشود ولى آنها اظهار مىكنند كه شاه از اين قانون مستثنى است و اختيار نوشيدن دارد و حتى كسانى هم كه سلطان به آنها دستور مىدهد شراب بنوشند مرتكب هيچگونه گناهى نمىشوند . نيمساعت بعد مهماندار اطلاع داد كه شاه مرا احضار نموده است و به اتفاق رئيس تشريفات ، مرا به حضور او بردند و اظهار داشتند در همان جا توقف نمايم ، در آن موقع هدايايى را كه تقديم شاه كرده بودم از مقابل او عبور مىدادند و بدليل اينكه به من نشان دهند كه همه آنها از نظر شاه گذشته است مرا در آن محل نشاندند . بعد از نمايش هدايا دوباره مرا بجاى قبلىام مراجعت دادند تا به ساز و آواز گوش دهم بعد از مدت زيادى كه در آنجا گذرانديم مهماندار اطلاع داد شاه اجازه مرخصى صادر فرموده است . همراهان من يعنى كشيش‌هاى مسيحى ، فرانسوىها و انگليسىها و همكارانم همگى هنگام ورود ابتدا نسبت به شاه اداى احترام نموده و سپس پشت سر بزرگان دربار بر روى فرش بر زمين نشسته بودند . هدايا قبلا از اقامتگاه من با جلال تمام بوسيله مستخدمين شاه حمل شده و به قصر سلطنتى برده شده بود .\r\nروز دوشنبه 24 دسامبر فرمانده هلندىها بنام آقاى كاستلين « 1 » تقاضاى ديدار مرا كرد كه در ساعت سه بعد از ظهر همانروز صورت گرفت . وى از اينكه قبلا به ملاقات من نيامده است پوزش طلبيد و گفت در اين دربار از گناهان نابخشودنى است اگر با سفيرى قبل از شرفيابى حضور شاه ملاقات حاصل شود . در پاسخ گفتم\r\n\r\n\r\n","description":"","footnote":"\r\n( 1 ) -  Casteleijn \r\n","page_name":" 56 ","page_number":64},
  {"content":"\r\n\r\nكه گر چه مراتب احترام او را مىپذيرم ولى اين ممنوعيت تنها شامل ايرانيان و ارامنه ساكن اينجا مىباشد نه شامل مليت‌هاى خارجى ، چنان كه تمام خارجيان مقيم دربار غير از شما در موقع ورود مرا تا منزل همراهى كردند و بعد از آن هم چندين بار بديدارم آمدند ، پاسخ داد كه اگر در اينمورد غفلتى شده است عذر مىخواهد و با من همانگونه كه نماينده آنها در ميان راه رفتار نموده بود اظهار ادب كرد .\r\nفرداى آن روز صدر اعظم اطلاع داد كه پادشاه او را جهت مذاكرات با من تعيين كرده است ، بنابراين بايد به منزل وى بروم تا مذاكرات را شروع نمائيم در پاسخ گفتم جلسه مذاكره بايد در اقامتگاه من ترتيب داده شود و اگر از اين نظر ناراحت است مىتواند مكان ثالثى مانند ديوان خانه حكومتى يا قصر شاهى را تعيين كند و در هر حال من ( سفير پرتغال ) ناچارم دستور العملى را كه در اين مورد به من داده شده و صدر اعظم مىتواند شخصا آن دستورات را ببيند ، مراعات كنم . در اينمورد با نمايندگان مذهبى خودمان در اصفهان مشورت كردم . آنها اظهار داشتند كه اصرار در تغيير محل بىنتيجه است زيرا هميشه مرسوم بوده است كه مذاكرات با سفراى خارجى در منزل صدر اعظم انجام گيرد و در تمام اصفهان يكنفر پيدا نمىشود كه شهادت دهد كه اعتماد الدوله صدر اعظم به اقامتگاه سفيرى به منظور مذاكرات يا حتى براى ديدار رفته باشد . مهماندار فرداى آن روز بديدنم آمد و گفت كه اعتماد الدوله نظر شما را بعرض شاه رسانيده است و شاه به مهماندار امر فرموده كه به اطلاع من برساند كه بايد قبول كنم و به منظور مذاكرات و دريافت پاسخ قطعى به منزل اعتماد الدوله بروم و در اينمورد سخت‌گيرى نورزم زيرا تمام سفراى خارجى نيز همين‌گونه رفتار مىكنند . سرانجام مصمم شدم كه روز بعد به آنجا بروم .\r\nجلو در ميرزا ربيع ، منشى اعتماد الدوله و تعداد زيادى از مستخدمان او ايستاده بودند و مرا تا مجلس هدايت كردند و در آنجا كرسى مرا با قدرى فاصله در مقابل تشكچه و پشتى صدر اعظم كه به ديوار تكيه داشت قرار دادند . توسط مترجم به منشى گفتم كه اين محل شايسته من نيست دستور داد كرسى را قدرى جلوتر\r\n\r\n","description":"","footnote":"","page_name":" 57 ","page_number":65},
  {"content":"\r\n\r\nكشيدند ولى هنوز با تشكچه متعلق به اعتماد الدوله در يك سطح قرار نمىگرفت .\r\nبنابراين در لحظه‌اى كه وزير از اندرون وارد شد و با خوشحالى و شعف زياد با من برخورد كرد من آن كرسى را به كمك پا طورى جلو بردم كه با پشتى اعتماد الدوله در يك رديف قرار مىگرفت بعد از تعارفات معمول اظهار داشت پادشاه او را جهت مذاكرات و گفتگو در مورد جنگ تعيين نموده است و از جانب شاه مأمورم به شما يادآورى كنم كه در اين سال جنگ براى ما مقدور نيست نه تنها به علت مسدود بودن جاده‌ها از برف كه امكان عبور قشون تا بندر كنگ نمىباشد ، بلكه اشكال ، فقدان آذوقه و خوراك و كمبود آب در آب‌انبارها نيز هست . با اينكه با دلايل بيشمار كوشش كردم او را قانع كنم و اشكالاتى را كه مىآورد مرتفع سازم ولى بىنتيجه بود و سرانجام گفت كه جنگ امسال به هيچ روى امكان‌پذير نيست و مىخواست بداند كه در نوبت آينده چه تعداد نفرات و چند فروند كشتى مىتوانيم براى آنها فراهم آوريم . گفتم تعداد نفرات زياد خواهد بود زيرا وسايل و نفرات بسيار در هندوستان موجود است و ارسال آنها به شرطى است كه نايب السلطنه ما تصميم به فرستادن مجدد نيروى دريايى داشته باشد زيرا در اين سفر ما دچار اتلاف وقت و خسارات بسيار شده‌ايم و امكان دارد در نوبت آينده نيز همين‌گونه رفتار شود ، پاسخ داد هر چه خداوند مقرر فرمايد همان خواهد شد و دوباره از تعداد نفرات كشتىها پرسش نمود باز اظهار داشتم كه پاسخ آن را در روز شرفيابى حضور پادشاه عرض كرده‌ام .\r\nافزود با اينكه اعراب به بندر كنگ حمله كرده‌اند ولى نيت اصلى آنها راندن پرتغالىها بوده است . گفتم همين دليل كافيست كه دولت ايران اقدام به جنگ نمايد زيرا مباشر و نماينده دولت ما كه در آن بندر ساكنند تحت حمايت پادشاه ايران قرار دارند و در صورت حمله به آنها به امنيت و استقلال كشور ايران توهين شده است و مىدانيم كه كشورها از اين بابت در تمام دنيا مصون هستند و اعراب با اين طرز رفتار نشان دادند كه تنها به منظور اخراج پرتغالىها نيامده‌اند\r\n\r\n","description":"","footnote":"","page_name":" 58 ","page_number":66},
  {"content":"\r\n\r\nچرا كه پرچم ملى خود را برفراز توپخانه و قلعه افراشته‌اند و پس از ايجاد حريق ، چند خانه و آبادى را غارت كرده‌اند . اعتماد الدوله در پاسخ گفته‌هاى مرا تصديق نمود و گفت به همين دليل است كه دو پادشاه قوى چون شاهان پرتغال و ايران موافقت خود را براى سركوبى اعراب اعلام داشته‌اند ( از اين پاسخ ، آن جناب مىتوانند به فقدان ثبات و پشتكار در نزد اين ملت پى ببرند و ملاحظه بفرمايند با چه سهولتى خودشان خود را قانع مىسازند ) . سرانجام گفت وقتى كه آب و آذوقه به قدر كفايت فراهم گرديد به اطلاع آن جناب خواهند رسانيد تا نيروى دريايى دوباره برگردد و در وضع كنونى به هيچ روى امكان تهيه آب نيست .\r\nدر اينمورد اصرار بسيار ورزيدم كه سال و تاريخ معينى را تعيين نمايد زيرا به علت بعد مسافتى كه ميان پايتخت ايران و دولت هندوستان موجود مىباشد امكان دارد كه تعيين وقت بعدى موقعى به اطلاع ما برسد كه گرفتارىهاى ديگرى در ميان باشد يا مصادف با ايام بادهاى موسمى نباشد . پاسخ داد تصميم درباره سال معينى غير ممكن است . اين مذاكرات تمام مدت صبح بدون اخذ نتيجه به طول انجاميد .\r\nاز وى اجازه مرخصى خواستم و موقعى كه جهت عزيمت بر پا خاستم او همانگونه نشسته بود منهم بدون اداى احترام خارج شدم و در اينمورد چند كلمه بعنوان گله به منشى او كه همراهيم مىكرد اظهار داشتم و او براى دلجوئى من گفت وزير سالمند است و رفتار او نه تنها نسبت به شخصيتهاى بزرگ ، بلكه با سفراى خارجى نيز هميشه همين‌گونه بوده است . من در اين باب به مهماندار نيز شكايت كردم زيرا مىدانستم كه به اطلاع پادشاه خواهد رسانيد و نتيجه‌اش آن شد كه بعدا شرح خواهم داد .\r\nروز بيست و ششم نماينده هلند در دربار اصفهان به آنجا رسيد ، همان شخصى كه در ده گرد و ملاقات كرده بودم و در بالا براى آن جناب نوشتم . او از بندرعباس مىرسيد . بموجب اطلاعاتى كه از پدر آنتونيو در شيراز دريافت داشتم نماينده هلند به امر اعتماد الدوله صدر اعظم به گمرون رفته بود تا ضمن مذاكره با اعراب از آنها\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nبخواهد در صدد جبران اهانتى برآيند كه در بندر كنگ نسبت به ايرانيان مرتكب شده‌اند و بدينوسيله جنگ منتقى گردد و باز بموجب همين اطلاعات نماينده هلند به باتاويا « 1 » نوشته بوده است كه به منظور ارعاب اعراب و ايجاد وحشت در خليج‌فارس نيروى دريايى قوى و مجهزى به بندر ارسال دارند تا اعراب را مجبور به پرداخت خسارت و جريمه به دولت ايران بنمايد و يا ايرانيان را براى جنگ با اعراب كمك كند . به همين علت به جاسوس مزدورى كه در منزل صدر اعظم تعيين نموده بودم گفتم هر بار كه نماينده دولت هلند به آنجا آمد به من خبر دهد . او در ماه ژانويه به اصفهان رسيده بود ولى روز بيست و يكم مارس به منزل اعتماد الدوله رفت زيرا در آن روز سال نو ايرانيان شروع مىشود و در نزد آنها مرسوم است كه سال نو را جشن مىگيرند و به يكديگر تهنيت مىگويند . در آن روز نماينده نامبرده ملاقات بسيار كوتاهى با وى داشته كه حتى بر زمين ننشسته است به اين ترتيب يقين حاصل كردم كه صدر اعظم او را به هيچ مأموريتى اعزام نداشته بوده است زيرا اگر جز اين بود نماينده هلند پس از بازگشت از گمرون به منظور عرض گزارش به پادشاه توسط صدر اعظم مدتى به اين طولانى بانتظار نمىماند و نيز دليل ديگر اينكه وجود نيروى دريايى هلند در خليج‌فارس ثابت نگرديد زيرا موعد بادهاى موسمى گذشته است و آنها هنوز به خليج نرسيده‌اند . بعلاوه هلندىها امروزه توانايى تشكيل يك ناو بزرگ با دويست تن اروپايى را ندارند زيرا از لحاظ نفرات بسيار در مضيقه هستند و افرادى كه در كشتىهايشان استخدام مىكنند هندى هستند در هر كشتى حتى بيست نفر هلندى وجود ندارد و اين موضوع را من از انگليسىهاى ساكن بندر گمرون بطور يقين تحقيق نمودم و امروزه هلندىها بواسطه جنگهاى اروپا افراد كمكى اروپايى كم دارند .\r\nروز يكشنبه سىام در كليساى فرقه مذهبى كارم اسقف الى دوسن آلبرت تقديس مىشد او منتظر مانده بود تا من بحضور پادشاه شرفيابى حاصل كنم و بتوانم ديگر از\r\n\r\n\r\n","description":"","footnote":"\r\n( 1 ) -  Batavia \r\n","page_name":" 60 ","page_number":68},
  {"content":"\r\n\r\nاقامتگاهم خارج شوم و در مراسم تقديس وى شركت جويم ، در آن مراسم آقاى پيدو اسقف بابيلون و ساير روساى فرقه‌هاى اگوستن و دومينيكن حضور داشتند ، من روى صندلى دسته‌دار نزديك محراب قرار گرفتم ، انجيل را براى بوسيدن بدستم سپردند و بخور نيز دادند ، پدر كنستانتينو به زبان لاتين دعا خواند و بعد از انجام مراسم تقديس اسقف نامبرده شروع بدعا و ثنا براى پادشاه پرتغال اربابم نمود كه آن را جهت آن جناب تقديم مىدارم . در مراسم تقديس عموم اروپاييان ساكن دربار اصفهان شركت و همچنين كاستلين « 1 » افسر دولت هلند حضور داشتند .\r\nروز دوم ژانويه 1697 صدر اعظم اعتماد الدوله اطلاع داد كه براى مذاكرات مجدد بايد به نزد او بروم ، براى او پيام دادم چون در ديدار گذشته از احترام لازم نسبت به من كوتاهى شده است لذا مذاكرات بايستى در محل ديگرى انجام شود ، او ضمن ابراز معذرت و دلجوئى اظهار داشت كه طرز رفتارش بدليل كهنسالى بوده است و نيز روش هميشگى او نسبت به عموم سفراى دربار چنان است اما اين عذر نتوانست مرا متقاعد كند و شاه از اين موضوع آگاه شد و توسط مهماندار كه از سابقه رنجش من از اعتماد الدوله اطلاع داشت پيام داد كه به منزل صدر اعظم بروم و وى از ادب و احترام لازم نسبت به من كوتاهى نخواهد كرد بطوريكه ديگر از اين بابت شكايتى نداشته باشم . بعدا دانستم كه تشكيل اين مجلس بيشتر بخاطر دلجوئى از من بوده است ، نه بخاطر مذاكرات ، زيرا همان گفتگوهاى سابق تكرار شد ، وى دوباره عدم امكان جنگ را در سال جارى يادآورى نمود و ضمنا اطمينان داد كه كار استقرار مجدد اسقف اخراجى در جريان مىباشد و همانطور كه مورد تقاضايم هست عمل خواهد شد زيرا نظر پادشاه را نيز بسيار مساعد و موافق يافته است وقتى كه به منزل صدر اعظم وارد شدم دو پسر وى جلو در به استقبالم آمدند و خودش به محض ورودم از جاى برخاست و در موقع عزيمت نيز همانگونه اظهار ادب و احترام نمود .\r\n\r\n\r\n","description":"","footnote":"\r\n( 1 ) -  Casteleijn \r\n","page_name":" 61 ","page_number":69},
  {"content":"\r\n\r\nاز راههاى مختلف و بخصوص توسط منشى كه به او هدايايى نيز داده بودم كوشش كردم اجازه شرفيابى خصوصى حاصل نمايم و چون از اين راه موفق نشدم تلاش كردم توسط خواجه‌هاى حرم اين اجازه را بدست بياورم زيرا در حقيقت آنها هستند كه فرمانروايى مىكنند يكى از همراهانم بنام اگوستيو هنريك « 1 » چند بار بطور خصوصى با رئيس خواجه‌ها كه آغا كمال نام داشت و محافظ حرمسرا است و داراى اعتبار زياد نزد سلطان مىباشد ملاقات كرد و چون اميدوارى و اطمينان يافت ، بوسيله او تقاضاى شرفيابى مجدد خصوصى حضور پادشاه نمودم ، در پاسخ قبول كرد كه اين امر خطير را بر عهده بگيرد بشرطيكه به او مبلغ دويست تومان به پول گوآ بپردازيم ولى چون چنين خرج گزافى برايم مقدور نبود در كارم توفيق نيافتم .\r\nبطور كلى در زمان حاضر نزديك شدن به اين دربار بسيار مشكل است زيرا درباريان و بزرگان مملكت كارشكنى مىكنند و مايل نيستند كه پادشاه جز از طريق آنها كسى را بپذيرد مبادا خاطر شاه از ظلم و تعديات آنها آگاه شود بخصوص از زمان سلطنت شاه عباس دوم كه با اروپاييان رفتارى بسيار خوب و پسنديده داشت . در خاطرات سفيرى كه سالهاى گذشته در اين دربار ساكن بوده است و من آن را به آخر گزارش خود ضميمه مىكنم آن جناب مطلع خواهند شد كه چقدر اين دربار اهل اخاذى پول و رشوه هستند .\r\nروز دوشنبه بيست و هشتم ژانويه به منزل صدر اعظم رفتم زيرا شاه دوباره برايم پيام داده بود كه براى تجديد مذاكرات به آنجا بروم و در ضمن اعلام داشته بود كه به زودى روز شرفيابى به منظور كسب اجازه مرخصى تعيين خواهد شد .\r\nصدر اعظم در شروع صحبت به من اطمينان داد كه چون فعلا جنگ صورت نمىگيرد مىتوانم به هندوستان برگردم و در موقع لزوم و مناسب تاريخ اعزام نيروى دريايى را بما اطلاع خواهند داد و به زودى پادشاه نيز اجازه شرفيابى به منظور كسب مرخصى و نيز پاسخ نامه‌هايى را كه تقديم داشته‌ام خواهد داد . با اينكه\r\n\r\n\r\n","description":"","footnote":"\r\n( 1 ) -  Agostinho Henriques \r\n","page_name":" 62 ","page_number":70},
  {"content":"\r\n\r\nدوباره اصرار ورزيدم و با دلايل گوناگون كوشش كردم او را متقاعد سازم كه از تصميم به جنگ با اعراب منصرف نشوند نتيجه‌اى نداد و براى آخرين بار جواب قطعى به من داده شد كه اين فكر را از سر بيرون كنم . آنگاه من تقاضاى پرداخت هزار تومانى را كردم كه شاه به منظور مخارج نيروى دريايى نموده بود . پاسخ داد كه تمام آن مبلغ پرداخته نخواهد شد زيرا در حال حاضر خزانه شاهى خالى است و اين مبلغ در صورت ارسال بيست كشتى كمكى قول داده شده بود و به اين دلايل شاه فقط دستور پرداخت پانصد تومان را داده است . سپس از او خواستم كه مبلغ هزار تومانى را كه بما از بابت گمركات بندر كنگ از هنگام دستگيرى شه بندر موسوم به شرف جهان مديون بوده‌اند پرداخت نمايند . در پاسخ گفت اجازه پرداخت آن مبلغ داده شده است چنان كه آن مبلغ باضافه پانصد تومان مخارج نيروى دريايى با هم پرداخت شد . به او گفتم كه مبالغ مذكور را قبول مىكنم با اين اطمينان كه شاه نسبت به آن قسمت از معاهده منعقده ميان دو كشور كه نقض نموده است تجديد نظر كند و مفاد معاهده را محترم بشمارد . وقتى تقاضاى اجازه مرخصى نمودم اين بار از جايش برخاست و تا وسط مجلس مرا مشايعت نمود عملى كه در ميان اين ملت كاملا نادر است . زيرا حتى اشخاصى زير دست نيز وقتى شخصيتهاى بزرگتر از آنها ديدن مىكنند چنين عملى را انجام نمىدهند و در بين آنها معمول نيست .\r\nدر ضمن ملاقات با صدر اعظم بخاطرم آمد كه در هندوستان براى ساختن باروت هميشه با كمبود گوگرد مواجه هستيم در اينمورد با وى صحبت كردم اما تا اندازه‌اى مخالفت مىكرد . با اين حال از ميرزا ربيع منشى صدر اعظم اجازه حمل هر مقدار گوگرد را در كشتى به قيمت معمول دريافت كردم زيرا به ياد دارم كه آن جناب هر گاه براى خريد گوگرد به اين كشور مراجعه مىكرديد هميشه با زحمت بسيار مقدار محدودى بدست مىآورديد چرا كه خروج گوگرد از اينجا ممنوع و مجازات آن مرگ است . منتهى در اين دربار همه چيز با پول و رشوه بدست مىآيد پس منهم اين اجازه را با پرداخت مبلغ سى تومان بدست آوردم و از پول خودم\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nپرداختم و وجه را توسط د . ميگوئل هنريكس ود . آگوستينو هنريكس به شخص ذينفع تسليم نمودم بدون اينكه از خزانه پادشاه برداشت شود . كسب اين اجازه در نظر خارجيان مقيم دربار كارى بسيار قابل توجه و مشكل بود زيرا هلندىها در اينمورد كوشش و تلاش بىاندازه نمودند ولى موفق نشدند .\r\nروز بيست و پنجم فوريه مهماندار دربار برايم خلعت آورد ، خلعت عبارت از پوششى است كه شاه به سفراى خارجى هديه مىكند تا در موقع شرفيابى جهت كسب اجازه مرخصى بر تن داشته باشند و آن پوشش شامل قبا و كلاه مىباشد و براى ساير همراهان و مترجم و كشيش نيز خلعت فرستاده بود با اين تفاوت كه مرسوم نيست به آنها كلاه هديه شود و شاه يك رأس اسب نيز از اصطبل شخصى براى من فرستاد كه دهنه و كلگى آن تماما از طلا بود و زين آن از مخمل برنگ گل طاووسى پوشيده شده بود و روى آن گلدوزى شده بود باضافه بيست و پنج تومان وجه نقد . دستور دادم پولها را بين تمام مستخدمان مهماندار كه حامل خلعت بودند تقسيم كنند ولى مهماندار اظهار داشت كه امكان دارد شاه از اين عمل به خشم آيد زيرا ارسال وجه نقد كار خارق‌العاده و كم سابقه‌ايست كه شاه انجام مىدهد و بايد حتى اگر يك تومان هم باشد پذيرفت . سرانجام فقط پنج تومان از آن پول را با چند قطعه مخمل و چند توپ پارچه كه جزء هدايا بود پذيرفتم و گفتم به نشانه برخوردارى از لطف پادشاه همين‌ها براى من كافى است .\r\nروز چهارشنبه بيست و هفتم فوريه مهماندار اطلاع داد كه ساعت سه بعد از ظهر آن روز براى شرفيابى تعيين شده است و در ضمن از اينكه نمىتواند مرا همراهى كند عذر آورد و گفت كه گرفتارىهاى ديگرى دارد . در پاسخ گفتم كه بايد حتما همراه من باشد و در غير اين صورت هرگز از اقامتگاهم خارج نخواهم شد . پيام من بقدرى مؤثر بود كه كمى بعد مهماندار در اقامتگاه من حاضر شد در راه به طرف قصر و قبل از رسيدن به ميدان دو نفر از مستخدمان شاه اطلاع دادند كه شتاب نمايم زيرا شاه نيز از قصر خارج شده است و در ميدان مرا خواهد پذيرفت و افزود\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nكه براى گفتگو با شاه كه سوار بر اسب مىباشد من بايستى پياده باشم به راهنما گفتم كه به اطلاع اعليحضرت شاه برساند بايد همانگونه كه در هنگام شرفيابى اولى مرا پذيرفت در هنگام اجازه مرخصى نيز رفتار نمايد زيرا موقعيت من با ساير سفرا متفاوت است و سفير اعليحضرت پادشاه پرتغال مىباشم در پاسخ اظهار داشت از بردن چنين پيامى معذور است زيرا امكان دارد سخت توبيخ شود بطوريكه بر آن شدم به اقامتگاهم مراجعت نمايم و از شرفيابى در ميدان عمومى خوددارى كنم ولى روحانيان فرقه اگوستن و اسقف و ساير اشخاص باتجربه مرا از اين عمل باز داشتند و يادآورى كردند كه موجب اشكالات و ناراحتىهاى زياد خواهد شد زيرا با عموم سفرا همين‌گونه رفتار مىشود .\r\nبه ميدان قصر كه رسيدم ژان كنراد را كه بعنوان سفير امپراطور روس در دربار معين شده بود و حامل نامه‌هايى نيز از دوك مسكو بود ، ديدم سفراى عربستان مكه و ازبكستان نيز حضور داشتند . آنها پياده در وسط ميدان ايستاده بودند ، من با تمام همراهانم تا مقابل در قصر كه عالىقاپو نام دارد و شاه از آنجا خارج مىشود پيش رفتم يكى از پسران قورچى باشى نزديك شد و گفت كه بايد از اسب به زير آيم من قبول نكرده و تأمل نمودم تا شاه سوار بر اسب به نزديك من رسيد در آن موقع پياده شدم ، اعتمادالدوله صدر اعظم ، ناظر ، و ساير بزرگان دربار پياده در جلو اسب وى حركت مىكردند . صدر اعظم پاسخ نامه‌هاى آن جناب را در دست داشت . پادشاه به او امر كرد كه آنها را به من بسپرد و او آنها را قبل از رد كردن روى سر قرار داده و به من سپرد و منهم با همان تشريفات نامه‌ها را از وى گرفتم . در همان حال شاه به من اجازه مراجعت به گوآ داد و از اينكه از اقامتم در دربار اصفهان رضايت خاطر داشته‌ام اظهار خوشحالى نمود . من بار ديگر دربارهء قرارداد و مذاكراتمان صحبت كردم پاسخ داد كه جواب تمام آنها را در نامه‌ها داده است و بخصوص تأكيد كرد كه جنگ بوقوع خواهد پيوست . بعد از مدتى صحبت با من ، سفراى ساير دولتها پيش آمدند در آنموقع من سوار بر اسب شده بودم .\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nبعضى از آنها نامه‌هايشان را تقديم مىكردند و بعضى ديگر پاسخ آنها را دريافت مىداشتند . پس از آن تمام بزرگان دربار بر روى اسب قرار گرفتند و شاه از مقابل همه گذر كرد و از مقابل من كه گذشت قدرى سر خود را خم نمود .\r\nاين تشريفات بسيار مجلل و باشكوه بود ، پنج اسب زيباى اصيل و تربيت شده بوسيله پنج سوار هدايت مىشدند . زين اسبها از پارچه سبز رنگ ريشه‌دار پوشيده شده بود . كلگى و دهانه آنها پوشيده از طلاى خالص و سنگهاى قيمتى بود كه چند قطعه بسيار ناياب و گران‌قيمت آن بر روى پيشانى اسبها آويزان بود ، زين‌ها پيدا نبود ولى ركابها كه ديده مىشد از طلا بود و بخصوص دقت كردم بعضى از آنها از مرواريد گران‌قيمت پوشيده بود . در طرف چپ اسبها ناظر كه سر پيشخدمت باشى دربار است و ديوان بيگى كه قاضى اعظم دربار مىباشد و همچنين ساير بزرگان دربار در حركت بودند سپس شاه نمايان شد كه بر اسب بسيار زيبايى برنگ كهر تيره سوار بود و لباس وى عبارت بود از يك قباى زرى كه پوشيده از خز و سمور بود و سرتاسر آن با مرواريد تزيين شده بود و بر روى عمامه‌اش برليان‌هاى گران - قيمت متعددى مىدرخشيد . در دو طرف او قريب صد پياده در حركت بودند و همگى هم لباسهاى زيبا و مجلل بر تن داشتند و سلاحهاى گرم حمل مىكردند .\r\nنزديك او در طرف راست اعتمادالدوله صدر اعظم با قدرى فاصله كه از اسب شاه عقب‌تر بود قرار داشت و با وى در حال گفتگو بود آنگاه تعداد بسيار زيادى از خواجه‌ها و نگهبانان سلطنتى و در پشت سر آنها مستخدمان دربار سوار بر اسبهاى بسيار زياد حركت مىكردند و اينطور كه مىگفتند حدود پنج هزار اسب در آن روز به كار برده بودند ، من اجازه خواستم كه شاه را همراهى كنم ولى موافقت نشد و ناچار باتفاق مهماندار دربار به اقامتگاهم مراجعت نمودم و از اينكه پادشاه به اين طريق به من اجازه شرفيابى و مرخصى داد از او گله كردم و اضافه كردم كه اميدوارم شاه اين عمل را جبران نمايد و همين موضوع را روز بعد به صدر اعظم اظهار داشتم و پاسخ داد كه نزد پادشاه ايران رسم چنين است كه شرفيابى سفرا براى كسب\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nاجازه مرخصى با اين تشريفات انجام گيرد حتى در مورد سفراى ترك كه بسيار مورد احترام و اهميت هستند همين روش را معمول مىدارد ولى با اين حال موضوع را بعرض پادشاه مىرساند تا رضايت من جلب گردد .\r\nروز بيست و هشتم ، بعد از مذاكرات و مباحثات بسيار جهت استقرار مجدد اسقف در محل خدمتش و در محيطى پر از سوءظن و عدم اطمينان كه بالاخره با پرداخت رشوه و مهارت خاص خودم موفق شدم آن شرايط را تغيير دهم ، صدر اعظم دو نفر از كارمندان خود را نزد من فرستاد آنها وظيفه داشتند اسقف را در جلفا مستقر سازند و نيز حامل سفارش نامه‌اى جهت حاكم شهر جلفا بودند تا وى موافقت و همراهى كند . اين استقرار مجدد اسقف به حدى از لحاظ مذهبى داراى اهميت و ارزش بود كه مصمم شدم شخصا اسقف را تا كليسا همراهى كنم ، كليه مسيحيان و كشيشهايى كه در اين پايتخت ساكن هستند بدنبال من آمدند و تعداد آنها بسيار زياد بود . در حالى كه از بخش بزرگى از شهر عبور كرديم او را به طرف كليسايش هدايت كردم با اينكه اين كليسا منهدم و خراب شده بود ولى هنوز نمازخانه كوچكى در آن باقى بود كه از نظر خشمگين اين بىايمان‌ها مصون مانده بود .\r\nاسقف در آنجا مراسم مذهبى را بجا آورد ، ارامنه كاتوليك روم ، بىاندازه از اين بابت اظهار خوشحالى كردند در صورتى كه افراد منتسب به فرقه تجزيه‌طلبان از كليسا كه ساير روزها بنا به عادت در هر كوى و برزن كه مىگذشتم حاضر بودند و ابراز خوشحالى و شعف مىكردند ، در اين مراسم به علت خجلت هيچكدام حضور نيافتند . نمىتوانم از تأييد اين مطلب به آن جناب خوددارى كنم كه چه اشكهاى شادى كه آن روز ريخته نشد زيرا همه شاهد پيروزى ايمان در يك شهر پر از كفار بودند . اسقف از اين بابت به اندازه‌اى خوشحال و سپاسگزار بود كه نامه تشكرى به مقام مقدس پاپ اعظم نوشت به اين مضمون كه من به عملى توفيق يافتم كه بسيارى از شاهزادگان اروپا با آن همه قدرت و اهميت و مكاتبه بانجامش موفق نشده بودند . نامه‌اى هم به همين مضمون به پادشاه ارباب ما نوشت . در نامه‌اى كه\r\n\r\n","description":"","footnote":"","page_name":" 67 ","page_number":75},
  {"content":"\r\n\r\nاظهار مىدارد براى آن جناب مرقوم داشته خصوصيات بيشمارى را ارائه داده است كه من نمىتوانم جزئيات آن را در اينجا بازگو كنم ضمنا اجازه تجديد بنا و نوسازى كليسا را نيز جهت او بدست آوردم و در همان فرصت اجازه‌نامه مشابهى هم براى ساير هيئت‌هاى مذهبى مسيحى مقيم ايران بدست آوردم زيرا هيئت مذهبى مسيحى موسوم به كاپوسين‌ها كه فرانسوى هستند و مقيم تبريز در اين باره به من نامه‌اى نوشته بودند .\r\nروز شنبه نهم مارس پيامى از اعتمادالدوله داشتم كه پادشاه را از رنجش و شكايت من آگاه ساخته است و به زودى شرفيابى ديگرى براى من تعيين خواهد شد .\r\nيكشنبه هفدهم يك پرنس گرجى كه گرگين‌خان نام داشت به شهر اصفهان وارد شد ، حاكم و كلانتر شهر از وى استقبال كردند . و حدود پنجاه سوار او را همراهى مىكردند . اين شخص سابقا مسيحى بوده است ، پس دين حقيقى را رها كرده و به مذهب محمدى گرويده بود . آنگاه با جمع كثيرى از اهالى گرجستان بر ضد پادشاه ايران قيام كرده بود ، به همين دليل پادشاه كس فرستاده بود تا سر او را بحضورش بياورد و اين در دربار ايران رسم است وقتى كه يكى از رعاياى شاه نافرمانى و ياغيگرى مىكند و يا گناهى مرتكب مىشود اين عمل را انجام مىدهند اما گرگين‌خان ، نماينده شاه را كه جهت اجراى فرمان آمده بود به قتل مىرساند . و همچنان به ياغيگرى و جنگ ادامه مىدهد تا اينكه سرانجام با وعده و وعيدهايى كه به او داده مىشود مطيع مىگردد و پادشاه براى او پروانه ورود به دربار جهت طلب عفو و عذرخواهى مىفرستد و او پروانه عبور را مىپذيرد و در روز ورود به دربار اصفهان بر روى عمامه خود قرار مىدهد تا مورد تماشاى همگان قرار گيرد . با اينكه با تظاهرات دوستانه زيادى از وى استقبال شد اما در مورد او حدسيات و پيشگوئىهاى بدى مىكردند از اين قبيل كه ديگر هيچگاه از اصفهان خارج نخواهد شد و در اصفهان او را باسم به قتل خواهند رساند .\r\nروز دوشنبه هيجدهم صدر اعظم اطلاع داد كه شاه روز بيستم را براى\r\n\r\n","description":"","footnote":"","page_name":" 68 ","page_number":76},
  {"content":"\r\n\r\nشرفيابى تعيين نموده است زيرا آن روز بزرگترين عيد آن‌ها و شروع سال جديد است .\r\nروز چهارشنبه بيستم باتفاق رئيس تشريفات دربار عازم آنجا شدم . در ميدان قصر انبوه جمعيت بقدرى زياد بود كه مدتى طول كشيد تا به قصر رسيدم . در داخل قصر به شاهزاده گرجى برخورد كردم كه توسط منشى خود به من اظهار ادب كرد و از اينكه نمىتواند قبل از شرفيابى بحضور شاه با من صحبت كند ابراز تأسف كرد و افزود اگر غير از اين رفتار كند مورد اتهام قرار خواهد گرفت . سپس سفير امپراطور روس وارد شد و بعد از او سفير حاكم كل مالت كه او را به ساختمان ديگرى هدايت كردند . اول شاهزاده گرجى احضار شد و سپس به من اطلاع دادند كه مىتوانم در همان موقع داخل شوم . بعد از عبور از دو در ، راهنما اظهار داشت كه بايد تا رسيدن پيام ثانوى تأمل كنم . در اثناييكه انتظار مىكشيدم هداياييكه شخصيتهاى بزرگ مملكت و دربار جهت تقديم به شاه فرستاده بودند از مقابل ما گذشت زيرا در آن روز مرسوم است همه جهت شاه هديه بفرستند حتى تهىدستان كه هديه آنها مىتواند مقدارى پول خرد باشد به اين طريق شاه در روز اول سال باج بسيار چشمگيرى دريافت مىدارد كه مبلغ قابل توجه و متنابهى مىشود من دريافتم كه مرا از روى قصد به آنجا هدايت كرده‌اند تا همه اين هدايا را مشاهده نمايم .\r\nاولين هديه متعلق به صدر اعظم شامل پنج اسب بود ، سپس هديه ناظر كه سه اسب و دو شتر حامل قالى بود و همينطور به ترتيب هدايايى از قبيل پول نقره - عمامه ، اسب ، غلام و كنيز و شاهين . سپس تعداد زيادى كله‌هاى بريده كه از كاه پر كرده و بر چوب بلند نصب كرده بودند و بعنوان علامت فتح و ظفر از مقابل پادشاه عبور دادند . اين كله‌ها متعلق به تركهايى بودند كه در زمان سلطنت شاه عباس كبير در جنگ كشته شده بودند و از آن زمان تا به حال آنها را حفظ كرده بودند تا در چنين روزهايى بنمايش درآورند بعد از آن تعداد زيادى سينىهاى طلا كه مملو از پلوهاى جوراجور بود و به عمارت اندرونى كه شاه در آنجا غذا صرف مىكرد برده مىشد اين محل كه جهت پذيرايى تعيين شده بود\r\n\r\n","description":"","footnote":"","page_name":" 69 ","page_number":77},
  {"content":"\r\n\r\nعبارت بود از يك حياط بزرگ مفروش از آجر كه اطراف آن بيست و پنج اسب با دهانه و ركاب طلا و مزين به سنگهاى قيمتى ايستاده بودند و در مقابل هر اسب يك لگن نقره و يك غلام كه شاطر مىنامند قرار داشت .\r\nاجازه ورود به مجلس به من داده شد رئيس تشريفات و حاجب به منظور راهنمايى جلو آمدند و مرا به حضور شاه هدايت كردند . بعد از اينكه سال نو را همانطور كه مرسوم است بحضور شاه تبريك و تهنيت عرض كردم ، وى اظهار اميدوارى كرد كه از مسافرتم به دربار ايران خاطره خوشى همراه داشته باشم و اضافه كرد كه هميشه مايل بوده است كه رضايت سفير پادشاه پرتغال ، برادرش را جلب نمايد همانگونه كه پادشاهان پيشين ايران دوستى و صميميت نسبت به شاهان پرتغال ابراز مىداشته‌اند و مايل نيست كه از شرفيابى آن روز در ميدان قصر دلگير باشم زيرا آنجا محلى است كه وى طبق معمول تمام سفرا را مىپذيرد و در ايران هر مكانى كه پادشاه حضور دارد آن مكان افتخارآميز است . بعد از پاسخ به تمام سؤالات شاه به بحث و مذاكره در موضوع اصلى پرداختم و وى را در جريان سرعت عمل و مخارجى گذاشتم كه آن جناب جهت ارسال نيروى دريايى متحمل شده‌ايد و متذكر شدم كه اين اقدام فقط به اين دليل بود كه پادشاه ايران اظهار تمايل به تنبيه و گوشمالى دشمنان خود نموده بودند در جواب پاسخ داد كه بطور حتم اين گوشمالى به همان ترتيبى كه در قرارداد منعقده با آن جناب پيش‌بينى شده است صورت خواهد گرفت . بعد از كسب اجازه مرخصى پدر ژان كنراد و متعاقب آن پدر گيوم‌فل وارد شدند . شاهزاده گرجى موقعى كه به حضور شاه رسيدم در آنجا نبود زيرا او را بعمارت داخلى قصر هدايت كرده بودند .\r\nروز بيست و هشتم اعتمادالدوله صدر اعظم ، دستورى مبنى بر مخارج ضرورى مسافرتم صادر كرد و نيز نامه‌اى را كه ترجمه آن در زير نوشته مىشود به من سپرد .\r\n\r\n","description":"","footnote":"","page_name":" 70 ","page_number":78},
  {"content":"\r\n\r\n\r\nمكتوبى كه اعتمادالدوله به امر پادشاه ايران نگاشته است\r\nعاليجناب بايد بدانند كه ولينعمت من كه حياتم وابسته به اوست به اينجانب ، بنده درگاهش امر فرموده است كه به اطلاعتان برسانم چند برده دانا بنواختن ارگ و چنگ را از گوآ برايشان بفرستيد .\r\nچند روز پيش در اين باره با مترجم عاليجناب صحبت كردم ، در جوابم گفت كه موضوع را بحضورتان معروض خواهد داشت . معهذا اين نامه را مىنويسم تا تقاضا كنم كه در اعزام نامبردگان دقت و تسريع لازم را مبذول فرمايند . انجام اين امر پادشاه ، از سوى شما موجبات ازدياد مودت ميان ايشان و عاليجناب خواهد شد . سايه آن جناب همواره مستدام باد .\r\nميرزا طاهر اعتمادالدوله\r\nروز شنبه سىام ديوان بيگى برادر خان لار را ملاقات كردم وى بجاى سردارى كه براى مقابله با اعراب اعزام شده بود منصوب گشته بود . او به من گفت كه از مدتها قبل مىدانسته است كه طى سال جارى جنگى صورت نخواهد گرفت و دليل آن كمبود آذوقه نيست بلكه علت مهم ديگرى دارد و در صورتى كه قول دهم آن را جائى ابراز ندارم و بعنوان سرى حفظ كنم خواهد گفت ، من اين قول را به وى دادم ، او گفت بعد از عزيمت سردار به كازرون براى جمع‌آورى افراد جهت قشون ، به پايتخت خبر رسيده بود كه اعراب با بلوچ‌ها كه بوسيله دماغه جاسك در همسايگى ايران قرار گرفته‌اند ، متحد شده‌اند تا در صورتى كه ايران به اعراب اعلام جنگ دهد آنها در همان موقع به گمرون و سپس به لار حمله نموده و شهر شيراز را تصرف نمايند . زيرا بلوچ‌ها افراد جسور و لايقى هستند و هميشه موجب وحشت ايرانيها بوده‌اند .\r\nگو اينكه كمبود آب و آذوقه هم آشكار بوده ولى اين خبر را تا اندازه‌اى قابل قبول دانستم .\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nدر اينجا مايلم از عملى كه انجام داده‌ام و پدر روحانى آنتونيو آن را بعنوان اشتباه بزرگى از جانب من قلمداد كرده است و تصور مىكنم گزارش آن را بحضور آن جناب نيز تقديم كرده باشد ، پوزش بطلبم .\r\nدر شهر جلفا شخصى ارمنى بنام آويت « 1 » ساكن بود كه مسيحى و از فرقه تجزيه‌طلبان بود و با انجام عمل ختنه به آيين محمدى در آمد . چون بسيار مغرور و زرنگ بود در اثر تغيير مذهب به حكومت شهر جلفا منصوب گرديد و نزد پادشاه اعتبارى يافت . زمانى كه من بدربار اصفهان رسيدم دوره حكومتش به پايان رسيده بود ، به ملاقات من آمد در آن زمان دانستم كه بيشتر قسمتهاى اروپا را پيموده و مدتى نيز در گوآ اقامت كرده است در ملاقات مجدد اظهار داشت كه ما پرتغالىها ديگر داراى هيچگونه قدرتى در هندوستان نيستيم و پادشاه ايران را اغفال مىكنيم و در خفا نيز حرفهايى بدين منوال زده بود . يك روز كه او را بر روى پل جلفا به انتظار گذارده بودم به يكى از همراهانم دستور دادم كه همانگونه كه بر روى اسب قرار دارد با باطوم بسر او بكوبد و او طورى ضربه را فرود آورده بود كه از آن به بعد چندين بار دچار خونريزى گرديده است . پدر آنتونيو از اين جهت سر و صداى زيادى به راه انداخت و اظهار مىداشت كه پادشاه ايران از اين بابت سخت خشمگين خواهد شد ولى موقعى كه شاه از قصرش خارج مىشد و او شكايت خود را مطرح كرده بود در پاسخ شنيد كه اين عمل من بدون دليل نبوده است و يقينا او عمل خلافى انجام داده است . و دو نفر از همراهان من بنام ميگل هنريك و رافائل آلوارد دوسيلوا « 2 » شاهد اين جريان بودند به اينطريق كه آنها ضمن گردش در شهر اطلاع مىيابند كه پادشاه از قصر خارج مىشود پس به منظور تماشاى شاه در محلى كه به خوبى بتوانند شاه را مشاهده كنند قرار مىگيرند و در همان زمان اين تازه مسلمان شده را مىبيند كه خود را در مقابل پاهاى اسب شاه بر زمين انداخته است و شكايت خود را عرضه مىدارد ، بعد از اين جريان شاه آن دو نفر را مىبيند و از صدر اعظم\r\n\r\n\r\n","description":"","footnote":"\r\n( 1 ) -  Aviete \r\n( 2 ) -  Rafael Alvares da Silva \r\n","page_name":" 72 ","page_number":80},
  {"content":"\r\n\r\nمىپرسد كه آيا اينها كه به اينجا آمده‌اند احتياجى دارند و آن دو در پاسخ مىگويند كه فقط براى مشاهده جلال و عظمت پادشاه به اينجا آمده‌اند .\r\nروز دوشنبه اول آوريل از اصفهان عزيمت كردم مهماندار دربار و اسقف و شخصيتهاى مذهبى و ساير اروپاييان ساكن اصفهان مرا مشايعت كردند و مهماندار مرا به يكى از املاك پادشاه كه در خارج از شهر كناره رودخانه قرار داشت هدايت كرد و مدت دو روز در آنجا اقامت گزيدم تا لوازم سفر مهيا گردد .\r\nروز چهارشنبه سوم مسافرتم را شروع كردم در حالى كه همان مهماندار كه بفرمان خان لار مرا تا دربار مشايعت كرده و در تمام اين مدت جزو همراهان من محسوب مىشد و با خرج من در اصفهان گذران كرده بود مرا همراهى مىكرد .\r\nروز پانزدهم همان ماه به شيراز رسيديم در آنجا خان به استقبال نيامد زيرا از خدمت منفصل شده بود و در توقيف بود و اموالش را نيز مصادره كرده بودند چرا كه هداياى او در روز اول سال نو مطابق مرسوم مانند هداياى ديگران بدربار نرسيده بود . كلانتر كه از خاندان محمد است بجاى وى به حكومت شيراز منصوب شده بود . رفتارى كه با من در موقع عزيمت بدربار نمود بخاطرم آمد به همين دليل اصرارى نورزيدم كه مراسم استقبال بجا آورد و بخصوص آن روز مسافرتم را بتأخير انداختم كه شب وارد شهر شوم . با اين همه روز بعد بديدارم آمد . ببازديد وى در ملك شخصىاش كه در آنجا نيز منزل داشت و يكى از بهترين خانه‌هاى شيراز بود رفتم . در موقع خداحافظى از من خواهش كرد كه از تابلوهاى نقاشى كه در منزلش جمع‌آورى كرده بود ديدن كنم يكى از آن تابلوها نقش عيسى مسيح در زمان نوزادىاش در كاهدان بود و مريم عذرا و حواريون مسيح نيز نشان داده شده بود .\r\nكلانتر مىگفت كه پيغمبر آنها در قرآن آورده است كه عيسى پيامبر بزرگى بوده است و مادر او مريم از گناه مبرا مىباشد .\r\nبيست و پنج روز در شيراز توقف كردم زيرا هنوز وسايل حمل و نقل آماده نشده بود ، باضافه اطلاع داشتم كه هنوز كشتى به بندر كنگ نرسيده است .\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nدر ماه مه از شيراز حركت كردم وزير جهرم مانند هنگام عزيمتم بدربار از من پذيرايى كرد . هفت روز در جهرم اقامت گزيدم ، سپس روز هشتم ژوئن به طرف لار حركت كردم ، در موقع ورود به آنجا مطلع شدم كه خان به بندر كنگ رفته است و به حاكم كه جانشين وى شده بود دستور داده است كه از من در خارج از شهر استقبال كند حاكم نيز با همان تشريفات موقع عزيمتم بدربار ، از من استقبال به عمل آورد .\r\nدر لار آگاه شدم كه كشتى جنگى ما به كنگ رسيده است و فرمانده كشتى نامه‌هائى را كه عاليجناب فرستاده بودند به من رسانيد . همچنين اطلاع يافتم كه علاوه بر دو ناو جنگى موسوم به نوسا سنهوراداكنسچائو « 1 » و نوسا سنهوراداگلوريا « 2 » انتظار دو ناو ديگر را نيز كه به مومباسا « 3 » اعزام شده بودند ، داشتند . من لوكاس دومورسرمانتو « 4 » را بوسيله پيك به اصفهان گسيل داشتم و طى نامه ذيل مطالبى را كه به من دستور داده بوديد براى شاه ايران نوشتم :\r\n\r\n\r\n","description":"","footnote":"\r\n( 1 ) -  Nossa Senhora da Conceicao \r\n( 2 ) -  Nossa Senhora da Gloria \r\n( 3 ) -  Mombassa \r\n( 4 ) -  Lucas de Morais Sarmento \r\n","page_name":" 74 ","page_number":82},
  {"content":"\r\n\r\n\r\nنامه بعنوان اعليحضرت پادشاه ايران\r\nدر لار به من اطلاع دادند كه ناو دريايى اربابم ، پادشاه پرتغال به بندر كنگ رسيده است و نامه‌اى نيز از نايب السلطنه هندوستان دريافت داشتم . در آن نامه به من امر شده بود كه به اعليحضرت يادآورى كنم كه در سال 1694 در حالى كه ساكن سرزمين‌هاى شمالى بودم اطلاع يافتم كه اعراب به بندر كنگ حمله كرده‌اند و بغارت اهالى پرداخته و توپخانه قلعه را به يغما برده‌اند ، بسرعت يك ناو جنگى مجهز براى پادشاه تقديم داشتيم تا بوسيله آن از اعراب بخاطر اين جسارت انتقام بگيرند . اين هديه ، نه تنها مورد قبول پادشاه قرار گرفت بلكه آن را بعنوان شاهد مستندى از طرف اربابم ، شاه پرتغال تلقى كردند . در نامه‌اى كه اعليحضرت بعنوان نايب السلطنه هندوستان فرستادند مواد قرارداد كه با دولت هندوستان بسته شده بود نيز ضميمه گرديده بود در آن نامه با قولهاى موكد و با تعهدات كافى بما اطمينان داده بودند كه هيچگاه از مواد موافقت‌نامه نظامى انصراف حاصل نخواهند كرد و همين امر باعث شد كه نايب‌السلطنه ناو جنگى دوم را در سال 1696 ارسال داشت و مرا همراه آن براى عرض تبريك به آن اعليحضرت به علت جلوس بر تخت سلطنت اعزام داشت پيش از شرفيابى حضور اعليحضرت اطلاع يافتم كه سردار تعيين شده به مجرد اطلاع از ورود كشتى ما بشتاب عازم بندر كنگ شده است تا مقدمات نبرد را فراهم كند . در موقع ورود به دربار تقريبا از همه چيز مطمئن بودم . معهذا مدت زيادى نگذشت كه اعليحضرت تصميم ديگرى اتخاذ فرمودند و حتى امر به بازگشت ناو جنگى صادر فرمودند زيرا از فقدان آب و آذوقه در مسير قشون آگاه شده بودند . ناچار من به فرمانده كشتى نوشتم كه بدليل موقوف شدن جنگ مىتواند به گوآ باز گردد و نايب‌السلطنه را از\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nاين تغيير تصميم مطلع كند . اما متأسفانه چون بفرمانده كشتى قبلا اطلاع رسيده بود كه جنگ شروع شده است او تصميم گرفته بود كه خود را آماده سازد تا شخصا با تمام امكاناتش به يارى اعليحضرت بشتابد تا زمانيكه دومين اخطار به او برسد دائر بر اينكه جنگ امسال صورت نخواهد گرفت او مخارج سنگينى متحمل شده بود و همه اينها به منظور خدمت به آن اعليحضرت انجام گرديده بود . وقتى مشاهده شود كه جنگ موضوع قرارداد منتفى شده است ، نه تنها اعراب دشمن ، بلكه عموم مليت‌هاى خارجى انتشار خواهند داد كه اعليحضرت به تعهدات خود عمل نكرده‌اند و اين موضوع را در تمام بنادرى كه كشتىرانى مىكنند شايع خواهند ساخت و اين امر به شخصيت و شهرت قشون اعليحضرت صدمه بسيار مىزند و من نمىتوانم بپذيرم كه اين عمل شايسته عظمت و شخصيت اعليحضرت باشد كه از تنبيه و گوشمالى اعراب نسبت به توهينى كه در بندر كنگ روا داشته‌اند چشم‌پوشى نمايند . شخص من بعنوان وزير پادشاه و اربابم دوستى و احترام بسيار براى آن اعليحضرت قائل است و كوچكترين اعمال ايشان را با اعمال شاه عباس كبير برابر و شايد هم در بعضى موارد برتر مىداند پس بر خود واجب مىدانم كه در نهايت وفادارى به اعليحضرت خاطر نشان سازم كه ملتهاى بيگانه شايعاتى را انتشار خواهند داد و از اعليحضرت استدعا مىنمايم كه لطف فرموده اطلاع دهند كه آيا در اين سال جديد مصمم به جنگ هستند زيرا خودم شخصا با نيروى دريايى خود بايستى اين موضوع را ضمن گزارش كامل از كارهاى انجام شده ، بعرض نايب‌السلطنه برسانم . خداوند عظمت و جلال اعليحضرت را پاينده و افزون بدارد . لار .\r\nپانزدهم ژوئن 1697\r\nگرگوريو پريرا فيدالگو\r\n\r\n","description":"","footnote":"","page_name":" 76 ","page_number":84},
  {"content":"\r\n\r\n\r\nپاسخ پادشاه ايران به نامه سفير پرتغال\r\nپروردگار توانا پروردگار من است .\r\n( در اينجا آرم پادشاهى گذاشته شده است )\r\nبه امر مطاع قبله عالم اعلام مىگردد كه گرگوريو پريرا فيدالگو سفير عاليمقام پادشاه بزرگ پرتغال بايد بداند كه نامه‌اى را كه در مورد ورود كشتىهاى جنگى به بندر كنگ نوشته بود و نيز مطلبى را معروض داشته بود مبنى بر اينكه قشون شكست ناپذير من به سركوبى اعراب كه دشمن امام ما مرتضى على و پيرو مذهب گمراه هستند بروند و اين عريضه معروض به خاكپاى تخت ما ، كه ياور جهان خطاب شده بود ، از نظر تيزبين ما گذشت . او بايد بداند كه قبلا ميان ما موافقت نامه‌اى منعقد شد مبنى بر اينكه كشتيهاى نامبرده در آن موافقت‌نامه به بندر كنگ بيايند .\r\nپس از عقد اين قرارداد ديگر همه چيز متوقف ماند ، در صورتى كه فرمانده قشون كه مسؤليت عمليات به او محول شده بود تعيين و سربازان بسيج شده بودند و تعداد زيادى از آنها هنوز هم در كنگ هستند ولى چون همه چيز در دست خداوند متعال است و امسال با كم‌آبى و قحطى آذوقه مواجه شديم به نحويكه امكان اجتماع افراد در بندر ميسر نشد ، من امر كرده بودم كه ناوگان جنگى به عقب برگردد تا موقعى كه من همه چيز را آماده كنم و سپس به آنها اطلاع دهم كه جهت ملحق شدن به قشون من به محلى كه تعيين مىكنم بازگردند . من اكنون مطلع شدم كه آن ناوگان آمده است . در اين موقعيت و در اين لحظه افراد نمىتوانند از راهى تا بدين حد دور در كنگ اجتماع كنند و علت آن هم گرماى بسيار شديد هوا و از طرفى عدم امكان انتظار كشيدن ناوگان تا فرا رسيدن تاريخ مناسب مىباشد .\r\nاو بايد بداند كه آمدن بدون نتيجه و بدون اثر ناوگان طى اين دو سال نبايد\r\n\r\n","description":"","footnote":"","page_name":" 77 ","page_number":85},
  {"content":"\r\n\r\nموجب كاهش آن دوستى قديمى و عميقى باشد كه مادر كليه جوانب ميان خودمان برقرار ساخته‌ايم . مشيت الهى بر آن باشد كه كارى را كه مادر ابتدا تصميم گرفته‌ايم بموقع عملى شود و هر موقع كه من اراده كنم ناوگان فرا رسد . در آن هنگام ما بر طبق قرارداد منعقده به جنگ مبادرت خواهيم كرد . او بايد هميشه به شاهان اميدوار باشد زيرا آنان هرگز عهد نمىشكنند . هر آنچه ديگر نيز كه سفير تقاضا كند من انجام خواهم داد .\r\nماه دوايا مطابق با ماه ژوئن سال 1109 هجرى\r\nنامه بالا را در روز سن ژان در بندر كنگ دريافت داشتم خان لار با تمام شخصيتهاى محلى در نيم فرسنگى خارج شهر به استقبالم آمد و در طول مدتى كه در آنجا اقامت داشتم يعنى تا روز پانزدهم سپتامبر چندين بار به ملاقاتم آمد .\r\nبنظرم آمد آن جناب را يادآورى كنم كه در اولين نامه‌ام كه از بندر كنگ ارسال داشتم نوشتم كه اصرار و عجله زياد پدر آنتونيو در مورد استرداد نصف درآمد گمرك بندر كنگ موجب شك و ترديد اينجانب گرديد . تصور مىكنم حدس و استنباط من اشتباه نبوده است زيرا در اينمورد چه در اصفهان و چه در شهر لار شايعات زيادى شنيدم و براى اطمينان و تأييد حد سياتم در اين باره اطلاعاتى محرمانه از شه بندر كنگ موسوم به ميرزا شرف جهان كسب كردم ، زيرا برايم عادى نمىنمود كه بمحض ورود اين كشيش مسيحى به اصفهان پادشاه ، جهت او ماهانه سى تومان مقررى تعيين نمايد . با اينكه او قبلا رفتار ديگرى داشته است با رفتار امروزش بسيار متفاوت است و وضع زندگيش در اصفهان سر و صداى بسيارى انگيخته است و از فساد وى وقتى بيشتر مطمئن شدم كه اطلاع يافتم نامه ارامنهء تجزيه‌طلب را به منظور طرد اسقف از جلفا او نيز امضاء كرده است و اين موضوع براى عموم در اصفهان آشكار و روشن است و همچنين براى استقرار مجدد او نيز بطور وضوح كارشكنى مىكرده است .\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nسلطان اكبر پسر پادشاه گوركانى هندوستان كه بدربار ايران پناهنده شده بود و مقيم بود موفق به زيارت‌نامه آن جناب نشد زيرا يك ماه پيش از ورود من از ايران عزيمت كرده بود ، او مدت ده سال در ايران اقامت داشت و دليل غيبت وى اين بود كه با بلوچ‌ها و تعدادى از راجپوت‌ها كه رعاياى پدرش بودند به منظور بدست آوردن زمين‌هاى مجاور قندهار متحد مىشود و پادشاه ايران به انواع وسايل كوشش نمود كه او را از اين لشكركشى منصرف گرداند ولى وى آنچنان مصمم بود كه به پادشاه عرض كرد كه اگر مانع شود كه اين بار بخت خود را بيازمايد ، خويشتن را مسموم خواهد كرد و اين تنها وسيله‌اى بود كه مىتوانست پادشاه را مجبور به موافقت نمايد زيرا شاه نهايت احترام و علاقه را براى وى قائل بود و روزانه پانزده تومان مقررى جهت او منظور داشته بود باضافه تهيه تمام حوائج و مخارج جهت اسبهايش . تنها محدوديت او اين بود كه هيچگاه بدون موافقت و اجازه پادشاه از اقامتگاهش خارج نگردد . سرانجام اجازه شاه را بدست آورد و در روز عزيمتش پادشاه به محل اقامت وى رفت و شمشير شاه صفى را كه در نزد ايرانيان بسيار خوش يمن بود بكمر او بست و تاج شاه صفى را نيز بر سر او نهاد و براى وى آرزوى همه‌گونه موفقيت و سلامت نمود و تا يك منزل خارج از شهر او را مشايعت كرد و يكى از سرداران خود را با دوازده هزار اسب همراه او كرد و امر داد تا قندهار او را مشايعت نمايند . ولى سردار نامبرده وسط راه وى را رها كرد و به عذر بيمارى به دربار مراجعت كرد و پسر خود را بجاى خويش قرار داد . اما به محض ورود به دربار ، پادشاه دستور جلب وى را صادر نمود و تمام اموالش را مصادره كرد .\r\nسلطان اكبر بعد از عبور از قندهار وقتى به حومه شهر لاهور سرزمين پدرش رسيد پى برد كه بلوچ‌ها نسبت به وى خيانت كرده‌اند زيرا برادرش شاه عالم را با قشون معظمى در انتظار خود ديد ناچار با يكى از افراد خود فرار اختيار كرد در حالى كه مقدار متنابهى از لوازم و تجهيزات سفر خود را از دست داده بود به قم وارد\r\n\r\n","description":"","footnote":"","page_name":" 79 ","page_number":87},
  {"content":"\r\n\r\nشد شهرى كه سه روز تا اصفهان فاصله دارد و تمام سلاطين ايران در آنجا مدفون هستند . اين خبر كه بدربار اصفهان رسيد چندين جلسه مشورتى تشكيل دادند و سرانجام تصميم بر آن شد كه وى را به اصفهان احضار نمايند به همين جهت پادشاه براى وى پيام فرستاد ولى او در پاسخ تقاضا كرد كه شاه به وى اجازه دهند كه در همين شهر كه مقبره شاه سليمان پدر اعليحضرت قرار دارد و خود را مديون آن پادشاه مىداند ، سكونت كند و ديگر تا هنگام عزيمتم از اصفهان خبر تازه‌اى در اين مورد نشنيدم .\r\nدرباره از بين بردن آن شخص مذهبى بيچاره هم كه تغيير مذهب داده و مرتد شده بود به آن جناب بتفصيل نوشتم كه از اين موضوع بىاطلاع نباشند چون من از هيچ تلاشى و خرجى درباره او مضايقه نكردم ، وجه نقد و اسب بوى بخشيدم هم براى خودش و هم براى شخصى كه تعيين كرده بودم كه او را به يكى از كشورهاى مسيحى اروپا همراهى كند تا در امان باشد و از اسقف و ساير شخصيتهاى مذهبى تقاضا كردم تا او را در اتخاذ تصميم نهايى تشويق و تحريك كنند به همين جهت خبرى را كه از گوآ رسيده بود به اطلاع وى رسانيدم و آن خبر چنين بود كه پاپ اعظم الطاف مخصوص خود را شامل حال مرتدينى خواهند فرمود كه توبه نمايند و از نو به مذهب مسيحى بازگردند و نه فقط آنها مطرود نخواهند شد بلكه برعكس همانند ساير كشيشهاى مسيحى مقدم آنها در همه جا گرامى شمرده خواهد شد و اين امر بمحض اينكه شخص مورد نظر توبه كند و كشيش اعظم مربوطه انجام توبه را اعلام دارد عملى خواهد شد . اما اين شخص لجوج در حالى كه تظاهر مىكرد نصايح مرا توأم با ندامت از گذشته مىپذيرد ، در خفا مشغول تدارك عروسى جديدى بود زيرا از زن سابق خود كه موجب كم لطفى شاه نسبت بوى شده بود چند ماه بود كه جدا گرديده بود .\r\nآنچه گذشت گزارش مختصرى است از آنچه در اين سفر طولانى انجام داده‌ام و طى آن با مشكلات فراوانى روبرو شده‌ام كه چنانچه موفقيت‌هائى كه در اين سفر\r\n\r\n","description":"","footnote":"","page_name":" 80 ","page_number":88},
  {"content":"\r\n\r\nبدست آمده گوياى ارادهء من در جهت انجام امور محوله باشد ، تصور مىكنم كه تحمل آن مشكلات بىارزش نبوده باشد .\r\nكمى بيش از دو سال است كه پادشاه ايران بر روى تخت سلطنت قرار گرفته وى سى و دو سال دارد با جثه متوسط و قيافه شاد و متبسم ، از كمر به پايين بسيار كوتاه است و اين نقص هنگامى كه سوار بر اسب مىباشد به چشم نمىآيد . در حرم تربيت يافته است و اين مرسوم پادشاهان ايران است ، بنابراين كسى جز خواجه‌هاى حرم طرف صحبت شاهزادگان نيست به همين جهت اطلاعات عمومى آنها بسيار كم و ناقص است و چون بشاهى مىرسند امور و اداره كشور را بر عهده وزيران با كفايت و لايق مىسپارند . اين پادشاه نيز تمام امور كشورش را بدست صدر اعظم خود اعتمادالدوله سپرده است كه تمامى فشار مملكت بر دوش او است و ناظر نيز نزد او داراى اعتبار است ولى نمىتواند با صدر اعظم رقابت نمايد .\r\nهمه كار در اين دربار با پرداخت وجه نقد انجام مىگيرد و چيزى نيست كه در ازاى پول بدست نيايد زيرا صدر اعظم همه چيز را در معرض فروش قرار داده است بعلاوه كوشش همه جانبه به عمل مىآورد كه پادشاه را از تماس و مقابله با ساير شخصيتهاى دربار باز دارد و مانع مىشود كه پادشاه براى هر شخصى كه بخواهد وقت ملاقات خصوصى تعيين كند مبادا دزديها و خلاف‌كارىهاى پىدر - پى وى بر ملاء گردد . در شرفيابىهاى عمومى كه خيلى بندرت انجام مىگيرد ، فقط شخصيتهاى دربار اجازه صحبت با شاه را دارند و ساير مردم كشور امكان شرفيابى حضور شاه را ندارند به اين جهت مردم عادت كرده‌اند هنگاميكه شاه از قصر خارج مىشود خود را در مسير او قرار دهند و عريضه خود را بر سر دست گيرند تا شاه ببيند و آن را دريافت كند و اين عمل را هميشه انجام مىدهد اما فورا عريضه را بدست صدر اعظم مىسپارد و او تنها عرايضى را كه خود صلاح مىداند باستحضار شاه مىرساند . رشوه و پول در دربار ايران موجب موفقيت در مهمترين كارهاست و در اين مورد نمونه‌هاى بسيار وجود دارد .\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nنماينده هلند مبلغ چهارده هزار تومان در ازاء عقد بيست و هفت قرارداد پرداخته است و براى وصول همين قراردادها كمپانى هلندى سفيرى بدربار ايران اعزام داشته بود كه با پرداخت مبالغ هنگفت موفق باخذ هيچيك از آنها نشد زيرا هنگام ورود به گمرون در خاك ايران پادشاه امر مىدهد كه تمام مخارج وى را به حساب دولت ايران چنانچه معمول است ، بپردازند ولى سفير نامبرده به اين امر موافقت نكرد و اين موضوع به قدرى براى شاه توهين‌آميز بود كه انجام تقاضاهاى وى را مدت دو سال به تأخير انداخت كه مخارج وى افزون گردد تا هنگاميكه او را از باتاويا احضار كردند و كارهاى او را به آقاى هوگ كامر سپردند و شخص نامبرده با پرداخت چهارده هزار تومان به صدر اعظم و ناظر قراردادها را منعقد ساخت . همين هوگ كامر براى من تعريف كرد كه در مدت يكسال ، كمپانى از سود حاصله از قراردادهاى منعقد شده مخارجى را كه پرداخته بود بدست آورده است مهمترين اين قراردادها عبارت بود از اينكه تمام مال التجاره‌اى كه از اصفهان عازم بندرعباس مىشود و داراى علامات امتياز كمپانى است بدون بازديد و گشوده شدن در گمرك ايران از مرز عبور نمايد و به اين طريق تمام مواد و لوازم ممنوعه را با كمال سهولت از ايران به هندوستان بردند و از اين بابت منافع بيشمار عايد آنها شد . مهمترين جنس ممنوع سكه‌هاى طلا بود كه صادرات آن ممنوع و مجازات صدور آن شديد است . قرارداد ديگر عبارت بود از اينكه در ازاى هر يك من ابريشم دو عباسى كمتر بپردازند زيرا قبلا قرار بود كه آن پول را به پادشاه كه تنها شخصيتى بود كه مىتوانست ابريشم به آنها بفروشد بپردازند و مقدار متنابهى كه هر سال صادر مىشد به مبلغ گزافى مىرسد .\r\nدر اين دربار همه چيز را نيز مىتوان از طريق ارعاب بدست آورد و چون تركها بدليل همسايه بودن با اين سرزمين ، هميشه موجب بيم و وحشت آنها مىباشند به همين دليل بالاترين احترامات و امتيازات خاص آنهاست و با سفراى آنها با توجه مخصوص رفتار مىشود و بر ساير سفراى خارجى برترى دارند . از بسيارى\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nاز اروپاييان در اينمورد شنيده‌ام كه در موارد گوناگون سفراى ترك همواره بالاترين امتيازات را بدست آورده‌اند . اخيرا در زمان سلطنت شاه سليمان پدر شاه كنونى ، يكى از سفراى ترك كه به منظور شرفيابى حضور شاه عازم قصر بود در ميدان قصر بواسطه ازدحام جمعيت نتوانست عبور نمايد پس شمشير خود را از نيام كشيد و دو ايرانى را بقتل رسانيد و در اينمورد تركها در صدد رسوايى و سر و صدا بودند كه شاه امر مىنمايد آنها را ساكت و آرام كنند و نسبت به اين جسارت آنها كوچكترين اعتراضى ننمود .\r\nدر اينجا خاطرات نماينده لهستان بدستم افتاد ، اين شخص چند سال قبل مأمور اين دربار شده بود تا از پادشاه ايران تقاضاى اعلام جنگ با تركها را بنمايد .\r\nبه نظر من دربار ايران در اين خاطرات به خوبى توصيف شده است و من آن را براى اطلاع آن جناب در اينجا عينا نقل ميكنم و گزارش خود را به پايان مىرسانم .\r\nمن براى آن جناب تمام حوادث مسافرتم را شرح دادم و مأموريتى كه به من محول فرموده بودند گزارش كردم . گرچه موفقيتهاى بدست آمده گوياى تمام كوششى كه براى انجام امور مبذول داشته‌ام ، نيست معهذا تصور مىكنم همين كافى باشد كه آن جناب بدانند كه من از هيچ تلاش و فداكارى دريغ ننموده‌ام .\r\nخداوند شما را سالهاى دراز حفظ نمايد .\r\nكنگ 25 اكتبر 1697 - گرگوريوپريرا فيدالگو\r\n\r\n","description":"","footnote":"","page_name":" 83 ","page_number":91},
  {"content":"\r\n . \r\n\r\n","description":"","footnote":"","page_name":" 84 ","page_number":92}
  ]