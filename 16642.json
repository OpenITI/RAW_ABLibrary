[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nپيشگفتار\r\nرويدادهاى اجتماعى ايران اسلامى ، پيوسته از نهضت خونين حسينى تأثير پذيرفته است . فرهنگ مردم ايران با قيام عاشورا پيوندى ناگسستنى خورده و سيماى آزاده و ستم ستيز سرور شهيدان حسين بن على ( ع ) ، بر لوح دلشان نقشى نا زدودنى دارد .\r\nانقلاب طاغوت بر انداز اسلامى ايران نيز ريشه در عاشورا دارد و در دوران مبارزه با رژيم سرسپردهء استكبار ، سيدالشهدا و يارانش بزرگ‌ترين و پرجاذبه‌ترين اسوه‌هاى پايدارى ، ايثار و شهادت‌طلبى بوده‌اند ؛ و در اين ميان ، سپاه پاسداران به عنوان حافظ دستاوردها و ارزشهاى انقلاب ، پرچمدار راه خونين حسين ( ع ) است و پاسدارى از دين و جانبازى در راه خدا و سنگربانى از ارزشهاى دينى شعار جاويدان اين نهاد انقلابى است .\r\nتلاش اين نهاد در راستاى مأموريّت خطيرش تنها به صحنه‌هاى جبهه و جنگ محدود نيست . بلكه در عرصه‌هاى فكر و فرهنگ نيز گسترش مىيابد .\r\nاز اين رو پژوهشكده تحقيقات اسلامى سپاه پاسداران انقلاب اسلامى در راستاى وظايف فرهنگى خويش و الگو سازى از مقام و قيام امام حسين ( ع ) ، تا كنون آثار متعدّدى در اين باره نشر داده و اينك اين دفتر را با عنوان « عاشوراشناسى » كه مجموعه‌اى از مكتوبات ، مقالات و گفتارهاى دانشوران صاحب نام از متقدمان و معاصران است تقديم مىدارد .\r\nضرورت بازشناسى نهضت سالار شهيدان به ويژه با عنايت به مقتضيات عصر ، ايجاب\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمىكند كه درسها و عبرتهاى عاشورا ژرف كاوى شود و ريشه‌ها و پيشينه‌هاى آن در كانون توجه قرار گيرد . اميد است مجموعه حاضر راهگشاى پژوهشگران جوان و مبلغان پيام خونين سالار شهيدان ، در اين زمينه باشد .\r\nلازم به يادآورى است در متن برخى مقالات تغييرات بسيار جزيى انجام شده است .\r\nپژوهشكده تحقيقات اسلامى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n\r\nامام حسين ( ع ) در آيات و روايات « 1 » \r\nآية اللَّه لطف اللَّه صافى\r\n\r\nسيماى درخشان حسين در كتاب خدا « 2 » \r\n1 - قُلْ لا أَسْألُكُمْ عَلَيهِ أَجْراً إِلّا المَوَدَّةَ فِى القُرْبى ( الشورى : 23 ) يكى از آيات قرآن مجيد كه از آن عظمت مقام حسين ( ع ) استفاده مىشود اين آيه‌كريمه است .\r\nاحمد بن حنبل در مسند و ابو نعيم حافظ ، و ثعلبى ، و طبرانى ، و حاكم و نيشابورى ، و رازى و شبراوى ، و ابن حجر ، و زمخشرى و ابن منذر ، و ابن ابى حاتم ، و ابن مردويه و سيوطى و گروهى ديگر از علماء اهل سنت از ابن عباس روايت كرده‌اند : آنگاه كه اين آيه نازل شد : قُلْ لا اسْئَلُكُمْ . . .\r\nگفتند : اى پيامبر خدا ، كيستند اين خويشاوندان تو كه واجب گرديده بر ما مودّت و دوستى آنان ؟\r\nفرمود : على و فاطمه و دو پسر آنها . « 3 » \r\nو اين معنى را شيخ شمس‌الدين ابن العربى بنظم در آورده است :\r\n رَأيْتُ وِلائِى آلَ طه فَريضَةً * عَلى رَغمِ اهلِ البُعدِ يُورِثُنِى القُرْبا\r\nفَما طَلَبَ المَبْعُوثُ أَجراً عَلَى الهُدى * بِتَبلِيغه الّا المَوَدَّةَ فِى القُربى « 4 »  \r\n\r\n","description":"","footnote":" ( 1 ) . برگرفته از كتاب « پرتوى از عظمت حسين ( ع ) » آية اللَّه لطف اللَّه صافى ، كتابخانه صدر ، تهران ، چاپ دوّم ، بىتا .  ( 2 ) . پوشيده نماند كه آيات نازل در شأن اهل بيت كه از جمله ايشان حسين ( ع ) مىباشد و آياتى كه به شخص آن حضرت تفسير شده بسيار است ما براى رعايت اختصار فقط سه آيه از آيات را مىنگاريم ، و كسانى كه بخواهند از سائر آيات مطلع شوند به كتاب‌هاى تفسير و حديث مراجعه فرمايند ، و از جمله اين آيات است آيه 37 : 2 و آيه 35 : - 2 و آيه 22 : 55 و آيه 27 : 89 و سوره هل اتى و آيات ديگر .  ( 3 ) . احياء الميت ، ح 2 ؛ الاتحاف ، ص 5 ؛ صواعق ، ص 168 ؛ الاكليل ، ص 191 ؛ الغدير ، ج 2 ، ص 307 ؛ خصايص الوحى المبين ، ف 5 ، ص 52 - 55 و عمده ابن بطريق ف 9 ، ص 23 - 25 .  ( 4 ) . صواعق ، ص 168 ؛ اسعاف الراغبين ، ص 119 . ","page_name":" 9 ","page_number":9},
  {"content":"\r\n\r\nو شافعى هم گفته است :\r\n يا أَهلَ بَيْتِ رَسُولِ اللَّهِ حُبُّكُمْ * فَرْضٌ مِنَ اللَّهِ فِى القُرآنِ أَنزَلَهُ\r\nكَفاكُمْ مِنْ عَظِيِم القَدرِانَّكُمْ * مَنْ لَم يُصَلِّ عَلَيكُم لا صَلوةَ لَهُ « 1 »  \r\n2 - آيه تطهير\r\nانَّما يُرِيْدُ اللَّه لِيُذْهِبَ عَنْكُمُ الرِّجسَ أَهلَ البَيتِ وَ يُطَهِّرَكُمْ تَطْهِيراً ( احزاب : 33 ) بر حسب احاديث متواتره و مشهوره بين شيعه و سنى آيه تطهير در مورد اجتماع آن پنج شخصيت ممتاز عالم آفرينش در زير كساء ، و دعاء ، و صلوات پيغمبر ( ص ) بر آنها كه دفعات متعدده در منزل پيغمبر ( ص ) ، و در خانه فاطمه زهرا ( س ) ، و در حجره ام‌سلمه ، و بعضى اماكن ديگر اتفاق افتاد نازل شد ، و آيه شريفه و احاديثى كه در تفسير آن وارد شده دلالت بر عصمت و جلالت شأن حضرت سيد الشهداء ( ع ) دارند .\r\nراجع به اين آيه ، و احاديث كساء ، و اسناد و متون آن كتاب‌هاى مفصل نگاشته شده ، و بعضى راويان مثل صبيح « 2 »  به مناسباتى فقط قسمتى از آن را نقل كرده‌اند . از جمله مسلم و بغوى ، و واحدى ، و اوزاعى ، و محبّ طبرى ، و ترمذى ، و ابن اثير ، و ابن عبدالبر ، و احمد ، و حموينى ، و زينى دحلان ، و بيهقى و ديگران از عايشه ، و ام سلمه ، و انس ، و اثله ، و صبيح ، و عمر بن ابى سلمه ، و معقل بن يسار ، و ابى الحمراء ، و عطيّه ، و ابى سعيد ، و ام سليم « 3 »  روايات متعدده‌اى در اين واقعه جليله ، و منقبت عظيمه نقل كرده‌اند .\r\nعايشه گفت : پيغمبر ( ص ) بامدادى در حالى كه يك نوع از بردهاى يمنى ( كه از موى سياه بافته مىشد ) در برداشت بيرون آمد پس حسن آمد پيغمبر او را داخل بُرد نمود پس حسين آمد و داخل بُرد شد پس فاطمه آمد و پيغمبر ( ص ) او را داخل بُرد كرد پس على ( ع ) آمد او را هم وارد كرد پس گفت : « انَّما يُرِيْدُ اللَّهُ لِيُذْهِبَ عَنْكُمُ الرِّجْسَ اهْلَ البَيْتِ وَ يُطَهِّرَكُمْ تَطْهيراً » « 4 » \r\n\r\n","description":"","footnote":" ( 1 ) . برگرفته از كتاب « پرتوى از عظمت حسين ( ع ) » آية اللَّه لطف اللَّه صافى ، كتابخانه صدر ، تهران ، چاپ دوّم ، بىتا .  ( 2 ) . پوشيده نماند كه آيات نازل در شأن اهل بيت كه از جمله ايشان حسين ( ع ) مىباشد و آياتى كه به شخص آن حضرت تفسير شده بسيار است ما براى رعايت اختصار فقط سه آيه از آيات را مىنگاريم ، و كسانى كه بخواهند از سائر آيات مطلع شوند به كتاب‌هاى تفسير و حديث مراجعه فرمايند ، و از جمله اين آيات است آيه 37 : 2 و آيه 35 : - 2 و آيه 22 : 55 و آيه 27 : 89 و سوره هل اتى و آيات ديگر .  ( 3 ) . احياء الميت ، ح 2 ؛ الاتحاف ، ص 5 ؛ صواعق ، ص 168 ؛ الاكليل ، ص 191 ؛ الغدير ، ج 2 ، ص 307 ؛ خصايص الوحى المبين ، ف 5 ، ص 52 - 55 و عمده ابن بطريق ف 9 ، ص 23 - 25 .  ( 4 ) . صواعق ، ص 168 ؛ اسعاف الراغبين ، ص 119 . ","page_name":" 10 ","page_number":10},
  {"content":"\r\n\r\nاوزاعى روايت كرده از شدّاد بن عبداللَّه كه وقتى سر حسين آورده شده بود ، مردى شامى به آن حضرت و پدرش جسارت كرد واثلة بن اسقع برخاست و گفت :\r\nسوگند به خدا من همواره على ، و حسن ، و حسين ، و فاطمه را دوست مىدارم بعد از اينكه شنيدم پيغمبر ( ص ) در حق آنها فرمود آنچه را فرمود ، يك روز در خانه ام سلمه در خدمت پيغمبر مشرف بودم كه حسن آمد پيغمبر او را بر ران راستش نشانيد و بوسيد پس حسين آمد و او را بر ران چپش نشانيد و بوسيد پس فاطمه آمد و او را پيش روى خود نشانيد پس على را طلب كرد و گفت : « انَما يُرِيْدُ اللَّهُ لِيُذْهِبَ عَنْكُمُ الرِّجْسَ اهْلَ الْبَيْتِ وَ يُطَهِّرَكُمْ تَطْهيراً » « 1 » \r\nدولابى در « الذرّية الطاهره ) روايت از ام سلمه كرده كه پيغمبر ( ص ) به فاطمه فرمود شوهر و پسرانت را نزد من بياور . فاطمه آنها را حاضر حضرت رسول خدا نمود پيغمبر ( ص ) كسائى فدكى را برايشان بپوشاند ، و دستش را برايشان گذارد پس گفت :\r\nاللَّهُمَ انَّ هؤُلاءِ آلُ مُحَمَّدٍ فَاجْعَلْ صَلَواتِكَ وَ بَرَكاتِكَ عَلى آلِ مُحَمَّدٍ انَّكَ حَميدٌ مَجيدٌ .\r\nيعنى : خدايا اينها آل محمد هستند پس صلوات و بركات خود را بر آل محمد قرار بده به درستى كه تو حميد مجيدى . ام سلمه گفت : من كسا را بلند كردم كه بر آنها داخل شوم پيغمبر آن را نگاه داشت و فرمود :\r\n« انَّكِ عَلى خَيْرٍ ؛ تو بر خير هستى » . « 2 » \r\nو نظير اين روايت را حموينى از واثله روايت كرده است . « 3 » \r\nواحدى در اسباب النزول ، و احمد در مناقب ؛ و طبرانى از ابى سعيد خدرى نقل كرده‌اند كه آيه « انَّما يُرِيدُ اللَّهُ » در حق پنج نفر نازل شد :\r\nرسول خدا ، و على ، و فاطمه و حسن ، و حسين ( ع ) « 4 » \r\nو نيز احمد روايت كرده از ام سلمه كه پيغمبر ( ص ) در خانه او بود . فاطمه ( س ) با ديگ سنگى كه در آن خزيره بود « 5 »  بر آن حضرت وارد شد پيغمبر فرمود : شوهر و پسرهايت را\r\n\r\n","description":"","footnote":" ( 1 ) . صحيح مسلم ، ج 7 ، ص 130 ؛ مصابيح السنة ، ج 2 ، ص 278 ؛ ذخائر العقبى ، ص 24 .  ( 2 ) . اسد الغابه ، ج 2 ، ص 20 .  ( 3 ) . ذخائر العقبى ، ص 24 ؛ العمدة ، ص 25 ، ف 9 . در اين كتاب در فصل 8 از صفحه 15 - 22 و در فصل‌هاى ديگر احاديث بسيار از اهل سنت راجع به اجتماع اين پنج تن بر گزيدگان خدا نقل كرده است .  ( 4 ) . فرائد السمطين ، ج 1 ، ص 24 .  ( 5 ) . ذخائر العقبى ، ص 24 ؛ در اين كتاب از ، ص 21 تا 24 طرق اين حديث مذكور است ؛ اسباب النزول ، ص 267 . ","page_name":" 11 ","page_number":11},
  {"content":"\r\n\r\nبخوان پس على و حسن و حسين آمدند نشستند و با هم از آن طعام خوردند ، و در زير پيغمبر كسائى بود ام سلمه گفت : من در حجره نماز مىخواندم خدا اين آيه را نازل كرد « إِنَّمَا يُرِيْدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً » پس پيغمبر زيادتى كسا را گرفت ، و آنها را با آن پوشانيد .\r\nپس دستش را بيرون آورد ، و اشاره به آسمان كرد و گفت :\r\nاللَّهُمَّ هؤُلاءِ اهْلُ بَيتْى ، وَ حامَّتى اىْ خاصَّتى فَاْذهَبْ عَنْهُمُ الرِّجْسَ وَ طَهِّرهُمْ تَطْهِيراً .\r\nيعنى : خدايا اينان اهل بيت من ، و خاصّان منند ، پس ببر از ايشان هر رجس و آلايش را ، و پاكيزه گردان ايشان را پاكيزه كردنى . ام سلمه گفت : من سر خود را از خانه داخل نمودم و گفتم : من با شمايم يا رسول اللَّه .\r\nفرمود :\r\n« انَّكِ الى خَيْرٍ انَّكِ الى خَيْرٍ ؛ تو به سوى خيرى ، تو به سوى خيرى » . « 1 » \r\nو نظير اين حديث را واحدى بسند خود از ام سلمه روايت كرده است « 2 »  اين احاديث كثيره دلالت بر عصمت حضرت سيد الشهداء ( ع ) دارد و اينكه هر عمل و اقدام ، و نهضتى كه بنمايد مطابق صواب و حقيقتى است . سيوطى دراكليل گفته به اين آيه استدلال نموده هر كس اجماع اهل بيت را حجت مىداند زيرا خطاء ، رجس است ، و رجس از ايشان نفى شده است . « 3 » \r\n3 - آيه مباهله\r\nفَمَنْ حاجَّكَ فِيهِ مِنْ بَعْدِ مَا جَاءَكَ مِنَ الْعِلْمِ فَقُلْ تَعَالَوْا نَدْعُ أَبْنَاءَنَا وَ أَبْنَاءَكُمْ وَ نِسَاءَنَا وَ نِسَاءَكُمْ وَأَنْفُسَنَا وَأَنْفُسَكُمْ ثُمَّ نَبْتَهِلْ فَنَجْعَلْ لَعْنَةَ اللَّهِ عَلَى الْكاذِبِينَ ( آل عمران : 61 ) از جمله آياتى كه بر فضيلت ، و بلندى رتبه و مقام سيد الشهداء ( ع ) به اتفاق مسلمانان گويا و ناطق است ، آيه مباهله است .\r\n\r\n","description":"","footnote":" ( 1 ) . السيرة النبويه ، ج 3 ، ص 366 .  ( 2 ) . اسباب النزول ، ص 267 .  ( 3 ) . اكليل ، ص 178 ، و مخفى نماند كه در كتب شيعه اسناد اين حديث در نهايت كثرت و متن بعض اين احاديث به طور تفصيل روايت شده كه از جمله حديث كساء معروف بين مردم است . ","page_name":" 12 ","page_number":12},
  {"content":"\r\n\r\nاز مظاهر و دلائل قوت ايمان پيغمبر ( ص ) به رسالتش داستان مباهله است زيرا پيشنهاد مباهله از طرف آن حضرت اگر مؤمن به دعوت خود نبود يك انتحار واقعى و دادن سند بطلان دعوت به دست دشمن بود چون حال از دو قسم بيرون نبود يا نفرين نصاراى نجران در حق آن جناب مستجاب مىشد و يا آنكه نه نفرين نصارى و نه نفرين پيغمبر ( ص ) به آنها مستجاب مىگشت . در هر دو صورت بطلان ادعاء آن حضرت آشكار مىگشت ، و هيچ خردمندى كه مدعى نبوت باشد چنين پيشنهادى نخواهد داد ، و سند بطلان دعواى خود را به دست مردم نمىدهد مگر آنكه صد در صد اطمينان به استجابت دعاى خود و هلاك دشمن داشته باشد ، و پيغمبر اكرم ( ص ) چون يقين جزمى به صحت رسالت و استجابت دعاء خود و نابودى دشمن در صورت مباهله داشت با كمال شجاعت و صراحت ، پيشنهاد مباهله داد .\r\nشركت دادن على و حسن و حسين و فاطمه زهرا ( ع ) در مباهله كه به تعيين و امر خداوند بود نيز دليل بر اين است كه اين چهار نور مقدس كه با پيغمبر در مباهله حاضر شدند شايسته‌ترين ، و گرامىترين خلق در نزد خدا ، و عزيزترين همه در نزد پيغمبر خدا بوده‌اند .\r\nآيه مباهله اعلان جلالت مقام ، و تقرب خاص آنها به خداوند متعال است .\r\nپس اين فضيلت براى حسين ( ع ) از فضايل بزرگ است كه در چنين مراسم با اهميت و تاريخى ، همكار و همراه پيغمبر شود ، و از ميان تمام امت از صغير و كبير ، و زن و مرد او ، و پدر ، و مادر ، و برادرش را خدا انتخاب نمايد .\r\nجريان مباهله را مفسرين بزرگ . و محدثين ؛ و مورخين در كتاب‌هاى تفسير و حديث و تاريخ نقل كرده‌اند ، و از اينكه مصادر ، و مدارك آن را نشان بدهيم بىنيازيم .\r\nتفسير طبرى ، و بيضاوى ، و نيشابورى ، و كشاف ، والدر المنثور ، و اسباب النزول واحدى ، و سيوطى و اكليل ، و مصابيح السنة ، و ترمذى و كتب ديگر را ملاحظه كنيد .\r\n\r\nسيماى حسين ( ع ) در احاديث پيغمبر ( ص )\r\n1 - حسين سيد جوانان اهل بهشت\r\nاحمد بن حنبل در مسند ، و بيهقى در سنن ، و طبرانى در اوسط و در كبير ، و ابن ماجه در سنن و سيوطى در الجامع الصغير و الحاوى و الخصائص الكبرى ، و ترمذى در سنن ، و حاكم در مستدرك و ابن حجر در صواعق ، و ابن عساكر در تاريخ دمشق ، و ابن حجر عسقلانى در\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nالاصابه ، و ابن عبد البر در الاستيعاب ، و بغوى در مصابيح السنة ، و ابن اثير در اسد الغابه ، و حموينى شافعى در فرائد السمطين ، و ابو سعيد در شرف النبوة ، و محبّ طبرى در ذخائر العقبى ، و ابن السمان در الموافقه ، و نسائى در خصائص امير المؤمنين ، و ابو نعيم در حليه ، و خوارزمى در مقتل ، و ابن عدى در كامل و مناوى در كنوز الحقائق ، و ديگران از پيامبر اعظم ( ع ) احاديثى روايت كرده‌اند كه فرمود : حسن و حسين دو آقاى جوانان اهل بهشت‌اند .\r\nاين احاديث بسندهاى متعدده از جمعى از صحابه مثل امير المؤمنين على ( ع ) ، و ابن مسعود و حذيفه و جابر و ابوبكر و عمر ، و عبداللَّه بن عمر ، و قره ، و مالك بن الحويرث ، و بريده ، و ابى سعيد خدرى ، و ابى هريره ، و اسامه ، و براء و انس روايت شده و از مجموع آنها استفاده مىشود كه پيغمبر ( ص ) مكرر حسن و حسين را به اين صفت معرفى فرموده ، و صدور اين لفظ كه « الْحَسَنُ وَ الْحُسَيْنُ سَيِّدا شَبابِ اهْلِ الْجَنَّةِ » از آن حضرت متواتر و مسلّم و در ميان مسلمانان معروف و مشهور بوده است .\r\nمتن اكثر احاديث اين است كه « الْحَسَنُ وَ الْحُسَينُ سَيِّدا شَبابِ اهْلِ الْجَنَّةِ » و ترجمه متن بعض ديگر اين است كه فرمود : فرشته‌اى از آسمان كه مرا زيارت نكرده بود از خدا اذن خواست براى زيارت من . پس خبر داد مرا و مژده داد كه فاطمه دخترم سيده زنان امت من است « وَ انّ حَسَنَاً وَ حُسَيْنَاً سَيِّدا شَبابِ اهْلِ الْجَنَّةِ » و اينكه حسن و حسين دو آقاى جوانان اهل بهشتند و در بعض روايات اين جمله نيز مذكور است « وَ ابوُهُما خَيْرٌ مِنهُما » و پدرشان از آنها بهتر است ، و در بعض طرق آن فضايل ديگر نيز از اهل بيت ( ع ) بيان شده است . « 1 » \r\n2 - حسين محبوب پيغمبر ( ص )\r\n( حُسَيْنٌ مِنّى وَ انَا مِنْ حُسَيْنٍ )\r\nرسول خدا ( ص ) حسن وحسين ( ع ) را بسيار دوست مىداشت ، و نسبت به آنها فوق‌العاده اظهار علاقه و عاطفه مىكرد .\r\n\r\n","description":"","footnote":" ( 1 ) . سنن ابن ماجه ، ج 1 ، ص 56 ب ، فضل اصحاب رسول اللَّه ( ص ) ؛ الجامع الصغير ، ج 1 ، ص 7 و 152 ؛ صواعق ، ص 185 و 189 ؛ استيعاب ، ص 376 ، ج 1 ، اصابه ، ص 330 - 1719 ؛ ترمذى ، ج 13 ، ص 191 و 192 و 198 ؛ مصابيح السنة ، ج 2 ، ص 280 ؛ الحاوى ، ج 2 ، ص 457 ؛ فرائد السمطين ، ص 35 ؛ درر السمطين ، ص 205 ؛ ذخائر العقبى ، ص 93 و 129 ؛ خصايص نسائى ، ص 48 و 49 و 53 ؛ حلية الاولياء ، ج 5 ، ص 71 ، مقتل خوارزمى ، ص 92 ، ف 6 ؛ الخصائص الكبرى ، ج 2 ، ص 265 ؛ مطالب السؤل ، ص 65 ؛ تاريخ ابى الفدا ، ج 2 ، ص 97 . ","page_name":" 14 ","page_number":14},
  {"content":"\r\n\r\nروايات ، و تواريخ بر اين اتفاق دارند كه آن حضرت على و فاطمه و حسنين ( ع ) را از تمام مردم و كسان و نزديكان خود بيشتر دوست مىداشت ، و دوستى آنها يك دوستى سادهء پدر نسبت به فرزند نبود بلكه ريشهء آن بر علائق و مبانى عميق ، و يگانگى روحى استوار ، و رمز يك اتحاد و اتصال ناگسستنى معنوى ، و توافق كامل فكرى بود كه تعبير « انَّهُمْ مِنّى وَ انَا مِنْهُمْ » ايشان از من هستند ، و من از ايشان هستم . يا چنان كه در حديث زيد بن ارقم « انَا سِلْمٌ لِمَنْ سالَمْتُمْ ، وَ حَرْبٌ لِمَنْ حارَبْتُمْ » ؛ « 1 » \r\nمن در صلح و سازشم با هر كس كه با شما در صلح و سازش باشد ، و در جنگ و نبردم با هركه با شما در جنگ باشد ، و تعبيرات ديگر در ترجمه و تفسير اين رابطه و محبت گزاف و مبالغه نيست ؛ و عين واقع و حقيقت است .\r\nيك اتصال واقعى روحى ، و همفكرى تمام عيار ، و يگانگى خالص لازم است تا پيغمبر ( ص ) آن را اين گونه شرح دهد جمله « انَا سِلْمٌ لِمَنْ سالَمْتُمْ وَ حَرْبٌ لِمَنْ حا رَبْتُمْ » صريح است در اينكه طرز تفكر و سلوك و روش آنها با وضع سلوك و روش پيغمبر ( ص ) يكى است ، و هيچ‌گونه فرق و تفاوتى ندارد . كردار و رفتار و جنگ و صلح آنها كردار و رفتار و جنگ و صلح رسول خدا ( ص ) است .\r\nما وقتى اين اخبار را مطالعه مىكنيم ، و از شدت علاقه و دوستى پيامبر ( ص ) به حسين آگاه مىشويم ، نبايد فراموش كنيم كه گويندهء اين كلمات و الفاظ پيغمبر خدا است ، و كسى كه در دورهء زندگانى با گزاف گويى ، و سخنان دور از حقيقت و مدح بى جا مبارزه داشت ؛ كسى است كه سخنان و كارهايش براى بشر حجت ، قانون و شريعت است ، و آنچه فرموده ترجمان حقيقت است :\r\nپيامبر اعظم غير از فاطمه ( س ) دختران ديگر نيز داشت و غير از على نيز عمو و عمو زاده و خويشاوند بسيار داشت ؛ چرا اينهمه اظهار علاقه و محبت مخصوص به فاطمه و على و فرزندان آنها شد ؟ و چرا پيغمبر از همه كسان ، و اصحاب خود آنها را برگزيد ؟\r\nبراى اينكه اين چهار تن نماينده صفات ، و روحيات ، و اخلاق ، و كمالات او بودند .\r\n\r\n","description":"","footnote":" ( 1 ) . ابن ماجه ؛ ج 1 ، ص 65 ب ، فضل اصحاب رسول اللَّه ( ص ) ؛ سنن ترمذى ، ج 13 ، ص 248 . ","page_name":" 15 ","page_number":15},
  {"content":"\r\n\r\nبراى يكنفر مسلمان مؤمن بهترين معرّف عظمت حسين ( ع ) همين سخنان پيغمبر ( ص ) است .\r\nاز جمله احاديثى كه از اين دوستى و علاقه پيغمبر حكايت مىكند ، حديث يعلى بن مرّه است « 1 »  كه در خدمت پيغمبر به مجلس ميهمانى كه به آن دعوت شده بودند ، رفتند ، ناگاه به حسين برخوردند كه در كوچه بازى مىكرد ، پيغمبر جلو همراهان رفت ، و دست‌هاى خود را گشود بغل باز كرد . كودك از اين سو به آنسوى مىگريخت ، و پيغمبر را مىخندانيد تا او را گرفت . پس يك دستش را زير چانه حسين و دست ديگرش را پشت سر او گذاشت ، و او را بوسيد و فرمود :\r\nحُسَيْنٌ مِنّى وَ انَا مِنْ حُسَيْنٍ احَبَّ اللَّهُ مَنْ احَبَّ حُسَيْناً حُسَينٌ سِبْطٌ مِنَ الْاسْباطِ .\r\nيعنى حسين از من است ، و من از حسينم ، دوست بدارد خدا هر كس دوست دارد حسين را حسين سبطى از اسباط است . و نيز اين حديث را بخارى ، و ترمذى ، و ابن ماجه ، و حاكم با اين لفظ روايت كرده‌اند « حُسَيْنٌ مِنّى وَ انَا مِنْهُ احَبَّ اللَّهُ مَنْ احَبَّ حُسَيْناً الْحَسَنُ وَ الْحُسَيْنُ سِبْطانِ مِنَ الْاسباطِ » « 2 » \r\nشرباصى بعد از اينكه از قاموس نقل كرده كه « حُسَيْنٌ سِبْطٌ مِنَ الْاسْباطِ : امَّةٌ مِنَ الْأُمَمِ » ، مىگويد معناى سبط ، جماعت و قبيله است ، و شايد معناى حديث اين باشد كه حسين در رفعت ، و بلندى مقام مرتبهء يك امت را دارد يا اينكه اجر و ثواب او مثل اجر يك امت است براى عظمت فضيلت او ، و عظمت كارى كه از او صادر شد . « 3 »  ابن عبدالبر و مسلم و شبلنجى از ابى هريره روايت كنند كه پيغمبر ( ص ) در حق حسن و حسين فرمود :\r\nاللَّهُمَّ انّى احِبُّهُما فَاحِبَّهُما وَ احِّبَّ مَنْ يُحِبُّهُما .\r\nيعنى خدايا من آن دو را دوست مىدارم ، پس دوست بدار آنها را ، و دوست بدار هر كس آنها را دوست مىدارد . « 4 » \r\n\r\n","description":"","footnote":" ( 1 ) . سنن ابن ماجه ، ج 1 ، ص 65 ؛ مصابيح السنة ، ج 2 ، ص 281 ؛ ترمذى ، ج 13 ، ص 195 و 196 ؛ اسدالغابه ، ج 2 ، ص 130 و 574 و ج 2 ، ص 19 ؛ كنز العمال ، ج 6 ، ص 233 ، ح 3953 ؛ مطالب السؤل ، ص 71 .  ( 2 ) . الجامع الصغير ، ج 1 ، ص 148 ؛ كنز العمال ، ج 6 ، ص 223 ، ح 3953 ؛ امالى الشريف المرتضى ، ج 1 ، ص 219 .  ( 3 ) . حفية الرسول ، ص 40 .  ( 4 ) . الاستيعاب ، ج 1 ، ص 376 ؛ نور الابصار ، ص 104 ؛ السيرة النبوية ، ج 3 ، ص 368 . ","page_name":" 16 ","page_number":16},
  {"content":"\r\n\r\nبغوى ، و ترمذى ، و سيد احمد زينى ، و ابن اثير ، و نسائى از اسامه روايت كرده‌اند كه گفت :\r\nيك شب در خانه پيغمبر براى عرض حاجتى رفتم . پيغمبر بيرون آمد در حالى كه چيزى را در عباى خود پيچيده بود كه من ندانستم چيست . چون حاجتم را به عرض رساندم پرسيدم اين چيست كه عبا بر آن پيچيده‌اى ، عبا را به يك سو كرد . حسن و حسين را ديدم !\r\nفرمود :\r\nهذانِ ابْناىَ وَ ابْنا ابْنَتى اللَّهُمَّ انّى احِبُّهُما فَاحِبَّهُما وَ احِبَّ مَنْ يُحِبُّهُما .\r\nيعنى اين دو پسران من و پسرهاى دخترم هستند . خدايا من آنها را دوست مىدارم پس دوست بدار آنها را و دوست بدار هركس آنها را دوست مىدارد . و ترمذى از براء نقل كرده كه فرمود « اللَّهُمَّ انّى احِبُّهُما فَاحِبَّهُما . » « 1 » \r\nترمذى و بغوى از انس روايت دارند كه از پيغمبر ( ص ) پرسش شد كدام يك از اهل بيت را بيشتر دوست مىدارى ؟\r\nفرمود : حسن و حسين را .\r\nو سيوطى و مناوى نقل كرده‌اند كه مىفرمود : « احَبُّ اهْلِ بَيْتى الَىَّ الْحَسَنُ وَ الحُسَيْنُ » . « 2 » \r\nو نيز ترمذى و بغوى از انس حديث كرده‌اند كه پيغمبر به فاطمه ( س ) مىفرمود : « ادْعى لى ابْنَىَّ فَيَشُمُّهُما وَ يَضُمُّهُما الَيْهِ » « 3 » \r\nيعنى بخوان ، صدا بزن برايم پسرهايم را ؛ پس آنها را مىبوييد و به خود مىچسبانيد .\r\nاحمد بن حنبل روايت كرده كه پيامبر ( ص ) فرمود :\r\nاللَّهُمَّ انّى احِبُّ حُسَيْناً فَاحِبَّهُ ، وَاحِبَّ مَنْ يُحِبُّهُ .\r\nيعنى خدايا من دوست مىدارم حسين را ، پس دوست بدار او را ، و دوست بدار هركس او را دوست مىدارد . « 4 »  ابن ابى شيبه از آن حضرت روايت كرده كه فرمود :\r\n\r\n","description":"","footnote":" ( 1 ) . مصابيح السنة ، ج 2 ، ص 280 ؛ ترمذى ، ج 13 ، ص 192 ، 193 و 198 ؛ اسد الغابه ، ج 2 ، ص 11 ؛ خصائص نسائى ، ص 52 و 53 .  ( 2 ) . مصابيح السنة ، ج 2 ، ص 281 ؛ ترمذى ، ج 13 ، ص 194 ؛ الجامع الصغير ، ج 1 ، ص 11 ؛ كنوز الحقايق ، ج 1 ، ص 11 .  ( 3 ) . مصابيح السنة ، ج 2 ، ص 281 ؛ ترمذى ، ج 13 ، ص 194 ؛ الجامع الصغير ، ج 1 ، ص 11 ؛ كنوز الحقايق ، ج 1 ، ص 11 .  ( 4 ) . كنوز الحقايق ، ج 1 ، ص 44 . ","page_name":" 17 ","page_number":17},
  {"content":"\r\n\r\nاللَّهُمَّ انّى احِبُّهُما فَاحِبَّهُما وَ ابْغِضْ مَنْ يُبْغِضُهُما . « 1 » \r\nيعنى خدايا من حسن و حسين را دوست مىدارم پس دوست بدار آنها را ، و دشمن بدار هر كس آنها را دشمن مىدارد . صبان از ابى هريره روايت كرده كه گفت : « رَأَيْتُ رَسُولَ اللَّهِ يَمتَصُّ لِعابَ الْحُسَيْنِ كَما يَمْتَصُّ الرَّجُلُ الَّتمْرَةَ » . « 2 » \r\nيعنى ديدم رسول خدا ( ص ) آب دهن حسين را مىمكيد همان‌گونه كه مرد خرما را مىمكد .\r\nمحب‌ّالدّين طبرى از ابن بنت منيع حديث كرده از يزيد بن ابى زياد [ كه 
  ] گفت : پيغمبر از خانه عايشه بيرون آمد . پس بر خانه فاطمه ( س ) عبور فرمود . صداى گريه حسين را شنيد .\r\nفرمود : آيا نمىدانى گريهء او مرا اذيت مىكند ؟ « الَمْ تَعْلَمى انَّ بُكاءَهُ يُؤذينى » . « 3 » \r\nاز اين گونه احاديث بسيار است كه براى نمونه آنچه نقل شد كفايت مىكند ، و از اخبار ديگر كه در فصل‌هاى بعد مىآوريم نيز محبت و شدت علاقه ، و جوشش عاطفه پيغمبر نسبت به حسين ( ع ) معلوم مىشود .\r\n3 - حسين ريحانهء پيغمبر ( ص )\r\nگروه بسيارى از محدثين نامدار اهل سنت از على ( ع ) ، و ابن عمر ، و ابى هريره ، و سعيد بن راشد ، و ابى بكره روايت كرده‌اند كه پيغمبر ( ص ) فرمود : حسن و حسين دو ريحانهء من از دنيا هستند ، و از اختلاف الفاظ حديث معلوم مىشود كه آن حضرت مكرر اين مضمون را به الفاظ مختلفه فرموده‌اند ؛ زيرا لفظ حديث در بعض روايات « انَّ الْحَسَنَ وَ الْحُسَينَ هُما رَيْحانَتاىَ مِنَ الدُّنْيا » است ، و در بعضى ديگر « الْوَلَدُ رَيْحانَةٌ وَ رَيْحانَتىّ الحَسَنُ وَ الحُسَينُ » است ، و در حديث ديگر فرمود « انَّ ابْنىَّ هذَيْنِ رَيْحانَتاىَ مِنَ الدُّنيا » يعنى اين دو پسر من ، دو ريحانه من از دنيا هستند و « هُما رَيْحانَتاىَ مِنَ الدُّنيا » و به الفاظ ديگر نيز حديث شده است . « 4 » \r\n\r\n","description":"","footnote":" ( 1 ) . كنوز الحقايق ، ج 1 ، ص 44 .  ( 2 ) . اسعاف الراغبين ، ص 182 .  ( 3 ) . ذخائر العقبى ، ص 143 ؛ نور الابصار ، ص 114 .  ( 4 ) . بخارى ، ج 2 ، ص 188 ؛ ترمذى ، ج 13 ، ص 193 ؛ اسد الغابه ، ج 2 ، ص 19 ؛ الاصابه ، ج 1 ، ص 332 و 1724 ؛ مصابيح السنة ، ج 2 ، ص 279 - 280 ؛ كنوز الحقايق ، ج 1 ؛ ص 63 و 67 و ج 2 ، ص 151 ؛ خصائص نسائى ، ص 54 ؛ كنز العمال ، ج 12 ، ص 220 ، و ج 6 ، ح 3874 و ص 221 ، ؛ نظم درر السمطين ، ص 212 ؛ مطالب السؤل ، ص 56 . ","page_name":" 18 ","page_number":18},
  {"content":"\r\n\r\nسعيد بن راشد نقل كرده كه حسن و حسين ( ع ) آمدند و به سوى پيغمبر مىدويدند .\r\nپيغمبر يكى از آنها را در بغل گرفت و ديگرى آمد او را در بغل ديگر گرفت ، و فرمود :\r\nهذانِ رَيْحانَتاىَ مِنَ الدُّنْيا مَنْ احَبَّنى فَلْيُحِبَّهُما . « 1 » \r\nيعنى اين دو ريحانهء من از دنيا هستند هر كس مرا دوست مىدارد بايد آنها را دوست بدارد . مناوى از ديلمى در فردوس الاخبار روايت كرده كه پيغمبر ( ص ) به على ( ع ) فرمود « سَلامُ اللَّهِ عَلَيْكَ يا ابَا الرَّيْحانَتَينِ » « 2 »  يعنى سلام خدا بر تو اى پدر دو ريحانه . علاوه بر اين احاديث ، روايات ديگر نيز هست مثل « أُوصيكَ بِرَيْحانَتَىَّ خَيْراً » « 3 »  كه براى رعايت اختصار به آنچه نقل شد قناعت مىكنيم .\r\n4 - حسين شبيه‌ترين اهل بيت به پيغمبر ( ص )\r\nبخارى ، و ابن اثير روايت كرده‌اند كه وقتى سر حسين ( ع ) را نزد عبيداللَّه بن زياد آوردند سر مطهر را در طشتى قرار داد ، و با شمشير يا چوب دستى خود بر آن چشم و بينى نازنين مىزد ، و از نيكويى و زيبايى آن حضرت سخنى گفت . انس گفت : شبيه‌ترين ايشان ( يعنى اهل بيت ) به پيغمبر ( ص ) بود . « 4 » \r\nدر البدء و التاريخ « 5 »  نقل شده كه عبيداللَّه بر روى مبارك آن حضرت مىزد ، و مىگفت رويى به اين زيبايى نديده‌ام !\r\nانس بن مالك گفت : آگاه باش كه او شبيه پيغمبر ( ص ) بود .\r\n5 - پيامبر ( ص ) حسين ( ع ) را مىبوسيد\r\nيكى از مظاهر محبت ، و عاطفه پدر و مادر نسبت به فرزند ، بوسيدن او است . در جاهليت ، و پيش از ظهور آفتاب درخشان هدايت اسلام ارزش عاطفه ، و احساسات پاك انسانى خصوص در عرب‌ها از ميان رفته بود . رحم و مهر ، و رأفت ، و رحمت ، و رقت قلب را يك\r\n\r\n","description":"","footnote":" ( 1 ) . ذخائر العقبى ، ص 124 .  ( 2 ) . كنوز الحقائق ، ج 1 ، ص 145 .  ( 3 ) . التاج العروس ، ج 2 ، ص 149 و نهايه ابن اثير .  ( 4 ) . صحيح بخارى ، ج 2 ، ص 188 ؛ اسد الغابة ، ج 2 ، ص 20 .  ( 5 ) . ج 6 ، ص 11 . ","page_name":" 19 ","page_number":19},
  {"content":"\r\n\r\nنوع ضعف نفس شمرده ، و سخت دلى را افتخار مىدانستند ، و وحشتناك‌ترين مظهر قساوت قلب و سقوط عواطف همان زنده به گور كردن دخترها بود كه پدرها با دست خود دختران خود را زنده در گور مىكردند .\r\nبوسيدن فرزند ، و اظهار عاطفه نسبت به او خصوص اگر دختر بود ، عار و ننگ شمرده مىشد . و اگر كسى فرزند خود را مىبوسيد ديگران از آن تعجب مىكردند .\r\nگردنكشان و متكبران از بوسيدن طفل ، و به دوش سوار كردن او كه يك عمل متواضعانه ، و دور از ابهت بود ، و از حشمت صورى مردمانى كه با رياكارى و تشريفات ، خود را در نظر مردم بزرگ نشان مىدهند مىكاهد ، خوددارى داشتند .\r\nپيغمبر اسلام رحمت عالميان بود ، و از ريا و نفاق مبرا ، و مانند يك فرد عادى زندگى مىكرد ، و جزء برنامه‌هاى مهم دعوت او بسط رحمت ، و مهر ، و احسان ، و محبت نسبت به همهء مردم ، و بشر دوستى ، و ايثار ، و هدايت عقل و احساسات بود ، و در آغاز سوره‌هاى كتاب آسمانى او « 1 »  خدا به رحمانيت ، و رحيميت ياد شده است .\r\nو همانطور كه نسبت به مردم مظهر تمام ، و كامل عواطف عالى انسانى بود . عاطفه پدرانه‌اش نسبت به فاطمه زهرا ( س ) و فرزندان او نيز در حد كمال بود ، و وجود حسن و حسين را امتداد وجود خود ، و بقاء و زندگى آنها را بقاء زندگى خود مىديد ، دكتر بنت الشاطى بانوى دانشمند مصرى و استاد دانشگاه عين الشمس ، راجع به شدت حب و عاطفه پيغمبر نسبت به فرزندان دختر عزيزش زهرا ( س ) فصل بليغى نگاشته و در ضمن آن مىگويد :\r\nپيغمبر ( ص ) از روزى كه به مصيبت مرگ خديجه ، يگانه همسر عاليقدرش ، مبتلا شد ، تا سال سوم هجرت غير از ابراهيم كه آن هم در دنيا چيزى زيست نكرد صاحب فرزندى نشد ، و در مدت هفده سال بعد از خديجه با اينكه با زنان متعدده ازدواج فرمود ، هيچ يك را از پيغمبر خدا فرزندى روزى نگشت .\r\nلذا ( علاوه بر وحى آسمانى ) بر همه آشكار بود كه بايد نسل پيغمبر از فاطمه زهرا باقى بماند . پس عجبى نيست اگر دل پيغمبر از حب و مهر فرزندان فاطمه پر بود و به تمام قلب آنها\r\n\r\n","description":"","footnote":" ( 1 ) . غير از سورهء برائة . ","page_name":" 20 ","page_number":20},
  {"content":"\r\n\r\nرا دوست مىداشت . دل نبى ( ص ) براى دو فرزند عزيز فاطمه باز شد ، و آنها را به تمام عاطفه پدرانه‌اى كه دل بزرگ و وسيع او داشت فرا گرفت ، و با آنها انس يافت ، و نام حسن و حسين براى او آهنگ خوش و صداى دلنوازى بود كه پيغمبر از تكرار آن خسته نمىشد . آنها را پسران خود مىخواند ، و شخص پيغمبر در خارج و دلش در خانه زهرا بود .\r\nخداوند زهرا را به نعمت بسيار بزرگ برگزيد كه ذريه پيغمبر خودش را منحصراً در فرزندان زهرا قرار داد ، و على را به اين كرامت مخصوص گردانيد كه در صلب او نسل خاتم الانبياء را گذارد ، و از اين شرف عظمت جاودانى ، و پايدار ، و عزت هميشگى را به على اختصاص داد .\r\nزهرا از ميان تمام دختران پيغمبر باقى ماند تا پيغمبر فرزندى داشته باشد كه او را پدر صدا بزند ، و فرزندان زهرا باقى ماندند تا پيغمبر از تكرار اسم شيرين و لفظ گواراى ( پسرهايم ) لذت برد . « 1 » \r\nابن عبد البر قرطبى از ابو هريره روايت كند كه گفت : اين چشم‌هايم ديد و گوشهايم شنيد كه پيغمبر ( ص ) هر دو دست حسين را گرفته بود ، و پاهايش بر روى پاهاى پيغمبر بود ، و پيغمبر مىفرمود « تَرَقَّ عَيْنَ بَقَّةَ » حسين بالا رفت تا پاهايش را بر سينه پيغمبر گذارد . پس پيغمبر فرمود : دهان باز كن پس بوسيدش ، و سپس گفت : خدايا او را دوست بدار زيرا من او را دوست مىدارم .\r\n« قالَ ابُو هُرَيْرَةُ : ابْصَرَتْ عَيْناىَ هاتانِ ، وَ سَمِعَتْ أُذُناىَ رَسُولَ اللَّهِ ( ص ) ، وَ هُوَ اخِذٌ بِكَفَّىْ حُسَيْنٍ ، وَ قَدَماهُ عَلى قَدَمِ رَسُولِ اللَّهِ ( ص ) وَ هُوَ يَقُولُ : تَرَقَّ عَيْنَ بَقَّةَ قالَ : فَرَقَى الْغُلامُ حَتّى وَضَعَ قَدَمَيْهِ عَلى صَدْرِ رَسُولِ اللَّهِ ( ص ) ثُمَّ قالَ رَسُولُ اللَّهِ : افْتَحْ فاكَ ثُمْ قَبَّلَهُ ثُمَّ قالَ : اللَّهُمَ احِبَّهُ فَانّى احِبُّهُ » « 2 » \r\n\r\n","description":"","footnote":" ( 1 ) . بنات النبى ، ص 244 تا 253 ترجمه باختصار و نقل بمعنى .  ( 2 ) . استيعاب ، ج 1 ، ص 182 و 383 ؛ سيوطى در الجامع الصغير ، ج 3 ، ص 148 از خطيب نقل كرده كه او از وكيع در غررو ابن سنى در عمل يوم وليله روايت نموده است ، و همچنين از ابن عساكر از ابى هريره حديث كرده به اين لفظ « حُزُقَّةٌ حُزُقَّةٌ تَرَقَّ عَينَ بَقَّةَ » و ابن منظور در لسان العرب به همين لفظ روايت كرده و از عبارت او استفاده مىشود كه پيغمبر نسبت به حسن و حسين ( ع ) همواره اين گونه ملاطفت اظهار مىفرموده است .\r\nو ( حزقه ) چنان كه در قاموس گفته ، به فتح حاء وضم زا يا بضم هر دو به كسى گويند كه بواسطه ضعف پا خوردى قدمهايش كوتاه و به هم نزديك باشد . و ( ترق ) به معناى ( اصعد ) است يعنى بالا برو ، و ( عين بقه ) چنانچه علائلى گويد كنايه از كوچكى جسم و خوردى جثه است اين جمله را عرب هنگام اظهار ملاطفت و مزاح با طفل و بنشاط آوردن او مىگويد . ","page_name":" 21 ","page_number":21},
  {"content":"\r\n\r\nعلائلى اين حديث را روايت كرده و مىگويد : « عين بقه » كلمه‌اى است كه در روح طفل طراوت و سبكى ، و ملاحت مىآورد .\r\nپيغمبر ( ص ) حسين را با آن بوس شيرين ، و لذيذ مىبوسيد چون جانش گنجينه معانى و حقايق بزرگ بود ، و آنگاه كه مىفرمود : « اللَّهُمَّ احِبَّهُ فَانِّى احِبُّهُ » گويى در حالى كه به حسين اشاره مىكرد به مردم مىفرمود :\r\n« انَا هُنا » من اينجا هستم ؛ يعنى مرا پيش حسين بجوييد .\r\nسپس مىگويد : فرق حب و عاطفه اين است كه عاطفه كمتر از حب است ، و شرايط محبت در آن ملاحظه نمىشود اما حب وقتى پيدا مىشود كه محبوب برگزيده باشد ، و پيغمبر ( ص ) حسين را به حقيقت دوستى و حب دوست مىداشت ؛ زيرا حسين برگزيدهء او بود ، و خدا حسين را دوست مىداشت زيرا كه شفق آفتاب نبوت بود . « 1 » \r\nابن اثير ، و سبط ابن الجوزى و طبرى نقل كرده‌اند : وقتى سرهاى شهدا را نزد ابن زياد آوردند با شمشير يا چوب دستى به لب‌هاى مبارك حسين مىزد !\r\nزيد بن ارقم وقتى ديد دست از اين بى ادبى و ستم بر نمىدارد ، گفت : چوبت را برگير ! به آن كس كه غير از او خدايى نيست ، ديدم لب‌هاى پيغمبر ( ص ) را بر اين لبها مىبوسيد آنها را سپس گريست . ابن زياد گفت : خدا چشمهايت را بگرياند ، اگر پيرى خرف نبودى گردنت را مىزدم !\r\nزيد بيرون آمد ، و مىگفت : اى گروه عرب بعد از امروز شما مانند غلامان خواهيد بود ؛ حسين پسر فاطمه را كشتيد ، و پسر مرجانه را امير خود نموديد تا نيكان شما را بكشد ، و بدان شما را بندهء خود قرار دهد . « 2 » \r\nدر « البدء و التاريخ » « 3 »  نقل شده كه يزيد امر كرد پردگيان حرم حسينى ، و بانوان آن حضرت را بر در مسجد همانجا كه اسيران را نگاه مىدارند نگاه بدارند تا مردم آنها را ببينند ؛ و سر مبارك حسين ( ع ) را در جلو خود گذارد ، و با چوب يا شمشير به آن روى مطهر مىزد ، و مىگفت :\r\n\r\n","description":"","footnote":" ( 1 ) . سُمُوّ المعنى فى سموّ الذات ، ص 76 و 77 .  ( 2 ) . اسد الغابه ، ج 2 ، ص 21 ؛ تاريخ طبرى ، ج 4 ، ص 349 ؛ كامل ، ج 3 ، ص 298 ؛ تاريخ ابى الفدا ، ج 2 ، ص 106 ؛ تذكرة الخواص ، ص 267 .  ( 3 ) . ج 6 ، ص 12 . ","page_name":" 22 ","page_number":22},
  {"content":"\r\n\r\n لَيْتَ اشياخى بِبَدرٍ شَهِدُوا * جَزَعَ الْخَزْرَجِ مِنْ وَقْعِ الْاسَلْ\r\nلَاهَلُّوا وَ اسْتَهَلُّوا فَرَحاً * وَ لَقالُوا يا يَزيدُ لا تَشَلْ \r\nابو برزه اسلمى برخاست و گفت : به خدا قسم چوب تو به همان موضعى مىخورد كه مكرر ديدم پيغمبر ( ص ) مىبوسيد .\r\nابن اثير ، و ترمذى ، و طبرى روايت كرده‌اند كه ابو برزه گفت : « آگاه باش اى يزيد كه مىآيى تو روز قيامت و ابن زياد شفيع تو است ، و اين - يعنى حسين ( ع ) - مىآيد ، و محمد ( ص ) شفيع او است ! » پس بر خاست و بيرون رفت . « 1 » \r\n6 - پيغمبر ( ص ) حسين را به دوش مىگرفت\r\nدر اين موضوع هم روايات بسيار و جمعى از اهل سنت مانند ابن حجر عسقلانى از ابى هريره ، و عبداللَّه و بغوى از شداد بن الهاد ، و ابى نعيم در حليه از ابن مسعود ، و ابى حاتم از عبداللَّه و جابر و ابن ابى الفراء از انس اين نوازش و اظهار محبت پيغمبر ( ص ) را به حسن و حسين ( ع ) روايت كرده‌اند « 2 »  و از اين احاديث استفاده مىشود كه آن حضرت كراراً آنها را به دوش مىگرفت ، و آنها بر كتف آن حضرت در حال نماز و در حالات ديگر مىنشستند ، و پيامبر اعظم ( ص ) كمال لطف و مهربانى را نسبت به آنها ابراز مىداشت . و از بعض اين احاديث مثل حديث انَس شدت محبت پيغمبر ( ص ) به آنها ، و توبيخ سخت نسبت به كسى كه قدر و منزلت آنها را نشناسد استفاده مىشود .\r\nابو سعيد در « شرف النبوة » روايت نموده كه پيغمبر نشسته بود . پس حسن و حسين رو به سوى او آمدند . چون پيغمبر آنها را ديد براى آنها برخاست ، و دير شمرد آمدنشان را ( يعنى فرمود دير آمديد يا چرا دير آمديد ؟ ) پس از آنها استقبال كرد ، و آنها را بر دوش خود گذارد و فرمود :\r\nنِعْمَ الْمَطِىُّ مَطِيَّتُكُما ، وَ نِعْمَ الرَّاكِبانِ انْتُما . « 3 » \r\nيعنى خوب مركبى است مركب شما ، و خوب سوارهايى هستيد شما .\r\n\r\n","description":"","footnote":" ( 1 ) كامل ، ج 3 ، ص 299 ؛ اسد الغابه ، ج 5 ، ص 20 ؛ ترمذى ، ج 13 ، ص 197 ؛ طبرى ، ج 4 ، ص 356 :  ( 2 ) . الاصابه ، ج 1 ، ص 330 - 1719 ؛ الجامع الصغير ، ج 2 ، ص 118 ؛ ذخائر العقبى ، ص 122 - 133 .  ( 3 ) . ذخائر العقبى ، ص 130 . ","page_name":" 23 ","page_number":23},
  {"content":"\r\n\r\nشبلنجى روايت كرده كه آن حضرت گذر فرمود بر حسن و حسين ؛ پس گردن مبارك را فرود آورد ، و آنها را برداشت و فرمود : « نِعْمَ الْمَطِيَّةُ مَطِيَّتُهُما ، وَ نِعْمَ الرَّاكِبانِ هُما » « 1 »  يعنى : خوب مركبى است مركب آنها و خوب سوارهايى هستند آنها .\r\nو جمال الدين حنفى زرندى و ترمذى و ابن حجر از ابن عباس روايت كرده‌اند كه پيغمبر ( ص ) حسين را بر دوش گرفته بود مردى گفت : خوب مركبى سوار شده‌اى .\r\nپيغمبر فرمود :\r\n« نِعْمَ الرَّاكِبُ هُوَ » « 2 »  ؛ يعنى : خوب سوارى است او و در اين موضوع زرندى روايات ديگر نيز از عمر و جابر و سعد ، و انس روايت كرده است . « 3 » \r\n7 - دوستى حسين ( ع ) واجب است\r\nاحاديث در وجوب دوستى و مودت حسين ( ع ) متواتر است .\r\nاز جمله ابن عبدالبر ، و ابو حاتم ، و محبّ طبرى در حديثى از عبداللَّه بن عمر روايت كرده‌اند كه پيغمبر ( ص ) فرمود :\r\nمَنْ احَبَّنى فَلْيُحِبَّ هذَيْنِ .\r\nهر كس مرا دوست دارد بايد اين دو را دوست بدارد ! ابن عبدالبر گفته است در معجم بغوى نيز حديثى نظير اين حديث از شداد بن الهاد روايت شده است . « 4 » \r\nدولابى ، و احمد بن حنبل از يعلى بن مره روايت كرده‌اند كه حسن و حسين ( س ) آمدند به سوى پيغمبر ( ص ) در حالى كه از يكديگر در تشرف بمحضر جدّ بزرگوار خود پيشى مىجستند . يكى از ايشان پيش از ديگرى رسيد . پيغمبر ( ص ) دست به گردنش انداخت و او را به دل خويش چسبانيد اين را بوسيد ، و سپس آن يك را بوسيده سپس فرمود :\r\n\r\n","description":"","footnote":" ( 1 ) . نور الابصار ، ص 109 .  ( 2 ) . ترمذى ، ج 13 ، ص 198 - 199 ؛ نظم درر السمطين ، ص 212 ؛ صواعق ، ص 135 .  ( 3 ) . نظم درر السمطين ، ص 211 - 212 .  ( 4 ) . الاصابة ، ج 1 ، ص 330 و 1719 ؛ ذخائر العقبى ، ص 123 . ","page_name":" 24 ","page_number":24},
  {"content":"\r\n\r\nانّى احِبُّهُما فَاحِبُّوهُما . « 1 » \r\nمن ايشان را دوست مىدارم پس دوست بداريد آنها را . 8 - فضيلت دوستى حسين ( ع ) و نكوهش دشمنى با آن حضرت\r\nابن ماجه ، و ابن حجر ، و ديلمى ، و مناوى ، و احمد ، و حاكم ، و سيوطى و ابن حجر هيتمى ، و هرون الرشيد از پدرانش از ابن عباس ، و محب طبرى ، و ابو سعيد ، و ابن حرب الطائى ، و سلفى ، و ابو طاهر البالسى ، و ابن السرى ، و ابن الجوزى از پيغمبر اكرم ( ص ) روايت كرده‌اند كه فرمود :\r\nمَنْ احَبَّ الْحَسَنَ وَ الْحُسَيْنَ فَقَدْ احَبَّنى ، وَ مَنْ ابْغَضَهُما فَقَدْ ابْغَضَنَى .\r\nيعنى : هر كس دوست بدارد حسن و حسين را ، پس به تحقيق مرا دوست داشته و هر كس دشمن بدارد آنها را پس البته مرا دشمن داشته است . اين حديث در بين محدثين مشهور و معروف است ، و مكرر از پيغمبر ( ص ) شنيده شده است ، و بعض طرق آن كه منتهى به ابى هريره مىشود با اين مضمون است كه : پيغمبر ( ص ) بيرون آمد در حالى كه حسن و حسين با او بودند . اين بر يك دوش آن حضرت و آن بر دوش ديگر بود . يك بار حسن را مىبوسيد ، و بار ديگر حسين را تا به ما رسيد فرمود :\r\nهر كس اين دو را دوست بدارد ، پس به تحقيق مرا دوست داشته و هر كس آنها را دشمن بدارد پس به تحقيق مرا دشمن داشته است . و بعض راويان آن فقط جمله اولى را روايت كرده‌اند و بعض ديگر اين چنين نقل كرده‌اند كه فرمود : اين دو ( حسن و حسين ) پسرهاى من هستند هر كس آنها را دوست بدارد پس البته مرا دوست داشته است .\r\n« هذانِ ابْناىَ مَنْ احَبَّهُما فَقَدْ احَبَّنى . »\r\nو در يكى از دو حديثى كه هرون الرشيد در اين موضوع روايت كرده است لفظ حديث اين است :\r\n\r\n","description":"","footnote":" ( 1 ) . ذخائر العقبى ، ص 123 . ","page_name":" 25 ","page_number":25},
  {"content":"\r\n\r\nالْحَسَنُ وَ الْحُسَينُ مَنْ احَبَّهُما فَفِى الجَنَّةِ ، وَ مَنْ ابْغَضَهُما فَفِى النَّارِ . « 1 » \r\nيعنى : هر كس دوست دارد حسن و حسين را در بهشت است ، و هر كس دشمن بدارد آنها را در آتش است . ترمذى ، و احمد روايت كرده‌اند :\r\n« انَّ رسُولَ اللَّه ( ص ) اخَذَ بِيَدِ حَسَنٍ وَ حُسَيْنٍ فَقَالَ : مَنْ احَبَّنى وَ احَبَّ هذَيْنِ وَ اباهُما وَ امَّهُما كانَ مَعى فى دَرَجَتى يَوْمَ الْقِيامَةِ » « 2 » \r\nيعنى رسول خدا ( ص ) گرفت دست حسن و حسين را پس فرمود : هر كس دوست دارد مرا و دوست دارد اين دو را و پدرشان و مادرشان را روز قيامت ، با من در درجهء من خواهد بود .\r\nطبرانى از سلمان روايت دارد كه پيغمبر ( ص ) فرمود :\r\nمَنْ احَبَّ الْحَسَنَ وَالْحُسَينَ احْبَبْتُهُ ، وَ مَنْ احْبَبْتُهُ احَبَّهُ اللَّهُ وَ ادْخَلَهُ جَنَّاتِ النَّعِيمِ ، وَ مَنْ ابْغَضَهُما اوْ بَغى عَلَيْهِما ابْغَضْتُهُ وَ مَنْ ابْغَضْتُهُ ابْغَضَهُ اللَّهُ ، وَ ادْخَلَهُ جَهَنَّمَ وَ لَهُ عَذابٌ مُقيمٌ « 3 » \r\nيعنى هر كس حسن و حسين را دوست دارد من او را دوست مىدارم ، و هر كس را من دوست دارم خدا او را دوست دارد ، و هركس خدا او را دوست دارد او را داخل بهشت كند ، و هر كس آنها را دشمن بدارد يا بر آنها ستم كند من او را دشمن دارم ، و هركس را من دشمن دارم خدا دشمن دارد ، و او را داخل جهنم سازد و از براى او عذاب جاودان است . 9 - نظر نمودن به آقاى جوانان اهل بهشت\r\nابن حبّان ، و ابويعلى ، و ابن عساكر ، و ابن سعيد ، و محب طبرى ، و شبلنجى ، و صبّان از جابر انصارى روايت كرده‌اند كه گفت :\r\n« سَمِعْتُ رَسُولَ اللَّهِ ( ص ) يَقُولُ : مَنْ احَبَّ اوْوَمَنْ سَرَّهُ انْ يَنْظُرَ الى سَيِّدِ شَبابِ اهْلِ الْجَنَّةِ فَلْيَنْظُرْ الى هذا » و به اين لفظ هم از جابر روايت شده كه فرمود :\r\n\r\n","description":"","footnote":" ( 1 ) . سنن ابن ماجه ، ج 1 ، ص 56 ؛ اصابه ، ج 1 ، ص 330 - 1719 ؛ كنوز الحقائق ، ج 2 ، ص 94 ؛ الجامع الصغير ، ج 2 ، ص 160 ؛ صواعق ، ص 90 ؛ تاريخ الخلفاء ، ص 194 ؛ مسند احمد ، ج 2 ، ص 288 ؛ ذخائر العقبى ، ص 123 و 124 ؛ نظم درر السمطين ، ص 210 ؛ مطالب السؤل ، ص 71 .  ( 2 ) . ترمذى ، ج 13 ، ص 176 ؛ صواعق ، ص 185 ؛ السيرة النبويه ، ج 3 ، ص 368 ؛ كنز العمال ، ج 6 ، ص 216 .  ( 3 ) . كنز العمال ، ج 6 ، ص 222 ، ح 3916 . ","page_name":" 26 ","page_number":26},
  {"content":"\r\n\r\nمَنْ سَرَّهُ انْ يَنْظُرَ الى رَجُلٍ مِنْ اهْلِ الجَنَّةِ وَ فى لَفْظٍ الى سَيِّدِ شَبابِ اهْلِ الْجَنَّةِ فَلْيَنْظُرْ الَى الْحُسَينِ بْنِ عَلِىٍّ . « 1 » \r\nمضمون هر دو حديث اين است كه : هركس دوست مىدارد يا شادمان مىشود كه به مردى از اهل بهشت يا سيد جوانان اهل بهشت نگاه كند به حسين ( ع ) نگاه كند .\r\n10 - دوستان حسين ( ع ) اهل بهشت‌اند\r\nدر سيره ملّا و غيره از ابن عباس حديثى طولانى از پيغمبر ( ص ) در فضائل حسنين ( ع ) روايت است كه در پايان آن فرمايد :\r\nخدايا تو مىدانى كه حسن و حسين در بهشت‌اند ، و عمويشان در بهشت ، و عمّه آنها در بهشت است ، هر كس آنها را دوست دارد در بهشت است ، و هر كس آنها را دشمن بدارد در آتش است .\r\nو در نظم درر السمطين اين حديث را از هرون الرشيد روايت كرده ، و نقل نموده كه هر وقت هرون اين حديث را روايت مىنمود اشكش جارى و گريه راه گلويش را مىگرفت . « 2 » \r\nو نظير اين حديث را صاحب كتاب ( السنة ) از حذيفه روايت كرده است . « 3 » \r\n11 - درجه وسيله\r\nابن مردويه از على ( ع ) روايت كرده كه پيغمبر ( ص ) فرمود :\r\nفِىْ الْجَنَّةِ دَرَجَةٌ تُدْعَى الْوَسيلَةُ فَاذا سَأَلْتُمُ اللَّهَ فَسْأَلُوا لِىَ الْوَسيلَةَ .\r\nقالُوْا : يا رَسُولَ اللَّهِ مَنْ يَسْكُنْ مَعَكَ فيها ؟ قالَ : عَلِىٌّ وَ فاطِمَةُ وَالْحَسَنُ وَالْحُسَيْنُ . « 4 » \r\nيعنى : در بهشت درجه‌اى است كه وسيله خوانده مىشود . پس هرگاه از خدا سؤال كرديد ، پس سؤال كنيد براى من وسيله را گفتند : يا رسول اللَّه چه كسى با تو در آن درجه ساكن مىگردد ؟\r\nفرمود : على و فاطمه و حسن و حسين ( ع )\r\n\r\n","description":"","footnote":" ( 1 ) . نور الابصار ، ص 114 ؛ ذخائر العقبى ، ص 130 ؛ اسعاف الراغبين ، ص 182 .  ( 2 ) . اين هم نمونه‌اى از اعتراف اهل باطل به حقيقت اهل حق است .  ( 3 ) . ذخائر العقبى ، ص 131 ، نظم درر السمطين ، ص 207 و 213 .  ( 4 ) . كنز العمال ، ج 6 ، ص 217 ، ح 3816 ؛ اسد الغابه ، ج 5 ، ص 523 . ","page_name":" 27 ","page_number":27},
  {"content":"\r\n\r\n12 . با پيغمبر ( ص ) در يك مكان\r\nاحمد ، طبرانى ، و ابن اثير از على ( ع ) ، و حاكم در مستدرك از ابى سعيد روايت كرده‌اند كه پيغمبر ( ص ) به فاطمه ( س ) فرمود :\r\nيا فاطِمَةُ ، انّى وَ ايّاكَ ، وَ هذا الرَّاقِدَ يَعْنى عَلِيًّا ، وَ الْحَسَنَ ، وَ الْحُسينَ يَوْمَ القِيامَةِ لَفِى مَكانٍ واحِدٍ . « 1 » \r\nيعنى : اى فاطمه من و تو و اين كه خوابيده ( يعنى على ) و حسن و حسين روز قيامت در يك مكان مىباشيم . طبرانى از ابى موسى روايت دارد كه رسول خدا ( ص ) فرمود :\r\nانَا ، وَ عَلَىٌّ ، وَ فاطِمَةُ ، وَالْحَسَنُ ، وَالْحُسَينُ يَوْمَ القِيامةِ فىِ قُبَّةٍ تَحْتَ الَعْرشِ . « 2 » \r\nيعنى : من ، و على ، و فاطمه ، و حسن ، و حسين در يك قبه در زير عرش هستيم . عمر بن الخطاب روايت كرده كه رسول خدا ( ص ) فرمود :\r\nانَا ، وَ عَلِىٌ ، وَ فاطِمَةُ ، وَ الْحَسَنُ ، وَ الْحُسَينُ فى حَظِيرَةِ القُدْسِ فى قُبَّةٍ بَيْضَاءَ وَ سَقْفُها عَرْشُ الرَّحْمانِ » « 3 » \r\nيعنى من ، و على ، و فاطمه ، و حسين و حسين در حظيرة القدس در قبه سفيدى كه سقف آن عرش رحمان است مىباشيم . و نظير اين حديث از ابى هريره نيز روايت شده است .\r\n13 - يارى حسين ( ع ) از واجبات است\r\nاين مادّه از بسيارى از احاديثى كه پيش از اين آورده شد و بعد از اين مرقوم خواهد شد استفاده مىشود ، و اگر سران مسلمان كه حكومت يزيد را شرعى نمىدانستند مانند ابن زبير ، و ابن عمر ، و ديگران ، حسين را يارى كرده بودند تاريخ اسلام غير از اين بود كه اكنون هست و اعتراض بزرگى كه بر آن مردم وارد است همين است .\r\n\r\n","description":"","footnote":" ( 1 ) . كنز العمال ، ج 6 ، ص 216 ، ح 3793 .  ( 2 ) . كنز العمال ، ج 6 ، ص 217 ، ح 3798 ؛ فرائد السمطين ، ج 1 ، ص 36 .  ( 3 ) . فرائد السمطين ، ج 1 ، ص 36 . ","page_name":" 28 ","page_number":28},
  {"content":"\r\n\r\nانس بن الحارث بن نبيه كه خود از كسانى است كه به سعادت شهادت در ركاب حسين ( ع ) نايل شد ، از پدرش كه يكى از صحابه ، و از اهل صفه است روايت كرده كه گفت : شنيدم پيغمبر ( ص ) در حالى كه حسين ( ع ) در دامانش بود مىفرمود :\r\nانَّ ابْنى هذا يُقْتَلُ فى ارْضٍ يُقالُ لَهَا الْعِراقُ فَمَنْ ادْرَ كَهُ فَلْيَنْصُرْهُ .\r\nيعنى به درستيكه پسرم اين ، كشته مىشود در زمينى كه به آن عراق گفته مىشود ؛ پس هر كس او را درك كند بايد يارى كند او را . و سيوطى از بغوى ، و ابن السكن ، و با وردى و ابن منده و ابن عساكر از انس بن حارث به اين لفظ روايت كرده است :\r\nانَّ ابْنى هذا يُقْتَلُ بِارْضٍ مِنَ الْعِراقِ يُقالُ لَها كَرْبَلا فَمَنْ شَهِدَ ذلكَ مِنْهُم فَلْيَنصُرْهُ . « 1 » \r\nخوارزمى در ضمن خبرى طولانى نقل كرده كه حسين ( ع ) به ابن عباس فرمود : آيا مىدانى كه من پسر دختر رسول خدا هستم ؟ عرض كرد : آرى غير از تو كسى را نمىشناسم كه پسر پيغمبر باشد و يارى و نصرت تو بر اين امت واجب است آنچنان كه روزه و زكات واجب است كه پذيرفته نشود يكى از اين دو بدون ديگرى .\r\nحسين فرمود : پس رأى تو چيست در حق مردمى كه پسر دختر پيغمبر را از وطن و خانه ، و جايگاه و زادگاه او ، و حرم رسول ، و جوار قبر پيغمبر ، و مسجد ، و محل هجرت آن حضرت خارج نمودند ، و او را بيمناك و سرگردان گذاردند كه قرارگاه ، و منزل و مأوائى نداشته باشد و قصدشان از اين سختگيرىها كشتن او و ريختن خونش باشد در حالى كه او شركى به خدا نياورده ، و غير از خدا را ولى امر خود قرار نداده ، و از روش پيغمبر و جانشينان او تخلف نكرده باشد ؟\r\nابن عباس گفت : نمىگويم در حق آنها ، مگر آن كه آن كسان كافر به خدا و پيغمبر شدند ، و اگر نماز بخوانند از روى كسالت و رياكارى است . و بر مثل اين مردم عذاب بزرگ‌تر خدا نازل گردد . و اما تو يا ابا عبداللَّه ، پس سر افتخار و مباهاتى ، پسر پيغمبرى ، و پسر وصى پيغمبرى ، و فرزند زهرايى كه همانند مريم بود ؛ پس گمان مبر اى پسر رسول خدا كه خدا غافل باشد از آنچه ستمكاران مىكنند ، و من گواهى مىدهم كه هر كس از مجاورت تو و مجاورت فرزندان تو كناره‌گيرى كند در آخرت نصيب و بهره‌اى نخواهد داشت .\r\n\r\n","description":"","footnote":" ( 1 ) . كنز العمال ، ج 6 ، ص 223 ، ح 3939 . ","page_name":" 29 ","page_number":29},
  {"content":"\r\n\r\nحسين ( ع ) گفت : خدايا گواه باش .\r\nابن عباس گفت : فداى تو شوم گويا به من خبر از مرگ خودت مىدهى ، و از من مىخواهى تو را يارى كنم سوگند به خدائى كه غير از او خدايى نيست اگر در پيش روى تو شمشير بزنم تا شمشيرم بشكند و دستهايم قطع شود اندكى از حق تو را ادا نكرده باشم هم اكنون من حاضر خدمت تو هستم به هر گونه فرمان دارى فرمان بده !\r\nاين خبر طولانى است و بعض قسمت‌هاى ديگر آن را در آينده نقل مىكنيم در آغاز اين خبر است كه عبداللَّه بن عمر گفت : شنيدم رسول خدا ( ص ) فرمود :\r\nحُسَيْنٌ مَقْتُولٌ فَلَئِنْ خَذَلُوهُ وَلَمْ يَنْصُرُوهُ لَيَخْذُلَنَّهُمُ اللَّهُ الى يَوْمِ الْقِيامَةِ . « 1 » \r\nيعنى : حسين كشته مىشود پس اگر او را وا بگذارند ، و يارىاش نكنند ، خدا آنها را يارى نخواهد كرد تا روز قيامت . 14 - اول كسى كه وارد بهشت مىشود\r\nحاكم و ابن سعد از على ( ع ) روايت كرده‌اند كه پيغمبر ( ص ) به او فرمود :\r\nانَّ اوَّلَ مَنْ يَدْخُلُ الْجَنَّةَ انَا ، وَ انْتَ ، وَ فاطِمَةُ ، وَ الْحَسَنُ ، وَ الْحُسَيْنُ قالَ عَلِىٌّ : فَمُحِبُّونا ؟ قالَ : مِنْ وَرَائِكُمْ .\r\nيعنى ! اول كسى كه داخل بهشت مىشود منم ، و تو ، و فاطمه و حسن و حسين . على عرض كرد :\r\nپس دوستان ما ؟ پيغمبر ( ص ) فرمود : از عقب سر شما وارد مىشوند . « 2 »  و طبرانى و احمد بن حنبل در مناقب نيز اين حديث را روايت كرده‌اند . « 3 » \r\n15 - حضرت قائم آل محمد از فرزندان حسين ( ع ) است .\r\nحذيفة از پيغمبر ( ص ) روايت كرده كه فرمود :\r\nلَوْلَمْ يَبْقَ مِنَ الدُّنْيا الّا يَوْمٌ واحِدٌ لَطَوَّلَ اللَّهُ ذلِكَ الْيَومَ حتّى يَبْعَثَ رَجُلًا مِنْ وُلْدِى اسْمُهُ كَاسْمِى فَقالَ سَلْمانُ : مِنْ اىِّ وُلْدِكَ يا رَسُولَ اللَّه ؟ قالَ : مِنْ وُلْدى هذا وَ ضَرَبَ بِيَدِهِ عَلَى الْحُسَيْنِ . « 4 » \r\n\r\n","description":"","footnote":" ( 1 ) . مقتل الحسين ، ف 10 ، ص 191 و 192 .  ( 2 ) . صواعق ، ص 151 ، ذخائر العقبى ، ص 123 ؛ كنز العمال ، ج 6 ، ص 216 ، ح 3787 .  ( 3 ) . صواعق ، ص 159 ؛ ذخائر العقبى ، ص 123 ؛ كنز العمال ، ج 6 ، ص 218 ، ح 3826 .  ( 4 ) . ذخائر العقبى ، ص 136 و 137 ، بيش از 180 حديث بر اين مضمون دلالت دارد . رجوع شود به كتاب منتخب الاثر ، تأليف نگارنده ، باب 8 ، ف 2 . ","page_name":" 30 ","page_number":30},
  {"content":"\r\n\r\nيعنى اگر باقى نماند از دنيا مگر يك روز خدا طولانى سازد اين روز را تا بر انگيزد مردى از فرزندانم را كه همنام من است پس سلمان عرض كرد : از كدام فرزندان تو است يا رسول اللَّه ؟\r\nفرمود : از اين فرزندم و دستش را بر حسين زد . 16 - حضرت قائم نهمين فرزند حسين ( ع ) است .\r\nاز سلمان روايت است كه گفت : وارد شدم بر پيغمبر ( ص ) در حالى كه حسين بر زانوى مرحمت او بود . پيغمبر به او روى مىكرد و دهان او را مىبوسيد ، و مىفرمود :\r\nتو آقا پسر آقا و پدر آقايانى . تو امام پسر امام ، پدر امامانى ، تو حجت پسر حجت ، پدر حجت‌هاى نه گانه‌اى كه از صلب تو هستند نهمين ايشان قائم آنها است . « 1 » \r\nحموينى در حديثى مفصل و طولانى از پيغمبر ( ص ) روايت كرده كه فرمود : حسن و حسين دو امام امت من بعد از پدرشان مىباشند ، و دو آقاى جوانان اهل بهشتند ، و مادرشان سيّده زنان جهانيان و پدرشان سيّد الوصيين است ، و از فرزندان حسين نه نفرند كه نهمين آنها قائم است از فرزندان من ، طاعت ايشان طاعت من و معصيت و مخالفت ايشان معصيت و مخالفت با من است . به سوى خدا شكايت مىكنم از كسانى كه فضيلت ايشان را انكار ، و احترامشان را بعد از من ضايع مىنمايند ، و خداوند كافى است در ولايت كارها و نصرت عترت من ، و امامان امت من ، و انتقام گيرنده است از كسانى كه حق آنها را انكار نمايند وَ سَيَعْلَمُ الَّذينَ ظَلَمُوا اىَّ مُنْقَلَبٍ يَنْقَلِبُونَ . « 2 » \r\n17 - شاخه و ميوهء درخت نبوت .\r\nحموينى ، و سمعانى ، و قندوزى ، و خوارزمى از جابر روايت كرده‌اند كه گفت : پيغمبر ( ص ) در عرفات بود و على روبروى آن حضرت بود . اشاره فرمود به من و على ؛ خدمت او رفتيم .\r\nپس فرمود : يا على نزديك من بيا . على نزديك رفت . فرمود : دستت را در دست من گذار . پس فرمود : يا على من و تو از يك درختيم ، من اصل و ريشه آن ، و تو فرع آن ؛ و حسن و حسين شاخه‌هاى آن ؛ هركس به يكى از شاخه‌هاى آن متعلق گردد خدا او را داخل بهشت نمايد .\r\n\r\n","description":"","footnote":" ( 1 ) . مقتل خوارزمى ، ص 146 ، ف 7 ؛ ينابيع المودة ، ص 445 ؛ مودة القربى در المودة العاشرة .  ( 2 ) . فرائد السمطين ، ج 1 ، ص 42 و 43 ؛ احاديث در اين موضوع متواتر است ، رجوع شود به منتخب الأثر تأليف نگارنده ، باب 10 ، ف 2 . ","page_name":" 31 ","page_number":31},
  {"content":"\r\n\r\nيا على اگر امّت من روزه بگيرند به قدرى كه مثل كمان‌ها خميده شوند و نماز بخوانند بقدرى كه مثل ميخ‌ها خشك و بىحركت گردند و تو را دشمن بدارند خداوند آنها را به رو در آتش اندازد ! « 1 » \r\nگنجى شافعى از خطيب بغدادى در تاريخ از على ( ع ) روايت دارد كه پيغمبر ( ص ) فرمود :\r\nدرختى است كه من ريشه و اصل آن ، و على فرع آن ، و حسن و حسين ثمره و ميوه آن ، و شيعه برگ آن هستند : پس آيا بيرون مىشود از پاكيزه و طيّب غير از طيّب و پاكيزه يعنى : فرع و ميوه و برگ درخت پاك هم پاك مىباشند . و نظير اين حديث را نيز از ابى امامه باهلى روايت كرده است . « 2 » \r\nو اخبار به اين مضمون زياده بر اينها است و شاعر عرب مضمون آنها را چنين به نظم در آورده است .\r\n يا حَبَّذا دَوْحَةٌ فِى الْخُلْدِ نابِتَةً * ما مِثْلَها نَبَتْ فِى الْخُلْدِمِنْ شَجَرٍ\r\nالْمُصْطَفى اصْلُها و الْفَرْعُ فاطِمَةُ * ثُمَّ الْلِّقاحُ عَلِىٌّ سَيّدُ البَشَرِ\r\nوَ الْهاشِمِيَّانِ سِبْطاهُ لَها ثَمَرٌ * وَ الشّيعَةُ الْوَرَقُ الْمُلْتَفُّ بِاْلَّثمَرِ\r\nانَا بِحُبِّهِمْ ارْجُو النَّجاةَ غَداً * وَ الْفَوزَ فِى زُمْرَةٍ مِنْ افْضَلِ الزُّمَرِ\r\nهذا هُوَ الْخَبَرُ الْمَاثُورُ جاءَ بِهِ * اهْلُ الرِّوايَةِ فِى الْعالى مِنَ الْاثَرِ \r\n18 - وديعه پيغمبر ( ص )\r\nشبراوى و سبط ابن الجوزى نقل كرده‌اند كه وقتى زيد بن ارقم به ابن زياد اعتراض كرد و گفت : من در زمانى طولانى مىديدم پيغمبر ( ص ) ميان اين دو لب را مىبوسيد ، زيد گريست ، و ابن زياد با او درشتى كرد ، و او را به كشتن تهديد نمود و گفت : اگر پير خرفى نبودى گردنت را مىزدم .\r\nزيد از مجلس ابن زياد برخاست ، و مىگفت : مردم شما از اين پس بندگانيد ( يعنى بايد غلام و بنده بنى اميه و كار گزاران آنها باشيد ) پسر فاطمه ( س ) را كشتيد و پسر مرجانه را\r\n\r\n","description":"","footnote":" ( 1 ) . فرائد السمطين ، ص 39 ؛ مقتل خوارزمى ، ص 108 ، ف 6 ؛ ينابيع المودة ، ص 91 .  ( 2 ) . كفايه الطالب ، ص 98 و 178 . ","page_name":" 32 ","page_number":32},
  {"content":"\r\n\r\nزمامدارى ، و حكومت داديد ، به خدا نيكان شما را مىكشند ، و بدان شما را بنده مىسازند .\r\nپس دور باد از عزت ، آن كس كه راضى به ذلت و عار گردد . سپس برگشت و به ابن زياد گفت :\r\nحديثى براى تو بگويم كه خشم تو از آن بيشتر شود : ديدم پيغمبر ( ص ) حسن را بر ران راستش نشانده بود ، و حسين بر ران چپ ، پس دست خود را بر سر آنها گذارد ، و گفت :\r\nاللَّهُمَّ انّى اسْتَوْدِعُهُما ايَّاكَ وَ صالِحَ الْمُؤمِنينَ .\r\nيعنى خدايا من اين دو و صالحُ المؤمنين [ على ( ع ) 
  ] را نزد تو وديعه و سپرده گذاردم . پس وديعه رسول خدا در نزد تو چگونه است اى پسر زياد ؟\r\nابن زياد در خشم شد ، و تصميم به قتل زيد گرفت .\r\nو نيز سيوطى ، و مناوى از طبرانى اين دعاء را از پيغمبر ( ص ) روايت كرده‌اند . « 1 » \r\n19 - دعاء پيغمبر ( ص )\r\nطبرانى از واثله روايت دارد كه پيغمبر ( ص ) به اين گونه در حق على ، و فاطمه ، و حسن و حسين ( ع ) دعا كرد :\r\n« الَلّهُمَّ انَّكَ جَعَلْتَ صَلَواتِكَ ، وَ رَحْمَتَكَ ، وَ مَغْفِرَتَكَ ، وِ رِضْوانَكَ عَلى ابراهيمَ و آلِ إِبْراهيمَ .\r\nاللَّهُمَّ انَّهُم مِنّىِ وَ انَا مِنْهُم فَاجْعَلْ صَلَواتِكَ وَ رَحْمَتَكَ وَ مَغْفِرَتَكَ ، وَ رِضْوانَكَ عَلَىَّ وَ عَلَيْهِم ( يَعنِى عَلِيّاً ، وَ فاطِمَةَ ، وَحَسَناً وَ حُسَيناً »\r\nيعنى : خدايا تو قرار دادى صلوات و رحمت و مغفرت ، و خوشنودىات را بر ابراهيم و آل ابراهيم .\r\nخدايا ، ايشان يعنى على و فاطمه و حسن و حسين از من‌اند ، و من از ايشان هستم ؛ پس قرار بده صلوات و رحمت و آمرزش و خشنودىات را بر من و بر آنها . « 2 »  20 - اشتقاق نام حسين ( ع ) از نام خداى تعالى\r\nابو هريره از پيغمبر ( ص ) در ضمن حديثى روايت كرده كه چون خدا آدم را آفريد در سمت راست عرش پنج اشباح در نور ديد كه در سجده و ركوع هستند . آدم پرسيد اين پنج اشباح كه در هيبت و صورت من هستند كيستند ؟ خطاب شد :\r\n\r\n","description":"","footnote":" ( 1 ) . الاتحاف ، ص 17 ؛ تذكرة الخواص ، ص 267 ؛ كنوز الحقايق ، ج 1 ، ص 43 ؛ كنز العمال ، ج 6 ، ص 221 ، ح 3906 .  ( 2 ) . كنز العمال ، ج 6 ، ص 217 ، ح 3807 . ","page_name":" 33 ","page_number":33},
  {"content":"\r\n\r\nاينان پنج تن از فرزندان تو هستند كه پنج اسم براى آنها از نام‌هاى خود مشتق كرده‌ام ، و اگر براى ايشان نبود بهشت و جهنم ؛ عرش ، كرسى ، آسمان ، زمين ، فرشتگان ، آدميان ، و جنيان را نمىآفريدم . پس من محمودم ، و اين محمد است ؛ و من عالى هستم ، و اين على است ؛ و من فاطرم ، و اين فاطمه است ؛ و من احسانم ، و اين حسن است ، و من محسنم و اين حسين است .\r\nبه عزتم سوگند ياد نموده‌ام كه هر كس ذره‌اى از كينه ايشان در دل داشته باشد او را داخل آتش مىكنم . ايشان برگزيدگان من هستند ، به ايشان نجات مىدهم و به ايشان هلاك مىنمايم ، هر وقت حاجتى دارى به اين پنج تن متوسل شو پس پيغمبر ( ص ) فرمود :\r\nكشى نجات ، ما هستيم ، هر كس به آن متعلق شود نجات يابد و هر كس از آن برگردد هلاك شود . « 1 »  سلمان فارسى در ضمن حديثى روايت كند كه پيامبر ( ص ) فرمود :\r\nخداوند از براى ما نامهايى از نام‌هاى خودش مشتق ساخت ، پس خداوند عزوجل محمود است ، و من محمدم ، و خداوند اعلى است ، و برادرم على است ، و خداوند فاطر است ، و دخترم فاطمه است ، و خداوند محسن است و دو پسرم حسن و حسين مىباشند . « 2 »  21 - ارث حسنين از پيغمبر ( ص )\r\nحسن و حسين ( ع ) وارث كمالات علمى ، روحى ، اخلاقى ، و جسمى پيغمبر ( ص ) بودند .\r\nمردم در سيما و رفتار و روش آنها پيغمبر را مىديدند ، عظمت ، و روحانيت او را تماشا مىكردند . چنانچه مكرر گفته شد وجود پيغمبر ( ص ) نسبت به حسنين ( ع ) كانون مهر و اشفاق ، و نوازش و لطف ، و رحمت پدرانه بود . آنها را دوست مىداشت ، و مىبوييد و مىبوسيد ، و زبانشان را مىمكيد بر دوش مبارك سوارشان مىكرد . شخصاً از آنها پرستارى\r\n\r\n","description":"","footnote":" ( 1 ) . فرائد السمطين ، ص 25 و 26 ، ترجمه به اختصار .  ( 2 ) . فرائد السمطين ، ص 30 . اين گونه احاديث ممكن است اشاره به مقام كمال پنج تن و خمسه طيبه باشد و اين كه آنها مؤدب به آداب الهيه ، و مربّى به تربيت ربوبيه هستند و به اخلاق الهى تخلق دارند و چنان كه نام انسان را به مسمّى مىرساند آنها نيز كه اسماء حق و مشتق از نام‌هاى او هستند ؛ ما را به خدا هدايت مىكنند و همچنين دلالت بر ارتباط آنها با عوالم غيب دارد ، و در روايات است كه ( نَحْنُ وَ اللَّهِ الْاسْماءُ الْحُسْنى ) ، و اگر چه همه موجودات به اين معنى اسماء حق هستند اما اين پنج نور مقدس مقام شامخ ديگر دارند و دلالت آنها بر مسمى اظهر وابين است و اما اين كه چرا اين پنج نور هر كدام مخصوص به اسمى شده‌اند شرحش از حوصله اين كتاب خارج است . ","page_name":" 34 ","page_number":34},
  {"content":"\r\n\r\nمىفرمود . آنها را پسر خود مىخواند . از گريه آنها ناراحت مىشد . روى سينه خود آنها را مىخوابانيد . از شنيدن اسمشان لذت مىبرد . در كوچه ، در خانه ، در مسجد ، در حضور صحابه و مردم ، در هنگام سخنرانى و خطبه . در حال نماز حسنين ( ع ) مشمول مراحم مخصوصه پيغمبر بودند .\r\nاخبارى كه در كتب معتبره اهل سنت است همه حكايتى از اين عواطف پاك است .\r\nاين مهربانىها در عين حال كه نمونه‌اى از تواضع و فروتنى فوق‌العاده و سادگى زندگى پيغمبر بسيار با عظمت اسلام بود و تمركز عواطف شديد پدرانهء او را در حسنين و فاطمه زهرا ( ع ) نشان مىداد .\r\nچون از پيغمبر خدا صادر مىشد كه در همه كمالات در حد اعتدال ، و استقامت بود ، و محبت و رضا او را هيچ‌گاه بر آن نمىداشت كه از سخن راست ؛ و حقيقت كلمه‌اى بيشتر بگويد . دليل كمال لياقت ، صلاحيت ، و شايستگى حسنين بود ، زيرا تعبيراتى پيغمبر در حق آنها مىفرمود ، و اوصافى را براى آنها مىگفت كه تنها عواطف و احساسات پدرانه نمىتواند آن تعبيرات را تجويز نمايد ، و معلوم بود كه پيغمبر ( ص ) در سيماى آنها يك سرّ الهى مشاهده مىكرد .\r\nبر حسب احاديث شريفه ثقلين ، و احاديث امان ، و احاديث سفينه ، و احاديث بسيار ديگر كه مادر تأليفى كه در اثبات حجيت فقه شيعه ، و وجوب رجوع به احاديث اماميه و احكام نوشته‌ايم آنها را ذكر كرده ؛ و صحت اسناد و دلالت آنها را واضح و آشكار ساخته‌ايم ؛ حسن و حسين ( ع ) وارث علوم پيغمبر و هريك در عصر خود رهبر حقيقى امت اسلام و حافظ آفتاب جهانتاب شرع بودند .\r\nامام ، و وصى و جانشين پيغمبر يكى از صفات برجسته‌اش همين است كه ميزان تعادل ، و اعتدال امور باشد ، و در حقيقت مركزى است كه واماندگان راه حقيقت و كندروها به آن مركز سوق داده مىشوند تا عقب نمانند ؛ و فاصله آنها با امام كه پيشرو قافله خدا پرستان است زياد نشود ، و تندروهاى افراطى به آن مركز برگردانده مىشوند تا شتاب خارج از حد سبب گمراهى آنها نشود ، و اين است حقيقت معناى كلام پيغمبر ( ص ) در ذيل بعض احاديث صحيحهء ثقلين :\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nفَلا تُقَدِّمُوهُما فَتَهْلِكُوا وَلا تَقْصُرُوْا عَنْهُما فَتَهْلِكُوا وَ لا تُعَلِّمُوهُمْ فَانَّهُمْ اعْلَمُ مِنْكُمْ . « 1 » \r\nيعنى : بر قرآن و عترت مقدم نشويد كه هلاك مىگرديد ، و از آنها كوتاه نشويد كه هلاك مىشويد ، و به عترت چيزى نياموزيد زيرا آنها از شما داناترند . پس حسين ( ع ) بى شبهه وارث علم و كمال پيغمبر ( ص ) است و همه مردم به علم و دانش او محتاج بودند .\r\nبرحسب روايات متعدده كه در كتاب‌هاى معتبره نقل شده ، فاطمه زهرا ( س ) در مرض موت پدرش ، حسن و حسين را نزد آن حضرت آورد و عرض كرد : يا رسول اللَّه اين دو پسران تو هستند آنها را ببخش و عطائى مخصوص فرما ، يا به آنها چيزى به ارث عطا كن ؟\r\nپيغمبر فرمود : به حسن عظمت و بردبارى مىبخشم و به حسين جود و مهربانى .\r\nو در روايت ديگر است كه فرمود : به اين بزرگ يعنى حسن مهابت و حلم بخشيدم و به آن كوچك يعنى حسين محبت و رضا ، و در حديث ديگر است كه فرمود : امّا حسن پس هيبت و آقايى من براى اوست ، و اما حسين پس از براى او است جود و جرأت من . « 2 » \r\nاين احاديث گوشه‌اى از كمالات و اخلاقى را كه حسن و حسين از جدّ خود ارث برده‌اند نشان مىدهند .\r\nو سرّ اين تعبيرات اشاره به روش‌هاى خاص حسن و حسين و چگونگى رهبرى ، و برنامه‌هاى آنها ، و تصديق روش هر دو است كه مردم بدانند سرچشمه و منبع اين دو روش يك مأموريت‌هاى دينى ، و تكاليف خاصى است كه پيغمبر به وحى الهى آنها را به آن مكلف ساخته بود و هر دو روش از روش پيغمبر و سيره او جدا نيست ، و گرنه حسن و حسين هر دو جامع تمام كمالات اخلاقى و وارث جد و پدر ، و حافظ دين و قرآن مقدس بوده‌اند .\r\n\r\n","description":"","footnote":" ( 1 ) . صواعق ، ص 148 .  ( 2 ) . نظم درر السمطين ، ص 212 ؛ اصابه ، ج 4 ، ص 316 و 481 ؛ ذخائر العقبى ، ص 129 ؛ صواعق ، ص 189 ؛ كفاية الطالب ، ص 277 . ","page_name":" 36 ","page_number":36},
  {"content":"\r\n\r\n\r\nپيشينه عاشورا « 1 » \r\nرضا استادى\r\n\r\nعاشورا قبل از اسلام در زمان يهود\r\nفيّومى در مصباح المنير گويد : از رسول خدا ( ص ) روايت شده : « صُومُوا يَوْمَ عاشُوراءِ وَ خالِفُوا الْيَهُودَ صُومُوا قَبْلَهُ يَوْماً وَ بَعْدَهُ يَوْماً . »\r\nسپس گويد :\r\nمعناى حديث اين است كه يك روز قبل از عاشورا و يك روز بعد از عاشورا را هم روزه بگيريد تا از شباهت به يهود كه فقط روز دهم را روزه مىگرفتند خارج شويد . « 2 » \r\nپس معلوم مىشود روز عاشورا نزد يهود از روزهاى بزرگى بوده كه در آن ، روزه مىگرفته‌اند .\r\nدر كتاب سنن دارمى از ابن عباس نقل شده كه او مىگفت :\r\nرسول خدا ( ص ) هنگامى كه به مدينه آمد ، ديد كه يهوديان روز عاشورا را روزه مىگيرند . « 3 »  آن حضرت سؤال كرد ، كه چرا روزه مىگيريد ؟ گفتند : زيرا اين روزى است كه موسى بر فرعون غالب شد . پس رسول خدا ( ص ) به مسلمانان فرمود : شما به امت موسى ( ع ) اولى هستيد پس شما هم روز عاشورا را روزه بگيريد . « 4 » \r\n\r\n","description":"","footnote":" ( 1 ) . برگرفته از مجله پيام حوزه سال دوم ( 1374 ) شماره اول و دوّم ؛ بخشى از ابتداى مقاله كه مربوط به نظر لغت شناسان دربارهء كلمهء عاشورا مىباشد حذف گرديده است .  ( 2 ) . بيهقى ، ج 4 ، ص 287 .  ( 3 ) . برخى گمان كرده‌اند معناى حديث اين است كه پيامبر ( ص ) روز عاشورا از مكه به مدينه آمده و ديده است كه‌يهوديان روزه‌اند و بر اين اساس بر روايت اشكال كرده‌اند كه روز ورود رسول خدا ( ص ) عاشوراء نبوده است . اما با مراجعه به اصل حديث به نقل سنن دارمى ( نه سنن ابن ماجه ) واضح است كه معناى حديث همان است كه در متن ياد شد .  ( 4 ) . سنن دارمى ، ج 2 ، ص 22 . ","page_name":" 37 ","page_number":37},
  {"content":"\r\n\r\nو همين روايت با مختصر تفاوتى در سنن ابن ماجه نيز نقل شده است . « 1 »  در كتاب محلى از ابن حزم از عطاء نقل شده كه او مىگويد :\r\nاز ابن عباس شنيدم ، مىگفت با يهوديان ( در روزه روز عاشورا ) مخالفت كنيد هم نهم را روزه بگيريد و هم دهم را ( تا معلوم باشد اين روزه روزه آنان نيست ) . « 2 » \r\nدر كتاب صحيح بخارى و نيل الأوطار از أبو موسى نقل كرده‌اند : « إِنَّ يَوْمَ عاشُوراءِ تُعَظِّمُهُ الْيَهُودُ وَ تَتَّخِذُهُ عيداً ، فَقالَ رَسُولُ اللَّهِ ( ص ) : « صُومُوهُ أَنْتُمْ » . » « 3 » \r\nدر جمهرة اللغة آمده : « وَ الْعاشُوراءُ قَدْ تَكَلَّمُوا بِهِ قَديماً وَ كانَتِ الْيَهُودُ تَصُومُهُ فَقالَ النَّبِىُّ ( ص ) :\r\n« نَحْنُ أَحَقُّ بِصَوْمِهِ » . » « 4 » \r\nدر صحيح مسلم آمده :\r\n« كانَ أَهْلُ خَيْبَرٍ ( يهودى بودند ) يَصُومُونَ يَوْمَ عاشُوراء وَ يَتَّخِذُونَهُ عيداً وَ يَلْبَسُونَ نِساءَهُمْ فيهِ حُلِيَّهُمْ وَ شارَتَهُمْ فَقالَ رَسُولُ اللَّهِ ( ص ) : « فَصُومُوهُ أَنْتُمْ » . » « 5 » \r\n\r\nعاشورا در ميان مسيحيان پيش از اسلام\r\nدر مصباح المنير آمده :\r\n« إِنَّ رَسُولَ اللَّهِ صامَ عاشُوراءَ فَقيلَ لَهُ : إِنَّ الْيَهُودَ وَ النَّصارى تُعَظِّمُهُ فَقالَ : « إِذا كانَ الْعامُ الْمُقْبِلُ صُمْنَا التَّاسِعَ » . » « 6 » \r\nظاهراً مقصود حضرت اين بوده كه روز نهم را به روز دهم مىافزاييم تا شبيه به كار يهود و نصارا نباشد .\r\nاز اين نقل مصباح المنير برمىآيد ، كه مسيحيان هم عاشورا را گرامى مىداشته‌اند .\r\n\r\n","description":"","footnote":" ( 1 ) . سنن ابن ماجه ، ج 1 ، ص 552 .  ( 2 ) . المحلى ، ابن حزم ، ج 7 ، ص 18 .  ( 3 ) . صحيح بخارى ، ج 3 ، ص 57 ؛ نيل الأوطار ، ج 4 ، ص 326 .  ( 4 ) . جمهرة اللغة ، ابن دريد ، ج 3 ، ص 390 .  ( 5 ) . صحيح مسلم ، ج 3 ، ص 150 .  ( 6 ) . مصباح المنير ، ص 104 . ","page_name":" 38 ","page_number":38},
  {"content":"\r\n\r\nاما در اين مورد غير از اين مصدر تا كنون به مدرك ديگرى برنخورده‌ايم .\r\n\r\nعاشورا در زمان جاهليت و ميان قريش\r\nدر سنن دارمى روايت شده كه رسول خدا ( ص ) فرمود :\r\nاين روز ، روز عاشورا است و قريش اين روز را در جاهليت روزه مىگرفتند ، پس هر كدام شما ( مسلمين ) دوست دارد ، روزه بگيرد و هر كدام دوست دارد ، روزه را ترك كند . « 1 »  در كتاب موطأ مالك آمده : « إِنَّ عائِشَةَ قالَتْ : كانَ يَوْمُ عاشُوراءِ يَوْماً تَصُومُهُ قُرَيْشُ فِى الْجاهِلِيَّةِ وَ كانَ الرَّسُولُ ( ص ) يَصُومُهُ فِى الْجاهِلِيَّةِ . . . » « 2 » \r\nدر صحيح بخارى نقل شده : « إِنَّ قُرَيْشاً كانَتْ تَصُومُ يَوْمَ عاشُوراءِ فِى الْجاهِلِيَّةِ ثُمَّ أَمَرَ رَسُولُ اللَّه ( ص ) بِصِيامِهِ حَتّى فُرِضَ رَمَضانُ . . . » « 3 » \r\nدر كتاب نيل الأوطار آمده : « إِنَ أَهْلَ الْجاهِلِيَّةِ كانُوا يَصُومُونَ يَوْمَ عاشُوراء وَ إِنَّ رَسُولَ اللَّهِ ( ص ) صامَهُ وَ الْمُسْلِمُونَ قَبْلَ أَنْ يُفْرَضَ رَمَضانُ . » « 4 » \r\n\r\nعاشورا بعد از اسلام و قبل از وجوب روزه ماه رمضان\r\nدر صحيح بخارى از ابن عمر نقل شده : « صامَ النَّبِىُّ ( ص ) عاشُوراءَ وَ أَمَرَ بِصِيامِهِ فَلَمَّا فُرِضَ رَمَضانُ تَرَكَ . » « 5 » \r\nو نيز در صحيح بخارى از عايشه نقل شده :\r\nرسول خدا ( ص ) به روزه روز عاشورا امر كرد تا هنگامى كه روزه ماه رمضان واجب شد .\r\nآن گاه فرمود : « هر كس مىخواهد ، روز عاشورا را روزه بگيرد و هر كس مىخواهد افطار كند . » « 6 » \r\nدر كتاب جامع أحاديث الشيعه از كتاب من لا يحضره الفقيه از امام باقر ( ع ) نقل شده :\r\nمحمد بن مسلم و زراره از آن حضرت از روزه روز عاشورا سؤال كردند ، فرمود :\r\n\r\n","description":"","footnote":" ( 1 ) . سنن دارمى ، ج 2 ، ص 22 .  ( 2 ) . موطّأ مالك ، ج 1 ، ص 219 ؛ سنن دارمى ، ج 2 ، ص 23 .  ( 3 ) . صحيح بخارى ، ج 3 ، ص 31 .  ( 4 ) . نيل الأوطار ، ج 4 ، ص 326 .  ( 5 ) . صحيح بخارى ، ج 3 ، ص 31 .  ( 6 ) . همان ، ج 3 ، ص 31 . ","page_name":" 39 ","page_number":39},
  {"content":"\r\n\r\nكانَ صَوْمُهُ قَبْلَ شَهْرِ رَمَضانَ فَلَمَّا نَزَلَ شَهْرُ رَمَضانَ تُرِكَ . « 1 » \r\nروزه آن قبل از ( تشريع روزه ) ماه رمضان ( معمول ) بوده ولى پس از نزول روزه ماه رمضان ترك شده است .\r\n\r\nعاشورا پس از وجوب روزهء ماه رمضان\r\nدر روايات شيعه آمده :\r\nوَ أَمَّا الصَّوْمُ الَّذى يَكُونُ صاحِبُهُ فيهِ بِالْخِيارِ فَصَوْمُ يَوْمِ الْجُمُعَةِ - إِلى أَنْ قالَ - وَ صَوْمُ يَوْمِ عاشُوراء فَكُلُّ ذلِكَ صاحِبُهُ بِالْخِيارِ إِنْ شاءَ صامَ وَ إِنْ شاءَ أَفْطَرَ . « 2 » \r\nو نيز از امام باقر ( ع ) روايت شده :\r\nإِنَّ عَلِيّاً ( ع ) قالَ : صُومُوا الْعاشُوراءَ التَّاسِعَ وَ الْعاشِرَ فَإِنَّهُ يُكَفِّرُ ذُنوبَ سَنَةٍ . « 3 » \r\nو نيز از امام باقر ( ع ) روايت شده : « صِيامُ يَوْمِ عاشُوراءَ كَفَّارَةُ « 4 »  سَنَةٍ » « 5 » \r\nدر كنز العمال روايت شده : « لَمَّا فُرِضَ صَوْمُ رَمَضانَ سُئِلَ النَّبِىُّ ( ص ) عَنْ صَوْمِ عاشُوراءَ ، فَقالَ :\r\n« هُوَ يَوْمٌ مِنْ أَيَّامِ اللَّهِ تَعالى فَمَنْ شاءَ صامَهُ وَ مَنْ شاءَ تَرَكَهُ » . « 6 » \r\nو نيز در همان كتاب : « عَنْ عَمَّارِ بْنِ ياسِرٍ قالَ : « أُمِرْنا بِصِيامِ عاشُوراء قَبْلَ أَنْ يَنْزِلَ رَمَضانُ فَلَمَّا نَزَلَ رَمَضانُ لَم‌ْنُؤْمَرْ بِهِ » . « 7 » \r\nو در همان كتاب : « عَنْ قَيْسِ بْنِ سَعْدٍ قالَ : « كُنَّا نَصُومُ عاشُوراءَ . . . قَبْلَ أَنْ يَنْزِلَ عَلَيْنا صَوْمُ رَمَضانَ . . . فَلَمَّا نَزَلَ لَم‌ْنُؤْمَرْ بِهِ وَ لَمْ نَنْهَ عَنْهُ وَ نَحْنُ نَفْعَلُ » . « 8 » \r\n\r\n","description":"","footnote":" ( 1 ) . جامع أحاديث الشيعه ، ج 9 ، ص 479 ؛ من لا يحضره الفقيه ، ج 2 ، ص 85 ، چاپ غفارى . و ر . ك : روضة المتقين ، ملا محمد تقى مجلسى ( ره ) ج 3 ، ص 247 .  ( 2 ) . جامع أحاديث الشيعه ، ج 9 ، ص 480 .  ( 3 ) . همان ، ص 475 به نقل از تهذيب شيخ طوسى ( ره ) و اقبال ابن طاووس ( ره ) .  ( 4 ) . كبور يا كپبور يا كپور كه در مورد روزه عاشوراء يهوديان آمده با همين واژه كفاره ارتباط دارد و شايد آن واژه ، عبرى همين واژه باشد .  ( 5 ) . جامع أحاديث الشيعه ، ج 9 ، ص 475 ، به نقل از تهذيب و استبصار شيخ طوسى ( ره ) .  ( 6 ) . كنز العمال ، ج 8 ، ص 658 .  ( 7 ) . كنز العمال ، ج 8 ، ص 656 .  ( 8 ) . همان . ","page_name":" 40 ","page_number":40},
  {"content":"\r\n\r\n\r\nروايات\r\nمستفاد از اين روايات و ده‌ها روايت ديگر كه در كتاب‌هاى حديثى سنى و شيعه نقل شده ، « 1 »  اين است كه عاشورا از زمان حضرت موسى ( ع ) تا بعثت رسول خدا ( ص ) و از بعثت تا هنگام وجوب روزه ماه رمضان و همچنين پس از آن مورد تعظيم و از ايام اللَّه بوده است و همواره با انجام روزه در آن ، بزرگ داشته مىشده است .\r\nدر اين جا اين پرسش پيش مىآيد ، كه علت عظمت اين روز و از ايام اللَّه بودن آن چيست ؟\r\nزيرا غالباً زمان‌ها به واسطه حوادث مهمى كه در آن‌ها اتفاق مىافتد ، عظمت پيدا مىكنند ؛ مانند روز ميلاد رسول خدا ( ص ) ، روز بعثت و روز وفات آن بزرگوار و روز تولد امير مؤمنان ( ع ) و روز غدير و روز شهادت آن گرامى .\r\nدر پاسخ اين سؤال مطالبى در كتاب‌ها نقل شده و برخى از آن‌ها مورد خدشه قرار گرفته است . « 2 »  اما گويا از يك نكته غفلت شده ، كه علت عظمت اين روز ، حادثه كربلا باشد و بزرگداشت اين روز از همان زمان حضرت موسى ( ع ) نيز به همين علت بوده و شاهد آن ، روايتى است كه در پايان اين مقال نقل خواهيم كرد و اگر همه حوادثى كه گفته شده در اين روز اتفاق افتاده ، مطابق با واقع باشد ، باز از همه مهم‌تر و عظيم‌تر حادثه كربلاست .\r\n\r\nروز عاشورا پس از واقعه كربلا\r\nدشمنان اهل بيت و بنى اميه لعنةاللَّه عليهم پس از حادثه كربلا با سوء استفاده از روايات مربوط به روزه و بزرگداشت عاشورا مطلبى را عنوان و مطرح و تبليغ كردند ، كه با اساس دين و مكتب منافات داشت و آن ، اين كه چون در اين روز امام حسين ( ع ) كشته شده و كشتن امام حسين ( ع ) و اهل بيت و ياران او - نعوذ باللَّه - كار بسيار خوب و مستحسنى بوده ، پس اين روز ، روز با بركتى شده و به اين خاطر بايد اين روز را روزه گرفت .\r\n\r\n","description":"","footnote":" ( 1 ) . مثلًا در صحيح بخارى حدود ده روايت و در صحيح مسلم حدود سى روايت آمده است .  ( 2 ) . در همين مقاله از كتاب دستور العلماء نقل شد و در ذيل عنوان « چند يادآورى » در پايان مقاله هم مىآيد . ","page_name":" 41 ","page_number":41},
  {"content":"\r\n\r\nمتأسفانه اين مطلب صد در صد انحرافى ، ميان گروهى از مسلمانان ظاهرى نفوذ كرد كه در زيارت عاشوراى امام حسين ( ع ) آمده :\r\n« وَ هذا يَوْمٌ تَبَرَّكَتْ بِهِ بَنُو أُمَيَّةَ » .\r\nاز اين تاريخ است كه روزه روز عاشورا به دو عنوان مىتوانست انجام شود :\r\n1 ) به عنوان اين كه از ايام اللَّه است ، مانند اين كه قبل از حادثه كربلا روز عاشورا را روزه مىگرفتند ، يا به عنوان واجب و يا مستحب .\r\n2 ) به عنوان اين كه چون يزيد امام حسين ( ع ) را ظاهراً از بين برده ، بايد روزه گرفت و از همين تاريخ است ، كه امامان معصوم ما با روشنگرى و احياناً نهى از روزه عاشورا و حتى با بيان اين كه در روز عاشورا تا نزديك غروب چيزى نخوريد و نياشاميد ؛ اما نزديك غروب قدرى چيزى بخوريد تا روزه اصطلاحى نباشد ، با اين فكر كفرآميز كه ريشه در دشمنى با اهل بيت ( ع ) دارد ، مبارزه و مخالفت كردند .\r\nامام صادق ( ع ) به عبداللَّه بن سنان فرمود :\r\nلا تَجْعَلْهُ صَوْماً كُمَّلًا وَلْيَكُنْ إِفْطارُكَ بَعْدَ صَلوةِ الْعَصْرِ بِساعَةٍ عَلى شَرْبَةٍ مِنْ ماء . « 1 » \r\nزراره از امام صادق و امام باقر ( ع ) نقل كرده كه به او فرمود : « لا تَصُمْ يَوْمَ عاشُوراء . . . . » « 2 » \r\nجعفر بن عيسى گويد :\r\nسَأَلْتُ الرِّضا ( ع ) عَنْ صَوْمِ يَوْمِ عاشُوراء وَ ما يَقُولُ النَّاسُ فيهِ فَقالَ ( ع ) : « عَنْ صَوْمِ ابْنِ مَرْجانَةَ تَسْأَلُنى ؟ ذلِكَ يَوْمٌ صامَهُ الأَدْعِياءُ مِنْ آلِ زِيادٍ بِقَتْلِ الْحُسَيْنِ صَلَواتُ اللَّهِ عَلَيْهِ وَ هُوَ يَوْمٌ تَشَأَّمَ بِهِ آلُ مُحمَّدٍ وَ يَتَشَأَّمُ بِهِ أَهْلُ الإِسْلامِ وَ الْيَومُ الْمُتَشَأَّمُ بِهِ الإِسْلامُ وَ أَهْلُهُ لايُصامُ فيهِ وَ لايُتَبَرَّكُ بِهِ . . . وَ يَوْمُ عاشوراء قُتِلَ فيهِ الْحُسَيْنُ وَ تَبَرَّكَ بِهِ ابْنُ مَرْجانَةَ وَ تَشَأَّمَ بِهِ آلُ مُحمَّدٍ ( ص ) فَمَنْ صامَهُما أَوْ تَبَرَّكَ بِهِما ، لَقَى اللَّهُ عَزَّ وَ جَلَّ مَمْسُوخُ الْقَلْبِ وَ كانَ مَحْشَرُهُ مَعَ الَّذينَ سَنُّوا صَوْمَهُما وَ التَّبَرُّكَ بِهِما » . « 3 » \r\nامام صادق ( ع ) فرمود :\r\n« مَنْ صامَهُ كانَ حَظُّهُ مِنْ صِيامِ ذلِك الْيَوْمِ حَظُّ ابْنِ مَرْجانَةَ وَ آلِ زِيادٍ » قالَ الرَّاوى : قُلْتُ : وَ ما كانَ حَظُّهُمْ مِنْ ذلِك الْيَوْمِ ؟ قالَ : « النَّارُ ، أَعاذَنَا اللَّهُ مِنَ النَّارِ وَ مِنْ عَمَلٍ يُقَرِّبُ مِنَ النَّارِ » . « 4 » \r\n\r\n","description":"","footnote":" ( 1 ) . جامع أحاديث الشيعه ، ج 9 ، ص 447 به نقل از كافى .  ( 2 ) . همان ، به نقل از كافى و تهذيب و استبصار .  ( 3 ) . همان ، ص 477 و 478 به نقل از كافى و تهذيب .  ( 4 ) . همان ، ص 478 . ","page_name":" 42 ","page_number":42},
  {"content":"\r\n\r\nامام صادق ( ع ) فرمود :\r\nأَمَّا أَنَّهُ صِيامُ يَوْمٍ ما نَزَلَ بِهِ كِتابٌ وَ لاجَرَتْ بِهِ سُنَّةٌ إِلَّا سُنَّةُ آلِ زِيادٍ بِقَتْلِ الْحُسَيْنِ بْنِ عَلِىٍّ ( ع ) » . « 1 » \r\nظاهراً مقصود روزه ، آن طور كه بنى أميه مىگفتند ، است و چند روايت ديگر نيز به همين مضمون در روايات باب صيام عاشورا در كتاب‌هاى حديثى مانند جامع أحاديث الشيعة نقل شده است . « 2 » \r\nبنابراين جمع بين اين دو گروه روايت ( يعنى رواياتى كه دلالت بر مطلوبيت صوم عاشورا و رواياتى كه دلالت بر عدم مطلوبيت آن دارد ) ، بسيار روشن است .\r\nمرحوم مقدس اردبيلى در كتاب شرح ارشاد در شرح فتواى علامه حلى به استحباب روزه عاشورا ، به شرط اين كه به خاطر محزون بودن از شهادت امام حسين ( ع ) باشد فرموده است :\r\nروايات در اين مورد مختلف است ، برخى دلالت بر استحباب دارد و مىگويد : روزه عاشورا كفاره گناه يك سال است و روزه تاسوعا و عاشورا كفاره گناه يك سال است و رسول خدا ( ص ) اين روز را روزه گرفته است . . . برخى ديگر از روايات دلالت بر كراهت بلكه حرمت دارد ؛ مانند روايتى كه روزه اين روز ، سنت آل‌زياد و روزه ابن‌مرجانه است . . . براى جمع بين اين دو گروه روايت ، مىتوان گفت ، گروه دوم مربوط به روزه عاشورا به عنوان تبرك و شكر به خاطر شهادت امام حسين ( ع ) است ، كه روزه به اين منظور حرام است و اگر به اين منظور هم نباشد ، ممكن است ، به خاطر اين كه تشابه به سنت دشمنان اهل بيت ( ع ) است و روزه دار در اين روز به آنان شباهت پيدا مىكند ، مكروه باشد . كما اين كه اتصاف به اوصاف يهود و نصارا مكروه است . اما اين كه علامه حلى فرمود : « در صورتى كه به خاطر حزن باشد ، مستحب است » مقصود اين است كه هيچ شباهتى به كار بنى أميه كه به خاطر سرور و شكر روزه مىگرفتند ، نداشته باشد . « 3 » \r\n\r\n","description":"","footnote":" ( 1 ) . جامع أحاديث الشيعة ، ج 9 ، ص 479 به نقل از كافى و تهذيب و استبصار .  ( 2 ) . ر . ك : همان ، باب 18 صيام .  ( 3 ) . مجمع الفائده ، ج 5 ، ص 188 . ","page_name":" 43 ","page_number":43},
  {"content":"\r\n\r\nصاحب جواهر هم در شرح قول محقق « يُسْتَحَبُّ صَوْمُ عاشُورا عَلى وَجْهِ الْحُزْنِ » فرموده است : « لا أَنْ يَكُونَ عَلى جِهَةِ التَّبَرُّكِ وَ الشُّكْرِ وَ بِذلِكَ جَمَعَ الشَّيْخانُ وَ غَيْرُهُما بَيْنَ الرِّواياتِ الدَّالَّةِ عَلَى الْمَطْلُوبِيَّةِ وَ النُّصُوصِ الْمُتَضَمِّنَةِ لِلنَّهْىِ عَنْ صَوْمِهِ . . . . » « 1 » \r\nمرحوم محدث قمى ( ره ) در ماده عشر سفينةالبحار مطلب شگفت‌آورى در اين زمينه از يكى از علماى اهل تسنن ( شيخ عبدالقادر جيلانى ) نقل كرده است ، كه خواندنى است .\r\n\r\nچند يادآورى\r\nمتأسفانه موضوع عيد دانستن روز عاشورا بعد از حادثه كربلا كه از شيطنت‌هاى بنى أميه بود ، در ميان گروه‌هايى از مسلمانان نفوذ كرد و باقى ماند و گويا هنوز هم در برخى از بلاد برخى ممالك اسلامى اين سنت سراسر بدعت و ضد ارزش برقرار است .\r\nمرحوم كراجكى ( ره ) كه از علماى سده پنجم شيعه است ، در رساله التعجب مىنويسد :\r\n« وَمِن‌ْعَجيب‌ِأَمْرِهِمْ دَعْواهُم‌ْمَحَبَّةَ أَهْل‌ِالْبَيْتِ ( ع ) مَعَ مايَفْعَلُونَ يَوْم‌َالْمُصابِ بِالْحُسَيْنِ ( ع ) مِنَ الْمُواظَبَةِ عَلَى الْبِرِّ وَ الصَّدَقَةِ وَ الُمحافَظَةِ عَلَى الْبَذْلِ وَ النَّفَقَةِ وَ التَّبَرُّكِ بِشِراءِ مِلْحِ السَّنَةِ وَ التَّفاخُرِ بِالْمَلابِسِ الْمُنْتَخَبَةِ وَ الْمُظاهَرَةِ بِتَطَيُّبِ الأَبْدانِ . . . مِنْ أَسْبابِ الأَفْراحِ وَالْمُسِرَّاتِ وَ اعْتِذارِهِمْ فى ذلِكَ بِأَنَّهُ يَوْمٌ لَيْسَ كَالأَيَّامِ وَ أَنَّهُ مَخْصُوصٌ بِالْمَناقِبِ الْعِظامِ وَ يَدَّعُونَ أَنَّ اللَّهَ عَزَّ وَ جَلَّ تابَ فيهِ عَلى آدَمَ فَكَيْفَ وَجَبَ أَنْ يُقْضى فيهِ حَقُّ آدَمَ فَيُتَّخَذُ عيداً وَ لَمْ يَجِبْ أَنْ يُقْضى حَقُّ سَيِّدِ الأَوَّلينَ وَ الآخِرينَ مُحَمَّدٍ خاتِمِ النَّبيّين ( ص ) فى مُصابِهِ بِسِبْطِهِ وَ وَلَدِهِ وَ رَيْحانَتِهِ وَ قُرَّةِ عَيْنِهِ وَ بِأَهْلِهِ الَّذينَ أُصيبُوا وَ حَريمِهِ الَّذينَ سُبُّوا وَ هُتِكُوا . . . . » « 2 » \r\n* تهذيب الأحكام از شيخ طوسى از امام محمد باقر ( ع ) :\r\n« لَزِقَتِ السَّفينَةُ يَوْمَ عاشُوراء عَلَى الْجُودى فَأَمَرَ نُوحُ ( ع ) مَنْ مَعَهُ مِنَ الْجِنِّ وَ الإِنْسِ أَنْ يَصُومُوا ذلِكَ الْيَوْمَ » .\r\n« وَ قالَ أَبُو جَعْفَرٍ ( ع ) : أَتَدْرُونَ ما هذَا الْيَوْمُ ؟ هذَا الْيَوْمُ الَّذى تابَ اللَّهُ عَزَّ وَ جَلَّ فيهِ عَلى آدَمَ وَ حَوَّا ( ع ) وَ هذَا الْيَوْمُ الَّذى فَلَقَ اللَّهُ فيهِ الْبَحْرَ لِبَنى إسْرائيلَ فَأَغْرَقَ فِرْعَوْنَ وَ مَنْ مَعَهُ وَ هذَا الْيَوْمُ\r\n\r\n","description":"","footnote":" ( 1 ) . جواهر الكلام ، ج 17 ، ص 105 .  ( 2 ) . التعجب ، كراجكى ، ص 45 ، چاپ سنگى ، ضميمه كنز الفوائد . ","page_name":" 44 ","page_number":44},
  {"content":"\r\n\r\nالَّذى غَلَبَ مُوسى ( ع ) فِرْعَوْنَ وَ هذَا الْيَوْمُ الَّذى وُلِدَ فيهِ إِبْراهيمُ ( ع ) ، هذَا الْيَوْمُ الَّذى تابَ اللَّهُ فيهِ عَلى قَوْمِ يُونُسَ ( ع ) وَ هذَا الْيَوْمُ الَّذى وُلِدَ فيهِ عيسَى بْنُ مَرْيَمَ ( ع ) وَ هذَا الْيَوْمُ الَّذى يَقُومُ فيهِ الْقائِمُ ( ع ) » . « 1 » \r\n* دعائم الاسلام از قاضى نعمان مصرى :\r\n« عَنْ جَعْفَرِ بْنِ مُحَمَّدٍ ( ع ) أَنَّهُ قالَ : « اسْتَوَتِ السَّفينَةُ يَوْمَ عاشُوراء عَلَى الْجُودى فَامَرَ نُوحُ ( ع ) مَنْ مَعَهُ مِنَ الإِنْسِ وَ الْجِنِّ بِصَوْمِهِ وَ هُوَ الْيَوْمُ الَّذى تابَ اللَّهُ فيهِ عَلى آدَمَ ( ع ) هُوَ الْيَوْمُ الَّذى يَقُومُ فيهِ قائِمُنا أَهْلَ الْبَيْتِ ( ع ) » . » « 2 » \r\nشفاء الصدور از حاج ميرزا أبو الفضل تهرانى :\r\nشيخ صدوق از جبلّه مكيّه نقل كرده كه شنيدم از ميثم تمار ( رض ) كه فرمود : واللَّه مىكشند اين امت پسر پيغمبر خود را در محرم در روز دهم . و هر آينه اعداء حق سبحانه و تعالى اين روز را روز بركت قرار دهند ، و همانا اين كار شدنى است و پيشى گرفته است در علم خداى تعالى و من مىدانم ، آن را به عهدى كه از مولايم اميرالمؤمنين ( ع ) به من رسيده . تا آن جا كه جبلّه مىگويد : گفتم : چگونه مردم روز قتل حسين ( ع ) را روز بركت قرار دهند ؟ پس ميثم بگريست و فرمود : حديثى وضع كنند ، كه آن روزى است ، كه خداى تعالى در آن توبه آدم را قبول كرد - با اين كه خداى تعالى در ذيحجّه توبه آدم را قبول كرد - و گمان مىكنند كه آن روزى است كه خداى تعالى يونس را از شكم ماهى بيرون آورد - با اين كه خداى تعالى يونس را در ذيقعده از شكم ماهى برآورد - و گمان مىكنند كه آن روزى است كه سفينه نوح بر جودى قرار گرفت - با اين كه استواى سفينه در روز هجدهم ذيحجه بود - و گمان مىكنند كه آن روزى است كه خدا دريا را براى موسى بشكافت - با اين كه اين كار در ربيع الاول بود . « 3 » \r\nدر مجله الهادى كه سال‌هاى قبل از پيروزى انقلاب در قم منتشر مىشد . ( شماره دوم سال هفتم ) در مقاله‌اى پيرامون عاشورا و روزه يهود در اين روز بحث شده است . نويسنده آن\r\n\r\n","description":"","footnote":" ( 1 ) . تهذيب الاحكام ، ج 4 ، ص 300 .  ( 2 ) . دعائم الاسلام ، ج 1 ، ص 284 .  ( 3 ) . شفاء الصدور ، طهرانى ، چاپ سنگى ، ص 259 ؛ وافى ، جزء 7 ، ص 14 ، به نقل از امالى صدوق ( ره ) و علل الشرائع صدوق ( ره ) . ","page_name":" 45 ","page_number":45},
  {"content":"\r\n\r\nمقاله معتقد است تمام رواياتى كه دلالت بر روزه گرفتن يهودىها در عاشورا دارد ، جعلى است و اين قبيل روايات در جهت كار بنى أميه بوده ، كه موضوع كربلا و حادثه عاشورا را لوث كنند . وى مىنويسد :\r\n« فى واقِعِنا الْحاضِرِ لانَجِدُ أَىُّ يَهُودِىٍّ يَصُومُ فِى الْعاشِرِ مِنْ مُحَرَّمٍ أَوْ يَعِدُّهُ عيداً وَ لَم‌ْيُوجَدْ فِى السِّجِلاتِ التَّاريخِيَّةِ ما يُشيرُ إِلى أَنَّهُمْ صامُوا فِى الْعاشِرِ مِنْ مُحَرَّمٍ أَوْ عَدُوّهُ عيداً . . . بَلِ الْيَهُودُ يَصُومُونَ يَوْمَ الْعاشِرِ مِنْ شَهْرِ تِشْرينٍ وَ هُوَ الشَّهْرُ الأَوَّلُ مِنْ سَنَتِهِمْ فى تَقْويمِهِمْ وَ تاريخِهِمْ إِلّا أَنَّهُمْ لايُسَمُّونَهُ يَوْمَ عاشُورا بَلْ يَوْمَ أَوْ عيدَ كيپُور . » « 1 » \r\nبراى بررسى اين مطالب لازم است ، به مصادر معتبرى كه درباره روزه يهود بحث كرده‌اند ، رجوع كنيم :\r\nقاموس كتاب مقدس تأليف مستر هاكس آمريكايى :\r\nروزه كفاره : روزه مهم ساليانه‌اى است كه با آرامى و استراحت و روزه در دهم ماه تشرين يعنى پنج روز قبل از عيد خيمه‌ها نگاه داشته مىشد . . . كه فعلًا اين عيد در دهه اول اكتبر واقع مىشود . . . . « 2 » \r\n* دائرة المعارف فارسى از مصاحب :\r\nعاشورا اصلًا نام روز دهم محرم نبوده است ؛ بلكه روز دهم ماه تشرين بوده است ، كه يهوديان از يهوديان عرب در آن روز ، روزه كيپور مىگرفتند . . . .\r\nتشرين نام يكى از ماه‌هاى تقويم يهود كه ماه اول سال عرفى و ماه هفتم سال دينى است و مطابق با قسمتى از سپتامبر و اكتبر فرنگى مىباشد . . . جشن سال نو در روزهاى اول و دوم تشرين برگزار مىشود . يوم كيپور در روز دهم . . . . « 3 » \r\n* التفهيم از ابوريحان بيرونى :\r\nكبور چيست ؟ « 4 »  دهم روز است ، از تشرين و زين جهت گاه گاه او را عاشورا خوانند . « 5 »  فأما نام كبّور اندر زبان عبرى از كفاره گناهان است و اين يك روز است ، كه بر جهودان روزه\r\n\r\n","description":"","footnote":" ( 1 ) . مقاله ، نگارش استاد حسن توفيق سقاف است .  ( 2 ) . قاموس مقدس ، ص 427 ، چاپ 1928 ميلادى .  ( 3 ) . دائرة المعارف فارسى ، ج 2 ، ص 1651 و ج 2 ، ص 643 .  ( 4 ) . مرحوم همايى در حاشيه التفهيم گويد : تلفظ اصليش كپّور است و با لفظ كفاره عربى يك ريشه دارد .  ( 5 ) . مرحوم همايى گويد : تلفظ اصلىاش به طورى كه نگارنده از علماى يهود تحقيق كرده ، عاسور به سين مهمله است و با عاشور و عاشوراء و عشره عربى يك ريشه دارد . ","page_name":" 46 ","page_number":46},
  {"content":"\r\n\r\nداشتن فريضه كرده آمد . . . و اندازه اين روز بيست و پنج ساعت است و ابتدا كنند روز نهم ، پيش از آفتاب فرو شدن به نيم ساعت و تمام شود ، چون آفتاب فرو شود ، روز دهم و نيم ساعت بگذرد ؛ آنگه روزه بگشايند . « 1 » \r\nگنجينه‌اى از تلمود : در گنجينه‌اى از تلمود نيز راجع به روزه روز كيپور مفصل بحث شده است . « 2 » \r\nالآثار الباقيه از ابوريحان بيرونى :\r\n« تَشْرينَ وَ هُوَ ثَلاثُونَ يَوْماً . . . وَ فِى الْيَوْمِ الْعاشِرِ مِنْهُ صَوْمُ الْكَبُّورِ وَ يُدْعَى الْعاشُوراءُ وَ هُوَ الصَّوْمُ الْمَفْرُوضُ مِنْ بَيْنِ سائِرِ الصِّيامِ ، فَإِنَّها نَوافِلُ وَ يُصامُ هذَا الْكَبُّورُ مِنْ قَبْلِ غُرُوبِ الشَّمْسِ مِنَ الْيَوْمِ التَّاسِعِ بِنِصْفِ ساعَةٍ إِلى ما بَعْدِ غُرُوبِها فِى الْيَوْمِ الْعاشِرِ بِنِصْفِ ساعَةٍ تَمامٍ خَمْسَ وَ عِشْرينَ ساعَةً . . . وَ صَوْمُهُ كَفارَةٌ لِكُلِّ ذَنْبٍ عَلى وَجْهِ الْغَلَطِ وَ يَجِبُ عَلى مَنْ لَمْ يَصِمْهُ مِنَ الْيَهُودِ الْقَتْلَ عِنْدَهُمْ وَ فيهِ يُصَلّى خَمْسَ صَلَواتٍ وَ يَسْجُدُ فيها . . . . » « 3 » \r\n* سِفْر لاويان تورات باب شانزدهم :\r\nو اين براى شما فريضه دائمى باشد ، كه در روز دهم از ماه هفتم جان‌هاى خود را ذليل سازيد و هيچ كار مكنيد . . . زيرا كه در آن روز كفاره براى تطهير شما كرده خواهد شد و از جميع گناهان خود به حضور خداوند طاهر خواهيد شد . . . . « 4 » \r\nظاهر عبارات اين كتاب‌ها مؤيد همان مطلبى است كه در مقاله مجله الهادى آمده زيرا دهم تشرين با دهم محرم هميشه يك روز نيست . بله ، ممكن است گاهى در يك روز هر دو واقع شوند ، در صورتى كه ظاهر روايات و مطالبى كه قبلًا در اين مقاله آورديم ، اين است كه يهود همواره در دهم ماه محرم روزه مىگرفتند .\r\nاما با اين وصف نمىتوان قضاوت قطعى كرد ؛ زيرا خلاف واقع بودن آن همه روايت و گفتارهاى اهل لغت هم بعيد به نظر مىرسد و شايد دو مطلبى كه در ذيل از دائرة المعارف\r\n\r\n","description":"","footnote":" ( 1 ) . التفهيم ، چاپ دوم ، ص 244 .  ( 2 ) . گنجينه‌اى از تلمود ، ص 122 - 125 ، چاپ 1350 شمسى .  ( 3 ) . الآثار الباقيه ، ص 277 ، چاپ افست .  ( 4 ) . تورات فارسى ، ص 179 ، - ( كتاب مقدس عهد عتيق و عهد جديد ) . ","page_name":" 47 ","page_number":47},
  {"content":"\r\n\r\nفارسى و از مرحوم علامه حاج ميرزا ابو الحسن شعرانى نقل مىكنيم ، بتواند اين شبهه را دفع و يا دست كم ضعيف كند .\r\nدر دائرة المعارف فارسى آمده :\r\nتقويم يهود به سبب قواعد گوناگونى كه براى تنظيم اعياد دينى دارند ، پيچيده است . سال دينى اول نيسان و سال عرفى از اول تشرين آغاز مىشود . « 1 » \r\nعلامه شعرانى ( ره ) :\r\nابوريحان بيرونى و بعضى از مفسران كه اهل فن ( نجوم ) بودند ، گويند : نسىء آن بود كه هر سه سال يك بار يك ماه بر عدد ماه‌هاى سال مىافزودند و آن سال را سيزده ماه مىگرفتند تا ماه‌ها از فصل خود تغيير نكند و محرم كه آغاز سال است ، منطبق با اول بهار باشد . تقريباً چنان كه اكنون رسم يهود است . در هر سه سال يك سال را سيزده ماه مىگيرند و ماه‌هاى آن‌ها كه قمرى است از محل خود در فصول شمسى تغيير نمىكند . عرب تقليد يهود مىكردند و بدين عمل قهراً ماه‌ها از جاى حقيقى خود تغيير مىكردند . نه آن كه عمداً حج را از ماهى به ماه ديگرى تغيير دهند ، بلكه اين نتيجه افزودن يك ماه است و گرنه خود آن‌ها همه ماهى را كه در آن حج مىكردند ذو الحجه مىناميدند و در واقع ذو الحجه نبود و اختلاف راويان در آن است كه آيا آن ماه زائد را چه مىناميدند ؛ صفر يا محرم يا غير آن ؟ و آن چندان مهم نيست . . . . « 2 » \r\nقال العلامة الشعرانى ( ره ) فى حاشية الوافى :\r\nإِعْلَمْ أَنَّ يَوْمَ عاشُورا كانَ يَوْمَ صَوْمِ الْيَهُودِ وَ لا يَزالُونَ يَصُومُونَ إِلَى الْآنِ وَ هُوَ الصَّوْمُ الْكَبيرِ « 3 »  وَ وَقْتُهُ الْيَوْمُ الْعاشِرُ مِنَ الشَّهْرِ الْأَوَّلِ مِنَ السُّنَّةِ وَلِما قَدَّمَ رَسُولُ اللَّهِ ( ص ) الْمَدينَةَ كانَ اوَّلَ سَنَةِ الْيَهُودِ مُطابَقاً لِأَوَّلِ الُمحَرَّمِ وَ كَذلِكَ بَعْدَهُ إلى أَنْ حُرِّمَ النَّسىءُ وَ تُرِكَ فِى الْاسْلامِ وَبَقِىَ عَلَيْهِ الْيَهُودُ إِلى زَمانِنا هذا . فَتَخَلَّفَ اوَّلُ سَنَةِ الْمُسْلِمينَ عَنْ اوَّلِ سَنَتِهِمْ . وَافْتَرَقَ يَوْمُ عاشُورا عَنْ يَوْمِ صَوْمِهِمْ وَذلِكَ لِأَنَّهُمْ يَنْسَئُونَ إِلى زَمانِنا فَيَجْعَلُونَ فى كُلِّ ثَلاثَ سِنينَ سِنَةً واحِدَةً ثَلاثَةَ عَشَرَ أَشْهُراً ، كَما كانَ يَفْعَلُهُ الْعَرَبُ فِى الْجاهِلِيَّةِ ، فَصامَ رَسُولُ اللَّهِ ( ص ) وَالْمُسْلِمُونَ يَوْمَ عاشُوراءَ ، كَما كانُوا يَصُومُونَ وَ قالَ نَحْنُ أَوْلى بِمُوسى\r\n\r\n","description":"","footnote":" ( 1 ) . دائرة المعارف فارسى ، مصاحب ، ج 1 ، ص 10659 .  ( 2 ) . تفسير أبى الفتوح رازى ، ج 6 ، ص 29 در پاورقى .  ( 3 ) . احتمالًا كبير غلط چاپى است ، زيرا در كتاب‌هاى ديگر كبّور و كپور و كيپور آمده است . ","page_name":" 48 ","page_number":48},
  {"content":"\r\n\r\nمِنْهُمْ إِلى أَنْ نُسِخَ وُجُوبُ صَوْمِهِ بِصَوْمِ رَمَضانَ وَ بَقِىَ الْجَوازُ . وَ قالَ فِى الرَّوْضِ الْأَنْفِ : انَّهُمْ يَعْنِى الْعَرَبَ كانُوا يَنْقُلُونَهُ يَعْنى أَوَّلَ الُمحَرَّمِ عَلى حَسَبِ الشُّهُورِ الشَّمْسِيَّةَ . « 1 » \r\n\r\nيك حديث بسيار جالب\r\nو اما روايتى كه موجب شد ، اين مقاله را تنظيم كنم و قبلًا وعده نقل آن را دادم ، در مجمع‌البحرين از طريحى و مستدرك سفينةالبحار از نمازى نقل شده‌است و مستفاد از آن اين است ، كه يوم‌اللَّه بودن عاشورا به خاطر وقوع حادثه بسيار عظيم شهادت سيدالشهداء ( ع ) در اين روز است و اين مطلب را خداى متعال به حضرت موسى ( ع ) فرموده است و بنابراين مىتوان گفت ، اگر روز عاشورا در ميان يهود و ديگران كه پس از آن‌ها بوده‌اند ، احترامى داشته ، به جهت اين بوده ، كه حضرت موسى ( ع ) آنان را به اين كار امر كرده و امر او به خاطر اين بوده ، كه از راه وحى ، به عظمت اين روز پى برده است و البته اين حديث ، با وقوع حوادث مهم ديگر در اين روز ، منافات ندارد .\r\nاينك متن روايت :\r\nفى حَديثِ مُناجاةِ موسى « 2 »  وَقَدْ قالَ يا رَبِّ لِمَ فَضَّلْتَ أُمَّةَ مُحَمَّدٍ ( ص ) عَلى سائِرِ الأُمَمِ ؟ فَقالَ اللَّهُ تَعالى : فَضَّلْتُهُمْ لِعَشْرِ خِصالٍ . قالَ مُوسى : وَ ما تِلْك الْخِصالُ الَّتى يَعْمَلُونَها ؟ حَتّى آمُرَ بَنى إِسْرائيلَ يَعْمَلُونَها . « 3 » \r\nقالَ اللَّهُ تَعالى : الصَّلوةُ وَ الزَّكوةُ وَ الصَّومُ « 4 »  وَ الْحَجُّ وَ الْجِهادُ وَ الْجُمُعَةُ ، « 5 »  وَ الْجَماعَةُ وَ الْقُرآنُ وَ الْعِلْمُ ، « 6 »  وَ الْعاشُوراءُ .\r\n\r\n","description":"","footnote":" ( 1 ) . من لا يحضره الفقيه ، ج 2 ، ص 85 ، پاورقى ؛ وافى ، فيض ، ص 14 ، حاشيه صفحه ، چاپ سه جلدى شامل 14 جزء ، جزء 7 .  ( 2 ) . متاسفانه مرحوم طريحى مدرك و سند اين حديث را ياد نكرده است .  ( 3 ) . واضح است كه حضرت موسى ( ع ) مىخواسته موجبات افضليت امت اسلام ، مثلًا عظمت عاشورا را بداند تا به بنى اسرائيل بگويد كه آن را تعظيم كنند .  ( 4 ) . بنى اسرائيل هم اين عبادت را داشته‌اند ؛ پس يا مقصود اين است كه به كيفيتى كه در اسلام هست ، نداشته‌اند و يامنظور اين است ، كه اين مجموعه ده تايى از مختصات امت اسلامى است .  ( 5 ) . در زمان ما براى همه روشن شده است كه نماز جمعه و جماعت ، عبادتى بسيار مبارك و دشمن شكن است ؛ مانند جهاد .  ( 6 ) . شايد مقصود علوم رسول خدا و ائمه هدى و فاطمه زهرا ( ع ) باشد كه از غير طريق قرآن در اختيار امت قرار گرفته است . ","page_name":" 49 ","page_number":49},
  {"content":"\r\n\r\nقالَ مُوسى ( ع ) يا رَبِّ وَ مَا الْعاشُوراءُ ؟ قالَ : الْبُكاءُ وَ التَّباكى « 1 »  عَلى سِبْطِ مُحَمِّدٍ ( ص ) وَ الْمَرْثِيَةُ وَ الْعَزاءُ عَلى مُصيبَةِ وُلْدِ الْمُصْطَفى .\r\nيا مُوسى ما مِنْ عَبْدٍ مِنْ عَبيدى فى ذلِك الزَّمان بَكى أَوْ تَباكى و تَعَزّى عَلى وُلْدِ الْمُصْطَفى إِلّا وَ كانَتْ لَهُ الْجَنَّةُ ثابِتاً فيها . وَما مِنْ عَبْدٍ أَنْفَقَ مِنْ مالِهِ فى مَحَبَّةِ ابْنِ بِنْتِ نَبِيِّهِ ( ص ) طَعاماً وَ غَيْرَ ذلِك دِرْهَماً أَوْ ديناراً إِلَّا وَ بارَكْتُ لَهُ فى دارِ الدُّنْيا الدِّرْهَمَ بِسَبْعينَ دِرْهَماً وَ كانَ مُعافاً فِى الْجَنَّةِ وَ غَفَرْتُ لَهُ ذُنُوبَهُ . « 2 » \r\nوَ عِزَّتى وَ جَلالى ما مِنْ رَجُلٍ أَوِ امْرَأَةٍ سالَ دَمْعُ عَيْنَيْهِ فى يَوْمِ عاشُوراءَ . . . . « 3 » \r\n\r\n","description":"","footnote":" ( 1 ) . عاشورا به لازمه آن معرفى شده است .  ( 2 ) . اين ثواب‌ها و بركات براى عزاداران حضرت سيدالشهداء ( ع ) براى كسانى كه روايات اين باب را درست ببينند جاى ترديد و شك ندارد ، البته بشرطها و يا بشروطها .  ( 3 ) . مجمع البحرين ، ماده عشر ؛ مستدرك سفينة البحار ، ماده عشر . نگارنده اين حديث شريف را نخستين بار در ملحقات كتاب شرح باب حاديعشر فاضل مقداد ، چاپ سنگى ، خط عبد الرحيم ديده بود ؛ كه ظاهراً آن جا هم از مجمع البحرين نقل شده باشد . ","page_name":" 50 ","page_number":50},
  {"content":"\r\n\r\n\r\nقيام عاشورا « 1 » \r\nامام خمينى ( ره )\r\n\r\nعلل و عوامل قيام عاشورا\r\nدر صدر اسلام پس از رحلت پيغمبر ختمى مرتبت پايه گذار عدالت و آزادى ، مىرفت كه با كجروىهاى بنى اميه ، اسلام در حلقوم ستمكاران فرو رود و عدالت در زير پاى تبهكاران نابود شود كه سيدالشهداء ( ع ) نهضت عظيم عاشورا را بر پا نمود . « 2 » \r\nحكومت جائرانه يزيديان مىرفت تا قلم سرخ بر چهرهء نورانى اسلام كشد و زحمات طاقت فرساى پيامبر بزرگ اسلام ( ص ) و مسلمانان صدر اسلام و خون شهداء فداكار را به طاق نسيان سپارد و به هدر دهد . « 3 » \r\nمكتبى كه مىرفت با كجروىهاى تفالهء جاهليت و برنامه‌هاى حساب شدهء احياى ملىگرايى و عروبت با شعار « لا خَبَرٌ جاءَ وَ لا وَحْىٌ نَزَلَ » « 4 »  محو و نابود شود و از حكومت عدل\r\n\r\n","description":"","footnote":" ( 1 ) . دفتر سوم از مجموعهء آثار موضوعى حضرت امام كه با عنوان تبيان منتشر شده است به قيام عاشورا در كلام و پيام امام خمينى ، اختصاص دارد كه در اينجا بخش غالب آن را جهت استفاده عموم علاقه‌مندان به امام حسين ( ع ) آورده‌ايم . از آنجا كه همهء مطالب از صحيفهء نور گرفته شده ، جهت اختصار در آدرس دهى ، تنها به شمارهء جلد و شمارهء صفحهء صحيفه نور اكتفا مىشود .  ( 2 ) . صحيفهء نور ، ج 4 ، ص 100 .  ( 3 ) . 16 / 157 .  ( 4 ) . پاره‌اى است از اين بيت شعر عبداللَّه بن زَبعَرى :\r\n لَعِبَتْ هاشِمُ بِالمُلْكِ فَلا * خَبَرٌ جاءَ و لاوَ حْىٌ نَزَل \r\n( قبيلهء بنى هاشم با سلطنت بازى كردند . پس نه خبرى آمد و نه وحى اى نازل گشت . ) آمده است كه يزيد ( لعنت خدا بر او باد ) آنگاه كه اهل بيت عصمت ( ع ) را در شام بر وى وارد كردند با چوب بر دندانهاى سر مطهر ابا عبداللَّه ( ع ) مىزد و اين شعر را بر زبان مىراند .\r\n- دمع السجوم فى ترجمة نفس المهموم - علامه شعرانى : ص 252 . ","page_name":" 51 ","page_number":51},
  {"content":"\r\n\r\nاسلامى يك رژيم شاهنشاهى بسازد و اسلام و وحى را به انزوا كشاند كه ناگهان شخصيت عظيمى كه از عصاره وحى الهى تغذيه و در خاندان سيّد رسل محمّد مصطفى و سيّد اولياء على مرتضى تربيت و در دامن صديقه طاهره بزرگ شده بود قيام كرد و با فداكارى بىنظير و نهضت الهى خود ، واقعه بزرگى را به وجود آورد . « 1 » \r\nبنى اميه قصد داشتند كه اسلام را از بين ببرند . « 2 » \r\nرژيم منحط بنى اميه مىرفت تا اسلام را رژيم طاغوتى و بنيانگذار اسلام را بر خلاف آنچه بوده معرفى كند ، معاويه و فرزند ستمكارش به اسم خليفه‌ى رسول اللَّه با اسلام آن كرد كه چنگيز با ايران ، و اساس مكتب وحى را تبديل به رژيم شيطانى نمود . « 3 » \r\nحضرت سيّدالشهدا عليه السلام ديدند كه معاويه و پسرش - خداوند لعنتشان كند - اينها دارند مكتب را از بين مىبرند ، دارند وارونه اسلام را جلوه مىدهند ، اسلامى كه آمده است براى اينكه انسان درست كند ، نيامده است قدرت براى خودش درست كند آمده است انسان درست كند . اينها ، اين پدر و پسر - مثل اين پدر و پسر « 4 »  - اسلام را وارونه داشتند نشان مىدادند شرب خمر مىكردند .\r\nامام جماعت هم بودند ، مجالسشان مجالس لهو و لعب بود ، همه چيز در آنها بود ، دنبالش هم جماعت بود ، امام جماعت هم مىشدند امام جماعت قمار باز ، امام جمعه هم بودند و منبر هم مىرفتند و اهل منبر هم بودند ، منبر هم مىرفتند . به اسم خلافت رسول اللَّه بر ضد رسول اللَّه قيام كرده بودند ، فريادشان لا إله الّا اللَّه بود و بر ضدّ الوهيت قيام كرده بودند . اعمالشان ، رفتارشان رفتار شيطانى لكن فريادشان فرياد خليفهء رسول اللَّه . « 5 » \r\nيزيد هم يك قدرتمند بود و يك سلطان بود و - عرض مىكنم كه - همه بساط سلطنت را يزيد داشت . بعد از معاويه او بود ديگر ؛ حضرت سيدالشهداء به چه حجت با سلطان عصرش\r\n\r\n","description":"","footnote":" ( 1 ) . 12 / 181 .  ( 2 ) . 17 / 255 .  ( 3 ) . 7 / 236 .  ( 4 ) . رضاخان پهلوى و پسرش محمدرضا .  ( 5 ) . 7 / 230 . ","page_name":" 52 ","page_number":52},
  {"content":"\r\n\r\nطرف شد ؟ با ظِلّ اللَّه طرف شد ؟ « سلطان را نبايد دست زد » به چه حجت با سلطان عصرش طرف شد ؟ سلطان عصرى كه شهادتين را مىداد و مىگفت كه من خليفه پيغمبر هستم !\r\nبراى اينكه يك آدم قاچاق بود ، براى اينكه يك آدمى بود كه مىخواست اين ملت را استثمار كند ، مىخواست بخورد اين ملت را ، منافع ملت را مىخواست خودش بخورد و اتباعش بخورند . « 1 » \r\nسلطنت و ولايتعهدى همان طرز حكومت شوم و باطلى است كه حضرت سيدالشهداء ( ع ) براى جلوگيرى از برقرارى آن قيام فرمود و شهيد شد . براى اين كه زير بار ولايتعهدى يزيد نرود و سلطنت او را به رسميت نشناسد قيام فرمود و همه مسلمانان را به قيام دعوت كرد . اينها از اسلام نيست . اسلام سلطنت و ولايتعهدى ندارد . « 2 » \r\nخطرى كه معاويه و يزيد بر اسلام داشتند اين نبود كه غصب خلافت كردند ، اين يك خطر كمتر از آن بود . خطرى كه اينها داشتند اين بود كه اسلام را به صورت سلطنت مىخواستند در بياورند ، مىخواستند معنويت را به صورت طاغوت در آورند . به اسم اينكه ما خليفهء رسول اللَّه هستيم اسلام را منقلب كنند به يك رژيم طاغوتى .\r\nاين مهم بود آنقدرى كه اين دو نفر ضرر به اسلام مىخواستند بزنند يا زدند جلوترىها آنطور نزدند ! اينها اصل اساس اسلام را وارونه مىخواستند بكنند . سلطنت بود ، شرب خمر بود ، قمار بود در مجالسشان .\r\nخليفهء رسول اللَّه و در مجلس شرب خمر ! و در مجلس قمار ؟ ! و باز خليفهء رسول‌اللَّه نماز هم مىرود جماعت مىخواند ! اين خطر از براى اسلام خطر بزرگ بود . اين خطر را سيّدالشّهداء رفع كرد .\r\nقضيه ، قضيه غصب خلافت فقط نبود ، قيام سيدالشهدا ( ع ) قيام بر ضد سلطنت طاغوتى بود ؛ آن سلطنت طاغوتى كه اسلام را مىخواست به آن رنگ در آورد كه اگر توفيق پيدا مىكردند ، اسلام يك چيز ديگر مىشد ، اسلام مىشد مثل رژيم دو هزار و پانصد ساله سلطنت . اسلامى كه آمده بود و مىخواست رژيم سلطنتى را و امثال اين رژيم‌ها را به هم بزند\r\n\r\n","description":"","footnote":" ( 1 ) . 3 / 8 .  ( 2 ) . ولايت فقيه ، ص 11 . ","page_name":" 53 ","page_number":53},
  {"content":"\r\n\r\nو يك سلطنت الهى در دنيا ايجاد كند . مىخواست طاغوت را بشكند و اللَّه را جاى آن بنشاند اينها مىخواستند كه اللَّه را بردارند ، طاغوت را جايش بنشانند ؛ همان مسائل جاهليت و همان مسائل سابق . شكست نبود كشته شدن سيّدالشّهداء ( ع ) چون قيام لِلَّه بود قيام لِلَّه شكست ندارد . « 1 » \r\nآنها ( بنى اميه ) مىخواستند اصل اسلام را ببرند و يك مملكت عربى درست كنند و اين كار ( سيدالشهدا ) اسباب اين شد كه عرب و عجم و همه ، همه مسلمين توجه پيدا كردند كه نه ، قضيه ، قضيه عربيت و فارسيّت و اينها نيست ، قضيه خدا و اسلام است . « 2 » \r\nسيّدالشّهداء چون ديد اينها دارند مكتب اسلام را آلوده مىكنند با اسم خلافت اسلام ، خلافكارى مىكنند و ظلم مىكنند و اين منعكس مىشود در دنيا كه خليفهء رسول اللَّه است دارد اين كارها را مىكند ، حضرت سيدالشهداء تكليف براى خودشان دانستند كه بروند و كشته هم بشوند و محو كنند آثار معاويه و پسرش را . « 3 » \r\nحضرت سيدالشهداء با يك عدد كمى حركت كردند و مقابل يزيد كه خوب يك حكومت قلدرى بود ، يك حكومت مقتدرى بود و هم اظهار اسلام هم مىكرد و از قوم و خويش‌هاى خود اينها هم بود ، در عين حالى كه اظهار اسلام مىكرد و حكومتش به خيال خودش حكومت اسلامى بوده ، خليفهء رسول اللَّه به خيال خودش بود ، لكن اشكال اين بود كه يك آدم ظالمى است كه بر مقدرات يك مملكت بدون حق تسلط پيدا كرده است . اينكه حضرت ابى عبداللَّه ( ع ) نهضت كرد و قيام كرد با عدد كم در مقابل اين ، براى اينكه گفتند تكليف من اين است كه استنكار كنم ، نهى از منكر كنم . « 4 » \r\nسيدالشهداء ( ع ) وقتى مىبيند كه يك حاكم ظالمى ، جائرى در بين مردم دارد حكومت مىكند ، تصريح مىكند حضرت كه اگر كسى ببيند كه حاكم جائرى در بين مردم حكومت مىكند ، ظلم به مردم مىكند بايد مقابلش بايستند و جلوگيرى كند هر قدر كه مىتواند به چند نفر ، با چندين نفر كه در مقابل آن لشكر هيچ نبود . « 5 » \r\n\r\n","description":"","footnote":" ( 1 ) . 7 / 237 .  ( 2 ) . 13 / 158 .  ( 3 ) . 8 / 12 .  ( 4 ) . 14 / 15 .  ( 5 ) . 2 / 208 . ","page_name":" 54 ","page_number":54},
  {"content":"\r\n\r\nايشان در يك وقتى اين مطلب را فرموده‌اند كه وقتى قيام كرده‌اند و نهضت كرده‌اند در مقابل يزيد ، اين سلطان جائر ، با يك عدد كمى در مقابل يك عده كثيرى و در مقابل ابر قدرت كه در آن وقت همه مواضع قدرت دستش بوده است ، كه عذر را از ما ساقط كند كه ما بگوييم كه مثلًا ما عددمان كم بود ، ما زورمان كم بود . اين را در وقتى ايشان فرموده‌اند كه مىخواستند قيام كنند بر ضد سلطان جائر وقتشان ، خطاب كردند به مردم و خطبه خواندند و علت قيام است اين كه چرا من در مقابل اين آدم قيام كردم : براى اين كه اين عهد خدا را شكسته است و سنت پيغمبر را مخالفت كرده است و حرمات اللَّه تعالى را نكث كرده است و نقض كرده است و پيغمبر فرموده است هر كه ساكت بنشيند و تغيير ندهد اين را ، جايش جاى همان يزيد است در جهنم ؛ جايى كه يزيد دارد ، كسى كه سكوت كند جايش جاى اوست . « 1 » \r\nحالا ما ببينيم يزيد چه كرده است كه حضرت سيدالشهداء ( ع ) در مقابلش قيام كردند و همچو مطلبى را فرموده‌اند و برنامه داده‌اند . حضرت سيدالشهداء مطلبى را كه فرموده‌اند ، اين مال همه است ، يك مطلبى است عمومى ، « من رأى » هر كه ببيند ، هر كسى ببيند يك سلطان جائرى اينطور اتصاف به اين امور دارد و در مقابلش ساكت بنشيند ، نه حرف بزند و نه عملى انجام بدهد ، اين آدم جايش جاى همان سلطان جائر است . يزيد يك آدمى بود كه به حسب ظاهر متشبّث به اسلام بود و خودش را خليفهء پيغمبر حساب مىكرد و نماز هم مىخواند ، همه اين كارهايى كه ماها مىكنيم آن هم مىكرد ، اما چه مىكرد ؟ اما از آن طرف معصيت كار بود ، مخالف سنّت رسول اللَّه مىكرد . رسول اللَّه سنّتش اين است كه بايد با مردم چه جور عمل بكنند ، او خلافش عمل مىكرد ، بايد حفظ دماء بشود ، دماء مسلمين را مىريخت ، بايد\r\n\r\n","description":"","footnote":" ( 1 ) . قال ابو مِخْنَف عن عَقَبَه بِن أبىِ الْعَيزارِ : انَّ الحسينَ خَطَبَ اصحابَه و اصحابَ الْحُرِّ بالبَيضة فَحَمداللَّه و اثْنى عليه . ثم قالَ : ايُّها الناسُ انَّ رسولَ اللَّه ( ص ) قالَ : مَنْ رأى سُلطاناً جائِراً مُسْتَحِلًّا لِحُرُم اللَّه ، ناكِثاً لِعَهْدِاللَّه ، مُخالِفاً لِسُنَّةِ رسولِ اللَّه ( ص ) ، يَعْمَلْ فى عِبادِ اللَّه بِالإِثْمِ و العُدْوانِ ؛ فَلَمْ يُغَيِّرْ عليه بِفعْلٍ و لا قَوْل كانَ حَقّاً علَى اللّهِ أنْ يُدخِلَه مدْخَلَه . تاريخ طبرى ج 4 ، ص 304 .\r\nابو مِخْنَف از ابو العيزار نقل كرد كه حسين ( ع ) در منطقه « بيضه » براى همراهان خود و حر خطبه خواند . پس خداوند را شكر گزارد و او را ستود .\r\nسپس گفت : اى مردم همانا پيامبر خدا ( ص ) گفت : هر كس سلطان ستمگرى را ببيند كه حرامهاى خدا را حلال مىشمرد و پيمان خدا را مىشكند و با سنت پيامبر خدا ( ص ) مخالفت مىورزد و با گناه و دشمنى در ميان بندگان خدا حكم مىراند ؛ پس او را با كردار و گفتار انكار نكند ، بر خدا لازم است كه او را به جايى كه آن سلطان را برده است ببرد . ","page_name":" 55 ","page_number":55},
  {"content":"\r\n\r\nمال مسلمين هدر نرود ، او هدر مىداد مال مسلمين را ، همان شيوه‌اى كه پدرش معاويه هم داشت و اميرالمؤمنين هم قيام كرد در مقابل او منتهى حضرت امير لشكر هم داشت ولى سيدالشهداء عدد خيلى كمى در مقابل يك ابر قدرت بود . « 1 » \r\nآن روزى كه وجههء اسلام بخواهد درش خدشه وارد بشود ، آن روز است كه بزرگان اسلام جانشان را دادند براى او . در زمان معاويه و در زمان پسر خلف معاويه مسأله اينطور بود كه چهرهء اسلام را اينها داشتند قبيح مىكردند ، به عنوان خليفة المسلمين ، به عنوان خليفه رسول اللَّه آن جنايات را مىكردند . مجالسشان ، مجالس چه بود .\r\nاينجا بود كه تكليف اقتضا مىكرد براى بزرگان اسلام كه مبارزه كنند و معارضه كنند و اين چهرهء قبيحى را كه اينها دارند از اسلام نشان مىدهند و اشخاص غافل ممكن است كه خيال كنند كه اسلام خلافتش همين است كه معاويه دارد و يزيد دارد ، اين است كه خطر مىاندازد اسلام را و اين است كه مجاهده برايش بايد كرد ولو انسان به كشتن برود . « 2 » \r\n\r\nاهداف قيام عاشورا\r\nتمام انبياء براى اصلاح جامعه آمده‌اند ، تمام . و همهء آنها اين مسأله را داشتند كه فرد بايد فداى جامعه بشود . فرد هر چه بزرگ باشد ، بالاترين فرد كه ارزشش بيشتر از هر چيز است در دنيا ، وقتى كه با مصالح جامعه ، معارضه كرد اين فرد بايد فدا بشود سيدالشهداء روى همين ميزان آمد رفت و خودش و اصحاب و انصار خودش را فدا كرد ، كه فرد بايد فداى جامعه بشود ، جامعه بايد اصلاح بشود . « لِيَقُومَ النَّاسُ بِالْقِسْطِ » « 3 »  بايد عدالت در بين مردم و در بين جامعه تحقق پيدا بكند . « 4 » \r\n\r\n","description":"","footnote":" ( 1 ) . 4 / 42 .  ( 2 ) . 7 / 37 .  ( 3 ) . اشاره است به آيه : لَقَدْ أَرْسَلْنا رُسُلَنا بِالْبَيِّناتِ وَ أَنْزَلْنا مَعَهُمُ الْكِتابَ وَ الْمِيزانَ لِيَقُومَ النَّاسُ بِالْقِسْطِ وَ أَنْزَلْنَا الْحَدِيدَ فِيه‌ِبَأْسٌ شَدِيدٌ وَ مَنافِعُ لِلنَّاسِ وَ لِيَعْلَمَ اللَّهُ مَنْ يَنْصُرُهُ وَ رُسُلَهُ بِالْغَيْبِ إِنَّ اللَّهَ قَوِيٌّ عَزِيزٌ ( سوره حديد ، آيه 25 )\r\nما به تحقيق فرستادگان خود را با نشانه‌هاى روشن فرستاديم و با آنان كتاب و ترازو فرود آورديم تا مردم داد را به پا دارند و آهن را فرود آورديم كه در آن قوت كارزار و سودهايى براى مردم هست تا خداوند بداند كه او را و فرستادگانش را با ايمان به غيب يارى مىكند . به درستى كه خداوند توانا و مقتدر است .  ( 4 ) . 15 / 148 و 149 . ","page_name":" 56 ","page_number":56},
  {"content":"\r\n\r\nبراى اين بود شهادتش ، براى اين بود كه اقامه بشود عدل الهى ، اقامه بشود خانهء خدا ، محفوظ باشد خانهء خدا . « 1 » \r\nزندگى سيّدالشّهداء ، زندگى حضرت صاحب ( ع ) ، زندگى همهء انبياء عالم ، همهء انبياء از اول ، از آدم تا حالا همه شان اين معنا بوده است كه در مقابل جور ، حكومت عدل را مىخواستند درست كنند . « 2 » \r\nسيّدالشّهداء ( ع ) از همان روز اول كه قيام كردند براى اين امر ، انگيزه‌شان اقامهء عدل بود فرمودند كه مىبينيد كه معروف عمل بهش نمىشود و منكر بهش عمل مىشود . « 3 »  انگيزه اين است كه معروف را اقامه و منكر را از بين ببرد ، انحرافات همه از منكرات است ، جز خط مستقيم توحيد هر چه هست منكرات است ، اينها بايد از بين برود و ما كه تابع حضرت سيدالشهداء هستيم بايد ببينيم كه ايشان چه وضعى در زندگى داشت ، قيامش ، انگيزه‌اش نهى از منكر بود كه هر منكرى بايد از بين برود . من جمله قضيهء حكومت جور ، حكومت جور بايد از بين برود . « 4 » \r\nسيّدالشّهداء ( ع ) كه همهء عمرش را و همهء زندگىاش را براى رفع منكر و جلوگيرى از حكومت ظلم و جلوگيرى از مفاسدى كه حكومت‌ها در دنيا ايجاد كردند ، تمام عمرش را صرف اين كرد و تمام زندگيش را صرف اين كرد كه اين حكومت ، حكومت جور بسته بشود و از بين برود ؛ معروف در كار باشد ، منكرات از بين بروند . « 5 » \r\n\r\n","description":"","footnote":" ( 1 ) . 20 / 145 .  ( 2 ) . 20 / 191 .  ( 3 ) . قال عَقَبَةُ بْنُ ابى العَيزار : قامَ حسينٌ ( ع ) بِذى حُسَم فَحَمِدَ اللَّه و اثنى عليه ثُمَّ قالَ : إِنَّهُ قَدْ نَزَلَ مِنَ الامْرِ ما قَدْ تَرَوْنَ وَ انَّ هذِهِ الدُّنيا قَدْ تَغَيَّرَتْ و تَنكَّرَتْ و أَدْبَرَ مَعْرُوفُها فلم‌يَبْقَ مِنها الَّا صُبابةٌ كَصُبابَةِ الاناء ، و خَسيسُ عَيش كالمَرعَى الوبيل . ألا ترون أنَّ الحقَّ لايُعْمَلُ به و أنَّ الباطلَ لايُتناهى عَنْهُ لِيَرغَبِ المؤمِنُ فى لِقاء اللَّهِ مُحِقاً فإنّى لا أرَىَ الموتَ إلّا سَعادةً وَ لا الحياةَ مع الظالِمينَ إلا بَرَماً . ( تحف العقول ، ص 249 )\r\nعقبة بن ابى العيزار گفت : حسين ( ع ) در منطقه « ذى حسم » بر پاى خاست پس خدا را شكر گزارد و او را ستود . سپس گفت : چيزى پيش آمد كه مىبينيد و به درستى كه دنيا دگرگون و عوض شده است و نيكىهاى آن پشت كرده‌اند و با شتاب در حال گذر است . پس ، از آن جز اندكى آب چون ته مانده‌اى در ظرفى ، و زندگى پستى چون چراگاهى بسيار بد ، بجاى نمانده است . آيا نمىبينيد كه حق به كار بسته نمىشود و از باطل بازدارى نمىشود ؟ حقا كه مومن بايد ملاقات با خدا را ( به عوض اين زندگى ) بخواهد . پس به راستى كه من مرگ را جز سعادت و زندگى با ستمگران را جز رنجش و انزجار نمىبينم .  ( 4 ) . 20 / 189 .  ( 5 ) . 20 / 190 . ","page_name":" 57 ","page_number":57},
  {"content":"\r\n\r\nسيّدالشّهداء ( ع ) تمام حيثيت خودش ، جان خودش را و بچه‌هايش را ، همه چيز را در صورتى كه مىدانست قضيه اين طور مىشود ، كسى كه فرمايشات ايشان را از وقتى كه از مدينه بيرون آمدند و به مكه آمدند و از مكه آمدند بيرون حرف‌هاى ايشان را مىشنود همه را ، مىبيند كه ايشان متوجه بوده است كه چه دارد مىكند ، اين جور نبود كه آمده است ببيند كه بلكه آمده بود حكومت هم مىخواست بگيرد ، اصلًا براى اين معنا آمده بود و اين يك فخرى است و آنهايى كه خيال مىكنند كه حضرت سيدالشهداء براى حكومت نيامده خير ؛ اينها براى حكومت آمدند ، براى اين كه بايد حكومت دست مثل سيدالشهداء باشد ، مثل كسانى كه شيعهء سيدالشهداء هستند باشد . « 1 » \r\nسيدالشهداء ديدند كه مكتب دارد از بين مىرود . قضيه قيام سيدالشهداء و قيام اميرالمومنين در مقابل معاويه ، قيام انبيا در مقابل قدرتمندان و كفار ؛ مساله اين نيست كه بخواهند يك مملكت بگيرند ، همه عالم پيش آنها هيچ است . مكتب آنها اين نيست كه ، مقصد آنها اين نيست كه كشور گشايى بكنند . « 2 » \r\nاينكه سيدالشهد را كشاند به آنجا ، مكتب بود كه كشاند به آنجا ، . . . عقيده بود كه كشاند به آنجا و همه چيزش را داد در مقابل عقيده ، در مقابل ايمان ، و كشته شد و شكست داد ، طرف را شكست داد . « 3 » \r\nحضرت سيدالشهداء قيام كردند بر ضد يزيد و شايد همانطور هم بود كه خوب ، اطمينان به اين بود كه موفق به اينكه يزيد را از سلطنت بيندازند نشوند . اين اخبارش هم اينطور است كه ايشان مطلع بودند بر اين مطلب ، « 4 »  در عين حال براى همين معنى كه بر ضد يك رژيم ظالم قيام كنند ولو اينكه كشته بشوند ، قيام كردند و كشته دادند و كشتند و خودشان هم كشته شدند . « 5 » \r\n\r\n","description":"","footnote":" ( 1 ) . 20 / 190 .  ( 2 ) . 7 / 230 .  ( 3 ) . 9 / 194 .  ( 4 ) . در روايات فراوانى ضمن اخبار خداوند به انبيا و نيز در فرمايشات پيامبر اكرم ( ص ) و ائمهء اطهار ( ع ) به شهادت رسيدن امام حسين ( ع ) مورد اشاره واقع شده است . ازجمله در نامه شخص اما حسين ( ع ) به بنى هاشم آمده است : بسم اللَّه الرّحمنِ الرَّحيم . مِنَ الحُسين بْنِ عَلىّ بْنِ أبى طالبِ الى بنى هاشم . أمّا بَعْدُ فإنَّهُ مَنْ لَحِقَ بى مِنكُمْ اسْتُشْهِدَ و مَنْ تَخَلّفَ لَمْ يَبْلُغ مَبْلَغَ الفَتحِ . وَ السَّلامَ .\r\nبه نام خداوند بخشنده مهربان . از حسين بن على بن ابى طالب به بنى هاشم . اما بعد ، پس هر كس به من ملحق شود به شهادت مىرسد و هر كه روى گرداند به پيروزى نخواهد رسيد . والسلام .  ( 5 ) . 3 / 182 و 183 . ","page_name":" 58 ","page_number":58},
  {"content":"\r\n\r\nآن حضرت در فكر آيندهء اسلام و مسلمين بود ، به خاطر اينكه اسلام در آينده و در نتيجهء جهاد مقدس و فداكارى او در ميان انسانها نشر پيدا كند و نظام سياسى و نظام اجتماعى آن در جامعه ما برقرار شود مخالفت نمود مبارزه كرد و فداكارى كرد . « 1 » \r\nاو ( سيد الشهداء ( ع ) ) تكليف مىديد براى خودش كه بايد او با اين قدرت مقاومت كند و كشته بشود تا به هم بخورد اين اوضاع ، تا رسوا بكند اين قدرت را با فداكارى خودش و اين عده‌اى كه همراه خودش بود . او ديد كه يك حكومت جائرى است كه بر مقدرات مملكت او سلطه پيدا كرده است ، تكليف خودش را ، تكليف الهى خودش را تشخيص داد كه بايد نهضت كند و راه بيفتد برود و مخالفت بكند و اظهار مخالفت و استنكار كند هر چه خواهد شد . در عين حالى كه به حسب قواعد معلوم بود كه يك عدد اينقدرى نمىتواند با آن عده‌اى كه آنها دارند مقابله كند لكن تكليف بود . « 2 » \r\nلكن ( براى سيد الشهداء ( ع ) ) تكليف بود آنجا كه بايد قيام بكند و خونش را بدهد تا اينكه اين ملت را اصلاح كند ، تا اينكه اين عَلَم يزيد را بخواباند و همين طور هم كرد و تمام شد .\r\nخونش را داد و خون پسرهايش را داد و اولادش را داد و همه چيزهاى خودش را داد براى اسلام . « 3 » \r\nامام حسين ( ع ) نيروى چندانى نداشت و قيام كرد . او هم اگر نعوذ باللَّه تنبل مىبود مىتوانست بنشيند و بگويد تكليف شرعى من نيست كه قيام كنم . دربار اموى خيلى خوشحال مىشد كه سيدالشهدا بنشيند و حرف نزند و آنها بر خر مراد سوار باشند ، اما او مسلم بن عقيل را فرستاد تا مردم را دعوت كند به بيعت تا حكومت اسلامى تشكيل دهد و اين حكومت فاسد را از بين ببرد . اگر او هم در مدينه سر جايش مىنشست و وقتى آن مردك آمد و بيعت خواست نعوذ باللَّه مىگفت : بسيار خوب ! خوشحال مىشدند و دستش را هم مىبوسيدند .\r\nسيدالشهداء براى اسلام خودش را به كشتن داد . « 4 » \r\n\r\n","description":"","footnote":" ( 1 ) . ولايت فقيه ، ص 161 .  ( 2 ) . 4 / 15 .  ( 3 ) . 2 / 208 .  ( 4 ) . 8 / 48 . ","page_name":" 59 ","page_number":59},
  {"content":"\r\n\r\nسيدالشهداء ( ع ) تمام [ اصحاب 
  ] خودشان را ، همه جوانان خودش را ، همه مال و منال ، هر چه بود ، هر چه داشت - مال و منال كه نداشت - هر چه داشت ، جوان داشت ، اصحاب داشت ، در راه خدا داد و براى تقويت اسلام ، مخالفت با ظلم ، قيام كرد ، مخالف با امپراتورى آن روز كه از امپراتورىهاى اينجا زيادتر بود قيام كرد . « 1 » \r\nسيدالشهداء هم كشته شد ، نه اينكه رفتند يك ثوابى ببرند . ثواب براى او خيلى مطرح نبود ، آنطور رفت كه اين مكتب را نجاتش بدهد ، اسلام را پيشرفت بدهد ، اسلام را زنده كند . « 2 » \r\nپيغمبر ( ص ) در بعضى از جنگها شكست خورد در بعضى جنگها . حضرت امير در جنگ با معاويه شكست خورد .\r\nحضرت سيدالشهداء را كشتند اما [ كشته شدن 
  ] اطاعت خدا بود ، براى خدا بود ، تمام حيثيت براى او بود از اين جهت هيچ شكستى در كار نبود ، اطاعت كرد . « 3 » \r\n\r\nانتخاب آگاهانهء شهداى كربلا\r\nهر چه روز عاشورا سيدالشهداء ( ع ) به شهادت نزديك‌تر مىشد افروخته‌تر مىشد و جوانان او مسابقه مىكردند براى اينكه شهيد بشوند ، همه هم مىدانستند كه بعد از چند ساعت ديگر شهيدند . مسابقه مىكردند آنها ، براى اينكه آنها مىفهميدند كجا مىروند ، آنها مىفهميدند براى چه آمدند ، « 4 »  آگاه بودند كه ما آمديم اداى وظيفهء خدايى را بكنيم ، آمديم اسلام را حفظ بكنيم . « 5 » \r\nمىبينيد كه در بعضى روايات هست كه حسين بن على ( ع ) هر چه به ظهر عاشورا نزديك‌تر مىشد . . . ، رويش افروخته‌تر مىشد . « 6 » \r\n\r\n","description":"","footnote":" ( 1 ) . 8 / 48 .  ( 2 ) . 10 / 30 .  ( 3 ) . 8 / 71 .  ( 4 ) . 4 / 19 - 20 .  ( 5 ) . اللهوف على قتل الطفوف ، ص 112 .  ( 6 ) . 15 / 55 . ","page_name":" 60 ","page_number":60},
  {"content":"\r\n\r\nبراى اينكه مىديد كه جهاد در راه خداست و براى خداست و چون جهاد براى خداست ، عزيزانى كه از دست مىدهد از دست نداده است ، اينها ذخايرى هستند براى عالم بقا . « 1 » \r\nدر خبر شهادت حضرت سيدالشهداء - ( ع ) - وارد است كه حضرت رسول - ( ص ) - را در خواب ديد . حضرت فرمود به آن مظلوم كه از براى تو درجه‌اى است در بهشت . نمىرسى به آن مگر به شهادت . « 2 »  ، « 3 » \r\nحضرت على بن الحسين ( ع ) در آن بحبوحه كذايى كه بود راجع به اينكه همه اصلا مقدّر اس ت كه بايد كشته بشويد ، اينطور نقل مىكنند اهل منبر كه عرض كرد به امام ( ع ) كه : « اوَلَسْنا عَلَى الْحَقِّ » ما به حق نيستيم ؟ فرمود چرا ، گفت پس چرا بترسيم از مردن « فَاذاً لا نُبالى بِالْمَوْتِ » وقتى ما بحقيم . « 4 »  ، « 5 » \r\nسيدالشهداء در همان ظهر عاشورا كه جنگ بود و آن جنگ بزرگ بود و همه در معرض خطر بودند وقتى يكى از اصحاب گفت كه ظهر شده است فرمود كه ياد من آورديد نماز را و\r\n\r\n","description":"","footnote":" ( 1 ) . 17 / 239 .  ( 2 ) . فَجاءَهُ النَّبىُ و هُو فى مَنامِه فأَخَذَ الحسينَ و ضمّهُ الى صَدْرِه و جَعَل يُقبِّلُ بَيْنَ عَيْنَيْهِ وَ يَقُولُ :\r\nبِأبى أنْتَ كَأنّى أرَاكَ مُرَمّلًا بِدَمِكَ بَيْنَ عِصابَةٍ مِن الْامّة يرجونَ شفاعَتى مالهُم عِنداللَّهِ مِن خَلاقِ . يا بُنَىَّ انّك قادمٌ على أبيكَ و امِّك و أَخيكَ و هُمْ مُشتاقونَ إليكَ و إنَّ فى الجَنّةِ درجاتٍ لا تَنالُها الّا بِالشَّهادَةِ .\r\nبحار ، ج 44 ، ص 313 / باب 37 .\r\n. . . پس پيامبر نزد وى آمد - و او در خواب بود - حسين را گرفت و بر سينه خود نهاد و ميان دو چشم او بوسه داد و فرمود : پدرم فداى تو باد . چنان است كه مىبينم گروهى از اين امت كه به شفاعت من اميد بسته‌اند در خونت بغلطانند . گروهى كه نزد خدا بهره‌اى از شفاعت ندارند .\r\nفرزندم تو بر پدر و مادر و برادرت وارد گردى در حالى كه آنها مشتاق‌اند به ديدار تو . به تحقيق تو را در بهشت درجاتى است كه بدان نرسى مگر به شهادت . ( امام اين رؤيا را هنگام خروج از مدينه در كنار قبر پيامبر مشاهده فرموده بود . )  ( 3 ) . چهل حديث ، ص 210 .  ( 4 ) . تاريخ طبرى : ج 4 ، ص 308 .  ( 5 ) . 9 / 24 . ","page_name":" 61 ","page_number":61},
  {"content":"\r\n\r\nخدا تو را از نمازگزاران حساب كند و ايستاد در همان جا نماز خواند . نگفت كه ما مىخواهيم جنگ بكنيم ، خير ، جنگ را براى نماز كردند . « 1 »  ، « 2 » \r\nرضاى خدا را در نظر داشته باشيد و خودتان را بنده خدا بدانيد كه هرطور پيش بياورد آنطور را راضى هستيد ، همانظورى كه بندگان خالص خدا ، اولياى معظم خدا اينطور بودند هر چه براى سيدالشهداء ( به حسب روايت ) نزديك مىشد ظهر عاشورا و جوان‌هايش يكى يكى از بين مىرفتند صورتش افروخته‌تر مىشد براى اينكه مىديد روى مقصد دارد مىرود . « 3 » \r\nجوانان رزمنده و شجاع ارتش و سپاه و ساير قواى مسلح پيروان شهيد جاويدى هستند كه تاريخ مىگويد هر يك از جوانان و ياران او كه به شهادت مىرسيدند رخسار مباركش افروخته‌تر و آثار شجاعت تصميم در او بارزتر مىگرديد . « 4 » \r\n\r\nنتايج و آثار قيام ابا عبداللَّه ( ع )\r\nاگر عاشورا و فداكارى خاندان پيامبر نبود ، بعثت و زحمات جانفرساى نبى اكرم را طاغوتيان آن زمان به نابودى كشانده بودند و ( اگر عاشورا نبود منطق جاهليت ابوسفيانيان كه مىخواستند قلم سرخ بر وحى و كتاب بكشند و يزيد يادگار عصر تاريك بت‌پرستى كه به گمان خود با كشتن و به شهادت كشيدن فرزندان وحى اميد داشت اساس اسلام را بر چيند و با صراحت و اعلام « لا خَبَرٌ جاءَ وَ لا وَحْىٌ نَزَلَ » . بنياد حكومت الهى را بَر كَند ، نمىدانستيم به سر\r\n\r\n","description":"","footnote":" ( 1 ) . ابو ثمامه صائدى چون ديد اصحاب امام حسين ( ع ) يكى پس از ديگرى به شهادت مىرسند به ايشان گفت : اى ابا عبداللَّه ، جانم فدايت ، مىبينم كه اينان به شما نزديك شده‌اند و به خداوند سوگند نه ، كشته نخواهى شد مگر آنكه پيش از تو كشته شوم ( ان‌شاءاللَّه ) . و دوست دارم در حالى پروردگارم را ببينم كه اين نمازى را كه هنگامش رسيده است خوانده باشم . راوى مىگويد : پس حسين ( ع ) سر بلند نمود و فرمود : ذَكَرْتَ الصَّلاةَ جَعَلَكَ اللَّه مِنَ المُصَلّينَ الذّاكرين . نَعَمْ هذا اوّلُ وَقْتيها . ثُمّ قالَ : سَلُوهُمْ أنْ يَكُفّوا عَنّا حَتّى نُصَلّى . تاريخ طبرى ، ج 4 ، ص 334 .\r\n( نماز را به يادآوردى ؛ خداوند تو را از جمله نمازگزاران ذاكر قرار دهد . آرى اين اول وقت نماز است . سپس فرمود : از آن لشكريان بخواهيد دست نگه دارند تا نماز بخوانيم . )  ( 2 ) . 12 / 148 .  ( 3 ) . 19 / 13 .  ( 4 ) . 15 / 171 . ","page_name":" 62 ","page_number":62},
  {"content":"\r\n\r\nقرآن كريم و اسلام عزيز چه مىآمد ؟ ) لكن اراده خداوند متعال بر آن بوده و هست كه اسلام رهايى بخش و قرآن هدايت افروز را جاويد نگه دارد و با خون شهيدانى چون فرزندان وحى احياء و پشتيبانى فرمايد و از آسيب دهر نگه دارد و حسين بن على آن عصاره نبوت و يادگار ولايت را برانگيزد ، تا جان خود و عزيزانش را فداى عقيدت خويش و امت معظم پيامبر اكرم نمايد تا در امتداد تاريخ ، خون پاك او بجوشد و دين خدا را آبيارى فرمايد و از وحى و از ره‌آورده‌هاى آن پاسدارى نمايد . « 1 » \r\nشهادت سيد مظلومان و هوا خواهان قرآن در عاشورا - سر آغاز زندگى جاويد اسلام و حيات ابدى قرآن كريم بود ، آن شهادت مظلومانه و اسارت آل اللَّه ، تخت و تاج يزيديان را كه با اسم اسلام ، اساس وحى را به خيال خام خود مىخواستند محو كنند ، براى هميشه به باد فنا سپرد و آن جريان ، سفيانيان را از صحنه تاريخ به كنار زد . « 2 » \r\nآن روز يزيديان با دست جنايتكاران گور خود را كندند و تا ابد هلاكت خويش و رژيم ستمگر جنايتكار خويش را به ثبت رساندند ، و در 15 خرداد 42 پهلويان و هواداران و سردمداران جنايتكارشان با دست ستم شاهى خود گور خود را كندند و سقوط و ننگ ابدى را براى خويش به جا گذاشتند كه ملت عظيم الشأن ايران بحمداللَّه تعالى با قدرت و پيروزى بر گور آتشبار آنان لعنت مىفرستد . « 3 » \r\nاگر نبود اين نهضت ، نهضت حسين ( ع ) ، يزيد و اتباع يزيد اسلام را وارونه به مردم نشان مىدادند و از اول ، اينها اعتقاد به اسلام نداشتند و نسبت به اولياء اسلام حقد و حسد داشتند .\r\nسيدالشهداء با اين فداكارى كه كرد علاوه بر اينكه آنها را به شكست رساند . اندكى كه گذشت مردم متوجه شدند كه چه غائله‌اى و چه مصيبتى وارد شد و همين مصيبت موجب به هم خوردن اوضاع بنىاميه شد . « 4 » \r\nشخصيت عظيمى كه از عصاره وحى الهى تغذيه و در خاندان سيّد رسل محمد مصطفى و سيّد اولياء على مرتضى تربيت و در دامن صديقه طاهره بزرگ شده بود قيام كرد و با فداكارى\r\n\r\n","description":"","footnote":" ( 1 ) . 14 / 265 .  ( 2 ) . 14 / 263 .  ( 3 ) . 16 / 179 .  ( 4 ) . 17 / 58 . ","page_name":" 63 ","page_number":63},
  {"content":"\r\n\r\nبىنظير و نهضت الهى خود ، واقعه بزرگى را به وجود آورد كه كاخ ستمكاران را فرو ريخت و مكتب اسلام را نجات بخشيد . « 1 » \r\nسيد الشهداء ( ع ) نهضت عظيم عاشورا را بر پا نمود و با فداكارى و خون خود و عزيزان خود ، اسلام و عدالت را نجات داد و دستگاه بنى اميه را محكوم و پايه‌هاى آن را فرو ريخت . « 2 » \r\nاگر فداكارى پاسداران عظيم الشأن اسلام و شهادت جوانمردانه پاسداران و اصحاب فداكار او نبود ، اسلام در خفقان رژيم بنى اميه و رژيم ظالمانه آن وارونه معرفى مىشد و زحمات نبى اكرم ( ص ) و اصحاب فداكارش به هدر مىفت . « 3 » \r\nائمهء اطهار اكثراً يا كشته شدند يا چه شدند لكن مكتبشان محفوظ بود . سيدالشهداء كشته شد مكتبش محفوظ بود بلكه مكتب را زنده كرد ، با اين كشته شدن مكتب را زنده كرد . « 4 » \r\nچنانچه اولياء حق هم بسيارشان مغلوب شدند لكن مكتب محفوظ ماند . سيدالشهداء ( ع ) با همهء اصحاب و عشيره‌اش قتل عام شدند لكن مكتب شان را جلو بردند . شكست در مكتب نبود پيشروى بود ، يعنى بنىاميه ، را تا ابد شكست داد ، قتل سيدالشهداء ، يعنى اين اسلامى كه بنى اميه مىخواست بد نمايش بدهد و با ادعاى خلافت بر خلاف موازين انسانى عمل بكند آن را سيدالشهداء ( ع ) با نثار خون خودشان آن رژيم را ، رژيم فاسد را شكست داد و خود مقتول شد . « 5 » \r\nاولياء خدا هم شكست مىخوردند . حضرت امير در جنگ معاويه شكست خورد ، اينكه حرف ندارد ، شكست خورد امام حسين ( ع ) هم در جنگ با يزيد شكست خورد و كشته شد اما به حسب واقع پيروز شدند آنها ، شكست ظاهرى و پيروز واقعى بود . « 6 » \r\nاسلام را تا حالايى كه شما مىبينيد ، اينجا ما نشسته‌ايم سيدالشهداء زنده نگه داشته است . « 7 » \r\n\r\n","description":"","footnote":" ( 1 ) . 12 / 181 .  ( 2 ) . 4 / 100 .  ( 3 ) . 7 / 236 .  ( 4 ) . 7 / 230 .  ( 5 ) . 8 / 42 .  ( 6 ) . 9 / 22 .  ( 7 ) . 10 / 30 . ","page_name":" 64 ","page_number":64},
  {"content":"\r\n\r\nاسلام همچو عزيز است كه فرزندان پيغمبر جان خودشان را فداى اسلام كردند . حضرت سيدالشهداء ( ع ) با آن جوان‌ها ، با آن اصحاب براى اسلام جنگيدند و جان دادند و اسلام را احيا كردند . « 1 » \r\nمبارزه حضرت سيدالشهداء ( ع ) با دولت وقت كه دولت طاغوتى بود شهادت سيدالشهداء به اسلام هيچ لطمه‌اى وارد نياورد ، اسلام را جلو برد . اگر نبود شهادت ايشان ، معاويه و پسرش اسلام را يك جور ديگرى در دنيا جلوه داده بودند به اسم خليفهء رسول اللَّه ، با رفتن در مسجد ، اقامهء جمعه و امام جمعه بودن ، اقامهء جماعت و امام جماعت بودن . اسم ، اسم خلافت رسول اللَّه و حكومت ، حكومت اسلام لكن محتوا بر خلاف . نه حكومت ، حكومت اسلامى بود به حسب محتوا و نه حاكم اسلامى . سيدالشهداء ( ع ) اين نقشى كه اينها داشتند براى برگرداندن اسلام به جاهليت و نمايش دادن اسلام را به اينكه اين هم نظير همان چيزهاى سابق است آن را باطل كرد . « 2 » \r\nشهادت حضرت سيدالشهداء مكتب را زنده كرد . خودش شهيد ، مكتب اسلام زنده شد و رژيم طاغوتى معاويه و پسرش را دفن كرد . . . .\r\nشهادت سيدالشهداء چيزى نبود كه براى اسلام ضرر داشته باشد . نفع داشت براى اسلام ، اسلام را زنده كرد . « 3 » \r\nاگر سيدالشهداء نبود اين رژيم طاغوتى را اينها تقويت مىكردند به جاهليت بر مىگرداندند . اگر حالا من و تو هم مسلم بوديم مسلم طاغوتى بوديم ، نه مسلم امام حسينى ، امام حسين نجات داد اسلام را . « 4 » \r\nحضرت سيدالشهداء هم شكست خورد اما پيروزى نهايى را داشتند ، مكتبشان شكست نخورد با كشته دادن ، دشمنشان را عقب زدند ، بساط معاويه را كه مىخواست اسلام را به صورت يك امپراتورى درآورد ، برگرداند به زمان جاهليت و آن اوضاع جاهليت ، شكستش\r\n\r\n","description":"","footnote":" ( 1 ) . 7 / 109 .  ( 2 ) . 8 / 44 .  ( 3 ) . 8 / 12 .  ( 4 ) . 8 / 70 . ","page_name":" 65 ","page_number":65},
  {"content":"\r\n\r\nدادند . يزيد و اتباع يزيد دفن شدند تا ابد ، و لعن مردم بر آنهاست تا ابد ، لعن خدا هم بر آنهاست و آنها خودشان محفوظ بودند . « 1 » \r\nسيّدالشّهداء ( س ) مذهب را بيمه كرد . با عمل خودش اسلام را بيمه كرد . « 2 » \r\n« انا من حسين » كه روايت شده است كه پيغمبر فرموده است . « 3 » \r\nاين معنايش ، معنا اين است كه حسين مال من است و من هم از او زنده مىشوم ، از او شده است . اينهمه بركات از شهادت ايشان است . با اينكه دشمن مىخواست آثار را از بين ببرد ، آنها در صدد بودند كه اصلًا بنى هاشم در كار نباشد . « لَعِبَتْ هاشِمُ بِالْكَذا » اين حرف بود . آنها مىخواستند اصل اسلام را ببرند و يك مملكت عربى درست كنند . « 4 » \r\nوقتى كه حضرت سيدالشهداء ( ع ) آمد مكه و از مكه در آن حال بيرون رفت ، يك حركت سياسى بزرگى بود كه در يك وقتى كه همهء مردم دارند به مكه مىروند ، ايشان از مكه خارج بشود . اين يك حركت سياسى بود تمام حركاتش ، حركات سياسى بود ، اسلامى - سياسى و اين حركت اسلامى - سياسى بود كه بنى اميه را از بين برد و اگر اين حركت نبود ، اسلام پايمال شده بود . « 5 » \r\nامام حسين ( ع ) خود و تمام فرزندان و اقرباى خودش را فدا كرد و پس از شهادت او اسلام قوىتر شد . « 6 » \r\nسيدالشهداء ( ع ) كشته شد شكست نخورد ، لكن بنى اميه را همچو شكست كه تا آخر نتوانستند ديگر كارى بكنند ، همچو اين خون ، آن شمشيرها را عقب زد كه تا الان هم كه ملاحظه مىكنيد باز پيروزى با سيدالشهداست و شكست با يزيد و اتباع اوست . « 7 » \r\n\r\n","description":"","footnote":" ( 1 ) . 11 / 153 .  ( 2 ) . 10 / 216 .  ( 3 ) . رَوى سعيدُ بْنُ راشدٍ عَنْ يَعْلىِ بْن مَرَّةَ قالَ و سِمعتُ رسولَ اللَّه ( ص ) يقولُ : حسينٌ مِنّىِ وَ أَنَا مِنْ حُسينٍ . أحَبَّ اللَّهُ مَنْ احَبّ حُسيناً . حُسينٌ سِبطٌ مِن الأسْباط . ارشاد ، شيخ مفيد ، ص 233 .\r\nسعيد بن راشد از يعلى بن مرَّة روايت كرد كه گفت : از پيامبر خدا ( ص ) شنيدم كه مىفرمود : حسين از من است و من از حسين خداوند دوست بدارد هر آنكه حسين را دوست داشته است . حسين يكى از اسباط است .  ( 4 ) . 13 / 158 .  ( 5 ) . 8 / 42 .  ( 6 ) . 15 / 114 .  ( 7 ) . 5 / 61 . ","page_name":" 66 ","page_number":66},
  {"content":"\r\n\r\nسيدالشهداء به حق بود و با عده قليلى مقابله كرد و در عين حالى كه به شهادت رسيد و فرزندان او هم به شهادت رسيدند ، لكن اسلام را زنده كرد و يزيد و بنى اميه را رسوا كرد . « 1 » \r\nسيدالشهداء ( ع ) با چند نفر از اصحاب ، چند نفر از ارحامشان ، از مخدراتشان قيام كردند .\r\nچون قيام للّه بود اساس سلطنت آن خبيث را به هم شكستند در صورت ، ايشان كشته شدند لكن اساس سلطنت را شكستند . اساس سلطنتى كه مىخواست اسلام را به صورت سلطنت طاغوتى در آورد . « 2 » \r\nكسى كه براى خدا كار مىكند شكست در آن نيست ولو كشته بشويم شكست نداريم .\r\nحضرت سيدالشهداء هم كشته شد لكن شكست خورد ؟ الان بيرق او بلند است و يزيدى تو كار نيست . « 3 » \r\nاگر قيام حضرت سيدالشهداء ( ع ) نبود ، امروز هم ما نمىتوانستيم پيروز شويم . « 4 » \r\n\r\nقيام عاشورا ، اسوهء آزادگان\r\nكُلُّ يَوْمٍ عاشُورا وَ كُلُّ ارْضٍ كَرْبَلا\r\nحضرت سيدالشهدا ( ع ) به همه آموخت كه در مقابل ظلم ، در مقابل ستم ، در مقابل حكومت جائر چه بايد كرد . با اينكه از اول مىدانست كه در اين راه كه مىرود راهى است كه بايد همهء اصحاب خودش و خانواده خودش را فدا كند و اين عزيزان اسلام را براى اسلام قربانى كند ، لكن عاقبتش را هم مىدانست . . . علاوه بر اين ، در طول تاريخ آموخت به همه كه راه همين است . از قلّت عدد نترسيد ، عدد كار پيش نمىبرد ، كيفيت اعداد ، كيفيت جهاد اعداء مقابل اعداء ، آن است كه كار را پيش مىبرد . افراد ممكن است خيلى زياد باشند لكن در كيفيت ناقص باشند يا پوچ . و افراد ممكن است كم باشند لكن در كيفيت توانا باشند و سرافراز . « 5 » \r\n\r\n","description":"","footnote":" ( 1 ) . 16 / 68 .  ( 2 ) . 7 / 36 .  ( 3 ) . 11 / 150 .  ( 4 ) . 17 / 60 .  ( 5 ) . 17 / 58 . ","page_name":" 67 ","page_number":67},
  {"content":"\r\n\r\nامام مسلمين به ما آموخت كه در حالى كه ستمگر زمان بر مسلمين حكومت جابرانه مىكند ، در مقابل او اگر چه قواى شما ناهماهنگ باشد به پا خيزيد و استنكار كنيد ، اگر كيان اسلام را در خطر ديديد ، فداكارى كنيد و خون نثار نمائيد . « 1 » \r\nحضرت سيدالشهداء از كار خودش به ما تعليم كرد كه در ميدان وضع بايد چه جور باشد در خارج ميدان وضع چه جور باشد و بايد آنهايى كه اهل مبارزه مسلحانه هستند چه جور مبارزه بكنند و بايد آنهايى كه در پشت جبهه هستند چطور تبليغ بكنند . كيفيت مبارزه را ، كيفيت اينكه مبارزه بين يك جمعيت كم با جمعيت زياد بايد چطور باشد ، كيفيت اينكه قيام در مقابل يك حكومت قلدرى كه همه جا را در دست دارد با يك عدّه معدود بايد چطور باشد ، اينها چيزهايى است كه حضرت سيدالشهداء به ملت آموخته است و اهل بيت بزرگوار او و فرزند عاليمقدار او هم فهماند كه بعد از اينكه آن مصيبت واقع شد بايد چه كرد ، بايد تسليم شد ؟ بايد تخفيف در مجاهده قائل شد ؟ بايد همانطورى كه زينب ( س ) در دنباله آن مصيبت بزرگى كه « تَصْغُرُ عِنْدَهُ الْمَصائِبُ » « 2 »  ايستاد و در مقابل كفر و در مقابل زندقه صحبت كرد و هر جا موقع شد ، مطلب را بيان كرد و حضرت على بن الحسين ( ع ) با آن حال نقاهت ، آنطورى كه شايسته است ، تبليغ كرد . « 3 » \r\nسيدالشهداء و اصحاب او و اهل بيت او آموختند تكليف را ، فداكارى در ميدان ، تبليغ در خارج ميدان . همان مقدارى كه فداكارى حضرت ، ارزش پيش خداى تبارك و تعالى دارد و در پيشبرد نهضت حسين ( ع ) كمك كرده است ، خطبه‌هاى حضرت سجاد و حضرت زينب هم به همان مقدار يا قريب آن مقدار تأثير داشته است .\r\nآنها به ما فهماندند كه در مقابل جائر ، در مقابل حكومت جور نبايد زن‌ها بترسند و نبايد مردها بترسند . در مقابل يزيد ، حضرت زينب ( س ) ايستاد و آن را همچون تحقير كرد كه بنى اميه در عمرشان همچون تحقيرى نشنيده بودند . « 4 »  و صحبت‌هايى كه در بين راه و در كوفه و\r\n\r\n","description":"","footnote":" ( 1 ) . 17 / 58 .  ( 2 ) . 3 / 225 .  ( 3 ) . مصيبت‌هاى ديگر در كنار آن كوچك‌اند .  ( 4 ) . 17 / 60 . ","page_name":" 68 ","page_number":68},
  {"content":"\r\n\r\nشام و اينها كردند و منبرى كه حضرت سجاد ( ع ) رفت « 1 »  و واضح كرد به اينكه قضيه ، قضيه مقابله غير حق با حق نيست . يعنى ما را بد معرفى كرده‌اند ، سيدالشهداء را مىخواستند معرفى كنند كه يك آدمى است كه در مقابل حكومت وقت ، خليفهء رسول اللَّه ايستاده است . حضرت سجاد اين مطلب را در حضور جمع فاش كرد و حضرت زينب هم . تكليف ماها را حضرت سيدالشهداء معلوم كرده است . در ميدان جنگ از قلّت عدد نترسيد ، از شهادت نترسيد . هر مقدار كه عظمت داشته باشد مقصود و ايدهء انسان به همان مقدار بايد تحمل زحمت بكند . « 2 » \r\nامام حسين با عدّهء كم همه چيزش را فداى اسلام كرد ، مقابل يك امپراتورى بزرگ ايستاد و « نه » گفت . « 3 » \r\nدر حالى كه شهادت حضرت سيدالشهداء از همه خسارت‌ها بالاتر بود ولى چون او مىدانست كه چه مىكند و كجا مىرود و هدفش چيست ، فداكارى كرد و شهيد شد و ما هم بايد روى آن فداكارىها حساب كنيم كه سيدالشهداء چه كرد و چه بساط ظلمى را به هم زد و ما هم چه كرده‌ايم ! « 4 » \r\nسيّدالشّهداء ( ع ) وقتى مىبيند كه يك حاكم ظالمى ، جائرى در بين مردم دارد حكومت مىكند ، تصريح مىكند حضرت كه اگر كسى ببيند كه حاكم جائرى در بين مردم حكومت مىكند ، ظلم دارد به مردم مىكند بايد مقابلش بايستد و جلوگيرى كند هر قدر كه مىتواند با چند نفر با چندين نفر . . . مگر خون ما رنگين‌تر از خون سيدالشهداء است ما چرا بترسيم از اينكه خون بدهيم يا اينكه جان مىدهيم ؟ آن هم در ماجراى دفع سلطان جائرى كه مىگفت مسلمانم مسلمانى يزيد هم مثل مسلمانى شاه بود اگر بهتر نبود بدتر نبود لكن چون با ملت اينطور مىكرد و مردى بود متعدى و ظالم و ملت را مىخواست زير بار اطاعت خودش بى جهت ببرد ، سيدالشهداء لازم ديد كه سلطان جائر را سراغش برود و لو اينكه جان بدهد . « 5 » \r\n\r\n","description":"","footnote":" ( 1 ) . ر . ك . كامل بهايى ، عمادالدين طبرى ، ص 300 و 301 .  ( 2 ) . 17 / 59 .  ( 3 ) . 11 / 31 .  ( 4 ) . 17 / 54 .  ( 5 ) . 2 / 218 . ","page_name":" 69 ","page_number":69},
  {"content":"\r\n\r\nدستور است اين ، دستور عمل امام حسين ( ع ) ، دستور است براى همه : « كُلُّ يَوْمٍ عاشُورا وَ كُلُّ أرْضِ كَرْبَلا » دستور است به اينكه هر روز و در هر جا بايد همان نهضت را ادامه بدهيد ، همان برنامه را ، امام حسين با عدّهء كم همه چيزش را فداى اسلام كرد ، مقابل يك امپراتورى بزرگ ايستاد و گفت هر روز بايد در هر جا اين محفوظ بماند . « 1 » \r\nاين كلمه « كُلُّ يَوْمٍ عاشُورا وَ كُلُّ أرْضِ كَرْبَلا » يك كلمه بزرگى است كه اشتباهى از او مىفَهمند ، آنها خيال مىكنند كه - يعنى آنها خيال مىكنند كه - يعنى هر روز بايد گريه كرد لكن اين محتوايش غير از اين است ؛ كربلا چه كرد ، ارض كربلا در روز عاشورا چه نقشى را بازى كرد ، همه زمين‌ها بايد اينطور باشد ، نقش كربلا اين بود كه ( سيدالشهداء ( ع ) با چند نفر جنگ كرد ، عدد معدود آمدند كربلا و ايستادند در مقابل ظلم يزيد و در مقابل دولت جبار ، در مقابل امپراتور زمان ايستادند و فداكارى كردند و كشته شدند ، و لكن ظلم را قبول نكردند و شكست دادند يزيد را ) همه جا بايد اينطور باشد و همه روز هم بايد اينطور باشد ، همه روز بايد ملت ما اين معنا را داشته باشد كه امروز روز عاشورا است و ما بايد مقابل ظلم بايستيم و همين جا هم كربلاست و بايد نقش كربلا را ما پياده كنيم ، انحصار به يك زمين ندارد ، انحصار به يك افراد نمىشود ، قضيه كربلا منحصر به يك جمعيت هفتاد و چند نفرى و يك زمين كربلا نبوده ، همه زمين‌ها بايد اين نقش را ايفا كنند و همه روزها ، غفلت نكنند ملت‌ها از اينكه بايد هميشه مقابل ظلم بايستند . « 2 » \r\n« . . . ناراحت و نگران نشويد ، مضطرب نگرديد ، ترس و هراس را از خود دور كنيد ، شما پيرو پيشوايانى هستيد كه در برابر مصائب و فجايع صبر و استقامت كردند كه آنچه ما امروز مىبينيم نسبت به آن چيزى نيست . پيشوايان بزرگوار ما ، حوادثى چون روز عاشورا و شب يازدهم محرم را پشت سر گذاشته‌اند و در راه دين خدا يك چنان مصائبى را تحمل كرده‌اند .\r\nشما امروز چه مىگوييد ؟ از چه مىترسيد ؟ براى چه مضطربيد ؟ عيب است براى كسانى كه ادعاى پيروى از حضرت امير ( ع ) و امام حسين ( ع ) را دارند در برابر اين نوع اعمال رسوا و فضاحت‌آميز دستگاه حاكمه خود را ببازند . « 3 » \r\n\r\n","description":"","footnote":" ( 1 ) . 10 / 31 .  ( 2 ) . 9 / 202 .  ( 3 ) . 1 / 38 . ","page_name":" 70 ","page_number":70},
  {"content":"\r\n\r\nنهضت دوازده محرم و پانزده خرداد در مقابل كاخ ظلم شاه و اجانب به پيروى از نهضت مقدس حسينى چنان سازنده و كوبنده بود كه مردانى مجاهد و فداكار تحويل جامعه داد كه با تحرك و فداكارى روزگار را بر ستمكاران و خائنان سياه نمودند و ملت بزرگ را چنان هشيار و متحرك و پيوسته كرد كه خواب را از چشم بيگانه و بيگانه‌پرستان ربود و حوزه‌هاى علميه و دانشگاه و بازارها را به صورت دژ مدافع از عدالتخواهى و از اسلام و مذهب مقدس در آورد . « 1 » \r\nامروز مطلب مهم است ، از مهماتى است كه جان بايد پايش داد . همان مهمى است كه سيدالشهداء جانش را داد برايش ، همان مهمى است كه پيغمبر اسلام بيست و سه سال زحمت برايش كشيد ، همان مهمى است كه حضرت امير ( ع ) هيجده ماه با معاويه جنگ كرد ، در صورتى كه معاويه دعوى اسلام مىكرد و چه و چه ، جنگش چه بود ؟ براى اينكه يك سلطان جائر بود ، براى اينكه يك دستگاه جائر بود ، بايد به زمينش بزند . آنقدر از اصحاب بزرگوارش را به كشتن داد ، آنقدر از اينها را هم كشت ، براى چه ؟ براى اينكه اقامهء حق بكند ، اقامهء عدل بكند . « 2 » \r\nما كه از سيدالشهداء بالاتر نيستيم ، آن وظيفه‌اش را عمل كرد ، كشته هم شد ! « 3 » \r\nخاطرهء تلخ 17 شهريور 57 و خاطره تلخ روزهاى بزرگى كه بر امت گذشت ، ميوه شيرين سرنگونى كاخ‌هاى استبداد و استكبار و جايگزينى پرچم جمهورى عدل اسلامى را به بار آورد . مگر نه آن است كه دستور آموزنده « كُلُّ يَوْمٍ عاشُورا وَ كُلُّ ارْضٍ كَرْبَلا » « 4 »  بايد سرمشق امت اسلامى باشد . قيام همگانى در هر روز در هر سرزمين عاشورا قيام عدالتخواهان با عددى قليل و ايمانى و عشقى بزرگ در مقابل ستمگران كاخ نشين و مستكبران غارتگر بود ، و دستور آن است كه اين برنامه سر لوحهء زندگى امت در هر روز و در هر سرزمين باشد ، روزهائى كه بر ما گذشت عاشوراى مكرر بود و ميدانها و خيابانها و كوى و برزنهائى كه خون فرزندان اسلام در آن ريخت ، كربلاى مكرر و اين دستور آموزنده تكليفى است و مژده‌اى .\r\n\r\n","description":"","footnote":" ( 1 ) . 1 / 38 .  ( 2 ) . 2 / 11 .  ( 3 ) . 5 / 16 .  ( 4 ) . 6 / 36 . ","page_name":" 71 ","page_number":71},
  {"content":"\r\n\r\nتكليف از آن جهت كه مستضعفان اگر چه با عده‌اى قليل عليه مستكبران ، گر چه با ساز و برگ مجهز و قدرت شيطانى عظيم ، مأمورند چونان سرور شهيدان قيام كنند . و مژده كه شهادت رمز پيروزى است . 17 شهريور مكرر عاشورا و ميدان شهدا مكرر كربلا و شهداى ما مكرر شهداى كربلا و مخالفان ملت ما مكرر يزيد و وابستگان او هستند . كربلا كاخ ستمگرى را با خون در هم كوبيد كربلاى ما كاخ سلطنت شيطانى را فرو ريخت .\r\nاكنون وقت آن است كه ما كه وارثان اين خون‌ها هستيم و بازماندگان جوانان و شهداى به خون خفته هستيم از پاى ننشينيم تا فداكارى آنان را به ثمر برسانيم و با اراده مصمم و مشت محكم بقاياى رژيم ستمكار و توطئه‌گران جيره خوار شرق و غرب را در زير پاى شهداى فضيلت دفن كنيم . « 1 » \r\nملت عظيم الشأن در سالروز شوم اين فاجعه انفجارآميزى كه مصادف با 15 خرداد 42 بود با الهام از عاشورا آن قيام كوبنده را به بار آورد ، اگر عاشورا و گرمى و شور انفجارى آن نبود ، معلوم نبود چنين قيامى بدون سابقه و سازماندهى واقع مىشد . واقعه عظيم عاشورا از 61 هجرى تا خرداد 61 و از آن تا قيام عالمى بَقِيَّةُ اللَّهِ ارْواحُنا لِمَقْدَمِهِ الْفَداءُ در هر مقطع انقلاب ساز است . « 2 » \r\nالان هم مىبينيد كه در جبهه‌ها وقتى كه نشان مىدهند آنها را ، همه با عشق امام حسين است كه دارند جبهه‌ها را گرم نگه مىدارند . « 3 » \r\nاكنون ملت ما دريافته است كه « كُلُّ يَوْمٍ عاشُورا وَ كُلُّ ارْضٍ كَرْبَلا » مجالس حال و دعاى اينان شب عاشوراهاى اصحاب سيدالشهداء را در دل زنده مىكند . « 4 » \r\nامام حسين ( ع ) با خون خود اسلام را زنده كرده شما به تبعيت از او انقلاب و اسلام را ضمانت نماييد . « 5 » \r\nما در عين حالى كه جوان‌هاى بسيار لايق خودمان را ، مردان كاردان خودمان را از دست داديم لكن آن چيزى كه به دست آورديم ارزشش بيشتر از اين معانى است . آنى است كه\r\n\r\n","description":"","footnote":" ( 1 ) . 9 / 57 .  ( 2 ) . 16 / 219 .  ( 3 ) . 17 / 62 .  ( 4 ) . 16 / 99 .  ( 5 ) . 17 / 255 . ","page_name":" 72 ","page_number":72},
  {"content":"\r\n\r\nسيّدالشّهداء زن و فرزند خودش را فداى او كرده ، آنى است كه رسول‌اللَّه ( ص ) زندگانى خودش را در راه او صرف كرد و ائمه معصومين ما در راه او آنهمه رنج ديدند . « 1 » \r\n\r\nفلسفه عزادارى و روضه خوانى\r\nبدانند آنچه دستور ائمه ( ع ) براى بزرگداشت اين حماسه تاريخى اسلام است و آنچه لعن و نفرين بر ستمگران آل بيت است تمام فرياد قهرمانانه ملتها است بر سردمداران ستم پيشه در طول تاريخ الى الابد . و مىدانيد كه لعن و نفرين و فرياد از بيداد بنى اميه لَعْنَةُ اللَّهِ عَلَيْهِمْ با آنكه آنان منقرض و به جهنم رهسپار شده‌اند فرياد بر سر ستمگران جهان و زنده نگهداشتن اين فرياد ستم شكن است . « 2 » \r\nگريه كردن بر شهيد ، نگه داشتن ، زنده نگه داشتن نهضت است . اينكه در روايت هست كه كسى كه گريه بكند يا بگرياند يا به صورت گريه دار خودش را بكند ، اين جزايش بهشت است ، « 3 »  اين براى اين است كه حتى آنى كه با صورت گريه‌دار خودش را چيز مىكند ، صورتش را يك حال حزن به خودش مىدهد و صورت گريه‌دار به خودش مىدهد ، اين نهضت را دارد حفظ مىكند ، اين نهضت امام حسين ( ع ) را حفظ مىكند . « 4 » \r\nما تا ابد هم اگر براى سيدالشهداء گريه بكنيم ، براى سيدالشهداء نفعى ندارد ، براى ما نفع دارد ، همين نفع دنيائيش را شما حساب كنيد ، آخرتش سر جاى خودش . همين نفع دنيائيش را حساب كنيد و همين جهت روانى مطلب را كه قلوب را چطور به هم متصل مىكند . « 5 » \r\nشما انگيزه اين گريه و اين اجتماع در مجالس روضه را خيال نكنيد كه فقط اين است كه ما گريه كنيم براى سيدالشهداء ، نه سيدالشهداء احتياج به اين گريه‌ها دارد و نه اين گريه خودش فى نفسه يك كارى از آن مىآيد ، لكن اين مجلس‌ها مردم را همچو مجتمع مىكنند و يك\r\n\r\n","description":"","footnote":" ( 1 ) . 18 / 148 .  ( 2 ) . 21 / 173 .  ( 3 ) . . . . وَ مَنْ بَكى اوْ أَبْكى واحداً فله الجَنَّةُ وَ مَنْ تَباكى فَلَهُ الجنَّةُ . بحار ، ج 44 ، ص 288 .  ( 4 ) . 10 / 31 .  ( 5 ) . 10 / 218 . ","page_name":" 73 ","page_number":73},
  {"content":"\r\n\r\nوجهه مىدهند ، سى ميليون ، سى و پنج ميليون جمعيت در دو ماه محرم و خصوصاً دهه عاشورا يك وجهه ، طرف يك راه مىروند . بى خود بعضى از ائمه ما نمىفرمايند كه براى من در منابر روضه بخوانند . بى خود نمىگويند ائمه ما به اينكه هر كس كه بگريد ، بگرياند يا صورت گريه ، گريه كردن به خودش بگيرد اجرش فلان و فلان است . مسأله ، مسألهء گريه نيست ، مسأله ، مسألهء تباكى نيست ، مسأله ، مسألهء سياسى است كه ائمهء ما با همان ديد الهى كه داشتند ، مىخواستند كه اين ملت‌ها را با هم بسيج كنند و يكپارچه كنند ، از راه‌هاى مختلف ، اينها را يكپارچه كنند تا آسيب‌پذير نباشد . « 1 » \r\nاينكه بعضى از ائمه ( شايد امام باقر بوده ، من الان خوب يادم نيست ) مىفرمايد كه براى من يك نفر نوحه سرا را در منا بگذاريد كه آنجا براى من گريه بكند و عزا بگيرد . « 2 »  نه اين است كه حضرت باقر ( ع ) احتياج به اين داشته است و نه اينكه براى او شخصاً فايده‌اى داشته است ، لكن جنبه سياسى اين را ببينيد ، در منى آنوقتى كه از همه اقطار عالم آدم مىآيد آنجا . يك كسى بنشيند يا اشخاصى نوحه سرائى كنند براى امام باقر و جنايت كسانى كه با او مخالفت كردند و او را مثلًا به شهادت رساندند ذكر كند و اين مسأله موجى باشد در همه دنيا اين مجالس عزا را دست كم گرفتند . « 3 » \r\nحضرت باقر ( ع ) وقتى كه مىخواستند فوت كنند وصيت كردند كه ده سال ظاهراً كه در منا اجير كنند كسى را ، كسانى را كه براى من گريه كنند . اين چه مبارزه‌اى است ؟ حضرت باقر احتياج به گريه داشت ؟ حضرت باقر مىخواست چه كند گريه را ؟ آنوقت هم در منا چرا ؟ ايام حج و منا . اين همين نقطهء اساسى ، سياسى ، روانى ، انسانى است كه ده سال در آنجا گريه كنند .\r\nخوب مردم مىآيند مىگويند چه خبر است چيست ؟ مىگويند اين اينطور بود اين توجه\r\n\r\n","description":"","footnote":" ( 1 ) . 13 / 153 .  ( 2 ) . ثقة الاسلام كلينى ( رضوان اللَّه تعالى عليه ) بسند حسن روايت كرده است كه حضرت امام محمّد باقر ( ع ) هشتصددرهم براى تعزيه و ماتم خود وصيت فرمود .\r\nو به سند موثق از امام جعفر صادق ( ع ) روايت كرده است كه پدرم گفت : اى جعفر از مال من وقفى بكن براى ندبه كنندگان ، كه ده سال در منى در موسم حج بر من گريه كنند و رسم ماتم را تجديد نمايند و بر مظلوميت من زارى كنند . جلاء العيون ، محمدباقر مجلسى ، ص 692 .  ( 3 ) . 16 / 218 . ","page_name":" 74 ","page_number":74},
  {"content":"\r\n\r\nمىدهد نفوس مردم را به اين مكتب و ظالم را منهدم مىكند و مظلوم را قوى مىكند . ما جوان‌ها داديم . كربلا جوان‌ها داده ، ما اين را بايد حفظش كنيم . اين نمىشود اينطور باشد شما خيال بكنيد كه گريه است ، خير گريه نيست ، يك مسأله سياسى ، روانى ، اجتماعى است . اگر قضيه گريه است تباكايش ديگر چيست ؟ تباكى مىخواهد تباكى ديگر يك چيزى شد ؟ اصلًا حضرت سيدالشهداء چه احتياج به گريه دارد ؟ ائمه اينقدر اصرار كردند به اينكه مجمع داشته باشيد ، گريه بكنيد ، چه بكنيد ، براى اينكه اين حفظ مىكند اين كيان مذهب ما را . « 1 » \r\nعمق ارزش مجلس‌هاى عزادارى ، كم معلوم شده است و شايد پيش بعضى هيچ معلوم نشده است . اينكه در روايات ما براى يك قطره اشك براى مظلوم كربلا آنقدر ارزش قائل‌اند ، حتى براى تباكى ( به صورت گريه در آمدن ) ارزش قائل‌اند ، « 2 »  نه از باب اين است كه سيد مظلومان احتياج به اين كار دارد و نه اين است كه فقط براى ثواب بردن شما و مسلمين شما باشد . گرچه همه ثواب‌ها هست ، لكن چرا اين ثواب را براى اين مجالس عزا آنقدر عظيم قرار داده شده است و چرا خداوند تبارك و تعالى براى اشك و حتى يك قطره اشك و حتى تباكى ، آنقدر ثواب داده است ؟ كم كم اين مسأله از ديد سياسىاش معلوم مىشود و ان‌شاء اللَّه بعدها بيشتر معلوم مىشود . اينكه براى عزادارى ، براى مجالس عزا ، براى نوحه خوانى ، براى اينها اينهمه ثواب داده شده است . علاوه‌بر آن امور عباديش و روحانيش ، يك مسأله مهم سياسى در كار بوده است . آن روزى كه اين روايات صادر شده است . روزى بوده است كه اين فرقه ناجيه مبتلا بودند به حكومت اموى و بيشتر عباسى ، و يك جمعيت بسيار كمى ، يك اقليت كمى در مقابل قدرت‌هاى بزرگ . در آنوقت براى سازمان دادن به فعاليت سياسى اين اقليت ، يك راهى درست كردند كه اين راه ، خودش سازمانده است و آن ، نقل از منابع وحى ، به اينكه براى اين مجالس اينقدر عظمت هست و براى اين اشك‌ها آنقدر ، در حول و بر اين اشك‌ها و\r\n\r\n","description":"","footnote":" ( 1 ) . 10 / 217 .  ( 2 ) . عَن الحسين بْنِ عَلى ( ع ) قالَ ، ما مِنْ عَبْدٍ قَطَرَتْ عَيْناهُ فينا قَطْرَةً أَوْ دَمَعَتْ عَيناهُ فينا دمْعَةً إلا بَوَّأَهُ اللَّه تعالى بها فى الجنَّةِحُقُباً . بحار ، ج 44 ، ص 279 .\r\nاز حضرت حسين ( ع ) روايت شده است كه فرمود : هيچ بنده‌اى براى ما اشكى نريزد مگر آنكه خداوند به سبب آن ، او را روزگارى در بهشت فرود آورد . ","page_name":" 75 ","page_number":75},
  {"content":"\r\n\r\nعزادارىها ، شيعيان با اقليت آنوقت اجتماع مىكردند و شايد بسيارى از آنها هم نمىدانستند مطلب چه هست ، ولى مطلب ، سازماندهى به يك گروه اقليت در مقابل آن اكثريت‌ها ، و در طول تاريخ ، اين مجالس‌عزا كه يك‌سازماندهى سرتاسرى كشورها هست ، كشورهاى اسلامى هست و در ايران كه مهد تشيع و اسلام و شيعه هست ، در مقابل حكومتهائى كه پيش مىآمدند و بناى بر اين داشتند كه اساس اسلام را از بين ببرند ، اساس روحانيت را از بين ببرند ، آن چيزى كه در مقابل آنها ، آنها را مىترساند ، اين مجالس عزا و اين دستجات بود . « 1 » \r\nشايد غربزده‌ها به ما مىگويند كه ملت گريه و شايد خودىها نمىتوانند تحمل كنند كه يك قطره اشك مقابل چقدر ثواب است .\r\nيك مجلس عزا چقدر ثواب دارد ، نتوانند هضم كنند آن چيزهائى را كه براى ادعيه ذكر شده است و آن ثوابهايى كه براى دو سطر دعا ذكر شده است ، نمىتوانند اين را ادراك كنند و هضم كنند . جهت سياسى اين دعاها و اين توجه به خدا و توجه همه مردم را به يك نكته ، اين ، اين است كه يك ملت را بسيج مىكند براى يك مقصد اسلامى . مجلس عزا نه براى اين است كه گريه بكنند براى سيدالشهداء و اجر ببرند . البته اين هم هست . و ديگران را اجر اخروى نصيب كند ، بلكه مهم ، آن جنبه سياسى است كه ائمهء ما در صدر اسلام نقشه‌اش را كشيده‌اند كه تا آخر باشد و آن ، اين اجتماع تحت يك بيرق ، اجتماع تحت يك ايده ، و هيچ چيز نمىتواند اين كار را به مقدارى كه عزاى حضرت سيدالشهدا در او تأثير دارد ، تأثير بكند . « 2 » \r\nساير مردم ، اينهايى كه مسجد مىآيند ، منبر را گوش مىكنند ، مطالب را گوش مىكنند ، همچو كه به روضه مىرسند ، رد مىشوند و مىروند . اين از باب اين است كه ملتفت نيستند چه هست . آن روضه است كه اين محراب ، كه اين منبر را حفظ كرده ، اگر آن روضه نبود ، اين منبر هم نبود ، اين مطالب هم نبود ، آن حفظ كرده . ما بايد به شهيدمان گريه كنيم ، فرياد كنيم ، مردم را بيدار كنيم ، البته يك مطلبى هم كه بين همه ما بايد باشد اين است كه اين نكته را به مردم بفهمانيم همه‌اش قضيه اين نيست كه ما مىخواهيم ثواب ببريم ، قضيه اين است كه ما مىخواهيم پيشرفت كنيم . سيدالشهداء هم كه كشته شد ، نه اينكه رفتند يك ثوابى ببرند .\r\n\r\n","description":"","footnote":" ( 1 ) . 16 / 217 .  ( 2 ) . 16 / 218 . ","page_name":" 76 ","page_number":76},
  {"content":"\r\n\r\nثواب براى او خيلى مطرح نبود ، آنطور رفت كه اين مكتب را نجاتش بدهد ، اسلام را پيشرفت بدهد ، اسلام را زنده كند . شما هم كه داريد نوحه خوانى مىكنيد حرف مىزنيد .\r\nخطبه مىخوانيد ، نوحه مىخوانيد مردم را به گريه وادار مىكنيد ، مردم هم كه گريه مىكنند همه روى اين مقصد باشد كه اين اسلام را ما مىخواهيم با همين هياهو حفظش كنيم . با اين هياهو ، با اين گريه ، با اين نوحه خوانى ، با اين شعر خوانى ، با اين نثر خوانى ما مىخواهيم اين مكتب را حفظ كنيم چنانچه تا حالا هم حفظ شده .\r\nبايد اين نكته را هم به مردم گفته بشود ، تذكر داده بشود كه آقا قضيه روضه خوانى قضيه اين نيست كه من يك چيزى بگويم و يكى هم گريه كند . قضيه اين است كه با گريه حفظ شده است اين ، با گريه اين حفظ شده . حتى تباكى هم ثواب دارد ، خوب تباكى چرا ثواب دارد ؟\r\nبراى اينكه تباكى كمك مىكند به اين مكتب ، كمك به مكتب مىكند . « 1 » \r\nو اگر چنانچه واقعا بفهمند و بفهمانند كه مسأله چه هست و اين عزادارى براى چه هست و اين گريه براى چه اينقدر ارج پيدا كرده و اجر پيش خدا دارد ، آنوقت ما را ملت گريه نمىگويند ، ما را ملت حماسه مىخوانند . اگر بفهمند آنها كه حضرت سجاد ( ع ) كه همه چيزش را در كربلا از دست داد و در يك حكومتى بود كه قدرت بر همه چيز داشت . اين ادعيه‌اى كه از او باقى مانده است چه كرده است و چطور مىتواند تجهيز بكند ، به ما نمىگفتند كه ادعيه براى چيست . اگر روشنفكران ما فهميده باشند كه اين مجالس و اين دعاها و اين ذكرها و اين مجالس مصيبت جنبه سياسى و اجتماعىاش چيست ، نمىگويند كه براى چه اين كار را بكنيم . « 2 » \r\nاين مطلبى كه الان القاء كرده‌اند به جوان‌هاى ما كه تا كى گريه و تا كى روضه و اينها ، بياييد تظاهر كنيم ، اينها نمىفهمند روضه چيست و اين اساس تا حالا [ چطور 
  ] نگه داشته شده است . اين را نمىدانند و نمىشود هم بهشان بفهمانند .\r\nاينها نمىفهمند كه اين روضه و اين گريه آدم ساز است ، انسان درست مىكند . اين مجالس روضه ، اين مجالس عزاى سيدالشهداء و آن تبليغات بر ضد ظلم . اين تبليغ بر ضد طاغوت است . بيان ظلمى كه به مظلوم شده تا آخر بايد باشد . « 3 » \r\n\r\n","description":"","footnote":" ( 1 ) . 8 / 71 .  ( 2 ) . 16 / 209 .  ( 3 ) . 9 / 201 . ","page_name":" 77 ","page_number":77},
  {"content":"\r\n\r\n\r\nاهميت و نقش عزادارى در احياى اسلام و مكتب سيدالشهداء\r\nهمه بايد بدانيم كه آنچه موجب وحدت بين مسلمين است اين مراسم سياسى عزادارى ائمه اطهار و بويژه سيد مظلومان و سرور شهيدان حضرت ابى عبداللَّه الحسين ( ع ) است كه حافظ مليت مسلمين بويژه شيعيان ائمهء اثنى عشر ( ع ) مىباشد . « 1 » \r\nسفارش اكيد ائمهء مسلمين ( ع ) بر اقامهء عزاى سيد مظلومان تا آخر ابد و فرياد مظلوميت آن بيت رسول اللَّه ( ص ) و ظالميت بنى اميه عليهم لعنة اللَّه با آن كه بنى اميه منقرض شده‌اند ، فرياد مظلوم بر سر ظالم است . و اين پرخاش و فرياد بايد زنده بماند و بركاتش امروز در ايران در جنگ با يزيديان واضح و ملموس است . « 2 » \r\nخداى عالم چون ديد بناى دين را ماجرا جويان صدر اول متزلزل كردند و جز چند نفر معدودى بجا نماند حسين بن على را برانگيخت و با جانفشانى و فداكارى ملت را بيدار كرد و ثوابهاى بسيار براى عزاداران او مقرر كرد تا مردم را بيدار نگه دارند و نگذارند اساس كربلا كه پايه‌اش بر بنيان كندن پايه‌هاى ظلم و جور و سوق مردم به توحيد و معدلت بود كهنه شود .\r\nبا اين حال لازم است كه براى عزادارى كه شالوده‌اش بر اين اساس ريخته شده چنين ثوابهايى مقرر شود كه مردم با هر فشار و سختى هم هست از آن دست بر ندارند و گر نه با سرعت برق زحمتهاى حسين بن على را هم پايمال مىكردند كه به پايمال كردن آن زحمتهاى پيغمبر اسلام و كوششهايى كه براى تاسيس اساس تشيع كرده بود به كلى پايمال مىشد . پس فرضا كه مزدهايى را كه خدا مىدهد در مقابل سودى باشد كه از عمل به دست مىآيد سودى كه از اين عمل به دست آمده و مىآيد بقاء دين حق و اساس تشيع است كه سعادت دنيا و آخرت جهانيان بسته به آن است و با نظر به وضعيت شيعه در آن زمان و فشارهاى گوناگون از مخالفان على بن ابيطالب به پيروان او قيمت اين عمل بيش از آنست كه به تصور ما در آيد و خداى جهان براى آنها ثواب‌ها و مزدهائى تهيه فرموده كه هيچ چشمى نديده و گوشى نشنيده و اين كمال عدالت است . « 3 » \r\n\r\n","description":"","footnote":" ( 1 ) . 21 / 173 .  ( 2 ) . 20 / 21 .  ( 3 ) . كشف الاسرار ، ص 174 . ","page_name":" 78 ","page_number":78},
  {"content":"\r\n\r\nاين خون سيدالشهداست كه خون‌هاى همه ملت‌هاى اسلامى را به جوش مىآورد و اين دستجات عزيز عاشورا است كه مردم را به هيجان مىآورد و براى اسلام و براى حفظ مقاصد اسلامى مهيا مىكند در اين امر سستى نبايد كرد . « 1 » \r\nحق پيروز است ! حق پيروز است ! منتها ما رمز پيروزى را بايد پيدا بكنيم كه رمز پيروزى ما چه بوده است و رمز بقاى شيعه در اين طول زمان ، از زمان اميرالمؤمنين ( ع ) تا حالا ، در زمان‌هايى كه شيعه جمعيتش كم بوده است ، ناچيز بوده است . حالا الحمدللَّه زياد است اما آنوقت كم بوده نه اينكه زياد در مقابل ديگران . رمز بقاى اين مذهب و بقاء ممالك اسلامى ، ممالك شيعى بايد ببينيم چه بوده است ، ما آن رمز را بايد حفظش بكنيم . يكى از رمزهاى بزرگى كه بالاترين رمز است قضيهء سيدالشهداست . . . بايد اين رمز را حفظ بكنيم اين مجالسى كه در طول تاريخ بر پا بوده است و با دستور ائمه ( ع ) اين مجالس بوده است . خيال نكنند بعضى از اين جوان‌هاى ما كه اين مجالس ، مجالسى بوده است كه گريه در آن بوده است حالا ما بايد گريه ديگر نكنيم . اين يك اشتباهى است كه مىكنند . « 2 » \r\nاساسى كه همه چيز را تا حالا نگه داشته او بوده ، پيغمبر ( ص ) هم فرمود كه « انا من حسين » يعنى ديانت را او نگه مىدارد و اين فداكارى ، ديانت اسلام را نگه داشته است و ما بايد نگهش داريم .\r\nاين جوان‌ها توجه ندارند البته يك دسته‌اند و تزريق به اينها شده از اشخاصى كه مىخواهند نباشد . اينها از اساس مىخواهند روضه را از بين ببرند كه روضه خوانى است كه عواطف مردم را همچو تهييج مىكند كه بر همه چيز حاضرند . وقتى مردم ديدند كه سيدالشهداء جوان‌هايش را آنطور قطعه قطعه كردند و آنطور جوان‌هاى خودش را داد ، براى مردم آسان مىشود كه جوان بدهند و ما با اين حس شهادت دوستى اين معنى را ملت ما پيش برد و رمز همين معنائى بود كه از كربلا منعكس شد به همه جهاتى كه ما داشتيم ، به همه ملت ما ، و همه آرزوى شهادت مىكردند ، همان شهادتى كه سيدش سيدالشهداء بود و اينها نمىفهمند كه اينجاست كه نگه داشته است ، آنهائى كه مىفهمند تزريق مىكنند و ديگران را گول مىزنند . « 3 » \r\n\r\n","description":"","footnote":" ( 1 ) . 15 / 204 .  ( 2 ) . 10 / 216 .  ( 3 ) . 9 / 201 . ","page_name":" 79 ","page_number":79},
  {"content":"\r\n\r\nروضهء سيدالشهداء براى حفظ مكتب سيدالشهدا است . آن كسانى كه مىگويند روضه سيدالشهداء را نخوانيد ، اصلًا نمىفهمند مكتب سيدالشهداء چه بوده و نمىدانند يعنى چه ، نمىدانند اين گريه‌ها و اين روضه‌ها حفظ كرده اين مكتب را . الان هزار و چهارصد سال است كه با اين منبرها با اين روضه‌ها و با اين مصيت‌ها و با اين سينه زنىها ما را حفظ كرده‌اند ، تا حالا آورده‌اند اسلام را . اين عده از جوان‌هايى كه اينطور نيست كه سوءنيت داشته باشند ، خيال مىكنند ما حالا بايد حرف روز بزنيم . حرف سيدالشهداء حرف روز است ، هميشه حرف روز است ، اصلًا حرف روز را سيدالشهداء آورده است دست ماها داده و سيدالشهداء را اين گريه‌ها حفظ كرده است ، مكتبش را ، اين مصيبت‌ها و داد و قال‌ها حفظ كرده ، اين سينه زنىها و اين دستجات و - عرض مىكنم - اينها حفظ كرده . اگر فقط مقدسى بود و توى اطاق و توى خانه مىنشست براى خودش و هى زيارت عاشورا مىخواند و تسبيح مىگرداند نمانده بود چيزى . هياهو مىخواهد ، هر مكتبى هياهو مىخواهد ، بايد پايش سينه بزنند ، هر مكتبى تا پايش سينه زن نباشد تا پايش گريه كن نباشد تا پايش توى سر و سينه زدن نباشد ، حفظ نمىشود . اينها اشتباه مىكنند ، بچه‌اند اينها ، نمىدانند كه اين نقش روحانيت و نقش اهل منبر چه هست در اسلام ، خودتان هم شايد خيلى ندانيد . اين نقش يك نقشى است كه اسلام را هميشه زنده نگه داشته ، آن گلى است كه هى آب به آن مىدهند زنده نگه داشته ، اين گريه‌ها زنده نگه داشته مكتب سيدالشهداء را . اين ذكر مصيبت‌ها زنده نگه داشته مكتب سيدالشهداء را . ما بايد براى يك شهيدى كه از دستمان مىرود علم به پا كنيم نوحه خوانى كنيم ، گريه كنيم ، فرياد كنيم ، ديگران مىكنند ديگران فرياد مىزنند وقتى يكى از آنها كشته بشود ، فرض كنيد كه از يك حزبى يكى كشته بشود ميتينگ‌ها مىدهند ، فريادها مىكنند .\r\nاين يك ميتينگ و فريادى است براى احياء مكتب سيدالشهداء و اينها ملتفت نيستند ، توجه ندارند به مسائل ، همين گريه‌ها نگه داشته اين مكتب را تا اينجا و همين نوحه‌سرايىها ، همين‌هاست كه ما را زنده نگه داشته ، همين‌هاست كه اين نهضت را پيش برده ، اگر سيدالشهداء نبود ، اين نهضت هم پيش نمىبرد ، سيدالشهداء همه جا هست « كُلُّ ارْضٍ كَرْبَلا » همه جا محضر سيدالشهدا است ، همه منبرها محضر سيدالشهداست ، همه محراب‌ها از سيدالشهداست .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n. . . امام حسين نجات داد اسلام را ، ما براى يك آدمى كه نجات داده اسلام را و رفته كشته شده هى سكوت كنيم ؟ ما هر روز بايد گريه كنيم ، ما هر روز بايد منبر برويم براى حفظ اين مكتب ، براى حفظ اين نهضت‌ها ، اين نهضت‌ها مرهون امام حسين ( ع ) هست . « 1 » \r\nاز اين هماهنگ‌تر چه ؟ شما در كجا سراغ داريد كه يك ملتى اينطور هماهنگ بشود ؟ كى اينها را هماهنگ كرده ؟ اينها را سيدالشهداء هماهنگ كرده است . در تمام كشورهاى اسلامى ، ملت‌هاى اسلامى در روز عاشورا و تاسوعا و مثلًا هشتم و چندم .\r\nاين دستجات با آن عظمت ، با آن محتوا همه جا ، كى مىتواند يك همچنين اجتماعى درست كند ؟ در كجاى عالم شما سراغ داريد كه اين مردم اينطور هماهنگ باشند ، برويد هندوستان همين بساط ، برويد پاكستان همين بساط ، برويد اندونزى همين بساط ، برويد عراق همين بساط ، برويد افغانستان ، هر جا برويد همين بساط ، كى اينها را هماهنگ كرده ؟\r\nاين هماهنگى را از دست ندهيد . « 2 » \r\nدر اين مجالس عزا و سوگوارى و نوحه سرايى براى سيد مظلومان و اظهار مظلوميت يك كسى كه براى خدا و براى رضاى او جان خودش و دوستان و اولاد خودش را فدا كرده است ، اينطور ساخت جوانانى را كه مىروند در جبهه‌ها و شهادت را مىخواهند و افتخار به شهادت مىكنند و اگر شهادت نصيب شان نشود متأثر مىشوند و آنطور مادران را مىسازد كه جوان‌هاى خودشان را از دست مىدهند و باز مىگويند باز هم يكى دو تا داريم . اين مجالس عزاى سيدالشهداست و مجالس دعا و دعاى كميل و ساير ادعيه است كه مىسازد اين جمعيت را اينطور و اساس را اسلام از اول بنا كرده است ، به طورى كه با همين ايده و با همين برنامه به پيش برود . « 3 » \r\nحالا يك دسته‌اى آمده‌اند مىگويند كه نه ، ديگر روضه نخوانيد . نمىفهمند اينها كه روضه يعنى چه ، اينها ماهيت اين عزادارى را نمىدانند چيست . نمىدانند كه اين نهضت امام حسين آمده تا اينجا ، تا اين نهضت را درست كرده ، اين تابع ، اين يك شعاعى است از آن نهضت ،\r\n\r\n","description":"","footnote":" ( 1 ) . 8 / 69 .  ( 2 ) . 10 / 217 .  ( 3 ) . 16 / 209 . ","page_name":" 81 ","page_number":81},
  {"content":"\r\n\r\nنمىدانند كه گريه كردن بر عزاى امام حسين ، زنده نگه داشتن نهضت و زنده نگه داشتن همين معنا كه يك جمعيت كمى در مقابل يك امپراتورى بزرگ ايستاد . مقابل يك امپراتورى بزرگ ايستاد و « نه » گفت هر روز بايد در هر جا اين « نه » محفوظ بماند و اين مجالسى است كه هست ، مجالسى است كه دنبال همين است كه اين « نه » را محفوظ بدارد . بچه‌ها و جوان‌هاى ما خيال نكنند كه مسأله ، مسألهء ملت گريه است ، اين را ديگران القاء كردند به شماها كه بگوييد ملت گريه . آنها از همين گريه‌ها مىترسند براى اينكه گريه‌اى است كه گريه بر مظلوم است فرياد مقابل ظالم است ، دسته‌هايى كه بيرون مىآيند مقابل ظلم هستند ، قيام كرده‌اند . « 1 » \r\nدر آنوقت « 2 »  يكى از حرف‌ها كه هى رايج بود مىگفتند : ملت گريه ، براى اينكه مجالس روضه را از دستشان بگيرند . اينكه همه مجالس روضه را آن وقت تعطيل كردند ، آن هم به دست كسى كه خودش در مجالس روضه مىرفت و آن بازىها را در مىآورد . قضيه مجلس روضه بود يا از مجلس روضه آنها يك چيز ديگر مىفهميدند و آن را مىخواستند از بين ببرند ؟ قضيه عمامه و كلاه بود يا از عمامه يك چيز ديگرى آنها مىفهميدند و روى آن ميزان عمامه را با آن مخالفت مىكردند ؟ آنها فهميده بودند كه از اين عمامه يك كارى مىآيد كه نمىگذارد اينها آنى را كه مىخواهند عمل كنند و از اين مجالس عزادارى يك كارى مىآيد كه نمىگذارد اينها كارهايشان را انجام بدهند . وقتى يك ملتى در ماه محرم ، سر تا سر يك مملكت ، يك مطلب را مىگويند اين مجلس‌ها مردم را همچو مجتمع مىكنند و يك وجهه مىدهند ، سى ميليون ، سى و پنج ميليون جمعيت در دو ماه محرم و خصوصاً دهه عاشورا يك وجهه ، طرف يك راه مىروند ، اينها را در اين ماه محرم ، خطبا و علما در سر تا سر كشور مىتواند بسيج كند براى يك مساله . اين جنبه سياسى اين مجالس بالاتر از همه جنبه‌هاى ديگرى است كه هست . « 3 » \r\nو اينها مىبينند كه اين مجالس ، مجالس روضه ، ذكر مصائب مظلوم و ذكر جنايات ظالم در هر عصرى مقابل ظالم قرار مىدهد . اينها ملتفت نيستند كه اينها خدمت دارند مىكنند به اين\r\n\r\n","description":"","footnote":" ( 1 ) . 10 / 31 .  ( 2 ) . در زمان سلطنت رضاخان پهلوى .  ( 3 ) . 13 / 153 . ","page_name":" 82 ","page_number":82},
  {"content":"\r\n\r\nكشور ، خدمت دارند مىكنند به اسلام ، توجه ندارند جوان‌هاى ما ، بازى اين بزرگ‌ها را نخوريد ، اينها خيانتكارند ، اينهايى كه تزريق مىكنند به شما ملت گريه ، ملت گريه ، اينها خيانت مىكنند بزرگ هايشان و ارباب‌هايشان از اين گريه‌ها مىترسند ، دليلش اين است كه رضاخان آمد همه اينها را برد از بين و مامور بود دليلش اين است كه رضا خان آخرش كه رفت ، انگلستان در راديوى دهلى اعلام كرد كه ما اين را آورديم ، حالا هم برديم ، راست هم مىگفتند . آورده بودند براى سركوب كردن اسلام و يكى از راه‌هايش همين بود كه اين مجالس را از دست شما بگيرند . جوان‌هاى ما خيال نكنند كه دارند يك خدمتى مىكنند مىروند توى مجلس ، اگر صحبت عزا بشود ، مىگويند نه . اين را نگو ، غلط است اين حرف ، بايد اين را بگويد ، بايد اين ظلم‌ها را بگويد تا مردم بفهمند كه چه گذشته آن وقت و بايد هر روز اين كار بشود ، اين جنبه سياسى دارد ، جنبه اجتماعى دارد . « 1 » \r\nدر دفعه اول كه مرا از قم گرفتند و بردند ، در بين راه - اين - بعضى از اين مامورينى كه بودند در آن اتومبيل من ، مىگفت كه ما كه آمديم سراغ شما ، از اين چادرهايى « 2 »  كه در قم بود مىترسيديم كه مبادا اينها مطلع بشوند و ما نتوانيم انجام وظيفه كنيم . اينها كه هيچ ، قدرت‌هاى بزرگ از اين چادرها مىترسند ، قدرت‌هاى بزرگ از اين سازمانى كه بدون اينكه دست واحدى در كار باشد كه آنها را مجتمع كند ، خود به خود ملت را به هم جوشانده‌اند در سراسر يك كشور ، كشور پهناور ، در ايام عاشورا و در دو ماه محرم و صفر و در ماه مبارك ، اين مجالس است كه مردم را دور هم جمع كرده است . و اگر يك مطلبى بخواهد براى اسلام خدمتى بكند و شخصى بخواهد كه مطلبى را بگويد ، سر تا سر كشور به واسطه همين گويندگان و خطبا و ائمه جمعه و جماعت يك دفعه منتشر مىشود و اجتماع مردم در تحت اين بيرق الهى ، اين بيرق حسينى ، اسباب اين مىشود كه سازمان داده شده باشد . اگر قدرت‌هاى بزرگ در منطقه‌هاى خودشان بخواهند كه يك اجتماعى ايجاد كنند ، با فعاليت‌هاى زيادى كه شايد چند روز يا چند دهه مىكنند ، در يك شهرى ، يك عده فرض كنيد صد هزار نفرى ، پنجاه هزار نفرى با خرج‌هاى زياد و زحمت‌هاى زياد مجتمع مىشوند و به قول آن كسى كه\r\n\r\n","description":"","footnote":" ( 1 ) . 10 / 32 .  ( 2 ) . مقصود خيمه‌هايى است كه براى عزادارى امام حسين ( ع ) در محرّم بر پا مىشود . ","page_name":" 83 ","page_number":83},
  {"content":"\r\n\r\nمىخواهد صحبت كند ، گوش مىدهند لكن شما مىبينيد كه براى خاطر همين مجالسى كه مردم را به هم پيوند داده است اين مجالس عزائى كه مردم را به هم جوش داده است ، به مجرد اينكه يك مطلبى پيش مىآيد ، در يك شهر نه ، در سرتاسر كشور ، تمام قشرهاى مردم و عزاداران حضرت سيدالشهداء مجتمع مىشوند و احتياج به اينكه زياد زحمت كشيده بشود و تبليغات بشود ، ندارد با يك كلمه ، وقتى مردم ببينند كه اين كلمه از حلقوم سيدالشهداء ( ع ) بيرون مىآيد ، همه با هم مجتمع مىشوند . « 1 » \r\n\r\nنقش عزادارى در حفظ ملت و كشور\r\nعاشورا را زنده نگه داريد كه با نگه داشتن عاشورا كشور شما آسيب نخواهد برد . « 2 » \r\nتمام اين وحدت كلمه‌اى كه مبدأ پيروزى ما شد ، براى خاطر اين مجالس عزا و اين مجالس سوگوارى و اين مجالس تبليغ و ترويج اسلام شد . سيد مظلومان يك وسيله‌اى فراهم كرد براى ملت كه بدون اينكه زحمت باشد براى ملت ، مردم مجتمعند . « 3 » \r\nاين هماهنگى كه در تمام ملت ما در قصهء كربلا هست اين بزرگ‌ترين امر سياسى است در دنيا و بزرگ‌ترين امر روانى است در دنيا .\r\nتمام قلوب با هم متحد مىشوند . اگر خوب راهش ببريم . ما براى اين هماهنگى پيروز هستيم و قدر اين را بايد بدانيم و جوانهاى ما توجه به اين مسائل داشته باشند . « 4 » \r\nهمين مساجد و همين روضه‌ها و همين روضه‌هاى هفتگى همين‌ها ، همين‌ها توجه مردم را و همان هماهنگى را ايجاد مىكند .\r\nاگر دولت‌هاى ديگر بخواهند يك هماهنگى بين تمام قشرها پيدا كنند ميسر نيست برايشان ، با صدها ميليارد تومان هم برايشان ميسر نيست . ما را سيدالشهداء اينطور هماهنگ كرده ما براى سيدالشهدايى كه اينطور هماهنگ كرده اظهار تأسف نكنيم ؟ ما گريه نكنيم ؟\r\n\r\n","description":"","footnote":" ( 1 ) . 16 / 208 .  ( 2 ) . 15 / 205 .  ( 3 ) . 17 / 60 .  ( 4 ) . 10 / 218 . ","page_name":" 84 ","page_number":84},
  {"content":"\r\n\r\nهمين گريه‌ها نگهداشته ما را . گول اين شياطينى كه مىخواهند اين حربه را از دست شما بگيرند گول اينها را نخورند جوان‌هاى ما ! همين‌ها هست كه ماها را حفظ كرده ، همين‌ها هست كه مملكت ما را حفظ كرده . « 1 » \r\nحق پيروز است ، حق پيروز است منتها ما رمز پيروزى را بايد پيدا كنيم كه رمز پيروزى ما چه بوده است و رمز بقاى شيعه در اين طول زمان ، از زمان اميرالمؤمنين ( ع ) تا حالا . . . .\r\nيكى از رمزهاى بزرگى كه بالاترين رمز است قضيهء سيدالشهداء است . . . اگر ما بخواهيم مملكتمان يك مملكت مستقلى باشد يك مملكت آزادى باشد بايد اين رمز را حفظ بكنيم .\r\nاين مجالسى كه در طول تاريخ بر پا بوده است و با دستور ائمه ( ع ) اين مجالسى بوده است خيال نكنند بعضى از اين جوان‌هاى ما كه اين مجالس ، مجالسى بوده است كه گريه در آن بوده است ، حالا ما بايد گريه ديگر نكنيم . اين يك اشتباهى است كه مىكنند . « 2 » \r\nتقريباً ما به اين مرتبه رسيده‌ايم كه ملت ما يك دفعه يك انقلابى كرد و يك انفجارى درش حاصل شد كه نظير آن در هيچ جا نبود . يك ملتى كه همه چيزش وابسته بود و اين رژيم سابق همه چيز اين را از دست داده بود و همه شرافت انسانى اين كشور را از دست داده بود و همه چيز ما را وابسته كرده بود ، يك دفعه يك انفجارى حاصل شد كه اين انفجار در بركت همين مجالسى كه همه كشور را ، همه مردم را دور هم جمع مىكرد و همه به يك نقطه نظر مىكردند . « 3 » \r\nاينها اگر چنانچه ملى هستند - ما كار نداريم كه آيا به خدا هم كار دارند يا نه - اگر ملى هستند اگر كشورشان را مىگويند مىخواهيم اگر ملت را مىگويند كه ما مىخواهيم ، اينها بايد دامن بزنند به اين روضه خوانىها براى اينكه اين روضه خوانىها اين ملت شما را حفظ كرده ، اين روضه خوانىها و مصيبت و گريه است كه كشور شما را حفظ كرده . « 4 » \r\nملت ما قدر اين مجالس را بدانند . مجالسى است كه زنده نگه مىدارد ملت‌ها را ، در ايام عاشورا زياد و زيادتر و در ساير ايام هم غير از اين ايام متبركه ، هفته هاست و جنبش‌هاى اينطورى هست .\r\n\r\n","description":"","footnote":" ( 1 ) . 10 / 218 .  ( 2 ) . 10 / 216 .  ( 3 ) . 16 / 210 .  ( 4 ) . 8 / 70 . ","page_name":" 85 ","page_number":85},
  {"content":"\r\n\r\nاگر بعد سياسى اينها را اينها بفهمند ، همان غربزده‌ها هم مجلس به پا مىكنند و عزادارى مىكنند . اگر چنانچه ملت را بخواهند و كشور خودشان را بخواهند من اميدوارم كه هر چه بيشتر و هر چه بهتر اين مجالس بر پا باشد . « 1 » \r\nملت ما را اين مجالس حفظ كرده . بى خود نبود كه رضاخان ، مامورين ساواك رضا خان ، تمام مجالس عزا را قدغن كردند ، اين همين طورى نبود . رضا خان همچو نبود كه [ بى جهت 
  ] مخالف با اين مسائل بشود . رضاخان مامور بود ، مامور بود به اينكه آنهايى كه كارشناس بودند آنهايى كه ملتفت بودند مسائل را ، دشمن‌هاى ما كه مطالعه كرده بودند در حال ملت‌ها و مطالعه كرده بودند در حال ملت شيعه ، مىديدند آنها كه تا اين مجالس هست و تا اين نوحه‌سرائىهاى بر مظلوم هست و تا آن افشاگرى ظالم هست ، نمىتوانند برسند به مقاصد خودشان . زمان رضاخان قدغن كردند به طورى كه تمام مجالس در ايران قدغن شد . كارهاى خودشان را انجام دادند ، دست اهل منبر را دست علما را بستند و نگذاشتند كه اينها تبليغات خودشان را بكنند و آنها تبليغات را از آن طرف شروع كردند و ما را به عقب راندند و تمام مخازن ما را به چپاول بردند . در زمان محمدرضا هم به همين معنا منتها با فرم ديگر ، به فرم ديگر نه با آنطور سر نيزه ، به يك جور ديگر اين طايفه را مىخواستند كنار بگذارند ، حالا هم همان‌ها ، منتها جوان‌هاى ما را بازى مىدهند همان مساله است ، همان مساله زمان رضاخان است كه مجالس را او قدغن كرد . « 2 » \r\nشما گمان نكنيد كه اگر اين مجالس عزا نبود و اگر اين دستجات سينه زنى و نوحه سرائى نبود 15 خرداد پيش مىآمد . هيچ قدرتى نمىتوانست 15 خرداد را آنطور كند ، مگر قدرت خون سيدالشهداء و هيچ قدرتى نمىتواند اين ملتى كه از همه جوانب به او هجوم شده است و از همه قدرت‌هاى بزرگ براى او توطئه چيده‌اند ، اين توطئه‌ها را خنثى كند ، الّا همين مجالس عزا . « 3 » \r\nراهپيمائى ، عزادارى را از شما نگيرد ، عزادارى كنيد و با عزادارى راه برويد ، همه با هم مجتمع بشويد به عزادارى . وقتى كلمهء راهپيمائى پيش مىآيد خيال نكنيد كه معنايش اين است كه\r\n\r\n","description":"","footnote":" ( 1 ) . 16 / 209 .  ( 2 ) . 10 / 31 .  ( 3 ) . 16 / 219 . ","page_name":" 86 ","page_number":86},
  {"content":"\r\n\r\nعزادارى نمىخواهيم . ما از همين اسلام و مظاهر اسلام و شهداى اسلام مىتوانيم كارهايمان را انجام بدهيم و الا نه توپ ما و نه تانك ما مقابله با تانك و توپ آمريكا ندارد ، شوروى ندارد . « 1 » \r\n\r\nبزرگداشت قيام عاشورا از شعائر الهى است\r\nمجالس بزرگداشت سيد مظلومان و سرور آزادگان كه مجالس غلبه‌ى سپاه عقل بر جهل و عدل بر ظلم و امانت بر خيانت و حكومت اسلامى بر حكومت طاغوت است ، هر چه با شكوهتر و فشرده‌تر بر پا شود و بيرق‌هاى خونين عاشورا به علامت حلول روز انتقام مظلوم از ظالم ، هر چه بيشتر افراشته شود . « 2 » \r\nو از آن جمله ، مراسم عزادارى ائمه اطهار و به ويژه سيد مظلومان و سرور شهيدان حضرت ابى عبداللَّه الحسين صلوات وافر الهى و انبياء و ملائكة اللَّه و صلحاء بر روح بزرگ حماسى او باد هيچگاه غفلت نكنند . « 3 » \r\nمجالس عزا را با همان شكوهى كه پيشتر انجام مىگرفت و بيشتر از او حفظ كنيد . « 4 » \r\nمجالس را ، مجالس عزا را ، دستجات را به طور كامل و شايسته انشاء اللَّه حفظ كنيم . « 5 » \r\nمجالس سوگوارى ائمه اطهار ( ع ) را بايد حفظ كنيد ، اينها شعائر مذهبى ماست كه بايد حفظ بشود . اينها يك شعائر سياسى است كه بايد حفظ بشود . بازيتان ندهند اين قلمفرساها ، بازيتان ندهند اين اشخاصى كه با اسماء مختلفه و با مرام‌هاى انحرافى مىخواهند همه چيز را از دستتان بگيرند ! « 6 » \r\nمجالس سر جاى خودش بايد باشد و مجالس عزا بايد باشد و اهل منبر بايد اين شهادت امام حسين ( ع ) را زنده نگه دارند و ملت بايد با همه قدرت اين شعائر اسلامى را ، خصوصاً اين را زنده نگه دارند با زنده نگه داشتن او ، اسلام زنده مىشود . « 7 » \r\n\r\n","description":"","footnote":" ( 1 ) . 13 / 171 .  ( 2 ) . 3 / 226 .  ( 3 ) . 21 / 173 .  ( 4 ) . 13 / 158 .  ( 5 ) . 17 / 64 .  ( 6 ) . 10 / 32 .  ( 7 ) . 13 / 158 . ","page_name":" 87 ","page_number":87},
  {"content":"\r\n\r\nما بايد حافظ اين سنت‌هاى اسلامى ، حافظ اين دستجات مبارك اسلامى كه در عاشورا ، در محرم و صفر در مواقع مقتضى به راه مىافتند تأكيد كنيم كه بيشتر دنبالش باشند . فداكارى سيدالشهدا ( ع ) است كه اسلام را براى ما زنده نگه داشته است . زنده نگه داشتن عاشورا با همان وضع سنتى خودش از طرف روحانيون ، از طرف خطبا با همان وضع سابق و از طرف توده‌هاى مردم با همان ترتيب سابق كه دستجات معظم و منظم ، دستجات عزادارى به عنوان عزادارى راه مىافتاد . بايد بدانيد كه اگر بخواهيد نهضت شما محفوظ بماند ، بايد اين سنت‌ها را حفظ كنيد . « 1 » \r\nتكليف آقايان است روضه بخوانند . تكليف مردم است دسته‌هاى شكوهمند بيرون بياورند ، دسته‌هاى سينه زن شكوهمند . البته از چيزهائى كه بر خلاف مثلًا چه هست از آنها پرهيز كنند اما دسته‌ها بيرون بيايند سينه بزنند ، هر كارى كه مىكردند بكنند . اجتماعاتشان را حفظ كنند . اين اجتماعات است كه ما را نگهداشته ، اين هماهنگىها هست كه ما را نگهداشته .\r\nگولشان مىزنند اين جوان‌هاى عزيز صاف دل را . مىآيند توى گوشش مىخوانند ، خوب ديگر گريه مىخواهيم چه كنيم ؟ گريه مىخواهيم چه كنيم يعنى چه ؟ « 2 » \r\nاين دستجاتى كه در ايام عاشورا راه مىافتند خيال نكنند كه ما اين را تبديل كنيم به راهپيمايى . راهپيمايى است خودش ، اما راهپيمايى با يك محتواى سياسىِ ، همانطورى كه سابق بود بلكه بالاتر ! همان سينه زنى ، همان نوحه خوانى ، همان ها ، همان‌ها رمز پيروزى ماست .\r\nدر سرتاسر كشور مجلس روضه باشد ، همه روضه بخوانند و همه گريه بكنند . « 3 » \r\nان شاء اللَّه روز عاشورا كه جمعيت بيرون بيايد ، مراسم تعزيه حسين ( ع ) بايد با قوت خودش باشد و در راهپيمايىها همه‌اش مراسم امام حسين ( ع ) باشد . « 4 » \r\nخداوند همه ملت ما را موفق كند كه در اين عاشورا به همان سنت‌هاى سابق عمل كنند ، دستجات به همانطور قوت خودش باقى باشد و دستجات سينه زنى و نوحه خوانى به همان\r\n\r\n","description":"","footnote":" ( 1 ) . 15 / 204 .  ( 2 ) . 10 / 218 .  ( 3 ) . 10 / 217 .  ( 4 ) . 13 / 173 . ","page_name":" 88 ","page_number":88},
  {"content":"\r\n\r\nقوت خودش باشد و بدانيد كه حيات اين ملت به همين روضه خوانىها ، به همين اجتماعات ، به همين دستجات است . « 1 » \r\n\r\nتوصيه به خطبا و نوحه سرايان و عزاداران\r\nاهل منبر ايدهم اللَّه تعالى كوشش كنند در اينكه مردم را سوق بدهند به مسائل اسلامى و مسائل سياسى - اسلامى ، مسائل اجتماعى - اسلامى و روضه را دست از آن بر نداريد كه ما با روضه زنده هستيم . « 2 » \r\nگويندگان پس از اينكه مسائل روز را گفتند ، روضه را همانطور كه سابق مىخواندند و مرثيه را همانطور كه سابق مىخواندند بخوانند و مردم را مهيا كنند براى فداكارى . « 3 » \r\nدر آخر منبر روضه را بخوانند و زياد بخوانند ، دو كلمه نباشد همانطورى كه در سابق عمل مىشد ، روضه خوانى بشود . مرثيه گفته بشود ، شعر و نثر در فضائل اهل بيت و در مصائب آنها گفته بشود تا اين مردم مهيا باشند ، در صحنه باشند ، بدانند كه ائمه ما تمام عمرشان را صرف براى ترويج اسلام كردند اگر آنها يك سازش مىخواستند بكنند ، همه جهات مادى برايشان مهيا بود لكن خودشان را فداى اسلام كردند و با ستمكاران سازش نكردند . « 4 » \r\nاينجا بايد يك سخنى هم در خصوص عزادارى و مجالسى كه بنام حسين بن على به پا مىشود بگوييم ما و هيچ يك از دينداران نمىگوييم كه با اين اسم هر كس هر كارى مىكند خوب است ، چه بسا علماى بزرگ و دانشمندان بسيارى از اين كارها را ناروا دانسته و به نوبت خود از آن جلوگيرى كردند چنانچه همه مىدانيم كه در بيست و چند سال پيش از اين عالم عامل بزرگوار مرحوم حاج شيخ عبدالكريم « 5 »  كه از بزرگ‌ترين روحانيون شيعه بود در\r\n\r\n","description":"","footnote":" ( 1 ) . 15 / 208 .  ( 2 ) . 21 / 173 .  ( 3 ) . 13 / 158 .  ( 4 ) . 15 / 204 .  ( 5 ) . آيت اللَّه العظمى حاج شيخ عبدالكريم حائرى يزدى ( 1276 - 1355 ه . ق ) از فقيهان بزرگ و مراجع تقليد شيعه درقرن چهارده هجرى است . وى پس از تحصيلات مقدماتى به نجف و سامراء سفر كرد و در آنجا از درس استادانى چون ميرزاى بزرگ شيرازى ، ميرزا محمدتقى شيرازى ، آخوند خراسانى ، سيدكاظم يزدى و سيد محمد اصفهانى فشاركى بهره گرفت . در سال 1332 ه . ق به اراك آمد و در سال 1340 ه . ق به قم مشرف گرديد و به اصرار بزرگان آن سامان و پس از استخاره در آنجا رحل اقامت افكند و حوزه علميهء قم را تأسيس كرد . در حوزهء درس ايشان عالمانى بزرگ تربيت شدند كه حضرت امام خمينى ( ره ) در صدر آنان جاى دارند . از آثار اوست : « درر الفوائد » در اصول ، « الصلاة » ، « النكاح » ، « الرضاع » و « المواريث » در فقه . ","page_name":" 89 ","page_number":89},
  {"content":"\r\n\r\nقم شبيه خوانى را منع كرد و يكى از مجالس بسيار بزرگ را مبدل به روضه خوانى كرد و روحانيين و دانشمندان ديگر هم چيزهايى كه بر خلاف دستور دين بوده منع كرده و مىكنند . « 1 » \r\nبايد بدانيد كه اگر بخواهيد نهضت شما محفوظ بماند ، بايد اين سنت‌ها را حفظ كنيد . البته اگر چنانچه يك چيزهاى ناروايى بوده است سابق و دست اشخاص بىاطلاع از مسائل اسلام بوده ، آنها بايد يك قدرى تصفيه بشود لكن عزادارى به همان قوت خودش بايد باقى بماند . « 2 » \r\nاين دستجات با آن عظمت ( البته جهات غير شرعىاش بايد حساب بشود بايد جهات شرعى محفوظ بماند ) اين دستجات با آن عظمت ، با آن محتوا همه جا ، كى مىتواند يك همچنين اجتماعى درست كند . « 3 » \r\n\r\nگزيده‌اى از فرمايشات حضرت امام ( ره ) دربارهء محرم و قيام كربلا\r\nكربلا را زنده نگه داريد و نام مبارك حضرت سيدالشهدا را زنده نگه داريد كه با زنده بودن او اسلام زنده نگه داشته مىشود . « 4 » \r\nاين خون سيدالشهدا است كه خونهاى همهء ملتهاى اسلامى را به جوش مىآورد . « 5 » \r\nتمام اين وحدت كلمه‌اى كه مبداء پيروزى ما شد براى خاطر اين مجالس عزا و اين مجالس سوگوارى و اين مجالس تبليغ و ترويج اسلام شد . « 6 » \r\nمحرم ماه نهضت بزرگ سيد شهيدان و سرور اولياى خداست كه با قيام خود در مقابل طاغوت ، تعليم و سازندگى و كوبندگى به بشر داد و راه فناى ظالم و شكستن ستمكار را به\r\n\r\n","description":"","footnote":" ( 1 ) . 15 / 205 .  ( 2 ) . كشف الاسرار ، ص 172 .  ( 3 ) . 15 / 204 .  ( 4 ) . 18 / 22 .  ( 5 ) . 15 / 204 .  ( 6 ) . 17 / 60 . ","page_name":" 90 ","page_number":90},
  {"content":"\r\n\r\nفدايى دادن و فدايى شدن دانست . و اين خود سر لوحهء تعليمات اسلام است براى ملت ما تا آخر وهله . « 1 » \r\nمحرم ماهى است كه عدالت در مقابل ظلم و حق در مقابل باطل قيام كرده و به اثبات رسانده است كه در طول تاريخ هميشه حق بر باطل پيروز شده است . « 2 » \r\nمجالس بزرگداشت سيد مظلومان و سرور آزادگان ، كه مجالس غلبهء سپاه عقل بر جهل ، و عدل بر ظلم و امانت بر خيانت ، و حكومت اسلامى بر حكومت طاغوت است ، هر چه با شكوهتر و فشرده‌تر بر پا شود و بيرقهاى خونين عاشورا به علامت حلول روز انتقام مظلوم از ظالم ، هر چه بيشتر افراشته شود . « 3 » \r\nانقلاب اسلامى ايران پرتوى از عاشورا و انقلاب عظيم الهى آن است . « 4 » \r\nماه محرم براى مذهب تشيع ماهى است كه پيروزى در متن فداكارى و خون به دست آمده است . « 5 » \r\nمحرم و صفر است كه اسلام را نگه داشته است . « 6 » \r\nبايد محرم و صفر را زنده نگه داريم به ذكر مصائب اهل بيت ( ع ) كه با ذكر مصائب اهل بيت ( ع ) زنده مانده است اين مذهب تا حالا . « 7 » \r\nسيدالشهدا براى اسلام خودش را به كشتن داد . « 8 » \r\nحضرت سيدالشهدا را كشتند اما ( كشته شدن ) اطاعت خدا بود ، براى خدا بود ، تمام حيثيت براى او بود از اين جهت شكستى در كار نبود ؛ اطاعت كرد . « 9 » \r\n\r\n","description":"","footnote":" ( 1 ) . 2 / 11 .  ( 2 ) . 4 / 27 .  ( 3 ) . 3 / 226 .  ( 4 ) . 18 / 12 .  ( 5 ) . 4 / 100 .  ( 6 ) . 15 / 204 .  ( 7 ) . 15 / 203 .  ( 8 ) . 8 / 48 .  ( 9 ) . 4 / 19 . ","page_name":" 91 ","page_number":91},
  {"content":"\r\n\r\nسيدالشهدا هم شكست خورد در كربلا ، اما شكست نبود اين كشته شد و زنده كرد يك عالَمى را . « 1 » \r\nسيدالشهدا به داد اسلام رسيد ، سيدالشهدا اسلام را نجات داد . « 2 » \r\nفداكارى سيدالشهدا ( ع ) است كه اسلام را براى ما زنده نگه داشته است . « 3 » \r\nلازم است در نوحه‌ها و اشعار مرثيه و اشعار ثناى از ائمه حق ( ع ) بطور كوبنده فجايع و ستمگريهاى ستمگران هر عصر و مصر يادآورى شود . « 4 » \r\nگمان نكنيد كه اگر اين مجالس عزا نبود و اگر اين دستجات سينه زنى و نوحه سرايى نبود 15 خرداد پيش مىآمد . « 5 » \r\nشما ملاحظه كنيد كه بهترين خلق اللَّه در عصر خودش ، حضرت سيدالشهدا ( ع ) و جوانان بنى هاشم و اصحاب او شهيد شدند و از اين دنيا رفتند با شهادت ؛ لكن وقتى كه در آن مجالس پليد يزيد صحبت مىشود ، حضرت زينب ( س ) قسم مىخورد كه « ما رَأَيْنا الّا جَميلًا » « 6 »  رفتن يك انسان كامل ، شهادت يك انسان كامل در نظر اولياء خدا جميل است ، نه براى اينكه جنگ كرده و كشته شده ، براى اين كه جنگ براى خدا بوده است ، قيام براى خدا بوده است . « 7 » \r\n\r\n","description":"","footnote":" ( 1 ) . 12 / 119 .  ( 2 ) . 8 / 69 .  ( 3 ) . 15 / 204 .  ( 4 ) . 21 / 173 .  ( 5 ) . 16 / 209 .  ( 6 ) . آنچه ( در كربلا ) ديديم جز پيشامدى زيبا نبود .  ( 7 ) . 20 / 64 . ","page_name":" 92 ","page_number":92},
  {"content":"\r\n\r\n\r\nحسين بن على ( ع ) در كربلا « 1 » \r\nابن اعثم كوفى\r\nچون اميرالمؤمنين حسين ( ع ) بر زمين كربلا فرود آمد ، فرمود تا بارها بر يك طرف از آب فرات بنهادند و خيمه‌ها بر پا كردند . برادران و پسران عمّ او هر يك به جهت خود خيمه بزدند ، چنانچه خيام اصحاب و موالى آن حضرت اطراف خيمهء اميرالمؤمنين حسين ( ع ) بود . چون ساعتى در خيمه‌ها بياسودند ، اميرالمؤمنين حسين ( ع ) شمشير خويش اصلاح مىفرمود و اين اشعار با خود مىخواند :\r\n يا دَهْرُ افٍ لَكَ مِنْ خَليلٍ * كَمْ لَكَ بِالْأِشْراقِ وَالْأَصيلِ\r\nمِنْ صاحِبٍ اوْ طالِبٍ قَتيلٍ * وَالدَّهْرُ لا يَقْنَعُ بِالْبَديلِ\r\nوَ انَّمَا الْامْرُ الَى الْجَليلِ * وَ كُلُّ حَىٍّ سالِكُ السَّبيلِ \r\nخواهران آن حضرت ، زينب و امّ كلثوم ، آواز آن سرور را شنيدند و گفتند : اى برادر ، اين سخن سخنِ كسى است كه يقين دانسته است كه او را خواهند كشت ؟\r\nحضرت فرمود : « لَوْ تُرِكَ الْقُطا [ لَيْلَةٌ 
  ] لَنامَ . »\r\nزينب گفت :\r\nواثكلاه ؛ اى كاشكى مرده بودمى تا اين روز را نديدمى . وفات جدّ خويش محمّد مصطفى ( ص ) بديدم ، وفات پدر خويش على مرتضى ( ع ) مشاهده كردم ، وفات مادر پاكيزهء خود فاطمهء زهرا را ديدم و به فراق او مبتلا بودم ، محنت وفات برادر خويش حسن مجتبى ( ع ) بكشيدم و حال ،\r\n\r\n","description":"","footnote":" ( 1 ) . اين نوشتار بخشى از ترجمهء كتاب فتوح ابن اعثم كوفى ( 314 ه ) است كه محمد بن احمد مستوفى هروى ( از محققان قرن ششم هجرى ) آن را به پاسى برگردانده است . چاپ كتاب با تصحيح آقاى غلامرضا طباطبايى مجد توسط انتشارات و آموزش انقلاب اسلامى در سال 1372 انجام پذيرفته است . ","page_name":" 93 ","page_number":93},
  {"content":"\r\n\r\nبرادرم حسين ( ع ) كه در جهان او را دارم مرا چنين سخنى مىگويد و خبر وفات خويش مىدهد . هلاك از من برآمد . واى بر اين جان درمانده به چنگال بلا و مشقّت . زينب اين سخنها مىگفت و مىگريست و ساير اهل بيت به مرافقت او مىگريستند . ام كلثوم مىگفت :\r\n« وا مُحَمَّداه وا عَلِيَّاه بَعْدَكَ يا اباعَبْدِاللَّهِ . »\r\nاميرالمؤمنين حسين ( ع ) ايشان را دلدارى مىداد و مىفرمود :\r\nصبر كنيد اى خواهران من ، و به قضاى خداى تعالى راضى باشيد كه خداى تعالى هيچ آفريده را در زمين و آسمان حيات ابد نداده و نخواهد داد ، بلكه همه فانى شوند ؛ « كل شىء هالك الا وجهه . » خداى تعالى همه را به كمال قدرت بيافريد و به مشيّت و ارادت خود نيست خواهد كرد .\r\nاى عزيزان ، جدّ و پدر و مادر و برادر من [ كه 
  ] از من بهتر و عزيزتر بودند همچنان طعم مرگ چشيدند و به زير خاك شدند . جملهء عالميان كه از وفات محمّد مصطفى ( ص ) بر انديشند ، مرگ بر دل ايشان خوش شود . پس فرمود : اى خواهران ، اى امّ كلثوم ، اى زينب ، و اى فاطمه ، چون مرا بكشند ، زينهار زينهار تا جامه پاره نكنيد و روى مخراشيد و سخنى كه نبايد گفت ، مگوييد كه در آن رضاى خداى تعالى نباشد .\r\nدر اثناى اين حال حرّ آمد و در برابر خيمه‌هاى آن حضرت منزل ساخت . پس ، چيزى نوشت به عبيداللَّه بن زياد و از فرود آمدن حسين ( ع ) به حوالى كربلا او را خبر داد . عبيداللَّه نامه‌اى نوشت به حسين بن على ( ع ) بر اين منوال : « اما بعد ، اى حسين ، شنيده‌ام كه به نزديكى كربلا منزل ساختى . امروز يزيد به من نامه نوشته و فرموده است كه پهلو بر جامهء خواب ننهم و طعام لذيذ نخورم تا آن وقت كه تو را به خداى تعالى رسانم ، مگر كه به حكم او راضى شوى و بيعت كنى . والسّلام . »\r\nچون نامه به حسين بن على ( ع ) رسيد و مطالعه كرد ، از دست بينداخت و گفت : هرگز فلاح نيابند قومى كه سَخَط بارى تعالى را بر رضاى مخلوق اختيار كنند . رسول عبيداللَّه جواب نامه خواست .\r\nاميرالمؤمنين حسين فرمود : هيچ جواب نيست ، « و قد حق عليه كلمة العذاب . »\r\nرسول بىجواب نامه برگشت ، و آنچه شنيده بود عبيداللَّه را باز گفت . عبيداللَّه در خشم شده اصحاب و اتباع خويش را بخواند و ايشان را گفت :\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبه همه حال حسين بن على ( ع ) را مىبايد كشت . كيست از شما كه قبول اين خدمت كند و او را بكشد و در مقابل ، هر شهر و ولايت كه بخواهد ، به دو بدهم ؟\r\nهيچ كس جواب نداد . هم در آن روز عبيداللَّه ، عمر سعد را مثالى نوشت و شهر رى و مضافات آن را به دو داد و او را فرمود كه بدانجا شود و دفع ديالمه مىكند . عُمر سعد مثال بستد و خواست كه بدان جانب روان شود . ابن زياد او را گفت :\r\nاى عمر ، ديدى كه كسى به جنگ حسين بن على ( ع ) رغبت نكرد . مصلحت آن است كه اين مهّم را تو ساخته كنى و به جنگ حسين ( ع ) روى و بعد از آنكه دل ما را از جانب او فارغ گردانى ، روى به ايالت شهر رى نهى .\r\nعمر بر خود بلرزيد و گفت : اى امير ، اگر مرا از جنگ حسين بن على ( ع ) معاف دارى ، احسانى بزرگ باشد .\r\nابن زياد گفت : تو را از كار معاف داشتم به شرط آنكه مثال ولايت رى بازدهى و در خانه نشينى ، زيرا كه ولايت رى خاصّ كسى است كه كار حسين بن على ( ع ) را كفايت كند .\r\nعمر گفت : امروز مرا مهلت ده تا در اين كار بينديشم .\r\nابن زياد گفت : چنين باشد .\r\nعُمر سعد به خانه آمد و با دوستان و متّصلان خويش در آن كار مشاورت كرد . هيچ كس مصلحت نمىديد كه او كشتن حسين بن على ( ع ) قبول كند . همگان او را بترسانيدند .\r\nحمزة بن مغيره كه برادر زن او بود روى به دو آورد و گفت : زينهار كه جنگ حسين ( ع ) و كشتن او قبول نكنى كه خويش را در گناهى بزرگ اندازى . واللَّه كه اگر تو را در دنيا هيچ چيز نباشد ، بهتر از آن باشد كه بدان جهان روى و خون حسين بن على ( ع ) در گردن داشته باشى .\r\nعمر خاموش بود . امّا ، به هيچ نوع دل از ولايت رى بر نمىتوانست گرفت .\r\nديگر روز بامداد عمر سعد به نزديك ابن زياد آمد . عبيداللَّه از او پرسيد : اى عمر چه انديشه كردى ؟\r\nگفت : اى امير ، تو انعامى فرمودى پيش از آنكه مبحث حسين بن على ( ع ) در ميان آيد ، و مردمان مرا تهنيت گفتند . اگر امروز مثال از من بازستانى ، خجل شوم . لطف كن و مرا به قتال حسين بن على ( ع ) مفرماى و آن ولايت بر من مقرّر دار . امروز در كوفه جماعتى هستند از\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاشراف چون اسماء بن خارجه ، محمد بن اشعث ، كثير بن شهاب و غيره . به هر يك از ايشان كه اين خدمت فرمايى ، منّت‌ها پذيرند و خاطر امير را از اين دغدغه فارغ گردانند . از راه كرم و احسان مرا از كشتن حسين بن على ( ع ) معاف دار .\r\nابن زياد گفت : معارف كوفه را بر من مىشمارى ؟ من خود ايشان را مىبينم ، اگر دل مرا از كار حسين ( ع ) فارغ كنى دوست عزيز باشى ، و الّا مثال رى بازده و در خانه بنشين تا تو را به اكراه و تكليف بر هيچ كار ندارم .\r\nعمر خاموش شد و خشم پسر زياد زيادت گشت ، پس گفت :\r\nاگر نروى و با حسين بن على ( ع ) جنگ نكنى و فرمان من در كار او به امضاء نرسانى ، بفرمايم تا گردن تو بزنند و سراى تو غارت كنند ، هرچه خواهد گو باش . عمر گفت : چون كار بدين درجه رسيد و ضرورت پيش آمد ، چنان كنم كه امير مىفرمايد .\r\nابن زياد او را مَحْمدت گفت و در عطاى او بيفزوده چهار هزار سوار ملازم او كرد و ولايت رى بر او مقرّر داشت .\r\nپس ، عمر سعد آن بدبخت شقى به سبب دوستى ولايت رى چنين كارى قبول كرد و با آن لشكر روى به جنگ اميرالمؤمنين حسين ( ع ) آورد . آسمان و زمين از او انگشت تعجّب به دندان گرفت و بر او مىخنديدند ، بلكه لعنت مىكردند و به گوش او فرو مىخواندند اين شعر را :\r\n گيرم كه روزگار ، تو را مير رى كند * آخر نه مرگ نامهء عُمر تو طى كند ؟\r\nگيرم فزون شوى ز سليمان به ملك و مال * با او وفا نكرد جهان ، با تو كى كند ؟ \r\nو آن مستِ دنياى فانى به جهت ملك و مال نه از خدا شرم داشت و نه از خصومت رسول خدا باك ، به چنين امرى شنيع اقدام نمود كه تا دنيا برقرار است مورد طعن و لعن ملائكهء مقرّبين و انبياى مرسلين خواهد بود . آن مغرور بى خبر نمىدانست كه كجا مىرود و چه مىكند . و عبيداللَّه زياد آن ملعون شوم را گفت : زينهار تا نگذارى كه حسين بن على ( ع ) و اصحاب او گرد فرات گردند و يك شربت از آن بخورند .\r\nعمر سعد گفت : چنين كنم .\r\nالقصّه ، چون چهار هزار سوار و عمر سعد به كربلا رسيدند ، حرّ با هزار سوار به دو پيوست . عمر يكى از اصحاب خويش ، نام او عروة بن قيس الاحمسى ، را بخواند و او را گفت :\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nنزديك حسين بن على ( ع ) شو و از او بپرس كه چرا از مكّه كه حرم امن و امان است ، بيرون آمدى و در اين صحراى كربلا منزل ساختى ؟\r\nعروة گفت : اى امير ، ميان من و حسين بن على ( ع ) در اين وقتها مكاتبتى بوده و هر نوع كلمات در معنى دوستى نوشته‌ام و چون به وفا مقرون نشد ، اين ساعت شرم دارم كه پيش او روم .\r\nعمر گفت : تو را معاف داشتم .\r\nپس ، شخصى [ را 
  ] ، كه او را كثير بن عبداللَّه الشّعبى گفتندى و مردى دلير و مردانه بود ، گفت :\r\nنزد حسين ( ع ) رو و از او بپرس كه به چه موجب مقام مكّه كه حرم امن است گذاشته ، به زمين كربلا آمده‌اى ؟ مراد تو چيست و چه غرض دارى كه اينجا منزل ساخته‌اى ؟\r\nشعبى ملعون كه دشمن خاندان رسول خدا ( ص ) بود گفت : چنين كنم . پس ، برخاست و به سوى خيام آن حضرت روان شد . چون نزديك رسيد ، ابوثمامة الصاعدى او را بديد . به نزد اميرالمؤمنين حسين ( ع ) آمد و گفت : يا اباعبداللَّه ، جان من فداى تو باد . دشمنترين اهل زمين به خاندان مصطفى ( ص ) و بدترين خلايق روى زمين مىآيد .\r\nاميرالمؤمنين حسين ( ع ) بر پاخاست و درو نگريست . ابوثمامه او را گفت : شمشير بنه و پيشتر رو و سخنى كه دارى بگوى .\r\nشعبى گفت : من رسولم و پيغامى دارم ، اگر بشنوند بگويم ، شمشير از خود جدا نكنم .\r\nابوثمامه گفت : شمشير به من ده تا نگاه دارم . چون تبليغ رسالت كردى و مراجعت نمودى ، به تو باز دهم .\r\nگفت : دست هيچ كس به شمشير من نرسد و به كسى ندهم .\r\nابوثمامه گفت : هم اينجا بايست و سخنى كه دارى به اميرالمؤمنين حسين ( ع ) بگوى .\r\nشعبى گفت : چنين نكنم . و به خشم بازگشت و پيش عمر شد و گفت : ايشان نمىگذارند مرا كه به نزد حسين ( ع ) روم و سخنى كه دارم بازگويم .\r\nعمر سعد ، قرة بن قيس الحنظلى را بخواند و او را به نزد اميرالمؤمنين حسين ( ع ) فرستاد . چون نزديك رسيد و اميرالمؤمنين حسين ( ع ) او را بديد ، به اصحاب خويش فرمود : شما او را مىشناسيد ؟\r\nحبيب بن مظاهر الاسدى گفت : او را شناسم يابن رسول اللَّه . او مردى است از بنى تميم . او مردى نيكو اعتقاد است و من در حساب نداشتم كه با اين جماعت باشد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nالقصّه ، چون قرّة به نزد آن حضرت رسيد ، سلام كرد و رسالت عمر تبليغ نمود . آن حضرت فرمود : مرا خود عزيمت كوفه نبود ، لكن معارف و اماثل كوفه به من نامه نوشتند و مرا بخواندند تا به من اقتدا كنند و بيعت نمايند و در اين معنى جهدها كردند و مبالغتها نمودند .\r\nمن ناچار سخن ايشان باور داشتم و بر قول ايشان اعتماد كرده از مكّه به اين جانب آمدم .\r\nامروز چون حال نوع ديگر است و از آن سخنها كه گفتند پشيمان شده‌اند و نقض عهد روا مىدارند و قدوم مرا اكراه دارند ، باز گردم و به مكّه شوم . جواب رسالت تو اين است . همچنين كه شنيدى با عمر بگوى .\r\nقرّه گفت : چنين كنم و منّت دارم .\r\nچون قرّه بازگشت ، حبيب بن مظاهر او را گفت : من هميشه تو را نيكو اعتقاد و دوستدار اهل بيت مصطفى ( ص ) ديده‌ام . اكنون مرا عجب مىآيد كه چرا با اين گروه فسقهء فجرهء دشمن خدا و رسول او موافقت كرده اينجا آمده‌اى . اگر اعتقاد بدل نكرده‌اى ، بازگرد و در خدمت اميرالمؤمنين حسين ( ع ) آى تا سعادت ابدى يا بى و فرداى قيامت از شفاعت جدّ او مصطفى ( ص ) كامياب گردى .\r\nقرّه گفت : نيكو مىگويى ، نعوذ باللَّه كه من اعتقاد بدل كنم و نقصانى به دوستى اهل بيت پيغمبر ( ص ) . چون اين ساعت مرا به رسالت فرستاده‌اند . باز بايد گشت و جوابى كه شنيده‌ام باز بايد گفت و بعد از آن انديشه كنم ؛ باشد كه به نزد شما توانم آمد .\r\nدر جمله قرّه بازگشت و كلماتى كه اميرالمؤمنين حسين ( رضى ) گفته بود به عمر بازگفت .\r\nعمر گفت : لله الحمد ، باشد كه از استاد غيب لطيفه زايد كه حسين بن على ( ع ) بازگردد تا مرا از اين هلاك خلاص باشد ؛ چه ، ما را با او جنگ نبايد كرد . پس ، نامه‌اى نوشت به عبيداللَّه زياد بر اين منوال :\r\n« بسم الله الرحمن الرحيم . الى امير عبيداللَّه زياد من عمر سعد .\r\nامّا بعد ، بداند كه مثال او را به امتثال تلقّى نمودم و بر حَسَب اشارهء شما در برابر حسين بن على ( ع ) فرود آمدم و كس به نزد او فرستادم كه از چه سبب از مكّه بيرون آمده و در اين صحرا منزل ساخته است . جواب فرستاد كه اهل كوفه نامه‌ها نوشتند و رسولان معتبر و مردمان بزرگ به نزد من فرستادند و التماس كردند تا به نزد ايشان آيم تا با من بيعت كنند . آمدن من به\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nسبب استدعاى اهل كوفه بوده است . اكنون كه آمدم ، عهد بشكستند و به قول خود وفا نكردند .\r\nحال كه چنين است باز مىگردم و به مكّه مىروم . سخن حسين بن على ( ع ) بر اين منوال است كه نوشتم . عزيمت مراجعت دارد . اكنون اختيار با تو است ، تا امير را معلوم باشد . والسّلام . »\r\nچون نامهء عمر بدگهر به عبيداللَّه بد سير رسيد ، برخواند و ساعتى انديشه كرد و گفت :\r\nاكنون كه در چنگال ما افتاده عزيمت بازگشتن دارد و طمع دارد كه از دست ما نجات يابد . پس ، در جواب نامهء عمر سعد نوشت :\r\n« اما بعد ، مضمون نامهء تو معلوم شد ، به سخن او التفات مكن و چون اين نامه به تو رسيد ، بيعت يزيد بر وى عرضه كن . اگر راضى شود و اجابت كند ، فهو المراد ؛ و الّا به هر نوع كه توانى او را به نزديك من آر . والسّلام . »\r\nچون اين نامه به عمر سعد رسيد و مطالعه كرد ، گفت : انا لله و انا اليه راجعون ، عاقبت اين كار خير باشد ، ان شاء اللَّه تعالى . و از آنچه عبيداللَّه زياد به او نوشته بود در معنى بيعت گرفتن يزيد به اميرالمؤمنين حسين ( ع ) هيچ چيز نگفت ؛ چه ، مىدانست كه از آن سخن فايده نباشد و حسين بن على ( ع ) با يزيد بيعت نخواهد كرد .\r\nعبيداللَّه زياد چون اين نامه به سوى عمر فرستاد ، ديگر روز به مسجد جامع كوفه شده مردمان را بخواند . چون حاضر شدند ، بر منبر رفت و حمد و ثنايى بگفت و بر مصطفى ( ص ) درود فرستاد ، پس گفت :\r\n« اى مردمان ، شما به كرّات و مرّات آل ابوسفيان را بيازموديد و ايشان را در سرّاء و ضرّاء و شدّت و رخاء [ چنان 
  ] يافتيد كه دل شما مىخواست ، و حال يزيد در حُسن سيرت و سداد و يُمن طريقت و اعتقاد و مراعات جانب رعيّت و سلوك راه انصاف و معدِلت بشناختيد و انواع فتنه‌ها و اصناف بلاها و فنون شدايد كه به واسطهء بأس و سياست مصروف و مدفوع گشت و آرامش اطراف و ايمنى راه‌ها و قلع و قمع مفسدان و قهر متمرّدان كه در عهد او اتّفاق افتاد و كثرت اموال و توفير ارتفاعات و انواع سعادات و زيادت مواجب و مشاهرات و تضاعف خراجات و استمرار معايش و ارزاق كه از كمال مكارم اخلاق و محاسن كردار او پديد آمده ، مشاهده كرديد ، امروز مثال او رسيده و مرا فرموده كه در حقّ شما شفقّت كنم و در مواجب و ارزاق شما صد دينار بيفزايم و به تمام برسانم و شما را به جنگ دشمن او حسين بن على ( ع ) بفرستم . بشنويد و مطيع باشيد . والسّلام . »\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nپس ، از منبر فرود آمد و بفرمود تا لشكرها را عطا و ارزاق بدادند و فرمود تا كار ساخته كردند و روى به جنگ آورده و در كربلا به عمر سعد پيوستند .\r\nاوّل معروفى كه ساختهء جنگ حسين بن على ( ع ) شد شمر ذى الجوشن بود . با چهار هزار مرد برفت و به عمر پيوست و لشكر عمر سعد نه هزار شد . پس ، يزيد بن ركاب الكلبى با دو هزار مرد به دو پيوست . بر اثر او حصين بن نمير السّكونى با چهار هزار مرد روان شد . پس ، مصار بن مزينة المازنى با سه هزار نفر و ديگرى با دو هزار مرد به دو پيوست ، [ و 
  ] بر اثر او اميرى ديگر . [ هر يك 
  ] بر عقب يكديگر فوج فوج به عمر پيوستند تا لشكر او بيست هزار شد .\r\nپس عبيداللَّه كس فرستاد و شبث بن ربعى را پيغام داد و گفت : ساخته شو كه به جنگ حسين بن على ( ع ) مىبايد رفت . شبث ناخوشدل شد و هيچ حيله ندانست الا تمارض .\r\nخويشتن را بيمار ساخت و جواب باز فرستاد كه فرمان امير را منقادم ، الّا آن است كه ضعفى دارم . لطف فرمايد و چندان مرا معذور دارد كه آن عارضه زايل شود . چون صحّتى روى نمايد ، بر حَسَب اشارت امير بروم و بدان خدمت قيام نمايم .\r\nعبيداللَّه رسول بفرستاد و گفت : حال تو دانسته‌ام . خويش را بيمار مساز و از آن طايفه مباش كه خداى تعالى مىفرمايد :\r\nوَ إِذا لَقُوا الَّذِينَ آمَنُوا قالُوا آمَنَّا وَ إِذا خَلَوْا إِلى شَياطِينِهِمْ قالُوا إِنَّا مَعَكُمْ إِنَّما نَحْنُ مُسْتَهْزِؤُنَ .\r\nاز رفتن به جنگ حسين ( ع ) و پيوستن به عمر سعد اگر بر جادّهء طاعت و منهج مايى ، هيچ عذر مياور و بر جناح تعجيل روان [ شو 
  ] كه هيچ عذرى مقبول نيست .\r\nچون پيغام عبيداللَّه به شبث بن ربعى رسيد و دانست كه بر حيلهء او واقف شده است ، بترسيد و به وقت نماز خفتن به نزديك او شد تا نيك فرا رنگ روى او نبيند . عبيداللَّه چون او را بديد ، بشاشت نمود و مرحبا گفت . پس ، به نزد خويش بنشاند و گفت : مىبايد كه امشب كار خويش ساخته كنى و بامداد با هزار سوار روان شوى و به عمر سعد بپيوندى .\r\nشبث گفت : چنان كنم كه امير فرمايد .\r\nديگر روز شبث با هزار سوار برفت و عبيداللَّه هزار سوار ديگر در هم آورد و حجار بن ابجر البجلى را امير هزار سوار و پياده گردانيد و آنجا فرستاد . تا آنكه لشكر عمر سعد به بيست و دو هزار نفر ، از سوار و پياده ، رسيد .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nپس ، عبيداللَّه زياد نامه‌اى نوشت به عمر سعد بدين مضمون :\r\n« امّا بعد ، تو را در محاربت با حسين بن على ( ع ) هيچ بهانه نماند . اگر از قلّت لشكر شكايت مىكرديد ، اين ساعت آن بهانه برخاست ؛ چه ، بيست و دو هزار سوار و پياده با عدّت و آلت و سلاح و شوكت به تو فرستاده آمد و كار تو انتظامى گرفت . مىبايد كه بر تواتر و تعاقب مرا از حال خبر دهى و از آنچه ميان تو و حسين بن على ( ع ) رود از محاربه و مقاتله اعلام واجب دارى ، چنانچه هر روز بامداد و نماز شام قاصد تو مىرسد و نوشتهء تو را مشتمل بر تقرير حوادث احوال اخبار مىآرد . اين معنى از فرايض دان . والسّلام . »\r\nعبيداللَّه اين نامه به اين منوال به عمر سعد بنوشت ، مع ذلك هر روز چيزى ديگر مىنوشت و معتمدان خويش مىفرستاد تا مراقب حال او بودند و در امضاى كار تعجيل و مسارعت مىنمودند .\r\nعمر سعد در آن محاربت انديشه مىكرد و كراهيّت مىداشت كه با حسين ( ع ) جنگ كند و خون او در گردن گيرد ، تا شش روز محرم سنّه شصت و يك بگذشت . عبيداللَّه هر روز على التّواتر به عمر سعد نامه مىنوشت و او را بر قتال حسين بن على ( ع ) تحريض مىنمود .\r\nالقصّه ، لشكر عمر بر كنار آب فرات فرود آمد و اميرالمؤمنين حسين ( ع ) و اصحاب او را از آب بازداشته نمىگذاشتند كه به نزديك آب روند . از اين رهگذر تشنگى بر اميرالمؤمنين حسين ( ع ) و اصحاب او اثر كرده عطش بر ايشان غالب گشت اميرالمؤمنين حسين ( ع ) تبرى برگرفت و از آن جانب كه خيمهء زنان بود از سوى قبله نوزده گام برفت . پس ، زمين را بكند .\r\nچشمهء آب ظاهر شد . آبى بغايت خوشگوار و شيرين . اصحاب را فرمود تا آب بخورند و مشكها پر آب كردند و بازگشتند . بعد از آن آب را زمين فرو خورد و غايب شد و ديگر آن چشمه را نديدند .\r\nچون اين خبر به عبيداللَّه زياد رسيد . نامه‌اى بنوشت به عمر سعد بدين منوال :\r\n« امّا بعد ، به من چنان رسانيده‌اند كه حسين ( ع ) و ياران او چاه‌ها فرو برده‌اند و آب بر مىدارند ، لهذا ايشان را هيچ فروماندگى نيست . چون بر مضمون نامه وقوف يا بى ، بايد كه حسين بن على ( ع ) و ياران او را از كندن چاه منع كنى و نگذارى كه پيرامن آب گردند . چون ايشان عثمان را آب ندادند ، تو نيز ايشان را آب مده و مگذار كه يك قطره آب از فرات بچشند . »\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nچون اين نامه به عمر رسيد ، كار بر حسين بن على ( ع ) تنگ گرفت و نگذاشت كه چشم ايشان بر آب فرات افتد و مردى را بخواند از خيل خويش ، كه او را عمرو بن الحجاج الزبيدى گفتندى ، و فوجى از سوار و پياده به دو داده او را گفت كه كنار آب را نگاه دارد و نگذارد كه هيچ كس از اصحاب حسين ( ع ) بر كنار آب فرات آيد . پس ، يكى را امر نمود كه منادى كند : اى پسر فاطمه و اى فرزند رسول خدا ( ص ) ، تو از اين آب يك قطره نچشى تا آن وقت كه طعم مرگ بچشى يا به حكم عبيداللَّه گردن نهى .\r\nاميرالمؤمنين حسين ( ع ) چون اين آواز بشنيد ، فرمود : تو كيستى كه اين چنين مىگويى ؟\r\nگفت : منم عبدالرحمان بن حصين الازدى .\r\nآن حضرت فرمود : « اللَّهُمَّ اقْتَلْهُ عَطْشاناً وَ لا تَغْفِرْ لَهُ ابَداً . » [ يعنى 
  ] بار خدايا ، او را از تشنگى بكش و هرگز او را ميامرز .\r\nراويان چنين روايت كنند كه آن مخذول بيمار شد و تشنگى بر او غالب گشت و هر قدر آب مىخورد تشنگى او فرو نمىنشست و از تشنگى فرياد مىكرد تا جان به مالك دوزخ سپرد .\r\nالقصّه ، چون تشنگى بر حسين ( ع ) و اصحاب او غالب گشت ، برادر و الا گهر خويش ، عباس بن على ، را بخواند و سى سوار و بيست پياده به دو داد و فرمود : بيست مشك برگير و به كنار آب فرات رو و آب بيار . عبّاس انگشت قبول بر ديده نهاد و با آن جماعت سوار و پياده در نيمه شب به كنار آب فرات آمد .\r\nعمرو كه نگاهبان آب بود آواز داد : كيست كه آب بر مىگيرد ؟\r\nهلال بن نافع آواز داد و گفت : منم پسر عمّ تو . آمده‌ام كه آب بخورم .\r\nعمرو گفت : بخور كه نوش باد تو را .\r\nهلال گفت : واى بر تو چگونه آب خورم كه حسين بن على ( ع ) و فرزندان او از تشنگى هلاك مىشوند ؟\r\nعمرو گفت : ما را اين حال معلوم است ، لكن به دست ما از آن چيزى حاصل نيست و ما مأموريم ، المأمور معذور .\r\nهلال ياران خود را آواز داد : بياييد و آب برگيريد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nعمرو دانست كه ايشان اصحاب حسين بن علىاند . از در ممانعت بر آمد و جنگ آغاز نهاد . اصحاب حسين ( ع ) جمعى به جنگ پيش آمدند و برخى مشكها پر آب مىكردند . تا آنكه بخوردند و مشكها را پر آب كرده ببردند و به سلامت بازگشتند . از ايشان هيچ كس كشته نشد و از متابعان عمرو چند نفرى كشته شدند . پس ، ياران حسين از آن مشكها آب خوردند و بياسودند .\r\nديگر روز اميرالمؤمنين حسين ( ع ) كس نزد عمر سعد فرستاد و گفت : با تو سخنى دارم .\r\nچون شب در آيد ، مىخواهم تو را ببينم و چند كلمه با تو بگويم .\r\nعُمر با صد و بيست سوار برنشست و از لشكرگاه خويش پاره‌اى پيشتر آمد . اميرالمؤمنين حسين ( ع ) با جماعتى كه با او بودند فرمود : دور شويد و بايستيد . ايشان دور تر برفتند و برادر او عبّاس و پسر او على اكبر با او ايستادند . عمر سعد نيز همچنين سوارانى را كه با او بودند گفت : پاره‌اى باز پس شويد و بايستيد . چنان كردند . پسر او حفص و غلام او لاحق به نزد او بايستادند .\r\nاميرالمؤمنين او را فرمود : ويحك اى عمر ! از خداى تعالى ، كه بازگشت همه به اوست ، نترسى كه با من جنگ مىكنى ؟ حال آنكه مىدانى كه من كيستم . از اين خيال و انديشهء ناصواب درگذر و راهى كه صلاح دين و دنياى تو در آن است اختيار كن و به نزد من آى و خود را از ضلالت بيرون آر و بدين دنياى غدّار و مكّار كه او چون من و تو بسيار ديده ، مغرور مشو و يقين شناس كه سعادت و سلامت تو در اين است كه مىگويم .\r\nعمر سعد گفت : سبحان اللَّه يا اباعبداللَّه ، سخت نيكو گفتى ، امّا از آن مىترسم كه چون به نزد تو آيم سراى من خراب كنند .\r\nاميرالمؤمنين فرمود : سبحان اللَّه ، اين چه حرصى است كه تو دارى ؟ اگر در اين جهان بر دوستى خاندان مصطفى ( ص ) سراى تو خراب كنند ، بر آن زيان نكنى . در عوض آن ، كوشكها در بهشت به نام تو مهيّا كنند ، مع ذلك چون با من باشى بفرمايم تا سراى بهتر از آنكه بود براى تو بنا كنند .\r\nعمر گفت : ضيعتى معمور و حاصلخيز دارم ، از آن مىترسم كه پسر زياد آن را به دست گيرد و فرزندان من محروم مانند .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاميرالمؤمنين حسين ( ع ) فرمود : از آن فارغ باشد در عوض آن تو را ضيعتى نيكوتر ، از مال حلال خويش در حجاز [ كه 
  ] نهايت بهتر از آن باشد كه مىگويى ، به تو دهم .\r\nعمر خاموش بود و اين سخن را جوابى نداد . اميرالمؤمنين حسين ( ع ) چون چنين ديد ، بازگشت و همى گفت : خداى تعالى تو را هلاك كناد و روز محشر نيامرزاد . اميد مىدارم كه به فضل بارى تعالى از گندم عراق نخورى .\r\nعمر گفت : يا حسين ، اگر گندم نباشد ، جو به عوض مىتوان خورد . و بازگشت و به لشكرگاه خويش رفت .\r\nديگر روز بامداد نامهء عبيداللَّه زياد به عمر سعد رسيد مشتمل بر سرزنش بسيار و نكوهش و ملامت بىشمار . او را بد دل و ضعيف خوانده بود و گفته كه :\r\n« اى عمر ، اين چه تطويل است كه در اين كار مىاندازى و چه دفع و تعويقى است كه مىدارى ؟ اگر حسين بن على ( ع ) و اصحاب او با يزيد بيعت مىكنند و به حكم او راضى مىشوند ، نيكو ؛ و الّا لشكرى انبوه دارى ، بر ايشان زن و همه را بكش و مثله كن كه ايشان مستوجب اينند . اگر اين كار را كارهى و با حسين بن على ( ع ) جنگ روا ندارى ، به رسيدن اين نامه اميرى لشكر را و امير الامرايى را به شمر ذى الجوشن ده و خود كنارى ديگر [ گير 
  ] كه شمر را سردار لشكر كرديم . امر حسين بن على ( ع ) را به او رجوع نموديم و او را بر تو ترجيح داديم . باز از در نصيحت با تو مىگويم كه جنگ حسين ( ع ) را كه هم عاق و هم قاطع رحم است ساخته باش و او را بكش تا تو را جزاى آن كس دهيم كه مطيع و فرمانبردار باشد ، و الّا تو خود دانى ، از اين دو امر هر كدام خواهى اختيار كن . »\r\nچون عبيداللَّه نامه را طىّ كرد و خواست كه بفرستد ، مردى از ميان قوم برخاست كه او را عبيداللَّه بن محلّ العامرى گفتندى ، گفت : اصلح اللَّه الامير ، كلمه‌اى دارم كه اگر اجازت باشد ، بگويم .\r\nابن زياد گفت : بگوى آنچه بر خاطر تو مىرود .\r\nآن مرد گفت : علىّ بن ابى طالب ( ع ) چون به كوفه آمد ، دختر عمّ ما را كه او را ام البنين نام بود خطبه كرد و ما به او داديم . على ( ع ) را از ام البنين سه پسر در وجود آمد ؛ عبّاس ، جعفر و عبداللَّه . اين سه ، پسران خواهر مايند و امروز با حسين بن علىاند . اگر دستورى دهى تا اين هر سه را از زبان تو امانى نويسم ، انعامى عظيم باشد .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nابن زياد گفت : اين هر سه را امان دادم .\r\nپس ، عبيداللَّه بن محلّ نامه‌اى نوشت به عبّاس و جعفر و عبداللَّه و ايشان را از صورت احوال خبر داد . غلامى داشت نام او عِرفان . نامه را به دست او بديشان فرستاد و عِرفان را حجّت گرفت كه نامه را به دست خويش بديشان رساند و جواب گرفته به زودى باز گردد .\r\nچون عِرفان اين نامه را به عبّاس و اخوان رسانيد ، ايشان مطالعه كرده غلام را گفتند : بازگرد و خال را از ما سلام برسان و بگوى ما را به امان شما حاجت نيست ؛ چه ، امان خداى تعالى بهتر از امان پسر مرجانه است .\r\nغلام بازگشت و به نزد عبداللَّه بن محلّ آمد و جوابى كه از ايشان شنيده بود تقرير كرد .\r\nآنگاه اميرالمؤمنين حسين ( ع ) ياران و اصحاب و متعلّقان خويش را بخواند . چون همگان جمع شدند ، حمد و ثناى بگفت و اين دعا بر زبان آورد :\r\nالَّلهُمَّ إِنّىِ احْمَدُكَ عَلى [ أَنْ 
  ] اكْرَمْتَنا بِالنُّبُوَّةِ وَ جَعَلْتَ لَنا اسْماعاً وَ ابْصاراً وَ أَفئِدَةً وَ عَلَّمْتَنَا الْقُرآنَ وَ فَقَّهْتَنا فِى الدّينِ فَاجْعَلْنا لَكَ مِنَ الشَّاكِرينَ .\r\nپس ، روى به ياران و دوستان و شيعيان و برادران خويش آورد و گفت :\r\nمن در روى زمين بهتر و وفادارتر يارانى از شما نمىدانم و اهل بيتى نيكو روزگارتر و مهربانتر و مشفق‌تر از اهل بيت خويش نمىشناسم . خداى تعالى شما را جزاى خير كناد ؛ چه ، در حقّ من تقصير نكرديد و نمىكنيد . مصلحتى ديده‌ام و از جهت خوبى حال شما انديشه كرده‌ام . چون شب درآيد ، شما را كه اصحاب و اتباع و دوستان و ياران من هستيد بر مىبايد خاست و هر يك دست برادرى و فرزندى از آن من بگيريد و برويد ، زيرا كه هر كجا رسيد شما را نيكو دارند و هيچ كراهتى نرسانند . مرا اينجا بگذاريد كه مقصود اين جماعت منم ، و چون مرا يابند بكشند و شما را هيچ تعرّضى نرسانند . چون من كشته شوم ، شما زنده بمانيد . چون اين كلمات بر زبان حسين بن على ( ع ) برفت ، برادران و اهل بيت او گفتند :\r\nمعاذاللَّه ! كه ما بدان رضا دهيم كه ياران تو دست ما بگيرند و ما را به هر طرف برند . آنگاه مردمان ما را چه گويند كه امام ، پيشوا ، سرور و مهتر خويش را فرو گذاريم و برويم هنوز تيرى در روى خصم نينداخته ، شمشيرى نازده ، و نيزه‌اى به كار نبرده ؟ اى پسر رسول خدا ، چگونه باشد كه ما تو را بگذاريم و برويم ؟ ما هرگز از تو جدا نشويم و تا جان در تن داريم ، با خصمان تو جنگ مىكنيم . جان و تن ما فداى تو باد ، لعنت بر آن زندگانى باد كه بعد از تو باشد .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nپس ، مسلم بن عوسجه بر پاى خواست و گفت :\r\n« يابن رسول الله ، آنگاه چگونه باشد كه ما اينجا تو را بگذاريم و خوشامد خويش گيريم ؟\r\nدر جهان از ما لئيم‌تر هيچ كس نباشد اگر چنين كنيم . پناه مىبرم به خدا از اين كه فرمودى از ركاب همايون تو دورى كنيم . جان من فداى تو باد ، تا نفس مىتوانيم زد در حضور تو با دشمنان مىكوشيم و جنگ مىكنيم تا نيزه‌هاى ما خرد شود و شمشيرهاى ما بشكند . واللَّه كه اگر هيچ سلاح نداشته باشيم ، چندانكه توانيم و طاقت باشد با ايشان جنگ مىكنيم . تا در تن رمقى باشد در تحصيل رضاى تو مىكوشيم تا جان در خدمت تو بدهيم ان شاء اللَّه . »\r\nديگر اصحاب و ياران و اهل بيت اين كلمات بگفتند و هم بر اين جمله فصول بر زبان راندند تا نوبت به بُرير بن خضير الهمدانى رسيد - كه او از جملهء عبّاد و زهّاد بود كه روز روزه داشتى و شب همه شب نماز گزاردى - برپاخاست و گفت :\r\n« اى [ نوادهء 
  ] رسول خدا ، اى نور ديدهء فاطمهء زهرا ، اى قرّة العين على مرتضى ( ع ) ، اى برادر حسن مجتبى ( ع ) ، در اين كار به تعجب فرو مانده‌ام و هرچند مىانديشم هيچ تدبيرى نمىبينم . در خاطر من مىآيد كه بروم و عمر سعد را ببينم و او را نصيحتى بكنم ، باشد كه پنبهء غفلت از گوش او بكشم تا نصيحت من قبول كند . تو را اين مصلحت قبول مىآيد و اجازت مىفرمايى ؟ »\r\nآن حضرت فرمود : آنچه صلاح و صواب دانى ، مىكن .\r\nپس ، برير روى به لشكرگاه عمر سعد نهاد . چون بدانجا رسيد ، عمر را خبر فرستاد و رخصت طلبيد . چون داخل خيمه شد ، عمر سعد را در خيمه نشسته ديد . برير در رفت و سلام نكرد و بنشست .\r\nعمر در خشم شد و گفت : آخر نه من مسلمانم و خدا و رسول را مىشناسم ؟ چرا بر من سلام نكردى ؟\r\nبرير گفت : اگر تو مسلمان بودى و بر خدا و رسول او ايمان داشتى ، با فرزندان و اهل بيت او جنگ نكردى و آب از ايشان باز نداشتى ، اى عمر ، تو دعوى مسلمانى مىكنى و به محمّد مصطفى ( ص ) دشمنى مىنمايى . اين چه دين و آيين است كه تو دارى ؟ آب فرات در مقابل حسين بن على ( ع ) و فرزندان و اهل بيت او مىدرخشد و ايشان صفاى اين آب مىبينند ، لكن اطفال كوچك او از تشنگى هلاك مىشوند و لشكر تو و سگان تو و سگان و وحش و طير از\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nآن آب سيراب مىگردند . خود انصاف ده تو را چگونه بگويم مسلمانى ؟ زهى ناخداترس و سنگين دل و جفا كار مردى كه تويى .\r\nعمر سعد چون اين سخنان بشنيد ، ساعتى سر در پيش افگند و خاموش بود . پس ، سر برآورد و گفت :\r\nراست مىگويى اى برير . هر كس با حسين بن على ( ع ) و فرزندان او جنگ كند و حقّ ايشان از ايشان بگرداند جاى او در آتش دوزخ بود . لكن اى برير ملك رى بزرگ است و ولايتى پر نعمت ، ترك آن نمىتوانم گفت و دل از نفاذ امر و امارت آن برنتوانم گرفت . شقاوت بر من مستولى شده و نعمت و جاه و حرمت و دولت را در چشم من بياراسته . مىدانم كه بد مىكنم ، امّا چه كنم ؟ مملكتدارى و نفاذ امر خوش حالتى است ، آسان ترك آن نتوانم گفت .\r\nبرير از شقاوت او تعجّب نموده بازگشت و به نزد اميرالمؤمنين حسين آمده گفت : عمر به ضلالتى افتاده است و به سبب امارت و ولايت رى كشتن تو را سهل مىداند و هيچ باك ندارد .\r\nچنان كه او را ديدم از انديشه‌اى كه دارد رو برنگرداند و كارى كه او را فرموده‌اند به امضا خواهد رسانيد .\r\nچون اميرالمؤمنين حسين ( ع ) دانست كه حال چيست ، اصحاب خويش را فرمود :\r\nاطراف خيمه‌ها را خندق كنيد و خندق را پر از هيزم كنيد و آتش در زنيد تا ايشان به خيمه‌هاى ما در نتوانند آمد و ما را از يك طرف بيش با ايشان جنگ نبايد كرد . اصحاب به موجب اشارت اميرالمؤمنين عمل نمودند . مردى از لشكر عمر سعد ، نام او مالك بن جوزه ، آن بدبخت ملعون سواره بيامد و در مقابل آن خندق بايستاد و آواز داد :\r\nاى حسين بن على ( ع ) به آتش تعجيل كردى و پيش از آن كه به آتش دوزخ رسى در اين جهان حوالى خود آتش افروختى .\r\nآن حضرت فرمود : دروغ گفتى اى دشمن خداى كريم رحيم .\r\nپس ، از ياران خويش پرسيد : اى شخص را چه نام گويند ؟\r\nگفتند : او را مالك بن جوزه مىگويند .\r\nاميرالمؤمنين حسين ( رضى ) دست بر آسمان بلند كرد و گفت : اى بار خداى ، او را در دنيا گرمى آتش بچشان و پيش از آنكه به عقبا رسد ، او را به آتش دنيا بسوزان .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nاين دعا در حال مستجاب شد . مالك اسب پيشتر راند . اسب او هراس خورد و لگام از كف او در ربود و به هر طرف دويدن گرفت تا آن كه او از روى زين بغلتيد و يك پاى او در ركاب بيرون آمده در خندق آتش افتاد . فرياد مىزد تا تمام بسوخت . اميرالمؤمنين حسين ( ع ) گفت :\r\nاى بار خداى ، دعايم مستجاب كردى و از فضل و رحمت تو همين سزد . اى بار خدايا ، ما اهل بيت پيغمبر توييم و جگرگوشگان او ، كسى را كه بر ما ظلم كند و حقّ ما از ما بگرداند خوار و ذليل هر دو جهان ساز و دادِ ما از او بستان ، إنَّكَ سَميعُ الدُّعاء وَ دافِعُ الْبَلاء . پس ، محمد بن اشعث از لشكر عُمَر آواز داد : اى حسين ؛ چه قرابت است تو را با محمّد مصطفى [ ص 
  ] ؟\r\nاميرالمؤمنين حسين ( ع ) دست به دعا برداشت و گفت : اى بار خدايا ، ابن اشعث دعوى مىكند كه مرا با پيغمبر تو هيچ قرابت نيست . هم امروز او را خوار گردان و سزاى اين گفتار هر چه زودتر به دو رسان !\r\nمحمّد بن اشعث را گميز گرفت و از لشكر بيرون رفت و بنشست تا فارغ شود ، اتفاقاً بر سر سوراخى گميز كرد . كژدمى سياه از آن سوراخ بيرون آمد و سر اندام او بزد . در لحظه ورم كرد و او در نجاست خود افتاد . در آن مىغلتيد تا جان داد و به جهنم پيوست .\r\nپس ، عمر ندا فرمود تا لشكر برنشستند و روى به خيام اميرالمؤمنين حسين ( ع ) آوردند .\r\nاميرالمؤمنين حسين ( ع ) آن ساعت نشسته بود و سر بر زانو نهاده و در خواب بود . خواهر آن حضرت زينب خاتون بر سر بالين برادر آمد و گفت : يابن رسول اللَّه ، اى برادر ، لشكر خصم آمدند . اينك نزديك رسيدند .\r\nحسين بن على ( ع ) فرمود :\r\nاى خواهر ، در اين لحظه كه چشم من گرم شد جدّ خود محمّد مصطفى ( ص ) ، پدر خويش على مرتضى ( ع ) ، مادر پاكيزه سيرت خود فاطمهء زهرا و برادر و الا گهرم حسن مجتبى ( ع ) را به خواب ديدم كه همه با هم بودند و مرا گفتند : اى حسين ، خوشدل باش كه هم در اين نزديكى به نزد ما خواهى آمد . اين سخن از ايشان مىشنودم كه تو مرا بيدار كردى . اى خواهر ، يقين بدان كه مفارقت شما نزديك آمده است . زينب فرياد برآورد و طپانچه به روى زد و نوحه و زارى آغاز نهاد .\r\nآن حضرت فرمود : اى خواهر ، خاموش باش و زارى مكن كه اگر اين قوم آواز تو بشنوند ، شماتت كنند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nپس ، روى به برادر خويش ، عبّاس ، آورد و گفت : اى برادر ، برو و از اينها بپرس كه به چه كار آمده‌ايد ؟\r\nعبّاس به برادران خويش فرمود : با من باشيد . پس همگى برنشستند و برابر لشكر عمر سعد شدند و پرسيدند : غرض آمدن شما چيست ؟\r\nگفتند : فرمان عبيداللَّه رسيده است كه بيعت يزيد بر حسين بن على ( ع ) و برادران او عرضه كنيد . اگر قبول كنند ، فَهُوَالْمُراد و الا با ايشان جنگ كنيد .\r\nعبّاس گفت : ساعتى صبر كنيد تا بازگردم و اميرالمؤمنين حسين ( ع ) را خبر دهم .\r\nآن قوم جا به جا توقّف كردند . عبّاس نزديك برادر آمد و سخن ايشان بازگفت . آن حضرت سر در پيش افكند . عبّاس ايستاده بود و اصحاب اميرالمؤمنين با اين قوم سخن همى گفتند . حبيب بن مظاهِر الْاسَدى ايشان را مىگفت : بد قومى خواهيد بود روز قيامت كه به حضرت بارى تعالى رسيد ؛ چه ، فرزند پيغمبر او ، اهل بيت اتقيا ، شيعهء ابرار ، و اصحاب اخيار او را كشته باشيد .\r\nو اميرالمؤمنين حسين ( ع ) تشنه لب نشسته بود و در كار جنگ با آن قوم انديشه مىكرد .\r\nپس ، برادر خود ، عبّاس را فرمود : اى برادر ، مىخواهم كه يك امشب كه در پيش است عبادت كنم و از خداى تعالى آمرزش خواهم و از او - جلّ و علا - در اين محاربه با اين جماعت مدد و معونت و ظفر و نصرت طلبم . تو را به نزد اين قوم مىبايد رفت و از ايشان درخواست كرد كه يك امروز بازگردند و امشب ما را مهل دهند تا فردا بامداد روى به كارزار آريم .\r\nعبّاس به نزد آن قوم آمد و اين معنى با ايشان باز گفت و التماس كرد كه بازگردند و باقى آن روز و آن شب مهلت دهند .\r\nعمر سعد ، شمر را گفت : چه مصلحت مىبينى ايشان را مهلت دهيم يا نه ؟\r\nشمر گفت : امير تويى ، من چه مىدانم ؟\r\nعمر سعد گفت : كاشكى من امير نبودمى و در اين مهلكه نيفتادمى .\r\nعمرو بن حجاج زبيدى گفت : سبحان اللَّه ! اگر اين جماعت كه ما به ايشان جنگ فرموده‌ايد تُرك بودندى [ و 
  ] اين قدر درخواست كردندى ، واجب بودى كه التماس ايشان به اجابت مقرون داشتندى ، فَكَيْفَ كه اهل بيت محمّد مصطفايند !\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nعمر گفت : ايشان را خبر دهيد كه اين التماس شما را به اجابت مقرون داشتم و تا فردا بامداد مهلت دادم . آنگاه گفت تا لشكر بازگردند .\r\nچون لشكر عمر سعد بدگهر بازگشت ، اميرالمؤمنين حسين ( ع ) آن شب را در طاعت و عبادت زنده داشت . گاه در ركوع و گاه در سجود مىگريست و تضرّع مىكرد و از خداى تعالى آمرزش و عفو مىخواست . برادران ، اصحاب ، اهل بيت ، و شيعهء او همچنين آن شب را در طاعت و عبادت بودند . از ايشان آن شب هيچ كس نخفت . همه در نماز بودند و از خداى تعالى آمرزش مىطلبيدند .\r\n\r\nشهادت حسين بن على ( ع ) و يارانش\r\nچون خورشيد خنجر گذار از نهيب آن واقعه بر بام اين نيلى حصار برآمد ، عمر سعد به تعبيهء لشكر پرداخت . ميمنهء سپاه را در عهدهء عمرو بن حجاج الزبيدى كرد . بر ميسره شمر ذى الجوش را گماشت . فرمان داد تا سواران از صوابديد عروة بن قيس الاحمسى و پيادگان از [ فرمان 
  ] شبث بن ربعى در نگذرند . عَلَم را به موالى خود زيد سپرد . اميرالمؤمنين حسين ( ع ) نيز فرمود تا زهير بن قين بر دست راست باشد ، حبيب بن مظاهر در جانب يسار توقّف كند ، و رايت را به برادر خود عبّاس تفويض فرمود .\r\nچون صفها راست شد ، برير بن خضير الهمدانى پيشتر رفت و گفت :\r\nاى عمر سعد ، با اميرالمؤمنين قتال خواهى كرد ؟\r\nگفت : بلى ، و در اين محاربه تن بسيار بىسر خواهد شد .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\nقيام حسين بن على بن ابى طالب ( ع )\r\nابوالحسن على بن حسين مسعودى « 1 » \r\n\r\nمقتل حسين بن على بن ابى طالب ( ع ) ، و كسانى كه از خاندان و شيعيانش با وى كشته شدند\r\nوقتى معاويه بمرد ، مردم كوفه كس پيش حسين بن على فرستادند ، كه ما در انتظار تو با كسى بيعت نكرده‌ايم و در راه تو آمادهء مرگيم و بسبب تو در نماز جماعت و جمعهء ديگران حضور نمىيابيم . در مدينه از حسين خواستند كه با يزيد بيعت كند و او تعلل كرد و با بستگان خود از مدينه بيرون آمد و سوى مكه رفت ، و پسر عموى خود مسلم بن عقيل را بكوفه فرستاد و به دو گفت : « پيش مردم كوفه برو ، اگر آنچه نوشته‌اند درست است ، به من خبر بده تا به تو ملحق شوم . » مسلم در نيمهء ماه رمضان از مكه برون شد و پنجم شوال به كوفه رسيد . حاكم كوفه نعمان بن بشير انصارى بود .\r\nمسلم نهانى بخانهء مردى عوسجه نام فرود آمد و چون خبر آمدن او شيوع يافت دوازده هزار كس از اهل كوفه ، و به قولى هيجده هزار كس با او بيعت كردند و خبر آن را به حسين نوشت و از او خواست به كوفه بيايد ، وقتى حسين قصد حركت سوى عراق كرد ، ابن عباس پيش وى آمد و گفت : « اى پسر عم شنيده‌ام آهنگ عراق دارى ، عراقيان مردمى مكارند و تو را براى جنگ ميطلبند عجله مكن ، اگر سر جنگ اين ستمگر دارى و نميخواهى در مكه مقيم باشى ، به جانب يمن برو كه در آنجا ياران و دوستان دارى ، و آنجا مقيم شو و دعوتگران خويش را به همه جا بفرست . و به مردم كوفه و ياران خود در عراق بنويس كه حاكم خود را\r\n\r\n","description":"","footnote":" ( 1 ) . برگرفته از كتاب « مروج الذهب و معادن الجوهر » ابوالحسن على بن حسين مسعودى ، ترجمهء ابوالقاسم پاينده ، جلد دوم ، انتشارات علمى فرهنگى ، تهران ، چاپ دوم ، 1365 . ","page_name":" 111 ","page_number":111},
  {"content":"\r\n\r\nبرون كنند ، اگر قدرت اين كار داشتند و حاكم خويش را از شهر براندند و كس در آنجا نماند كه با تو دشمنى كند ، نزد آنها مىروى . مع ذلك من از مكر آنها ايمن نيستم . و اگر نكردند در جاى خود مىمانى تا فرمان خدا برسد كه در آنجا قلعه‌ها و دره‌ها هست » . حسين گفت : « اى پسر عم ميدانم كه خير خواه منى و نسبت به من مهربانى ولى مسلم بن عقيل به من نوشته كه اهل شهر بر بيعت و يارى من همدل شده‌اند ، من نيز تصميم دارم سوى آنها حركت كنم . »\r\nابن عباس گفت : « آنها را آزموده‌اى ؟ كه ياران پدر و برادر تو هستند و فردا به همدستى حاكم خود تو را خواهند كشت ، اگر تو به روى و ابن زياد از رفتنت خبردار شود ، آنها را بر ضد تو دعوت مىكند و كسانى كه به تو نامه نوشته‌اند ، از دشمنان سخت‌تر خواهند بود . اگر به خلاف رأى من ناچار سوى كوفه مىروى ، زن و فرزند را همراه مبر . به خدا مىترسم كه تو را نيز مانند عثمان ، كه زن و فرزندش ناظر قتل او بودند ، بكشند . » جواب وى آن بود كه « اگر در آنجا كشته شوم ، بهتر از آن است كه در مكه خونم را بريزند » .\r\nابن عباس از او نوميد شد و برون رفت . و به عبداللَّه بن زبير گذشت و گفت : « اى پسر زبير كارت درست شد . » و شعرى بدين مضمون خواند : « اى پرستو كه در خانه‌اى ! خانه خلوت شد تخم بگذار و چهچه بزن و هر چه مىخواهى منقار بزن » . ابن زبير خبر يافت كه حسين قصد رفتن به سوى كوفه دارد . وى اقامت حسين را در مكه خوش نداشت .\r\nزيرا مردم ، ابن زبير را با وى برابر نمىگرفتند و به نظر او چيزى دلپسندتر از آن نبود كه حسين از مكه برون شود ، بدين جهت پيش وى رفت و گفت : « اى ابوعبداللَّه چه خبر دارى ؟ به خدا من از خدا بيم دارم كه در جهاد اين قوم ستمگر ، كه بندگان صالح خدا را خوار گرفته‌اند ، قصور كرده باشم » . حسين گفت : « قصد دارم به كوفه بروم . گفت : خدا تو را توفيق دهد . اگر من آنجا يارانى مثل تو داشتم از كوفه چشم نمىپوشيدم . »\r\nآنگاه از بيم آن كه امام بد گمان شود گفت : « اما اگر اينجا بمانى و ما و اهل حجاز را به دعوت خود بخوانى ، مىپذيريم و بدور تو فراهم مىشويم كه از يزيد و پدر يزيد به خلافت شايسته‌ترى . »\r\nو هم ابوبكر بن حارث بن هشام پيش حسين آمد و گفت : « اى پسر عمو به جهت خويشاوندى دلبستهء توام و نمىدانم چگونه تو را نصيحت كنم » . حسين گفت : « اى ابوبكر تو\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمورد اطمينان هستى هر چه مىخواهى بگو . » ابوبكر گفت : « پدرت دليرتر بود و مردم به او اميدوارتر بودند و سخن او را بهتر مىشنيدند و به دورش بيشتر جمع مىشدند . وى به جنگ معاويه رفت و همهء مردم جز اهل شام بدور او فراهم بودند . قوت وى بيش از معاويه بود ، مع ذلك از حرص دنيا او را رها كردند و از يارىاش باز ماندند . و چندان او را رنج دادند و مخالفتش كردند ، تا به مقام كرم و رضوان خدا رسيد . پس از آن با برادرت چنان كردند كه كردند . همهء اينها را ديده‌اى و باز مىخواهى به سوى كسانى به روى كه با پدر و برادرت ستم كرده‌اند و به كمك آنها با اهل شام و عراق و كسانى كه از تو آماده‌تر و نيرومندترند ، و مردم از آنها بيشتر حساب مىبرند و اميد بيشتر از ايشان دارند ، جنگ كنى ؟ اگر از حركت تو خبردار شوند ، مردم را به وسيلهء پول بر ضد تو دعوت كنند . آنها نيز بندهء دنيا هستند و كسانى كه وعدهء يارى به تو داده‌اند ، به جنگ تو آيند و كسانى كه تو را دوست دارند از يارى ات باز مانند و كسانى را كه دوست ندارند يارى كنند .\r\nتو را به خدا خودت را به خطر مينداز . حسين گفت : « اى پسر عمو خدايت پاداش نيكو دهد كه رأى خويش بگفتى ، هر چه خدا خواهد همان مىشود » . گفت : « از خدا در مصيبت ابوعبداللَّه صبر مىخواهم » . و از آن جا پيش حارث بن خالد بن عاص ابن هشام مخزومى ، والى مكه رفت و مىگفت : « اى بسا خيرخواه كه سخنش نشنوند . »\r\nحارث گفت : « قصه چيست » و او سخنى را كه با حسين گفته بود به دو خبر داد . حارث گفت : « به خداى كعبه ، كه خير خواه او بوده‌اى . »\r\nچون خبر به يزيد رسيد ، به عبيداللَّه بن زياد نامه نوشت و حكومت كوفه را به دو داد . وى به شتاب از بصره برون شد و نيمروز به كوفه رسيد ، و با كس و كار و تبعه به شهر درآمد . عمامه سياهى به سر داشت كه با قسمتى از آن صورت خود را پوشانيده بود بر اشترى سوار بود و مردم در انتظار آمدن حسين بودند . ابن زياد به مردم سلام مىكرد و آنها جواب مىدادند : « و عليك السلام يابن رسول اللَّه ، خوش آمديد » . وقتى به قصر حكومت رسيد ، نعمان بن بشير كه در قصر بود ، درها را ببست و از بالاى قصر به دو گفت : « اى پسر پيغمبر با من چكار دارى ؟ » ابن زياد گفت : « اى نعيم خيلى خوابيده‌اى . » و حايل از چهرهء خويش برداشت كه او بشناخت و در را بگشود و مردم بانگ زدند كه اين ابن مرجانه است و ريگ به طرف او پرانيدند ولى از دست\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nآنها بدر رفت و وارد قصر شد . وقتى خبر آمدن ابن زياد به مسلم رسيد به خانهء هانى بن عروهء مرادى تغيير مكان داد . ابن زياد جاسوسان بر مسلم گماشت تا محل او را كشف كرد . و محمد ابن اشعث بن قيس را به طلب هانى فرستاد . و چون بيامد دربارهء مسلم از او سوال كرد ، هانى منكر شد و ابن زياد با او بخشونت سخن گفت . هانى گفت . « زياد ، پدرت بر من حقى دارد ؛ دوست دارم آن را تلافى كنم ، آيا مىخواهى خير تو را بگويم ؟ » ابن زياد گفت : « چيست ؟ » گفت : « اين است كه تو و خاندانت با اموالتان سالم سوى شام برگرديد زيرا كسى كه بيشتر از تو و رفيقت حق دارد اينجا آمده است » . ابن زياد گفت : « او را نزديك من آريد » . و چون نزديكش آوردند با چوبى كه در دست داشت ، به صورت او زد و بينى و ابروى او را بشكست و گوشت چهره‌اش بدريد و چوب را به سر و صورت او بشكست ، هانى دست به دستهء شمشير يكى از نگهبانان برد و آن مرد دست او بگرفت و نگذاشت شمشير را بگيرد . ياران هانى بر در فرياد زدند « رفيق ما كشته شد . » ابن زياد از آنها بيمناك شد و بگفت تا او را در خانه‌اى كه مجاور آن محل بود زندانى كردند . و شريح قاضى را به نزد آنها فرستاد و او شهادت داد كه هانى زنده است و كشته نشده است ، و آنها پراكنده شدند ، وقتى مسلم از رفتار ابن زياد با هانى خبر يافت ، بگفت تا منادى فرياد « يا منصور » زد ، كه شعار آنها بود .\r\nاهل كوفه بانگ « يا منصور » برداشتند و دوازده هزار مرد بر او فراهم شدند . و به طرف ابن زياد حركت كردند ، ابن زياد در قصر متحصن شد و قصر را محاصره كردند .\r\nهنگام شب مسلم فقط يك صد مرد با خود داشت و چون ديد كه مردم پراكنده مىشوند سوى دربندهاى قبيلهء كنده حركت كرد و هنوز به دروازه نرسيده بود كه فقط سه نفر همراه او بودند ، و چون از دروازه برون شد هيچ كس با او نبود ، و حيران بماند و نمىدانست كجا رود و كسى را نيافت كه راه را به او نشان بدهد . ناچار از اسب فرود آمد و همچنان سرگردان در كوچه‌هاى كوفه ميرفت و نميدانست كجا رود تا به خانهء زنى رسيد كه وابستهء اشعث بن قيس بود و از او آب خواست . زن او را آب داد و از احوالش پرسيد و او قصهء خويش را بگفت . زن به حالش رقت كرد و او را به خانه برد . وقتى پسرش آمد و جاى مسلم را بدانست ، صبحگاهان پيش محمد بن اشعث رفت و قضيه را به دو خبر داد ، ابن اشعث نيز پيش ابن زياد رفت و به او خبر داد . ابن زياد گفت : « برو او را پيش من بيار » و عبداللَّه بن عباس سلمى را با هفتاد مرد\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nهمراه او فرستاد . آنها به خانه ريختند و مسلم با شمشير حمله برد و از خانه برونشان ريخت .\r\nبار ديگر به دو حمله بردند و او نيز حمله كرد و بيرونشان كرد .\r\nوقتى چنين ديدند به بام خانه‌ها رفتند و او را سنگباران كردند ، و آتش در نى مىزدند و از بالا خانه‌ها به طرف او مىانداختند . وقتى مسلم چنين ديد گفت : « آيا اين همه براى كشتن مسلم بن عقيل است ؟ اى جان من به طرف مرگى كه فرار از آن ميسر نيست ، بيرون شتاب ! » و با شمشير افراشته به كوچه آمد و به جنگ پرداخت ميان او و بكير بن حمران احمرى دو ضربت مبادله شد . بكير ضربتى به دهان مسلم زد كه لب بالاى او را قطع كرد و لب پايين او را دريد ، مسلم نيز ضربتى سخت به‌سر او زد و ضربت ديگرى به پشت او زد كه نزديك بود به شكمش برسد . و رجزى بدين مضمون مىخواند : قسم مىخورم كه جز با آزادگى كشته نشوم ( اقْسِمُ لا اقْتَلُ الّا حُرّاً ) .\r\nاگر چه مرگ چيزى تلخ است ، هر كس روزى با شرى برخورد مىكند . من بيم دارم دروغ بشنوم يا فريب بخورم . »\r\nوقتى مقاومت او را ديدند ، محمد بن اشعث پيش آمد و گفت : « نه به‌تو دروغ مىگويند و نه فريبت مىدهند . » و او را امان داد . او نيز تسليم شد . بر استرى سوارش كردند و به نزد ابن زياد بردند . ابن اشعث وقتى او را امان داد ، شمشير و سلاحش را گرفت . يكى از شعرا در اين زمينه به هجو ابن اشعث گويد :\r\n« عموى خود را رها كردى و از او دفاع نكردى . اگر تو نبودى كس به او دست نمىيافت ، فرستادهء خاندان محمد را كشتى و شمشيرها و زره‌هاى او را ربودى . »\r\nوقتى مسلم به در قصر رسيد ، ظرف آب خنكى ديد و آب خواست . مسلم بن عمرو باهلى پدر قتية بن مسلم ، نگذاشت آب به او بدهند ، عمرو بن حريث برفت و كاسهء آبى براى او بياورد . وقتى آن را به دهان برد كاسه پر خون شد . آن را بريخت و دوباره كاسه را پر آب كرد ، وقتى كاسه را به دهان برد دندانهايش را در كاسه ريخت و پر خون شد گفت : « الحمد للَّه ، اگر روزى من بود مىتوانستم بنوشم . » سپس او را به نزد ابن زياد بردند و چون سخن وى به پايان رسيد و مسلم جوابهاى خشونت‌آميز مىداد ، بگفت تا او را بالاى قصر ببرند . آنگاه احمرى را كه از مسلم ضربت خورده بود ، بخواست و گفت : « تو گردن او را بزن تا انتقام ضربت او را\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nگرفته باشى » . مسلم را بالاى قصر بردند و بكير احمرى گردنش را بزد و سرش را روى زمين افكند . پس از آن جسدش را نيز به زمين افكندند ، سپس بگفت تا هانى بن عروه را به بازار بردند و دست بسته گردنش را بزدند . او همچنان فرياد مىزد و از قبيلهء بنى مراد كمك مىخواست كه شيخ و پيشواى قبيله بود و با چهار هزار زره‌دار و هشت هزار پياده سوار مىشد ، و اگر قبايل هم پيمان او از كنده و غيره به دو مىپيوستند سىهزار زره‌دار داشت ولى پيشواى قبيله ، يكى از آنها را به كمك خود نيافت ، كه پراكنده و مرعوب بودند . شاعر در رثاى هانى بن عروه و مسلم بن عقيل و سرگذشت آنها گويد :\r\n« اگر نميدانى مرگ چيست ، در بازار ، هانى و ابن عقيل را بنگر . قهرمانى كه شمشير صورتش را دريده بود و ديگرى در لباس كشته افتاده بود . فرمان حاكم دربارهء آنها اجرا شد و موضوع گفت و گوى كسانى شدند كه به راهها مىرفتند . پيكرى مىبينى كه مرگ رنگ آن را دگرگون كرده است . و خونى كه به هر سو روان شده است . چگونه اسما در حال ايمنى سوار شتر مىشود و در صورتى كه قوم مذحج او را در مقابل مقتولى مىجويند ؟ جوانى كه از دختر شرمگين آزرمگين‌تر ، و از شمشير دودم صيقلى قاطع‌تر بود . »\r\nپس از آن ابن زياد بكير بن حمران را كه گردن مسلم را زده بود بخواست و گفت : « او را كشتى ؟ » گفت : « آرى » گفت : « وقتى او را بالا مىبرديد كه بكشيد چه مىگفت » گفت : « تكبير و تسبيح و تهليل مىگفت و استغفار مىكرد . و چون نزديكش آورديم كه گردنش را بزنيم گفت :\r\n« خدايا ميان ما و قومى كه ما را فريب دادند و به ما دروغ گفتند و آنگاه ما را رها كردند و به كشتنمان دادند ، داورى كن . »\r\nمن گفتم : « حمد خدا را كه قصاص مرا از تو گرفت . » و ضربتى به دو زدم كه كارى نساخت .\r\nبه من گفت : « همين بس است اى برده ! خراشى كه به من بزنى در مقابل خون تو كافى است » ابن زياد گفت : « هنگام مرگ هم تفاخر ؟ » بكير گفت : « ضربت ديگر زدم و او را كشتم و جسدش را نيز به دنبال سرش انداختيم . »\r\nظهور مسلم در كوفه روز سه شنبه هشتم ذى الحجه سال شصتم بود . يعنى همان روز كه حسين از مكه به طرف كوفه حركت كرده بود . به قولى روز چهارشنبه نهم ذى حجه بسال شصتم و روز عرفه بود .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nآنگاه ابن زياد بگفت تا جثهء مسلم را بياويختند و سر او را به دمشق فرستادند . وقتى حسين به قادسيه رسيد ، حر بن يزيد تميمى به دو رسيد و گفت : « اى پسر پيمبر قصد كجا دارى ؟ » گفت : « به كوفه ميروم . » وى قضيه قتل مسلم را به دو خبر داد و گفت : « بازگرد كه آنجا اميد خيرى نيست . » حسين قصد بازگشت كرد اما برادران مسلم به دو گفتند : « به خدا ما بر نمىگرديم تا انتقام خود را بگيريم يا همگى كشته شويم . » حسين گفت : « بدون شما زندگى صفايى ندارد . » و به حركت ادامه داد تا به سپاه عبيداللَّه بن زياد رسيد كه عمر بن سعد ابى وقاص فرمانده آن بود و به سوى كربلا منحرف شد . در اين وقت پانصد سوار از خاندان و ياران خود با يكصد پياده همراه داشت . وقتى سپاه دشمن در مقابل حسين فراوان شد ، به يقين دانست كه مفرّى نيست .\r\nگفت : « خدايا ميان ما و قومى كه ما را دعوت كردند كه يارىمان كنند و اكنون ما را مىكشند داورى كن . » و جنگ كرد تا كشته شد رضوان اللَّه عليه . قاتل وى يكى از قوم مذحج بود كه سرش را بريد و آن را پيش ابن زياد برد و مىگفت : « ركاب مرا پر از طلا و نقره كن كه من پادشاه پرده دار را كشته‌ام ، كسى را كشته‌ام كه پدر و مادرش از همه كس بهتر و نسبش والاتر است . » ابن زياد وى را با سر پيش يزيد بن معاويه فرستاد . وقتى بنزد يزيد وارد شد ابوبرزهء اسلمى نزد وى بود . سر را پيش روى يزيد نهاد و او بنا كرد چوب به دهان سر بزند و مىگفت :\r\n« ما سر مردانى را كه دوست ما بوده‌اند مىشكافيم ، كه ظلم و بدى كرده‌اند . » ابو برزه به دو گفت :\r\n« چوب را بردار ، به خدا ديدم كه پيغمبرخدا ( ص ) دهان به دهان او گذاشته بود و مىبوسيد . »\r\nهمهء سپاهيانى كه در مقتل حسين حضور داشتند و با او جنگ كردند و مرتكب قتل او شدند ، از اهل كوفه بودند ، و شامى در آن ميان نبود . همهء كسانى كه با حسين در روز عاشورا در كربلا كشته شدند ، هشتاد و هفت تن بودند ، يكى از آنها على اكبر بود و رجزى بدين مضمون مىخواند : « من على بن حسين بن على هستم . قسم به خدا قرابت ما به پيغمبر از همه بيشتر است . به خدا پسر مدعى نسب بر ما حكومت نخواهد كرد . » از فرزندان حسن بن على ، عبداللَّه بن حسن و قاسم بن حسن و ابوبكر بن حسن كشته شدند . از برادران وى نيز عباس بن على و عبداللَّه بن على و جعفر بن على و عثمان بن على و محمد بن على ، و از فرزندان جعفر بن ابى طالب ، محمد بن عبداللَّه بن جعفر ، و عون ابن عبداللَّه‌بن جعفر ، و از فرزندان عقيل بن ابى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nطالب ، عبداللَّه بن عقيل و عبداللَّه بن مسلم بن عقيل ، كشته شدند . و اين به روز دهم محرم به سال شصت و يكم بود . حسين وقتى كشته شد پنجاه و پنج سال و به قولى پنجاه و سه سال داشت . زرعة بن شريك تميمى دست راست او را ضربت زد . سنان بن انس نخعى نيز او را با نيزه بزد ، و از اسب فرود آمد و سرش را بريد . شاعر در اين باب گويد : كدام مصيبت با مصيبت حسين برابر است كه سر او به دست سنان جدا شد . » از جملهء انصار چهار كس با وى كشته شدند . و بقيهء مقتولان كه شمارشان را قبلا گفته‌ايم از ياران وى و از ساير مردم عرب بودند .\r\nمسلم بن قتيبه وابستهء بنى هاشم در اين باب گويد :\r\n« اى چشم ، بر خاندان پيمبر گريه و ناله كن . بر نُه تن كه از نژاد على بودند ، و پنج تن كه از نسل عقيل بودند و پسر عم پيمبر ، عون ، برادر آنها كسى نبود كه او را بىوفا توان گفت . همنام پيمبر را نيز با شمشير تيز بزدند . بر بزرگ آنها نيز ناله كن كه بزرگ آنها چون ديگران نبود . خدا زياد را هرجا هست با پسرش و پيره زن چند شوهره لعنت كند . »\r\nعمر بن سعد به ياران خود دستور داد تا اسب بر پيكر حسين برانند . و براى اين كار اسحاق بن حيوة حضرمى و چند تن ديگر مأمور شدند و اسب بر پيكر او راندند مردم عاضريه كه قومى از بنى عاضر بنى اسد بودند يكروز بعد از قتل ، حسين وياران او را به خاك سپردند . عدهء كشتگان از ياران عمرو بن سعد در جنگ حسين ( ع ) هشتاد و هشت كس بود .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\nوقعهء كربلا « 1 » \r\nمحمّد حسن اعتماد السّلطنة\r\nمعاوية بن ابىسفيان در غرّهء رجب يا نيمهء رجب يا بيست‌و دويم رجب از سال شصت هجرى در شهر دمشق هلاك شد و او اوّل كسى است كه در اسلام وضع بريد نمود و جالساً خطبه خواند و ديوان خاتم ايجاد كرد و در مساجد ، مقصوره « 2 »  ساخت و براى پسر خود بيعت گرفت و پيش از عهد او اين كارها هيچ يك به ظهور نرسيده بود . يزيد بنابر قول صحيح ، هنگام فوت معاويه در دمشق حضور نداشت و در حوارين بود و خواصّ اصحاب معاويه نامه نوشته او را خواسته بودند و در همان روز كه بر معاويه نماز گزارده و جسد او را به خاك سپرده بودند ، يزيد در رسيد .\r\nضحاك بن قيس فهرى و مسلم ابن عقبهء مرى كه هر دو از سردارهاى مشهور دولت آل ابى سفيان مىباشند ، وصيّت معاويه را كه گفته بود :\r\n\r\n","description":"","footnote":" ( 1 ) . نوشتهء حاضر بخش اول كتاب « الحجّة السعادة فى حجّة الشهادة » اثر محمد حسن خان اعتماد السلطنه ( 1259 - 1313 ه ) است .\r\nچاپ نخست كتاب مزبور در سال 1304 در تهران و چاپ دوم در سال 1310 در تبريز در شمارگان محدود منتشر شده است .\r\nجديدترين چاپ كتاب به كوشش آقاى مصطفى فريدپور توسط سازمان انتشارات وزارت ارشاد اسلامى در سال 1379 انجام گرفته است .\r\nمؤلف در باب نگارش كتاب خود مىگويد :\r\nدر سال 1304 در مجلسى كه به مناسبت عزادارى سالار شهيدان در حضور ناصرالدين شاه قاجار ترتيب يافته بود به دستور وى مأمور شدم كتابى درباره اين واقعه عظيم بنويسم كه در بردارنده حوادث مهم معاصر حادثه كربلا در سال 61 و صورتى نو از وقايع كربلا باشد و آن كار در كتاب « الحجةالسعاده فى حجة الشهادة » تحقق پذيرفت .\r\nطالبان آگاهى جهت استفاده بيشتر مىتوانند به اصل كتاب مراجعه نمايند .  ( 2 ) . اتاقك ويژهء ايستادن امام در مسجد . ","page_name":" 119 ","page_number":119},
  {"content":"\r\n\r\n« لَسْتُ اخافُ عَلَيْكَ الّا مِنْ ثَلاث : الْحُسَيْنُ بْنُ عَلِىٍّ وَ عَبْدُاللَّهِ بْنُ الزُّبَيْرِ وَ عَبْدُاللَّهِ بْنُ عُمَرَ » ، ابلاغ كردند و اين سه كس در سال پنجاه و ششم كه معاويه از كافّهء اهالى شام و عراق و يثرب و حجاز بيعت ولايت عهد براى يزيد گرفت ، بيعت نكرده بودند . لاجرم يزيد در اين اول امر به هيچ تكليف آن اهتمام نداشت كه به أخذ بيعت ايشان و ايشان هر سه در دارالهجرهء مدينه مىبودند . پس به وليد بن عتبه بن ابى سفيان كه والى مدينه بود ، نوشت كه : « امَّا بَعْدُ فَخُذْ حُسَيْناً وَ عَبْدُاللَّهِ بْنَ عُمَرَ وَ ابْنَ الزُّبَيْرِ بِالْبَيْعَةِ اخْذاً لَيْسَ فيهِ رُخْصَةٌ » ، و اين وليد پسر عمّ يزيد است و قبل از او مروان بن الحكم حكومت مدينه داشت . يزيد او را معزول كرده و آن خطّهء شريفه را به وليد داده بود و از اين جهت ما بين وليد و مروان همى كار به خصومت مىرفت ، ولى وليد چون مكتوب يزيد خواند ، ديد حكم اخذ بيعت از اين جماعت در چنين موقعى كه معاويه مرده باشد و يزيد كارى از پيش نبرده ، امرى است عظيم و تكليفى خطير . پس ناچار مروان را احضار كرد تا به معاونت وى استظهار نمايد و با حضور او عبداللَّه بن عمرو بن عثمان بن عفّان را كه پسرى نونهال بود ، از دنبال حضرت ابو عبداللَّه و عبداللَّه بن زبير فرستاد و همين عبداللَّه است كه فاطمه بنت الحسين را به زنى گرفت و محمّد بن عبداللَّه ديباج عثمانى از آن‌ها در وجود آمد و منصور ابوالدّوانق عبّاسى ديباج را نيز با برادر بطنى او عبداللَّه محض در واقعهء خروج محمّد نفس زكيّه و ابراهيم قتيل با خمرى اسير گرفت و در زنجير كشيد .\r\nبارى عبداللَّه بن عمرو بن عثمان حضرت اباعبداللّه و ابن زبير را در مسجد رسول ( ص ) يافت و گفت : اجيبَا الْأَميرَ ، گفتند ، انْصَرِفْ الْأنَ نَأْتيهِ . آن گاه ابن زبير به حضرت اباعبداللَّه گفت در چنين ساعتى بىهنگام آيا در جهت احضار ما تو را چه به نظر مىرسد ؟\r\nحضرت فرمود همانا طاغيهء اين قوم در گذشته است و ما را طلبيده‌اند كه قبل از انتشار خبر بيعت گيرند . تا مبادا ما خود واقعه را بشنويم و از حضور مجلس ايشان استنكاف نماييم و سپس نتوانند بر ما ظفر يافت . عبداللَّه گفت ظنّ من هم همين است . آن گاه امام ( ع ) با حزم و استعداد تمام برايشان ورود نمود همين كه مروان را با سابقهء خصومت وليد در آن مجلس ديد ، فرمود : « الصِّلَةُ خَيْرٌ مِنَ الْقَطيعَةِ وَ الصُّلْحُ خَيْرٌ مِنَ الْفَسادِ » ، پس وليد مكتوب ديگر يزيد را كه مشتمل بر خبر فوت معاويه و طلب بيعت جمهور مردم مدينه بود ، به دست امام داد و بيعت خواست . حضرت فرمود از مثل من به بيعت نهانى اكتفا نمىشود فردا على رئوس الّناس به\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nوظيفهء وقت خواهيم پرداخت . وليد پذيرفت و گفت باز گرد . مروان گفت اگر از اين جا بيرون رفت ، ديگر نخواهى بر وى قدرت يافت مگر بعد از كشتارِ بسيار . او را حبس مىكن تا بيعت نمايد و گرنه گردنش بزن . حضرت از اين سخن برآشفت و از جاى برجست و فرمود : « ابْنُ الزَّرْقا انْتَ تَقْتُلُنى امْ هُوَ كَذِبْتَ وَ اللَّهِ وَ لَؤُمْتَ » ، اين بگفت و بيرون آمد و اين مجلس در شب شنبه بيست و هفتم رجب منعقد شده بود و همان شب عبداللَّه بن زبير بر ستورى تاتارى نژاد كه عرب آن جنس را بزدون مىخوانند ، بر نشسته با برادرش ، جعفر بلا ثالث ، از راه عرج به سمت مكّه فرار كرد و حضرت فردا شب ، يعنى شب يك شنبه دو شب از ماه رجب مانده با پسرها و برادرها و برادرزاده‌ها و جملهء اهل بيت خويش راه حجاز پيش گرفت و در حين خروج از مدينه اين كريمه را تلاوت نمود كه : « فَخَرَجَ مِنْها خائِفاً يَتَرَقَّبُ قالَ رَبِّ نَجِّنى مِنَ الْقَوْمِ الظَّالِمينَ » و چون وارد مكهء معظمه شد اين آيه قرائت كرد كه : « وَ لَمَّا تَوَجَّهَ تِلْقاءَ مَدْيَنَ قالَ عَسى رَبّى انْ يَهْدِيَنى سَواءَ السَّبيلِ » ، خطّ حركت حضرت ابو عبداللَّه از مدينه به مكّه جادّهء عظمى و منهج كبير بود . بر خلاف عبداللّه زبير كه از بىراهه به در رفت و از اين جهت غلامى كه او را با هشتاد سوار از دنبال عبداللَّه فرستادند و به او نرسيد و مأيوساً باز گرديد و حضرت اباعبداللَّه ( ع ) در شب جمعه كه سه روز كامل از شهر شعبان گذشته بود ، به شهر مكّه ورود نمود و باقى شعبان و تمام رمضان و ماه شوّال و ذى القعده را تا هشتم ذى الحجّة نيز در مكه اقامت فرمود و در خلال اين احوال خبر فوت معاويه و خلافت يزيد و امتناع آن بزرگوار از بيعت به سمع شيعيان كوفه رسيد و ايشان مجلسى خاص از خواص تشكيل دادند و مكتوبى مشتمل بر سبّ معاويه و شرح مساوى دوران وى و اظهار عقيدت خويش و تمنّى زيارت مقدم حضرت ابوعبداللَّه نگاشتند و با عبداللَّه بن مسمع همدانى و عبداللَّه بن وال به حضور پر نور امام ( ره ) فرستادند .\r\nباز دو روز ديگر دو كس ديگر كه هانى بن هانى سبيعى و سعيد بن عبداللَّه باشند گسيل ساختند با عريضهء مشتمل بر اين عبارت كه : « فَانَّ النَّاسَ يَنْتَظِرُونَكَ لا رَأْىَ لَهُمْ فى غَيْرِكَ فَالْعَجَلُ الْعَجَلُ ثُمَّ الْعَجَلُ الْعَجَلُ » ، و جماعتى ديگر كه از آن جمله است شبث بن ربعى و حجار بن ابجر و عمرو بن حجّاج زبيدى لعنة اللَّه عليهم اجمعين مكتوبى ديگر كردند به اين عبارت كه : « قَدِ اخْضَرَّ الْجَنانُ وَ ايْنَعَتِ الِّثمارُ فَاذا شِئْتَ فَاقْدِمْ عَلى جُنْدٍ لَكَ مُجَنَّدٍ » .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nاين رسل در نزد حضرت ابو عبداللَّه همديگر را تلاقى كردند و حضرت مكاتيب ايشان را به لحاظ مبارك مشرّف نمود و جوابى مشتمل به اين كلام صادر فرمود كه : « قَدْ فَهِمْتُ كُلَّ الَّذِى اقْتَصَصْتُمْ وَ قَدْ بَعَثْتُ الَيْكُمْ اخى وَابْنُ عَمّى وَ ثِقَتى مِنْ اهْلِ بَيْتى مُسْلِمَ بنَ عَقيلٍ وَ امَرْتُهُ انْ يَكتُبَ الَىَّ بِحالِكُمْ وَ امْرِكُمْ وَ رَأْيِكُمْ فَانْ كَتَبَ الَىَّ انَّهُ قَدِ اجْتَمَعَ رَأْىَ مَلَائِكُمْ وَ ذَوِى الحُجى مِنْكُمْ عَلى مِثْلِ ما قَدِمَتْ بِه رُسُلُكُم اقْدِمُ عَلَيكُم وَ شيكاً ان شاءَاللَّه . » پس پسر عمّش مسلم بن عقيل را كه جلالت قدر و عظمت شأن او از مقام نيابت خاصّ امام و مضمون مكتوب مقدّس آن بزرگوار بازگشته به مسجد رسول خدا درآمد و نماز گزارد و با كسانى كه مىخواست ، بدرود نمود و به كوفه رفت و آن جا در خانهء مختار ابن ابو عبيدهء ثقفى نازل شد و شيعه نزد وى آمد و شد مىكردند و توقيع امام را مىخواندند و از اشتياق مىگريستند و بيعت مىنمودند وقتى كه عدد مبايعين به هجده هزار كس رسيد ، مكتوبى به اين عبارت به حضور مبارك امام معروض داشت كه : « انّ الرَّائِدَ لا يَكْذِبُ اهْلَهُ وَ قَدْ بايَعْنى مِنْ اهْلِ الْكُوفَةِ الى يَوْمٍ كَتَبْتُ الَيْكَ هذا ثَمانِيَةُ عَشَرَ الْفٍ رَجُلٍ فَاعْجَلِ الْأِقْبالَ حينَ تَقْرَءُ كِتابى هذا فَانَّ النَّاسَ كُلَّهُمْ مَوالِىٌ » و حضرت اباعبداللَّه نامه‌اى به نسخهء واحده مشتمل بر دعوت الى كتاب اللَّه و سنّت رسوله به اشراف بصره كه از آن جمله احنف بن قيس و منذر بن جارود بود صادر فرمود و دختر ابن منذر در تحت [ زوجيّت 
  ] عبيداللَّه بن زياد بود . همگان امر را مستور داشتند .\r\nالا منذر كه ترسيد آن رسول دسيس عبيداللَّه بن زياد باشد و بخواهد او را در دولت خواهى بنى اميّه بيازمايد .\r\nلاجرم مكتوب و رسول حضرت را نزد عبيداللَّه آورد و آن مخذول رسول را گردن زد و در اين وقت منشور ايالت كوفه نيز از جانب يزيد به نام وى رسيده بود . پس به مسجد رفت و در تهديد مردم بصره خطبه خواند و رعد و برق بسيار اظهار كرد و گفت : « يا اهْلَ الْبَصْرَةِ انَّ اميرَالْمُؤْمِنينَ قَدْ وَلّانِى الْكُوفَةَ وَ انَا غادٍ الَيْها بِالْغَداةِ وَ قَدِ اسْتَخْلَفْتُ عَلَيْكُمْ اخى عُثمانَ بْنَ زِيادٍ فَايَّاكُمُ الْخِلافُ وَالْأِرْجافُ فَوَاللَّهِ لَئِنْ بَلَغْنى عَنْ رَجُلٍ مِنْكُمْ خِلافٌ لَأَقْتُلُنَّهُ وَ عَريفَهُ وَ وَلِيَّهُ وَ لَأخُذَنَّ الْأَدْنى بِالْاقْصى حَتّى تَسْتَقيمُوا وَ لا يَكُونَ فيكُمْ مُخالِفٌ وَ لا مُشاقٌّ وَ انّى انَا ابْنُ زِيادٍ اشْبَهْتُهُ مِنْ بَيْنِ مَنْ وَطَىءَ الْحُصى » و بامداد آن روز با حشم و اهل بيت خويش و به روايتى با پانصد كس از بصره به سمت كوفه حركت كرد و مسلم بن عمرو باهلى ، حامل منشور ايالت كوفه از جانب يزيد\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nبراى عبيداللَّه نيز در جمع اصحاب و ملتزمان ركاب انتظام داشت و در اين وقايع مقلق و رزاياى مدهش از اهل شام و بصره احدى در كوفه نبود مگر همين مسلم بن عمرو و او پدر قتيبه ، سردار نامدار است كه در سمت مشرق ايران غزوه‌ها پرداخته و كارها ساخته .\r\nالغرض ، وقتى كه عبيداللَّه به كوفه آمد ، مسلم بن عقيل ظهور فرمود و دار الأماره را محاصره كرد و عاقبت اهل كوفه نقض عهد نمودند و شرط بيعت به سر نبردند و او را به دست دشمن سپردند . چون مسلم را به مجلس عبيداللَّه آوردند . به امارت ، به وى سلام نكرد عبيداللَّه با او گفت يابن عقيل آمدى ميان آن مردمى كه به سخن متّحدند و به عقيدت متّفق ، تفرقه بيفكنى و جمع ايشان پريشان كنى . مسلم گفت حاشا كه چنين باشد ، بلكه اين مردم را اعتقاد اين است كه پدر تو نيكان ايشان بكشت و خون‌ها جارى ساخت و در اين ملك بر خلاف سيرهء عمّال خلافت رسول به آيين كسرى ايران و قيصر روم حركت كرد و ما آمديم تا مردم را به كتاب الهى و سنّت رسالت پناهى بخوانيم وصيت داد و معدلت از ماه تا ماهى رسانيم .\r\nابن زياد بر آشفت و گفت تو را با رفتار كسروانه و كردار قيصرانهء پدر من چه كار اى فاسق .\r\nنه اين است كه اين اطوار وقتى به ظهور مىرسيد كه تو در مدينه شرب خمر مىكردى ؟ فرمود آيا من شرب خمر مىكردم ؟ به خدا قسم كه خدا مىداند كه تو خود مىدانى كه دروغ مىگويى و من بر اين صفت نيستم و از من سزاوارتر به شرب خمر كسى است كه همى خون مسلمانان مىنوشد و محض خشم و دشمنى قتل‌هاى حرام مىكند و در آن حال لهو و لعب مشغول است مثل اين كه كارى نكرده . عبيداللَّه گفت خدا مرا بكشد اگر ترا طورى نكشم كه در اسلام احدى را آن چنان نكشته باشند . مسلم گفت تو البتّه بايد در اسلام كارها احداث كنى كه در آن نبوده است و بدين بدعت‌ها از همه كس شايسته‌ترى ! پس ابن زياد مسلم و پدرش عقيل و حضرت اباعبداللَّه و پدرش على ( ع ) را دشنام داد و مسلم سخن نكرد و عبيداللَّه فرمان داد تا او را بر فراز قصر گردن زنند .\r\nابن عبد ربّه مىگويد مسلم در اين وقت با عبيداللَّه گفت مرا واگذار تا وصيت كنم . گفت بكن . مسلم در روى حاضران ديد . عمربن سعد را از آن ميان برگزيد و با او گفت در اين جا قرشى نمىبينم مگر تو را . نزديك شو تا با تو سخن كنم و اين طعنى بود در نسب عبيداللَّه و اشعارى به بطلان استلحاق زياد . پس عمر نزديك شد و مسلم با او گفت آيا مىخواهى كه تا\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nقبايل قريش هستند ، تو سيّد قريش بوده باشى ؟ همانا حسين و كسانى كه با او همراهند و ايشان نود كس از مرد و زن مىباشند ، در راهند واقعهء من بر ايشان بر نگار و ايشان را هم از راه برگردان . آن گاه او را بكير بن حمران احمرى در همان فراز جوسق گردن زد و كالبدش نيز از دنبال سر بيفكند .\r\nابن اثير مىگويد ابن بكير بن حمران در ميان جنگ بر مسلم حمله كرده و شمشيرى به او زده و از مسلم دو ضربت پى در پى بر فرق و گردن خورده و مشرف به هلاك شده بود . از اين جهت ابن زياد قتل او را به وى محوّل ساخت . ابن طاووس مىفرمايد چون بكير برگشت ، آثار ترس بر وى پيدا بود . عبيداللَّه گفت هان اى بكير تو را چه مىشود ؟ گفت وقتى مسلم را كشتم مردى سياه فام بد چهره در مقابل خود ايستاده ديدم كه به دندان انگشت خويش مىگزيد . از او چنان رعبى بر من مستولى شد كه هرگز نديده بودم . گفت همانا ترا حالت دهشتى روى داده است . مسعودى مىگويد عبيداللَّه از بكير پرسيد وقتى كه مسلم را بر بالاى كوشك مىبردى چه مىگفت ؟ گفت همى تكبير و تسبيح و تهليل مىكرد و از خدا آمرزش مىطلبيد و همين كه او را نزديك نمودم تا تيغ برانم ، گفت بار الهى ، ميانهء ما و اين قوم كه ما را فريب دادند و دروغ گفتند و يارى نكردند ، حَكم باش . پس من شمشير فرود آوردم و كارگر نيفتاد چون خواستم ضربت ديگر به كار برم ، گفت آيا در مقام قصاص ، خراشى بر بدن من با خون تو برابر نيست ايّها العبد ؟ عبيداللَّه از راه شگفتى گفت : « و فخراً عند الموت ! » آن گاه به حكم عبيداللَّه ، هانى بن عروه را نيز به بازار برده گردن زدند و او سر هر دو را با مكتوبى مشتمل بر خلاصهء ماجرا به دمشق فرستاد و يزيد اظهار تشكر كرد و در جواب نوشت كه : « وَ قَدْ بَلَغَنى انَّ الْحُسَيْنَ قَدْ تَوَجَّهَ نَحْوَ الْعِراقِ فَضَعِ الْمَراصِدَ وَالْمَسالِحَ وَاحْتَرِسْ وَاحْبِسْ عَلَى التُّهْمَةِ وَ خُذْ عَلَى الظَّنَّةِ غَيْرَ انْ لاتُقْتَلَ الّا مَنْ قاتَلَكَ » و عبيداللَّه بن زبير اسدى در شهادت مسلم و هانى اشعارى سروده كه در اغانى ابى الفرج اصفهانى و غيرها مسطور است .\r\nابن عبدربّه مىگويد بعد از آن كه گردن مسلم را زدند ، عمر بن سعد با ابن زياد گفت آيا مىدانى مسلم با من چه وصيّت كرد ؟ ابن زياد گفت راز پسر عمّت را فاش مكن . گفت كار بزرگ‌تر از آن است كه در پرده بماند ، گفت چيست ؟ گفت : گفت حسين با نود كس از مرد و زن در راه است .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nعبيداللَّه گفت حاليا كه تو به اقبالش اعلام كردى ، بايد هم تو به قتالش اقدام كنى و از اين جا ابن سعد مأمور اين كار گرديد .\r\nو ظهور مسلم بن عقيل در سه شنبه هشتم ماه ذى حجّه كه روز ترويه است ، اتفّاق افتاده و قتل او و هانى در چهارشنبه نهم كه روز عرفه است ، واقع شد و در همان روز خروجِ مسلم رضى اللَّه عنه نيز حضرت اباعبداللَّه ( ع ) از مكّه به عزيمت عراق بيرون آمد و مناسك حجّ به سر نتوانست بردن كه بيم بود آن حضرت را در حرم بكشند يا زنده بگيرند و نزد يزيد فرستند ، چنان كه ابو عبيدهء نحوى در كتاب مقتل الحسين و غيره فى غيره تصريح كرده‌اند . بالجمله چون خبر نهضت آن حضرت به سمع والى مكّه و امير حجاز عمرو بن سعيد بن العاص ابن اميّة بن عبد شمس رسيد ، برادرش يحيى بن سعيد را با جماعتى مأمور ساخت تا آن حضرت را عنفاً باز گردانند و ايشان با اصحاب و خواص آن حضرت درآويختند و از دو طرف با تازيانه‌ها حمله بردند و لختى يكديگر را بزدند تا يحيى مغلوب گرديده مراجعت نموده و ابن عمرو بن سعيد از صناديد بنى اميّه بود و او را از فرط فصاحت و قدرت خطابت اشدق گفتندى و او بعد از مروان بن حكم بن ابى العاص ابن اميّه دعوى خلافت كرد و عبدالملك پسر مروان او را به حيله و غدر بكشت و خود در حكمرانى مستقلّ و مستبدّ گرديد و يزيد در\r\nهمين تاريخ كه سال شصت هجرى بود پسر عمّش وليد بن عتبه بن ابى سفيان را از ايالت مدينه معزول ساخته يثرب را نيز به عمرو بن سعيد واگذارد و عمرو در ماه رمضان وارد مدينه شده عمرو بن زبير ابن عوّام را رئيس شُرْطهء خود قرار داده او را براى گرفتن برادرش عبداللَّه بن زبير به مكّه فرستاد و عبداللَّه ، عمرو برادر خود را بگرفت و به كيفر كسانى كه براى دولت خواهى عبداللَّه در مدينه از دست عمرو تازيانه خورده بودند ، چندان بزد تا زير تازيانه هلاك شد و در سال ديگر كه شصت و يكم هجرى و اخبار آن سال موضوع اين رساله است يزيد قلمرو عمرو بن سعيد را ديگر باره به وليد مفوّض داشت .\r\nابوعبيدهء نحوى در كتاب مقتل الحسين مىگويد عمرو بن سعيد با لشكرى انبوه در روز ترويه وارد مكه شد كه با حسين بن على ( ع ) خود در مكّه قتال كند . پس ظهور مسلم بن عقيل در كوفه و ورود عمرو بن سعيد به مكه و صدور حضرت اباعبداللَّه از حرم ، همه در يك روز اتّفاق افتاده است و حضرت امام اباعبداللَّه الحسين ( ع ) را از اين سفر هر كه مىدانسته و اظهار\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nنصحى مىتوانسته منع كرده واحدى امضاى اين عزيمت ننموده چه اقارب و چه اجانب ، ولى از حكمت رّبانى و اسرار آسمانى كسى را آگاهى نيست ، « انَّ اللَّهَ يَفْعَلُ ما يَشاءُ و يَحْكُمُ ما يُريدُ » .\r\nخلاصه ، حضرت اباعبداللَّه با جمعى كه از مدينه ، همراه او بوده و معدودى از اهل حجاز و عراق كه در مكّه به آن حضرت پيوسته بودند راه كوفه پيش گرفتند و در بيست و چهار روز مسافت ما بين مكه و كربلا را در نورديدند ، چه در هشتم ذى حجهء شصت حركت نموده و در دوم محرم شصت و يك به كربلا نزول فرمود و همانا مقارن بيرون آمدن آن حضرت از حدود حرم فرزدق ، شاعر مشهور شرفياب ركاب مستطاب گرديده حال اهل كوفه را بدين گونه عرضه داشت كه « قُلُوبُهُمْ مَعَكَ وَ اسْيافُهُمْ عَلَيْكَ وَ الْقَضاءُ يَنْزِلُ مِنَ السَّماءِ وَاللَّهُ يَفْعَلُ ما يَشاءُ » ، آن گاه مسائلى در نذور و مناسك حجّ بپرسيد و بگذشت . جزرى اسم محلّ ملاقات فرزدق را صفاح مىنويسد و كلام ياقوت حموى نيز موافق است با او مىگويد صفاح ميان حنين و انصاب حرم افتاده و فرزدق آن جا حسين بن على را هنگام عزيمت عراق ديده است ، چنان كه خود خبر داده و گفته است كه : « لَقيتُ الْحُسَيْنَ بْنَ عَلِىٍّ بِالصَّفاحِ وَ عَلَيْهِ الْيَلامِقُ وَ الدَّرْقُ » و همچنين عبارت شيخ مفيد عليه الرّحمه كه مىفرمايد : « رُوِىَ عَنِ الْفَرَزْدَقِ الشَّاعِرِ انَّهُ قالَ حَجَجْتُ بِأُمّى فى سَنَةِ سِتّينَ فَبَيْنما انَا اسُوقُ بَعيرَها حينَ دَخَلْتُ الْحَرَمَ اذًا لَقيتُ الْحُسَيْنَ خارِجاً مِنْ مَكَّةَ مَعَهُ اسْيافُهُ وَ تَراسُهُ فَقُلْتُ لِمَنْ هذَا لْقَطارُ فَقيلَ لِلْحُسَيْنِ بْنِ عَلِىٍّ فَاتَيْتُهُ » .\r\nپس عبور حضرت بر تنعيم بعد از صفاح است ، چنان كه در ارشاد ذكر شده ، نه قبل از صفاح چنان كه در كامل مسطور است و چون حضرت سه يا چهار ميل از مكّه دور شدند ، به موضعى رسيدند كه آن را تنعيم مىنامند و در آن جا به قافله‌اى كه از جانب بُحير بن ريسان ، حكمران يمن اسپرك و حُلّه براى يزيد حمل مىكردند برخوردند و بفرمود تا بارها را ضبط نمودند و از حاملين آن‌ها كسانى كه ميل آمدن عراق نداشتند .\r\nحسب الأمر كرايهء انعام تا تنعيم دريافتند برگشتند و در همين حدود عون و محمّد فرزندان عبداللَّه بن جعفر بن ابى طالب پسر عم آن حضرت رسيدند و مكتوبى كه عبداللَّه بن جعفر معروض داشته و از آن بزرگوار التماس فسخ عزيمت عراق كرده بود رسانيدند و چون عرضه داشته بود كه : « لا تَعْجَلْ فِى السَّيْرِ فَانّى اثِرٌ كِتابى » ، زمانى نگذشت كه عبداللَّه نيز با نامهء مودّت علامه عمرون بن سعيد اشدق والى حرمين شريفين و برادر او يحيى بن سعيد در\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nرسيدند و ارجاع آن بزرگوار را ابرام تمام نمودند ، ولى مفيد نيفتاد و فرمود پيغمبر ( ص ) را به خواب ديده‌ام و مأمور اين مسافرت شده‌ام . گفتند صورت خواب خود را بيان مكن . فرمود به كسى نگفته‌ام و نخواهم گفت تا به ديدار خداى خود فائز شوم . پس عبداللَّه هر دو پسرش عون و محمّد را به ملازمت ركاب آن جناب امر فرمود و خود به جهتى مراجعت نمود و حضرت از آن جا تا ذات عرق كه ميقات اهل عراق است در هيچ جا توقف نكرد و چون خبر توجّه وى به عراق نزد عبيداللَّه بن زياد محقّق شد ، به موجب امر يزيد كه در مكتوب سابق الذّكر اشارت رفت ، بر سر راه‌ها از لشكر كوفه قراول‌ها قرار داد و در چند نقطه مسلحه و ساخلو بر پا كرد حتّى ارباب مقاتل بالأتّفاق مىنويسند كه ابن زياد حصين نمير را كه سرهنگ شحنهء او بود ، با استعداد به قريهء قادسيّه فرستاد و از قادسيّه تا خفان و از سمت ديگر قادسيّه تا قطقطانه تا كوه لعل در همه جا فرستاد به ترتيب جمعيّت سوار بر قرار ساخت بر آينده و رونده سر راه مىگرفتند و داخل و خارج را متعرّض مىشدند .\r\nچون موكب مقدّس حضرت اباعبداللَّه به حاجر كه يكى از منازل حاجّ است ، از راه باديه فرا رسيد ، از آن جا نامه به اهل كوفه نوشتند و از آمدن خويش ايشان را خبر دادند و نامه را به قيس بن مسهر صيداوى كه تقريباً با يك صد و پنجاه مكتوب از كوفيان در مكّه به حضور پر نور امام مشرّف شده بود داده او را به كوفه فرستادند . وقتى كه قيس به قريهء قادسيّه رسيد گماشتگان حصين ابن نمير او را گرفته به حكم حصين نزد عبيداللَّه بردند و در روايت ابن طاووس چنين است كه چون قيس نزديك كوفه شد حصين متوجّه وى گرديده ، خواست او را تفتيش نمايد . قيس در حال نامهء امام بيرون آورد و پاره كرد . وقتى كه وى را نزد عبيداللَّه بردند عبيداللَّه با وى گفت يا كسانى را كه براى ايشان نامهء حسين مىآوردى وى نام ببر يا بر فراز منبر رفته حسين را ناسزا مىگوى . قيس شقّ ثانى را اختيار كرده همين كه بر بالاى منبر قرار گرفت حمد و ثناى خداى به جاى آورد و گفت : « ايُّهَا النَّاسُ انَّ هذَا الْحُسَيْنَ بْنَ عَلِىٍّ خَيْرُ خَلْقِ اللَّهِ ابْنُ فاطِمَةَ بِنْتَ رَسُولِ اللَّهِ انَا رَسُولُهُ الَيْكُمْ وَ قَدْ فارَقْتُهُ بِالْحاجِرِ فَاجيبُوهُ » آن گاه ابن زياد و زياد را زياده لعنت كرده و بر علىّ بن ابى طالب صلوات فرستاد ، پس عبيداللَّه فرمان داد تا او را از بالاى كوشك در افكندند و اعضايش به اين كار در هم شكستند و حضرت بعد از حركت از منزل حاجر با عبداللَّه بن مطيع كه همانا خروج مختار بن ابى عبيده در ايالت او به كوفه از\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nجانب عبداللَّه بن زبير واقع شد ملاقات فرمود . ابن مطيع نيز مراجعت را به آن حضرت سوگندها داد و مفيد نيفتاد . شيخ مفيد عليه الرّحمه مىفرمايد عبيداللَّه از سمت ديگر نيز از ما بين واقصه تا جادّهء شام الى طريق بصره همه را به قراول گرفته بود و احدى را راه ورود و صدور نمىدادند در اين وقت كه هنوز به ظاهر حال آن حضرت را از قتل مسلم و نقض عهود خبر نبود با جمعى از اعراب مصادفت فرمود و از ايشان خبر كوفه پرسيد ، گفتند ما خبرى نداريم الّا اين كه نه ما را راه دخول است و نه خروج هم آينده را مانع‌اند هم رونده را ، و معابر يك جا مسدود است ، و حضرت از مكّهء معظّمه تا اين حدود بر هر آب از مياه عرب كه عبور مىفرمود هر قدر از عرب كه بر سر آن آب افتاده بود متابعت وى مىنمود و به موكب همايون ملحق مىگرديد و از اين جهت اردويى در ركاب مبارك تشكيل يافته بود .\r\nنقلهء تواريخ و كتبه مقاتل به لسان واحد گفته‌اند كه زهير بن قين از قبيلهء بجيله در اين سال به حج رفته بود و او مذهب عثمانيّه و مشرب حشويّه داشت ولى در مراجعت از مكّه راه وى را با مواكب اباعبداللَّه جمع نمود و با اين وصف بر حسب اقتضاى عقيدت همى از آن حضرت كناره مىكرد و در يك منزل نمىافتاد . جماعتى از فزاره و بجيله حديث كرده‌اند كه در اثناى حل و ترحال يك روز با زهير بر غذا نشسته مشغول طعام بوديم ناگاه فرستاده حضرت اباعبداللَّه وارد شده سلام كرد و گفت اى زهير بن القين ابا عبداللَّه الحسين تو را احضار كرده است . ما را از اين كلمه حالت ديگر گون گرديده هر كس لقمه در دست داشت بيفكند و به فكر فرو رفت .\r\nزن زهير كه ديلم بنت عمرو بود گفت : سبحان اللَّه پسر پيغمبر تو را مىطلبد و تو در اجابت وى درنگ دارى ؟ پس زهير بن قين دل نگران برفت ، فى الحال شادمان برگشت . و رحل خود را نزديك اثقال و احمال ملازمان حضرت نقل نمود و با ياران خويش گفت هر كس مايل است با من باشد ، باشد والّا اين آخرين ديدار است و من حديثى براى شما قصّه كنم :\r\nنوبتى به غزاى بحر رفتيم و فتح كرديم و غنيمت آورديم و بسى خوشحال شديم . سلمان فارسى همراه ما بود گفت « هر وقت سيّد جوانان اهل بيت محمّد را دريافتند به جنگ در ركاب وى خوشحال‌تر باشيد از اين غنيمتى كه امروز به چنگ آورديد . »\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nآن گاه ديلم را طلاق گفت و به دست يكى از بنى عمّش سپرد كه به اقارب و اهلش برساند و چون امام به منزل ثعلبيّه رسيد داستان شهادت مسلم بن عقيل و انقلاب امر عراق و اصل شد و اندوهى عظيم در خاطر مقدّس آن بزرگوار و تمام يار و تبار حاصل گشت .\r\nابن طاووس مىفرمايد راوى گفت « وَارْتَجَّ الْمَوْضِعَ بِالْبُكاءِ وَالْعَويلِ لِقَتْلِ مُسْلِمِ بْنِ عَقيلٍ وَ سالَتِ الدُّمُوعُ عَلَيْهِ كُلَّ مَسيلٍ » پس آن سرور به گاه سحر غلامان و جوانان را بفرمود تا آب بردارند و اكثار كنند . آن گاه از ثعلبيّه كوچ دادند و چون به زباله كه دهى است ما بين ثعلبيّه و واقصه نزول فرمود ، خبر شهادت برادر رضاعى آن حضرت ، عبداللَّه بن يقطر ، به سمع همايون رسيد و آن بزرگوار بگريست و فرمود : « اللَّهُمَّ اجْعَلْ لَنا وَ لِشيعَتِنا مَنْزِلًا كَريماً وَاجْمَعْ بَيْنَنا وَ بَيْنَهُمْ فى مُسْتَقَرٍّ مِنْ رَحْمَتِكَ انَّكَ عَلى كُلِّ شَىْءٍ قَديرٍ » و ابن عبداللَّه را امام از بين راه به كوفه نزد مسلم فرستاده بود و سواران حصين او را نيز مثل قيس بگرفتند و به حكم آن مخذول از قريهء قادسيه نزد عبيداللَّه بردند و عبيداللَّه نيز وى را از بام قصر در افكند . گويند ابن يقطر وقتى بر زمين افتاده بود هنوز رمقى داشت ، مردى كه او را عبدالملك بن عمير گفتندى وى را چون بدان حال بديد ، تيغ بر كشيد و او را ذبح نمود . مردم گفتند : اين چه كار ناهنجار بود ؟\r\nگفت : خواستم رنجورى را به راحت رسانم .\r\nابن طاووس وصول خبر شهادت مسلم و ملاقات ابوفراس شاعر را در قريهء زباله دانسته است . به هر حال حضرت در اين منزل چون عذر اهل كوفه را به تحقيق دانست اهالى اردوى خود را اعلان كرد و ايشان را دستورى تفرّق و رخصت انصراف بخشيد و اين معنى را محض دفع خجالت از مردم مكتوباً اظهار فرمود . شيخ مفيد مىگويد توقيعى بيرون فرستاد كه بر مردم بخواندند به اين عبارت : « بِسْمِ اللَّهِ الرَّحْمنِ الرَّحيمِ امَّا بَعْدُ فَانَّهُ قَدْ اتانا خَبَرٌ فَظيعٌ قَتْلُ مُسْلِمِ بْنِ عَقيلٍ وَ هانِى بْنِ عُرْوَةَ وَ عَبْدِاللَّهِ بْنِ يَقْطَرَ وَقَدْ خَذَلْنا شيعَتُنا فَمَنْ احَبَّ مِنْكُمُ الْأِنْصِرافَ فَلْيَنْصَرِفْ فى غَيْرِ جَرْحٍ لَيْسَ عَلَيْهِ ذِمامٌ » پس مردم از هم بپاشيدند و از راست و چپ همى برفتند و فقط بستگان و معدودى از پيوستگان بر جا ماندند و حكمت اين اعلان آن بود كه امام ( ع ) مىدانست كه اعراب را گمان آن است كه آن حضرت به خطّهء مطيع و مملكتى مسلّم وارد خواهد شد ، اظهار نفس الأمر و ارائه حقيقت حال بر ايشان لازم بود « لِيَهْلِكَ مَنْ هَلَكَ عَنْ بَيِّنَةٍ . » پس سحرگاه غلامان باز حسب‌الأمر آب بسيار برداشتند و موكب همايون در حركت\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nآمد تا به بطن عقبه رسيد كه ما بين قاع و واقصه مىباشد و آن جا ماء بنى عكرمه است از قبيلهء بكر بن وائل . شيخى از بنى عكرمه به حضور حضرت مشرّف شد مثل عبداللَّه بن عمرو عبداللَّه ابن مطيع و عبداللَّه بن جعفر و عبداللَّه بن عبّاس و غير هم . آن حضرت را از كوفه تخدير همى كرد و بر آيين مذكورين سوگندها داد .\r\nحضرت فرمود : « يا عَبْدَاللَّهِ لَيْسَ يَخْفى عَلَىَّ الرَّأْىُ وَ لكِنَّ اللَّهَ لايُغْلَبُ عَلى امْرِهِ » آن گاه از بطن عقبه تا شراف كه سرزمينى است مشتمل بر چاه‌هاى بزرگ و آب‌هاى گوارا براندند و شراف را به شرف نزول و يمن حلول نايل داشتند و باز ياران و خدمتگزاران بر حسب امر هنگام سحر آب بسيار برداشتند و جادّهء كوفه پيش گرفتند و امروز كه موكب حسينى از شراف در حركت آمد ، روز چهارشنبه غرّهء محرّم سال شصت و يكم از تاريخ هجرى داخل گرديد . پس همين كه خورشيد به نيمهء روز رسيد ناگاه يكى از اصحاب گفت اللَّه اكبر ! حضرت نيز گفت :\r\nاللَّه اكبر . آن گاه به آن مرد توجّه نمود و فرمود چرا تكبير گفتى ؟ گفت نخل‌هاى خرما ديدم .\r\nدو كس از بنى اسد در ركاب حضرت گفتند در اين محّل هرگز يك اصله نخله نبوده است ! امام فرمود پس آن چيست ؟ گفتند به نظر ما اوّلين دستهء لشكر مخالف است . فرمود به نظر من هم همان است . آن وقت با آن دو اسدى فرمود آيا در اين حوالى جايى هست كه بتوان آن را اسقناق « 1 »  قرار داد تا ما آن جا را پشت بند خويش ساخته فقط از پيش روى با اين قوم تلاقى كنيم ؟ گفتند اين كوه ذو حسم است به پهلوى تو ، اينك از سمت چپ روى بدان سوى كن و اگر پيش از ايشان بدان جا رسيدى پناهى بر طبق ارادهء خويش خواهى ديد . پس حضرت راه به سمت يسار بگردانيد و لمحه‌اى نگذشت كه سوارهء خصم پيدا شد . همين كه ديدند موكب حضرت از جادّهء عظمى منحرف گرديد ايشان نيز از راه خارج شدند و همى به شتاب تمام براندند چنان كه پنداشتى سر نيزه‌هاى ايشان دسته زنبور است و شقّه‌هاى رايات اجنحهء طيور ، ولى موكب امام بر ايشان پيشى جسته به كوه ذو حسم و اصل گرديد و خيام با احتشام بر پا شد كه ايشان در رسيدند و عنان كشيدند ، معلوم شد حرّ بن يزيد تميمى يربوعى رياحى است با هزار سوار و ايشان را به تصريح ابن اثير ، حصين بن نمير صاحب شرطهء عبيداللَّه از قادسيه فرستاده و اين وقت شدّت گرماى روز بود .\r\n\r\n","description":"","footnote":" ( 1 ) . اختيار ( تركى ) ، فرهنگ معين . ","page_name":" 130 ","page_number":130},
  {"content":"\r\n\r\nپس امام فرمود تا آن جماعت را با اسب‌هاى ايشان آب دادند . علىّ بن طعان محاربى گفته است كه من آن روز با حرّ بودم و از دنبال فرا رسيدم .\r\nهمين كه حسين بن على حالت تشنگى من و مركبم بديد فرمود راويه را بخوابان . راويه در زبان ما بنى محارب از قبيلهء فهر قريش ، مَشك آن را گفتندى ، لاجرم سخن وى فهم نكردم .\r\nپس تغيير عبارت داده فرمود يابن الأخ جمل را بخوابان . پس من شتر را خوابانيدم . فرمود آب بخور . من خواستم از مشكى كه بر پشت آن جمل بود آب بنوشم امّا همين كه بر دهنهء مشك لب مىنهادم ، آب سيلان مىكرد و بر زمين مىريخت . حسين فرمود لب مشك را بشكن . من ندانستم كه چگونه بايد شكست . آن بزرگوار خود به پاى برخاست و لب مشك را به طرف بيرون دو تا كرد و من و مركبم آب نوشيديم . بارى حرّ همى با سوارهء خود در مقابل ايستاده بود تا وقت نماز ظهر داخل شد و حجّاج بن مسروق به امر امام بانگ اذان برداشت و چون وقت اقامه رسيد حضرت از خيمهء خاصّهء خويش بر آن جماعت بيرون آمد و حمد و ثناى الهى به جاى آورد و بر ايشان چنين خطبه كرد كه :\r\nايُّهَا النَّاسُ انَّها مَعْذِرَةٌ الَى اللَّهِ وَ الَيْكُمْ انّى لَمْ اتِكُمْ حَتَّى اتانى كُتُبُكُمْ وَ قَدِمَتْ عَلَىَّ رُسُلُكُمْ انْ اقْدِمْ عَلَيْنا فَانَّهُ لَيْسَ لَنا امامٌ لَعَلَّ اللَّهَ يَجْمَعُنا وَ ايَّاكُمْ عَلَى الْهُدى وَ الْحَقِّ فَقَدْ جِئْتُكُمْ فَانْ تُعْطُونى مَا اطْمَئَنَّ الَيْهِ مِنْ عُهُودِكُمْ اقْدِمُ مِصْرَكُمْ وَ انْ لَمْ تَفْعَلُوا وَ كُنْتُمْ بِمَقْدَمى كارِهينَ انْصَرَفْتُ عَنْكُمْ الَى الْمَكانِ الَّذى اقْبَلْتُ مِنْهُ .\r\nحرّ و همراهان او جوابى ندادند و به سكوت گذرانيدند . امام مؤذّن را فرمود كه اقامه بگو چون اقامه گفت حضرت با حرّ فرمود مىخواهى كه با جماعت خويش جداگانه نماز گزارى ؟\r\nحرّ عرض كرد تو نماز بگزار و ما به نماز تو نماز مىگزاريم ، بعد از صلوة ظهر حضرت با اصحاب به خيام خويش باز گرديد و حرّ نيز به مكان خود مراجعت نمود و چون نماز عصر بر پا شد باز حضرت بر جماعت طرفين پيشوايى كرد و بعد از نماز عصر روى مبارك به آن گروه كرده ديگر باره خطبه فرمود و امر رسل و رسايل كوفيان اعاده نمود . حرّ گفت ما واللَّه نمىدانيم اين نامه‌ها كه تو مىگويى چيست و از كيست ؟ امام ( ع ) عقبةبن سمعان را بفرمود تا دو خرج پر از مكاتيب برآورد و پيش روى ايشان بپراكند . حرّ گفت ما از نگارندگان اين نامجات نيستيم و مأموريم كه چون ترا ببينيم از تو جدا نگرديم تا در كوفه بر عبيداللَّه وارد\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nشوى . حضرت فرمود مرگ به تو از انجام اين مأموريت نزديك‌تر است و در وقت با اصحاب و اقارب خويش سوار شدند كه برگردند . حرّ به ممانعت بر خاست . حضرت فرمود « ثَكَلَتْكَ أُمُّكَ ما تُريدُ ! » حرّ گفت سوگند به خدا كه اگر ديگرى از عرب ، اين كلمه به زبان مىآورد و او بر حالى كه تو هستى مىبود من هم مادر او را به مرگ فرزند ياد مىكردم « كائنا من كان » ولى به خدا كه مرا راهى به ياد كردن مادر تو نيست مگر بر خوش‌ترين وجهى كه مقدور باشد .\r\nامام فرمود حاليا مراد تو چيست ؟ گفت آن كه ترا نزد ابن زياد برم . فرمود به خدا كه نخواهم كرد ! حرّ گفت به خدا كه نخواهم گذاشت ! و تا سه بار اين گفتار از طرفين تكرار يافت آن گاه حرّ گفت مرا فرموده‌اند كه از تو جدا نگردم تا تو را وارد كوفه سازم و نفرموده‌اند كه با تو در اندازم پس يك راهى پيش گير كه نه ترا به كوفه در آورد و نه به مدينه باز گرداند تا ماجراى را من به عبيداللَّه بر نگارم ، باشد ايزد تعالى از پردهء غيب صورتى باز نمايد كه عافيت روزى من شود و به كار تو مبتلا نگردم .\r\nپس امام ( ع ) راه بگردانيده موكب مقدّس از جادّهء عذيب و قادسيّه به سمت چپ انحراف جست و حرّ با سواران خود همراه امام بود و امام در اين اثنا خطبهء ديگر برايشان خواند و حرّ پس از آن خطبه عرض كرد : « يا حُسَيْنُ اذْكُرُكَ اللَّهَ فى نَفْسِكَ » چه گواهى مىدهم كه اگر قتال كنى به قتل مىرسى . امام فرمود آيا مرا به مرگ مىترسانى و آيا شما را كار از كشتن من هم خواهد تعدّى داد ؟ نمىدانم با تو چه بگويم . بلى همان مىگويم كه آن مرد عرب اوسى كه عزيمت نصرت رسول خدا ( ص ) داشت و عمّزاده‌اش مانع وى بود و مىگفت كجا مىروى كشته مىشوى در جواب پسر عمّش گفت :\r\n سَامْضى وَ ما بِالْمَوْتِ عارٌ عَلَى الْفَتى * اذا مانُوى خَيْراً وَ جاهَدَ مُسْلِماً\r\nوَ واسى رِجالًا صالِحينَ بِنَفْسِهِ * وَ خالَفَ مَثْبُوراً وَ فارَقَ مُجْرِماً\r\nفَانْ عِشْتُ لَمْ انْدِمْ وَ انْ مِتُّ لَمْ الُمْ * كَفى بِكَ ذُلّاً انْ تَعيشَ وَ تَرْغَماً \r\nحرّ چون اين جواب شنيد ، از آن حضرت كناره گرفت و همى از يك جانب راه مىسپرد تا به مكانى كه آن جا از عذيب الهجانات گفتندى ، رسيدند . در آن جا چهار كس ديدند بر اشتران نشسته و اسب نافع بن هلال را كه كامل نام داشت به پالهنگ بسته كوتل كرده‌اند و طِرِمّاح بن عدى به سمَت قلاوزى همراه ايشان است و اين جماعت به ركاب امام ( ع ) پيوستند . حرّ گفت\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nاين‌ها از اهل كوفه‌اند و من ايشان را بر سبيل حبس نگاه مىدارم و يا به كوفه بر مىگردانم حضرت فرمود اين‌ها انصار من مىباشند و به منزلهء مردمى هستند كه با من آمده‌اند و ايشان را چنان حمايت مىكنم كه ذات خويشتن را و اگر تو از آن چه ميانهء ما برقرار شد بخواهى تخطّى نمود ؛ همين ساعت با تو جنگ مىكنم ! پس حرّ از تعرّض آن جماعت باز ايستاد و حضرت از ايشان حالت كوفه را پرسيد . مجمع بن عبيداللَّه عامرى كه يكى از آن نور رسيدگان بود ، گفت امّا رؤسا رشوه‌هاى بزرگ گرفتند و جوال‌ها پر كردند . اينك يداً واحدة به خصومت ايستاده‌اند و امّا باقى مردم را دل‌ها بر هواى تو است و شمشيرها بر جفاى تو . حضرت فرمود از فرستادهء من قيس بن مسهر چه خبر داريد ؟ گفتند كشته گشته . پس چشم امام از گريه پر شد و اشك مبارك بريخت و گفت :\r\nفَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدِّلُوا تَبْديلًا اللَّهُمَّ اجْعَلْ لَنا وَ لَهُمُ الْجَنَّةُ وَاجْمَعْ بَيْنَنا وَ بَيْنَهُمْ فى مُسْتَقَرِّ رَحْمَتِكَ .\r\nابن اثير مىگويد طِرِمّاح بن عدى عرض كرد يابن رسول‌اللَّه من در ركاب تو كثرتى نمىبينم . اگر همين سوارهء حرّ آهنگ جنگ نمايد اين جماعت تو را كافى است و من به يك روز از آن پيش كه از كوفه برآيم بر پشت شهر گذشتم اردويى در آن جا نگريستم كه اين دو چشم من كثرتى بدان عظمت هرگز در يك زمين نديده بود و آن همه مردم را حاضر ساخته بودند كه به سوى تو سوق نمايند . خدا را اگر مىتوانى به كوفه نزديك مشو هر چند به يك شِبر بوده باشد و چنان چه معقلى خواسته باشى كه خدا تو را به آن جا از هجوم خصم نگاه دارد تا صلاح وقت به دست آيد . اينك قدم رنجه دار تا تو را در اين كوه اجأكه منزل برخى از بطون قبيلهء طىّ است ، فرود آورم و از اجأ و كوه سلمى بيست هزار مرد شمشير زن از طائيان در ركاب تو حاضر سازم . به خدا كه هر وقت از ملوك غسان و سلاطين حمير و نعمان منذر و لشكر عرب و عجم حمله بر ما وارد آمده است ، ما قبيلهء طّى به همين كوه اجأ پناهنده‌ايم و از احدى آسيب نديده‌ايم . امام فرمود « جزاك اللَّه و قومك خيراً » ، اى طرماح ميانهء ما و اين قوم مقاله گذشته است كه ما را از اين راه قدرت انصراف نيست و نمىدانيم كه احوال آينده ما را به چه كار مىدارد و طرماح بن عدى در آن وقت براى اهل خود آذوقه مىبرد . پس حضرت را بدرود نمود و وعده كرد كه بار خويش به خانه برساند و براى نصرت امام باز گردد و چنين هم\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nكرد . ولى وقتى كه به همين عذيب الهجانات رسيد خبر شهادت آن بزرگوار را شنيد . الحاصل امام از عذيب الهجانات به قصر بنى مقاتل رسيد و منزل كرد و آن جا عبيداللَّه بن حرّ جعفى را كه به قصد خلاص از آن فتنهء عظمى از كوفه گريخته و در آن كناره خيمه افراخته بود ، به نصرت خويش دعوت فرمود و آن بىتوفيق را سعادت مساعدت نكرد و حضرت شبانه از قصر بنى مقاتل حركت فرمود و پس از دميدن صبح فرود آمد و نماز گزارد و در ساعت بر نشست و دست چپ راه گرفت . حرّ پيش آمده آن سرور و اصحاب و ملتزمين ركاب او را از تياسر همى منع مىكرد و ايشان ممتنع نمىشدند و همى از جانب يسار راه نورديدند تا به زمين كربلا نزديك قريهء نينوا از سواد كوفه در رسيدند و در آن جا سوارى به ناگاه از سمت شهر پيدا شد . فريقين از مشاهدهء آن سوار از رفتار باز ايستاده نظرها بر وى دوختند تا كه را مىخواهد و چه خبر مىرساند .\r\nهمين كه نزديك شد به حرّ و همراهانش سلام كرد ، نه به حضرت و همراهانش ؛ و مكتوبى به حرّ داد وى چون مطالعه كرد روى سوى اباعبداللَّه و اصحابش نمود و گفت اين رقم امير عبيداللَّه است . مرا مأمور داشته كه شما را خود در مكانى كه مكتوب او به من مىرسد ، فرود آرم و نگاه دارم و اين مرد را بر من عين و رقيب گماشته تا كيفيّت امتثال و صورت احوال را مشاهده نمايد . از قضا سرزمين كربلا كه در آن جا اين اتّفاق افتاد ، از آب و آبادى بر كنار بوديم . لهذا گفتند ويحك پس بگذار تا ما در اين قريهء نينوا يا قريهء غاضريّه فرود آييم . گفت با حضور اين مرد نمىتوانم . زهير بن قين عرضه داشت كه يابن رسول اللَّه پس ما را به اين قريهء ديگر كه بر كرانهء فرات افتاده است ، نازل مىفرماى كه هم خود معقلى است حصين و هم بر شاطىء مائى است معين . فرمود نامش چيست ؟\r\nگفت عقر . فرمود : « اللَّهُمَّ انّى اعُوذُ بِكَ مِنَ الْعَقْرِ » ، آن گاه در همان جايگاه كه به نام كربلا موسم بود ، از مركب فرود آمد . اين وقت آن پادشاه عالم پناه به تصريح علىّ بن حسين مسعودى در مروج الّذهب و معادن الجواهر مقدار پانصد سوار و يك صد پياده در ركاب مستطاب داشت و آن روز پنج شنبه دوم محرّم سال شصت و يكم هجرى بود و فرداى آن روز عمر بن سعد بن ابى وقّاص با آن چهار هزار كس كه براى رفتن رى و دشتبى حاضر داشت از كوفه در رسيد و در قريهء نينوا اردو زد و عروة بن قيس احمسى را گفت تا با حضرت ملاقات\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nكند و از آمدن وى به عراق سبب پرسد و عروة بن قيس چون از كسانى بود كه با آن بزرگوار مكاتيب معروض داشتند حيا كرد و استعفا نمود . ابن سعد بر رؤساى ديگر كه رسائل عرضه داشته بودند ، اين معنى را اظهار داشت . همه ابا كردند و حيا نمودند تا كثير بن عبداللَّه شعبى كه در سوارى و سپاهىگرى مشهور بود ، به پاى برخاست و گفت : « انَا اذْهَبُ الَيْهِ » ، امّا اصحاب امام چون او را به فتّاكى مىشناختند ، بار ندادند و بازگردانيدند .\r\nپس عمر ، قرّة بن قيس حنظلى را فرستاد . او به امام سلام كرد و پيغام گزارد . حضرت در جواب فرمود « كَتَبَ الَىَّ اهْلُ مِصْرِكُمْ هذا انْ اقْدِمْ فَامَّا انْ كَرِهْتُمُونى فَانَا انْصَرِفُ عَنْكُمْ » عمر نامه به عبيداللَّه نوشت كه حسين ( ع ) مىگويد من بر حسب دعوت اين مردم آمده‌ام اينك اگر كاره من هستند . به محّل خود عود مىكنم حسّان بن قائد عبسى گفته است كه من نزد عبيداللَّه بودم كه اين مكتوب ابن سعد رسيد ، عبيداللَّه چون خواند گفت :\r\n« الْأنَ اذْ عَقَلْتُ مُخالِبَنا بِهِ - يَرْجُوا النَّجاةَ وَ لاتَ حينَ مَناصٍ - و در جواب نوشت : اعْرِضْ عَلَى الْحُسَيْنِ انْ يُبايِعَ لِيَزيدَ هُوَ وَ جَميعُ اصْحابِهِ فَاذا هُوَ فَعَلَ ذلِكَ رَأَيْنا رَأْيَنا » و پشت سر اين مكتوب ، مكتوب ديگر فرستاد كه : « حُلْ بَيْنَ الْحُسَيْنِ وَ اصْحابِهِ وَ بَيْنَ الْماءِ فَلا يَذُوقُوا مِنْهُ قَطْرَةً كَما صَنَعَ بِالتَّقِىِ الزَّكِىِّ عُثمانَ بْنِ عَفَّانِ » . پس عمر در وقت عمرو بن حجّاج را با پانصد سوار مأمور اين كار كرد و اين واقعه پيش از شهادت امام بود به سه روز ابن اثير جزرى مىگويد چون عطش بر حسين و اصحاب حسين شدّت كرد برادرش عبّاس بن على ( ع ) را بفرمود تا با پنجاه كس كه بيست پياده و سى سواره بود بر سر شريعه رفت و با سى سوار بر پانصد فارس موكّل آب حمله برد و پيادگان مشك‌ها پر كردند و بيست مشك از آب فرات به خيام گردون احتشام حمل داد و حضرت ابوالفضل را از اين وقت سقّا همى گفتند .\r\nبارى در اين مدّت حضرت اباعبداللَّه ( ع ) چهار يا پنج بار با عمر بن سعد بين العسكرين ملاقات كرد و سخن‌ها رفت . عاقبت عمر مكتوبى مشتمل بر اين عبارت به عبيداللَّه نوشت كه : « انَّ اللَّهَ اطْفَأَ النَّائِرَةَ وَ جَمَعَ الْكَلِمَةَ وَ قَدْ اعْطانِى الْحُسَيْنُ انْ يَرْجِعَ الَى الْمَكانَ الَّذى اقْبِلُ مِنْهُ اوْانْ نَسيرُهُ الى اىِّ ثُغْرٍ مِنَ الثُّغُورِ شِئْنا اوْانْ يَأْتِىَ يَزيدَ اميرَالْمُؤْمِنينَ وَ فى هذا لَكُمْ رِضاً وَ لِلْأُمَّةِ صَلاحٌ » ابن زياد اين تبانى را قبول كرد و گفت : « هذا كِتابُ رَجُلٍ ناصِحٍ لِأَميرِهِ مُشْفِقٍ عَلى قَوْمِهِ نَعَمْ قَدْ قَبِلْتُ » شمر بن ذى الجوشن حاضر بود ، گفت اين گفت و گو را مىپذيرى ؟ به خدا كه اگر\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nحسين از بلاد تو بدون بيعت كوچ دهد وى به قوّت و عزّت اولى است و تو به ضعف و عجز ، و من شنيده‌ام كه عمر با حسين دوستانه رفتار مىكند و بيش‌تر شب را بين العسكرين با هم صحبت مىدارند . عبيداللَّه گفت نيكو رأى زدى ، اين نوشتهء مرا بگير و نزد عمر برو و بگو با حسين بگويد كه بايد در تحت حكومت امير در آيى و با اصحاب نزد وى روى و گرنه آمادهء قتال باش و چنان چه ابن سعد اين حكم را متمشّى نساخت گردنش بزن و خود امير سپاه باش و به ابن سعد نوشت : « انّى لَمْ ابْعُثُكَ الَى الْحُسَيْنِ لِتَكُفَّ عَنْهُ وَ لا لِتَقْعُدَ لَهُ عِنْدى شافِعاً انْظُرْ فَانْ نَزَلَ الْحُسَيْنُ وَ اصْحابُهُ عَلَى الْحُكْمِ وَاسْتَسْلِمُوا فَابْعَثْ بِهِمْ الَىَّ سِلْماً وَ انْ ابَوْا فَارْجَفَ الَيْهِمْ حَتَّى تَقْتُلَهُمْ وَ تُمْثِلُ بِهِمْ فَانَّهُمْ لِذلِكَ مُسْتَحِقُّونَ فَانْ قَتَلَ الْحُسَيْنُ فَاوْطِىءِ الْخَيْلَ صَدْرَهُ وَ ظَهْرَهُ فَانَّهُ عاقٌّ شاقٌّ قاطِعٌ ظَلُومٌ فَانْ انْتَ مَضَيْتَ لِأَمْرِنا جَزَيْناكَ جَزاءَ السَّامِعِ الْمُطيعِ وَ انْ انْتَ ابَيْتَ فَاعْتَزِلْ جُنْدَنا وَ خَلِّ بَيْنَ شِمْرٍ وَ بَنِى الْعَسْكَرِ . » شمر چون به كربلا آمد نامهء عبيداللَّه به عمر داد عمر بر وى برآشفت و گفت همانا تو نگذاشته‌اى كه صوابديد و صلاح بينى من متمشّى گردد و اين كار به سازش بگذرد ؛ حسين تحكّم عبيداللَّه را هرگز نخواهد پذيرفت . به خدا همان دل كه پدرش على داشت در ميان دو پهلوى اوست .\r\nشمر گفت حالا چه مىكنى ؟ گفت سردارى سپاه را خود مباشر مىشوم ! پس عمر بن سعد عليه لعنة اللَّه من قبل و من بعد آخر روز پنج شنبه نهم محرّم بر لشكر جار كشيد كه : « يا خَيْلَ اللَّهِ ارْكَبى وَ بِالْجَنَّةِ ابْشِرى » و با تمام سپاه به سمت خيام سپهر احتشام حركت كرد . حضرت ابوالفضل عبّاس بن على به حضور امام ( ع ) عرض نمود كه يا اخى مردم آمدند . فرمود آيا خود سوار شوم ؟ عرض كرد من مىروم . فرمود تو سوار شو و اين قوم را ملاقات مىكن و سبب اين هجوم معلوم مىنماى . پس ابوالفضل بيست سوار همراه برداشت و از آن جمله بود زهير بن القين و از موجب آن يورش تفتيش نمود . در جواب گفتند از امير به كذا و كذا حكم رسيده ، فرمود پس شتاب مكنيد تا واقعه را به حضور اباعبداللَّه عرضه دارم . مردم همان جا ايستادند و ابوالفضل تنها مراجعت نمود و آن بيست سوار در همان مقام رو به روى سپاه ايستاده بودند و با ايشان سخن مىكردند و خداى تعالى را به ياد آن مخاذيل مىآوردند . چون ابوالفضل مراتب را معروض داشت . حضرت فرمود بار ديگر اين سپاه را ملاقات مىكن و اگر توانستى تا بامداد اين كار به تأخير بينداز كه شايد امشب را براى خداى تعالى نماز بگزاريم و او را بخوانيم و آمرزش\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nبطلبيم . خداى خود مىداند كه من براى او اقامهء صلوة و تلاوت قرآن و كثرت دعا و طلب مغفرت را همى دوست مىداشته‌ام . عبّاس بن على ديگر باره مقابل لشكر آمد و فرمود :\r\nانْصَرِفُوا عَنَّا الْعَشِيَّةَ حَتَّى نَنْظُرَ فى هذَا الْأَمْرِ فَاذا اصْبَحْنَا الْتَقَيْنا انْ شاءَ اللَّهُ فَامَّا رَضَيْنا وَ امَّا رَدَدْنا .\r\nعمر بن سعد گفت يا شمر چه مىگويى ؟ شمر گفت : تو اميرى . عمر به ساير رؤسا خطاب كرد كه چه مىگوييد ؟ عمرو بن حجّاج زبيدى گفت : سبحان اللَّه اگر وى از ديلم بود و اين مسألت مىنمود به خداى جاى آن داشت كه ما بپذيريم . قيس بن اشعث ابن قيس گفت مسألت او را مستجاب داريد به جان خودم كه فردا على الطّليعه به جنگ بخواهد ايستاد ، و حضرت مقارن داخل شدن شب عاشورا اصحاب و حاضران ركاب خود را جمع ساخت و خطبه خواند و ايشان را دستور مراجعت داد و فرمود : « هذَا اللَّيْلُ قَدْ غَشِيَكُمْ فَاتَّخِذُوهُ جَمَلًا . » ولى برادران و برادر زادگان و بنى اعمام و خواصّ اصحاب هر يك در جواب سخنانى كه شايستهء شأن ايشان است معروض داشته در ميان عالميان به سعادت چنان شهادتى اختصاص يافتند . محمّد بن بشر حضرمى عليه الرّحمه را در آن حال كسى گفت : پسر تو در دهنهء رى اسير شده . گفت پاداش اسير شدن او و كشته گشتن خود هر دو را از خدا مىخواهم .\r\nحضرت همين كه اين مكالمه را شنيد فرمود رحمك اللَّه من ترا از بيعت خويش به حل ساختم برو و در آزادى پسرت بكوش . گفت خدا مرا طعمهء درندگان كناد اگر از تو جدايى بجويم ! فرمود پس اين جامه‌ها را به پسر ديگرت تسليم مىكن تا وى به حدود رى رفته بهاى آن‌ها را سربَهاى برادرش قرار دهد و رقبهء او را منفك سازد . آن گاه پنج بُرد به محمّد بن بشر داد كه قيمت آن‌ها هزار تومان بود .\r\nابن طاووس مىفرمايد آن شب را كه ليلهء عاشورا بود ، حضرت اباعبداللَّه و اصحابش همه را به ركوع و سجود و قيام و قعود به سر بردند و صداهاى ايشان كه به تلاوت قرآن و عبادت يزدان در هم افتاده بود ، مانند صداى زنبور انگبين به گوش مىرسيد و از لشكر ابن سعد گروهى سواره شرط قراولى ايشان به جاى مىآوردند و در آن شب سى و دو نفر از آن لشكر به اصحاب امام ملحق شدند و حضرت به خواهرش زينب كبرى وصيّت‌ها كرد و اهل بيت را تسلّى همى داد :\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nعلى الجمله چون اثر صبح ظاهر شد امام حسين ارواحنا فداه خود بانگ نماز گفت و اصحاب همه تيمّم كرده سنّت به جاى آوردند و فرض به جماعت گزاردند و هنوز اوراد نخوانده بود كه فرياد كوس و نالهء ناى از سپاه كوفه بر آمد و جوق جوق از سواره و پياده مسلّح و مكمّل حركت كردند . سيّد اهل اباء و خامس آل عبا ، امام اباعبداللَّه الحسين صلوات اللَّه و سلامه عليه محضاً لحماية دين الأسلام و حفظاً لشريعة سيد الأنام با جمعى كه در ركاب مبارك داشت قدم پيش گذاشت و از طرفين صف‌ها آراستند و در ميمنه و ميسره سردارها برگماشتند و در شمار لشكر امام ، از حضرت باقر ( ع ) يك صد پياده و چهل و پنج سوار روايت شده و در مقدار سپاه كوفه از حضرت صادق ( ع ) سى هزار كس حديث رسيده و در اين باب اقوال ديگر نيز ما بين مُكثرٍ مُفْرِط و مُقلٍّ مُفَرِّط به نظر آمده است و ليكن با نصّ معتبر از معصوم مجال هيچ گونه اجتهاد نيست و شبانه به حكم امام خندقى در پشت سر خيام قدس مقام كنده ، و نى و هيزم در آن افكنده بودند .\r\nپس در اين وقت بفرمود تا خندق را آتش زدند و به اين جهت از وراى خيام راه اقتحام بسته شد و روى پيكار به يك جانب انحصار يافت چرا كه انصاراللَّه در پيش روى بيوت مطهّره صف كشيده بودند و حضرت اباعبداللَّه اشترِ سوارى خود را بخواست و برنشست و اتمام حجّت الهيّه را بانگ خطابت برداشت و از نژاد پاك و نسب همايون خويش آن قوم را ياد آورد و ازجملهء مناقبى كه از پيغمبر ( ص ) در حق سبطين مأثور و بر الواح قلوب غالب ايشان مسطور بود حديث هذان سيّد اشباب اهل الجنّة را روايت نمود و فرمود اگر در صحّت اين خبر شما را شكّى است اينك جابر بن عبداللَّه انصارى و ابوسعيد خدرى و سهل ابن سعد ساعدى و زيد بن ارقم و انس بن مالك از اصحاب رسول اللَّه هنوز زنده‌اند ، از ايشان بپرسيد تا بگويند كه ماها خود اين منقبت را از پيغمبر خدا در حقّ حسنين شنيديم . آيا اين اثر صحيح و خبر صريح كافى نيست در منع شما از ريختن خون من و از اين حديث گذشته آيا در اين كه من پسر دختر پيغمبر شما هستم هم شك داريد و امروز در تمام دنيا پسر دختر پيغمبرى غير من هست ؟ مردم هيچ نگفتند . پس آواز به ندا بركشيد كه يا شبث بن ربعى ! يا حجار بن ابجر ! و يا قيس بن الاشعث ! و يا يزيد بن الحارث ! آيا شما به من ننوشتيد كه ميوه‌ها رسيده است و زمين خرّم گرديده ؟ قيس بن الاشعث گفت : « مانَدْرى ما تَقُولُ وَ لكِنْ انْزِلْ عَلى حُكْمٍ بَنى عَمِّكَ\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nفَانَّهُمْ لَنْ يَرَوْكَ الّا ما تُحِبُّ . » فرمود : « لا وَاللَّهِ لا اعْطيكُمْ يَدى اعْطاءَ الذَّليلِ وَ لا اقِرُّ لَكُمْ اقْرارَ الْعَبيدِ . » آن‌گاه راحله را بخوابانيد و با عقبة بن سمعان ملازم خود فرمود تا آن راعقال كرد و از همين عقبة بن سمعان به نصّ ابن اثير منقول است كه گفته من از مدينه تا مكّه و از مكّه تا عراق همه جا در صحبت حسين بن على بودم و تا حين شهادت آن حضرت از وى جدا نشدم . جميع مخاطبات و مكالمات او را شنودم . به خدا قسم اين سخن را كه در ميان مردم ذكر مىشود كه حسين فرمود يا دست در دست يزيد مىنهم و يا به يكى از ثغور اسلام مىروم از وى ابداً نشنيدم . بلى مىگفت مرا واگذاريد تا از جايى كه آمده‌ام باز گردم و يا در اين پهناى زمين همى دور زنم تا ببينم كار مردم به كجا مىكشد و ايشان از اين دو شقّ هيچ يك را نپذيرفتند .\r\nارباب مقاتل مىنويسند چون حرّ بن يزيد ديد لشكر كوفه از جاى بجنبيد نزديك ابن سعد آمد و گفت : « امُقاتِلٌ انْتَ هذَا الرَّجُلَ » گفت : « اى وَاللَّهِ قِتالًا ايْسَرُهُ انْ تُسْقِطَ الرُّئُوسُ وَ تُطيحَ الْايْدى . » پس از همان جا جانب امام ( ع ) گرفت و كم كم نزديك مىرفت امّا سخت مىلرزيد .\r\nمهاجر ابن اوس از قوم حرّ با وى گفت همانا حال تو عجيب است و امر تو مريب و اين بيم عظيم در هيچ موقف از تو نديده بودم . اگر از من مىپرسيدند دليرترين مردم كوفه كيست به خدا كه از تو نمىگذشتم . حرّ گفت به راستى كه من خويشتن را ميانهء بهشت و دوزخ مخيّر مىسازم و چيزى را بر بهشت نمىگزينم ، هرچند پاره پاره شوم و سوزانيده گردم . اين بگفت و مركب بزد و با مردان خدا در پيوست و با كمال انفعال به خاك پاى مبارك معروض داشت كه : « جَعَلَنى اللَّهُ فِداكَ يَابْنَ رَسُولِ اللَّهِ » اين منم كه بر تو سر راه گرفتم و از مراجعت بازداشتم و به خدا گمان نمىكردم كه كار به اين جا مىكشد ، اينك تائباً به حضور مبارك تو آمده‌ام كه به جان خويش با تو مواسات كنم و در پيش روى تو شهيد گردم . آيا اين جان نثارى توبهء آن گستاخى خواهد بود ؟ امام فرمود آرى ايزد تعالى توبهء تو را خواهد پذيرفت و گناه تو خواهد آمرزيد .\r\nپس حرّ پيش آمد و شرحى مشبع بر سبيل احتجاج در خطاب اهل لجاج بسرود و از زبان پيكان پاسخ شنود . الحاصل چون خواندن خطابات امام و اصحاب كرام بر آن سپاه سياه‌دل سودى نبخشيد ، به حكم عمر بن سعد غلامش دُريد رايت كفر پيش كشيد و نخست آن شقى خود خدنگى در چلّهء كمان گذارده به سمت سپاه امام رها ساخت و گفت « اشْهَدُوا انّى اوَّلُ مَنْ رَمى » پس تمام آن لشكر به يك بار شست از تيرها برداشت و پيكر جنگ بر ساق ايستاد .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاز لشكر ابن سعد ، يسار ، غلام زياد بن ابيه و سالم ، غلام عبيداللَّه بن زياد به ميدان آمدند و مبارز طلبيدند . عبداللَّه بن عمير كلبى از صف سپاه اباعبداللَّه ارواحنا فداه برآمد و بر آن دو مخذول سر راه گرفت . ايشان بر عادت عرب از ابن عمير پرسيدند كه تو كيستى ؟ او نام و نژاد خود را بيان كرد . گفتند تو را نمىشناسيم . زهير بن قين به جنگ ما برآيد ، و يا حبيب بن مظاهر ، و يا برير بن خضير . عبداللَّه با يسار كه پيش روى سالم بود گفت يابن الزّانيه ! آيا تو را از نبرد يكى از مردم عار است و كسى بهتر از تو بايد به جنگ تو آيد ؟ پس با شمشير بر وى حمله برد و از پايش درآورد ، و او با يسار مشغول بود كه سالم بر وى حمله نمود . اصحاب امام عبداللَّه را بانگ زدند كه قدر هقك العبد ملتفت نشد تا سالم تيغ براند و انگشتان دست چپ او بپراند و او چنان ضربتى بر سالم زد كه ديگر روى سلامت نديد و از دنبال يسار تا شفير نار بدويد ، و عبداللَّه به جاى خود بازگرديد و اين رجز مىخواند :\r\n انْ تَنْكُرُونى فَانَا بْنُ كَلْبٍ * انَا امْرِءٌ ذُو مَرَّةٍ وَ عَضْبٍ \r\nوَ لَسْتُ بِالْخُوارِ عِنْدَ النَّكْبِ\r\nو عمرو بن حجّاج زبيدى با سوارهء ميمنهء اهل كوفه حمله‌اى سخت آورد ، وقتى كه نزديك امام رسيد ، لشكر سعادت اثر بر آيين سپاهى گرى به يك بار همه بر زانوها درآمدند ، و نيزه‌ها به جانب ايشان راست كردند . لاجرم اسب‌ها برميد و سواره پيش آمدن نتوانست .\r\nپس همين كه آن خيل خواست تا بازگردند اصحاب امام كمان‌ها بكشيدند و چنان تير بر ايشان بارانيدند كه جماعتى از مركب در غلتيد و گروهى مجروح گرديد و از اين خيل مردى كه او را ابن حوزه گفتندى فراپيش آمد و گفت آيا حسين در ميان شماست ؟ كسى جواب نداد .\r\nبار ديگر پرسيد پاسخى نشنيد . سوم بار گفتند آرى ، چه مىخواهى ؟ گفت : يا حسين ! « ابْشِرْ بِالنَّارِ . » حضرت فرمود : « كَذِبْتَ بَلْ ابْشِرُ بِرَبٍّ رَحيمٍ وَ شَفيعٍ مُطاعٍ . » آن گاه فرمود : تو كيستى ؟\r\nگفت ابن حوزه . امام دست به دعا برداشت و گفت : « اللَّهُمَّ حَزِّهِ الَى النَّارِ . » ابن حوزه از نفرين حضرت در غضب شد و هى بر مركب زد . نهرى در ميانه بود . مركب را چون به عنف داخل نهر نمود خود از پشت زين درغلتيد و پايش در ركاب بياويخت و اسب از جاى برآمد و چندانش بر حجر و شجر زد تا برخى اوصالش از هم بگسيخت و بر اشدّ احوال جان بداد و جنگ درگرفت و از طرفين جماعتى به قتل رسيد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nمسروق بن وائل حضرمى به اين طمع حاضر اين جنگ شده بود كه سر حضرت اباعبداللَّه را براى عبيداللَّه او برده و نزد وى منزلتى به هم رسانيده باشد . وقتى كه ديد از دعاى امام بر ابن حوزه چه حال رفت . در ساعت به كوفه باز شد و گفت : « لَقَدْ رَايْتُ مِنْ اهْلِ هذَا الْبَيْتِ شَيْئاً لا اقاتِلُهُمْ ابَداً . » قاضى زادهء تتوى عليه الرحمه از كتاب روضة الشهدا تأليف مولانا كمال الدّين حسين كاشفى صاحب التفاسير معاصر سلطان حسين ميرزاى بايقرا و وزير نحرير امير على شير كه اين تأليف او اسبق مقاتل فارسيّه است و از اوايل قرن عاشر هجرى مجالس ذكر اين مصيبت عظمى فقط به خواندن كتاب روضة الشهدا انحصار داشته و از اين جهت ذاكرين خبر قيامت اثر يوم الطّف را روضة الشّهدا خوان مىگفته‌اند و اين زمان هم روضه خوان مىخوانند نقل مىنمايد و مىگويد حرّ بن يزيد نزديك امام آمد و گفت يابن رسول اللَّه دوش پدر خود را به خواب ديدم كه پيش من آمد و گفت اى حرّ در اين روزها كجا رفته بودى ؟ گفتم سر راه حسين بن على . گفت واويلاه ! اى پسر ، تو را با فرزند پيغمبر چه كار ؟ يابن رسول اللَّه اينك مىخواهم كه مرا اجازت جنگ دهى تا در پاى سپهر فرساى تو نخست من سر ببازم چنان كه بى شرمى و شوخ چشمى را نخست من درگشودم . پس امام ( ع ) او را اذن جهاد داد و او دلاورى مشهور بود و مردم وى را با هزار سوار برابر مىگرفتند . وقتى كه به ميدان آمد و مبارز خواست عمر بن سعد ، صفوان بن حنظله را كه از صناديد فرسان عرب معدود بود امر نمود تا حرّ را استقبال كند . صفوان مركب برانگيخت ، و پس از مكالمه‌اى كه ميان ايشان گذشت نيزه‌اى حوالهء سينهء حرّ كرد و حرّ به چالاكى نيزه‌اى به نيزهء او زده به يك ضربت سنانش از فراز زين درانداخت ، و صفوان را سه برادر بود هر سه به يك بار بر حرّ حمله كردند و او كمربند يكى را بگرفت و از خانهء زين بربود و بر زمين زد و به همان گرمى تيغى بر تارك ديگرى نواخت كه تا سينه بشكافت . برادر سوم چون حال چنين ديد روى بگردانيد و از معركه مىگريخت كه حرّ از دنبالش بتاخت و چنان نيزه بر پشتش زد كه سنانش از سينه بيرون جست . آن گاه روى سوى امام آورد و گفت : يابن رسول اللَّه آيا مرا به حل كردى و از من خشنود شدى ؟ فرمود آرى . و تو از آتش آزادى چنان كه مادرت تو را آزاد خوانده است . پس حرّ همى بكوشيد تا به تصريح صاحب مناقب و محمّد بن ابىطالب چهل سوار و پياده و به تحديد ابن شهر آشوب چهل و چند كس را به خاك انداخت و شهادت يافت و حرّ بن يزيد در\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nميان اصحاب امام نخستين كسى است كه در جهاد بر سبيل مبارزت شهيد شد و گرنه در جدال بر سبيل حمله جمعى به درجهء شهادت سبقت جسته بودند .\r\nو بعد از حرّ بن يزيد تميمى ، برير بن خضير همدانى به ميدان آمد ، مبارز خواست و او در علم قرائت قرآن سرآمد اقران بود . پس همى از لشكر كوفه هماورد به جنگ او بيرون مىآمد و در خون خويش مىغلتيد تا سى مرد مقاتل . آن گاه يزيد بن معقل حليف عبدالقيس از لشكر عمر جدا شد و ندا كرد كه يا برير بن خضير ! آيا به عقيدهء تو خدا با تو چه كرده است ؟ برير گفت به خدا كه براى من خير خواسته است و براى تو شرّ . گفت دروغ گفتى و تو از اين پيش مردى دروغ زن نبودى و من شهادت مىدهم كه تو اينك از گمراهانى . برير گفت بيا با هم مباهله كنيم بر اين كه خداى سبحانه از ما دو كس دروغگوى را لعنت كند و باطل جوى را به قتل آورد . آن گاه با هم بجنگيم . يزيد قبول نمود و نزديك برير آمد . پس ايشان در مرآى صفوف طرفين به رسم مباهلت دست يكديگر گرفتند و دربارهء هم نفرين كردند . آن گاه شمشيرها بكشيدند و حمله نمودند . يزيد بن معقل بر برير ضربتى زد ، كارگر نيفتاد و برير تيغى براند و يزيد را مغفر بشكافت و بر فرق نشست و تا دماغ برسيد و به خاك درغلتيد ، در حالى كه شمشير برير بر تاركش بود . در اين حال ابن منقذ عبدى پيش دويد و با برير درآويخت و برير به طور مصارعت با او دست به گردن شد و ساعتى همديگر را بماليدند تا اين كه برير بر ابن منقذ غالب گرديد و او را مقهور ساخته بر سينه‌اش بنشست . پس مردى كه او را كعب بن جابر ازدى گفتندى از دنبال برير درآمد و نيزه‌اى را كه در دست داشت بر پشت او فرو برد . برير چون زخم سنان احساس كرد بينى ابن منقذ بر دندان بگزيد و چشمش ببريد و برخاست و كعب بن جابر لعنة اللَّه عليه فرصتى يافت و شمشيرى بر برير زد كه به درجهء شهادت نايل گرديد و ابن منقذ به پاى خواست و خاك‌ها از قبا مىفشاند . ابن اثير گويد چون كعب بن جابر مراجعت نمود . زوجه‌اش با وى گفت كه « اعَنْتَ عَلَى ابْنِ فاطِمَةَ وَ قَتَلْتَ بُرَيْراً سَيِّدَ الْقَرَّاءِ لا اكَلِّمُكَ ابَداً . »\r\nپس وهب بن عبداللَّه كلبى كه با مادر و زن ملتزم موكب مبارك بود و به روايتى كيش ترسا داشته و به توجّه امام آيين اسلام گرفته به تحريض مادر كه همى گفتى « قُمْ يا بُنَىَّ فَانْصُرِ ابْنَ بِنْتِ رَسُولِ اللَّهِ » به ميدان آمد و گفت : « افْعَلُ يا امَّاه وَ لا اقَصِّرُ » و رجز خواند و حمله برد و جماعتى را\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nبكشت و به نزد مادر و زنش بازگشت و گفت يا امّاه آيا راضى شدى ؟ گفت نه تا آن كه پيش روى حسين كشته شوى . وهب در حال بازگرديد و همى قتال كرد تا نوزده سوار و دوازده پياده از پاى درآورد و ام وهب عمودى بگرفت و به نزديك فرزند شد و همى گفت : « فَداكَ ابى وَ امّى » در راه پاكان نيك بجنگ . وهب مادر را به جانب پردگيان باز مىگردانيد و او به جامهء فرزند محكم چسبيده بود و نمىرفت و مىگفت هرگز نمىروم تا با تو بميرم . آن وقت امام فرمود : « جَزَيْتُمْ مِنْ اهْلِ بَيْتى خَيْراً ارْجِعى الَى النِّساءِ » ام‌ّوهب اطاعت حكم امام را مراجعت كرد و وهب همى مىكوشيد تا هر دو دستش بيفتاد و در غلتيد . زن وهب بر سر شوى آمد و خونش از روى مىگرفت و مىگفت : « هَنيئاً لَكَ الْجَنَّةُ » شمر بن ذى الجوشن كه بر ميسره بود غلامى رستم نام را گفت تا عمودى كه به دست داشت بر سر او كوفت و اين اوّل زنى بود كه در عسكر امام به قتل رسيد .\r\nپسر عمرو بن خالد ازدى و سپس پسر او خالد بن عمرو آن گاه سعد بن حنظلهء تميمى يكايك به ترتيب مبارزت كردند و كشتار بسيار نمودند تا شهيد شدند . مسلم بن عوسجهء اسدى و نافع بن هلال بجلى چنان جنگى كردند كه سرهنگان سپاه كوفه مردم را از مبارزات و نبرد يگانه و پيكار هماوردانه منع نمودند . عمرو بن حجّاج بانگ بر اهل لجاج زد كه اى بىخردان مگر بىخبريد كه با چه دليران مقابل مىشويد ؟ همانا با يكّه تازان اين مصر و جنگ آزمايان اين عصر كه خود جوياى مرگ و طالب هلاك‌اند روبه‌رو مىگرديد و از شما احدى با ايشان در نمىاندازد مگر آن كه سر مىبازد . همانا بايد ايشان را از دور نشان كنيد كه از اين راه مىتوانيد اين عدّهء قليله را هلاك ساخت ، اگر چند برايشان نبارانيد مگر كلوخ و سنگ تا چه رسد به پيكان و خدنگ . عمر بن سعد نيز تصديق عمرو بن حجّاج كرد و گفت رأى همين است كه تو مىزنى . پس كسى را مأمور نمود تا در ميان لشكر بگرديد و ايشان را سوگند همى داد كه احدى به مبارزت برنيايد و گفت : « لَوْ خَرَجْتُمْ الَيْهِمْ وَحْداناً لَأَتَوْا عَلَيْكُمْ مُبارَزَةً » پس عمرو به صف سُعَدا ارواحنا لهم الفدا نزديك شد و از آن جا جان نثاران يزيد را مخاطب ساخته همى گفت اى اهل كوفه از اطاعت خليفهء وقت روى متابيد و حوزهء مجتمعه اسلام را پريشان مسازيد . زينهار كه كشته شدن اين مشت مردم از دين به در رفته و بر امام عاصى شده شما را در شك نيندازد . حضرت ابا عبداللَّه فرمود :\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nيابن حجّاج آيا مردم را به قتل من تحريض مىكنى و آيا ما از دين خارج شديم و شما بر دين باقى مانديد ؟ به خدا وقتى كه به قابض ارواح جان سپرديد و بر همين اعمال درگذشتيد خواهيد دانست كه از ما و شما مارق من الدّين كدام است . پس همين عمرو بن حجّاج با ميمنهء سپاه از سمت فرات حمله آورد و اصحاب امام ( ع ) نيز حمله بردند و ساعتى با هم درآويختند . وقتى كه گرد معركه فرو نشست مسلم بن عوسجه را ديدند بر زمين افتاده است و نيم جانى دارد ، حضرت با حبيب بن مظاهر به پهلوى ابن عوسجه آمد و فرمود : « رَحِمَكَ اللَّهُ يا مُسْلِمُ فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ » و حبيب بن مظاهر گفت : « يَعِزُّ عَلى مُصْرِعَكَ يا مُسْلِمُ ابْشِرْ بِالْجَنَّةِ » مسلم با صوتى ضعيف گفت : « بَشَّرَكَ اللَّهُ بِخَيْرٍ » حبيب گفت اگر من نمىدانستم كه خود نيز از دنبالم هر آينه دوست مىداشتم كه در تمام مهمّات خويش بر من وصيّت كنى . مسلم اشاره به امام كرد و گفت : دربارهء اين بزرگوار تو را وصيّت مىكنم . در راه وى قتال كن تا قتيل شوى .\r\nجاريهء مسلم چون مصرع وى بديد به مويه گرى ناله برداشت و صيحه بركشيد كه : يا سيّداه يابن عوسجتاه اصحاب عمر سعد دانستند كه مسلم كشته گشته ، پس بشارت مردم را ندا همى كردند كه : « قَدْ قَتَلْنا مُسْلِماً . » شبث بن ربعى با كسانى كه در گرد او بود گفت : « ثَكَلَتْكُمْ امَّهاتُكُمْ » خويشتن را همى به دست خود مىكشيد و بانگ نويد مىكشيد ؟ آيا مسلم به قتل مسلم بن عوسجه شادمانى مىكند ؟ به خدا كه من در لشكر اسلام بسى مواقف عظيم و مقامات كريم از وى ديده‌ام . در يوم آذربيجان خود مىنگريستم كه مسلم بن عوسجه از مشركين شش كس را بكشت و هنوز خيول مسلمين صف آرايى نشده بود ! در اثناى اين حالات شمر بن ذى الجوشن با مردم ميسره حمله آورد و اصحاب امام با قلب قوى و جاش رابط آن گروه ضلالت پژوه را استقبال كردند و ثباتى سخت ورزيده قتال عظيم پرداختند با آن كه در اين وقت از سى و دو سوار فزون‌تر نبودند و ارباب مقاتل در اين مقام ايشان را چنين مىستايند كه « فَلا يَحْمِلُونَ عَلى جانِبٍ مِنْ اهْلِ الْكُوفَةِ الّا كَشَفُوهُمْ » و به عبارت ابن اثير جزرى « فَلَمْ تَحْمِلْ عَلى جانِبٍ مِنْ خَيْلِ الْكُوفَةِ الّا كَشَفْتُهُ » عروة بن قيس كه آن روز سرخيل كوفيان بود چون حال چنين ديد كس به نزد عمر سعد فرستاد و پيغام داد كه « الا تَرى ما تَلْقى خَيْلى هذَا الْيَوْمِ مِنْ هذِهِ الْعِدَّةِ الْيَسيرَةِ ابْعَثْ الَيْهِمُ الرَّجَّالَةً وَ الرُّماةً » عمر با شبث بن ربعى كه سركردهء پيادگان بود گفت آيا به سمت اين جماعت\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nحركت نمىكنى ؟ شبث اظهار اشمئزاز نمود و لايزال از وى آثار كراهت قتال مشاهده مىكردند و گفت سبحان اللَّه معمّر قبائل مضر و شيخ كافّهء اهل كوفه را در جملهء كمانكشان و جرگ تيراندازان مىانگيزى . آيا از من تواناترى و به نيرو فزون‌ترى نيافتيد ؟ پس ابن سعد حصين بن نمير را بخواند و او را با جمعى بر گستوان پوش و پانصد كماندار برانگيخت . اين مخاذيل همين كه نزديك اصحاب امام شدند ايشان را به باران تير گرفتند و ستوران را بر شق نبال و رمى نصال پى زدند و چيزى نگذشت كه همهء آن شهسواران پياده ماندند ولى مردانه نبرد مىكردند و دشمن را مثل جراد منتشر و حمر مستنفر مىراندند .\r\nعلىّ بن اثير شيبانى مىگويد شديدترين قتالى كه خدا ايجاد كرده است تا نيمهء روز از اصحاب حسين ( ع ) بروز يافت و از آن جا كه ايشان بر حسب حكم حسين ( ع ) بيوت و خرگاه‌ها را از سمت راست و چپ موقف شريف در هم زده و طناب‌ها در پيوسته بودند و خصم را احاطهء ايشان دست نمىداد . عمربن سعد جمعى را فرستاد كه خيام را بخوابانند و از يمين و يسار براى هجوم راه بگشايند . پس معدودى از اصحاب امام در خلال خيام داخل شده از مردم كوفه هر كه را كه مشغول بريدن طناب و بردن اثاثه و اسباب مىيافتند ، اگر نزديك بود مركبش پى مىزدند و گرنه دلش به پيكان مىدوختند . لاجرم ابن سعد فرمان داد تا آن بيوت را بسوزند و راه يورش بسازند .\r\nامام با ياران فرمود از حريق خيام بر شما هيچ باك نيست كه خود آتش خندق شما خواهد گرديد ، پس دوزخيان بيوت را بسوختند ولى آتش را نتوانستند عبره نمود و چنان بود كه امام فرمود . شمر بن ذى الجوشن با همراهان حمله‌اى گران درانداخت و خود را به فسطاط مطهّر كه سراى پردگيان حرم عصمت بود رسانيد و ندا كرد كه : « عَلَىَّ بِالنَّارِ حَتَّى احْرِقُ هذَا الْبَيْتَ عَلى اهْلِهِ » جوارى و سرارى چون اين صدا شنيدند صيحه كشيدند و بيرون دويدند . امام بر شمر بانگ زد كه : « انْتَ تُحْرِقُ بَيْتى عَلى اهْلى احْرَقَكَ اللَّهُ بِالنَّارِ » حميد بن مسلم آن كافر را منع نمود و او نپذيرفت و همى آتش مىطلبيد ، شبث بن ربعى در رسيد و او را منصرف ساخت .\r\nپس همين كه خواست برگردد زهير بن قين با ده دلير بر ايشان حمله كرد و از حدود بيوتشان براند . ابوثمامهء صيداوى به خاك پاى مبارك معروض داشت كه : « احِبُّ انْ الْقى رَبّى وَ قَدْ صَلَّيْتُ هذِهِ الصَّلوةَ » امام در آسمان ديد و فرمود « ذَكَرْتَ الصَّلوةَ جَعَلَكَ اللَّهُ مِنَ الْمُصَلّينَ الذَّاكِرينَ\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nنَعَمْ هذا اوَّلُ وَقْتِها » آن گاه فرمود : از اين‌ها بخواهيد كه از ما باز ايستند تا نماز بگذاريم ، اصحاب درخواستند . حصين بن نمير گفت اين نماز مقبول حق نمىشود . حبيب بن مظاهر گفت آيا از آل رسول نماز مقبول نمىافتد و از تو مقبول مىافتد ؟ اى حمار ! حصين در خشم شد و بر حبيب بتاخت و حبيب پيش دويد و شمشيرى بر وى حواله كرد . آن ضربت بر روى بارگى برخورد و حصين را بر زمين زد ، همراهانش چابكى كردند و او را در ربودند ، پس امام پيش ايستاد و با اصحاب صلوة خوف بگزارد و سعيد بن عبداللَّه حنفى خويشتن را وقايهء وجود همايون امام و هدف سهام لئام ساخته بود . الغرض از آن شيران شرزه شجاعت‌هاى صادق و جلادت‌هاى خارق در كتب معتبره مسطور و از ثقات محدّثين مأثور است كه تا دامنهء قيامت مايهء حيرت اهل خبرت خواهد بود . در پايان محاربهء اصحاب زهير بن قين يك صد و بيست مرد بيفكند تا بيفتاد ، و حبيب بن مظاهر شصت و دو كس بكشت تا كشته گشت .\r\nو هلال بن نافع بجلى نام نيكش بر سوفار خدنگ‌هاى خويش نوشته و پيكان‌ها را به زهر آب داده بود . پس دوازده كس را به تير بزد و جمعى را بخست و چون تركش از تير تهى ساخت دست به شمشير زد و سيزده كس از آن قوم نحس به خاك هلاكت انداخت تا هر دو بازويش بشكستند و زنده بگرفتند و به نزد عمر بردند و آن جا شمر بن ذى الجوشن گردنش بزد .\r\nابن اثير مىگويد ابوشعثاى كندى كه او را يزيد بن ابى زياد گفتندى پيش روى امام زانو بر زمين زد و يك صد كس را به يك صد تير نشان كرد و از آن‌ها مگر چهار بر خطا رفت .\r\nربيع بن تميم گفته است كه چون عابس بن شبيب شاكرى به معركهء قتال قدم نهاد من او را شناختم ، چه در جنگ‌ها ديده بودم كه بر همه دليران برترى داشت . پس آواز برداشتم و گفتم :\r\n« ايُّهَا النَّاسُ هذا اسَدُ الْأَسْوَدِ ، هذَا ابْنُ شَبيبٍ لا يَخْرُجَنَّ الَيْهِ احَدٌ مِنْكُمْ » و او مبارز طلبيد و به بانگ بلند همى گفت : « الارَجُلَ الارَجُلَ » مردم از شجاعت و بسالت وى پرهيز مىكردند و خويشتن را از او نگاه مىداشتند . ابن سعد فرمان داد كه : « ارْضِخُوهُ بِالْحِجارَةِ مِنْ كُلِّ جانِبٍ » كوفيان وى را به باران سنگ گرفتند . عابس چون حال چنين ديد زره بركند و مغفر بيفكند و بر لشكر حمله برد . به خدا كه ديدم زياده از دويست كس را پيش كرده بود و به شمشير مىراند . آن گاه سر او را در دست جمعى از مردم مستعدّ مسلّح ديدم كه هر يك دعوى قتل وى مىكردند تا آن كه\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nعمر بن سعد گفت خصومت مكنيد كه عابس از يك تن نمىتوانست كشتن . شما همگى را در قتل او شركت است و به اين سخن حسم مادّه نزاع نمود .\r\nو از بعد اصحاب امام بنى اعمام و فرزند و برادران و برادر زادگانش صلوات اللَّه و سلامه عليهم يكايك بر آن قوم شمشير كشيدند و آن گونه كه شايان شرف عنصر و عزّت نفس و علوّ ذات ايشان بود در اعلاى كلمة اللَّه كوشيدند و به جان با خليفة اللَّه مواسات ورزيدند .\r\n وَ انَّ الْاوْلى بِالطَّفِ مِنْ آلِ هاشِمَ * تَأْسُوا فَسَنُّوا لِلْكِرامِ التَّأَسِّياً \r\nو كيفيت جهاد امام و جوانان اهل بيت نبوّت و شرح شهادت ايشان را از كتبى كه علماى اسلام در اين رزيّت عظمى و مصيبت كبرى ساخته و مقتل‌ها كه پرداخته‌اند مىبايد نگريست و بگريست كه خاطر را بر جمع و تلفيق آن وقايع جانسوز و احاديث دل گداز مساعدت نيست . همين قدر از شجاعت حسينيّه مىنويسم كه به روايت جميع مورّخين افاضل و خداوندان مقاتل چون آن بزرگوار آهنگ جنگ نمود نخست بر سبيل مبارزت به جهاد پرداخت و از صناديد شجعان و عيون رجال كه يكايك پيش مىتاختند مقتله‌اى عظيم ساخت تا عمر بن سعد مردم را از مبارزت آن حضرت منع نمود و گفت « الْوَيْلُ لَكُمْ اتَدْرُونَ لِمَنْ تُقاتِلُونَ هذَا ابْنُ انْزَعَ الْبَطَّينِ هذَا ابْنُ قَتَّالِ الْعَرَبِ فَاحْمِلُوا عَلَيْهِ مِنْ كُلِّ جانِبٍ » پس غيرة اللَّه با تيغ بر سر آن سپاه بتاخت و بر راست و چپ حمله‌ها در افكند و از پهنهء ميدان ستيز عرصهء روز رستخيز باز نمود . تو گفتى از شمشيرش صواعق آسمان بر زمين مىريخت و در هر هجوم از آن قوم مشئوم روان گروهى به شرارهء قهر مىسوخت حميد بن مسلم گفته است « فَوَاللَّهِ ما رَأَيْتُ مَكْثُوراً قَطُّ قُتِلَ وَلَدُهُ وَ اصْحابُهُ ارْبَطُ جاشاً وَ لا امْضى جَناناً وَ لا اجْراءً مُقَدِّماً مِنْهُ انْ كانَتِ الرَّجَّالَهُ لَتَشُدُّ عَلَيْهِ فَيَشُدُّ عَلَيْها بِسَيْفِهِ فَتَنْكَشِفُ عَنْ يَمينِهِ وَ شِمالِهِ انْكِشافَ الْمَعْزى اذا شَدَّ فيهَا الذِّئْبُ وَ لَقَدْ كانَ يَحْمِلُ فيهِمْ وَ قَدْ تُكَمِّلُوا ثَلثينَ الْفاً فَيَنْهَزِمُونَ مِنْ بَيْنَ يَدَيْهِ كَأَنَّهُمُ الْجَرادُ الْمُنْتَشِرُ » و چون زين جناح تهى ساخت و فى المثل عرش بر زمين افتاد به پاى پياده جنگى كرد كه آن روز ، تركتازان تازى نژاد همه عبرت گرفتند .\r\nعزّالدّين علىّ بن اثير شيبانى مىگويد « وَ قاتَلَ راجِلًا قِتالَ الْفارِسِ الشُّجاعِ يَتَّقِى الرَّمْيَةَ وَ يَفْتَرِصُ الْعَوْرَةَ وَ يَشُدُّ عَلَى الْخَيْلِ وَ هُوَ يَقُولُ اعَلى قَتْلى تَجْتَمِعُونَ » و غوّاص بحارالانوار ربّانى مولانا مجلسى الثانى مىنويسد « ثُمَّ حَمَلَ عَلَيْهِمْ كَالَّلَيْثِ الْمُغْضِبِ فَجَعَلَ لايَلْحَقُ مِنْهُمْ احَداً الّا بَعَجَهُ\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nبِسَيْفِهِ فَقَتَلَهُ وَالسَّهامُ تَأْخُذُهُ مِنْ كُلِّ ناحِيَةٍ وَ هُوَ يَتَّقيها بِنَحْرِهِ وَ صَدْرِهِ وَ يَقُولُ يا امَّةُ بِئْسَما خَلَفْتُمْ مُحَمَّداً فى عِتْرِتِهِ » و آن حضرت اين كارها و اين كشتارها فقط به قدرت وقوّهء بشرى و صولت و سطوهء مردمى مىساخت و گرنه از راه كرامت و خرق عادت اصلًا حاجت تيغ بركشيدن نيست .\r\nخلاصهء سخن آن كه چون حضرت اباعبداللَّه الحسين به سعادت قتل فى سبيل اللَّه و اصل شد و به سيادت شهداى عام نايل گرديد ، عمر بن سعد در وقت كه روز جمعه يا شنبه دهم محرّم از سال شصت و يك بود سر مبارك آن حضرت را به دست خولى بن يزيد اصبحى و حميد بن مسلم ازدى و ساير رئوس را بر دست ساير رؤساى قبايل به رياست شمر بن ذى الجوشن به نزد عبيداللَّه بن زياد فرستاد و خود تا زوال روز يازدهم به صلوة جنازات و مواراة اموات همى پرداخت . آن گاه عيال و اولاد امام را بر شترها نشانيده با خود به كوفه برد و عبيداللَّه ايشان را در حبس داشته ماجرا را به يزيد مكتوب كرد و در حقّ رئوس و اثقال و آل و عيال طلب رأى نمود . از يزيد رقم در رسيد كه سرها و اسيرها را به شام فرستاده باش . عبيداللَّه ايشان را به محفر بن ثعلبه و شمر بن ذى الجوش به نزد يزيد روانه ساخت . جناب مستطاب مرتضى الاعظم ، الشّريف الاجلّ الاكرم ، علم العصر و عالمه ، و حافظ الحديث و حاكمه ، عزّ الحقّ و الدّنيا و الدّين ، كهف الايمان و الاسلام و المسلمين ، المسدّد المؤيّد من عنداللَّه و رسوله و الائمة المصطفين ( ع ) ، استاد الاساتذه و نقّاد الجهابذة سيّدنا الامير حامد حسين صاحب « عبقات الانوار فى امامة الائمة الاطهار » كه امروز در ملك هندوستان به روشنى چشم دوستان فنون شرعيّه را لاسيّما الحديث بشئونه و شعبه و مسانيده و كتبه رواج و رونقى از سر داده است و تصنيف در مسألهء امامت از علم كلام را قانون و آيينى تازه بر نهاده در كتاب مسطور به تقريبى مذكور داشته است كه محمّد بن ابراهيم بن على صنعانى در كتاب الرّوض الباسم فى الذّب عن سنّة ابى القاسم كه نسخهء عتيقهء آن را وقت رجوع از حجّ در حديده خريده‌ام گفته « وَ تَوَلّى حَمْلَ الرَّأْسَ الْحُسَيْنَ بُشْرُ بْنُ مالِكِ الْكَنْدى وَ دَخَلَ بِهِ عَلَى ابْنِ زِيادٍ وَ هُوَ يَقُولُ\r\n امْلَاءْ رِكابى فِضَّةً وَ ذَهَباً * انَا قَتَلْتُ الْمَلِكَ الُمحَجَّباً \r\nقَتَلْتُ خَيْرَ النَّاسِ امّاً وَ ابَاً\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nوَ لَقَدْ صَدَقَ هذَا الْقائِلُ الْفاسِقُ فِى الْحَديثِ وَ تَقْريظِ هذَا السَّيِّدِ الذَّبيحِ وَ لَقَى اللَّهَ بِفِعْلِهِ الْقَبيحِ وَ امَرَ عُبَيْدُاللَّهِ بْنِ زِيادٍ مِنْ فَوْرٍ رَأْسَ الْحُسَيْنِ حَتَّى يَنْصِبَ فِى الرَّمْحِ فَتَحاماهُ النَّاسِ فَقامَ طارِقُ بْنُ الْمُبارَكِ فَاجابَهُ . الى ذلِكِ وَ فِعْلِهِ وَ نادى فِى النَّاسِ وَ جَمْعِهِمْ فِى الْمَسْجِدِ الْجامِعِ وَ صَعَدَ الْمِنْبَرَ وَ خَطَبَ خُطْبَةً لا يَحِلُّ ذِكْرَها ثُمَّ دَعا عُبَيْدُاللَّهِ بْنِ زِيادٍ جَريرَ بْنَ قَيْس الْجُعْفى فَسَلَّمَ رَأْسَ الْحُسَيْنِ وَ رُئُوسَ اهْلِهِ وَاصْحابِهِ فَحَمَلَها حَتّى قَدِمُوا دَمِشْقَ وَ خَطَبَ جَريرٌ خُطْبَةً فيها كِذْبٌ وَ زُورٌ ثُمَّ احْضَرَ الرَّأْسَ مَوْضِعُهُ بَيْنَ يَدَىْ يَزيدٍ فَتَكَلَّمَ بِكَلامٍ قَبيحٍ قَدْ ذَكَرَهُ الْحاكِمُ وَالْبَيْهَقى وَ غَيْرُ واحِدٍ مِنْ اشْياخِ اهْلِ النَّقْلِ بِطَريقٍ ضَعيفٍ وَ صَحيحٍ وَ قَدْ ذَكَرَهُ اخْطَبُ الْخُطَباءِ ضِياءُ الدّينِ ابُو الْمُؤَيَّدِ مُوَفَّقُ بْنُ احْمَدَ الْخوارَزْمى فى تَأْليفِهِ فى مَقْتَلِ الْحُسَيْنِ وَ هُوَ عِنْدى فِى مُجَلَّدَيْنِ . تَمَّ نَقْلُهُ دامَ ظِلُّهُ . »\r\nو شيخ عالم عامل عمادالدّين حسن بن علىّ الطّبرسى طاب سرّه القدسى كه از معاصرين شيخ ابوالقاسم محققّ حلّى و خواجه نصيرالدّين طوسى و من فى طبقتهما بوده است در كتاب الكامل البهائى « السّقيفه » كه به نام خواجه بهاءالدّين محمد بن الوزير شمس الدّين محمّد الجوينى صاحب الدّيوان فى دولة هلاكوخان ساخته مختصرى از ماجريات يوم الطّفّ را مسطور داشته است و مخصوصاً فصلى از براى سوانح بعد الحرب منعقد نموده و ما نتف مطالب و نخب مأرب آن فصل در اين اصل ايراد مىنماييم . مىفرمايد :\r\nشمر لعين سر مبارك امام ( ع ) از جانب قفا ببريد و به خولى داد . چون عمر سعد بديد بترسيد و رنگ رويش بگرديد و لشكر كه حاضر بودند جمله دست‌ها بر روى نهادند مگر جمعى خاصّ و به آخر گفتند چه فايده كه قضا برفت و هم در روز سر مبارك امام حسين به خولى و حميد داده به كوفه فرستاد و سر باقى اقرباء و اصحاب كه هفتاد و دو سر بودند به دست شمر بن ذىالجوشن و قيس بن اشعث و عمرو بن الحجّاج بفرستاد و عمر بن سعد آن روز آن جا بود تا روز ديگر به وقت زوال ، و جمعى معتمدان بر امام زين العابدين ( ع ) و دختران اميرالمؤمنين و ديگر زنان موكّل كرد . جمله بيست زن بودند ، و امام زين العابدين آن روز بيست و دو ساله بود و امام محمدباقر چهار ساله و هر دو در كربلا حضور داشتند و حق تعالى ايشان را حراست فرمود . چون عمر بن سعد از كربلا رحلت گزيد ، قومى از بنى اسد كوچ كرده مىرفتند ، چون به كربلا رسيدند و آن حالت را ديدند امام حسين را تنها دفن كردند وعلىّ بن حسين را پايين پاى او و عبّاس را بر كنار فرات - جايى كه شهيد شده بود - و باقى\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nقبرى بزرگ كندند و دفن كردند ، و حرّ بن يزيد را اقرباى او در جايى كه به شهادت رسيده بود دفن نمودند و قبرهاى شهدا معيّن نيست كه از آن هر يك كدام است الّا آن كه لاشك حاير محيط است بر جمله ، و بنو اسد بر قبايل عرب فخر آورند كه ما نماز بر امام حسين گزارديم و دفن امام و اصحاب نموديم ، و گفته‌اند كه چون خيبر فتح شد رسول را ، جمعى جهودان بگريختند و به عراق آمدند و نزديك كربلا منزل ساختند ايشان ابراهيم نام داشت . چون\r\nكوفيان از كربلا برفتند ايشان بر بام خانه مىخفتند ، نظر ايشان به كربلا افتاد . عمود نورى ديدند كه از ابدان امام و شهدا بر مىتافت تا به آسمان . ابراهيم رعايا را جمع كرد روز دوم ، و گفت اى مردم اين قوم بزرگند عنداللَّه كه دوش همه شب نور نازل مىشد بر سر ايشان ، بياييد تا ايشان را دفن كنيم . پس برفتند و ايشان را به خاك سپردند و روز دوم بود از قتل امام كه سر مبارك امام ( ع ) و رئوس شهدا به كوفه رسيد . امام و عورات اهل بيت به چهارپايان خود به شام رفتند . لشكر مال‌ها را غارت كردند ، امّا چهارپايان را بديشان گذاشته بودند .\r\nوقتى كه سر امام را از كوفه بيرون آوردند موكّلان خائف بودند از قبايل عرب كه مبادا غوغا كنند و از ايشان بازستانند ، لاجرم راه شام كه به عراق است ترك كردند و از بىراهه همى رفتند ، چون به نزديك قبيله رسيدندى علوفه طلب كردندى و گفتندى سر خارجى چند داريم . پس بر اين صفت مىرفتند كه به بعلبك رسيدند . قاسم بن ربيع كه والى آن جا بود بفرمود تا شهر را آيين بستند و با چند هزار دف و ناى و چنگ و طبل سر امام حسين را به شهر درآوردند . چون مردم را معلوم شد كه سر امام حسين است به يك مرتبه خروج كردند و فتنه‌ها پديد آمد . موكّلان كه با سر امام بودند پنهانى از آن جا بيرون رفتند و ديگر از بلادى كه در اثناى راه ايشان بود و بر آنها گذشتند يكى اندرين است و ميافارقين و آمد و نصيبين و شيزر .\r\nاندرين نصر بن عتبه حاكم بود ، از قبل يزيد . شادىها كرد و شهر را به پيرايه‌ها بر آراست و اهالى همه شب به رقص مشغول بودند . پس ابرى پيدا شد و برقى از آن برجست و ايشان را بسوخت . شمر گفت اين مردم شوم‌اند و به آن شهر نرفت . و در ميافارقين رؤساى بلد با يكديگر خصومت كردند . هر كدام مىگفت اين سر را از دروازهء من درآوريد كه هر يكى آيين‌ها بسته بودند . پس ميان ايشان از اين جهت حرب افتاد و خلقى بسيار به كشتار رسيد و\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nحملهء رئوس مقدّسه تا ده روز بر در شهر بماندند . و در نصيبين ايشان را نخست حرمت عظيم نهادند و نثار بىشمار كردند چندان كه شرح و ضبط آن ممكن نبود ، روز سوم گردى و غبارى برآمد و جهان تاريك گرديد . اهالى از ايشان بدگمان شدند و گفتند اگر از اين جا نرويد شما را بكشيم . ناچار در وقت كوچ دادند و شيزريان عهد بستند كه ايشان را علوفه ندهند و احترام نكنند و اگر ضرورت شود قتال نمايند . كوفيان همين كه اين حال بدانستند از آن جا نقل كردند و مردم در عقب ايشان افتاده به لعنت و دشنام بدرقه مىنمودند و چون به چهار فرسنگى دمشق رسيدند مردم از آن جا به شهر همى نثار برايشان مىكردند و بر در شهر سه روز ايشان را بازگفتند تا شهر را بيارايند و هر حلى و زيور و زينتى كه در آن بلد بود به آيين‌ها بستند بر صفتى كه كس چنان آرايش نديده بود . مرد و زن با دف‌ها و چنگ‌ها و رباب‌ها و امرا و كبرا با طبل‌ها و كوس‌ها و بوق‌ها بيرون آمدند ، جمله دست و پا خضاب كرده و سرمه در چشم كشيده و لباس‌هاى فاخر پوشيده . پس روز چهارشنبه شانزدهم ربيع الاول به دمشق وارد شدند . از كثرت خلق گويى رستخيز بود چنان كه به گاه طلوع آفتاب سرها را به شهرها درآوردند و به وقت زوال خورشيد به در خانهء يزيد پليد رسانيدند ، و يزيد تخت مرصّع نهاده بود و خانه و ايوان آراسته و كرسىهاى سيمين و زرّين به دست راست و چپ نهاده . پس حجّاب بيرون آمدند و اكابر اشقيا را كه با سرها بودند پيش بردند و يزيد اخبار پرسيد گفتند به دولت اميرالمؤمنين دمار از خاندان ابوتراب برآورديم و حال‌ها باز گفتند . آن گاه سرها و اولاد رسول را وارد ساختند . چون سر امام حسين را در تشت زرّين نزد يزيد نهادند و ديگر سرها را عرض مىدادند يزيد يك يك را مىپرسيد ، موكّلان معرّفى مىكردند . جمعى مؤمنان كه در ميان بودند پنهانى اشك‌ها مىريختند . تشت دار سرپوشى بر سر مبارك نهاده بود . يزيد قضيبى در دست داشت . طرفين آن در زر گرفته بر قضيب سرپوش از تشت دور كرد و ثناياى امام ( ع ) كوفتن گرفت و اين اشعار كه تصريح بر كفر او مىكند مىخواند .\r\n لَيْتَ اشْياخى بِبَدْرٍ شَهِدُوا * جَزَعَ الْخَزْرَجِ مِنْ وَقْعِ الْاسَلْ\r\nلَاهَلُّوا وَسْتَهَلُّوا فَرَحاً * ثُمَّ قالُوا يا يَزيدُ لاتَشَلْ\r\nقَدْ قَتَلْنَا الْقَوْمَ مِنْ اشْياخِهِمْ * فَعَدَلْناهُ بِبَدْرٍ فَاعْتَدَلْ\r\nلَسْتُ مِنْ خِنْدَفَ انْ لَمْ انْتَقِمْ * مِنْ بَنى احْمَدَ ما كانَ فَعَلَ \r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبرادر مروان حكم ، يحيى بن حكم از جمله مؤمنان بود ، گفت :\r\n لِهامٍ بِأَدْنَى الطَّفِّ ادْنى قَرابَةٍ * مِنِ ابْنِ زِيادٍ الْعَبْدُ ذِى الْحَسَبِ الْوَغَلْ\r\nسَمِيَّةٌ امْسى نَسْلُها عَدَدَ الْحَصى * وَ لَيْسَ لِبِنْتِ الْمُصْطَفَى الْيَوْمُ مِنْ نَسَلْ \r\nيزيد دست بر سينهء پر ايمان يحيى زد و گفت اسكت گويند يحيى از آن جا بيرون آمد و ديگر كسى او را نديد . آن گاه يزيد عنيد روى به امام زين العابدين كرد و گفت : « يَابْنَ الْحُسَيْنِ ابُوكَ قَدْ قَطَعَ رَحِمى وَ جَهَلَ حَقّى وَ نازَعَنى فى سُلْطانى فَصَنَعَ اللَّهُ تَعالى ما قَدْ رَأَيْتَ » امام فرمود : « ما اصابَ مِنْ مُصيبَةٍ فِى الْارْضِ وَ لا فِى انْفُسِكُمْ الّا فى كِتابٍ مِنْ قَبْلِ انْ نَبْرَأَها انَّ ذلِكَ عَلَى اللَّهِ يَسيرٌ » يزيد روى به پسر خود خالد كرد و گفت : « ارْدُدْ عَلَيْهِ » كافر بچه به غايت جاهل بود ، چيزى نتوانست گفتن . تا آن كه يزيد خود در پاسخ آن حضرت اين آيت برخواند كه « ما اصابَكُمْ مِنْ مُصيبَةٍ فَبما كَسَبَتْ ايْديكُمْ وَ يَعْفُو عَنْ كَثيرٍ » پس يزيد گفت عورات اهل بيت را درآوريد چون ايشان را با چادرهاى كهنه و ناشسته بديد برنجيد و گفت :\r\n« قَبَّحَ اللَّهُ ابْنَ مَرْجانَةَ لَوْ كانَتْ بَيْنَكُمْ وَ بَيْنَهُ قَرابَةٌ ما فَعَلَ هذا » روات اخبار گويند كه يزيد روز رسيدن سر مبارك بگفت تا فقاع بساختند و بياشاميدند و از آن وقت اين سنّت بر نهاد كه فقاع آشامند و حلال دانند امام علىّ بن موسى الرضا ( ع ) گويد كه هر كه فقاع بيند بايد بر يزيد و متابعانش لعنت كند و بر حسين ( ع ) صلوات فرستد . « انْتَهَى الُمحَرَّرُ مِنْ عِبارَتِهِ الشَّريفَةِ فى كامِلِ السَّقيفَةِ . »\r\nدر تاريخ سيستان مسطور است كه سر حسين بن على ( ع ) را شمر بن ذى الجوشن جدا كرد و عبيداللَّه بن زياد آن سر را با زنان و كودكان خرد به شام فرستاد و اين‌ها را سر برهنه بر شتران نشاند و هر جا كه فرود آمدندى آن سر را از صندوق بيرون آوردندى و بر سر نيزه كردندى و نگاهبانان بر آن گماشتندى تا وقت رفتن . روزى رسيدند به منزلى كه آن جا راهبى از ترسايان بود ، ايشان آن سر را بر آن رسمى كه داشتند بر سر نيزه كردند ، چون شب در رسيد آن راهب در صومعهء خود به عبادت ايستاده بود ، نورى ديد كه از زمين بر آسمان همى برشد چنان كه هيچ ظلمت نماند . راهب از بام آواز داد كه شما كيستيد ؟ گفتند : ما اهل شاميم . گفت اين سر كيست ؟ گفتند : سر حسين بن على . گفت بد گروهى هستيد . اگر از عيسى فرزند مانده بود ما او را بر ديدگان خود جاى مىداديم . پس گفت اى قوم ده هزار دينار حلال به من ارث\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nرسيده اگر اين سر را به من دهيد كه تا بامداد نزد من باشد من آن زر را به شما دهم و حلال كنم .\r\nگفتند زر را بيار . بياورد . بگرفتند و قسمت كردند و سر را به او دادند . او سر را پاكيزه بشست و گلاب و مشك و كافور بسرشت و به منفذهاى آن اندر كرد و آن را ببوسيد و به كنار اندر نهاد و همى بگريست تا بامداد كه صبح بردميد با آن همايون گفت : اى بزرگوار مرا پادشاهى بر نفس خويش است « اشْهَدُ انْ لا الهَ الَّا اللَّهُ وَ انَّ جَدَّكَ مُحَمَّداً صَلَّى اللَّهُ عَلَيْهِ وَ آلِهِ رَسُولُ اللَّهِ » و اسلام آورد و بندهء حسين شد و آن سر بديشان باز داد . ايشان اندر صندوق نهاده برفتند . چون به نزديك دمشق رسيدند به زرها كه از آن راهب گرفته بودند نگاه كردند سفال شده بودند و به جاى نقش بر رويى پديد گشته كه : « وَ لا تَحْسَبَنَّ اللَّهُ غافِلًا عَمَّا يَعْمَلُ الظَّالِمُونَ » و بر روى ديگر كه : « وَ سَيَعْلَمُ الَّذينَ ظَلَمُوا اىَّ مُنْقَلِبٍ يَنْقَلِبُونَ » آن زرها را تماماً در جوى آب ريختند و بسيار كس از ايشان بگرديد و توبه كرد و سر به كوه و بيابان نهاد ( آخر كلامه ) حضرت حجة الحفاظ و المحدّثين ثقة الاسلام و المسلمين مؤيّد الشّيعة و مجدّد الشّريعه سيّدنا الأجلّ الأمير حامد حسين الهندى سدّد اللَّه رشقاته و نافح عن عبقاته در مجلّد معقود از براى كلام بر حديث شريف تشبيه از مجلّدات كتاب مستطاب « عبقات الانوار » به تقريبى اين آيت عظمى و كرامت كبرى را در جملهء شرحى مبسوط متعلّق به مسألهء اجتماع الحسن به اميرالمؤمنين على ( ع ) و سماعه منه نقل نموده و درج فرموده است به اين عبارت كه : « هُوَ كَقَوْلِ ابْنِ حَيَّانِ فى كِتابِ الثِّقاتِ فِى الرَّاهِبِ النَّصْرانى الّذى تَشَرَّفَ بِاكْرامِ رَأْسِ الْأِمامِ الْحُسَيْنِ الشَّهيدِ فَرَأى مِنْهُ كَرامَةً فَاسْلَمَ النَّصْرانى وَ صارَ مَوْلى لِلْحُسَيْنِ رَضِىَ اللَّهُ تَعالى عَنْهُ » از اين جا مستفاد مىشود كه اين معجزه محقّق است و در نزد اثبات محدّثين مصدّق .\r\nبومخنف لوط يحيى منزلى را نيز كه اين كرامت از آن سر پر نور در آن جا به ظهور رسيده است معيّن ساخته چه وى از كوفه تا صومعهء اين راهب همه جا خطّ حركت و نقاط حلّ و ترحال حملهء رأس مطهّر و موكّلان اهلالى سرادق عصمت را مشخّص نموده به ترتيبى كه در اين ملخّص مىنگاريم « مع ما نحن عليه من عدم الطمأنينة الى ما تفرّد لوط بروايته فى مقتله هذا » مىگويد : « نزلوا القادسيّة و ساروا الى شرقى الحصاصة ثم عبروا تكريت و اخذوا على طريق البرّ ثمّ على الاعمى ثم على دير عروة ثم على الصّليب ثم على وادى النّخلة فنزلوا فيها و باتوا فسمعوا بكاء نساء الجنّ ثمّ رحلوا و اخذوا على ارمينا و ساروا حتّى وصلوا الى لينا و رحلوا من لينا الى الكحيل و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nاتوا جهينة و انفذوا الى عامل موصل فتلقاهم على ستّة اميال و اخذوا على تلّ اعفر ثمّ على جبل سنجار فوصلوا الى نصيبين و جعلوا يسيرون الى عين الورد و اتوا الى قريب دعوات و شهروا الرّأس و ادخلوه من باب الاربعين و باتوا ثملين و ارتحلوا من الغداة و اتوا الى قنسرين ثمّ معرة النّعمان فاستقبلوهم و فتحوا لهم الابواب و قدّموا لهم الاكل و الشّرب و بقوا بقيّة يومهم و رحلوا منها و نزلوا شيزر فرحلوا منه و اتوا سيبور فقاتلهم شُبّانها فقتلوا من اصحاب خولى لعنة اللَّه ستّ مأة فارس و قتل من الشبّان خمس فوارس فدعت لهم امّ كلثوم ( س ) و قالت اعذب اللَّه شرابهم و ارخص اسعارهم و رفع ايدى الظّلمة عنهم ثم ساروا حتى و صلوا حماة فغلقوا الابواب فى وجوههم فارتحلوا و ساروا الى حمص و اشهروا الرّأس فازدحم الناس بالباب فرموهم بالحجارة فخرجوا و وقفوا عند كنيسة قسّيس فبلغهم تحالف القوم على قتل خولى و اخذ الرّأس منه فرحلوا عنهم خائفين و اتوا بعلبك فتلقّتهم الجوارى بالدفوف و نشرت الاعلام و ضربت البوقات فدعت عليهم امّ كلثوم و باتوا تلك الليلة و رحلوا منه و ادركهم المساء عند صومعة راهب » و از اين جا داستان ديرانى و انتقالش از ترسايى به مسلمانى بر سياق مأثور مذكور داشته است همانا به اين گردانيدن سر مبارك در ديار اسلام و قلمرو شريعت سيّدالانام ( ع ) واشهارش در هر شهر اشعار است اشعارى كه يكى از قدماى نكته سنجان محروسهء قزوين و چه نغز فرموده از ابويوسف قزوينى نزيل بغداد منقول است كه گفت ابوالعلاء معرّى را گفتم از نتايج طبع تو آيا هيچ در حق اهل‌بيت رسول اللَّه ( ع ) هست ؟\r\nبه درستى كه برخى از سخن طرازان مملكت قزوين دربارهء ايشان شعرها مىسازند كه فصحاى تنوخ از اتيان به مثل آن عاجزند . گفت شعراى قزاونه چه مىگويند ؟ گفتم مىگويند :\r\n رَأْسُ ابْنُ بِنْتِ مُحَمَّدٍ وَ وَصِيُّهُ * لِلْمُسْلِمينَ عَلى قَناةٍ يُرْفَعُ\r\nوَالْمُسْلِمُونَ بِمَنْظَرٍ وَ بِمَسْمَعٍ * لاجازَعَ مِنْهُمْ وَ لا مُتَوَجَّعُ\r\nايْقَظْتُ اجْفاناً وَ كُنْتُ لَها كَرِى * وانَمْتُ عَيْناً لَمْ تَكُنْ بِكَ تَهْجَعُ\r\nكَحُلَتْ بِمَنْظَرِكَ الْعُيُونُ عَمايَةً * وَ اصَمَّ نَعْيَكَ كُلَّ اذُنِ تَسْمَعُ\r\nما رَوْضَةٌ الَّا تَمَنَّتْ انَّها * لَكَ مُضْجَعٌ وَ لَخُطَّ قَبْرُكَ مَوْضِعُ \r\nابوالعلاء گفت ، و من مىگويم :\r\n مَسَحَ الرَّسُولُ جَبينَهُ * فَلَهُ بَريقٌ فِى الْخُدُودِ\r\nابَواهُ مِنْ عُلْيا قُرَيْ * شٍ وَجَدُّهُ خَيْرُ الْجُدُودِ \r\n\r\n","description":"","footnote":"","page_name":" 154 ","page_number":154},
  {"content":"\r\n\r\nبالجمله بعد از ورود علىّ بن الحسين ( ع ) و اهل بيت عصمت به شهر دمشق چيزى نگذشت كه بر يزيد بن معاويه معلوم گشت كه از جهت قتل حسين بن على عقيدت اهل اسلام در حقّ او ديگرگون شده و خوف خروج و خلع است . لاجرم از اين وقت سياق گفتار و كردار بگردانيد و از كشتن آن بزرگوار تبرّى اظهار همى كرد و همى گفت : « وَ ما عَلَىَّ لَوِ احْتَمَلَتِ الْاذى وَ انْزَلَتِ الْحُسَيْنُ مَعى فى دارى وَ حَكَّمْتُهُ فيما يُريدُ وَ انْ كانَ عَلَىَّ فى ذلِكَ وَهْنٌ فى سُلْطانى حِفْظاً لِرَسُولِ اللَّهِ صَلَّى اللَّهُ عَلَيْهِ وَ آلِهِ وَ رَعايَةً لِحَقِّهِ وَ قَرابَتِهِ لَعَنَ اللَّهُ ابْنُ مَرْجانَةَ فَانَّهُ اضْطَرُّهُ فَقَتَلَهُ فَبَغَّضَنى بِقَتْلِهِ الَى الْمُسْلِمينَ وَ زَرَعَ فى قُلُوبِهِمُ الْعَداوَةَ فَابْغَضَنِى الْبَرَّ وَالْفاجِرَ بِما اسْتَعْظَمُوهُ مِنْ قَتْلَى الْحُسَيْنِ مالى وَ لِابْنِ مَرْجانَةِ لَعْنَةُ اللَّهِ وَ غَضَبَ عَلَيْهِ » و عبيداللَّه بن زياد خود نيز همانا از كرده پشيمان شد و رقمى را كه در خصوص قتل حسين بن على ( ع ) به عمر بن سعد سپرده بود استرداد همى كرد .\r\nابن اثير در كامل مىنويسد كه ابن زياد بعد از مراجعت ابن سعد از كربلا به كوفه با وى گفت : « يا عُمَرْ ائْتِنى بِالْكِتابِ الَّذى كَتَبْتُ الَيْكَ فى قَتْلِ الْحُسَيْنِ . » گفت : « مَضَيْتُ لِأَمْرِكَ وَضاعَ الْكِتابُ » گفت : « لِتَجِئْنى بِهِ » گفت : « ضاعَ » گفت : « لِتَجِئْنى بِهِ » گفت : « تُرِكَ وَلِلَّهِ يَقْرَأُ عَلى عَجائِزَ قُرَيْشٍ بِالْمَدينَةِ اعْتِذاراً الَيْهِنَّ اما وَاللَّهِ لَقَدْ نَصَحْتُكَ فِى الْحُسَيْنِ نَصيحَةً لَوْ نَصَحْتُها ابى سَعْدِ بْنِ ابى وَقَّاصَ لَكُنْتُ قَدْ ادَيْتُ حَقَّهُ » عثمان بن زياد برادر عبيداللَّه گفت : « صَدَقَ وَاللَّهِ لَوَدَدْتُ انَّهُ لَيْسَ مِنْ بَنى زِيادٍ رَجُلٌ الّا وَ فى انْفِهِ خَزامَةٌ الى يَوْمِ الْقِيمَةِ وَ انَّ الْحُسَيْنِ لَمْ يُقْتَلْ » عبيداللَّه اين سخن انكار نكرد و گوى به صدق آن اذعان داشت . پس يزيد با حضرت سيّد السّاجدين و زين العابدين على بن حسين ( ع ) مهربانىها اظهار كرد و دل نمودگىها وانمود ، و بر پسر مرجانه لعنت فرستاد و براى آن بازماندگان جرايات برقرار ساخت و از كسوه و حبوه مقدارى لايق تقديم كرد و نعمان بن بشير صاحب رسول‌اللَّه ( ص ) را بفرمود تا برگ سفر ايشان بساخت و دسته‌اى از سوار به زعامت امينى صالح از مردم شام در ركاب ايشان بداشت و جمله را با احترام و اعزاز به مدينة الرسول بازگردانيد و سر مبارك را به تصريح زكريّا بن محمود قزوينى در كتاب آثار البلاد و اخبار العباد و ابوريحان محمّد بن احمد بيرونى در كتاب الآثار الباقيه من الأمم الخالية در بيستم صفر به جسد مطّهر فرا رسانيد و العهدة عليهما .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nابن طاووس عليه الرحمه روايت مىكند كه اهل بيت عصمت ( ع ) در مراجعت از شام چون به خاك عراق رسيدند با دليل فرمودند ما را به كربلا مىبايد رفت كاروان را از آن جا عبور مىده . پس وقتى كه به حاير شريف در شدند جابر بن عبداللَّه انصارى و جماعتى از بنى هاشم و رجال آل رسول ( ص ) را بر سر آن مضجع پاك و تربت تابناك بديدند كه از براى زيارت سيّد الشّهداء و مشاهد مردان خدا ارواحنالهم الفداء آمده بودند . پس از اجتماع آن دو دسته زاير و زنان اعراب حوالى حاير در آن مقام كريم ماتمى عظيم تشكيل يافت و اهل البيت ( ع ) بعد از مويه گريه‌ها و خون فشانىها به سمت يثرب روى آوردند و باقى عزا در روضهء رسول و جوار بتول به سر بردند .\r\n بودند قرين سوگوارى * كردند على الدّوام زارى\r\nشد رنج تمام ليكن اندوه * بر جاى بماند هم چنان كوه\r\nاين قصّهء غصّه زاى تا چند * بارى لب از اين حديث بربند \r\nدر امالى حضرت شيخ الطائفهء ابوجعفر الطّوسى طاب سرّه القدسى مسطور است كه قاسم بن احمد بن معمّر اسدى كه مردى مورّخ و بر احوال سلف و ايّام النّاس مطّلع بوده است گفته متوكّل بن معتصم را آگهى دادند كه مردم سواد براى زيارت قبر حسين بن على ( ع ) به ارض نينوا مىروند و جمعيتى بزرگ مىشوند . متوكّل يكى از سران سپاه را در سال دويست و سى و هفت بفرمود تا به كربلا رفت و مردم را از زيارت آن تربت پاك و مضجع تابناك منع همى نمود و دفع همى داد . مردم سواد بر وى بشوريدند و گفتند ما از اين جا نخواهيم پاى كشيد .\r\nاگر چند ما را يكسره بكشيد و ايشان اين عقيدت را از كثرت كرامات و دلايلى كه از آن مرقد مطهّر و مشهد منوّر ديده بودند مىپنداشتند . پس خليفه بدان مرد مكتوب كرد كه از كربلا به كوفه باز شو و چنين وانماى كه ما ترا به كارى ديگر فرموده‌ايم ، و چون ده سال بر اين منوال بگذشت باز با متوكّل گفتند كه اهالى سواد و شهر كوفه را بر سر مزار حسين ازدحامى عظيم دست مىدهد و سوقى كبير برپا مىشود پس جمعى كثير از مردم سپاهى را به سردارى مخذولى از قواد به سرزمين طفوف سوق نمود و بفرمود تا بر برائت ذمّه از زاير حسين ( ع ) ندا دردادند و به نبش قبر مبارك و حرث و زرع آن وادى مقدّس عزيمت برگماشتند و به مادّهء مأموريت اشتغال داشتند كه متوكّل را باذن اللَّه تعالى دور سلطنت سپرى شد و به اشارت\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nپسرش منتصر كشته گشت . عبداللَّه بن رابية الطّورى گفته است كه من اتّفاقاً در همان سال كه دويست و چهل و هفت هجرى بود از حجّ بازگشته و از بعد زيارت مشهد اميرالمؤمنين ( ع ) به حاير شريف رفته حاضر بودم و به همين دو چشم در گاوهاى كارى مىديدم كه همه جا به فرمان كشاورزان در شخم و شيار مىكوشيدند تا به محاذات قبر مبارك مىرسيد ، پس در حال بر راست و چپ مىچميد و البتّه پيش نمىرفت .\r\n« فَتُضْرَبُ بِالْعَصا الضَّرْبَ الشَّديدِ فَلا يَنْفَعُ ذلِكَ فيها وَ لا تَطَأُ الْقَبْرَ بِوَجْهٍ وَ لا سَبَبٍ » و به اين سبب مرا زيارت آن قبر مطهّر ميسّر نشد و با سينهء چاك و دل اندوهناك بازگشتم و مىگفتم :\r\n تَاللَّهِ انْ كانَتْ امَيَّةُ قَدْ اتَتْ * قَتْلَ ابْنَ بِنْتِ نَبِيِّها مَظْلُوماً\r\nفَلَقَدْ اتاكَ بَنُو ابيهِ بِمِثْلِها * هذا لَعَمْرُكَ قَبْرُهُ مَهْدُوماً \r\n اسَفُوا عَلى انْ لا يَكُونُوا شايَعُوا * فى قَتْلِهِ فَتَتَبَّعُوهُ رَميماً \r\nچون به دارالسّلام بغداد رسيدم غوغا ديدم و هياهو شنيدم گفتم چه افتاده است ؟ گفتند مرغ خبربر به قصّهء قتل متوكّل فرود آمده است . پس بسى بشكفتم و گفتم : « الهى لَيْلَةٍ بِلَيْلَةٍ . »\r\nو در مجالس شيخنا المفيد عليه الرحّمه و امالى ابن جعفر الطّوسى اعلى اللَّه مقامه روايت شده كه : « اوَّلُ شِعْرٍ رَثى بِهِ الْحُسَيْنُ بْنُ عَلِىٍّ ( ع ) قَوْلُ عَقَبَةِ بْنِ عُمَرِ السَّهْمى مِنْ بَنى سَهْمِ بْنِ عَوْدِ بْنِ غالِبٍ :\r\n اذَا الْعَيْنُ قَرَّتْ فِى الْحَيوةِ وَ انْتُمُ * تَخافُونَ فِى الدُّنْيا فَاظْلَمَ نُورُها\r\nمَرَرْتُ عَلى قَبْرِ الْحُسَيْنِ بِكَرْبَلا * فَفاضَ عَلَيْهِ مِنْ دُمُوعى غَزيرُها\r\nفَمازِلْتُ ارْثيهِ وَ ابْكى لِشَجْوِهِ * وَ يَسْعَدُ عَيْنى دَمْعُها وَ زَفيرُها\r\nوَ بَكَيْتُ مِنْ بَعْدِ الْحُسَيْنِ عَصائِباً * اطافَتْ بِهِ مِنْ جانِبيهِ قُبُورُها\r\nسَلامٌ عَلى اهْلِ الْقُبُورِ بِكَرْبَلا * وَ قَلَّ لَها مِنّى سَلامٌ يَزُورُها\r\nسَلامٌ بِآصالِ الْعَشِىِّ وَ بِالضَّحى * تُؤَدّيهِ نَكْباءَ الرِّياحِ وَ مُورُها\r\nوَ لا بَرَحَ الْوَفَّادُ زُوَّارَ قَبْرِهِ * يَفُوحُ عَلَيْهِمْ مِسْكُها وَ عَبيرُها » \r\nو از نخب مراثى مأثوره اين اشعار مشهوره است كه سليمان بن قتة كه از خداوندان صرامت لسان در عداد الّذين اتّبعوهم بأحسان بوده بسروده\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n مَرَرْتُ عَلى ابْياتِ آلِ مُحَمَّدٍ * فَلَمْ ارَها امْثالَها يَوْمَ حَلَّتْ\r\nفَلا يَبْعَدُ اللَّهُ الدِّيارَ وَ اهْلَها * وَ انْ اصْبَحَتْ مِنْهُمْ بِزَعْمى تَخَلَّتْ\r\nالَمْ تَرَ انَّ الشَّمْسَ اضْحَتْ مَريضَةً * لِفَقْدِ حُسَيْنٍ وَالْبِلادَ اقْشَعَرَّتْ\r\nوَ انَّ قَتيلَ الطَّفِّ مِنْ آلِ هاشِمٍ * اذَلَّ رِقابَ الْمُسْلِمينَ فَذَلَّتْ\r\nفَكانُوا رَجاءً ثُمَّ عادُوا رَزِيَّةً * لَقَدْ عَظُمَتْ تِلْكَ الرَّزايا وَ جَلَّتْ \r\nو خالد بن معدان گفته است :\r\n جاؤُا بِرَأْسِكَ يَابْنَ بِنْتِ مُحَمَّدٍ * مُتَرَمِّلًا بِدِمائِهِ تَرَميلًا\r\nقَتَلُوكَ عَطْشاناً وَ لَمْ يَتَرَقَّبُوا * فِى قَتْلِكَ التَّنْزِيلَ وَالتَّأْويلًا\r\nوَ يُكَبِّرُونَ بِانْ قُتِلْتَ وَ انَّما * قَتَلُوا بِكَ التَّكْبيرَ وَالتَّهْليلًا \r\nسرىّ رفآء راست :\r\n اقامَ رُوحٌ وَ رَيْحانٌ عَلى جَدَثِ * ثَوِى الْحُسَيْنُ بِهِ ظَمْأنُ آميناً\r\nكَأَنَّ احْشائَنا مِنْ ذِكْرِهِ ابَداً * تَطْوِى عَلَى الْجَمَرِ اوْ تَحْشِى السَّكاكِينا\r\nمَهْلًا فَما نَقَضُوا اوْتارَ والِدِهِ * وَ انَّما نَقَضُوا فِى قَتْلِهِ الدُّنْيا \r\nو من غرر ما قيل فى هذالرّزء الجليل :\r\n لَمْ يَبْقَ حَىٌّ مِنَ الْأَحْياءِ تَعْرِفُهُمْ * مِنْ ذى يَمانٍ وَ لا بَكْرٍ وَ لا مُضَرٍ \r\n الّاوَهُمْ شُرَكاءُ فى دِمائِهِمْ * كَما تَشارَكَ ايْسارٌ عَلى جَزَرٍ\r\nكَمْ مِنْ ذِراعٍ لَهُمْ بِالطَّفِّ بائِنَةٌ * وَ عارَضَ بِصَعيدِ التُّرُبِ مُنْعَفِرٍ\r\nامْسَى الْحُسَيْنُ وَ مَسْراهُمْ لِمَقْتَلِهِ * وَ هُمْ يَقُولُونَ هذا سَيِّدِ الْبَشَرِ\r\nيا امَّةَ السَّوْءِ ما جازَيْتُ احْمَدَ عَنْ * حُسْنِ الْبَلاءِ عَلَى التَّنْزيلِ وَالسُّوَرِ\r\nخَلَّفْتُمُوهُ عَلَى الْأَبْناءِ حينَ مَضى * خَلافَةَ الذِّئْبِ فِى انْقادِ ذى بَقَرٍ\r\nقُتْلٌ وَ اسْرٌ وَ تَحْراقٌ وَ مِنْهَبَةٌ * فِعْلُ الْغَزاةِ بِأَسْرَى الرُّومِ وَالْخَزَرِ\r\nقَوْمٌ قَتَلْتُمْ عَلَى الْأِسْلامِ اوَّلُهُمْ * حَتّى اذَا اسْتَمْكَنُوا جازُوا عَلَى الْكُفْرِ\r\nابْناءُ حَرْبٍ وَ مَرْوانٍ وَ اسْرَتِهِمْ * بَنُو مُعَيْطٍ وُلاةُ الْحِقْدِ وَالْوَغَرِ \r\nاين اشعار به شهادت ابن شهر آشوب و شهردار بن شيرويه از شافعى است .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n تَأَوَّبَ هَمى وَالْفُؤادُ كَئيبٍ * وَ ارَّقَ عَيْنى فَالرَّقادُ غَريبٌ\r\nوَ مِمَّا نَفى جِسْمى وَ شَيَّبَ لِمَّتى * تَصاريفُ ايَّامٍ لَهُنَّ خُطُوبٌ\r\nفَمِنْ مَبْلَغٍ عَنّى الحُسَيْنُ رِسالَةً * وَ انْ كَرِهْتُها انْفُسٌ وَ قُلُوبٌ\r\nقَتيلًا بِلا جُرْمٍ كَانَّ قَميصَهُ * صَبيغٌ بِماءِ الْأَرْجَوانِ خَضيبٌ\r\nفَلِلسَّيْفِ اعْوالٌ وَ لِلرُّمْحُ رِنَّةٌ * وَ لِلْخَيْلِ مِنْ بَعْدِ الصَّهيلِ نَحيبٌ\r\nتَزَلْزَلَتِ الدُّنْيا لِآلِ مُحَمَّدٍ * وَ كادَتْ لَهُمْ صَمُّ الْجِبالِ تَذُوبٌ\r\nوَ غارَتْ نُجُومٌ وَ اقْشَعَرَّتْ كَواكِبٌ * وَ هَتَّكَ اسْتارٌ وَ شَقَّ جُيُوبٌ\r\nيُصَلِّى عَلَى الْمَبْعُوثِ مِنْ آلِ هاشِمٍ * وَ يَغْزى بَنُوهُ انَّ ذَا الْعَجيبُ\r\nلَئِنْ كانَ ذَنْبى حُبُّ آلِ مُحَمَّدٍ * فَذلِكَ ذَنْبُ لَسْتُ عَنْهُ اتُوبُ \r\nوَ سَيَعْلَمُ الَّذينَ ظَلَمُوا اىَّ مُنْقَلَبٍ يَنْقَلِبُونَ\r\n\r\n","description":"","footnote":"","page_name":" 159 ","page_number":159},
  {"content":"\r\n . \r\n","description":"","footnote":"","page_name":" 160 ","page_number":160},
  {"content":"\r\n\r\n\r\nنهضت و قيام امام حسين ( ع ) « 1 » \r\nمحمدحسين مظفر\r\n\r\nمقدمه\r\nپس از انجام آن كارهاى زشت و ناپسند معاويه و ديگر منافقان ياغى ، و ارتكاب شيطنتهايى كه به پندار آنان روح شريعت و منزلت اهل بيت را از ميان مىبرد ؛ و نيز پرتاب آخرين تير تركش معاويه به امارت برگزيدن پسرش يزيد ، ناگزير بايد . نهضتى بر پا مىشد تا به امت اسلامى نشان دهد كه اينان ياغىاند و از دين بيرون رفته با آن سرستيز دارند .\r\nبه دنبال اوج‌گيرى تبهكارىها ، هنگام آن رسيده بود كه فريضهء امر به معروف و نهى از منكر احيا گردد و با صداى بلند به گوش همگان برسد كه بنى اميه گمراهند و با شريعت سر جنگ دارند ؛ و كارى اين چنين بزرگ تنها با يك فداكارى بزرگ انجام‌پذير بود . آن هم به گونه‌اى كه آوازه‌اش عالمگير شود و براى هميشه روزگار باقى بماند ؛ حوادث دوران آن را به بوتهء فراموشى نسپرد و هيچ رويدادى به پايه‌اش نرسد .\r\nتا آن كه بدعت‌ها و تبهكارىها پايان يابد ؛ و انجام كارى چنين سترگ از كسى جز اباعبدالله الحسين ساخته نبود .\r\nامام حسين ( ع ) با قيام و نهضت خود اعمال بنىاميّه و مقاصد سوء اتباع آن‌ها نسبت به دين و مردم را بر ملا كرده ، آنان را رسوا ساخت و براى همه مردم عالم اين واقعيّت را پديدار كرد .\r\nهدف آن حضرت دفاع از دين و احياى آيينى است كه خدا و رسول خدا ( ص ) مردم را علناً به آن فراخواندند ؛ اگر چه در اين رهگذر خون پاكش ريخته شود . و اين نكته را به مردم تفهيم\r\n\r\n","description":"","footnote":" ( 1 ) . برگرفته از كتاب تاريخ شيعه ، محمد حسين مظفّر ، ترجمه و نگارش ، سيد محمد باقر حجّتى ، دفتر نشر فرهنگ اسلامى ، چاپ اوّل ، تهران ، 1368 . ","page_name":" 161 ","page_number":161},
  {"content":"\r\n\r\nنمود ، كه هدف يزيد و سلف او معاويه و ديگران در تلاش‌هاشان - در گفتار و كردار - بر نابودى دين تمركز يافته بود .\r\nاز روزى كه اين نهضت و قيام سنجيدهء امام حسين ( ع ) آغاز شد ، امتياز حق بر باطل ، بر همگان معلوم گشت ، شيعهء آل محمّد ( ص ) از شيعهء آل أبوسفيان باز شناخته شدند و نهضت ارزشمند او هر روز بيش از گذشته عظمت خود را در نظر حقيقت جويان تجديد كرد و اسرار و الا و پاكيزهء آن بر فرزانگان و واقع بينان چهره نمود . پايگاه و موضعى كه امام حسين ( ع ) در آن روز انتخاب كرد و جان پاك خود و جان‌هاى نخبگان پاكيزهء آل أبىطالب و برگزيدگانى از يارانش را در راه نگهبانى از آن فدا نمود ، پايگاهى بس رفيع و مهم بود و براى نگهبانى از آن لازم شد ، حتّى دختران خاندان رسالت به دست دژخيمان حكومت اموى از اين سو به آن سو كشانده شوند و پردگيان هاشمى مانند اسيران دست بسته در ميان راه كربلا تا شام با جامه‌هاى دريده مورد ضرب و شتم قرار گيرند . آرى پايمردى در اين پايگاه همان عاملى بود كه حق را پس از فرسودگى و بىحالى زنده كرد و دين را پس از افول و غروبش پديدار نمود و براى جهانيان آشكار ساخت كه معاويه و پسر او يزيد دو عنصر ره گم كرده‌اى هستند كه مردم را به گمراهى كشانده‌اند و امّت اسلامى و بلاد آن‌ها را با تبهكارى خود آلوده‌اند .\r\nنتيجهء چنين نهضتى آن شد كه تشيّع و تأسّى به آل محمّد ( ص ) راه بقاى خود را در تاريخ پيدا كند و گردنه‌هاى سختى را كه در برابرش به وجود آورده بودند ، با قدرت و اطمينان پشت سر گذارد و خارهاى خلنده‌اى را كه در راه او تعبيه كرده بودند ، از ميان بردارد .\r\n\r\nاسرار شهادت امام حسين ( ع )\r\nآن اسرار و عواملى كه بسيارى از مردم را بر تمسّك بر ثقلين واداشت و آنان را با آن هم آواز ساخت و موجب گشت شمار فراوانى از مردم صراط مستقيم را در پرتو نور آل محمّد ( ص ) بازيابند ، اگر كسى در مقام پى جويى از اين اسرار و عوامل برآيد و دربارهء آن به تحقيق و پژوهش بپردازد ، به اين نتيجه مىرسد ، كه بخش عظيمى از اين عوامل بازده ظهور مظلوميّت امام حسين ( ع ) و كيفيّت رفتار دشمنانش با آن حضرت مىباشد ؛ رفتارى كه دين و مروت و غيرت به هيچ وجه آن را تجويز نمىكرد . اگر دشمنان آن حضرت اهل دين مىبودند با او در\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nدعوتش با جنگ روبه‌رو نمىگشتند ، تا چه رسد به آن كه چنان اعمال فجيعى را درباره او روا دارند . اعمالى كه چهره حق و شرف و انسانيّت از آن احساس شرمندگى مىكند . آن كه به عوامل و انگيزه‌هاى نهضت امام حسين ( ع ) آگاه است ، مىداند آن انگيزه‌اى كه حضرت را به اين نهضت واداشت و بدان فراخواند ، احياى شريعت جدّش رسول خدا ( ص ) بود ، مبنى بر آن كه مردم را امر به معروف نموده ، آنان را از منكرات و بدعت‌هايى باز دارد كه مردم - به علّت اين كه كسى مانع آن‌ها نمىشد - در آن غرق شده بودند ، بلكه بالاتر از اين ، تشكيلات اموى نه تنها مانع مردم از بدعت‌ها و منكرات نبود ، بلكه آنان را به منكرات فرمان مىداد . و چه زيبا و درست گفته است گوينده اين مقال كه :\r\nانَّ اْلِاسْلامَ عَلَوىٌّ وَ التَّشَيُّع حُسَيْنىّ .\r\nاسلام ، علوى و تشيّع ، حسينى است . زيرا اين ضربهء شمشير على ( ع ) بر بينى و مخ گردنكشان بود كه آنان را وا داشت ، تا زبان به « لا الهَ الَّا اللَّهُ وَ مُحَمَّدٌ رَسُولُ اللَّهِ » بگشايند و پرچم اسلام به مدد آن برافراشته شد و رايت فتح و پيروزى از بركات آن به اهتزاز درآمد و مردم از ظلمات كفر به نور ايمان رهنمون گشتند .\r\nعلى ( ع ) در ركاب رسول خدا ( ص ) در هر جنگى حضور مىيافت ، دشمن را در هم مىكوبيد و حماسه مىآفريد .\r\nچنان كه اگر امام حسين ( ع ) نيز به اين فداكارى و جانفشانى عظيم و شگرف اقدام نمىكرد ، دين اسلام با تلاش‌هايى كه اموىها مصروف مىداشتند به صورت دين و آيين اموى در مىآمد ، تعاليم چنين آيينى عبارت بود از : فساد در زمين ، ارتكاب هر گونه منكر و كار زشت ، هتك حرمت‌ها ، تجاوز به ناموس مردم ، خونريزى و امثال آنها ! در حالى كه اسلام آمد تا اين گونه كارها را ريشه‌كن ساخته ، ميكروب و جرثومه آن را از ميان ببرد و پيكر جامعه را از امراض كشنده و مرگ‌زاى آن تطهير كند . اين أبو عثمان جاحظ است كه مىگويد :\r\n« بنى هاشم از آن جهت بر بنىأميّه مىبالند ، كه كعبه را ويران نكردند ، و قبله را دگرگون نساختند و مرتبت رسول خدا ( ص ) را فروتر از خليفه و جانشين او قرار ندادند ، . . . و اوقات نماز را جابه جا نكردند . . . و بر روى منبر رسول خدا ( ص ) به خوردن و نوشيدن نپرداختند و حرم خدا را غارت نكردند و به ناموس مسلمان از رهگذر اسير كردن آن‌ها تجاوز ننمودند » .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاين تبهكارىها كه أبوعثمان جاحظ دربارهء بنىأميّه گزارش نموده و اعمال زشت غير انسانى كه ارباب تواريخ ياد مىكنند ، آرى ! اگر اين تبهكارىها و زشتىها بر سر پا مىماند و كسى در صدد رد و انكار و امحاى آن از روى زمين بر نمىآمد و دست‌اندر كار پاكسازى زمين از اين آلودگىها نمىشد ، اين كردارهاى غير انسانى و بسيار زشت به صورت عرف و عادت در مىآمد و اين سؤال پيش مىآمد كه وقتى مردم از اين بدعت‌ها با آغوش باز استقبال كردند و آشكارا به هر كار مهلك و كشنده دست يازيدند و ترس از خدا را در سرّ و علن از دست نهادند ، چگونه و چه زمانى دوباره به آيين اسلام باز مىگردند ؟ !\r\nپس نهضت أباعبداللَّه الحسين ( ع ) گمراهى اين گروه و گستاخى آن‌ها نسبت به دين و هتك احترام دينى و بيگانگى آنان از دين و بلكه جنگ و ستيز و عناد آن‌ها را نسبت به دين آشكار ساخت . اختر فروزان آل محمّد ( ص ) پس از آن كه در محاق افول و غروب پنهان گشت دوباره طلوع و درخشيدن آغاز كرد . حتّى مىتوان گفت تا هم اكنون بسيارى از اسرار شهادت امام حسين ( ع ) مجهول و ناشناخته مانده و فقط بخشى از چهرهء خود را در لابلاى اوراق تاريخ مىنمايد و گويا غربىها اين اسرار را بهتر از ما لمس مىكنند و اميدواريم آينده ، پرده را از روى بخشى ديگر از اين اسرار كه تاكنون نيز نهان مانده ، به يك سو نهد و چهرهء آن را متجلّى سازد .\r\n\r\nنهضت امام حسين ( ع ) و اعوان و انصار بنىأميّه\r\nنكته‌اى كه اثبات مىكند ، درخت تشيّع از سرچشمهء اين خون‌هاى پاك سيراب گشته ، اين است كه نزديك بود قلب‌هاى امويان به علّت خشم و نفرت به اين نهضت حسينى منفجر و متلاشى گردد و همواره با سبك‌هاى گوناگون پرده‌هايى مىپرداختند و آن‌ها را روى خورشيد اين نهضت مىافكندند ، به اين تصوّر واهى كه مىتوانند چشمهء خورشيد را با غربال بپوشانند و آن را از نورافشانى بيندازند ؛ امّا اين نيرنگ‌ها و صحنه‌پردازىها نتوانست در جهت اهداف آنان مؤثّر افتد ؛ زيرا به مدد انوار اين شهادت تمام افق‌هاى اسلامى روشن شد و ابهاماتى را كه رياكارىها و صحنه سازىهاى امويان فراهم آورده بود ، از هم شكافت و چهرهء تابناك نهضت حسينى را از ميان اين تاريكىها نمودار ساخت و احساس مردم را به\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nفوائد ملموس و نتائج درخشان و پر بازده اين فداكارى بزرگ معطوف ساخت ؛ به طورى كه همگان به آسانى ، خسارت و آسيب ديدگى امويان را در جناياتشان درك كردند ؛ گرچه باده پيروزى براى چند صباحى اين ورشكسته‌هاى سياسى را سرمست كرده ، گرفتار هيجان ساخت و سخت كوشيدند تا چهرهء حق را بپوشانند و بر اين پندار بودند كه باطل در سايهء اراجيف و ياوه گويى آنان اوج گيرد و بافته‌هاى اوهام پوچشان بتواند عيوبى را كه در باطل وجود دارد ، بپوشاند . آنان تصوّر مىكردند اختر فروزان حق با طلوع خود آن‌ها را رسوا نمىكند . عاملى كه آنان را واداشت اين نهضت را كم‌ارزش تلقّى كرده و آن را كم‌بها جلوه دهند ، صرفاً مشاهدات آن‌ها در آثار اين نهضت بود ، يعنى از آن بيم داشتند كه اگر به اين نهضت بها دهند ، تشيّع هر لحظه رو به انتشار و رشد و گسترش گذارده و در نتيجه سلف و نياكانشان به خاطر جنايت‌هايى كه بدان دست يازيده‌اند ، مفتضح و بىآبرو شوند .\r\nدر رسوايى آنان همين بس كه خود بدان اعتراف كردند . اين عبيداللَّه بن زياد است كه طىّ نامه‌اى كه به عمر بن سعد دستور داد امام حسين ( ع ) را به قتل برساند . ولى بعد از حادثهء جانسوز عاشورا نامه‌اش را از او مطالبه كرد . عمر بن سعد گفت : دستورت را اجرا كردم و نامه از ميان رفت . عبيداللَّه گفت : به خدا سوگند بايد نامه را بياورى ، تو نامه را براى جوابگويى به پيرزنان مدينه نزد خود نگاه داشته‌اى ، تا تو را در اين كار معذور و مأمور بدانند . عمر بن سعد پاسخ داد : به خدا قسم من تو را راجع به حسين نصيحتى كردم ، كه اگر پدرم سعد بن وقّاص را بدان نصيحت مىكردم ، حقّش را ادا كرده بودم ، مگر ننوشتم كه از كشتن حسين ( ع ) دست بردار ؟ عثمان بن زياد برادر عبيداللَّه گفت : به خدا سوگند راست مىگويد ، دوست مىداشتم از فرزندان زياد كسى وجود نمىداشت ، كه با ارتكاب اين فاجعه ، تا روز قيامت خوار و ذليل باشد . راوى مىگويد : به خدا سوگند عبيداللَّه در برابر سخن برادرش چيزى نگفت و آن را رد نكرد . « 1 »  هم اكنون بنىأميّه از كجا مىخواهند روى اين فداكارىها را بپوشانند در حالى كه خاطره اين فداكارىها و حماسهء آن بر منابر ، طول و عرض بلاد اسلامى را پر كرده است و اين همه دفاتر و كتب پيوسته به خاطر اين قربانىها نالان است و در سوگ اين فاجعهء دردناك در هر مكان و هر زمانى گريان مىباشد .\r\n\r\n","description":"","footnote":" ( 1 ) . ر . ك : تاريخ الطّبرى ج 6 ، ص 286 ، ( در حوادث سال 61 ه . ق ) ؛ الكامل ، ابن اثير ، ج 4 ، ص 40 ، ( در حوادث همين‌سال ) . ","page_name":" 165 ","page_number":165},
  {"content":"\r\n\r\nچرا به چپ و راست برويم و به بيراهه بيفتيم ؟ نيم نگاهى به شام ، پايتخت بنى أميّه حقيقت را به روشنى براى هر ناظر منصفى بازگو مىكند . شهرى كه قتل و شهادت امام حسين ( ع ) را جشن گرفت و از سرهاى شهداء كربلا و اسراء اهل بيت ( ع ) با دف و نى و طبل و دهل استقبال كرد و تا مدّت‌ها پس از شهادت امام حسين ( ع ) و يارانش به علّت اين فاجعه ، پرچم‌هاى سرور و شادمانى در آن جا در اهتزاز بود ، بايد ديد امروز در چه حال است . مجلس سوگوارى امام حسين ( ع ) در آن جا بر پا است و مردم ، آن حضرت را با ديدگانى گريان صدا مىزنند و بر كسانى كه اين گناه و جنايت هولناك را مرتكب شده‌اند ، لعن و نفرين نثار مىكنند .\r\nاين نام امام حسين ( ع ) است كه اكنون بر در مسجد بزرگ آن ديار نقش بسته و جامهء سياه عزا كه شعار اندوه و تأسّف است ، بر در و ديوار زاويه‌اى از اين مسجد كه سر مبارك امام حسين ( ع ) در آن جا قرار داشت و نيز بر سر مزار شمارى از اهل بيت ( ع ) كه در آن ديار مدفون هستند نصب شده است . كم‌تر نقطه‌اى در دمشق وجود دارد كه از اين شهدا بارگاه و زائرانى نداشته باشد ، بارگاه‌هايى كه با نفيس‌ترين و زيباترين فرش‌ها و زيباترين چهلچراغ‌ها مزيّن و نورانى است . قبر معاويه و يزيد را بايد در كدام نقطه از پايتخت آن‌ها جست و جو كرد ؟ پيروان آن‌ها كجا به سر مىبرند كه از گور مقتداشان بازديد كنند ؟ آيا معاويه و يزيد هم زائرى را به سوى گور خويش جلب مىكنند ؟ اگر هم جلب كنند ، چيزى جز لعن و نفرين نثار روح آنان مىشود ؟\r\nآرى ! آن كه خدا را از ياد برده و در نتيجه خدا نيز او را از لطف و نظر خويش طرد و محروم ساخته و به فراموشى سپرده است ، از حق روى گردان است . و اين نيز فرجام و سرنوشت حق و اهل حق كه روزگار نمىتواند آن را به مرگ و فراموشى گيرد و باطل را ياراى پيروزى بر آن و پيروان آن نيست و زرق و برق دنياى مادّى از فروغ آن چيزى نمىكاهد ، بنى أميّه را كجا ياراى آن بود ، كه به سوى حق دست يازى نموده و سيماى ارجمند والاى آن را از صحنه وجود محو سازند ؟ !\r\n\r\nوقعهء طف و موضع اهل بيت ( ع ) در برابر آن\r\nاهل بيت ( ع ) طبق معمول پس از واقعه كربلا آنچه را بر قربانيان راه خدا در وقعهء طف گذشت و جرياناتى را كه براى زنان و كودكان پيش آمد ، براى مردم بازگو كرده به نشر و تبليغ آن‌ها\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمىپرداختند . تبيين حقايقى از اين قبيل كه اين كودكان و زنان ، با وجود اين كه در مرگ عزيزان خود عزادار بودند ، انواع آزارها را به خود ديدند ، محيط رعب و وحشت و هول و هراس براى آنان ايجاد شد ، جامه‌ها از تن آن‌ها ربوده شد ، عمّال بنىأميّه از هر گونه ضرب و شتم نسبت به آن‌ها خوددارى نمىورزيدند و ديگر تلخىهاى دوران اسارت ، نقش مؤثرى در بيدارى افكار عمومى داشت .\r\nيكى از تبليغات اهل بيت ( ع ) در مورد واقعه طف اين بود ، كه امام زين‌العابدين ( ع ) سراسر زندگانى خود را به سوگوارى نشست و همه عمر را در شهادت پدرش گريان و نالان بود . « 1 »  هر وقت آب و يا غذايى براى آن حضرت مىآوردند ، اشك از ديدگانش جارى مىشد . ائمه ديگر ( ع ) نيز كم و بيش به همين منوال روزگار را مىگذراندند ؛ بلكه همواره مجالس عزا بر پا مىكردند و بر شهداى كربلا مىگريستند و به شنودن مرثيه‌ها در اين مجالس روى مىآوردند و احياناً پرده‌هايى نصب مىكردند و دختران رسالت را در پشت اين پرده‌ها مىنشاندند ، تا اين مرثيه‌هاى دلخراش را بشنوند و بر كشتگان طف و اسراء اهل بيت بگريند و ناله سردهند .\r\nبالاتر از اين شعار اهل بيت و ائمه ( ع ) اين بود ، كه مؤمنان را وا دارند تا براى گريستن بر اين حادثه عظيم نشانه‌هاى اندوه نصب كنند . مؤمنان نيز به اين دعوت پاسخ مىدادند و عملًا دست به كار مىشدند و همواره عزادارى آن‌ها بر پا بود و با خواندن زيارت شهداء و عاشورا دل‌هاى مجروح خويش را تسكين مىدادند و به خاطر اقامهء عزا براى امام حسين و شهداء كربلا انواع آزارها و شكنجه‌ها را در دوران حكومت امويان و بخشى از دوره عبّاسيان بر خود هموار ساختند . به ويژه در عهد متوكّل كه از مصائب و آسيب‌ها و رنج‌ها و حتّى مرگ به گونه‌هاى سخت دردناك استقبال مىكردند تا بتوانند وظيفه خود را در اقامه عزا براى امام حسين ( ع ) و شهداء طف ايفا نمايند و به آرزوى خود در گريه و عزادارى براى آن‌ها نائل گردند . مجالس عزا و زيارت آن حضرت و ساير شهدا آشكارا و بدون هيچ گونه پرده پوشى برگزار مىشد ، تا كار بدانجا رسيد كه اكنون با عظمتى وصف‌ناپذير چنين مراسمى را از نزديك مىبينيم .\r\n\r\n","description":"","footnote":" ( 1 ) . مشهورترين آرا اين است كه آن حضرت در سال 95 ه . ق مسموم شد . بنابراين سى و پنج سال پس از شهادت‌پدرش زندگى كرد . چنان كه مشهور است در روز شهادت پدرش بيست و دو ساله بود . ","page_name":" 167 ","page_number":167},
  {"content":"\r\n\r\nائمه ( ع ) پيوسته مردم را به نشر و تبليغ دعوت حسينى با هر وسيله و راه و رسمى فرا مىخواندند . پيش از همهء اين‌ها ، نياى بزرگوارشان نبى اكرم ( ص ) بر حسين ( ع ) گريست و مردم را نيز بر گريستن بر آن حضرت و نصرت او به هنگام قيامش و به زيارت او پس از شهادتش تشويق فرمود ، آن هم در زمانى كه امام حسين ( ع ) هنوز زنده و خردسال بود .\r\nانس بن حارث شنيد نبى اكرم ( ص ) مىفرمود :\r\nفرزندم حسين در سرزمينى كه كربلا نام دارد به شهادت مىرسد . اگر كسى چنين زمانى را در يابد بايد به يارى حسين بشتابد . در روز عاشورا انس بن حارث به كربلا آمد و در ركاب امام حسين به شهادت رسيد . « 1 » \r\nأبن عبّاس مىگويد : خدا به محمّد ( ص ) وحى فرمود :\r\nمن به خاطر يحيى بن زكريا هفتاد هزار تن را هلاك ساختم و به خاطر فرزند دختر تو ( امام حسين ) هفتاد هزار نفر را هلاك خواهم ساخت . « 2 »  احاديث راجع به امام حسين ( ع ) و سرنوشت او بسيار است . « 3 » \r\nمىدانم كه تو خوانندهء اين گفتار به اسرار اوامر رسول اكرم ( ص ) و ائمه ( ع ) و حكمت‌هاى اقامهء اين گونه شعائر آگاه‌هستى ، تو آگاهى كه آن‌ها مىخواستند ، از رهگذر اين اوامر و احياى اين شعائر و جلب نظرها به سوى مصائب كشتهء ظلم و ستم و به خاك و خون افتادهء جور و جفا افكار جهانيان را متوجه مظلوميّت جانشينان راستين پيامبر و در نتيجه اعلاى كلمهء توحيد و تحكيم بناى دين اسلام كنند و زمينه را براى اجراى احكام شريعت فراهم‌تر سازند . امام حسين ( ع ) نيز صرفاً به خاطر همين هدف ، خود و فرزندان و برادران و يارانش را فدا كرد .\r\nتصوّر مىكنم تو مىدانى اين فداكارىها پيروز بود و نتيجهء مورد انتظار از آن باور گرديد . و اين دعوت ، يعنى دعوت به نشر فلسفهء قيام حسينى از سوى ائمه به همين نكته مىپيوندد .\r\nاگر هم صرفاً با توجّه به فاجعهء كربلا ، تأثّر خاطرى براى كسى پديد آيد و نسبت به امام حسين ( ع ) فقط احساس دلسوزى كند و نيز نسبت به كسى كه اين حادثه شنيع و غير قابل\r\n\r\n","description":"","footnote":" ( 1 ) . ر . ك : شرح حال او در « الأستيعاب » و « الأصابة » .  ( 2 ) . مستدرك حاكم ، ج 3 ، ص 176 .  ( 3 ) . ر . ك : عقد الفريد ، ج 2 ، ص 219 ؛ الصّواعق المحرقه ، ص 115 ؛ كنز العمّال ، ج 5 ، ص 223 و بسيارى از كتب حديث ، فضائل و تاريخ . ","page_name":" 168 ","page_number":168},
  {"content":"\r\n\r\nاغماض را پديد آورد ، كينه‌اى در دل خود حس كند ، مستحق پاداشى است كه دلسوزى نسبت به مظلوم ، در خور آن است ، هر چند كه از هم‌مسلكان با مظلوم نباشد .\r\nچنانچه از خويشاوندان و هم‌مسلكان او در دين باشد ، پاداشى كه براى او منظور مىدارند ، پاداش كسى است كه با ظالم به ستيز برمىخيزد . و به همين جهت است مىبينيم ملّت‌هايى ، اگر چه مسلمان نيستند ، بر اين قربانى راه حق و عدالت ، متأثّر مىگردند و شهامت و قيام امام حسين ( ع ) را مىستايند و گستاخى بر شهادت او را آن هم با چنان حالى به عنوان جنايتى بزرگ و نابخشودنى تقبيح مىكنند ؛ جنايتى كه دست روزگاران و قرون و اعصار نمىتواند لكّه ننگ و زشتى آن را شست و شو داده و آن را از دامان بنى أميّه بزدايد .\r\nپيروزى اين شهادت به اين نكته منحصر و محدود نيست كه طرفداران مسلمان آن حضرت رو به فزونى گذاردند ، و شيعهء اهل بيت ( ع ) در هر سرزمينى كه چادر اسلام در آن جا نصب شد ، شمار فراوانى را آگاه و بهره‌مند ساخت ؛ بلكه پيروزى اين شهادت را مىتوان در اين حقيقت نيز جست و جو كرد كه از ميان همه مردم عالم ، آن كسانى كه بر اين حادثه و قهرمان مقاوم و با شهامت آگاه مىگردند ، از او و شهامت او و تلاش‌هاى او در راه عدالت تقدير مىكنند ؛ زيرا نه در تاريخ و نه در حادثه‌هاى مشهود خود جنگى را نخواندند و نبردى را نديدند كه در آن حق و باطل با هم روياروى شوند و باطل در ظاهر بر حق پيروز شود و از حق آن گونه انتقام كشد كه وحوش درنده و ملّت‌هاى جاهلى كه با دين و عاطفه و قانون هيچ انس و آشنايى ندارند ، اين انتقام را سخت زشت و غير قابل اغماض بدانند ؛ تا چه رسد به امّتى كه با دين رحمت و عاطفه و با آيين حق و عدالت خويشاوند و بدان پاى بند است . اين نحوه انتقام جويى باطل گرايان ، ذاتاً از عواملى است كه مردم را در جهت عمل به اين دين و احكام آن فرا مىخواند . اين منتقمانى كه درندگان بيابان از كار آن‌ها احساس شرم و آزرم مىكنند ، تصوّر مىكردند زير چتر و سايبان دين به سر بردند ، در حالى كه معترف بودند ، كه اين كشته و شهيد فقط داعيهء حق را در سر مىپرورانده و فرزند صاحب شريعت آن‌ها بوده است .\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nاسرار و آثار واقعهء كربلا « 1 » \r\nجلال‌الدين همايى\r\n\r\nمحيط جزيرة العرب در ظهور اسلام\r\nاسلام ظهور كرد در ميان قومى از عرب كه يكپارچه جهل و نادانى و كفر و شرك بودند ؛ به ويژه روح آنها با تعصّب‌هاى جاهلى و جنگ و خونريزى و غارتگرى خو گرفته بود . در بين عرب جاهلى بسا اتّفاق مىافتاد ، كه بر سر يك شتر و يا يك گوسفند ، سهل است كه گاهى بر سر شكار مار و سوسمار سال‌ها به جان يكديگر افتاده ، هر وقت دست مىيافتند كسان قبيلهء مخالف را مىكشتند و اموالشان را غارت مىكردند .\r\nاين خوى تعصّب جاهلانه به ويژه تفاخر نژادى ، حسّ ترفّع و برترى جويى در جاه ، مال و مناصب ناپايدار دنيوى و صفت كينه‌توزى ، كينه‌جويى ، خونخواهى و انتقام توأم با قساوت كه در خون قبايل عرب نفوذ داشت ، هر چند كه در پرتو تعليمات اسلامى و عظمت روح پيغمبر اسلام ( ص ) مدّتى متروك و مهجور ماند ؛ ليكن چنان كه اشاره خواهيم كرد ، براى هميشه اين روح در عرب نمرد و پس از چندى كه از دورهء تشعشع اسلام گذشت و تشكيلات عالى اسلامى دستخوش جاه‌طلبىها و اغراض و مطامع پست و پليد بنىاميّه و بنىمروان و اتباع و بستگان ايشان گرديد ، دوباره همان خوى جاهلى در ميان عرب‌ها ظهور كرد و با همان رسم و روش و خاصيّت جاهلانه ، زمام سلطنت و خلافت اسلامى را نيز به‌دست گرفتند و از اين رهگذر آثارى ننگين و شرم‌آور در اسلام ظاهر گرديد كه يكى از آنها همين حادثهء كربلا ، موضوع رسالهء ما است .\r\n\r\n","description":"","footnote":" ( 1 ) . برگرفته از كتاب « اسرار و آثار واقعهء كربلا » جلال الدين همايى ، كتابفروشى دهخدا ، تهران ، چاپ دوم ، 1357 . متن كامل اين كتاب به جز مقدّمه و اشعار پايان آن در اينجا آمده است . ","page_name":" 171 ","page_number":171},
  {"content":"\r\n\r\nشايد يكى از علل اين كه در تعاليم اسلام ، به ويژه روى بىاعتنايى به امور دنيوى و تحذير از تجمّلات جاه و مال و تفاخر و تكاثر به مال و اولاد تكيه كرده و به كرّات و مرّات و با عبارات گوناگون در اين باره سفارش نموده‌اند ؛ براى مبارزه و از بين بردن همان خوى و خصلت اعراب جاهلى باشد .\r\nاز باب مثال در قرآن كريم سورهء حديد مىفرمايد :\r\nاعْلَمُوا انَّمَا الْحَيوةُ الدُّنْيَا لَعِبٌ وَ لَهوٌ وَ زِينَةٌ وَ تَفَاخُرٌ بَيْنَكُمْ وَ تَكَاثُرٌ فِى الامْوَالِ وَ الْاوْلدِ كَمَثَلِ غَيْثٍ اعْجَبَ الْكُفّارَ نَبَاتُهُ ثُمَّ يَهِيجُ فَتَريهُ مُصْفَرّاً ثُمَّ يَكُونُ حُطماً وَفِى الآخِرَةِ عَذَابٌ شَدِيدٌ وَمَغْفِرَةٌ مِنَ اللَّهِ وَرِضْونٌ وَمَا الْحَيَوةُ الدُّنْيَآ الّا مَتعُ الغُرورِ « 1 » \r\nبدانيد زندگى دنيا تنها بازى و سرگرمى و خودآرايى و فخرفروشى ميان يكديگر و افزون‌طلبى در اموال و فرزندان است ؛ همچو بارانى كه رستنى آن برزگران را به شگفت آورد ، سپس آن گياه خشك گردد ، به گونه‌اى كه رنگ آن را زرد بينى ، سپس تبديل به كاه گردد و در آن سراى عذابى سخت است ؛ يا مغفرت و رضاى الهى و زندگى دنيا چيزى جز كالاى فريب نيست .\r\nو از اين قبيل آيات در قرآن كريم فراوان است و همچنين اين نكته كه به ويژه در اجتناب از تعصّبات نژادى تأكيد مىورزد و در سورهء حجرات مىفرمايد :\r\n. . . وَ جَعَلْناكُمْ شُعُوباً وَ قَبائِلَ لِتَعارَفُوا إنَّ أَكْرَمَكُمْ عِنْدَ اللَّهِ أَتْقيكُمْ « 2 » \r\nو قرار داديم شما را شعبه شعبه و قبيله قبيله ، براى شناسايى همديگر ؛ به درستى كه گرامىترين شما نزد خداوند خودنگهدارترين شما است . و امثال اين تعليمات ، همه ناظر به همان خوى و خصلت ناپسند اعراب جاهلى است ، كه فرمود : « أَشَدُّ كُفْراً وَ نِفاقاً » .\r\nهمين تعليمات عاليه بود ، كه موقّتاً جلوى آثار جاهليّت عرب را گرفت ، ليكن نتوانست با غريزه‌هاى نهانى ديرينهء عرب مبارزه كند و آن را به كلّى محو و نابود سازد . اين موضوع را كه تلويحاً اشاره كردم در ضمن مطالب بعد روشن‌تر و واضح‌تر خواهيد ديد .\r\n\r\n","description":"","footnote":" ( 1 ) . حديد ( 57 ) ، آيهء 20 .  ( 2 ) . حجرات ( 49 ) ، آيهء 49 . ","page_name":" 172 ","page_number":172},
  {"content":"\r\n\r\nآرى اسلام آفتابى بود ، كه ظلمتكدهء جزيرةالعرب را روشن ساخت ، دريايى بود كه پليدىهاى جاهليّت را از بين برد . اما در عين حال نمىتوانست سنگ‌هاى سخت ريشه‌دار را از بين ببرد ؛ كور و كر مادرزاد و مردگان را نمىتوانست هدايت كند . آنان مردگان جهل و كورهاى مادرزاد و كرهاى مادرزاد كفر و نادانى بودند . در قرآن مجيد مىخوانيم :\r\nإِنَّكَ لَا تُسْمِعُ الْمَوْتَى وَلَا تُسْمِعُ الصُّمَّ الدُّعَاءَ إِذَا وَلَّوْا مُدْبِرِينَ وَمَا أَنتَ بِهَادِى الْعُمْيِ عَن ضَلالَتِهِمْ إِن تُسْمِعُ إِلّا مَن يُؤْمِنُ بِآيَاتِنَا فَهُم مُسْلِمُونَ « 1 » \r\nهر آينه تو نشنوانى مردگان را و نه بشنوانى به كران بانگ دعوت را ، چون از تو روى بگردانند و بر تو پشت كنند و نيستى تو راهنماى كوران از گمراهيشان ، تو فقط مىتوانى سخن خود را به گوش كسانى برسانى ، كه آماده پذيرش ايمان به‌آيات ما هستند و در برابر حق تسليم‌اند .\r\nبارى خوى جاهليّت عرب در حقيقت احساسات غريزى سركوفته‌اى بود ، كه موقتاً در تحت تعاليم اسلامى بىاثر ماند ، ولى هر قدر از منبع تعليمات يعنى وجود پيغمبر اكرم ( ص ) و جانشينان حقيقى او دور شدند ، غريزه‌هاى نهانى تدريجاً خودنمايى كرد ، تا به همان حالت و صورت درآمد ، كه قبل از اسلام بود و مظهر اين حالت ، بنىاميّه و آل مروان بودند .\r\n\r\nكفّار قريش\r\nحكم بن عاص و أبىسفيان\r\nسردستهء اين جماعت كه اشاره كرديم ، كفّار معاند قريش بودند ، كه سردستهء اعيان و اشراف آنها أبوجهل و عمرو بن هشام بن مغيرهء مخزومى و أبولهب عموى پيغمبر ، كه زوجه‌اش « حمّالة الحطب » ام‌جميل خواهر أبوسفيان بود . و أبوسفيان و حكم بن عاص و در درجهء بعد عتبه و شيبه و عاص بن سعيد و نوفل بن خويلد و امثال و اقران ايشان بودند به ويژه در ميان آنها أبوسفيان از همه حيله‌گرتر و خطرناك‌تر بود .\r\nاز اين جماعت كه گفتيم عدّه‌اى از قبيل أبوجهل و عتبه و شيبه و عاص و نوفل در غزوات اسلامى به ويژهء غزوهء بدر سال دوم هجرت به دست مسلمانان كشته شدند . أبولهب نيز در\r\n\r\n","description":"","footnote":" ( 1 ) . نمل ( 27 ) ، آيهء 80 - 81 . ","page_name":" 173 ","page_number":173},
  {"content":"\r\n\r\nهمان واقعه پس از آن كه خبر شكست كفّار را شنيد ، به بدترين حال مرد يعنى دق‌مرگ شد و يك عدّه مثل حكم بن عاص و أبوسفيان به نفاق و دورويى و تزوير ، اسلام اختيار كردند و همين ورودشان در حوزهء اسلامى خطرى بزرگ براى اسلام بود ؛ كه نتيجه‌هاى شوم به بار آورد .\r\nحكم بن عاص و أبوسفيان هر دو در سال فتح مكّه كه على الأصح سنهء هشتم هجرى بود ، از روى كراهت و اجبار مسلمان شدند .\r\nحكم بن عاص در ظاهر اظهار اسلام مىكرد و در پشت سر و پنهانى چون با دوستان كافرپيشهء خود برمىخورد ، پيامبر ( ص ) را سخريه مىزد و به نفع كافران جاسوسى مىكرد ، تا وقتى كه پيامبر اكرم ( ص ) او و پسرش مروان هر دو را طرد كردند و آنها همچنان مطرود بودند ، تا زمان خلافت عثمان دوباره در حوزهء اسلام راه يافتند .\r\nمروان بن حكم در دستگاه عثمان سمت منشىگرى داشت ، بعد هم به معاويه پيوست و بر ضدّ على ( ع ) قيام نمود و در پاداش آن از سوى معاويه به حكومت مدينه دست يافت و در آخر هم به خلافت رسيد .\r\nملاحظه كنيد ، كسى كه مبغوض و مطرود رسول خدا ( ص ) و على ( ع ) و حتّى شيخين أبوبكر و عمر بود ، وقتى كه به خلافت و سلطنت اسلامى رسيد ، چه مىتوانست داشته باشد ، غير از اعمال ننگين و شرم‌آور دولت مروانيان كه سر تا پا مايهء ننگ و بدبختى اسلام بودند .\r\nخواهيد گفت ، با وجود اين كه پيغمبر ( ص ) و حتّى جماعتى از سران اصحاب او از باطن أبوسفيان و حكم بن عاص و امثال ايشان آگاه بودند ، چگونه اسلامِ ايشان را پذيرفتند ، حتّى مورد احترام و انعامشان نيز قرار دادند ، البتّه كار ردّ و قبول به‌دست خود پيامبر ( ص ) بود ، ديگران هم تابع و مطيع بودند ؟\r\nدر جواب عرض مىكنم اين جا است كه در قاموس بشريّت حساب انبياء و رسولان كه از سوى حق مأمور دعوت و اصلاح بشر بوده‌اند ، با ساير افراد بشر اعم از غنى و فقير و عالم و جاهل و شاه و گدا و رئيس و مرئوس و . . . جدا مىشود ؛ اينجا ديگر عظمت روح پيامبر كار مىكند ، كه از هوى و هوس و كينه‌توزى و غرض‌ورزى و ديگر صفات و خصال بشريّت منزّه است ؛ اين‌جا حساب باران است ، كه بر زمين داير و باير ، سرسبز و شوره‌زار هر دو يكسان\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمىبارد ؛ اين‌جا حساب اقيانوس است كه قطره‌هاى پليدىها را در خود فرو مىبرد و همه جا را پاك مىكند .\r\nآرى ، يكى از خصايص انبيا و مصلحان بزرگ بشرى همين است ، كه خوى گذشت و سماحت و اغماض و كرم و بزرگوارى دارند و باطن اشخاص را مىبينند .\r\n پاسبان آفتابند أوليا * در بشر واقف ز اسرار خدا\r\nبندگان خاص علّام الغيوب * در جهان جان جواسيس القلوب \r\nاما به هيچ وجه از ارشاد و احسان به ايشان كوتاهى نمىكنند .\r\nانبيا مظهر صفت رحمانىاند ، كه بر دوست و دشمن هر دو رحمت و شفقت دارند .\r\n آب بهر آن ببارد از سماك * تا پليدى را كند از خبث پاك \r\nزبان حال أوليا و أنبيا در دعوت و اصلاح بشر اين است :\r\n اشتران بختييم اندر سبق * مست و بى خود زير محمل‌هاى حق\r\nاز همه اوهام و تصويرات دور * نور نور نور نور نور نور \r\nأبوسفيان\r\nأبوسفيان ، صخر بن حرب بن اميّة بن عبدالشّمس يكى از اعدا و دشمنان سرسخت اسلام بود ، كه بيش‌تر جنگ‌هاى طوايف را بر ضدّ پيامبر ( ص ) ، تحريكات و كمك‌هاى مالى و نقدى او تشكيل مىداد و از آن وقت كه اسلام ظاهر شد ، تا آن موقع كه به‌طور كراهت و اجبار اسلام آورد ، يك دم از دشمنى با پيامبر ( ص ) و مسلمانان در آشكارا و پنهان آسوده ننشست . او نيز مثل حكم بن عاص در سال فتح مكّه ، يعنى سنهء هشتم هجرى اسلام آورد . ولى در باطن هرگز مسلمان نشد و مسلمان هم نبود . براى اين كه اين سخن را بدون دليل نخوانده باشيد ، عرض مىكنم ، كه أبوسفيان هشتاد و هشت سال عمر كرد و در سال سى و يك هجرى فوت شد .\r\nبنابراين در سال فتح مكّه شصت و پنج سال داشت . آيا كسى كه در خون او و در سرشت او و خوى او كفر و ضلالت از ديرباز ريشه كرده و شصت و پنج سال در اين حال زيسته باشد ، مىتوان تصوّر كرد ، كه واقعاً ماهيّت او منقلب شده و حقيقت اسلام را پذيرفته باشد ؟ پسرش معاويه و نوه‌اش يزيد نيز در كفر و نفاق وارث او بودند .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nخلاصه اين كه أبوسفيان جاهلى با أبوسفيان اسلامى هيچ تفاوتى نداشت ، سهل است كه اينجا دشمن خانگى شده بود ، از همين جهت است كه على ( ع ) بعد از واقعهء وفات پيامبر ( ص ) كه تحريكات نفاق‌انگيز أبوسفيان را ديدند ، به وى فرمودند :\r\nمَهْ يا أَبا سُفْيان أَجاهِلِيَّةً وَ إِسْلاماً .\r\nاى ابوسفيان ! با دعوى اسلام باز هم همان شيطنت‌ها و تزويرهاى جاهلى را به كار مىبرى ؟ قطعهء معروف حكيم سنايى واقعاً خوب و به جا است ، كه مىگويد :\r\n داستان پسر هند مگر نشنيدى * كه از او و سه كسِ او به پيمبر چه رسيد\r\nپدر او دُرِ دندان پيمبر بشكست * مادرِ او جگر عمّ پيمبر بمَكيد\r\nخود به ناحق ، حقِ داماد پيمبر بگرفت * پسر او سرِ اولاد پيمبر ببريد\r\nبر چنين قوم تو لعنت نكنى شرمت باد * لَعَنَ اللَّهُ يزيداً و على آلِ يزيد \r\nيا : ( لعن اللَّه يزيداً و على حبّ يزيد )\r\nاختلافات ديگر هم در نسخ اين قطعه هست ، من آن را به طورى كه پدرم از كودكى ياد داده بود و به خاطر داشتم ، اين جا نوشتم .\r\nگفتم كسى كه شصت و پنج سال در كفر و نفاق و عناد جاهلى زيسته بود ، مشكل است كه به تمام معنى تغيير عقيده داده و كاملًا بر ضدّ عقايد سابقش مسلمان شده باشد ! آرى ! بسيارى از اعراب كه در بزرگى اسلام آورده بودند ، آن طور كه بايد و شايد افكار و عقايد اسلامى در روح ايشان نفوذ نكرده بود در ميان صحابه تنها على ( ع ) بود ، كه از كودكى در تحت تربيت و تعليم پيامبر قرار گرفته بود و در آن موقع كه هنوز طفل نابالغى بود ، اسلام را به تمام جهات پذيرفت و از اين جهت هيچ كس در حوزهء اسلام نبود ، كه بهتراز على ( ع ) با روح تعليمات اسلامى آشنايى و پرورش يافته باشد .\r\nبررسيها نشان مىدهد كه حقايق اسلامى و مذهب خالص و بى غلّ و غش در خارج از حوزهء عرب بيش‌تر بوده ، تا در خود اعراب . شعر خوبى است ، كه به حافظ نسبت داده‌اند ، گرچه شايد از وى نباشد :\r\n حسن ز بصره بلال از حبش صهيب از روم * ز خاك مكّه أبوجهل اين چه بوالعجبى است \r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nاختلاف بنى أميّه و بنىهاشم\r\nيكى از علل اختلاف و دشمنى خاندان بنىاميّه با بنى هاشم يك سابقهء ممتدّ تاريخى است ، كه اثرش به صورت همان خوى و تعصّب نژادى و غريزهء كينه‌توزى و انتقام‌جويى جاهلى عرب ، در روح بازماندگان باقى مانده بود .\r\nدر تاريخ آورده‌اند ، كه عبدالشّمس جدّ اعلاى بنى اميّه با برادرش هاشم كه جد اعلاى بنى هاشم است توأم و دو سيده متولّد شدند و اتّفاقاً طورى بود كه پيشانى آنها به هم پيوستگى داشت ، يا انگشت يكى از آنها چسبيده به پيشانى آن ديگر بود . « 1 »  هر چه بود آن دو را با شمشير يا كارد تيز از هم جدا كردند و از همان تاريخ اين حدس يا پيشگويى بين عرب افتاد ، كه بين اين دو برادر هميشه كار با شمشير و جنگ و مقاتله خواهد بود . اتّفاقاً اين پيش‌بينى و حدس درست و صائب درآمد .\r\nهاشم مردى بزرگوار و جواد و كريم و بخشنده بود و با استحقاق ، رياست خانهء كعبه را داشت و دو منصب بزرگ از مناصب پنجگانهء كعبه كه به اصطلاح منصب رفادت و سقايت حاج بود در قبضهء كفايت او قرار داشت ، سه منصب ديگر كه حجابت يا سدانت و لواء و دارالنّدوه باشد ، اختصاص به اولاد عبدالدّار داشت ، كه او هم از برادران عبد مناف بن قصىّ بوده است . « 2 » \r\nوقتى كه اميّة پسر عبدالشّمس بزرگ شد بر ضدّ عموى خود قيام كرد و خواست مناصب را از دست او بگيرد ، البتّه نتوانست ليكن كارشان به دشمنى و عداوت سخت خانوادگى افتاد ، كه بعد از ظهور اسلام نيز آثار خود را به خوبى ظاهر ساخت .\r\n\r\n","description":"","footnote":" ( 1 ) . نوع اوّل را مرحوم حاج شيخ عبّاس قمى در منتهى الآمال آورده است و نوع دوم كه انگشت يكى به پيشانى آنديگرچسبيده باشد ، را ابن اثير نوشته است .  ( 2 ) . توضيحاً منصب سقايت و رفادت از هاشم همچنان به فرزندانش رسيد ، تا زمان أبوطالب بن عبدالمطلّب كه او نيز مدّتى آن دو منصب را داشت ، تا فقير شد و زير بار قرض برادرش عبّاس رفت و چون از اداى دين عاجز شد ، خود به ميل و رغبت ، آن دو منصب را در مقابل وامى كه داشت ، به عبّاس بن عبدالمطلب واگذاشت ، كه در اعقاب او تا عهد خلفاى عبّاسى نيز جارى و برقرار بود اما سه منصب ديگر ، منصب لواء را ظهور اسلام اصلًا باطل كرد . منصب حجابت يا سدانت در نسل عبدالدّار تا مدّتى مديد پس از ظهور اسلام نيز باقى بود ابن اثير مىگويد : « و أمّا الحجابة فهى فى ولده الى الأن و هم بنو شيبة بن عثمان بن أبىطلحة بن عبدالعزّى بن عثمان بن عبدالدّار » امّا منصب دارالنّدوه را عكرمة بن عامر بن هاشم بن عبد مناف بن عبدالدّار به معاويه فروخت و او دارالامارهء مكّه را ساخت كه بعداً در حرم افتاد ، ابن اثير مىگويد : « و هى الان فى الحرم معروفة مشهورة » . ","page_name":" 177 ","page_number":177},
  {"content":"\r\n\r\nيكى از علل مهمّ ضدّيت معاويه با على ( ع ) و همچنين يكى از موجبات عمدهء حادثهء كربلا ، همان حس جاهلى و انتقام‌جويى بنىاميّه از بنىهاشم بود و گرنه اختلاف بر سر خلافت و سلطنت اين همه كينه‌توزى و عداوت كه حتّى بعد از مرگ طرف هم جريان داشته باشد لازم نداشت !\r\nاگر به دعوى خودشان ، منظور دفع فتنه و رفع مانع بود ، كه آن خود به حادثهء كربلا انجام گرفت . ديگر داستان اسيرى اهل بيت و استخفاف ايشان از سوى ابن‌مرجانه و يزيد چه بود ! با اين اعمال ننگين باز هم قلوب سنگين آنها تشفّى حاصل نكرد ، روز عاشورا را بنىاميّه همه ساله عيد مبارك و جشن و شادمانى مىگرفتند . چنان كه در زيارت عاشورا مىخوانيم : « انَّ هذا يَوْمٌ تَبَرَّكَتْ بِهِ بَنُو أُمَيَّةَ وَابْنُ آكِلَةِ الأَكْبادِ » و باز در جايى ديگر از اين زيارت مىخوانيم : « هذا يَوْمٌ فَرِحَتْ بِهِ آلُ زِيادٍ وَ آلُ مَرْوانَ بِقَتْلِهِمُ الْحُسَيْنَ ( ع ) » .\r\nاين مطلب كه روز عاشورا بعد از واقعهء كربلا روز عيد و جشن مبارك بنىاميّه گرديد ، در كتب معتبر مثل « آثار الباقية أبوريحان » هم نوشته شده است .\r\nاما همان جشن گرفتن بنىاميّه ، خود يكى از اسرار شهادت سيّدالشّهدا و حادثهء كربلا است ، چرا كه خاطرهء آن روز را خود بنىاميّه زنده نگاه داشتند و مقصود اصلى دوستان به دست دشمنان انجام گرفت . همان جشن و شادمانى عاشورا بود كه عاقبت موجبات عزا و ماتم بنىاميّه و بنىمروان گرديد . براى اين كه يادآورى و يادبود آن حادثه روز به روز قلوب مسلمانان را آزرده‌تر و از حكومت اموى متنفّرتر و بيزارتر و ايشان را براى نهضت و انقلاب و شورش بر ضدّ آن دستگاه آماده‌تر و مهيّاتر مىساخت . همين اندازه منتظر يك نفر قائد و زعيم شايسته و بايسته بودند ، كه محيط روزگار و افق مردآفرين اصفهان و خراسان أبومسلم را به وجود آورد و آنچه را كه مسلمانان به ويژه شيعيان حقيقى در كينهء بنىاميّه و بنىمروان به دل داشتند ، وى به حدّ اعلى انجام داد ، چنان كه داستانش را در تواريخ خوانده و يا از تاريخ خوانده‌ها شنيده‌ايد . دربارهء اين مطلب عجالتاً به همين مقدار اين جا اكتفا مىكنم و بعد از ذكر يك جملهء معترضه باز به دنبالهء آن مبحث برمىگرديم .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nأبوسفيان ديگر\r\nاين كه ديديد أبوسفيان را به تفصيل اسم و نصب معرّفى كردم ، نه براى اين بود كه اهمّيّتى به او داده باشم ، براى اين است كه او را با أبوسفيان ديگر كه او نيز از دشمنان پيامبر اسلام ( ص ) بوده است و در سال فتح مكّه ايمان آورده بود ، امّا بر خلاف همنامش عاقبت به خير از دنيا رفت اشتباه نكنيد .\r\nاين أبوسفيان پسر حرث بن عبدالمطلّب است كه پسر عموى پيامبر ( ص ) و برادر رضاعى ايشان بوده است و پس از بعثت با آن حضرت دشمنى پيدا كرد و ايشان و ديگر مسلمانان را هجو مىگفت و آزار مىداد ؛ اما اتّفاقاً پرتو اسلام بر وى بتافت و او و پسرش جعفر در همان سال فتح مكّه اسلام آوردند و اين أبوسفيان به اختلاف اقوال بين سنهء پانزده تا سى و يك هجرى فوت شده است . ابن اثير تاريخ وفات او را سنهء سى و يك هجرى همان سال وفات ابوسفيان اموى نوشته است و در اصابهء ابن‌حجر چند قول دربارهء وفات او نقل شده است .\r\nمرحوم حاج شيخ عبّاس قمى ( ره ) در « الكنى و الألقاب » سنهء بيست را در وفات او اختيار كرده است .\r\nخلاصه اين ابوسفيان بين مسلمين خوشنام است . بر خلاف ابوسفيان اموى كه بين قاطبهء مسلمانان اعم از شيعه و سنّى بدنام و به نفاق و دورويى و شيطنت و ملعنت معروف است ، همان شيطنت و ملعنتى كه معاويه از وى به ميراث برده و خود هم چند برابرش افزوده و همهء آن رذايل موروث و مكتسب را تحويل فرزندش يزيد داده بود و هر چه بر سر اسلام از بدبختى و نفاق و شقاق آمد ، سبب و باعث عمده‌اش همان خاندان شوم بودند .\r\n\r\nدشمنى معاويه با حضرت على ( ع ) و اصحاب ايشان\r\nمعاويه يكى از دشمنان سرسخت خاندان و اصحاب خاص پيامبر ( ص ) به ويژه على ( ع ) و دوستان و پيروان وى بود . و دلايلى داريم كه اصلًا در باطن تمايل به اسلام نداشت و از شنيدن نام پيامبر ( ص ) در اذان مشمئز مىشد .\r\nبارى دشمنى و جنگ‌هاى معاويه با على ( ع ) را همه شنيده‌اند .\r\nنكته‌اى كه بايد به آن توجّه داشت اين است كه اوّلًا به چه دليل معاويه آن اندازه با على ( ع ) دشمن بود ، كه شاميان و عراقيان را با رشوه و زور وادار به سبّ آن حضرت كرده بود و اين\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nعمل به ويژه پس از شهادت على ( ع ) و صلح امام حسن ( ع ) با معاويه شدّت گرفت . علّتش دو چيز بود :\r\nيكى عصبيّت جاهلى و دشمنى و مخاصمت بين بنىاميّه و بنىهاشم كه سابقهء ديرينه داشت و همين كينهء ديرينه بود ، كه حتّى با شنيدن خبر شهادت على ( ع ) فرو ننشست و عمّال معاويه دوستداران و پيروان على ( ع ) را هر كجا يافتند ، كشتند ؛ يا سر به نيست كردند ؛ يا ايشان را چندان به زحمت و رنج انداختند ، كه به سختى مردند !\r\nهمان كينهء ديرينه و انتقام‌جويى بنىأميّه از بنىهاشم بود ، كه حادثهء خونين كربلا را به وجود آورد و از آن پس چنان كه گفتيم ، بنىاميّه عاشورا را همه ساله جشن گرفتند و شادمانى نمودند .\r\nعلّت دوم عداوت معاويه با على ( ع ) و ياران وى اين بود كه چنان كه گفتيم او در باطن مسلمان واقعى نبود و دين اسلام را به طوع و رغبت و با تمام وجودش نپذيرفته بود و حتّى الامكان كوشش مىكرد ، كه آثار معنويّت و روحانيّت اسلام را از بين ببرد .\r\nچون على ( ع ) مظهر كامل روحانيّت اسلام و آيينهء تمام‌نماى تعليمات پيامبر اسلام بود ، بيش از همه كس هدف كينهء ديرينهء أبوسفيان و معاويه و اولاد و اصحابشان واقع شده بود .\r\nيعنى مىخواستند بزرگ‌ترين درخت ريشه‌دار بارآور اسلام را از پا بيندازند ، تا نهال‌هاى كوچك خود به خود از پاى بيفتد .\r\nيك نكته را نيز در اين جا بايد يادآور شد و آن ، اين است كه باقى مانده‌هاى يهودىها و مسيحىها به ويژه تربيت شده‌هاى دستگاه دولت روم قديم پس از اين كه آن دولت به دست خلفاى اسلامى منقرض گرديد ، در بلاد ممالك اسلامى به ويژه در نواحى مصر و شام متفرّق بودند و گاهى اظهار اسلام هم مىكردند ؛ اما در باطن نقشه‌هاى خطرناك براى از بين بردن اسلام داشتند ، يكى از نقشه‌هاى خطرناكشان تعليماتى بود ، كه به معاويه و پسرش يزيد مىدادند .\r\nدر كتب تاريخ و روايت نوشته‌اند كه پس از ورود مسلم بن عقيل به كوفه و بيعت كردن كوفيان با وى به نيابت حضرت امام حسين ( ع ) - كه عده بيعت كنندگان را تا سى هزار تن هم نوشته‌اند ، اما در وقت كار و موقع امتحان يك تن هم با مسلم ، ثابت و پايدار نمانده بود - يزيد\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nدر كار حكومت اين ناحيه با سرجون رومى كه از موالى خاص الخاص پدرش معاويه بود ، مشورت كرد و همان سرجون رومى رأى داد كه حكومت عراق را به عبيداللَّه بن زياد تفويض كنند و دفع فتنه مسلم و خاموش كردن قيام و نهضت حسينى را از وى بخواهند كه آن همه شنايع و اعمال ننگين كه مايه سرشكست اسلام است به بار آمد .\r\nاين سرجون رومى كه بود آنقدر در دستگاه معاويه و يزيد نفوذ كلمه داشت ، من پيش خود حدس مىزنم و احتمال مىدهم ، كه وى و امثال وى از همان عناصر ناپاك رومى بودند ، كه بعد از انقراض حكومت و گسيختن شيرازه سلطنت روم شرقى در بلاد شام و در دستگاه معاويه و يزيد راه يافتند و به هر تدبيرى كه بود ، خود را در آن بساط ، تقرب دادند و جلب اعتماد و اطمينان كردند و هر چه اينان از ملعنت و نادرستى و تزوير و خيانت كم داشتند ، به ايشان آموختند .\r\nاز اين مطلب كه اشاره كردم ، كليدى مهم براى تحقيق در اين باره به دست مىآيد ، كه اميدوارم محققان دينى و تاريخى دنباله آن را بگيرند و اكنون كه به قول معروف سر نخ به دست ايشان آمده است ، تا آخر اين رشته پيش روند ، يقين دارم كه نتايج سودمند تاريخى و مذهبى عايد ايشان خواهد گرديد .\r\n\r\nمعاويه بين سنوات 41 - 61\r\nبعد از حادثه شهادت حضرت على ( ع ) و مصالحه يا گوشه‌گيرى حضرت امام حسن ( ع ) از امر خلافت كه كارها يكسره به دست معاويه افتاد و هيچ حريفى در ميدان او نبود ، يعنى از حوالى سنه چهل و يك تا شصت هجرى كه سال وفات اوست ، يكى از دوره‌هاى بسيار شوم اسلام شمرده مىشود .\r\nدر اين مدت ، معاويه سعى و جهد كافى داشت كه نام على و آل على ( ع ) را در تاريخ اسلام ننگين كند و آثار آن را از ميان بردارد . مغيرة بن شعبة و زياد بن سميه را كه دو تن از كفار باطنى و از دشمنان سر سخت على ( ع ) و اتباع او بودند به ويژه حكومت عراق داد تا ريشه طرفداران على ( ع ) از آن سرزمين كنده شود .\r\nدر همين دوره بود كه سب على ( ع ) نعوذ باللَّه رواج گرفت و علما و صلحاى تابعين از قبيل محمد بن أبى بكر و حجر بن عدى و سعد بن أبى وقاص و مالك اشتر نخعى و امثال\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nايشان در همين دوره يا كشته يا مسموم يا در به در و سر به نيست شدند . البته مىدانيد كه داستان سب على ( ع ) تا زمان عمر بن عبد العزيز رواج داشت و او كه حكومتش سال نود و نه و پايانش يكصد و يك هجرى است ، در اين مدت كوتاه آن عمل ننگين و زشت را موقوف داشت ! و شايد همين كارش موجب مغفرت و رحمت پروردگارش شده باشد .\r\n\r\nمعاويه و وليعهدى يزيد در حدود سنه 55\r\nيكى از كارهاى شوم و ناميمون معاويه اين بود كه جهد داشت پسرش يزيد را به جاى خود بر مسند خلافت اسلامى بنشاند .\r\nخود معاويه هر چه بود ، پيرمردى سالخورده و با تجربه بود ؛ شخصيت‌هاى بزرگ اسلام را خوب مىشناخت و با ايشان به عقل و تدبير رفتار مىكرد ؛ اما يزيد جوانى بود ، عياش و طياش و سست عقيده و اهل عيش و طرب و لعب و قمار و عشق بازى با زنان و شعر و شاعرى و اين قبيل امور كه هيچ كدام با مسند رياست‌هاى كوچك نيز هيچ مناسبت نداشت ؛ چه رسد به مقام سلطنت كبرى و خلافت عظيم اسلامى !\r\nيزيد در سال بيست و پنج هجرى متولد شده بود و در نيمه اول ربيع‌الأول 64 هجرى مرد .\r\nپيداست كه در وقت جلوس به مسند خلافت و حكومت پهناور اسلامى حدود 35 سال بيش‌تر نداشت ، خود او هم شخصاً فاقد كفايت و لياقت ذاتى بود . در وقت مرگ هم مدت عمرش به چهل سال تمام نمىرسيد . اما معاويه چنان كه گفتيم عنايتى سخت داشت كه او را وليعهد و جانشين خود سازد . اين بود كه در حوالى سنه پنجاه و پنج وليعهدى او را عنوان كرد و با همان تدابير كه داشت ، از قبيل رشوه دادن و تهديد و تطميع ، تا توانست براى او از مردم بيعت گرفت ؛ اما اين داستان يعنى وليعهدى يزيد پيش چشم مسلمانان آگاه و روشن بين از قبيل حضرت امام حسين ( ع ) و عبداللَّه بن زبير و عبد الرحمان بن أبى بكر و عبداللَّه بن عمر و سعد بن أبى وقاص از همان ابتدا دورنماى وحشتناكى را براى روزگار اسلام ترسيم مىكرد .\r\nبا ديده بصيرت و روح روشن بين ، درست ديده مىشد كه نقشه از بين بردن اسلام كشيده شده است و هر چه از اين بابت در زمان معاويه كسر داشت ، در ايام پسرش يزيد تكميل خواهد شد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nنتيجه اين كه اگر قيام حسينى نبود ، اين اسلام كه ما امروز داريم ، وجود نداشت ؛ نه فقط عالم تشيع را مىگويم ؛ بلكه اصلًا اثرى از اسلام و مسلمانى باقى نمىماند .\r\nاكنون سخن ما بر سر معاويه و استخلاف يزيد است . از همان تاريخ گروهى از اعيان مسلمان از قبيل همان اشخاص كه گفتيم ، از در مخالفت درآمدند . نه كار يزيد را مقبول شمردند و نه با يزيد به ولايت عهدى بيعت كردند .\r\nمعروف است كه معاويه محرمانه با عبدالرحمان بن أبىبكر در اين باره گفت و گو كرد تا نظر او را بداند و چون دانست كه نظر موافق ندارد و او را بر اين امر نكوهش مىكند ، محرمانه براى او صد هزار دينار فرستاد . البته عنوان هديه و عطيه داشت . ليكن در واقع رشوه‌اى بود ، كه مىخواست رأى عبدالرحمان را با آن مبلغ خريده باشد و ليكن او آن هديه را نپذيرفت و زير بار بيعت يزيد هم نرفت و گفت : « دين خود را به دنيا نمىفروشم » .\r\nمعاويه در نيمه رجب سال شصت هجرى پس از يك عمر طولانى مرد و قبل از مردنش باز هم به يزيد توصيه كرده بود ، كه به ويژه چند نفر را مراقب باشد و از عبداللَّه بن عمر بن الخطاب و عبداللَّه بن زبير و حضرت امام حسين ( ع ) نام برده بود و گفته بود ، كه عبداللَّه بن عمر چندان مهم نيست ، كه از سوى وى براى تو مزاحمتى فراهم شود . اما عبداللَّه بن زبير ، به او هيچ اطمينان نداشته باش و اگر بر وى دست يافتى او را قطعه قطعه كن ! كه مثل شير حمله مىكند و مثل روباه حيله دارد .\r\nاما در مورد حضرت امام حسين ( ع ) به ويژه سفارش كرده بود كه او پاره جگر پيامبر است و مىدانى كه قلوب اهل عراق متمايل به او است و غالب طرفدار او هستند . هر چند كه با او غدر خواهند كرد و از نصرت و يارى او دريغ خواهند نمود ؛ باز هم اگر بر وى دست يافتى زنهار حرمت او را از بين مبر و مگذار كه مكروهى از تو به وى برسد .\r\nخلاصه در خصوص امام حسين ( ع ) سفارش كرده بود ، كه از اين شخص به ويژه دست بدار و از وى توقع بيعت نداشته باش .\r\nمعاويه خوب مىدانست ، كه اگر يزيد بر خلاف گفته او عمل كند و حضرت امام‌حسين ( ع ) را مجبور به نهضت و قيام سازد ، نقشه‌اى كه براى انهدام اسلام كشيده است ، به هم خواهد خورد و حكومت و سلطنت از دست بنى اميه به بنى هاشم انتقال خواهد يافت .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمعاويه درست پيش بينى كرده بود ؛ اما جوان خودسر و لوس و مغرور گوش به حرف پدر نداد ، تا شد آنچه شد . اما تقدير الهى همين بود ، كه يزيد جوان فاسق مغرور ، زمامدار خلافت اسلامى شود با امام حسين ( ع ) بدرفتارى كند ، تا امر به حادثه كربلا منجر شود و در نتيجه دين اسلام وكتاب آسمانى قرآن باقى و محفوظ بماند .\r\nإنَّا نَحْنُ نَزَّلْنا الذِّكْرَ وَ إِنَّا لَهُ لَحافِظُونَ\r\nما قرآن را فرو فرستاديم و همانا ما نگهدار آن هستيم .\r\n مصطفى را وعده داد الطاف حق * گر بميرى تو ، نميرد اين سبق \r\nاين جا يك نكته تاريخى را اشاره مىكنم ، كه مربوط به اختلاف مورخان و مقتل‌نويسان است .\r\nجماعتى نوشته‌اند ، كه در وصيت معاويه به يزيد نام عبدالرحمان بن أبى بكر نيز برده شده بود ، بعضى سعد بن أبى وقاص را هم اضافه كرده و نوشته‌اند كه معاويه در هنگام وفاتش نام اين دو نفر را برده بود و به يزيد سفارش كرده بود ، كه با آن‌ها نيز مدارا داشته باشد ، اما حق مطلب چنان است كه ابن أثير و محققان ديگر نوشته‌اند ؛ كه در اين وصيت اسمى از اين دو نفر نبود . چرا كه وفات معاويه در سنه شصت اتفاق افتاد و عبدالرحمان بن أبى بكر و سعد بن أبى وقاص هر دو قبل از آن تاريخ فوت شده بودند .\r\nوفات عبدالرحمان را بعضى در سنه پنجاه و هشت هجرى وبرخى پنجاه و شش نوشته‌اند و وفات سعد بن أبى وقاص را نيز در حوالى سنه پنجاه و پنج همان سالى است كه معاويه استخلاف يزيد را عنوان كرده بود . پس هيچ كدام از اين دو نفر در سنه شصت هجرى اصلًا حيات نداشتند ، تا مورد وصيت معاويه قرار گرفته باشند .\r\nبه نظر اين حقير در اين باره بين دو واقعه ، كه محتوى يك مضمون است تخليط شده است .\r\nداستان مخالفت عبد الرحمان بن أبى بكر و سعد بن أبى وقاص با بيعت يزيد مربوط به همان حدود سنه پنجاه و پنج هجرى است كه معاويه استخلاف يزيد را عنوان كرد و براى او از مردم بيعت گرفت . در آن موقع بود ، كه آن دو نفر نيز مثل عبداللَّه بن عمر و عبداللَّه بن زبير و حضرت امام حسين ( ع ) زير بار وليعهدى يزيد نرفتند و عمل معاويه را زشت و نامعقول شمردند .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nبارى هر چه بود دردانه پليد معاويه يعنى يزيد بعد از مرگ پدر به مسند خلافت اسلامى - نعوذ باللَّه - جلوس كرد ؛ اما به وصيت‌هاى پدرش به ويژه نسبت به امام حسين ( ع ) هيچ عمل نكرد ، سهل است ، كه گويى به رغم خيرخواهى پدر اقدام به دشمنى و انگيختن قيام حسينى نمود . اما بنده خود چنان كه اشاره كردم ، اين امر را از معجزات اسلامى مىدانم كه بايستى از يزيد آن رفتارهاى شوم در مورد حضرت امام حسين ( ع ) و ياران جانباز او يعنى شهداى كربلا ( ع ) و بعد از آن حضرت در مورد اسيرى بازماندگان و زن و فرزند بى گناه ايشان كه عترت پيامبر اسلام ( ص ) بودند و ديگر اعمال شرم‌آور سر زده باشد تا پرده از روى اعمال ننگين وى برداشته شود و چهره واقعى بنى اميه و بنى مروان به قاطبه مسملانان نموده شود و سرانجام اسلام از دست رفته دوباره احيا گردد و ننگ حكومت بنى أميه و بنى مروان از دامن اسلام و اسلاميان پاك شود و دولت آن طايفه تا ابد زوال و انقراض پذيرد و نسل ايشان هم از روى زمين انقطاع يابد و دولت از آن جماعت به بنى عباس منتقل شود ، كه هر چه بودند ، باز از بنى هاشم و خويشان نزديك پيامبر ( ص ) بودند و حكومت ايشان خارى در چشم امويان بود !\r\n\r\nواقعه كربلا\r\nمن در اين باره مثل يك مورخ بى طرف قضاوت مىكنم و در اين حال انصاف مىدهم ، كه واقعه كربلا در حوادث تاريخى نظير نداشته است و نظير هم نخواهد داشت . اين امر كه گفتم از دو جهت است : هم از جهت قطب منفى و هم از جهت قطب مثبت . يعنى هم قيام حسينى و جانبازى يارانش و مراتب فداكارى و خلوص عقيدت و ايمان ايشان شگفت‌آور است و هم درجه قساوت و بىرحمى و شقاوت كوفيان و فرماندهان سپاهى كه براى قتل و غارت آل پيامبر ( ص ) گسيل شده بود و به ويژه حس كينه ديرينه و انتقام جويى عبيداللَّه بن زياد ( ابن مرجانه ) و يزيد بن معاويه واقعاً از عجايب تاريخ است ! يقين دارم كه اين سرگذشت را همه شنوندگان از بس كه در مجامع وعظ و روضه‌خوانى شنيده و در كتب تاريخ و مقاتل خوانده‌اند ، همه جزئيات آن را به خاطر دارند . براى من در اين باره چيزى باقى نمىماند كه مربوط به خود واقعه باشد . فقط چند نكته در اين باره به نظر خودم گفتنى است ؛ كه بعضى را اشاره كردم و باقى را ان شاء اللَّه نقل مىكنم . اكنون براى اين كه نظم و ترتيب مطالب رعايت شده باشد ، حوادث دوره حكومت سه سال و چند ماهه يزيد را خلاصه مىكنم .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nحكومت يزيد در سال‌هاى 60 - 64\r\nدوره حكومت شوم يزيد از حوالى نيمه رجب سنه شصت كه معاويه درگذشت ، تا اواسط ربيع الأول سنه شصت و چهار هجرى كه خود او وفات يافت ، سه سال و چند ماه طول كشيد .\r\nهر قدر از دوره زمامدارى وى مىگذشت ، واقعه تازه خونين و ننگينى روى مىداد ، كه ضميمه وقايع جلوترش مىشد و روز به روز چهره واقعى نقشه پليد يزيد و دست پخت معاويه غاصب عنيد را روشن‌تر و واضح‌تر به جهانيان نشان مىداد و مسلمانان واقعى را از آن دستگاه كه سر تا پا بر ضد دين و آيين پيامبر اسلام ( ص ) بود ، بيدارتر و آگاه‌تر مىساخت .\r\nدر ميان مسلمانان هيچ كس هوشيارتر و بلند نظرتر و تيزبين‌تر از امام حسين ( ع ) نبود ، او از همان ابتداى استخلاف معاويه يعنى حوالى سنه پنجاه و پنج هجرى بلكه خيلى جلوتر از آن حقايق امور را به نور دل و شهود عينى كه مدد از غيب داشت ، مىديد و به خود مىپيچيد و منتظر فرصت بود ، تا آنچه را خود به چشم و دل روشن بين ديده است ، به جهانيان اعلام كند و توده خوابناك مسلمانان را كه در ايام حكومت معاويه با رشوه و تطميع و تهديد بار آمده بودند و بدين سبب ديده باطنشان از مشاهده چهره واقعى قضايا تيره و تار شده بود ، بيدار و هوشيار سازد و عاقبت همچنان شد كه او مىخواست يعنى خدا مىخواست .\r\nخلاصه اين كه هر سالى از دوره حكومت يزيد با ايجاد حادثه‌يى وحشت‌زا و ننگ‌آور گذشت .\r\nسال اولش همان حادثه جانگداز يوم الطف يعنى واقعه كربلا بود ، كه با صدها مقاله و سخنرانى و كتاب و رساله نيز نمىتوانيم اهميت واقعى و نكات اسرار عالى آن واقعه شگفت را بيان كنيم .\r\nحادثه كربلا على المشهور در دهه اول محرم سال 61 هجرى واقع شد و عاشوراى همان سال بود ، كه شهادت امام حسين ( ع ) و ياران فداكار و مؤمنان مخلص حقيقى آن حضرت اتفاق افتاد . هدف اصلى قيام حسينى را در ضمن مطالب قبل اشاره كردم ، باز هم در همين رساله در آن باره گفت و گو خواهيم كرد .\r\nواقعه دوم ايام حكومت يزيد واقعه حره « 1 »  بود و قتل عام مسلمانان اهل مدينه . حادثه سوم خراب كردن و آتش زدن مسجد الحرام و خانه كعبه است به بهانه جنگ با عبداللَّه بن زبير ، كه به دعوى خلافت قيام كرده و حرم كعبه را ملجأ و پناهگاه خود ساخته بود .\r\n\r\n","description":"","footnote":" ( 1 ) . نام محلى در مدينه است . ","page_name":" 186 ","page_number":186},
  {"content":"\r\n\r\nدر اين واقعه منجنيق‌هاى سپاه اعزامى يزيد در دامنه كوه أبو قبيس موضع گرفته ، مشغول خراب كردن و آتش زدن حرم كعبه بودند ، كه اجل يزيد به سر آمد . ( حوالى نيمه ربيع الأول 64 هجرى ) و چون خبر مرگ او به سپاه اعزامى او رسيد دست از محاصرهء كعبه و جنگ با عبداللَّه بن زبير كشيدند و به شام باز گشتند و اين هر دو حادثه ، يعنى قوت گرفتن كار قيام عبداللَّه بن زبير به دعوى خلافت چندان كه محتاج گسيل كردن لشكر از شام گرديد و همچنين واقعه حره هر دو از آثار واقعه خونين كربلا بود .\r\nعجب است كه عبدالملك بن مروان هم از حادثه خرابى و آتش سوزى كعبه در زمان حكومت يزيد اظهار تألم و تحسّر نمود و گفت : جاى آن است كه از شومى اين حادثه آسمان به زمين فرود آيد . اما چون نوبت سلطنت به خود او رسيد ، همان عمل را در جنگ با همان عبداللَّه بن زبير به سال 73 هجرى تكرار كرد . حجاج بن يوسف ثقفى را مأمور محاربه با عبداللَّه بن زبير كرد و حجاج نيز حرم كعبه را حصار داد و با منجنيق آن خانه مقدس را كه قبله مسلمانان است ، خراب نمود و سرانجام به تفصيلى كه در تواريخ مسطور است ، خانه كعبه در اثر منجنيق و سنگ انداز سپاه عبدالملك خراب شد و عبداللَّه بن زبير نيز به قتل رسيد ، شرح اين واقعه را هيچ كس به خوبى بيهقى ننوشته است اگر طالب باشيد به كتاب تاريخ مسعودى بيهقى رجوع كنيد .\r\n\r\nواقعه حرّه\r\nواقعه حرّه چنان كه اشاره شد يكى از آثار و توابع واقعه كربلا است . به اين تفصيل : معاويه در اواخر عمر خود مروان بن حكم را والى مدينه كرد و عمرو بن سعد بن عاص كه او را اشدق مىگفتند ، امارت مكه داد . يزيد چون به تخت سلطنت نشست و تصميم گرفت كه كار خود را با حضرت امام حسين ( ع ) و عبداللَّه بن زبير و عبداللَّه بن عمر و به ويژه با امام حسين ( ع ) يكسره كند ، يعنى از ايشان بيعت بگيرد ، يا آن‌ها را به قتل برساند ، پسر عموى خود را كه وليد بن عتبة بن أبى سفيان نام داشت و مرد مجرّب و كاردانى بود ، به حكومت مدينه فرستاد ، داستان بيعت خواستن از حضرت امام حسين ( ع ) و امتناع آن حضرت از بيعت و سرانجام تصميم آن بزرگوار بر مهاجرت از مدينه به مكّه و خروج از مكّه به طرف عراق و همچنين\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nقيام عبداللَّه بن زبير كه مخصوصاً بعد از واقعه كربلا امر او قوّت گرفت ، همه در زمان همين وليد بن عتبة اتّفاق افتاد و سبب قوت گرفتن كار عبداللَّه بن زبير اين بود كه خونخواهى امام ( ع ) و شهداى كربلا را دستاويزى محكم براى پيشرفت مقاصد خود قرار داد .\r\nبارى عبداللَّه بن زبير در همان ايام تدبيرى به كار برد تا يزيد ، وليد بن عتبه را عزل و به جاى او جوانى مغرور و سبك سر را كه هم از بنى اعمام خود او بود ، به نام عثمان بن محمد بن أبى سفيان والى حجاز گردانيد .\r\nواقعه حره دست گلى بود كه همين عثمان به آب داد و خلاصه قضيه بدين قرار است ، كه واقعه كربلا به ويژه بعد از اين كه اسرا به مدينه باز گشتند ، ولوله و شورشى در دل‌هاى اهل مدينه انداخت ، به طورى كه هر روز آن شهر مذهبى كه مجمع شخصيت‌هاى بزرگ اسلامى در آن زمان بود ، آبستن حادثه تازه‌اى مىشد . اهل مدينه را نفرت و انزجار از دستگاه حكومت بنى أميه افزون‌تر مىگرديد و آن چهره‌اى كه حضرت امام حسين ( ع ) خيلى پيش‌تر ، روشن و آشكارا ديده بود ، كم كم پيش چشم ايشان نيز متجلى مىشد .\r\nعثمان والى حجاز به خيال خود خواست ، خدمتى به دستگاه يزيد كرده و اهل مدينه را از فكر واقعه كربلا و هوادارى عبداللَّه بن زبير منصرف نموده باشد و به همان حيله دست بزند ، كه معاويه داشت ، يعنى با رشوه‌اى كه به عنوان هديه و عطيه مىداد ، دين اشخاص را به دنيا مىخريد . عثمان محرمانه با يزيد مكاتبه كرد و بر اثرش جمعى ، و به اصطلاح ، وفدى از اعيان و اشراف مدينه را به شام فرستاد ، كه از آن جمله عبداللَّه بن حنظله ، مردى عابد و متزهد و فرزند حنظله « غسيل الملائكه » شهيد ركاب پيامبر بود . عبداللَّه بن أبى عمرو مخزومى و منذر بن زبير نيز از جمله آن جماعت بودند . يزيد ايشان را سخت محترم داشت و عطاياى كلان به ايشان داد ، چنان كه عبداللَّه بن حنظله را صد هزار درهم و هر كدام از هشت پسر او را ده هزار درهم كه جمعا يكصد و هشتاد هزار درهم مىشد ، عطا داد و ايشان را محترم و مكرم به مدينه بازگردانيد .\r\nاكنون اعجاز اسلام و اثر مظلوميت سيد الشهدا و ياران او را بنگريد و درست در اين معانى دقت كنيد ؛ حيله‌يى كه يزيد و حاكم دست نشانده او كرده بودند ، درست نتيجه معكوس بخشيد ، زيرا تا آن تاريخ هر چه مسلمانان از دستگاه يزيد مىشنيدند ، كه مردى فاسق و فاجر\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nو تبهكار است و مجالس او به لهو و لعب و رقص و ساز و قمار طى مىشود ، مسموعاتى بود ، كه شايد درست هم باور نمىكردند ، زيرا بعيد مىدانستند و انصافاً هم بسيار بعيد بود ، كه مسند خلافت اسلامى به اين امور زشت و شرم‌آور آلوده شده باشد .\r\nبالجمله آن گروهى وفد كه از مدينه به شام رفته بودند ، از نزديك يزيد و اعمال او را از شرب خمر و قمار و سگ بازى و امثال آن مشاهده كردند و از اين جهت در مراجعت به مدينه به جاى اين كه دست از شورش و غوغا بردارند و از حكومت يزيد طرفدارى كنند ، علم مخالفت و عصيان برافراشتند و مردم را بر خلع يزيد دعوت كردند و بزرگان مدينه اكثراً دعوت آن جماعت را پذيرفته و با عبداللَّه بن حنظله بيعت كردند .\r\nعده‌اى نيز در مكه به عبداللَّه بن زبير پيوستند . بارى كم كم كار بر يزيد سخت شد و در صدد دفع فتنه اين جماعت و عبداللَّه بن زبير برآمد . مورخان نوشته‌اند ، كه وى در ابتدا مىخواست ابن مرجانه ( عبيداللَّه بن زياد ) را كه مأمور كربلا بود ، مأمور اين كار كند ، وى زير بار نرفت و گفت براى حمايت اين مرد فاسق ( يزيد ) همان قتل پسر پيامبر مرا كافى است ، ديگر كشتار مدينه و خراب كردن خانه كعبه را بر خود هموار نتوانم ساخت .\r\nچون يزيد از امتناع عبيداللَّه بن زياد آگاهى يافت ، سپاهى از شاميان به سركردگى مسلم بن عقبه مرّى گسيل داشت ، كه از بس در واقعه حره و كشتار عام مدينه و در قتل خلايق اسراف كرده بود ، او را لقب « مسرف » دادند ، ناظر به آيه شريفه قرآن ( فَلا يُسْرِفْ فِى الْقَتْلِ ) . مسلم با سپاه خونخوار به مدينه رفت ؛ عبداللَّه بن حنظله و اصحاب خاص او در جنگ كشته شدند و گروهى از بقيةالسيف در مكه به عبداللَّه بن زبير پيوستند و موجب پيشرفت و قوت كار وى شدند . غوغاى حرب در حره واقع شد ، كه از مواضع معروف مدينه است . بعد از آن كه مسلم فاتح شد ، فرمان قتل و غارت عام داد . چندين هزار قشون خونخوار شامى سه روز و سه شب مشغول قتل و غارت مدينه بودند ، خلقى كثير از صحابه و عباد و زهاد و قرّاء در آن حادثه به قتل رسيدند ، چندان از اهالى مدينه كشته شدند ، كه گويند ، بعد از آن واقعه ده هزار زن بىشوهر وضع حمل كردند ، كه شوهرانشان همه كشته شده بودند . آن حادثه شوم مطابق ضبط جماعتى از مورخان در بيست و هشتم ذى الحجه شصت و سه هجرى اتفاق افتاد .\r\nمسلم بعد از فراغت از كار مدينه عازم مكه و محاربه عبداللَّه بن زبير گرديد ، كه در اثناى راه\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nدرگذشت و حصين بن نمير سكونى سردار سپاه مهاجم شد و او همان كسى است ، كه دستور داد ، تا با منجنيق خانه كعبه را آتش زدند و اين واقعه به ضبط تواريخ در سوم ربيع الأول سنه شصت و چهار هجرى چند روز قبل از وفات يزيد اتفاق افتاد .\r\nچنان كه گفتيم اين دو واقعه يكى قيام عبداللَّه بن زبير و يكى واقعه حره هر دو از آثار واقعه كربلا بود .\r\nاين را هم بگويم كه عقيده جماعتى از مورخان اين است ، كه اگر عبداللَّه بن زبير يك نقيصه نداشت ، خلافت مدت‌ها در دست او و دودمانش باقى مىماند و آن نقيصه اين است ، كه به اصطلاح معروف بسيار خشك ناخن و كوتاه نظر بود . صفت كرم و بخشندگى و سماحت طبع كه از خصايص مصلحان و فرمانداران بزرگ است ، در وى وجود نداشت درست گفته‌اند كه « لا يَسُودُ مَنْ لايَجُودُ » .\r\n بزرگى بايدت بخشندگى كن * كه دانه تا نيفشانى نرويد \r\nداستان مثل معروف عربى « أَكَلْتُمْ تَمْرى وَ عَصَيْتُمْ أَمْرى » علىالمشهور مربوط به همان عبداللَّه بن زبير است .\r\n\r\nهدف اصلى از قيام امام حسين ( ع )\r\nمتذكر شدم كه هر قدر در واقعه كربلا بيش‌تر غور كنيم ، بر عظمت و بزرگى آن حادثه و علو مرتبت امام ( ع ) بيش‌تر آگاه مىشويم . بعض از مورخان عده شهداى كربلا را 72 تن و بعضى 82 تن نوشته‌اند ، كه سى و دو سوار و باقى پياده بودند . اين جماعت كه گفتيم همه از قماش مسلم بن عوسجه و زهير بن قين بودند كه مىگفتند : اگر صد بار كشته و باز زنده شويم ، باز هم مىخواهيم كه در ركاب امام ( ع ) جنگ كنيم و كشته شويم . بعضى تصور مىكنند ، كه اين عده جانباز كم است ، ولى من پيش خود اين گونه فكر مىكنم ، كه از پيغمبر و دعوت اسلام بگذريم ، شما يك نفر از كسانى كه قيام كرده‌اند ، پيدا كنيد كه اين همه هواخواه و جانباز داشته باشد . راستى حيرت‌آور است . اين جا جز اثر اعجاز اسلام و عظمت روح امام حسين سيد الشهداء ( ع ) نبود ، كه اين گونه جانبازان را تربيت مىكرد .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nلابد شنيده‌ايد كه بعد از مذاكره‌اى كه وليد بن عتبه حاكم مدينه با امام حسين ( ع ) درباره بيعت يزيد نمود و احساس سخت‌گيرى كه امام از آن قضيه داشت سرانجام او را به آن تصميم واداشت كه از مدينه به مكه و از مكه به عراق مهاجرت نمايد .\r\nخروج حضرت سيد الشهداء را از مدينه به مكه ، شب سوم شعبان سنه شصت و خروج آن حضرت را از مكه به طرف عراق ، روز ترويه يعنى هشتم ذىالحجه سال شصت و ورود آن حضرت را به كربلا روز پنج شنبه دوم محرم سال شصت و يك هجرى نوشته‌اند ؛ كه در اين صورت عاشورا روز جمعه دهم محرم آن سال مىشد .\r\nمن خود در اين باره يك محاسبه نجومى دارم ، كه شرحش مناسب اين مقال نيست .\r\nآيا هدف اصلى امام حسين ( ع ) از آن نهضت چه بود ! از علم امامت كه جزء معتقدات ما شيعيان است مىگذريم . حضرت امام حسين ( ع ) بىشبهه در زمان خود از همه مسلمانان اعم از پير و جوان هوشيارتر و واقع بين‌تر بود .\r\nقضايا و حوادث ايام همانطور كه بود ، چهرهء خود را در آيينه ضمير روشن او منعكس مىساخت . حس پيش‌گويى و پيش‌بينى او حيرت‌آور بود ، در اين باره حتى از برادرش محمد بن حنفيه كه مىگويند علم جفر از پدرش به ميراث داشت ، روشن بين‌تر بود صفاى ذهن و نورانيت باطن او مدد از غيب داشت نه از نوع غيب‌گويىهاى معمولى نجومى و جفرى و امثال آن . بلكه از جهت آن نورانيت و روشنى فكر كه مدلول « يَهْدِىاللَّهُ لِنُورِهِ مَن‌ْيَشاءُ » است .\r\nبارى هدف اصلى امام ( ع ) اين بود كه دين اسلام را از انحرافى كه به سبب حكومت معاويه و يزيد و مداخلات بنىأميه و بنى مروان عارض او شده بود ، نجات دهد ؛ مىخواست دستگاه كفر و ظلم يزيد و اتباع و اشياع او را بر عموم جهانيان و به ويژه فريب‌خوردگان شام و مصر و عراق نشان دهد و طورى آن را رسوا كند كه بر عامه مسلمانان اتمام حجت شده‌باشد . خود شما امروز وقتى كه يكى مظلوم واقع مىشود ، مىگوييد خوب است واقعه مظلوميت او را در دنيا اعلام كنيم ، چرا ؟ براى اين كه مىخواهيد ، بر همه دنيا اتمام حجت شده باشد .\r\nقصد حسين بن على ( ع ) ايجاد دستگاه رياست و سلطنت نبود و گرنه خوب مىدانست كه اين امر در خود مكه و مدينه و از آن‌جا كه بگذرد ، در حدود يمن و در حصون و در معاقل اسلامى كه از دسترس يزيد و حكام او دور تر و مأمون‌تر است ، خيلى سهل‌الوصول‌تر بود ، تا\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nدر بيابان كربلا و مركز قدرت اتباع يزيد و در محلى كه مردمش به غدر و نفاق و سست پيوندى ضرب المثل بودند و معامله‌اى كه با پدر و برادر او كرده بودند بهترين سرمشق عبرت و اعتبار او بود .\r\nاگر او به فكر سلطنت و خلافت بود ، هيچ دست‌كمى از عبداللَّه بن زبير نداشت ؛ دست‌كم مىتوانست دستگاه سلطنتى تأسيس كند ، كه چندين سال دوام داشته باشد و اين قضيه مسلّم و متفق عليه است كه اگر حضرت امام حسين ( ع ) در همان ديار حجاز عَلَم دعوت خلافت بلند كرده بود ، عبداللَّه بن زبير نيز چاره‌اى جز اطاعت و تبعيت وى نداشت ، بارى او در فكر جاه و جلال دنيوى نبود ، مىخواست نداى مظلوميت خود و كفر و ظلم دستگاه يزيدى را به گوش جهانيان برساند و حصول اين مقصد مقدس و عالى جز با شهادت او و يارانش و اسيرى اهل بيت اطهارش ميسر نبود .\r\n« إِنَّ لَكَ دَرَجَةً فِى الْجَنَّةِ لَنْ تَنالَها إِلّا بِالشَّهادَةِ »\r\nدوستان و خيرخواهان او از قبيل برادرش محمد بن حنفيه و شوهر خواهرش عبداللَّه بن جعفر طيار همسر زينب ( س ) و عبداللَّه بن عباس و امثال ايشان كه وى را از رفتن به عراق تحذير و به اقامت در مكه و مدينه ترغيب مىنمودند ، از عمق فكر او آگاهى نداشتند . شايد خيال مىكردند كه هدف اصلى او تأسيس دستگاه خلافت و سلطنت آل على است ، حتى بعضى مىگويند ، كه عبداللَّه بن زبير كه آن حضرت را تشويق به مهاجرت مىكرد ، براى اين بود كه زمينه دعوى خود را بدون مانع كرده باشد .\r\nولى من نمىتوانم اين تهمت را قبول كنم ، هر چه بود امام ( ع ) به راهى مىرفت كه خود عاقبت آن را كاملًا محسوس مىديد و در همين وقت كه عازم عراق يا در راه عراق بود ، درباره اهالى كوفه از فرزدق شاعر شنيد ، كه « قلوبهم معك و سيوفهم عليك » . خبر قتل مسلم و هانى را هم على المعروف در اثناى راه عراق در منزل ثعلبيه شنيد ، كه فرمود : « إِنَّا للَّهِ وَ إِنَّا إِلَيْهِ راجِعُونَ » و ليكن هيچ كدام از اين وقايع ذره‌اى در عزم آن حضرت ايجاد سستى و خلل نكرد .\r\nاو به راهى مىرفت كه عاقبتش شهادت خود و ياران و اسيرى اهل بيت و اثرش زنده داشتن اسلام و دين مسلمانان بود و به اين منظور هم كاملًا رسيد .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nباز از عجايب معجزات اسلام و تأثير روحانيت قيام حسينى را دقت كنيد . گذشته از شهادت و جانبازى آن حضرت و يارانش ، چند واقعه به تدبير سوء دشمنان روى داد كه بر پيشرفت هدف اصلى امام ( ع ) كمك مؤثر بود .\r\nسردسته اين وقايع ، داستان منع آب و شريعه فرات است بر اصحاب پيامبر ( ص ) ، كه مطابق نظر مورخان و ارباب مقاتل سه روز ( 7 - 10 ) طول كشيده . اين عمل نامردانه كه از عمر بن سعد و ابن مرجانه و دستياران ايشان سر زد ، حد اعلاى فايده را براى هدف مقدس امام ( ع ) بخشيد . آيا در مقابل 72 تن ياران حسين بن على آن همه كه عُدّه و عِدّه تا هفتاد هزار نفر و بيشتر هم نوشته‌اند ، كافى نبود كه عطش و تشنگى مهلك را هم بر آن گروه مظلوم بيگناه تحميل كردند ؟\r\nپيداست كه دستگاه ابن زياد اطمينان به لشكر خود نداشت و مىدانست كه از روى ايمان نمىجنگند ولى ياران حسينى با نيروى ايمان جانبازى مىكردند و در دم واپسين حيات كه در خاك و خون مىغلتيدند ، گوشه چشمان و حشاشه رمقشان متوجه امام ( ع ) بود و آرزو مىكردند ، كه صد جان داشتند و همه را در راه او مىباختند .\r\nمسلم بن عوسجه در آخرين دم حيات به حبيب بن مظهر ( يا مظاهر ) وصيت مىكرد ، كه از جانبازى در راه حسين بن على ( ع ) كوتاهى نكند و چون مطمئن شد كه حبيب نيز مثل خود او جانفشانى خواهد كرد ، راحت و آسوده جان داد و وصيت ديگرى غير از همان عشق و سوداى حسينى نداشت .\r\nخلاصه ، دستگاه حكومت و عمال يزيد مىدانست ، كه انبوه لشكر باطل ايشان ياراى مقاومت با جانبازان حق ندارند . اين بود كه به حيله ناجوانمردانه‌اى متوسل گرديدند و تشنگى و عطش زهرآگين را وسيله هلاك آل عصمت ساختند ! وانگهى گيرم حسين بن على ( ع ) و ياران جنگى سلحشور او مقصر بودند ، يك مشت زن و بچه صغير بىپناه چه گناه داشتند . خلاصه اين كه قصه عطش و منع آب خود يكى از بزرگ‌ترين اسرار شهادت و قيام حسينى است و حق مطلب را نمىتوان با اين مختصر ادا كرد .\r\nهمانطور كه آب در پيشرفت عالى حضرت سيد الشهداء ( ع ) كمك كرد آتش نيز يكى از اسرار شهادت بود ، چرا كه عمر سعد عليه اللعنة دستور داد خيمه‌هاى آل عصمت را آتش زدند ! دود همين آتش بود كه دستگاه يزيد و بنى أميه را تيره و تار ساخت .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nقصه اسب تاختن بر اجساد شهدا كه اگر خداى نكرده راست باشد ، چنان كه در مناقب شهر آشوب و ابن أثير و آثار الباقيه أبوريحان آمده است ، يكى از همان اسرار است كه در استيصال خاندان كفر اثر عجيب داشت ؛ رفتارى كه عبيداللَّه بن زياد با سر بريده مطهر و اهل بيت اسير شده كرد و خشونتى كه با ايشان نمود ، نيز يكى از اسرار آن قيام است . اگر ملايمت و مدارا مىكرد ، در پيشرفت مقصد و منظور نهضت حسينى آنقدر مؤثر نمىافتاد و از آن بدتر رفتارى است ، كه يزيد پليد با سر مطهر و اسراى اهل بيت كرد .\r\nمعروف است كه با سر مطهر با چوبدستى يا غلاف نيزه بىحرمتى نمود و به اشعار ابن زبعرى كه از شعراى دستگاه جدش أبوسفيان در ايام كفر ظاهرى او بوده است ، تمثل جست :\r\n لَيْتَ أَشْياخى بِبِدْرٍ شَهِدُوا * جَزَعَ الْخَزْرَجِ مِنْ وَقْعِ اْلأَسَلِ \r\nو دو بيت هم بر آن اشعار بيفزود كه منسوب به خود اوست :\r\n لَعِبَتْ هاشِمُ بِالْمُلْكِ فَلا * خَبَرٌ جاءَ وَ لا وَحْىٌ نَزَلَ\r\nلَسْتُ مِنْ خَنْدفَ إِنْ لَمْ أَنْتَقِمْ * مِنْ بَنى أَحْمَدَ ما كانَ فَعَلَ \r\nخندف لقب جده قريش است ؛ منظورش اين است كه من اموى قرشى نيستم ، اگر از آل احمد هاشمى انتقام نگيرم .\r\nهمين اشعار كه حق به زبان يزيد انداخته بود ، بزرگ‌ترين دليل بر باطل بودن او و حقانيت امام حسين ( ع ) است ؛ پيداست كه قصد يزيد فقط خونخواهى و اعمال تعصبات جاهلانه عربى بوده است نه چيز ديگر .\r\nخلاصه اين كه چهار عنصر آب و خاك و باد و آتش همه در پيشرفت هدف عالى قيام حسينى خدمت كردند . خدمت آب و آتش را شنيديد ، خدمت خاك آن بود كه جسد خون‌آلود شهداء و كشتگان را نگاه داشت و تا امروز نيز نگاه داشته است ؛ خدمت باد هم همان بود كه شعله‌هاى آتش را به خيام حرم رسانيد .\r\nدر پرده واقعه كربلا عظمت اسلام و در آيينه عظمت و حقانيت اسلام چهره تابناك محمد مصطفى و على مرتضى نمودار است .\r\nاكنون كه سخن بدين جا رسيد ، بگذاريد كه راز معنوى عرفانى كربلا را تا آن جا كه ميسر است بيان كنيم .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاگر به چشم حقيقت بين و عرفانى و معنوى به واقعه كربلا و سوابق و لواحق آن بنگريم ، اين حقيقت بزرگ كشف مىشود ، كه حادثه كربلا قربانى عظمت اسلام و فديه بقا و احياى اسلام بود ، كه از خاندان پيامبر ( ص ) و على ( ع ) داده شد .\r\nپيامبر اكرم ( ص ) و امير المؤمنين على ( ع ) هر دو به كرات و مرات با تصريح و تلويح حادثه قتل امام حسين ( ع ) را پيشگويى كرده بودند . يكى از اخبار معتبر نبوى كه در كتب اهل سنت هم روايت شده است ، كه آن حضرت فرمود :\r\nسَيِّدُ الشُّهَداءِ عِنْدَاللَّهِ عَمّى حَمْزَةُ وَ رَجُلٌ خَرَجَ عَلى إِمامٍ جائِرٍ يَأْمُرُهُ وَ يَنْهاهُ فَقَتَلَهُ .\r\nسرور شهيدان در پيشگاه خداوند ، عمويم حمزه و كسى است كه بر زمامدارى ستمگر بشورد ، و او را به نيكى بخواند و از بدى باز دارد پس ( آن زمامدار ستمگر ) او را بكشد . در اين حديث قطعاً اشاراتى به حادثه كربلا شده است . چرا كه كدام خروج بر امام و سلطان جائر بالاتر و برتر از قيام حسينى ، بر ضد حكومت يزيد تواند بود ؟\r\nحضرت حسين بن على ريحانه رسول اللَّه و سيد شباب اهل جنت از ذخائر معنوى اسلام بود ، كه به تقدير الهى بايستى براى حفظ و بقاى اسلام و صيانت قرآن كريم با فرزندان دلپذير و برادران ارجمند و ياران فداكارش شهيد شوند و خاندان او هم به اسيرى درآيند ، تا آنچه در تقدير الهى گذشته بود ، وجود بگيرد .\r\nاين وجود شريف در خاندان پيغمبر ( ص ) و على ( ع ) ذخيره شده بود ، براى روزگار يزيد و آن زمان كه دين اسلام به كلى از پايه اصلى خود منحرف مىگرديد ، اين كه در بيدارى يا خواب يا بين نوم و يقظه ( به اختلاف روايات و احتمالات ) حضرت امام حسين ( ع ) از جدش رسول گرامى ( ص ) شنيد : « إِنَّ لَكَ دَرَجَةً فِى الْجَنَّةِ لَنْ تَنالَها إِلّا بِالشَّهادَةِ » اشاره به همان امر بود ؛ كه يعنى اى نور ديده ! خدا مىخواهد ، تو را قربانى بقا و عظمت دين اسلام كند ، همانطور كه حضرت اسماعيل ( ع ) را قربانى حرم كعبه قرار داد .\r\nپس حادثه كربلا هر چه بود تقدير الهى بود و آن واقعه در واقع پرده‌اى بود ، كه عظمت و حيات اسلام در پشت آن مستور بود . و در آيينه روح اسلام ، جان محمد و على نمودار گرديد .\r\nدر تواريخ نوشته‌اند كه در جنگ صفين « محمد بن حنفيه » فرزند على ( ع ) كه يكى از برادران صميمى دوستدار امام حسين ( ع ) است . به فرمان على ( ع ) مىجنگيد . مكرر در ميدان\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nجنگ خسته و تشنه خدمت پدر آمد و از خستگى و تشنگى ناليد ؛ حضرت آب به او دادند و آب بر زره او پاشيدند و باز او را به جنگ فرستادند .\r\nامام حسين ( ع ) نيز در آن واقعه حضور داشت ؛ اما حضرت او را بر جنگ تشجيع نمىفرمودند . حتى شايد رخصت محاربه هم به وى ندادند ، يك بار محمد حنفيه نه از باب اعتراض و ايراد ، بلكه براى كشف حقيقتى كه از نظر او مستور بود ، از على ( ع ) پرسيد : كه مرا اين قدر بر جنگ و مقاتله تحريض و ترغيب مىفرمايى ؟ چرا برادرم حسين را معترض نمىشوى ؟ حضرت در جواب به اين نكته قناعت كردند ، كه اى محمد ! تو فرزند من هستى ؛ اما حسنين از فرزندان پيغمبرند و حفظ حيات ايشان بر من واجب است . اين خود نكته‌اى بود ، كه آن حضرت مطابق اقتضاى مقام به اين بيان فرمودند ؛ باطن مطلب اين بود ، كه « حسين » ذخيره پيامبر است . اين قربانى را براى روز عاشورا ذخيره كرده‌ايم . امروز وقت جنگ و شهادت او نيست ! عجبا شايد اين نكته بود ، كه محمد حنفيه را اقناع كرد و پس از استماع آن باز با دلگرمى و شهامت هر چه تمام‌تر به جنگ كفار صفين شتافت !\r\nالبته عاقبت امر هم بر خود محمد حنفيه مكشوف گرديد ، آن گاه كه امام حسين ( ع ) و ياران و اصحاب او را عازم مهاجرت از مدينه و مصمم بر شهادت كربلا ديد و خود او بيست سال بعد از واقعه كربلا هم زنده بود . بارى واقعه كربلا چشم‌بند قضاى الهى بود .\r\n« وَلكِنْ لِيَقْضِىَ اللَّهُ أَمْراً كانَ مَفْعُولًا لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَىَّ عَنْ بَيِّنَةٍ »\r\nولى ( همه اين‌ها ) براى آن بود ، كه خداوند ، كارى را كه مىبايست انجام شود ، تحقق بخشد ، تا آن‌ها كه هلاك ( و گمراه ) مىشوند ، از روى اتمام حجت باشد ؛ و آن‌ها كه زنده ( و هدايت ) مىشوند ، از روى دليل روشن باشد .\r\nسرانجام تاريخ نشان داد ، كه اين قربانى در پيشگاه حق مقبول افتاده است ؛ آن حضرت و بستگان و ياران او كشته شدند ، اما آن خون نخفت و تا قيامت هم نخواهد خفت . از هر قطره خونى كه در كربلا ريخته شد ، قيامى و نهضتى پديد آمد ، تا دستگاه‌هاى كفر و انحراف از دين را يكى بعد از ديگرى سرنگون ساخت ، تا دين الهى و قرآن آسمانى را زنده و پايدار نگاه داشت و آن ميراث گرانبها را امروز به دست ما رسانيد . ما نيز در صيانت آن بايد بكوشيم .\r\n مصطفى را وعده داد الطاف حق * گر بميرى تو ، نميرد اين سبق \r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nآثار مهم واقعه كربلا\r\nواقعه كربلا شامل داستان شهادت و اسيرى اهل بيت ، خوب نشان داد كه مقابله امام حسين ( ع ) با يزيد تقابل كفر و دين ومقابله ظلم و عدالت است ، تنها قصد بيعت و شقاق و خروج و دعوى رياست نبود ؛ كينه ديرينه و دشمنى سابقه‌دار خاندان أبوسفيان و نسل سميه بود ، با آل محمد ( ص ) كه در آن حادثه منفجر شد و خود را سر تا پا نشان داد ! همان وقايع بود ، كه روح دوست و دشمن را آزرده و جريحه‌دار ساخت و همه به اتفاق دانستند و گفتند كه حق با على و حسين است و لعنت بر معاويه و يزيد كردند .\r\nقصه حره و خروج عبداللَّه بن زبير را كه از جمله آثار اين واقعه محسوب است ، در قبل اشاره كرديم ؛ خروج و قيام توابين در كوفه به رياست سليمان بن صرد خزاعى به خاطر خونخواهى واقعه كربلا هم يكى از آثار آن حادثه بود ، كه در سال شصت و يك هجرى شروع شد و به سال شصت و شش ختم گرديد .\r\nبعد از وى خروج مختار و كشتن قاتلان امام حسين ( ع ) كه حقيقتاً از وقايع تسليت‌بخش اسلامى است ، بلافاصله بعد از واقعه توابين اتفاق افتاد .\r\nو سرانجام يكى از آثار مهم آن نهضت ، قيام أبومسلم است در خراسان به طرفدارى از بنى هاشم كه به انقراض دولت اموى و انتقال خلافت به خاندان عباسى هاشمى به سال يكصد و سى و دو هجرى منتهى گرديد .\r\nقيام زيد بن على و قتل او در زمان هشام بن عبدالملك كه در حوالى يكصد و بيست هجرى واقع شد ، نيز يكى از آثار نهضت حسينى است ؛ چرا كه نهضت حسينى زمينه را براى قيام‌ها و نهضت‌هاى بعد فراهم ساخت . از اين قبيل آثار بسيار دارد ؛ كه اگر بخواهيم همه را شرح بدهيم ، بايد يك كتاب بزرگ تأليف كنيم ، من از آن وقايع صرف‌نظر مىكنم و به دو اثر مهم مىپردازم :\r\n1 - تشكيل مجالس عزادارى و وعظ و ارشاد مسلمين كه از بركت همان واقعه كربلا باقى مانده است ؛ كه البته بايد آن را مغتنم بداريم و اصلاحاتى هم در آن به وجود آوريم .\r\n2 - اثر ديگر ظهور نوعى از شعر و ادبيات عربى و فارسى در مرثيه است ، كه مقارن همان واقعه كربلا شروع شده و تا امروز دوام دارد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nتاريخ تشكيل مجالس عزادارى\r\nجماعتى كه از تاريخ اسلام اطلاع كافى ندارند ، توهم كرده‌اند كه تشكيل مجالس عزادارى و حتى ساختن اشعار و مرثيه از زمان صفويه وجود گرفته است و اين توهم خود را به صورت يك حقيقت تاريخى مىگويند و مىنويسند . خدا كند كه در اين امر ، همان اشتباه صرف باشد و عمدى در كار نباشد . حقيقت مطلب اين است ، كه تشكيل مجلس عزا و اقامه مجامع سوگوارى واقعه كربلا ، بلافاصله از همان زمان وقوع شروع شده ، كه تا زمان حاضر ادامه يافته است .\r\nانكار نمىكنم كه صفويه در ترويج تشيع و اقامه مراسم عزادارى اهتمام بسيار ورزيدند ؛ اما اين كه تشكيل اين مجامع مولود آن زمان باشد ، به كلى خلاف واقع است . همچنين ساختن اشعار مراثى كه در ابتدا به عربى بود و بعد از آن به فارسى هم رواج يافت ، كه از همان زمان وقوع حادثه شروع شده بود .\r\nنخستين كسانى كه وقايع عاشورا را بيان مىكردند و دل سنگ را مىگداختند . حضرت زينب ( س ) و حضرت سجاد ( ع ) بودند . رواياتى كه از حضرت سجاد ( ع ) در اين باره منقول است ، از همه روايات معتبرتر و موثق‌تر است ؛ زيرا آن حضرت هر چه كه مىفرمود ، نتيجه مشهودات خود او بود . به قول بيهقى ، از ديدار خود مىفرمودند ، نه از شنيده‌ها و منقولاتش .\r\n( ضمن آن كه شنيده‌هاى آن بزرگوار نيز مانند ديده‌هايش معتبر و به دور از خدشه است . )\r\nأبو مخنف ازدى صاحب مقتل معروف كه اصل آن از بين رفته است و منقولاتش در كتبى از قبيل طبرى و غير آن باقى مانده است ، از رجال نيمه اول قرن دوم هجرى و از اصحاب امام جعفر صادق ( ع ) ( متولد 83 متوفاى 148 ) بود و از اين جا معلوم مىشود كه زمينه مقتل نويسى يعنى تاريخ روز كربلا از پيش يعنى از زمان همان حادثه فراهم شده بود ؛ كه أبو مخنف توانست يك كتاب درباره سرگذشت يوم الطف بنويسد .\r\nمعروف است كه چون اهل بيت طهارت و عصمت به مدينه بازگشتند ( حركت اهل بيت از شام به مدينه على المعروف روز بيستم ماه صفر شصت و يك هجرى بود ) ، در نزديكى مدينه اقامت مختصرى كردند و اهالى مدينه به استقبال شتافتند . يكى از كسانى كه به استقبال آمده بود ، بشير بن جذلم بود . چون حضرت سجاد ( ع ) او را ديدند و شناختند ، فرمودند : اى بشير پدرت شاعر بود آيا تو هم از شاعرى بهره‌اى دارى ؟ بشير گفت : بلى ! من نيز خود\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nشاعرم . حضرت فرمودند : ابياتى بگو و جلوتر از ما به مدينه برو و خبر ورود ما را و مصيبت هائله قتل سيد الشهداء ( ع ) را به مردم اعلام كن ! به اصطلاح معروف عربى ناعى باش ، بشير اين ابيات را ساخت و با گريه و صداى بلند بر مردم مدينه فرو خواند :\r\n يا اهْلَ يَثْرِبَ لامُقامَ لَكُمْ بِها * قُتِلَ الْحُسَيْنُ وَ ادْمِعى مِدْرارٌ\r\nالْجِسْمُ مِنْهُ بِكَرْبَلاءِ مُضَرَّجٌ * وَالرَّأْسُ مِنْهُ عَلَى الْقَناةِ يُدارُ \r\nو نيز ابياتى به ام‌كلثوم منسوب است كه در راه مراجعت به مدينه گفته بود :\r\n مَدِينَةُ جَدِّنا لاتُقْبِلينا * فَبِالْحَسَراتِ وَالْاحْزانِ جَيْنا\r\nخَرَجْنا مِنْكَ بِالْاهْلينَ جَمْعاً * رَجَعْنا لارِجالَ وَ لابَنينا \r\nو نيز اين بيت مربوط به همان ورود اهل‌بيت به مدينه در كتب مقاتل به جاريه‌يى از اهل مدينه نسبت مىدهند :\r\n نَعى سَيِّدى ناعٍ نَعاهُ فَاوْجَعا * وَ أَمْرَضَنى ناعٍ نَعاهُ فَانْجَعا \r\nچند بيت نيز به دختر عقيل بن ابىطالب منسوب است كه مىگويند چون خبر واقعهء كربلا به مدينه رسيد وى اين اشعار بگفت ، از اين اشعار سه بيت را ابوريحان بيرونى در آثار الباقيه ضبط كرده است .\r\n ماذا تَقُولُونَ انْ قالَ النَّبِىُّ لَكُمْ * ماذا فَعَلْتُمْ وَ انْتُمْ آخِرُ الْأُمَمٍ\r\nبِعِتْرَتى وَ بِاهْلى عِنْدَ مُفْتَقَدى * نِصْفٌ أُسارى وَ نِصْفٌ ضُرَّ جُوا بِدَمٍ \r\n ماكانَ هذا جَزائى انْ نَصَحْتُ لَكُمْ * انْ تَخْلِفُونى بِسُوءٍ فى ذَوِى رَحِمى \r\nبنابراين بايد اولين شعر مرثيه و نخستين مجلس عزادارى را مربوط به همان سال 61 هجرى گرفت . از آن پس شعراى عرب كه از همه معروف‌تر كميت ( متوفى 126 ) و سيد اسمعيل حميرى ( متوفى 179 ) كه مىگويند براى حضرت صادق ( ع ) با اشعارش مرثيه خوانى كرد در حالتى كه پردگيان حرم نيز پشت پرده نشسته گوش مىدادند و مىگريستند و اين خود هم مجلس عزادارى بود و هم شعر مرثيه .\r\nدعبل خزاعى ( متوفى 246 ) و ديك الجن عبدالسلام ( متوفى 235 ) هم از كسانى هستند كه در شعر مرثيه گويى اهل‌بيت معروف هستند . بعد از ايشان روز به روز عدّه مرثيه سرايان زياد مىشود . سيد رضى ( رض ) ( متوفاى 406 ) ابن هباريه ( متوفاى 509 ) اين‌ها از مرثيه سرايان قديم عرب بودند و بعد از آن شعراى مرثيه‌ساز عربى تا عصر حاضر روزافزون است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nاما در زبان فارسى اولًا اشاره به وقايع كربلا سابقه دارد ، جمال الدين عبد الرزاق اصفهانى از شعراى قرن ششم در قصيده لغز آب مىگويد :\r\nمطلوب جست‌وجوى سكندر به شرق و غرب مقصود آرزوى شهيدان كربلا اشاره به داستان تشنگى و عطش شهداى كربلا است ، كه از كثرت تسلم بين مسلمين حكم مثل سائر پيدا كرد . سعدى در قصيده معروف خود مىگويد :\r\n« يا رب به خون پاك شهيدان كربلا »\r\nاز روى كتاب النقض از مؤلفان قرن ششم هجرى و امثال آن معلوم مىشود ، كه هم مراسم عزادارى و هم مرثيه گويى به فارسى از قديم متداول بوده است .\r\n\r\nاصطلاح روضه‌خوانى\r\nاما اصطلاح روضه‌خوانى مربوط است به حوالى قرن دهم هجرى كه كتاب روضةالشهداء ملاحسين واعظ كاشفى ( متوفاى 910 ) تأليف شد . كتاب روضة الشهداء مربوط به تاريخ واقعه كربلا مىباشد . از آن وقت كه اين كتاب نوشته شد ، بين شيعيان معمول گرديد كه آن را در مجامع سوگوارى خود مىخواندند و عزادارى مىكردند . كم‌كم همان مطالب را كه از روى كتاب مىخواندند ، از بر كردند و بدون كتاب از حفظ خواندند . اين است كه مرثيه‌هاى مؤثر فارسى از زمان صفويه شروع شده ، در قرن دهم مرثيه سرايى رواج يافت . اهلى شيرازى ، بابا فغانى اصفهانى ، ضميرى مرثيه ساخته‌اند يكى از مرثيه‌سرايان قرن دهم هجرى ، محتشم كاشانى است كه تركيب‌بند او از شدت شهرت احتياج به يادآورى ندارد . با وجود اين مىخواهم ، يك نكته را به شنوندگان بگويم ، كه انصافاً محتشم در تركيب‌بند خود مؤيد به روح‌القدس بوده است ، در عالم شعر و شاعرى نيز گفته‌هاى او بسيار بلند و متين و استوار است . از اين نوع كه مىگويد :\r\n كشتى شكست خورده طوفان كربلا * در خاك و خون فتاده به ميدان كربلا\r\nگر چشم روزگار بر او فاش مىگريست * خون مىگذشت از سر ايوان كربلا\r\nبودند ديو و دد همه سيراب و مىمكيد * خاتم ز قحط آب ، سليمان كربلا\r\nز آن تشنگان هنوز به عيوق مىرسد * فرياد العطش ز بيابان كربلا \r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبگذاريد يك نكته دقيق ادبى را كه شايد تاكنون نشنيده باشيد ، براى شما بگويم و اين خود يادگارهاى تعليم پدر و استادان ادب من است . چرا در اين بيت مىگويد : زان تشنگان هنوز به عيوق مىرسد ؟ اگر مقصودش رسيدن صدا از زمين به آسمان است ممكن بود ، بگويد : « زان تشنگان هنوز به افلاك مىرسد » و اگر مقصودش ذكر كردن ستاره بود ، مىتوانست ، بگويد :\r\n« زان تشنگان هنوز به نسرين مىرسد » عيوق در اين باره چه خصوصيت داشت .\r\nاين اطلاع مربوط به فن نجوم و ستاره‌شناسى است ، كه مىگويند ، عيوق ستاره تشنگى و كوكب قاطع يعنى قاطع حيات است . به اين معنا كه مىگويند ، هر كس عيوق در طالع او واقع شده باشد ، از تشنگى هلاك خواهد شد . در چهار مقاله نظامى عروضى در داستان أبوسهل مسيحى خوانده‌ايم كه درباره هلاك خود پيشگويى كرد كه « از اين سفر جان نبرم كه تسيير من در اين دو روز به عيوق مىرسد و او قاطع است » و دنباله او نظامى مىگويد : « در گرماى بيابان خوارزم كه راه را گم كرده بودند ، از بىآبى و تشنگى بوسهل مسيحى به عالم بقا انتقال يافت » .\r\nخلاصه اين است ، كه شاعر كلمه « عيوق » را اختيار كرده است . عيوق ستاره‌اى است ، قرمز رنگ در سمت شمال منطقة البروج كه او را رقيب ثريّا مىگويند ؛ زيرا كه اين دو ستاره با هم از افق طالع مىشوند .\r\nاز مرثيه سرايان بسيار ممتاز زمان زنديه بعد از محتشم يكى حاج سليمان صباحى بيدگلى است ، كه او نيز تركيب‌بند بسيار عالى دارد .\r\nدر عهد قاجاريه مرثيه‌سرايى رونق تازه‌اى به خود گرفت و نمونه‌هاى بسيار عالى آن به وجود آمد . گويندگان اين نمونه‌هاى ممتاز يكى وصال شيرازى ، ديگر هماى شيرازى ، سروش اصفهانى ، شهاب اصفهانى ، هم تركيب‌بند و هم قطعه و قصيده مرثيه ساخته‌اند .\r\nاى كاش وقت بود يكى از مرثيه‌هاى خوب هماى شيرازى را كه مربوط به ايّامى است كه ايّام سوگوارى محرّم با نوروز منطبق بوده است ، براى شما مىخواندم - اگر چه معروف است و شايد از اهل منبر شنيده باشيد . از جمله آثار زبده و منتخب مرثيهء فارسى منظومه‌هاى مثنوى و زبدة الأسرار صفى عليشاه و گنجينة الأسرار عمان سامانى است كه انصافاً هر دو بسيار خوب ساخته‌اند .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\nرسميّت يافتن سوگوارى عاشورا\r\nمراسم عزادارى در ابتدا رسميّت اسلامى نداشت و فقط مخصوص شيعيان بود . شايد گاهى از ترس حكّام و خلفاى جور ناچار مىشدند ، كه مجالس عزادارى خود را پنهان كنند . موافق نوشته ذهبى و بعضى از مورّخان ديگر در سال سيصد و پنجاه و دو هجرى معزالدّولهء ديلمى عزادارى رسمى عاشورا را در بغداد معمول ساخت . در آن سال بازارها را بستند . همه‌جا را سياهپوش كردند و به‌ويژه زنان شيعه نوحه‌كنان همه جا عزادارى مىكردند . مطابق اطّلاعى كه از كتاب خطط مقريزى به ما مىرسد در سال سيصد و شصت و سه هجرى المعز لدين اللَّه فاطمى عزادارى روز عاشورا را در قلمرو دولت خود كه مصر و سودان و توابع آن بود ، مرسوم ساخت . بعضى نوشته‌اند ، كه در سنه چهار صد و بيست و دو كه در بغداد مطابق روش قديم عزادارى حسينى بر پا گرديد ، گروهى بر ضد شيعه انقلاب كردند ، جمعى كشته شدند و بازارها خراب شد .\r\nأبوريحان بيرونى كه در كتاب آثار الباقيه كه در حدود سنه سيصد و نود تأليف شده است ، شرحى مىنويسد ، مبتنى بر اين كه روز عاشورا تا پيش از واقعه كربلا روز ميمون و مباركى محسوب مىشد و بعد از آن كه حادثه كربلا اتفاق افتاد ، روز عزادارى و سوگوارى گرديد . بنى أميه اين روز را باز ( به مناسبت انتقامى كه از بنى هاشم گرفته بودند ) مبارك و ميمون مىداشتند و جشن مىگرفتند ؛ اما شيعيان در اين روز نوحه‌سرايى و عزادارى مىكنند .\r\nبه طورى كه از نوشته أبوريحان مستفاد مىشود ، عزادارى عاشورا از قديم يعنى خيلى جلوتر از زمان أبوريحان و تأليف آثار الباقية ( 390 هجرى ) معمول و مرسوم بوده و در زمان خود أبوريحان نيز آن مراسم به پا مىشده است .\r\nميل دارم ، كه عين عبارات أبوريحان را كه از مآخذ بسيار معتبر است و متضمن مطالب بسيار دقيق و عالى است ، براى شما نقل كنم و كم كم به اين مقال خاتمه دهم .\r\nأبوريحان در وقايع مهم ايام اسلامى از محرم تا ذى الحجة در خصوص محرم مىنويسد :\r\n« وَ الْيَوْمُ الْعاشِرُ مِنْهُ يُسَمّى عاشُورا وَ هُوَ يَوْمٌ مَشْهُورُ الْفَضْلِ وَ رُوِىَ عَنِ النَّبى عَلَيْهِ السَّلام انَّهُ قالَ أَيُّهَا النَّاسُ سارِعُوا إلَى الخَيْراتِ فى هذَا الْيَوْمِ فَإنَّهُ يَوْمٌ عَظيمٌ مُبارَكٌ قَدْ بارَكَ اللَّهُ فيهِ عَلى آدَمَ وَ كانُوا يُعَظِّمُونَ هذَا الْيَوْمِ إلى أَنْ اتَّفَقَ فيهِ قَتْلَ الْحُسَيْنِ بْنِ عَلِىِّ بْنِ أَبىطالِب رَضِىَ اللَّهُ عَنْهُ وَ فُعِلَ بِهِ وَ بِهِمْ ما\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nلَمْ يُفْعَلْ فى جَميع الأُمَمِ بِأَشْرارِ الْخَلْقِ مِنَ الْقَتْلِ بِالْعَطَشِ وَ السَّيْفِ وَ الإِحْراقِ وَ صَلْبِ الرُّؤُوسِ وَ إجْراءِ الْخُيُولِ عَلَى الأَجْسادِ فَتَشاءَمُوا بِهِ فَأمَّا بَنُو أُمَيَّةَ فَقَدْ لَبِسُوا فيهِ ما تَجَدَّدُوا وَ تَزَيَّنُوا وَ الْتَحَدُوا وَ عَيَّدُوا وَ أَقامُوا الوَلائِمَ وَ الضِّيافاتِ وَ طَعَمُوا الْحَلاواتِ وَ الطَّيِّباتِ وَ جَرَئَ الرَّسْمُ فى الْعامَّةِ عَلى ذلِكَ أيَّامُ مُلْكِهِمْ وَ بَقِىَ فيهِمْ بَعْدَ زَوالِهِ عَنْهُمْ وَ أَمَّا الشيعَةُ فَإِنَّهُمْ يَنُوحُونَ وَ يَبْكُونَ أسَفَاً لِقَتْلِ سِيّدِ الشُّهَداءِ فيهِ وَ يُظْهِرُون ذلِكَ بِمَدينَةِ السَّلامِ وَ أَمْثالِها مِنَ الْمُدُنِ وَ الْبِلادِ وَ يَزُورُون فيهِ التُّرْبَةَ الْمَسْعُودَةَ بِكَرْبَلاءِ وَ لِذلِكَ كَرِهَ فيهِ الْعامَّةُ مِنْ تَجْديدِ الأوانِىِ وَ الأثاثِ . »\r\n\r\nاهميت مجالس وعظ و روضه‌خوانى\r\nخلاصه اين كه از بين آثار واقعه كربلا غير از مجاهدات و جانبازىهاى مذهبى و انقلاب و نهضت‌هاى سياسى ، تغيير و تبديل حكومت‌ها و سلطنت‌ها كه همه در جاى خود بسيار مهم است ، دو اثر بزرگ براى ما باقى مانده است ، كه هر دو بسيار مغتنم و عزيز است :\r\nيكى مجامع وعظ و خطابه و روضه‌خوانى كه ده‌ها هزار تن از پير و جوان از هر صنف و طبقه حاضر مىشوند و سخنان اهل منبر را گوش مىدهند . كدام كلاس است كه از روى ايمان و خلوص با اين جمعيت انبوه تشكيل بشود ؟ كدام دانشگاه است كه اين دستگاه تعليم و تربيت را داشته باشد ؟ ما بايد اين مجامع را مغتنم بشماريم و اگر عيب و نقص در كار ما هست ، رفع كنيم ، تا اثرش مفيد ، سودمند ، جاودانى و پايدار باشد .\r\nديگر نوعى از شعر فارسى مخصوص مراثى و مصائب اهل بيت ( ع ) كه پيش‌تر اشاره كردم .\r\n\r\n","description":"","footnote":"","page_name":" 203 ","page_number":203},
  {"content":"\r\n . \r\n","description":"","footnote":"","page_name":" 204 ","page_number":204},
  {"content":"\r\n\r\n\r\nدرس‌ها و عبرت‌هاى عاشورا « 1 » \r\nآيت‌اللَّه سيّد على خامنه‌اى\r\n\r\nهدف قيام امام حسين ( ع )\r\nتجديد بناى نظام و جامعهء اسلامى\r\nامروز به مناسبت روز عاشورا نيت كردم كه دربارهء نهضت حسينى عليه الصّلاة والسّلام حرف بزنم . چيز عجيبى است ؛ همهء زندگى ما از ياد حسين ( ع ) لبريز است - خدا را شكر - دربارهء نهضت اين بزرگوار هم زياد حرف زده شده است ؛ اما در عين حال انسان هر چه در اين باره مىانديشد ، ميدان فكر و بحث و تحقيق و مطالعه ، گسترده است . هنوز خيلى حرف‌ها دربارهء اين حادثهء عظيم و عجيب و بىنظير وجود دارد كه ما بايد دربارهء آن فكر كنيم و براى هم بگوييم .\r\nخوب ، اگر اين حادثه را در نظر بگيريد ، حضرت ابى عبداللَّه ( ع ) از آن روزى كه از مدينه خارج شده و به طرف مكه آمد ، تا آن روزى كه در كربلا شربت گواراى شهادت را نوشيد ، شايد بشود گفت كه انسان مىتواند در اين حركت چند ماهه ، بيش از صد درس مهم بشمارد - نخواستم بگويم هزارها درس ؛ مىشود گفت هزارها درس هست - بله ، ممكن است هر اشارهء آن بزرگوار ، يك درس باشد ؛ اما اين كه مىگويم بيش از صد درس ، يعنى اگر ما بخواهيم اين كارها را مورد مداقّه قرار بدهيم ، از آن مىشود صد عنوان و سرفصل به دست آورد ، كه هر كدام براى يك امت ، براى يك تاريخ و يك كشور ، براى تربيت خود و ادارهء جامعه و قرب به خدا درس است .\r\n\r\n","description":"","footnote":" ( 1 ) . برگرفته از كتاب « امانتداران عاشورا » در بيانات مقام معظم رهبرى ، ناشر مؤسسهء فرهنگى قدر ولايت ، چاپ اول ، 1378 ، ص 27 تا 74 . ","page_name":" 205 ","page_number":205},
  {"content":"\r\n\r\nبه خاطر اين است كه حسين بن على ( ارواحنا فداه و فدا اسمه و ذكره ) در دنيا مثل خورشيدى در ميان مقدسين عالم ، اين گونه مىدرخشد . انبيا و اوليا و ائمه و شهدا و صالحين را در نظر بگيريد ، اگر آن‌ها مثل ماه و ستاره‌ها باشند ، اين بزرگوار مثل خورشيد مىدرخشد .\r\nاين به خاطر همين‌ها است ؛ ولى اين صد درس به كنار ، يك درس اصلى در اين عمل هست .\r\nمن امروز سعى خواهم كرد آن درس اصلى را در اين قضيه ، به شما عرض بكنم . همهء آن‌ها حاشيه است و اين متن است ؛ چرا قيام كرد ؟ اين درس است .\r\nشما در مدينه و در مكه ، محترم هستيد و در يمن آن همه شيعه هست ؛ يك گوشه برويد كه با يزيد هم كارى نداشته باشيد ، يزيد هم با شما كارى نداشته باشد ! اين همه مريد ، اين همه شيعيان ؛ زندگى بكنيد ، عبادت و تبليغ بكنيد ! چرا قيام كرديد ؟ قضيه چيست ؟\r\nاين ، آن سؤال اصلى است . اين ، آن درس اصلى است . نمىگوييم كسى اين مطلب را نگفته است ؛ چرا ، انصافاً در اين زمينه ، خيلى هم كار و تلاش كردند ، حرف هم زياد زدند . حالا اين مطلبى را هم كه ما عرض مىكنيم ، به نظر خودمان يك برداشت و ديد تازه‌يى در اين قضيه است .\r\nدوست دارند اين طور بگويند كه حضرت خواست حكومت فاسد يزيد را كنار بزند و خودش يك حكومت ، تشكيل بدهد ؛ اين هدف قيام ابى عبداللَّه ( ع ) بود . اين حرف ، نيمه درست است ؛ نمىگويم غلط است . اگر مقصود از اين حرف ، اين است كه اين بزرگوار براى تشكيل حكومت قيام كردند ، به اين نحو كه اگر ببينند نمىشود انسان به نتيجه برسد بگويند نشد ديگر ، برگرديم ؛ اين غلط است .\r\nبله ، كسى كه به قصد حكومت ، حركت مىكند ، تا آن‌جا پيش مىرود كه ببيند اين كار ، شدنى است ؛ تا ديد احتمال شدن اين كار ، يا احتمال عقلايى وجود ندارد ، وظيفه‌اش اين است كه برگردد . اگر هدف ، تشكيل حكومت است ، تا آن‌جا جايز است انسان برود كه بشود رفت ؛ آن‌جا كه نشود رفت ، بايد برگشت . اگر آن كسى كه مىگويد هدف حضرت از اين قيام ، تشكيل حكومت حقهء علوى است ، مرادش اين است ، اين درست نيست ؛ براى اين كه مجموع اين حركت ، اين را نشان نمىدهد .\r\nدر نقطه مقابل ، گفتند : نه ، آقا ، حكومت چيست ؛ حضرت مىدانست كه نمىتواند حكومت تشكيل بدهد ؛ بلكه اصلًا آمد تا كشته و شهيد بشود ! اين حرف هم مدتى سر زبان‌ها\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nخيلى شايع بود ! بعضى با تعبيرات زيباى شاعرانه‌اى هم اين را بيان مىكردند . بعد من ديدم بعضى از علماى بزرگ ما هم اين را فرموده‌اند . و اين كه اصلًا حضرت ، قيام كرد براى اين كه شهيد بشود ، حرف جديدى نبوده است - گفت : چون با ماندن نمىشود كارى كرد ، پس برويم با شهيد شدن ، كارى بكنيم !\r\nاين حرف را هم ما در اسناد و مدارك اسلامى نداريم - كه برو خودت را به كام كشته شدن بينداز - ما چنين چيزى نداريم . ما شهادت را كه در شرع مقدس مىشناسيم و در روايات و آيات قرآن از آن نشانى مىبينيم ، معنايش اين است كه انسان به دنبال هدف مقدسى كه واجب ، يا راجح است ، برود و در آن راه ، تن به كشتن هم بدهد . اين ، آن شهادت صحيح اسلامى است ؛ اما اين كه آدم ، اصلًا راه بيفتد براى اين كه من بروم كشته بشوم ، يا يك تعبير شاعرانهء اين جورى كه خون من پاى ظالم را بلغزاند و او را به زمين بزند ! اين‌ها آن چيزى نيست كه مربوط به آن حادثهء به آن عظمت است ؛ در اين هم بخشى از حقيقت هست ، اما هدف حضرت ، اين نيست .\r\nپس به طور خلاصه ، نه مىتوانيم بگوييم كه حضرت ، قيام كرد براى تشكيل حكومت و هدفش تشكيل حكومت بود ، و نه مىتوانيم بگوييم حضرت براى شهيد شدن ، قيام كرد ؛ چيز ديگرى است كه من سعى مىكنم در اين خطبهء اول - كه عمدهء صحبت من هم امروز ، در خطبه اول و همين قضيه است - ان شاءاللَّه اين را بيان بكنم .\r\nبنده به نظرم اين جور مىرسد : آن كسانى كه گفته‌اند « هدف ، حكومت بود » ، يا « هدف ، شهادت بود » ، ميان هدف و نتيجه ، خلط كرده‌اند ؛ نخير ، هدف ، اين‌ها نبود . امام حسين ( ع ) هدف ديگرى داشت ؛ منتها رسيدن به آن هدف ديگر ، حركتى را مىطلبيد كه اين حركت ، يكى از دو نتيجه را داشت : حكومت ، يا شهادت . البته حضرت براى هر دو هم آمادگى داشت ؛ هم مقدمات حكومت را آماده كرد و مىكرد ؛ هم مقدمات شهادت را آماده كرد و مىكرد . هم براى اين توطين نفس مىكرد ، هم براى آن . هر كدام هم مىشد ، درست بود ، ايرادى نداشت ؛ اما هيچ كدام ، هدف نبود ، دو نتيجه بود . هدف ، چيز ديگرى است .\r\nهدف چيست ؟ اول آن هدف را به طور خلاصه ، در يك جمله عرض مىكنم ؛ بعد يك مقدارى توضيح مىدهم .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nاگر بخواهيم هدف امام حسين ( ع ) را بيان كنيم ، بايد اين جور بگوييم كه هدف آن بزرگوار ، عبارت بود از انجام دادن يك واجب عظيم از واجبات دين ، كه آن واجب عظيم را هيچ كس قبل از امام حسين - حتى خود پيغمبر - انجام نداده بود ؛ نه پيغمبر اين واجب را انجام داده بود ، نه امير المؤمنين ، نه امام حسن مجتبى !\r\nواجبى بود كه در بناى كلّى نظام فكرى و ارزشى و عملى اسلام ، جاى مهمى دارد . با وجود اين كه اين واجب ، خيلى مهم و خيلى اساسى است ، تا زمان امام حسين ، به اين واجب عمل نشده بود - عرض مىكنم كه چرا عمل نشده بود - امام حسين بايد اين واجب را عمل مىكرد ، تا درسى براى همهء تاريخ باشد ؛ مثل اينكه پيغمبر حكومت تشكيل داد ، تشكيل حكومت ، درسى براى همهء تاريخ اسلام شد ؛ فقط حكمش را نياوردند . يا پيغمبر ، جهاد فى سبيل‌اللَّه كرد ، اين درس براى همهء تاريخ مسلمين و تاريخ بشر تا ابد شد . اين واجب هم بايد به وسيلهء امام حسين ( ع ) انجام مىگرفت ، تا درسى عملى براى مسلمان‌ها و براى طول تاريخ باشد .\r\nحالا چرا امام حسين ، اين كار را بكند ؟ چون زمينهء انجام اين واجب ، در زمان امام حسين پيش آمد . اگر اين زمينه در زمان امام حسين پيش نمىآمد ، مثلًا در زمان امام على النقى ( ع ) پيش مىآمد ، همين كار را امام على النقى ( ع ) مىكرد ؛ حادثهء عظيم و ذبح عظيم تاريخ اسلام ، امام على النقى عليه الصّلاة و السّلام مىشد . اگر در زمان امام حسن مجتبى يا در زمان امام صادق عليهما السلام هم پيش مىآمد ، آن بزرگواران عمل مىكردند . در زمان قبل از امام حسين ، پيش نيامد ؛ بعد از امام حسين هم در تمام طول حضور ائمه تا دوران غيبت ، پيش نيامد !\r\nپس هدف ، عبارت شد از انجام اين واجب ؛ كه حالا شرح مىدهم اين واجب چيست . آن وقت به طور طبيعى انجام اين واجب ، به يكى از دو نتيجه مىرسد : يا نتيجه‌اش اين است كه به قدرت و حكومت مىرسد ؛ اهلًا و سهلًا ، امام حسين حاضر بود . اگر حضرت به قدرت هم مىرسيد ، قدرت را محكم مىگرفت و جامعه را مثل زمان پيغمبر و امير المؤمنين اداره مىكرد . يك وقت هم انجام اين واجب ، به حكومت نمىرسد ، به شهادت مىرسد . براى آن هم امام حسين حاضر بود .\r\nخدا ، امام حسين ، يعنى اين بزرگواران را جورى آفريده بود كه بتوانند بار سنگين آن چنان شهادتى را هم كه براى اين امر پيش مىآمد ، تحمل كنند ؛ و تحمل هم كردند . البته داستان مصايب كربلا ، داستان عظيم ديگرى است .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nحالا اندكى قضيه را توضيح بدهم . برادران و خواهران نمازگزار عزيز ، پيغمبر اكرم و هر پيغمبرى وقتى كه مىآيد ، يك مجموعهء احكام را مىآورد . اين احكامى كه مىآورد ، بعضى فردى است ، براى اين است كه انسان ، خودش را اصلاح كند ؛ بعضى اجتماعى است ، براى اين است كه دنياى بشر را آباد و اداره كند و اجتماعات بشر را به پا بدارد . مجموعهء احكامى است كه به آن ، نظام اسلامى مىگويند .\r\nخوب ، اسلام بر قلب مقدس پيغمبر اكرم نازل شد ؛ نماز را آورد ، روزه ، زكات ، انفاقات ، حج ، احكام خانواده ، ارتباطات شخصى ، جهاد فى سبيل‌اللَّه ، تشكيل حكومت ، اقتصاد اسلامى ، روابط حاكم و مردم ، و وظايف مردم در مقابل حكومت را آورد . اسلام ، همهء اين مجموعه را بر بشريت عرضه كرد ؛ همه را هم پيغمبر اكرم بيان كرد .\r\nما مِنْ شَىْءٍ يُقَرّبُكُمْ مِنَ الْجَنَّةِ وَ يُباعِدُكُمْ مِنَ النّارِ الَّا وَقَدْ نَهَيْتُكُمْ عَنْهُ و امَرْتُكُمْ بِهِ .\r\nپيغمبر اكرم ( ص ) همهء آن چيزهايى را كه مىتواند انسان و يك جامعهء انسانى را به سعادت برساند ، بيان كرد ؛ نه فقط بيان ، بلكه آن‌ها را عمل و پياده كرد . خوب ، در زمان پيغمبر ، حكومت اسلامى و جامعهء اسلامى تشكيل شد ، اقتصاد اسلامى پياده شد ، جهاد اسلامى بر پا و زكات اسلامى گرفته شد ؛ يك كشور و يك نظام اسلامى شد . مهندس اين نظام و راهبر اين قطار در اين خط ، نبى اكرم و آن كسى است كه به جاى او مىنشيند .\r\nخط هم روشن و مشخص است . بايد جامعهء اسلامى و فرد اسلامى از اين خط ، بر روى اين خط و در اين جهت و از اين راه حركت كند ؛ كه اگر چنين حركتى هم انجام‌بگيرد ، آن وقت انسان‌ها به كمال مىرسند ، انسان‌ها صالح و فرشته‌گون مىشوند ، ظلم درميان مردم از بين مىرود ، بدى و فساد ، اختلاف ، فقر و جهل از بين مىروند ، بشر به خوشبختى كامل مىرسد و بندهء كامل خدا مىشود .\r\nاسلام اين نظام را به وسيلهء نبى اكرم آورد و در جامعهء آن روز بشر پياده كرد . در كجا ؟ در گوشه‌يى كه اسمش مدينه بود و بعد هم به مكه و چند شهر ديگر توسعه داد .\r\nخوب ، سؤالى در اين‌جا باقى مىماند و آن اين كه اگر اين قطارى را كه پيغمبر اكرم بر روى اين خط ، به راه انداخته است ، دستى ، يا حادثه‌اى آمد و اين قطار را از خط خارج كرد ، تكليف چيست ؟ اگر جامعهء اسلامى منحرف شد ، اگر اين انحراف به جايى رسيد كه خوف انحراف كل اسلام و معارف اسلام بود ، تكليف چيست ؟\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدو جور انحراف داريم ؛ يك وقت مردم فاسد مىشوند - خيلى وقت‌ها چنين چيزى پيش مىآيد - اما احكام اسلامى از بين نمىرود ؛ ليكن يك وقت مردم كه فاسد مىشوند ، حكومت‌ها هم فاسد مىشوند ، علما و گويندگان دين هم فاسد مىشوند ! از آدم‌هاى فاسد ، اصلًا دين صحيح صادر نمىشود ؛ قرآن و حقايق را تحريف مىكنند ، خوب‌ها را بد ، بدها را خوب ، منكر را معروف و معروف را منكر مىكنند ! خطى را كه اسلام مثلًا به اين سمت كشيده است ، صد و هشتاد درجه به سمت ديگر عوض مىكنند ! اگر جامعه و نظام اسلامى به چنين چيزى دچار شد ، تكليف چيست ؟\r\nالبته پيغمبر فرموده بود كه تكليف چيست ؛ قرآن هم فرموده است : « مَنْ يَرْتَدَّ مِنْكُمْ عَنْ دينِهِ فَسَوْفَ يَأتِى اللَّهُ بِقَوْمٍ يُحبُّهُم وَ يُحبُّونَهُ » - تا آخر - و آيات زياد و روايات فراوان ديگر و همين روايتى كه حالا از قول امام حسين برايتان نقل مىكنم .\r\nامام حسين ( ع ) ، اين روايت پيغمبر را براى مردم خواند . پيغمبر فرموده بود ؛ اما آيا پيغمبر مىتوانست به اين حكم الهى عمل كند ؟\r\nنه ، چون اين حكم الهى وقتى قابل عمل است كه جامعه ، منحرف شده باشد . اگر جامعه ، منحرف شد ، بايد كارى كرد ؛ خدا حكمى در اين‌جا دارد . در جوامعى كه انحراف به حدّى پيش مىآيد كه خطر انحراف اصل اسلام است ، خدا تكليفى دارد ؛ خدا انسان را در هيچ قضيه‌اى بى تكليف نمىگذارد .\r\nپيغمبر ، اين تكليف را فرموده است ، قرآن و حديث گفته‌اند ؛ اما پيغمبر كه نمىتواند به اين تكليف عمل كند .\r\nچرا نمىتواند ؟ چون اين تكليف را آن وقتى مىشود عمل كرد كه جامعه منحرف شده باشد . جامعه در زمان پيغمبر و زمان امير المؤمنين كه جامعه به آن شكل منحرف نشده است ؛ در زمان امام حسن كه معاويه در رأس حكومت است ، اگر چه خيلى از نشانه‌هاى آن انحراف ، پديد آمده است ، اما هنوز به آن حدى نرسيده است كه خوف تبديل كلى اسلام وجود داشته باشد .\r\nشايد بشود گفت در برهه‌يى از زمان ، چنين وضعيتى هم پيش آمد ؛ اما در آن وقت ، فرصتى نبود كه اين كار انجام بگيرد - موقعيت مناسبى نبود - اين حكمى را كه جزو مجموعهء\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاحكام اسلامى است ، اهميتش از خود حكومت ، كمتر نيست ؛ چون حكومت ، يعنى ادارهء جامعه . اگر جامعه به تدريج از خط ، خارج و خراب و فاسد شد و حكم خدا تبديل شد ، اگر ما آن حكم تغيير وضع و تجديد حيات يا به تعبير امروز انقلاب ، اگر آن حكم انقلاب را نداشته باشيم ، اين حكومت به چه دردى مىخورد ؟\r\nپس اهميت آن حكمى كه مربوط به برگرداندن جامعهء منحرف به خط اصلى است ، از اهميت خود حكم حكومت ، كمتر نيست . شايد بشود گفت كه اهميتش از جهاد با كفار ، بيشتر است . شايد بشود گفت اهميتش از امر به معروف و نهى از منكر معمولى در يك جامعهء اسلامى ، بيشتر است . حتّى شايد بشود گفت اهميت اين حكم ، از عبادات بزرگ الهى و از حج ، بيشتر است .\r\nچرا ؟ براى خاطر اين كه در حقيقت اين حكم ، تضمين كنندهء زنده شدن اسلام است ؛ بعد از آن كه مشرف به مردن است ، يا مرده و از بين رفته است خوب ، چه كسى بايد اين حكم را انجام بدهد ؟ چه كسى بايد اين تكليف را به جا بياورد ؟\r\nيكى از جانشينان پيغمبر ، وقتى در زمانى واقع بشود كه آن انحراف به وجود آمده است ؛ البته به شرط اين كه موقعيت مناسب باشد . چون خداى متعال ، به چيزى كه فايده ندارد ، تكليف نكرده است . اگر موقعيت مناسب نباشد ، هر كارى بكنند فايده‌اى ندارد ؛ اثر نمىبخشد . بايد موقعيت مناسب باشد .\r\nالبته موقعيت مناسب بودن هم معناى ديگرى دارد ؛ نه اين كه بگوييم چون خطر دارد ، پس موقعيت مناسب نيست ؛ مراد اين نيست . بايد موقعيت مناسب باشد ؛ يعنى انسان بداند اين كار را كه كرد ، نتيجه‌اى بر آن مترتب مىشود ؛ يعنى ابلاغ پيام به مردم خواهد شد ، مردم خواهند فهميد و در اشتباه نخواهند ماند . اين ، آن تكليف است كه بايد يك نفر انجام مىداد .\r\nحالا در زمان امام حسين ( ع ) ، هم آن انحراف به وجود آمده ، هم آن فرصت پيدا شده است .\r\nپس امام حسين بايد قيام كند ؛ انحراف پيدا شده است . براى اين كه بعد از معاويه ، كسى به حكومت رسيده است كه حتّى ظواهر اسلام را هم رعايت نمىكند ! شرب خمر و كارهاى خلاف مىكند ! تعرضات و فسادهاى جنسى را واضح انجام مىدهد ! عليه قرآن حرف مىزند ، علناً شعر بر خلاف قرآن و بر رد دين مىگويد ، علناً مخالف با اسلام است !\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمنتها چون اسمش رئيس مسلمان‌هاست ، نمىخواهد اسم اسلام را بر اندازد . او عامل به اسلام ، علاقه‌مند و دلسوز به اسلام نيست ؛ بلكه با عمل خود ، مثل چشمه‌اى كه از آن مرتب آب گنديده تراوش مىكند و بيرون مىريزد و همهء جامعهء اسلامى را پر خواهد كرد ! حاكم فاسد ، اين جورى است ديگر ؛ چون حاكم در رأس قلّه است ، آنچه از او تراوش كند ، در همان جا نمىماند - بر خلاف مردم عادى - بلكه مىريزد و همهء قلّه را فرا مىگيرد .\r\nمردم عادى ، هر كدام جاى خودشان را دارند . البته هركس كه بالاتر است ، هر كس كه موقعيت بالاترى در جامعه دارد ، فساد او ضررش بيشتر است . فساد آدم‌هاى عادى ممكن است براى خودشان يا براى عده دور و برشان باشد ؛ اما آن كسى كه در رأس قرار گرفته است ، اگر فاسد شد ، فساد او مىريزد و همهء فضا را پر مىكند ؛ همچنان كه اگر صالح شد ، صلاح او مىريزد و همهء دامنه را فرا مىگيرد .\r\nيك چنين كسى با آن فساد ، بعد از معاويه ، خليفهء مسلمين شده است ! خليفه‌ى پيغمبر ! از اين انحراف بالاتر ؟ ! زمينه هم آماده است . زمينه آماده است ، يعنى چه ؟ يعنى خطر نيست .\r\nچرا ، خطر كه هست ، مگر ممكن است آن كسى كه در رأس قدرت است ، در مقابل انسان‌هاى معارض ، براى آن‌ها خطر نيافريند ؟ جنگ است ديگر . شما مىخواهى او را از تخت قدرت پايين بكشى و او بنشيند تماشا كند ! بديهى است كه او هم به شما ضربه مىزند . پس خطر هست .\r\nاين كه مىگوييم موقعيت مناسب است ، يعنى فضاى جامعهء اسلامى ، جورى است كه ممكن است پيام امام حسين به گوش انسان‌ها در همان زمان و در طول تاريخ برسد . اگر در زمان معاويه ، امام حسين مىخواست قيام كند ، پيام او دفن مىشد . اين به خاطر وضع حكومت در زمان معاويه است ؛ سياست‌ها جورى بود كه مردم نمىتوانستند حقانيت سخن حق را بشنوند ! لذا همين بزرگوار ، ده سال در زمان خلافت معاويه ، امام بود ، ولى چيزى نگفت ، كارى ، اقدامى و قيامى نكرد ؛ چون موقعيت آن‌جا مناسب نبود .\r\nقبلش هم امام حسن ( ع ) بود ، ايشان هم قيام نكرد ؛ چون موقعيت مناسب نبود . نه اين كه امام حسين و امام حسن ، اهل اين كار نبودند ؛ امام حسن و امام حسين ، فرقى ندارند ، امام حسين و امام سجاد ، فرقى ندارند ، امام حسين و امام على النقى و امام حسن عسگرى ( ع )\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nفرقى ندارند . البته حالا كه اين بزرگوار ، اين مجاهدت را كرده است ، مقامش بالاتر از كسانى است كه نكردند ؛ اما اين‌ها از لحاظ مقام امامت ، يكسانند . براى هريك از آن بزرگواران هم كه پيش مىآمد ، همين كار را مىكردند و به همين مقام مىرسيدند .\r\nخوب ، امام حسين ، هم در مقابل چنين انحرافى قرار گرفته است ، پس بايد آن تكليف را انجام بدهد ، هم موقعيت مناسب است ؛ پس ديگر عذرى وجود ندارد . لذا عبداللَّه بن جعفر و محمد بن حنفيه و عبداللَّه بن عباس - اين‌ها كه عامى نبودند ، همه دين‌شناس ، آدم‌هاى عارف ، عالم و چيز فهم بودند - وقتى به حضرت مىگفتند كه آقا ، خطر دارد ، نرويد ؛ مىخواستند بگويند وقتى خطرى در سر راه تكليف است ، تكليف ، برداشته است . آن‌ها نمىفهمند كه اين تكليف ، تكليفى نيست كه با خطر برداشته بشود .\r\nاين تكليف ، هميشه خطر دارد . آيا ممكن است انسان عليه قدرتى آن چنان مقتدر - به حسب ظاهر - قيام كند و خطر نداشته باشد ؟ ! مگر چنين چيزى مىشود ؟ ! اين تكليف ، هميشه خطر دارد . همان تكليفى كه امام بزرگوار انجام داد . به امام هم مىگفتند آقا ، شما كه با شاه در افتاده‌ايد ، خطر دارد . امام نمىدانست خطر دارد ؟ ! امام نمىدانست كه دستگاه امنيتى رژيم پهلوى ، انسان را مىگيرند ، مىكشند ، شكنجه مىكنند ، دوستان انسان را مىكشند و تبعيد مىكنند ؟ ! امام اين‌ها را نمىدانست ؟ !\r\nكارى كه در زمان امام حسين انجام گرفت ، نسخهء كوچكش هم در زمان امام ما انجام گرفت ؛ منتها آن‌جا به نتيجهء شهادت رسيد ، اين‌جا به نتيجهء حكومت رسيد . اين همان است ؛ فرقى نمىكند . هدف امام حسين ، با هدف امام بزرگوار ما يكى بود . اين مطلب ، اساس معارف حسين است . معارف حسينى ، بخش عظيمى از معارف شيعه است . اين پايهء مهمى است و خود از پايه‌هاى اسلام است .\r\nپس هدف ، عبارت شد از باز گرداندن جامعهء اسلامى به خط صحيح . چه زمانى ؟ آن وقتى كه راه ، عوضى شده است و جهالت و ظلم و استبداد و خيانت كسانى ، مسلمين را منحرف كرده و زمينه و شرايط هم آماده است .\r\nالبته دوران تاريخ ، اوقات مختلفى است ؛ گاهى شرايط آماده است ، گاهى آماده نيست .\r\nزمان امام حسين ؛ آماده بود ، زمان ما هم آماده بود . امام همان كار را كردند ؛ هدف يكى بود .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nمنتها وقتى انسان به دنبال اين هدف ، راه مىافتد و مىخواهد عليه حكومت و مركز باطل قيام كند ، براى اين كه اسلام و جامعه و نظام اسلامى را به مركز صحيح خود برگرداند ، يك وقت است كه وقتى قيام كرد ، به حكومت مىرسد ؛ اين يك شكل آن است - در زمان ما بحمداللَّه اين جور شد - يك وقت است كه اين قيام ، به حكومت نمىرسد ؛ به شهادت مىرسد .\r\nآيا در اين صورت ، واجب نيست ؟ چرا ؟ به شهادت هم برسد ، واجب است . آيا در اين صورتى كه به شهادت برسد ، ديگر قيام ، فايده‌اى ندارد ؟ چرا ، هيچ فرقى نمىكند ؛ اين قيام و اين حكومت ، در هر دو صورت ، فايده دارد - چه به شهادت برسد ، چه به حكومت - منتها هر كدام يك جور فايده دارد . بايد انجام داد ؛ بايد حركت كرد .\r\nاين ، آن كارى بود كه امام حسين انجام داد ؛ منتها امام حسين ( ع ) آن كسى بود كه براى اولين بار اين حركت را انجام داد . قبل از او انجام نشده بود ؛ چون قبل از او در زمان پيغمبر و امير المؤمنين چنين زمينه و انحرافى به وجود نيامده بود ، يا اگر هم در مواردى انحرافى بود ، زمينهء مناسب و مقتضى نبود . زمان امام حسين ، هر دو وجود داشت . در باب نهضت امام حسين ، اين اصل قضيه است .\r\nپس مىتوانيم اين جور جمع بندى كنيم ، بگوييم : امام حسين قيام كرد تا آن واجب بزرگى را كه عبارت از تجديد بناى نظام و جامعهء اسلامى ، يا قيام در مقابل انحرافات بزرگ در جامعهء اسلامى است ، انجام بدهد . اين از طريق قيام و از طريق امر به معروف و نهى از منكر است ؛ بلكه خودش يك مصداق بزرگ امر به معروف و نهى از منكر است . البته اين كار ، گاهى به نتيجهء حكومت مىرسد ، امام حسين براى اين آماده بود . گاهى هم به نتيجهء شهادت مىرسد ، براى اين هم آماده بود .\r\nما به چه دليل اين مطلب را عرض مىكنيم ، اين را از كلمات خود امام حسين به دست مىآوريم . من در ميان كلمات حضرت ابى عبداللَّه ( ع ) ، چند عبارت را انتخاب كرده‌ام - البته بيش از اين‌هاست كه همه ، همين معنا را بيان مىكند - اول در مدينه ؛ آن شبى كه وليد حاكم مدينه ، حضرت را احضار كرد و گفت : معاويه از دنيا رفته است و شما بايد بيعت كنيد ، حضرت به او فرمود : باشد تا صبح ، « ننظر و تنظرون اينا احق بالبيعة و الخلافه » برويم فكر كنيم ببينيم ما بايد خليفه بشويم ، يا يزيد بايد خليفه بشود ! مروان فرداى آن روز ، حضرت را در\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nكوچه‌هاى مدينه ديد ، گفت : يا ابا عبداللَّه تو دارى خودت را به كشتن مىدهى ! چرا با خليفه بيعت نمىكنى ؟ بيا بيعت كن ، خودت را به كشتن نده ، خودت را به زحمت نينداز .\r\nحضرت در جواب او ، اين جمله را فرمودند : « انا للَّه‌و انا اليه راجعون و على الاسلام السّلام ، اذقد بليت الامة براع مثل يزيد » ؛ ديگر بايد با اسلام ، خداحافظى كرد و بدرود گفت ! آن وقتى كه حاكمى مثل يزيد بر سر كار بيايد و اسلام به حاكمى مثل يزيد ، مبتلا بشود ! قضيهء شخص يزيد نيست ، هر كس مثل يزيد باشد . حضرت مىخواهد بفرمايد كه تا حالا هر چه بود ، قابل تحمل بود ؛ اما الان پاى اصل دين و نظام اسلامى در ميان است و با حكومت كسى مثل يزيد ، نابود خواهد شد . به اين كه خطر انحراف ، خطر جدى است ، اشاره مىكند . مسأله ، عبارت از خطر براى اصل اسلام است .\r\nحضرت ابى عبداللَّه ( ع ) ، هم هنگام خروج از مدينه ، هم هنگام خروج از مكه ، صحبت‌هايى با محمد بن حنفيه داشتند . به نظر من مىرسد كه اين وصيت مربوط است به هنگامى كه مىخواستند از مكه خارج بشوند ؛ در ماه ذيحجه هم كه محمد بن حنفيه به مكه آمده بود ، صحبت‌هايى با حضرت داشت . حضرت به برادرشان محمد بن حنفيه ، چيزى را به عنوان وصيت نوشتند و دادند .\r\nآن‌جا بعد از شهادت به وحدانيت خدا و چه و چه ، به اين‌جا مىرسند « وَ انّى لَمْ اخْرُجْ اشَراً وَ لا بَطَراً وَ لا مُفْسِداً وَ لا ظالِماً » ؛ يعنى كسانى اشتباه نكنند و تبليغاتچىها تبليغ كنند كه امام حسين هم مثل كسانى كه اين گوشه و آن گوشه ، خروج مىكنند براى اين كه قدرت را به چنگ بگيرند براى خود نمايى ، براى عيش و ظلم و فساد وارد ميدان مبارزه و جنگ مىشود ! كار ما از اين قبيلى نيست ؛ « وِ انَّما خَرَجْتُ لِطَلَبِ الْأِصْلاحِ فى أُمَّةِ جَدّى » . عنوان اين كار ، همين اصلاح است ؛ مىخواهم اصلاح كنم . اين همان واجبى است كه قبل از امام حسين ، انجام نگرفته بوده است . اين اصلاح ، از طريق خروج است - خروج ، يعنى قيام - حضرت در اين وصيتنامه ، اين را ذكر كردند - تقريباً تصريح به اين معناست - يعنى اولًا مىخواهيم قيام كنيم و اين قيام ما هم براى اصلاح است ؛ نه براى اين است كه حتماً بايد به حكومت برسيم ، نه براى اين است كه حتماً بايد برويم شهيد بشويم . نه ، مىخواهيم اصلاح كنيم ، البته اصلاح ، كار كوچكى نيست .\r\nيك وقت شرايط جورى است كه انسان به حكومت مىرسد و خودش زمام قدرت را به\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nدست مىگيرد ؛ يك وقت نمىتواند اين كار را بكند - نمىشود - شهيد مىشود . در عين حال هر دو ، قيام براى اصلاح است .\r\nبعد مىفرمايد : « اريدُ انْ آمُرَ بِالْمَعْرُوفِ وَ انْهى عَنِ الْمُنْكَرِ وَ اسيرُ بِسيرَةِ جَدّى » ؛ اين اصلاح ، مصداق امر به معروف و نهى از منكر است . اين هم يك بيان ديگر .\r\nحضرت در مكه ، دو نامه نوشته‌اند : يكى به رؤساى بصره ، يكى به رؤساى كوفه ؛ در نامهء حضرت به رؤساى بصره اين جور آمده است :\r\nوَ قَدْ بَعَثْتُ رَسُولى الَيْكُمْ بِهذَا الْكِتابِ وَ انَا ادْعُوكُمْ الى كِتابِ اللَّهِ وَ سُنَّةِ نَبِيِّهِ فَانَّ السُّنَّةَ قَدْ اميتَتْ وَانَّ الْبِدْعَةَ قَدْ احْيِيَتْ فَانْ تَسْمَعُوا قَوْلى اهْدِكُمْ الى سَبيلِ الرَّشادِ .\r\nمن مىخواهم بدعت را از بين ببرم و سنت را احيا كنم ؛ زيرا سنت را مىرانده‌اند و بدعت را زنده كرده‌اند ! اگر دنبال من آمديد ، راه راست با من است . يعنى مىخواهم همان تكليف بزرگ را انجام بدهم كه احياى اسلام و احياى سنت پيغمبر و نظام اسلامى است .\r\nبعد در نامه به اهل كوفه فرمود :\r\nفَلَعَمْرى مَا الْأِمامُ الَّا الْعامِلُ بِالْكِتابِ وَالْآخِذُ بِالْقِسْطِ الدَّائِنِ بِالْحَقِّ الْحابِسِ نَفْسِهِ عَلى ذاتِ اللَّهِ وَالسَّلامُ .\r\nامام و پيشوا و رئيس جامعهء اسلامى نمىتواند كسى باشد كه اهل فسق و فجور و خيانت و فساد و دورى از خدا و اين‌هاست ، بايد كسى باشد كه به كتاب خدا عمل كند . يعنى در جامعه ، عمل كند ؛ نه اين كه خودش در اتاق خلوت فقط نماز بخواند ، بلكه عمل به كتاب را در جامعه زنده كند ، اخذ به قسط و عدل كند و حق را قانون جامعه قرار بدهد . « الدائن بالحق » يعنى آيين و قانون و مقررات جامعه را حق قرار بدهد ؛ باطل را كنار بگذارد . « وَ الْحابِسُ نَفْسِهِ عَلى ذاتِ اللَّهِ » ؛ ظاهراً معناى اين جمله اين است كه خودش را در خط مستقيم الهى به هر كيفيتى حفظ كند و اسير جاذبه‌هاى شيطانى و مادى نشود ؛ والسّلام . بنابر اين ، هدف را مشخص مىكند .\r\nاز مكه خارج شدند ؛ در بين راه ، همين طور امام حسين در هر كدام از منازل ، صحبتى با لحن‌هاى مختلف دارند . در منزلى به نام « بيضه » ، در حالى كه حرّ بن يزيد هم در كنار حضرت است - حضرت مىروند ، او هم در كنار حضرت مىرود - به اين منزل رسيدند و فرود آمدند .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nشايد قبل از اين كه استراحت بكنند ، يا بعد از اندكى استراحت حضرت ايستاد و خطاب به لشكر دشمن اين گونه فرمود :\r\nايُّهَا النَّاسُ ، انَّ رَسُولَ اللَّهِ ( ص ) قالَ : مَنْ رَأى سُلْطاناً جائِراً مُسْتَحِلًاّ لِحُرُمٍ اللَّهِ ناكِثاً لِعَهْدِ اللَّهِ ، مُخالِفاً لِسُنَّةِ رَسُولِ اللَّهِ يَعْمَلُ فى عِبادِاللَّهِ بِالْأِثْمِ وَالْعُدْوانِ فَلَمْ يُغَيِّرْ عَلَيْهِ بِقَوْلٍ وَلا فِعْلٍ كانَ حَقّاً عَلَى اللَّهِ انْ يَدْخُلَهُ مَدْخَلَهُ .\r\nيعنى اگر كسى ببيند حاكمى در جامعه ، بر سر كار است كه ظلم مىكند ، حرام خدا را حلال مىشمارد حلال خدا را حرام مىشمارد ، حكم الهى را كنار مىزند ، عمل نمىكند و ديگران را به عمل وادار نمىكند ؛ يعنى در ميان مردم ، با گناه ، با دشمنى و با ظلم عمل مىكند - حاكم فاسد ظالم جائر ، كه مصداق كاملش يزيد بود - « فَلَمْ يُغَيِّرْ عَلَيْهِ بِقَوْلٍ وَلا فِعْلٍ » ، و با زبان و عمل ، عليه او اقدام نكند ، « كانَ حَقّاً عَلَى اللَّهِ انْ يَدْخُلَهُ مَدْخَلَهُ » ، خداى متعال در قيامت ، اين ساكت بى تفاوت بى عمل را هم به همان سرنوشتى دچار مىكند كه آن ظالم را دچار كرده است ؛ يعنى با او در يك صف و در يك جناح قرار مىگيرد .\r\nاين را پيغمبر فرموده‌اند . اين كه عرض كرديم پيغمبر ، حكم اين مطلب را فرموده‌اند ، اين يكى از نمونه‌هاى آن است . پس پيغمبر مشخص كرده بودند كه اگر نظام اسلامى ، منحرف شد ، بايد چه كار كرد . امام حسين هم به همين فرمايش پيغمبر استناد مىكند .\r\nپس تكليف ، چى شد ؟ تكليف « يغيّر بقول و لافعل » شد . اگر انسان در چنين شرايطى قرار گرفت - البته در زمانى كه موقعيت مناسب باشد - واجب است در مقابل اين عمل ، قيام و اقدام كند . به هر كجا مىخواهد برسد ؛ كشته بشود ، زنده بماند ، به حسب ظاهر موفق بشود يا نشود .\r\nهر مسلمانى در مقابل اين وضعيت ، بايد قيام و اقدام كند . اين تكليفى است كه پيغمبر فرموده‌اند .\r\nبعد امام حسين فرمود : « و انّى احق بهذا » ، « من از همهء مسلمان‌ها شايسته ترم به اين كه اين قيام و اين اقدام را بكنم ؛ چون من پسر پيغمبرم . اگر پيغمبر ، اين تغيير ، يعنى همين اقدام را بر تك تك مسلمان‌ها واجب كرده است ، بديهى است حسين بن على ، پسر پيغمبر ، وارث علم و حكمت پيغمبر ، از ديگران و اجب‌تر و مناسب‌تر است كه اقدام كند ؛ من به خاطر اين است كه اقدام كردم » . پس دارد علت قيام خود را بيان مىكند .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nدر منزل « عُذَيْب » كه چهار نفر به حضرت ملحق شدند ، بيان ديگرى از امام حسين ( ع ) هست ؛ حضرت فرمود : « اما وَاللَّهِ انّى لَأَرْجُو ان‌ْيَكُونَ خَيْراً ما ارادَ اللَّهُ بِنا ؛ قُتِلْنا اوْ ظَفَرْنا » . اين هم نشانهء اين كه گفتيم فرقى نمىكند ؛ چه به پيروزى برسند ، چه كشته بشوند ، تفاوتى نمىكند .\r\nتكليف ، تكليف است ؛ بايد انجام بگيرد . فرمود : من اميدم اين است كه خداى متعال ، آن چيزى كه براى ما در نظر گرفته است ، خير ماست ؛ چه كشته بشويم ، چه به پيروزى برسيم . فرقى نمىكند ؛ ما داريم تكليفمان را انجام مىدهيم .\r\nدر خطبهء اول بعد از ورود به سرزمين كربلا فرمود : « قَدْ نَزَلَ مِنَ الْامْرِ ما قَدْ تَرَوْنِ . . . » بعد فرمود : « الا تَرَوْنَ الَى الْحَقِّ لا يُعْمَلُ بِهِ وَ الَى الْباطِلِ لا يَتَناهى عَنْهُ لِيَرْغَبِ الْمُؤْمِنُ فِى لِقاءِ رَبِّهِ مُحِقّاً . . . » تا آخر اين خطبه - خلاصه و جمع‌بندى كنم .\r\nپس امام حسين ( ع ) براى انجام يك واجب ، قيام كرد . اين واجب در طول تاريخ ، متوجه به يكايك مسلمان‌هاست . اين واجب عبارت است از اين كه هر وقت ديدند كه نظام جامعهء اسلامى دچار يك فساد بنيانى شده و بيم آن است كه به كلى احكام اسلامى تغيير پيدا بكند ، هر مسلمانى بايد قيام كند .\r\nالبته در شرايط مناسب ؛ آن وقتى كه بداند اين قيام ، اثر خواهد بخشيد . جزو شرايط ، زنده ماندن ، كشته نشدن ، يا اذيت و آزار نديدن نيست . اين‌ها جزو شرايط نيست ؛ لذا امام حسين ( ع ) قيام كرد و عملًا اين واجب را انجام داد تا درسى براى همه باشد .\r\nخوب ، ممكن است هر كسى در طول تاريخ و در شرايط مناسب ، اين كار را بكند ؛ البته بعد از زمان امام حسين ، در زمان هيچ يك از ائمهء ديگر ، چنين شرايطى پيش نيامد . خود اين تحليل دارد كه چطور پيش نيامد ؛ چون كارهاى مهم ديگرى بود كه بايد انجام مىگرفت و چنين شرايطى در جامعهء اسلامى تا آخر دوران حضور و اول زمان غيبت اصلًا محقق نشد . البته در طول تاريخ از اين گونه شرايط در كشورهاى اسلامى زياد پيش مىآيد ؛ الان هم شايد در دنياى اسلام جاهايى است كه زمينه هست ، مسلمان‌ها بايد انجام بدهند . اگر انجام بدهند تكليفشان را انجام داده‌اند و اسلام را تعميم و تضمين كرده‌اند . بالاخره يكى ، دو نفر شكست مىخورند .\r\nوقتى اين تغيير و قيام و حركت اصلاحى تكرار بشود ، مطمئناً فساد و انحراف ، ريشه كن و از بين خواهد رفت . هيچ كس اين راه و اين كار را بلد نبود ، چون زمان پيغمبر كه نشده بود ،\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nزمان خلفاى اول هم كه انجام نگرفته بود ، امير المؤمنين هم كه معصوم بودند ، انجام نداده بودند ؛ لذا امام حسين ( ع ) از لحاظ عملى ، درس بزرگى به همهء تاريخ اسلام داد و در حقيقت ، اسلام را هم در زمان خودش ، هم در هر زمان ديگرى بيمه كرد .\r\nهر جا فسادى از آن قبيل باشد ، امام حسين در آن‌جا زنده است ؛ با شيوه و با عمل خود دارد مىگويد كه شما بايد چه كار كنيد . تكليف اين است ؛ لذا بايد ياد امام حسين و ياد كربلا زنده باشد ، چون ياد كربلا اين درس عملى را جلوى چشم مىگذارد .\r\nمتأسفانه در كشورهاى اسلامى ديگر ، درس عاشورا آن چنان كه بايد شناخته شده باشد ، شناخته شده نيست ! بايد بشود . در كشور ما شناخته شده بود . مردم در كشور ما امام حسين را مىشناختند و قيام امام حسين را مىدانستند . روح حسينى بود ؛ لذا وقتى امام فرمود كه محرم ماهى است كه خون بر شمشير پيروز مىشود ، مردم تعجب نكردند . حقيقت هم همين شد ؛ خون بر شمشير پيروز شد .\r\nبنده يك وقت در سال‌ها پيش ، همين مطلب را در جلسه‌اى براى جمعيتى عرض كردم - البته قبل از انقلاب - مثالى به ذهنم آمد ، آن را در آن جلسه گفتم ؛ آن مثال عبارت است از داستان همان طوطى كه مولوى در مثنوى ذكر مىكند .\r\nيك نفر يك طوطى در خانه داشت - البته مَثَل است ؛ اين مثل‌ها براى بيان حقايق است - وقتى مىخواست به سفر هند برود ، با اهل و عيال خود كه خداحافظى كرد ، با اين طوطى هم خداحافظى كرد . گفت من دارم به هند مىروم ؛ هند سرزمين تو است . طوطى گفت : به فلان نقطه برو ، قوم و خويش‌ها و دوستان من آن‌جا هستند ؛ آن‌جا بگو يكى از شماها در منزل ماست . حال من را براى آن‌ها بيان كن كه در قفس و در خانهء ماست . چيز ديگرى از تو نمىخواهم .\r\nاو رفت ، سفرش را طى كرد و به آن‌جا رفت . ديد بله ، طوطىهاى زيادى روى درخت‌ها نشسته‌اند . آن‌ها را صدا كرد ، گفت : اى طوطىهاى عزيز و سخنگو و خوب ، من پيغامى براى شما دارم ؛ يك نفر از شماها در خانهء ماست ، وضعش هم خيلى خوب است ، در قفس است ، زندگى خيلى خوب و غذاى خوب و مناسب دارد ، به شماها سلام رسانده است .\r\nتا آن تاجر اين حرف را زد ، يك وقت ديد آن طوطىها كه روى شاخه‌هاى درخت نشسته بودند ، همه بال بال زدند و روى زمين افتادند ؛ جلو رفت ، ديد مرده‌اند ! خيلى متأسف شد ؛\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nگفت چرا من حرفى زدم كه اين همه حيوان - مثلًا پنج تا ، ده تا طوطى - با شنيدن اين حرف ، جانشان را از دست داده‌اند ! اما گذشته بود ؛ كارى نمىتوانست بكند .\r\nتاجر برگشت ؛ وقتى به خانهء خودش رسيد ، سراغ قفس طوطى رفت گفت : پيغام تو را گفتم ؛ گفت : چه جوابى دادند ؟ گفت : تا پيغام تو را از من شنيدند ، همه از بالاى درخت‌ها پر پر زدند ، روى زمين افتادند و مردند !\r\nتا اين حرف از زبان تاجر بيرون آمد ، يك وقت ديد همين طوطى هم در قفس ، پر پر زد و كف قفس افتاد و مرد ! خيلى متأسف و ناراحت شد . در قفس را باز كرد ، طوطى مرده بود ديگر ، نمىشد نگهش دارند ؛ پايش را گرفت و آن را روى پشت بام ، پرتاب كرد . تا پرتاب كرد ، طوطى از وسط هوا بنا به بال زدن كرد و بالاى ديوار نشست ! گفت : از تو تاجر و دوست عزيز ، خيلى ممنونم ، تو خودت وسيلهء آزادى من را فراهم كردى . من نمرده بودم ، خودم را به مردن زدم ! و اين درسى بود كه آن طوطىها به من ياد دادند ؛ تا فهميدند كه من اين‌جا در قفس ، اسير و زندانيم ، با چه زبانى به من بگويند كه چه كار بايد بكنم تا نجات پيدا كنم ! عملًا به من نشان دادند كه بايد اين كار را بكنم تا نجات پيدا كنم بمير تا زنده شوى ! و من پيغام آن‌ها را از تو گرفتم ؛ اين درس عملى بود كه با فاصلهء مكانى ، از آن منطقه به من رسيد . من از آن درس استفاده كردم .\r\nبنده آن روز - بيست و چند سال پيش - به آن برادران و خواهرانى كه اين حرف را مىشنيدند ، گفتم عزيزان من ، امام حسين به چه زبانى بگويد كه تكليف شماها چيست ؟\r\nشرايط ، همان شرايط است ، زندگى ، همان جور زندگى است ، اسلام هم همان اسلام است ؛ خوب ، امام حسين به همهء نسل‌ها عملًا نشان داد . اگر يك كلمهء حرف هم از امام حسين نقل نمىشد ، ما بايد مىفهميديم كه تكليفمان چيست .\r\nملتى كه اسير است ، ملتى كه در بند است ، ملتى كه دچار فساد سران است ، ملتى كه دشمنان دين بر او حكومت مىكنند و زندگى و سرنوشت او را در دست گرفته‌اند ، بايد از طول زمان بفهمند كه تكليفش چيست ؛ چون پسر پيغمبر - امام معصوم - نشان داد كه در چنين شرايطى بايد چه كار كرد .\r\nبا زبان نمىشد . اگر اين مطلب را با صد زبان مىگفت و خودش نمىرفت ، ممكن نبود اين پيغام از تاريخ عبور كند و برسد ؛ امكان نداشت . فقط نصيحت كردن و به زبان گفتن از تاريخ\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nعبور نمىكند ؛ هزار جور توجيه و تأويل مىكنند . بايد عمل باشد ؛ آن هم عملى چنين بزرگ ، عملى چنين سخت ، فداكارى با چنين عظمت و جانسوز كه امام حسين انجام داد !\r\nحقيقتاً آنچه كه از صحنهء روز عاشورا در مقابل چشم ماست ، جا دارد كه بگوييم در تمامى حوادث كه ما از فجايع بشرى سراغ داريم ، هنوز تك و بى همتاست ؛ نظيرى ندارد . همانطور كه پيغمبر فرمود ، امير المؤمنين فرمود ، امام حسن فرمود - بنابر آنچه كه در روايات هست - « لا يَوْمَ كَيَوْمِكَ يا ابا عَبْدِاللَّه » ؛ هيچ روزى مثل روز تو ، مثل روز عاشوراى تو ، مثل كربلا و مثل حادثهء تو نيست .\r\nتشخيص وظيفه اصلى از وظايف گوناگون\r\nدر قضيهء حركت عاشورا نكات بسيار زيادى است كه اگر دنياى اسلام و متفكرين جهان اسلام دربارهء اين مسأله ، از ابعاد مختلف بررسى بكنند ، در اين حادثه و آنچه كه اين حادثه را احاطه كرده است - از مقدّمات و مؤخّرات - راه‌هاى زندگى اسلامى و تكليف نسل‌هاى مسلمان در شرايط مختلف ، معلوم خواهد شد .\r\nيكى از اين درس‌ها ، اين نكتهء مهم است كه حسين بن على عليه الصّلاة و السّلام در يك فصل بسيار حسّاس تاريخ اسلام ، وظيفهء اصلى را از وظايف گوناگون و داراى مراتب مختلف اهميت ، تشخيص داد و اين وظيفه را انجام داد ؛ در شناخت آن چيزى كه آن روز دنياى اسلام به آن احتياج داشت ، دچار توهم و اشتباه نشد . و اين يكى از آن نقاط آسيب‌پذير در زندگى مسلمين در دوران‌هاى مختلف است ؛ يعنى اين كه آحاد ملت و راهنمايان آن‌ها و برجستگان دنياى اسلام ، در يك برهه از زمان ، وظيفهء اصلى را اشتباه كنند ، ندانند كه چه چيزى لازم است و بايد به آن پرداخت و كارهاى ديگر را - اگر لازم شد - فداى آن كرد ، و چه چيزى فرعى و درجهء دوم است ، و هر حركت و هر كارى را بايد به قدر خود آن اهميّت داد و براى آن تلاش كرد .\r\nدر همان زمان حركت ابا عبداللَّه ( ع ) كسانى بودند كه اگر در باب اين قضيه ، با آن‌ها صحبت مىشد كه بايد قيام كنيم و مىفهميدند كه اين كار به دنبال خود مشكلات و دردسرهايى را دارد ، به تكاليف درجهء دو ، مىچسبيدند ! كما اين كه ديديم عده‌يى هم همين كار را كردند . در\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nميان آن كسانى كه با امام حسين ( ع ) نيامدند و حركت نكردند ، آدم‌هاى مؤمن و متعهّد وجود داشت ؛ اين جور نبود كه همه ، اهل دنيا باشند .\r\nآن روز در بين سران و برگزيدگان دنياى اسلام ، آدم‌هاى مؤمن و كسانى كه مايل بودند بر طبق وظيفه عمل بكنند ، بودند و تكليف را نمىفهميدند ؛ وضعيت زمان را تشخيص نمىدادند ، دشمن اصلى را نمىشناختند ، كار اصلى و محورى را با كارهاى درجهء دو و درجهء سه ، اشتباه مىكردند ! و اين هميشه يكى از آن ابتلائات بزرگ دنياى اسلام بوده است .\r\nامروز هم ممكن است ما دچار آن بشويم و آنچه را كه مهم است ، با چيز كم اهميّت‌تر اشتباه بكنيم . بايد وظيفهء اساسى را كه قوام و حيات جامعه به آن است ، پيدا كرد .\r\nيك روز مبارزات ضد استعمارى و ضد استبدادى و ضد دستگاه كفر و طاغوت در همين كشور ما مطرح بود ، ولى بعضىها هم اين تكليف را تشخيص نمىدادند ؛ به كارهاى ديگر چسبيده بودند . احياناً اگر كسى تدريسى يا تأليفى داشت ، اگر يك حوزهء كوچك تبليغى داشت ، اگر هدايت جمع محدودى از مردم در كارهاى دينى بر عهدهء او بود ، فكر مىكرد كه اگر به آن مبارزه بپردازد ، اين كارها معطل خواهد ماند ! مبارزهء به آن عظمت و به آن اهميت را ترك مىكرد ، براى اين كه از اين كارها باز نماند ؛ در شناختن آنچه لازم ، آنچه مهم يا اهمّ است ، اشتباه مىكرد .\r\nحسين بن على ( ع ) در بيانات خود فهماند كه براى دنياى اسلام در چنين شرايطى ، مبارزهء با اصل قدرت طاغوتى و اقدام براى نجات انسان‌ها از سلطهء شيطانى و اهريمنى آن قدرت ، واجب‌ترين كارهاست . بديهى است كه حسين بن على ( ع ) وقتى در مدينه مىماند ، احكام الهى را در ميان مردم خود تبليغ و معارف اهل بيت را بيان مىكرد عده‌يى را پرورش مىداد ؛ ولى وقتى براى حادثه‌اى مثل حركت به سمت عراق حركت كرد ، از همهء اين كارها باز مىماند ، نمىتوانست نماز مردم را به آن‌ها تعليم بدهد ، نمىتوانست احاديث پيغمبر را به مردم بگويد ، حوزهء درس و بيان معارف او تعطيل مىشد و كمك به ايتام و مستمندان و فقرا كه آن حضرت در مدينه به آن‌ها كمك مىكرد همه مىماند !\r\nاين‌ها هر كدام وظيفه‌اى بود كه آن حضرت انجام مىداد . همهء اين وظايف ، فداى وظيفهء مهم‌تر ! حتى آن چنان كه در زبان همهء مبلغين و گويندگان هست ، حج بيت‌اللَّه هم در اوان خود و در هنگامى كه مردم براى حج مىآيند ، فداى آن تكليف بالاتر ! آن تكليف چيست ؟\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nهمانطور كه او فرمود ، مبارزهء با دستگاهى كه منشأ فساد بود . « اريدُ انْ امُرَ بِالْمَعْرُوفِ وَ انْهى عَنِ الْمُنْكَرِ وَ اسيرُ بِسيرَةِ جَدّى » . يا آن چنان كه در خطبهء ديگر در بين راه فرمود : انَّ رَسُولَ اللَّهِ ( ص ) قالَ مَنْ رَأى سُلْطاناً جائِراً مُسْتَحِلّاً لِحُرُمِ اللَّهِ ، ناكِثاً لِعَهْدِ اللَّهِ مُخالِفاً لِسُنَّةِ رَسُولِ اللَّهِ يَعْمَلُ فى عِبادِاللَّهِ بِالْأِثْمِ وَالْعُدْوانِ فَلَمْ يُغَيِّرْ عَلَيْهِ بِقَوْلٍ وَ لا فِعْلٍ كانَ حَقّاً عَلَى اللَّهِ انْ يَدْخُلَهُ مَدْخَلَهُ .\r\nيعنى اغاره يا تغيير نسبت به سلطان ظلم و جور ، قدرتى كه فساد مىپراكند و دستگاهى كه انسان‌ها را به سمت نابودى و فناى مادى و معنوى مىكشاند .\r\nاين ، آن حركت حسين بن على ( ع ) است كه البته آن را مصداق امر به معروف و نهى از منكر هم دانسته‌اند كه در باب گرايش به تكليف امر به معروف و نهى از منكر ، بايد به اين نكات هم توجه بشود . لذاست كه براى تكليف اهمّ حركت مىكند و تكاليف ديگر را ولو مهم ، فداى اين تكليف اهم مىكند . تشخيص مىدهد كه امروز ، كار واجب چيست .\r\nهر زمانى يك حركت براى جامعهء اسلامى ، متعيّن است ؛ يك دشمن و يك جبههء خصم ، جهان اسلام و اسلام و مسلمين را تهديد مىكند . آن را بايد شناخت . اگر در شناخت دشمن اشتباه كرديم و در جهتى كه اسلام و مسلمين ، از آن خسارت مىبينند و به آن‌ها حمله مىشود دچار اشتباه شديم ، خسارتى كه پيدا خواهد شد ، جبران‌ناپذير است ؛ فرصت‌هاى بزرگ از دست مىرود ! و امروز ما در دنياى اسلام مكلّفيم كه همين هوشيارى و توجه و دشمن‌شناسى و تكليف‌شناسى را به اعلا درجهء ممكن ، براى ملت اسلام و ملت خودمان تدارك ببينيم .\r\nامروز با توجه به تشكيل حكومت اسلامى و بر افراشته شدن پرچم اسلام - چيزى كه در طول تاريخ اسلام بعد از صدر اول تا امروز ، سابقه ندارد - يك چنين امكانى در اختيار مسلمان‌هاست ؛ ما امروز ديگر حق نداريم در شناخت دشمن اشتباه بكنيم ، در آگاهى نسبت به جهت و حملهء تهاجم دچار اشتباه بشويم .\r\nلذا از اول پيروزى انقلاب تا امروز ، همهء تلاش امام بزرگوارمان و ديگر كسانى كه در راه آن بزرگوار حركت كردند - على اختلاف مراتبهم و بر حسب امكان و توانايى و بينششان - اين بوده است كه معلوم بشود در دنياى امروز براى مسلمان‌ها ، براى جامعهء اسلامى در ايران و براى پايه‌هاى عدل و حق ، چه تهديدى از همه بالاتر و چه دشمنى از همه خطرناكتر است !\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nامروز هم مثل تمام اين سال‌هاى متمادى ، دشمن اساسى و حملهء بزرگ و خطر بنيان كن ، از سوى سلطهء جهانى - سلطهء كفر و استكبار عالمى - است ! اين بزرگ‌ترين خطرى است كه اسلام و مسلمين را تهديد مىكند . درست است كه ضعف‌هاى درونى يك جامعه ، زمينه ساز حملهء دشمن است ؛ اما همين ضعف‌ها را هم دشمن با ابزارها و امكانات خود ، بر يك جامعهء سالم تحميل مىكند . نبايد دچار اشتباه بشويم . امروز جهت حركت جامعهء اسلامى ، بايد همان جهت ضد استكبارى و ضد سلطهء جهانى كه متأسفانه پنجه بر همهء دنياى اسلامى افكنده است ، باشد .\r\nبا اسلام دشمن‌اند با بيدارى مسلمين دشمن‌اند با ايران اسلامى هم به خاطر اسلامى بودن ، دشمن‌اند ! همهء تلاش آن‌ها اين است كه حركت اسلامى در دنيا زنده نشود . البته دولت متجبّر و متجاوز آمريكا در رأس اين خصومت است و پشت سر او همهء قدرت‌هاى كوچك و بزرگى هستند كه نسبت به اسلام ، خصومت ديرين يا اصطكاك منافع دارند يا از اسلام مىترسند .\r\nبا ايران اسلامى هم كه دشمن‌اند ، به خاطر همين است كه بيدارى اسلامى از اين‌جا جوشيد و ملت‌هاى مسلمان در هر جاى دنيا كه هستند ، امروز اميدشان را از اين حركت و اين انقلاب پيروز مىگيرند و گام‌هايشان را محكم مىكنند و به پيش مىروند . اگر بتوانند اسلام را در اين نقطه - العياذ باللَّه - شكست بدهند ، بزرگ‌ترين پيروزى خود را در مقابل موج اسلامى در سرتاسر عالم به دست آورده‌اند . اين ، آن حقيقتى است كه امروز وجود دارد . در شناخت دشمن نبايد اشتباه كرد ؛ نبايد اين گمان و تصور را پيدا كرد كه دشمن از دشمنى با اسلام و مسلمين دست برداشته است . . . .\r\n\r\nدرس اربعين ، زنده نگهداشتن ياد و حقيقت شهادت\r\nاساساً اهميت اربعين در آن است كه در اين روز ، با تدبير الهى خاندان پيامبر ( ص ) ، ياد نهضت حسينى براى هميشه جاودان شد و اين كار پايه گذارى گرديد . اگر بازماندگان شهدا و صاحبان اصلى ، در حوادث گوناگون - از قبيل شهادت حسين بن على ( ع ) در عاشورا - به حفظ ياد و آثار شهادت كمر نبندند ، نسل‌هاى بعد ، از دستاورد شهادت استفاده‌ى زيادى نخواهند برد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nدرست است كه خداى متعال ، شهدا را در همين دنيا هم زنده نگه مىدارد و شهيد به طور قهرى در تاريخ و ياد مردم ماندگار است ؛ اما ابزار طبيعىيى كه خداى متعال براى اين كار - مثل همهء كارها - قرار داده است ، همين چيزى است كه در اختيار و ارادهء ماست . ما هستيم كه با تصميم درست و بجا ، مىتوانيم ياد شهدا و خاطره و فلسفهء شهادت را احيا كنيم و زنده نگهداريم .\r\nاگر زينب كبرى ( س ) و امام سجّاد ( صلواةاللَّه عليه ) در طول آن روزهاى اسارت - چه در همان عصر عاشورا در كربلا و چه در روزهاى بعد در راه شام و كوفه و خود شهر شام و بعد از آن در زيارت كربلا و بعد عزيمت به مدينه و سپس در طول سال‌هاى متمادى كه اين بزرگواران زنده ماندند - مجاهدات و تبيين و افشاگرى نكرده بودند و حقيقت فلسفهء عاشورا و هدف حسين بن على و ظلم دشمن را بيان نمىكردند ، واقعهء عاشورا تا امروز ، جوشان و زنده و مشتعل باقى نمىماند .\r\nچرا امام صادق ( عليه الصّلاة و السّلام ) - طبق روايت - فرمودند كه هر كس يك بيت شعر دربارهء حادثه‌ى عاشورا بگويد و كسانى را به آن بيت شعر بگرياند ، خداوند بهشت را به او واجب خواهد كرد ؟ چون تمام دستگاه‌هاى تبليغاتى ، براى منزوى كردن و در ظلمت نگهداشتن مسألهء عاشورا و كلًا مسألهء اهل بيت ، تجهيز شده بودند تا نگذارند مردم بفهمند چه شد و قضيه چه بود . تبليغ ، اين گونه است . آن روزها هم مثل امروز ، قدرت‌هاى ظالم و ستمگر ، حداكثر استفاده را از تبليغات دروغ و مغرضانه و شيطنت‌آميز مىكردند . در چنين فضايى ، مگر ممكن بود قضيهء عاشورا - كه با اين عظمت در بيابانى در گوشه‌اى از دنياى اسلام اتفاق افتاده - با اين تپش و نشاط باقى بماند ؟ يقيناً بدون آن تلاش‌ها ، از بين مىرفت .\r\nآنچه اين ياد را زنده كرد ، تلاش بازماندگان حسين بن على ( ع ) بود . به همان اندازه كه مجاهدت حسين بن على ( ع ) و يارانش به عنوان صاحبان پرچم ، با موانع برخورد داشت و سخت بود ، به همان اندازه نيز مجاهدت زينب ( س ) و مجاهدت امام سجّاد ( ع ) و بقيهء بزرگواران ، دشوار بود . البته صحنه آن‌ها ، صحنهء نظامى نبود ؛ بلكه تبليغى و فرهنگى بود . ما به اين نكته‌ها بايد توجه كنيم .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nدرسى كه اربعين به ما مىدهد ، اين است كه بايد ياد حقيقت و خاطرهء شهادت را در مقابل طوفان تبليغ دشمن زنده نگهداشت . شما ببينيد از اوّل انقلاب تا امروز ، تبليغات عليه انقلاب و امام و اسلام و اين ملت ، چه قدر پر حجم بوده است . چه تبليغات و طوفانى كه عليه جنگ به راه نيفتاد جنگى كه دفاع و حراست از اسلام و ميهن و حيثيت و شرف مردم بود . ببينيد دشمنان عليه شهداى عزيزى كه جانشان - يعنى بزرگ‌ترين سرمايه‌شان - را برداشتند و رفتند در راه خدا نثار نمودند ، چه كردند و مستقيم و غير مستقيم ، با راديو و روزنامه‌ها و مجله‌ها و كتاب‌هايى كه منتشر مىكردند ، در ذهن آدم‌هاى ساده لوح در همه جاى دنيا ، چه تلقينى توانستند بكنند .\r\nحتّى افراد معدودى از آدم‌هاى ساده دل و جاهل و نيز انسان‌هاى موجّه و غير موجّهى در كشور خودمان هم ، در آن فضاى ملتهب جنگ ، گاهى حرف هايى مىزدند كه ناشى از ندانستن و عدم احاطه به حقايق بود . همين چيزها بود كه امام عزيز را بر مىآشفت و وادار مىكرد كه با آن فرياد ملكوتى ، حقايق را با صراحت بيان كند .\r\nاگر در مقابل اين تبليغات ، تبليغات حق نبود و نباشد و اگر آگاهى ملت ايران و گويندگان و نويسندگان و هنرمندان ، در خدمت حقيقتى كه در اين كشور وجود دارد ، قرار نگيرد ، دشمن در ميدان تبليغات غالب خواهد شد . ميدان تبليغات ، ميدان بسيار عظيم و خطرناكى است .\r\nالبته ، اكثريت قاطع ملت و آحاد مردم ما ، به بركت آگاهى ناشى از انقلاب ، در مقابل تبليغات دشمن بيمه هستند و مصونيت پيدا كرده‌اند . از بس دشمن دروغ گفت و چيزهايى را كه در مقابل چشم مردم بود ، به عكس و واژگون نشان داد و منعكس كرد ، اطمينان مردم ما نسبت به گفته‌ها و بافته‌ها و ياوه گويىهاى تبليغات جهانى ، بكّلى سلب شده است .\r\nدستگاه ظالم جبار يزيدى با تبليغات خود ، حسين بن على ( ع ) را محكوم مىساخت و وانمود مىكرد كه حسين بن على ( ع ) كسى بود كه بر ضد دستگاه عدل و حكومت اسلامى و براى دنيا قيام كرده است ! ! بعضى هم ، اين تبليغات دروغ را باور مىكردند . بعد هم كه حسين بن على ( ع ) ، با آن وضع عجيب و با آن شكل فجيع ، به وسيلهء دژخيمان در صحراى كربلا به شهادت رسيد ، آن را يك غلبه و فتح وانمود مىكردند ! اما تبليغات صحيح دستگاه امامت ، تمام اين بافته‌ها را عوض كرد . حق ، اين گونه است .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nفلسفهء قيام عاشورا\r\nدر زيارتى از زيارت‌هاى امام حسين ( ع ) كه در روز اربعين خوانده مىشود ، جمله‌اى بسيار پُر معنا وجود دارد و آن ، اين است : « وَ بَذَلَ مُهْجَتَهُ فيكَ لِيَسْتَنْقِذَ عِبادَكَ مِنَ الْجَهالَةِ » فلسفهء فداكارى حسين بن على ( ع ) در اين جمله گنجانده شده است . زاير به خداى متعال عرض مىكند كه اين بندهء تو - اين حسين تو - خون خود را نثار كرد ، تا مردم را از جهالت نجات بدهد . « وَ حَيْرَةِ الضَّلالَةِ » ؛ مردم را از سرگردانى و حيرتى كه در گمراهى است ، نجات بدهد .\r\nببينيد ، اين جمله چه قدر پُر مغز و داراى چه مفهوم مترقى و پيشرفته‌اى است .\r\nمسأله اين است كه بشريت هميشه دستخوش شيطنت شيطان‌هاست . هميشه شيطان‌هاى بزرگ و كوچك ، براى تأمين هدف‌هاى خود ، انسان‌ها و توده‌هاى مردم و ملت‌ها را قربانى مىكنند . در تاريخ گذشته هم اين را خوانده‌ايد و شرح حال سلاطين جابر و ستمگر و رفتار آن‌ها با ملت‌ها و وضع امروز دنيا و روش قدرت‌هاى بزرگ را ديده‌ايد . بشر دستخوش اغوا و خدعه‌ى شيطان‌ها قرار مىگيرد . بايد به بشر كمك كرد ، بايد به بندگان خدا مدد رساند ، تا بتوانند خود را از جهالت نجات بدهند و از سرگردانى و گمراهى خلاص بشوند .\r\nچه كسى مىتواند اين دست نجات را به سوى بشريت دراز كند ؟ آن كسانى كه چسبيدهء به مطامع و هوس‌ها و شهوات باشند ، نمىتوانند ؛ چون خودشان گمراهند . آن كسانى كه اسير خود خواهىها و منيّت‌ها باشند ، نمىتوانند بشر را نجات بدهند بايد كسى پيدا بشود و خودشان را نجات بدهد ؛ يا لطف خدا به سراغ آن‌ها بيايد ، تا ارادهء آن‌ها قوى بشود و بتوانند خودشان را رها كنند . آن كسى مىتواند بشر را نجات بدهد ، كه داراى گذشت باشد ؛ بتواند ايثار كند و از شهوات بگذرد ؛ از منيّت و خود پرستى و خود خواهى و حرص و هوى و حسد و بخل و بقيهء گرفتارىهايى كه معمولًا انسان دارد ، بيرون بيايد ، تا بتواند شمعى فرا راه بشر روشن كند .\r\n\r\nچهرهء بى زوال خورشيد عاشورا\r\nاگر چه در باب محرم و عاشورا و آثار اين پديدهء عظيم صحبت‌هاى زيادى و افادات ارزشمندى شده است . لكن هر چه زمان پيش مىرود . چهرهء بى زوال اين خورشيد منوّر ، كه\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمىشود به خورشيد شهادت ، خورشيد جهاد مظلومانه و غريبانه ، تعبير كرد و به وسيلهء حسين بن على ( ع ) و يارانش بر افروخته شد بيشتر آشكار مىگردد و بركات عاشورا بيشتر معلوم مىشود . از همان روز اوّلى كه اين حادثه اتفاق افتاد . تأثيرات بنيانى اين حادثه بتدريج معلوم شد . از همان روزها عده‌اى احساس كردند كه وظايفى دارند . ماجراى توابين ، قضاياى مبارزات طولانى بنى هاشم و بنى الحسن عليهم الصلاة و السّلام پيش آمد ، حتى نهضت بنى عباس كه عليه بنى اميه در اواسط قرن دوم هجرى به پا خواستند و دعاتى را به همهء اطراف عالم اسلام آن روز ، به خصوص به مناطق شرق ايران ، خراسان و غيره فرستادند و زمينه را براى ازاله حكومت ظالم و مستكبر و نژادپرست اموى فراهم كردند ؛ حتى نهضت عباسىها هم كه بالاخره موفق شد . با نام حسين بن على ( ع ) شروع شد . تاريخ را مطالعه كنيد . مشاهده خواهيد كرد كه دعات بنى عباس وقتى در اطراف عالم اسلام مىرفتند ، از خون حسين بن على ( ع ) و شهادت آن بزرگوار و انتقام خون فرزند پيغمبر و جگرگوشه فاطمهء زهرا ( ع ) مايه مىگرفتند . تا بتوانند تبليغات خود را به‌راه بيندازند . مردم هم قبول مىكردند . حتى لباس سياهى كه شعار و لباس رسمى حكومت پانصد سالهء بنىعباس بود به عنوان لباس عزاى امام حسين انتخاب شد در ابتدا اين لباس سياه به مناسبت عزاى امام حسين شد و آن‌چنان كه در ذهنم هست . مىگفتند هذا حِدادُ آلِ مُحَمَّدٍ ( ص ) اين لباس عزاى ذريهء پيغمبر است . بنى عباس ، اين چنين شروع كردند و آن تحوّل را به راه انداختند . البته خود آنان نيز منحرف شدند و دنبالهء كار بنى اميه را پيش بردند . اين‌ها تأثيرات عاشورايى است . در طول زمان هم همين گونه بوده است . آنچه در زمان ما اتفاق افتاد . از همهء اين‌ها بالاتر بود . يعنى در عصر تسلط ظلم و كفر و الحاد بر سرتاسر عالم ، در عصرى كه عدالت ، خلاف قانون ، و ظلم در سطح بين المللى ، قانون شده است .\r\nاين كه شما مىبينيد ابر قدرت‌ها زورگويى مىكنند و مىخواهند نظام جديدى را بر دنيا حاكم كنند . اين همان سلطهء ظلم است . يعنى آنچه در دنيا ظلم حق كشى و تبعيض مىشود .\r\nبراى آن ، اسم‌هاى قانونى مثل دفاع از حقوق بشر مىگذارند . اين بدترين نوع سيطرهء ظلم است ، كه ظلم به اسم عدل و ناحق به اسم حق بر دنيا مسلط بشود . در چنين زمانى ناگهان حجاب ظلمت شكافته و خورشيد حقيقت آشكار شد . حق به قدرت و حكومت رسيد .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nاسلام كه همهء دست‌ها سعى مىكردند آن را منزوى كنند ، خود را در وسط عرصه مطرح كرد و دنيا مجبور شد كه حضور اسلام راستين ناب را در شكل حكومت جمهورى اسلامى بپذيرد .\r\nاين به بركت عاشورا شد . شروع نهضت هم به بركت عاشورا بود كه بعد از گذشت سى و دو سال از حادثهء پانزدهم خرداد ، مجدداً امسال ، خرداد با ماه محرم همزمان و مقارن شده است .\r\nدر پانزده خرداد 1342 كه مقارن با دوازدهم محرم 1383 قمرى بود ، امام بزرگوار رضوان‌اللَّه تعالى عليه با بهره بردارى از ماجراى عاشورا و محرّم توانستند به بهترين شكل ممكن ، پيام حق و داد برآمده از دل خود را به گوش مردم برسانند و مردم را متحول كنند . در آن روز شهداى ما در تهران ، ورامين و بعضى جاهاى ديگر ، همين سينه زن‌هاى حسينى بودند . اولين شهداى ما در ماجراى پانزده خرداد ، آنان بودند كه در معرض تهاجم دشمن عاشورا قرار گرفتند . در سال 57 هم كه مشاهده كرديد . مسأله « خون بر شمشير پيروز است » را امام بزرگوار از همهء قضاياى محرّم استحصال ، خلاصه‌گيرى و مطرح كردند . همين طور هم شد ، يعنى مردم ايران به پيروى از حسين بن على ( ع ) درس عاشورا را گرفتند . خون بر شمشير پيروز شد .\r\nحالا ما و شما وارث و امانتدار اين حقيقت تاريخى هستيم ، يعنى امروز كسانى كه مايلند ماجراى عاشورا را به عنوان يك درس ، يك خاطره و يك شرح واقعه بشنوند . مىخواهند از زبان علما ، روحانيون ، مبلغين و مبلغات بشنوند . پس قضيهء تبليغ مطرح مىشود . قضيه خيلى مهم است . اگر يك روزى اين طلاب جوان ، فضلاى حوزه‌هاى علميه ، مبلغين ، وعاظ ، مداحان و روضه خوانان توانسته‌اند ماجراى عاشورا را همچون حربه‌اى عليه ظلمات متراكم حاكم بر فضاى زندگى همهء بشر به كار بگيرند و با اين تيغ الهى و برنده ، پردهء ظلمات را بشكافند و خورشيد حقيقت را به شكل حاكميت اسلام ، واضح و آشكار بكنند - كه اين حقيقت در زمان ما واقع شده و توانسته‌اند اين معجزه را ببينند - چرا نبايد منتظر و متوقع بود كه در هر عصر و زمانى ، مبلغين ، گويندگان و علماى دين بتوانند اين شمشير حق و ذوالفقار علوى و ولوى را عليه هر باطلى در دست بگيرند و از آن استفاده كنند ؟ هر چند كه تبليغات دشمن در آن دوره سخت و همه گير ، و ظلمات « اشدّ تراكماً » باشد . چرا ما چنين چيزى را مستبعد بدانيم ؟ درست است كه امروز تبليغات دشمن همهء فضاى ذهن بشريت را فرا گرفته\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاست و اموال كلانى براى تشويه چهرهء اسلام ، به خصوص تشيّع خرج مىشود و هركسى كه منافع نا مشروعى در زندگى ملت‌ها و كشورها دارد ، خود را موظّف به فعاليت عليه اسلام و حكومت اسلامى مىبيند . يعنى كفر با همهء تفرق و تشتّتش ، در يك امر اتفاق كرده است و آن ضديت با اسلام ناب است . حتى اسلام محرّف را هم به جنگ اسلام ناب آورده است . اين‌ها همه درست . اما آيا در مقابل اين همه تبليغات خصمانه و خباثت آلود ، جناح حق و جبههء اسلام ناب ، نمىتواند به بركت روح ، پيام و حقيقت عاشورا و پيام محرّم ، باز هم همان معجزه را يك بار ديگر تكرار كند ؟ چرا نتواند ؟ اين كار ، سختى دارد ، اما ممكن است . همت و فداكارى لازم دارد ، اما راه باز است . اين است مسؤوليت ما و شما . امروز دنيا تشنهء حقيقت است . اين حرف يك روحانى يا يك شخص متعصب اسلامى نيست . حرف كسانى است كه سال‌ها با فرهنگ غربى ارتباط ، رفت و آمد و مبادله داشته‌اند و حتى نسبت به آن فرهنگ و گردانندگان آن حسن نظر داشته‌اند . آنان مىگويند كه امروز سطوح حساس دنياى غرب تشنهء اسلام است .\r\nسطوح حساس ، يعنى دانشمندان ، متفكرين ، انسان‌هاى با وجدان ، روشنفكرها و جوانان ، اين‌ها بخش‌هاى حساس پيكرهء جوامع غربى هستند . اين بخش‌هاى حساس ، امروز تشنهء يك مكتب و درسى از زندگيى هستند كه آنان را از هزاران دشوارى واقعى و حقيقى نجات بدهد .\r\nخيلى از اين مشكلات زندگى مشكلات واقعى نيست . مشكل واقعى يعنى احساس نا امنى روحى ، احساس تنهايى ، احساس افسردگى ، احساس تزلزل و عدم اطمينان و سكينهء روحى است . اين‌ها مشكلات واقعى بشر است كه در اوج ثروت و شهرت ، يك نفر را به خودكشى وادار مىكند . آن جوان پولدار كه امكانات تنعّم و بهره‌بردارى از زندگى دارد . چرا خودكشى مىكند ؟ دردش چيست ؟ كدام درد است كه از بى پولى و نداشتن امكانات تمتع جسمانى و لذائذ جنسى هم سخت‌تر است ؟ آن درد امروز گريبان جوامع مادّى دنيا را گرفته است . عدم اطمينان ، عدم آرامش ، عدم نقطه اتكاء روحى ، عدم انس و تواصل بين انسان‌ها ، احساس غربت و احساس انكسار ، دردهايى است كه امروز تمدّن غربى دچار آن است . آن وقت بخش‌هاى حساس اين جوامع كه اين دردها را نيز بيشتر احساس مىكنند چشم انتظارند كه دست نجاتى بيايد و آنان را از اين دردها نجات بدهد و جاهايى كه آگاهى هست ، چشم‌ها به اسلام دوخته شده است . البته عده‌اى از آنان آگاهى ندارند . اسلام را نمىشناسند ، اما زمينهء\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nگرايش به اسلام هست . آن كسانىكه اسلام را مىشناسند آن‌ها مشخصاً روى اسلام تكيه مىكنند . يكى از انديشمندان ايرانى كه اخيراً به رحمت خدا رفت در همين اواخر گفته بود كه امروز غرب در جستجوى چهره‌هايى مثل شيخ انصارى و ملا صدرا است . امروز زندگى ، معنويات و ارزش‌هاى آنان ، چهره‌ها و متفكرين غربى را جذب و جلب مىكند .\r\nمنبع زَخّار اين ارزش‌ها و معارف اسلامى اينجاست و در قله و اوج اين معارف ، معرفت عاشورايى است . اين‌ها را بايد قدر داشت . ما مىخواهيم اين معارف را در مقابل چشم مردم دنيا قرار بدهيم ، در اين‌جا با تشكر از همهء كسانى كه در سال گذشته درخواست ما را اجابت و يك حركت تحريف‌آميز مربوط به عاشورا را از صفحه عزادارى عاشورا حذف كردند باز مىخواهم بر روى همين قضيه تأكيد كنم . عزيزان من ، مؤمنين به حسين بن على ( ع ) ، امروز حسين بن على مىتواند دنيا را نجات بدهد .\r\nبه شرط آن كه چهرهء او را با تحريف مغشوش نكنند ، نگذاريد مفاهيم و كارهاى تحريف‌آميز و غلط ، چشم‌ها و دل‌ها را از چهرهء مبارك و منوّر سيد الشهدا ( ع ) منصرف كند .\r\nبايد با تحريف مقابله كنيم ، به طور خلاصه منظور من دو كلمه است : يكى اين كه خود عاشورا و ماجراى حسين بن على ( ع ) در منبر و در خلال روضه خوانى ، به همان شكل سنتى ، يعنى به صورت بيان وقايع شب عاشورا ، صبح و روز عاشورا دنبال شود . معمولًا حوادث ، حتّى حوادث بزرگ ، به مرور زمان از بين مىرود . ولى حادثهء عاشورا با جزئياتش ، به بركت همين خواندن‌ها باقى است . البته بايد بيان وقايع عاشورا ، به‌صورت متقن باشد ، در حدى كه در كتاب‌هاى مثل لهوف ابن طاووس و ارشاد مفيد آمده است . نه چيزهاى من در آوردى . واقعه خوانى و روضه خوانى بشود . در خلال روضه خوانى ، مداحى ، خواندن شعرهاى مصيبت ، خواندن نوحه‌ى سينه‌زنى و در خلال سخنرانىهاى آموزنده ، ماجراى عاشورا و هدف امام حسين ( ع ) بيان بشود .\r\nهمان مطالبى كه در كلمات خود آن بزرگوار است ، كه « ما خَرَجْتُ اشِراً وَ لا بَطِراً وَ لا ظالِماً وَ لا مُفْسِداً بَلْ انَّما خَرَجْتُ لِطَلَبِ الْأِصْلاحِ فى امَّةِ جَدّى » . يا اين كه فرمود :\r\nيا ايُّهَا النَّاسُ انَّ رَسُولَ اللَّهِ ( ص ) قالَ مَنْ رَأى سُلْطاناً جائِراً مُسْتَحِلًاّ لِحُرُمِ اللَّهِ ناكِثاً لِعَهدِاللَّهِ فَلَمْ يُغَيِّرْ عَلَيْهِ بِقَوْلٍ وَ لا فِعْلٍ كانَ حَقّاً عَلَى اللَّهِ انْ يُدْخِلَهُ مَدْخَلَهُ .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاين يك سر فصل و يك درس است . يا آن كه مىفرمايد : « فَمَنْ كانَ باذِلًا فينا مُهْجَتَهُ وَ مَوْطِناً عَلى لِقاءِاللَّهِ نَفْسَهُ فَلْيَرْحَلْ مَعَنا » . بحث ملاقات با خداست ، هدف آفرينش بشر « انَّكَ كادِحٌ الى رَبِّكَ كَدْحاً فَمُلاقيهِ » است . همه اين تلاش‌ها و زحمت‌ها همين است كه ملاقات كند ( فملاقيه ) .\r\nاگر كسى موطن در لقاءاللَّه است ، توطين نفس بر لقاءاللَّه كرده است . « فلير حل معنا » . بايد با حسين راه بيفتد و نمىشود در خانه نشست ؛ نمىشود به دنيا و تمتعات دنيا چسبيد و از راه حسين غافل شد بايد راه بيفتيم . اين راه افتادن از درون خود ما ، از نفس ما و از تهذيب نفس شروع مىشود و به سطح جامعه و جهان كشيده مىشود اين‌ها بايد بيان بشود . اين‌ها هدف‌هاى امام حسين ، خلاصه‌گيرىها و جمع بندىهاى نهضت حسين است .\r\nجمع بندى نهضت حسينى ( ع ) اين است كه يك روزى بر امام حسين ( ع ) گذشت ، در حالى كه همهء دنيا در زير سيطرهء ظلمات ظلم و جور پوشيده و محكوم بود . هيچ كس جرأت بيان حقيقت را نداشت ، فضا ، زمين و زمان سياه و ظلمانى بود . حتى ابن عباس و عبداللَّه‌بن جعفر با امام حسين نيامدند ، اين معنايش چيست ؟ آيا اين نشان نمىدهد كه دنيا در چه وضعى بود ؟ امام حسين در چنين وضعيتى ، تك و تنها - البته با چند ده‌نفرى ، كه اگر هم نمىماندند آن حضرت مىايستاد - در مقابل ظلم ايستاد . فرض كنيد شب عاشورا ، وقتى حضرت فرمود : من بيعتم را برداشتم ، همه مىرفتند . ابوالفضل و على اكبر هم مىرفتند و حضرت تنها مىماند ، روز عاشورا چه مىشد ؟ حضرت بر مىگشتند ؟ يا مىايستادند و مىجنگيدند ؟ در زمان ما يك نفر پيدا شد كه گفت : اگر من تنها بمانم و همهء دنيا در مقابل من باشند ، من از را هم بر نمىگردم . او امام ما بود و عمل كرد و راست گفت . « صَدَقُوا ما عاهَدُوا اللَّهَ عَلَيْهِ » . ديديد كه يك انسان حسينى و عاشورايى چه كرد ؟ اگر ما همه عاشورايى باشيم حركت دنيا به سمت صلاح ، خيلى سريع خواهد شد . زمينهء ظهورِ ولىِّ مطلق حق ، فراهم خواهد شد . پس بايد اين مفاد در ماه محرّم ، در خلال بيان و تبيين . وعظ ، روضه و مدح ، براى مردم بيان شود بايد هدف امام حسين به وسيلهء مبلغين در سراسر كشور ، در سراسر دنيا ، بر روى منبرها ، در پشت تريبون‌ها ، با شكل‌هاى مختلف ، در شهرها و روستاها بيان بشود . البته ممكن است كه آن مبلغ ، يك حديث اخلاقى هم بخواند خيلى هم خوب است ، يا سياست كشور و دنيا را تشريح كند . اينها\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nلازم و خيلى هم خوب است . اما در خلال سخن ، حتماً به صورتى صحبت بشود كه تصريحاً ، تلويحاً ، مستقلًا و يا به صورت ضمنى ، ماجراى عاشورا تبيين بشود ، مكتوم و مخفى نماند .\r\nمطلب دوم اين كه از اين فرصت استفاده بشود براى همان كارى كه خود حسين بن على ( ع ) كرد . يعنى به بركت جهاد خود ، اسلام را زنده كرد . در حقيقت اسلام ، زنده شده و آزاد شدهء خون و قيام حسين بن على ( ع ) است . امروز هم شما به بهانهء ياد و نام و منبر آن بزرگوار ، حقايق اسلامى را بيان كنيد . قرآن و حديث را معرفى كنيد . نهج البلاغه را براى مردم بخوانيد و حقايق اسلامى را براى مردم بيان كنيد . از جملهء حقايق اسلامى ، همين حقيقت مباركى است كه امروز در ايران اسلامى تجسّد پيدا كرده است . يعنى نظام جمهورى اسلامى ، نظام نبوى ، علوى و وَلَوىِ حكومت حق كه جزو بالاترين معارف اسلامى است . كسى خيال نكند كه مىشود اسلام را تبيين كرد و از حاكميت اسلام كه امروز در اين مرز و بوم متجسّد شده است غافل ماند و آن را مغفول عنه گذاشت .\r\n\r\nفداكارى براى حفظ دين\r\nعاشورا پيام‌ها و درس‌هايى دارد . عاشورا درس مىدهد كه بايد براى حفظ دين فداكارى كرد .\r\nدر راه قرآن بايد از همه چيز گذشت . درس مىدهد كه در ميدان نبرد حقّ و باطل ، كوچك و بزرگ ، زن و مرد ، پير و جوان ، شريف و وضيع ، امام و رعيّت ، همه با هم در يك صف قرار مىگيرند و جبههء دشمن با همهء توانايىهاى ظاهرى ، بسيار آسيب‌پذير است . همچنان كه جبههء بنى اميّه به وسيلهء كاروان اسيران عاشورا در كوفه آسيب ديد ، در شام و در مدينه آسيب ديد ، بالاخره هم به فناى جبههء سفيانى منتهى شد . درس مىدهد كه در ماجراى دفاع از دين ، بيشتر از همه چيز براى انسان بصيرت لازم است . بى بصيرت‌ها فريب مىخورند و در جبههء باطل قرار مىگيرند ، بدون اين كه خود بدانند . همچنان كه در جبههء ابن زياد كسانى بودند كه از فسّاق و فجّار نبودند ، بلكه از بى بصيرت‌ها بودند .\r\nاينها درس‌هاى عاشورا است . البتّه همين درس‌ها كافى است كه يك ملّت را از ذلّت به عزّت برساند . همين درس‌ها مىتواند جبههء كفر و استكبار را شكست بدهد . درس‌هاى زندگى سازى است .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nاستقامت حسينى ، استقامت خمينى\r\nدو پيروزى وجود دارد : يك پيروزى ، پيروزيى است كه انسان خودش آن را مىبيند . تشكيل حكومت و نابود كردن دشمنان انقلاب ، از آن جمله است كه امام اين را به چشم مبارك خود مشاهده كرد . يك پيروزى كه از اين پيروزى مهم‌تر است ، پيروزى ماندگار است ، يعنى پيروزى فكر و راه و مدّعاست . اين ، همان پيروزيى است كه انبياى الهى با وجود اين كه در دوران حيات ، آن همه مرارت را تحمل كردند ، بالاخره به آن نايل شدند . اين پيروزى ، پيروزى فكر و ايده و راه يك انسان بزرگ و متفكر است . امام ، به اين پيروزى هم رسيد .\r\nاستمرار خاطرهء آن بزرگوار و پر شور شدن اين جلسه در هر سال ، به همين معناست .\r\nدر اينجا مايلم مطلبى را دربارهء نهضت امام بزرگوارمان كه براى ما حامل درسى است ، مطرح كنم و خواهش مىكنم افرادى كه صاحب فكرند و داراى انديشه و خرد سياسى و تأمّل در مسايل بزرگ اند ، روى اين مسأله تأمّل كنند و بيشتر آن را بشكافند .\r\nمىدانيد كه حركت امام ( ره ) ، مشابهت‌هاى زيادى با نهضت حسينى دارد و تقريباً الگو بردارى شده از حركت حسينى است ؛ هر چند آن حركت اصلى ، يعنى حركت امام حسين ، منتهى به شهادت همه شد ، ولى اين حركت به پيروزى امام منتهى گرديد . اين ، فارقى ايجاد نمىكند ؛ زيرا يك نوع حركت و يك مضمون و يك طرح كلّى بر هر دو حركت حاكم بود .\r\nاقتضائات متفاوت بود ؛ لذا سرنوشت آن حركت ، شهادت امام حسين شد و سرنوشت اين حركت ، حكومت امام بزرگوار ما شد . اين ، به طور كلّى يك امر روشن و واضحى است .\r\nاز جمله چيزهايى كه در هر دو حركت به طور بارزى وجود دارد ، مسألهء « استقامت » است . با اين كلمهء استقامت و معناى آن ، نبايد عبورى و گذرا برخورد بشود ؛ چون خيلى مهم است . در مورد امام حسين ( ع ) استقامت به اين صورت است كه او تصميم گرفت تسليم يزيد و حكومت جايرانهء او نشود . مبارزه از اين‌جا شروع شد ؛ عدم تسليم در مقابل حاكميت فاسدى كه راه دين را به كلّى منحرف مىكرد . امام كه از مدينه حركت فرمود ، با اين نيّت بود .\r\nبعد كه در مكّه احساس كرد ياور دارد ، آن وقت اين را با قيام هم همراه كرد ؛ و الّا جوهر اصلى اعتراض و حركت در مقابل حكومتى بود كه بر طبق موازين حسينى ، اين حكومت قابل تحمّل و قابل قبول نبود . اوّل ، امام حسين ( ع ) در مقابل اين حكومت ايستاد . هنوز خبرى نبود\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nو مشكلات خودش را نشان نداده بود . بعد ، امام حسين ( ع ) با مشكلات يكى پس از ديگرى مواجه شد : مسألهء ناگزيرى خروج از مكّه و سپس درگيرى در كربلا و فشارى كه در حادثهء كربلا بر شخص امام حسين ( ع ) وارد آمد .\r\nيكى از چيزهايى كه در كارهاى بزرگ جلوى انسان را سدّ مىكند ، عذرهاى شرعى است .\r\nكار واجب و تكليفى را انسان بايد انجام بدهد ، ولى وقتى انجام اين كار مستلزم اشكال بزرگى است - فرضاً عدّهء زيادى كشته خواهند شد - در اين جا انسان احساس مىكند كه ديگر تكليف ندارد . شما ببينيد در مقابل امام حسين ( ع ) از اين گونه عذرهاى شرعى كه يكى پس از ديگرى پديدار مىشد و مىتوانست هر انسان ظاهر بينى را از اين راه منصرف بكند ، چه قدر بود .\r\nاوّل ، اعراض مردم كوفه و كشته شدن مسلم بود . در اين‌جا بايد امام حسين مىفرمود كه ديگر عذر شرعى است و تكليف ساقط شد . ما مىخواستيم با يزيد بيعت نكنيم ، ولى معلوم گرديد كه در اين اوضاع و احوال نمىشود چنين كارى نكرد ، مردم تحمل نمىكنند . پس ، تكليف ساقط است و از روى اجبار و ناچارى بيعت مىكنيم .\r\nمرحلهء دوم ، خود حادثهء كربلاست . در اين جا امام حسين مىتوانست در مواجههء با يك مسأله ، به صورت انسانى كه مىخواهد حوادث بزرگ را با اين منطق‌ها حل بكند ، بگويد اين زن و بچه در اين صحراى سوزان طاقت ندارند . بنابر اين ، تكليف برداشته است و طبيعتاً تسليم بشود و آن چيزى را كه تا آن وقت قبول نكرده بود ، قبول كند . يا بعد از آن كه روز عاشورا شد و حملهء اينها شروع گرديد و عدّه‌ى زيادى از اصحاب امام حسين ( ع ) به شهادت رسيدند در اين‌جا مشكلات بيشتر خود را به امام حسين ( ع ) نشان مىداد و مىتوانست آن بزرگوار بگويد كه حالا ديگر معلوم شد كه نمىشود مبارزه كرد و نمىشود پيش برد و نتيجتاً عقب بكشد . يا آن وقتى كه معلوم گرديد امام حسين ( ع ) شهيد خواهد شد و بعد از شهادت او ، آل‌اللَّه و حرم امير المؤمنين و حرم پيامبر ، در دست مردان نامحرم در بيابان تنها خواهند ماند ، اين‌جا ديگر مسألهء ناموس پيش مىآيد . امام حسين ( ع ) در اين‌جا هم به عنوان يك انسان غيرتمند مىتوانست با خود بفرمايد كه ديگر تكليف برداشته است . اگر اين راه را ادامه بدهيم و كشته بشويم ، زن‌هاى خاندان پيامبر و دختران اميرالمؤمنين و پاكيزه‌ترين و طيّب و طاهرترين زنان عالم اسلام ، به دست دشمنان و مردهاى بى سر و پايى كه از شرف و ناموس هيچ چيز نمىفهمند ، خواهند افتاد . پس ، تكليف برداشته است .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nبرادران و خواهران ! توجه كنيد ، اين مطلب مهمى است كه بايد در حادثهء كربلا ، بر اين اساس و از اين ديدگاه دقت بشود كه اگر امام حسين ( ع ) مىخواست در مقابل حوادث بسيار تلخ و دشوار - مثل حادثهء شهادت على اصغر و اسارت زنان و تشنگى بچه‌ها و كشته شدن همهء جوان‌ها و حوادث فراوان ديگرى كه در كربلا قابل احصاست - با ديد يك متشرّع معمولى نگاه كند و عظمت رسالت خود را به فراموشى بسپرد ، هر قدم به قدم مىتوانست عقب نشينى كند و بگويد ديگر تكليف نداريم . حالا با يزيد بيعت مىكنيم ، چاره چيست .\r\n« الضَّرُوراتُ تُبيحُ الَمحْظُوراتُ » ؛ اما امام حسين ( ع ) چنين نكرد . اين ، « استقامت » امام حسين است . استقامت ، يعنى اين .\r\nاستقامت ، همه جا به معناى تحمل مشكلات نيست . تحمل مشكلات براى انسان بزرگ آسان‌تر است تا تحمل آن چيزهايى كه بر حسب موازين شرعى و عرفى و عقلى ساده ، ممكن است خلاف مصلحت به نظر بيايد . تحمل اينها از تحمل دشوارتر مشكل‌تر است . يك وقت به كسى مىگويند اين راه را نرو ، ممكن است شكنجه بشوى . انسان قوى مىگويد شكنجه بشوم ، چه مانعى دارد ؟ راه را مىروم . يا مىگويند نرو ، ممكن است كشته بشوى . انسان بزرگ مىگويد كشته بشوم ، چه اهميت دارد ؟ مىروم . يك وقت صحبت كشته شدن و شكنجه شدن و محروميت كشيدن نيست . مىگويند نرو ، ممكن است كه گروهى از مردم به خاطر اين حركت تو كشته بشوند . در اين‌جا ديگر پاى جان ديگران در بين است . نرو ، ممكن است بسيارى از زنان و مردان و كودكان ، به خاطر پيش رفتن تو سختى بكشند . اين جاست كه آن كسانى كه كشته شدن برايشان مهم نيست ، پايشان مىلرزد . آن كسى پايش نمىلرزد كه اوّلًا در حدّ اعلى بصيرت داشته باشد و بفهمد چه كار بزرگى را انجام مىدهد . ثانياً قدرت نفس داشته باشد و ضعف نفس گريبان او را نگيرد . اين دو خصوصيت را امام حسين در كربلا نشان داد .\r\nلذا حادثهء كربلا مثل خورشيدى بر تارك تاريخ درخشيد ، هنوز هم مىدرخشد و تا ابد الدّهر هم خواهد درخشيد .\r\nامام بزرگوار ما ، اوّلًا در اين خصوصيت ، به طور كامل دنباله رو امام حسين ( ع ) شد . لذا اين انقلاب را پيروز كرد . ثانياً ، پيروزى بعد از رفتن خودش را هم تضمين كرد ؛ پيروزى فكر و راهش كه مظهرش همين اجتماع عظيم شما مردم و مظهر وسيعترش در سطح عالم ، گرايش\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nملتها به اسلام و راه امام رضوان‌اللَّه عليه است . اين پيروزىها ، به خاطر استقامت او بود .\r\nيك روز به امام گفتند كه اگر شما اين نهضت را ادامه بدهيد ، حوزهء قم را تعطيل خواهند كرد . در اين‌جا صحبت جان نبود كه امام بگويد جان من را بگيرند ، اهميت ندارد . خيلىها حاضرند از جانشان بگذرند ، اما وقتى بگويند با اين اقدام شما ممكن است حوزهء قم تعطيل بشود ، پاى همه مىلرزد ؛ اما امام نلرزيد و راه را عوض نكرد و پيش رفت . يك روز به امام گفتند كه اگر اين راه را ادامه بدهيد ، ممكن است همهء علماى بزرگ و مراجع را عليه شما بشورانند و تحريك كنند ؛ يعنى در عالم اسلام اختلاف پيش بيايد . پاى خيلىها در اين‌جا مىلرزد ؛ اما پاى امام نلرزيد و راه را ادامه داد تا به لحظه و نقطهء پيروزى انقلاب رسيد .\r\nبارها به امام گفته شد شما كه ملت ايران را به ايستادگى در مقابل رژيم پهلوى تشويق مىكنيد ، جواب اين خون‌هايى كه روى زمين مىريزد ، چه كسى مىدهد ؟ يعنى در مقابل امام رضوان‌اللَّه عليه خون‌هاى جوانان را قرار دادند . يكى از علماى بزرگ در سال 42 و 43 به خود من اين مطلب را گفت . گفت در پانزدهء خرداد كه امام اين حركت را كردند و خيلىها كشته شدند - كه بهترين جوان‌هاى ما بودند - جواب اينها را چه كسى خواهد داد ؟ اين طرز فكر بود .\r\nاين طرز فكرها فشار مىآورد و ممكن بود هركسى را از اين راه و ادامهء حركت منصرف كند ؛ اما امام استقامت ورزيد . عظمت روح و عظمت بصيرتى كه بر او حاكم بود ، اين جاها ديده مىشد .\r\nاين متعلق به دوران مبارزه رژيم ستمشاهى بود . آنچه كه براى ما درس است ، متعلق به بعد از اين است كه همه بايد به اين نكته التفات و توجه بكنند و همانطور كه مطرح كردم ، انديشمندان و صاحبان فكر سياسى و اهل تحليل ، روى اين نكته كار بكنند ؛ چون واقعاً مهم است . مبارزه تا آن روز ، مبارزهء با رژيم ستمشاهى بود . از وقتى رژيم جمهورى اسلامى تشكيل شد و نظام جمهورى اسلامى به وجود آمد ، دايرهء مبارزه وسيع شد . شكل مبارزه عوض شد ، اما دايرهء آن وسيع گرديد و از سوى دشمنان جهانى ، مبارزه با نظام جمهورى اسلامى آغاز شد . دشمنان جهانى چه كسانى هستند ؟ آن كسانى هستند كه ما به آن‌ها استكبار جهانى مىگوييم . استكبار جهانى ، همهء زورگوها و قلدرهاى عالم و همهء پُر روهاى مسلط بر ملت‌ها را شامل مىشود . اين ، استكبار جهانى است . چرا با جمهورى اسلامى مبارزه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمىكردند ؟ اين ، پاسخ طولانىيى دارد و بارها هم گفته شده است . به طور خلاصه منافع و توسعه طلبيشان به خطر افتاده است و حضور معنوى و فكرى جمهورى اسلامى در ميان كشورهاى مسلمان ، ادامهء تسلط آنها به آن كشورها را به خطر انداخته است و از اين قبيل . به هر حال ، مبارزهء سختى را شروع كردند . هر قدم به قدم اين مبارزه ، جاى اين بود كه اگر انسان ضعيفى به جاى امام ( ره ) باشد ، به خاطر وجود مانع و عذر ، حركت را متوقف كند و بگويد نمىشود با استكبار - با اين عرض و طول - مبارزه كرد و چاره‌اى نيست و مجبوراً عقب نشينى مىكنيم ؛ اما امام عقب نشينى نكرد .\r\nبراى اين كه اهميت قضيه معلوم بشود ، به اين دو سه مقطع توجه كنيد : يك حملهء سياسى همه جانبه به ايران بود . در چند برهه ، همهء دستگاه‌هاى تبليغاتى به ما حمله كردند . گاهى حملهء سياسى به كشورها ، به ستوه آورنده و فلج كننده است . غالباً حملات سياسى مؤثر است :\r\nامروز هم كه تبليغات راديو و تلويزيون همهء دنيا را فرا گرفته است ، دولت‌ها را خيلى مىترساند ؛ چون روى افكار ملت‌هايشان اثر مىگذارد . چنين حمله‌اى را از همه طرف عليه نظام جمهورى اسلامى شروع كردند . البته ، ملت ما بصير و مستحكم بود و تكان نخورد . اما امام نگفت حالا كه همه عليه ما همدست‌اند ، پس ما عقب بنشينيم . نگفت با آمريكا به تنهايى مىشود مبارزه كرد ، اما چه طور از عهدهء آمريكا و شوروى - با هم - برآييم ؛ چون آن زمانى كه دنيا دو قطب بود ، هر دو قطب عليه ما اتحاد و اتفاق و همدستى داشتند . امام استقامت ورزيد و از حرف و شعار و راهش عقب‌نشينى نكرد و يك كلمه از آن چيزهايى كه دشمنان مىخواستند بر زبان امام جارى بشود ، بر زبان او جارى نشد . اين ، استقامت حسينى است و در مقياس و قالب‌هاى امروز ، شبيه ايستادگىهاى امام حسين ( ع ) است .\r\nآن وقتى هم كه جنگ تحميلى شروع شد ، همين گونه بود . شما فكرش را بكنيد ، ملتى با اين همه ويرانىهاى دوران ستمشاهى و احتياج به كار و نوسازى ، ناگهان دشمن حمله كند و همين چيزى را هم كه دارد ، از كار بيندازد . راه آهن و پالايشگاه‌ها و صادرات نفت و كارخانه‌هاى آهن را از كار انداختند . هر كسى باشد ، در مقابل چنين حركتى به زانو در مىآيد ، طرف مقابل هم كه رژيم عراق نبود - همه مىدانستند - رژيم عراق به اضافهء شوروى و فرانسه و ناتو و كارشناس‌هاى آمريكايى و ديگران بودند . در اين‌جا اگر امام ( ره ) ضعيف بود ، ممكن\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nبود بگويد ديگر تكليف از ما برداشته شده است . امام نگفت كه اينها مىخواهند ما بر قوانين اسلام خيلى اصرار نكنيم ؛ خيلى خوب ، اصرار نمىكنيم . اينها مىخواهند كه ما با اسرائيل مبارزه نكنيم ؛ خيلى خوب ، مبارزه نمىكنيم ، چون فشار زياد است . امام ( ره ) چنين چيزى را نگفت ، بلكه ايستادگى كرد . قطعنامه را هم كه امام قبول كرد ، به خاطر اين فشارها نبود . قبول قطعنامه ، به‌خاطر مشكلاتى بود كه مسؤولان اقتصادى آن روز كشور ، در مقابل روى امام گذاشتند و نشان دادند كه كشور نمىكشد و نمىتواند جنگ را با اين همه هزينه ادامه بدهد .\r\nامام مجبور شدند قطعنامه را بپذيرند . پذيرش قطعنامه ، به خاطر ترس يا به خاطر هجوم دشمن يا به خاطر تهديد آمريكا كه ممكن بود در امر جنگ دخالت بكند ، نبود . آمريكا قبل از آن هم در امر جنگ دخالت مىكرد ؛ وانگهى اگر همهء دنيا در امر جنگ دخالت مىكردند ، امام رضوان‌اللَّه عليه كسى نبود كه روبر گرداند . آن ، يك مسألهء داخلى بود .\r\nدر تمام عمر ده سالهء حيات مبارك امام رضوان‌اللَّه عليه پس از پيروزى انقلاب ، يك لحظه اتفاق نيفتاد كه به خاطر سنگينى بار تهديد دشمن - در هر بعدى از ابعاد - دچار ترديد بشود ؛ يعنى همان روحيهء حسينى را داشت . جنگ تلفات دارد ، جان يك انسان براى امام خيلى عزيز بود ، براى انسانى كه رنج مىبرد ، امام بزرگوار گاهى اشك مىريخت يا در چشمانش اشك جمع مىشد - كه ما بارها اين را مشاهده كرده بوديم - انسان رحيم و عطوف و داراى دلى سرشار از محبّت و انسانيت بود ؛ اما همين دل سرشار از محبّت ، در مقابل تهديد پايش نلرزيد و نلغزيد و از راه برنگشت و عقب نشينى نكرد . همهء دشمنان انقلاب ، در طول اين ده سال فهميدند و تجربه كردند كه نمىشود امام را ترساند . اين ، نعمت خيلى بزرگى است كه دشمن احساس كند اين عنصر ، با ترس و تهديد از ميدان خارج نمىشود . امام ، با منش و شخصيت درخشان خود كارى كرد كه همه در دنيا اين نكته را فهميدند و متوجه شدند كه اين مرد را نمىشود از ميدان خارج كرد ، نمىشود با فشار او را تهديد كرد و با تهديدهاى عملى هم نمىشود او را از راه خود منصرف نمود ؛ لذا مجبور شدند خودشان را با انقلاب تطبيق بدهند .\r\nآنچه كه جمع‌بندى اين دو كلمه حرف مىشود - كه البته اين جمع‌بندى قابل گسترش و فكر كردن است - اوّل اين است كه يكى از خطوط روشن و بلكه خط نشان نهضت عاشورا ، عبارت از استقامت امام حسين ( ع ) است . خط نشان دوم اين است كه امام بزرگوار ما\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nرضوان‌اللَّه تعالى عليه همين خط نشان حسينى را در نهضت و منش و زندگى خود انتخاب كرد و لذا توانست جمهورى اسلامى را بيمه كند و دشمن را از تهديد و فشار منصرف نمايد ؛ چون به دشمن تفهيم كرد كه فشار و تهديد و حمله اثرى ندارد و اين رهبر كسى نيست كه با اين حرف‌ها از اين راه برگردد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\nحماسه حسينى « 1 » \r\nعلامه مرتضى مطهرى\r\nيا قَوْمِ انْ كانَ كَبُرَ عَلَيْكُمْ مَقامى وَ تَذْكيرى بِاياتِ اللَّهِ فَعَلَى اللَّهِ تَوَكَّلْتُ فَاجْمِعُوا امْرَكُمْ وَ شُرَكائَكُمْ ثُمَّ لا يَكُنْ امْرُكُمْ عَلَيْكُمْ غُمَّةً ثُمَّ اقْضُوا الَىَّ وَ لا تُنْظِروُنِ . « 2 » \r\nموضوع بحث « حماسهء حسينى » است . اول بايد كلمهء « حماسه » را كه در زبان فارسى زياد استعمال مىشود ، براى شما توضيح بدهم .\r\n\r\nمعنى حماسه\r\nكلمهء « حماسه » به معنى شدت و صلابت است و گاه به معنى شجاعت و حميّت استعمال مىشود . علماى شعر شناس ، منظومه‌هاى شعرى را از نظر محتوا يعنى از نظر نوع معنى و هدف شعر به اقسامى تقسيم مىكنند ؛ بعضى از منظومه‌ها را منظومه‌هاى غنايى ، بعضى را منظومه‌هاى حماسى ، بعضى را منظومه‌هاى وعظى و اندرزى ، بعضى را منظومه‌هاى رثايى و بعضى ديگر را منظومه‌هاى مدحى مىگويند . ديوان و غزليات حافظ ، غزليات سعدى و ديوان شمس تبريزى ، منظومه‌هاى غنايى است ؛ يعنى اگر چه هدف در اينها عرفان است ولى لااقل از نظر تشبيه ، زبانْ عاشقانه است ، سخن از حسن و بىاعتنايى محبوب است سخن از درد فراق و درازى شب فراق و كوتاهى ايام وصال است .\r\n فكر بلبل همه آن است كه گل شُد يارش * گل در انديشه كه چون عشوه كند در كارش\r\nدلربايى همه آن نيست كه عاشق بكشند * خواجه آن است كه باشد غم خدمتكارش \r\n\r\n","description":"","footnote":" ( 1 ) . برگرفته از جلد 17 « مجموعه آثار » استاد شهيد مرتضى مطهرى ، بخش اول ، فصل اول كه مجموعهء سه سخنرانى از آن شهيد و الا مقام است .  ( 2 ) . يونس / 71 . ","page_name":" 241 ","page_number":241},
  {"content":"\r\n\r\nاين يك شعر غنايى است ، گر چه در آخر به يك معنى عرفانى بسيار لطيف و عالى مىرسد ، و حافظ هميشه اين طور است . در آخر همين شعر مىگويد :\r\n صوفى سرخوش از اين دست كه كج كرد كلاه * به دو جام دگر آشفته شود دستارش \r\nشعر رثايى يا مرثيه كه براى بزرگان دين و ساير بزرگان دنيا و كسانى كه منشأ خير و بركتى بوده‌اند گفته شده است ، نوع ديگر شعر است . وقتى برامكه منقرض شدند ، شعرايى كه از دستگاه آنها استفاده مىكردند قصايدى در رثاى آنها گفتند . خود همين حافظ ، فرزند جوانش كه مىميرد با همان زبان مخصوص خودش مرثيه مىگويد :\r\n بلبلى خون دلى خورد و گلى حاصل كرد * باد غيرت به صدش خار پريشان دل كرد\r\nطوطيى را به هواى شكرى دل خوش بود * ناگهش سيل فنا نقش امل باطل كرد\r\nآه و فرياد كه از چشم حسود مه و مهر * در لحد ماه كمان ابروى من منزل كرد \r\nاشعار رثايى زياد است . مدح و ستايش هم كه الى ماشاءاللَّه خصوصاً تملّق و چاپلوسى .\r\nاشعار حماسى اشعار ديگرى است كه معمولًا آهنگ خاصى را مىپذيرد . شعر حماسى شعرى است كه از آن بويى از غيرت و شجاعت و مردانگى مىآيد ، شعرى است كه روح را تحريك مىكند و به هيجان مىآورد ، مثلًا :\r\n تن مرده و گريهء دوستان * به از زنده و طعنهء دشمنان\r\nمرا عار آيد از اين زندگى * كه سالار باشم كنم بندگى \r\nاين تقسيم بندى اختصاص به شعر ندارد . نثر هم همين طور است ؛ نثرهاى حماسى داريم ، نثرهاى غنايى داريم ، نثرهاى رثايى داريم ، انواع نثرها داريم .\r\nدر جنگ صفّين در اولين برخوردى كه ميان سپاه على ( ع ) و سپاه معاويه رخ مىدهد ، على روى حساب خودش حاضر نيست كه شروع كنندهء جنگ باشد و تمام كوشش او اين است كه تا حد ممكن مشكلات و اختلافات را حل بكند ، بلكه بتواند معاويه و يارانش را به اصطلاح روبراه بكند ، ولى يك وقت متوجه مىشود كه آنها پيشدستى كرده‌اند و شريعه يعنى جايى را كه مىشود از فرات آب برداشت گرفته‌اند . على ( ع ) سعى مىكند با مذاكره مسأله را حل كند ، پيغام مىدهد كه هنوز بناى جنگ نيست و مىخواهيم مذاكره كنيم بلكه مسأله با مذاكره حل بشود ، ولى طرف مقابل قبول نكرد . بنابر اين يا بايد اصحابش از تشنگى از پا دربيايند و يا بايد جنگيد ، جنگى كه دشمن شروع كرده است .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nدر نهج البلاغه است كه على ( ع ) در مقابل جمعيت ، ناراحت و عصبانى از اين كار مىايستد و يك خطبهء چند سطرى مىخواند . مىفرمايد : « قَدِ اسْتَطْعَمُوكُمُ الْقِتالَ » اينها گرسنهء جنگند و از شما غذا مىخواهند اما از دم شمشير . « فَاقِرّوا عَلى مَذَلَّةٍ وَ تَأخيرِ مَحَلَّةٍ أَوْ رَوُّوا السُّيُوفَ مِنَ الدِّماءِ تَرْوُوا مِنَ الْماءِ » لشكريانم ! نمىگويم برويد بجنگيد ، برويد يكى از اين دو راه را انتخاب كنيد : يا تن به ذلت بدهيد كه آب را ببرند و شما نگاه كنيد ، يا اينكه اين تيغ‌ها را از خون اين ناكسان سيراب كنيد تا خودتان سيراب شويد . « فَالْموْتُ فى حَياتِكُمْ مَقْهورينَ وَ الْحَياةُ فى مَوْتِكُمْ قاهِرينَ » « 1 »  زندگى اين است كه بميريد ولى فائق باشيد و مردن اين است كه زنده باشيد ولى تو سرى خور .\r\nبا اين سخنان خود آنچنان هيجان ايجاد كرد كه در كمتر از دو ساعت ، دشمن را به كلى از كنار شريعهء فرات دور كردند كه ديگر دشمن از تشنگى له له مىزد . ولى على ( ع ) به سپاهيان خود گفت : شما هر روز اجازه بدهيد كه بيايند و آب بردارند . لشكريان گفتند : آنها به ما آب ندادند ، پس ما هم به آنها آب نمىدهيم . ولى على فرمود : خير ، اين يك كار غير انسانى است ؛ آب يك چيزى است كه هر جاندارى حق دارد از آن استفاده كند . به آنها آب بدهيد .\r\nپس معلوم شد سخن مىتواند سخن حماسى باشد و سخن حماسى يعنى سخنى كه در آن بويى از غيرت و شجاعت و مردانگى باشد ، بويى از ايستادگى و مقاومت باشد . اگر شعر يا نثرى داراى اين خصوصيات باشد ، آن را « حماسى » مىگويند .\r\nسرگذشت‌ها و حادثه‌ها و تاريخچه‌ها هم اقسامى دارند . حادثه‌هايى داريم غنايى ، حادثه‌هايى داريم اندرزى ، حادثه‌هايى داريم رثايى و حادثه‌هايى داريم حماسى . يك سرگذشت تمامش فقط غناست ، بوى غنا مىدهد ، عشق است . مجلات را شايد كم و بيش مىخوانيد ؛ در اينها ، چه حكايت واقعى ، چه افسانه ، چه مخلوطى از واقعيت و افسانه ، همه داستان غنايى است . حالا اين همه داستان غنايى به گوش اين ملت برود چه از آب در مىآيد ، من نمىدانم . « 2 »  داستان‌هاى رثايى و به اصطلاح تراژدىها هم زياد است . صفحات حوادث روزنامه‌ها را اگر بخوانيد ، اغلب از اين جور قضايا مىبينيد . داستان‌هاى اندرزى هم\r\n\r\n","description":"","footnote":" ( 1 ) . نهج البلاغه فيض الاسلام ، خطبهء 51 ، ص 138 .  ( 2 ) . اشاره به مجلات زمان طاغوت است . ","page_name":" 243 ","page_number":243},
  {"content":"\r\n\r\nداستان‌هايى هستند كه در آنها پند و اندرز است . داستان راستان همه‌اش داستان‌هاى اندرزى است .\r\nحتى شخصيت‌ها هم اقسامى دارند . بعضى از شخصيت‌ها شخصيت حماسى هستند و روحشان حماسه است ، بعضى روحشان غنايى است ، بعضى روحشان رثايى است ، آه و ناله است ، بعضى شكل روحشان شكل پند و اندرز و موعظه است .\r\nحالا كه به طور اجمالى معنى حماسه را فهميديم ، مىتوانيم در اطراف حماسهء حسينى بحث كنيم .\r\n\r\nحسين ( ع ) يك شخصيت حماسى\r\nآيا حسين بن على حادثهء حماسى دارد يا ندارد ؟ آيا شخصيت حسين بن على يك شخصيت حماسى هست يا نيست ؟ ما بايد شخصيت حسين بن على را كه براى ما يك شخصيت انسانى است بشناسيم . اين مرد كه ما هر سال به نام او وقت‌ها صرف مىكنيم ، پول‌ها خرج مىكنيم ، روزها تعطيل مىكنيم ، بايد خصوصياتش براى ما شناخته شود ، و از جمله خصوصيات او همين است كه آيا حسين ( ع ) يك شخصيت حماسى هست يا نه ؟ آيا ما بايد با وجود حسين و سرگذشت او يك احساس حماسى داشته باشيم يا يك احساس تراژدى ، مصيبت ، رثا و نفله شدن ؟\r\nدر اينجا لازم است مختصرى توضيح بدهم :\r\nشخصيت‌هاى حماسى كه اغلب در منظومه‌هاى حماسى از آنها ياد شده است ، جنبهء نژادى و قومى دارند و اين اعمّ است از شخصيت‌هاى افسانه‌اى مثل رستم و اسفنديار و يا شخصيت‌هاى واقعى مثل جلال الدين خوارزمشاه در تاريخ ايران . غالباً قهرمانان يك قوم ، اعمّ از واقعى و افسانه‌اى ، از آن نظر كه انتساب به آن قوم دارند ، احساسات آن مردم را تحريك مىكنند . اصولًا قهرمان دوستى و قهرمان پرستى جزء سرشت بشر است ، مخصوصاً وقتى كه قهرمان ، تعلقى هم به انسان داشته باشد كه انسان بخواهد به او افتخار كند . اين قهرمان‌هاى كشتى كه موفقيتى به دست مىآورند براستى مردم براى آنها ابراز احساسات مىكنند ، يا قهرمانى كه هالتر بلند كرده و ركورد را شكسته و مثلًا سه كيلو بيشتر از ركورد جهانى بالا برده\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاست چقدر تاج گل نثارش مىكنند ، و يا براى كسى كه كشتى گرفته و با يك فن حريف خود را ضربه فنى كرده است براستى ابراز احساسات مىكنند .\r\nاينها به خاطر اين است كه قهرمان دوستى و قهرمان پرستى در سرشت بشر است و ضمناً او از قهرمان ملت و قوم خودش تجليل مىكند نه از قهرمان ديگرى . در كشتىهاى بين المللى ، افراد هر ملت ( چه آنهايى كه آنجا حاضرند و چه آنهايى كه از راديوها گوش مىكنند ) احساساتشان متوجه هموطنان خودشان است كه افتخارى براى وطن و قوم خودشان كسب كنند . ما وقتى داستان رستم و اسفنديار و افراسياب و اين طور چيزها را مىخوانيم ، چون مىگويند افراسياب از ماوراءالنّهر و از يك ملت ديگرى بوده و رستم از ملت ايران بوده است قهراً دلمان مىخواهد كه هميشه تفوّق با رستم باشد ، و افسانه ساز هم افسانه‌ها را چنان ساخته است كه با ذائقهء ما جور در بيايد ، يعنى هميشه آن طرف مغلوب و محكوم و اين طرف غالب و قاهر باشد . اين حماسه‌ها حماسه‌هاى قومى است ، يعنى اختصاص به يك قوم و نژاد معين و يك آب و خاك معين دارد .\r\nاما مطلب در مورد حسين ( ع ) غير از اين است . حسين يك شخصيت حماسى است اما نه آن طور كه جلال الدين خوارزمشاه يك شخصيت حماسى است و نه آن طور كه رستم افسانه‌اى يك شخصيت حماسى است . حسين يك شخصيت حماسى است اما حماسهء انسانيت ، حماسهء بشريت ، نه حماسهء قوميت ، سخن حسين ، عمل حسين ، حادثهء حسين ، روح حسين ، همه چيز حسين هيجان است ، تحريك است ، درس است ، القاء نيروست ، اما چه جور القاء نيرويى ؟ چه جور درسى ؟ آيا از آن جهت كه مثلًا ؛ به يك قوم بخصوصى منتسب است ؟ يا از آن جهت كه شرقى است ؟ يا از آن جهت كه مثلًا عرب است و غير عرب نيست ؟ يا به قول بعضى از ايرانىها از آن جهت كه زنش ايرانى است ؟ !\r\nاساساً در وجود حسين ( ع ) يك چنين حماسه‌هايى نمىتواند وجود داشته باشد و علت شناخته نشدن حسين هم همين است . چون حماسهء او بالاتر و ما فوق اين حماسه‌هاست ، كمتر افراد مىتوانند او را بشناسند . حالا ببينيم كه واقعاً چگونه است . شما در جهان يك شخصيّت حماسى مانند شخصيت حسين بن على از نظر شدت حماسى بودن و از نظر علوّ و ارتفاع حماسه يعنى جنبه‌هاى انسانى نه جنبهء قومى و ملّى ، پيدا نخواهيد كرد . حسين سرود\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nانسانيت است ، نشيد انسانيت است و به همين دليل نظير ندارد ، و به جرأت عرض مىكنم كه نظير ندارد . شما در دنيا حماسه‌اى مانند حماسهء حسين‌بن على پيدا نخواهيد كرد ، چه از نظر قدرت و قوّت حماسه و چه از نظر علوّ و ارتفاع و انسانى بودن آن ، و متأسفانه ما مردم اين حماسه را نشناخته‌ايم .\r\n\r\nدو صفحهء تاريخچهء كربلا\r\nحادثهء عاشورا و تاريخچهء كربلا دو صفحه دارد : يك صفحهء سفيد و نورانى ، و يك صفحهء تاريك ، سياه و ظلمانى كه هر دو صفحه‌اش يا بىنظير است و يا كم‌نظير .\r\nاما صفحهء سياه و تاريكش از آن نظر سياه و تاريك است كه در آن فقط جنايت بىنظير و يا كم‌نظير مىبينيم . يك وقت حساب كردم و ظاهراً در حدود بيست و يك نوع پستى و لئامت در اين جنايت ديدم . و خيال هم نمىكنم در دنيا چنين جنايتى پيدا بشود كه تا اين اندازه تنوّع داشته باشد . البته در تاريخچهء جنگ‌هاى صليبى ، جنايت‌هاى اروپايىها خيلى عجيب است .\r\nو اين كه جرأت نمىكنم كه بگويم حادثهء كربلا از نظر زيادى جنايت نظير ندارد ، چون توجّه من يكى به جنگ‌هاى صليبى و جنايت‌هايى است كه مسيحىها در آن مرتكب شدند و يكى هم به جنايت‌هايى است كه همين اروپايىها در اندلس اسلامى مرتكب شدند كه آن هم عجيب است . تاريخ اندلس مرحوم آيتى را كه دانشگاه تهران چاپ كرده است بخوانيد ؛ كتابى است بسيار تحقيقى و آموزنده . در اين كتاب نوشته است : اروپايىها به صدهزار زن و مرد و بچه اجازه دادند كه هر جا مىخواهند بروند . بعد كه اينها راه افتادند ، پشيمان شدند و شايد هم از اوّل حقّه زدند كه اجازهء حركت دادند . به هر حال تمام اين صد هزار نفر را كشتند و سر بريدند .\r\nشرقى هرگز از نظر جنايت به غربى نمىرسد . شما اگر در تمام تاريخ مشرق زمين بگرديد ، دو جنايت را حتّى در دستگاه اموى پيدا نمىكنيد : يكى آتش زدن زنده زنده و ديگر قتل عام كردن زنان ، ولى در تاريخ مغرب زمين اين دو جنايت فراوان ديده مىشود . زن كشتن در تاريخ مغرب زمين يك امر شايعى است . هنوز هم باور نكنيد كه اينها روح انسانى داشته باشند . آنچه در ويتنام صورت مىگيرد ادامهء روحيهء جنگ‌هاى صليبى و جنگ‌هاى اندلس\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nآنهاست . اين كار كه چند صد هزار نفر را زنده زنده در كورهء آتش بگذارند - ولو اين افراد جانى هم باشند - كار مشرق‌زمينى نيست و از عهدهء مشرق‌زمينى چنين جنايتى برنمىآيد . اين كار فقط از عهده مغرب‌زمينى قرن بيستم برمىآيد . اين جنايت كه در صحراى سينا ده‌ها هزار سرباز را آب و نان ندهند تا از گرسنگى بميرند براى اين كه اگر اسير بگيرند بايد به آنها نان بدهند ، فقط مال غربى است . شرقى اين جور جنايت نمىكند . يهودى فلسطينى صد درجه شريف‌تر از يهودى غربى است . اگر مردم فلسطين يهودىهاى ملى اهل همان فلسطين بودند كه اين جنايت‌ها واقع نمىشد . اين جنايت‌ها همه مال يهودى غربى است .\r\nبه هر حال من جرأت نمىكنم بگويم جنايتى مثل جنايت كربلا در دنيا وجود نداشته است ، ولى مىتوانم بگويم در مشرق زمين وجود نداشته است .\r\nاز اين نظر حادثهء كربلا يك جنايت و يك تراژدى است ، يك مصيبت است ، يك رثاء است . اين صفحه را كه نگاه مىكنيم ، در آن كشتن بيگناه مىبينيم ، كشتن جوان مىبينيم ، كشتن شيرخوار مىبينيم ، اسب بر بدن مرده تاختن مىبينيم ، آب ندادن به يك انسان مىبينيم ، زن و بچه را شلّاق زدن مىبينيم ، اسير را بر شتر بىجهاز سوار كردن مىبينيم . از اين نظر قهرمان حادثه كيست ؟ واضح است ، وقتى كه حادثه را از جنبهء جنايى نگاه كنيم ، آن كه مىخورد قهرمان نيست ، آن بيچاره مظلوم است . قهرمان حادثه در اين نگاه يزيدبن معاويه است ، عبيداللَّه بن زياد است ، عمر سعد است ، شمر بن ذى الجوشن است ، خولى است و يك عدهء ديگر . لذا وقتى كه صفحهء سياه اين تاريخ را مطالعه مىكنيم ، فقط جنايت و رثاء بشريت را مىبينيم . پس اگر بخواهيم شعر بگوييم چه بايد بگوييم ؟ بايد مرثيه بگوييم و غير از مرثيه چيز ديگرى نيست كه بگوييم . بايد بگوييم :\r\n زان تشنگان هنوز به عيّوق مىرسد * فرياد العطش ز بيابان كربلا « 1 »  \r\nاما آيا تاريخچهء عاشورا فقط همين يك صفحه است ؟ آيا فقط رثاء است ؟ فقط مصيبت است و چيز ديگرى نيست ؟ اشتباه ما همين است . اين تاريخچه يك صفحهء ديگر هم دارد كه قهرمان آن صفحه ، ديگر پسر معاويه نيست ، پسر زياد نيست ، پسر سعد نيست ، شمر نيست .\r\n\r\n","description":"","footnote":" ( 1 ) . ديوان محتشم . ","page_name":" 247 ","page_number":247},
  {"content":"\r\n\r\nدر آنجا قهرمان حسين است . در آن صفحه ، ديگر جنايت نيست ، تراژدى نيست ، بلكه حماسه است ، افتخار و نورانيت است ، تجلّى حقيقت و انسانيت است ، تجلّى حق‌پرستى است . آن صفحه را كه نگاه كنيم ، مىگوييم بشريّت حق دارد به خودش ببالد . اما وقتى صفحهء سياهش را مطالعه مىكنيم مىبينيم كه بشريت سرافكنده است و خودش را مصداق آن آيه مىبيند كه مىفرمايد :\r\nقَالُوا أَتَجْعَلُ فِيهَا مَنْ يُفْسِدُ فِيهَا وَيَسْفِكُ الدِّمَاءَ وَنَحْنُ نُسَبِّحُ بِحَمْدِكَ وَنُقَدِّسُ لَكَ . « 1 » \r\nمسلّماً جبرئيل امين در مقابل اعلام خدا كه فرمود : « انّى جاعِلٌ فِى الأرْضِ خَليفَةً » « 2 »  سؤالى نمىكند ، بلكه آن دسته از فرشتگان كه فقط صفحهء سياه بشريت را مىديدند و صفحهء ديگر آن را نمىديدند ، از خدا اين سؤال را كردند كه آيا مىخواهى كسانى را در زمين قرار دهى كه فساد كنند و خون‌ها بريزند ؟ و خدا در جواب آنها فرمود : « انّى اعْلَمُ ما لا تَعْلَمونَ » « 3 »  من چيزى را مىدانم كه شما نمىدانيد .\r\nآن صفحه صفحه‌اى است كه ملك اعتراض مىكند ، بشر سرافكنده است ، و اين صفحه صفحه‌اى است كه بشريت به آن افتخار مىكند . چرا بايد حادثهء كربلا را هميشه از نظر صفحهء سياهش مطالعه كنيم و بايد هميشه جنايت‌هاى كربلا گفته شود ؟ چرا هميشه بايد حسين بن على از آن جنبه‌اى كه مورد جنايت جانيان است مورد مطالعهء ما قرار بگيرد ؟\r\nچرا شعارهايى كه به نام حسين بن على مىدهيم و مىنويسيم ، از صفحهء تاريك عاشورا گرفته شود ؟ چرا ما صفحهء نورانى اين داستان را كمتر مطالعه مىكنيم ، در حالى كه جنبهء حماسى اين داستان صدبرابر بر جنبهء جنايى آن مىچربد و نورانيّت اين حادثه بر تاريكى آن خيلى مىچربد . پس بايد اعتراف كنيم كه يكىاز جانىهاى بر حسين بن على ما هستيم كه از اين تاريخچه فقط يك صفحه‌اش را مىخوانيم و صفحهء ديگرش را نمىخوانيم .\r\nجانىهاى بر امام حسين آنهايى هستند كه اين تاريخچه را از نظر هدف منحرف كرده و مىكنند .\r\n\r\n","description":"","footnote":" ( 1 ) . بقره / 30 .  ( 2 ) . همان .  ( 3 ) . همان . ","page_name":" 248 ","page_number":248},
  {"content":"\r\n\r\nحسين را يك روز كشتند و سر او را از بدن جدا كردند ، اما حسين كه فقط اين تن نيست حسين كه مثل من و شما نيست ؛ حسين يك مكتب است و بعد از مرگش زنده‌تر مىشود .\r\nدستگاه بنى اميه خيال كرد كه حسين را كشت و تمام شد ، ولى بعد فهميد كه مردهء حسين از زندهء حسين مزاحم‌تر است ، تربت حسين كعبهء صاحبدلان است . زينب هم به يزيد همين را گفت ، گفت : اشتباه كردى ، « كِدْ كَيْدَكَ وَاسْعَ سَعْيَكَ ، ناصِبْ جُهْدَكَ ، فَوَ اللَّهِ لا تَمْحُو ذِكْرَنا وَ لا تُميتُ وَحْيَنا » « 1 »  هر نقشه‌اى كه دارى به كار ببر ولى مطمئن باش تو نمىتوانى برادر مرا بكشى و بميرانى ؛ برادر من زندگىاش طور ديگر است ، او نمرد بلكه زنده‌تر شد .\r\nدر آن وقت مرثيه‌گوها مثل مرثيه‌گوهاى حالا نبودند . كُمَيت مرثيه‌گو بود ، دِعبل خُزائى مرثيه‌گو بود ؛ همان دعبل خزائى كه گفت : پنجاه سال است كه من دار خودم را به دوش كشيده‌ام . او طورى مرثيه مىگفت كه تخت خلفاى اموى و عباسى را متزلزل مىكرد . او كه محتشم نبود . شعراى ما چرخ و فلك را مسئول شهادت حسين دانسته‌اند . كميت كه اين جور نبوده ؛ يك قصيده كه مىگفت دنيا را متزلزل مىكرد ، ولى با تاريخچهء حسين ، با نام حسين ، با مرثيهء حسين .\r\nديدند عجب ! قبر حسين هم مصيبتى براى ما شده است . تصميم گرفتند كه قبرش را از بين ببرند . قبرش را خراب كردند ، تمام آثار آن را محو كردند ، پستى و بلندىهاى زمين را يكسان كردند ، به محل قبر آب انداختند به طورى كه احدى در آن سرزمين نفهمد كه قبر حسين در كدام نقطه بوده است . اما مگر شد ؟ حتّى روى آوردن مردم به آن بيشتر هم شد .\r\nخود متوكل يك سر مغنّيه « 2 »  دارد . يك وقتى با او كار داشت و سراغ او را گرفت . گفتند نيست . گفت كجاست ؟ گفتند به مسافرت رفته است . بعد از مدتى كه آمد ، متوكّل از او سؤال كرد : كجا رفته بودى ؟ جواب داد : براى زيارت به مكّه رفته بودم . متوكّل گفت : الآن كه وقت زيارت مكّه نيست ؛ نه ماه ذىالحجّه است كه وقت حج باشد و نه ماه رجب است كه وقت عمره باشد ، و اصرار كرد كه بايد بگويى كجا رفته بودى . بالأخره معلوم شد اين زن به زيارت حسين بن على رفته بود ، كه متوكّل آتش گرفت ، فهميد نام حسين را نمىشود فراموشاند .\r\n\r\n","description":"","footnote":" ( 1 ) . بحارالانوار ، ج 45 ، ص 135 .  ( 2 ) . سرمغنيّه يعنى يك خانم خوانندهء رقاصه كه ساير رقاصه‌ها را تهيه مىكند و رئيس آنهاست . ","page_name":" 249 ","page_number":249},
  {"content":"\r\n\r\n\r\nتحريف هدف امام حسين ( ع )\r\nمن نمىدانم كدام جانى يا جانىهايى جنايت را به شكل ديگرى بر حسين بن على وارد كردند و آن اين كه هدف حسين بن على را مورد تحريف قرار دادند و همان چرندى را كه مسيحىها در مورد مسيح گفتند دربارهء حسين گفتند كه حسين كشته شد براى آن كه بار گناه امّت را به دوش بگيرد ، براى اين كه ما گناه بكنيم و خيالمان راحت باشد ، حسين كشته شد براى اين كه گنهكار تا آن زمان كم بود ، بيشتر بشود .\r\nلذا بعد از اين انحراف ، چاره‌اى نبود جز اين كه ما فقط صفحهء سياه و تاريك اين حادثه را بخوانيم ، فقط رثاء و مرثيه ببينيم . من نمىگويم آن صفحهء تاريك را نبايد ديد بلكه بايد آن را ديد و خواند ، اما اين مرثيه هميشه بايد مخلوط با حماسه باشد . اين كه گفته‌اند رثاى حسين بن على بايد هميشه زنده بماند ، حقيقتى است و از خود پيغمبر گرفته‌اند و ائمهء اطهار نيز به آن توصيه كرده‌اند . اين رثاء و مصيبت نبايد فراموش بشود ، اين ذكر ، اين يادآورى نبايد فراموش بشود و بايد اشك مردم را هميشه بگيريد ، اما در رثاى يك قهرمان . پس اوّل بايد قهرمان بودنش براى شما مشخص بشود و بعد در رثاى قهرمان بگرييد ، و گرنه رثاى يك آدم نفله شدهء بيچارهء بىدست و پاى مظلوم كه ديگر گريه ندارد ، و گريهء ملتى براى او معنى ندارد . در رثاى قهرمان بگرييد براى اين كه احساسات قهرمانى پيدا كنيد ، براى اين كه پرتوى از روح قهرمان در روح شما پيدا شود و شما هم تا اندازه‌اى نسبت به حق و حقيقت غيرت پيدا كنيد ، شما هم عدالتخواه بشويد ، شما هم با ظلم و ظالم نبرد كنيد ، شما هم آزاديخواه باشيد ، براى آزادى احترام قائل باشيد ، شما هم سرتان بشود كه عزت نفس يعنى چه ، شرف و انسانيت يعنى چه ، كرامت يعنى چه . اگر ما صفحهء نورانى تاريخ حسينى را خوانديم ، آن وقت از جنبهء رثائىاش مىتوانيم استفاده كنيم و گرنه بيهوده است . خيال مىكنيم حسين بن على در آن دنيا منتظر است كه مردم برايش دلسوزى كنند يا - العياذ باللَّه - حضرت زهرا ( ع ) بعد از هزار و سيصد سال ، آن هم در جوار رحمت الهى منتظر است كه چهار تا آدم فكسنى براى او گريه كنند تا تسلّى خاطر پيدا كند !\r\nچند سال پيش در كتابى ديدم كه نويسنده مقايسه‌اى ميان حسين بن على و عيسى مسيح كرده بود ؛ نوشته بود كه عمل مسيحىها بر عمل مسلمين ( شيعيان ) ترجيح دارد ، زيرا آنها روز\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nشهادت عيسى مسيح را جشن مىگيرند و شادمانى مىكنند ولى اينها در روز شهادت حسين بن على مرثيه خوانى و گريه مىكنند . عمل آنها بر عمل اينها ترجيح دارد ، زيرا آنها شهادت را براى عيسى مسيح موفقيت مىدانند نه شكست ، و چون موفقيت مىدانند شادمانى مىكنند ، اما مسلمين شهادت را شكست مىدانند و چون شكست مىدانند گريه مىكنند . خوشا به حال ملتى كه شهادت را موفقيت بشمارد و جشن بگيرد . و بدا به حال ملتى كه شهادت را شكست بداند و به خاطر آن مرثيه خوانى كند .\r\nجواب اين است كه اولًا دنياى مسيحى كه اين شهادت را جشن مىگيرد ، روى همان اعتقاد خرافى است كه مىگويد عيسى كشته شد تا بار گناه ما بريزد ، و چون به خيال خودش سبكبال شده و استخوانش سبك شده آن را جشن مىگيرد . در حقيقت او جشن سبكى استخوان خودش را به خيال خودش مىگيرد ، و اين خرافه است .\r\nثانياً اين همان فرق اسلام و مسيحيت تحريف شده است كه اسلام يك دين اجتماعى و مسيحيت دينى است كه همهء آن چيزى كه دارد اندرز اخلاقى است . گاه به يك حادثه از نظر فردى نگاه مىكنيم و گاه از نظر اجتماعى . از نظر اسلام ، شهادت حسين بن على از ديدگاه فردى يك موفقيت بود . براى شخص حسين بن على اين شهادت شكست بود يا موفقيت ؟\r\nهر مسلمانى مىگويد موفقيت ، و خود حضرت هم روز اول مىفرمود :\r\nخُطَّ الْمَوْتُ عَلى وُلْدِ آدَمَ مَخَطَّ الْقَلادَةِ عَلى جيدِ الْفَتاةِ ، وَ ما اوْلَهَنى الى اسْلافى اشْتِياقَ يَعْقوبَ الى يوسُفَ . « 1 » \r\nاز نظر يك انسان و از نظر خود شهيد ، شهادت موفقيت است . لازم نيست مسيحىها بگويند ؛ در هزار و سيصد و پنجاه سال پيش ، خود پيشوايان اسلام گفته‌اند . على بن ابىطالب آن وقتى كه تيغ بر فرقش فرود آمده و تا نزديك ابرويش شكافته است ، اين طور حرف مىزند :\r\nوَاللَّهِ ما فَجَأَنى مِنَ الْمَوتِ واردٌ كَرِهْتُهُ اوْ طالِعٌ انْكَرْتُهُ ، وَ ما كُنْتُ الّا كَقارِبٍ وَرَدَ وَ طالِبٍ وَجَدَ . « 2 » \r\n\r\n","description":"","footnote":" ( 1 ) . بحار الانوار ، ج 44 ، ص 366 .  ( 2 ) . نهج البلاغه فيض الاسلام ، ص 875 . ","page_name":" 251 ","page_number":251},
  {"content":"\r\n\r\nبه خدا قسم ، مرگ ناگهانى و ضربت ناگهانىاى كه بر من خورد ، يك ذره مورد كراهت من نيست . من افتخار مىكنم و آرزوى چنين روزى را داشتم ، به خدا قسم ، مثَل من مثَل آن عاشقى است كه به معشوق خود رسيده باشد . به قول شاعر :\r\n ديدار يار غايب ، دانى چه ذوق دارد * ابرى كه در بيابان بر تشنه‌اى ببارد \r\nمثَل من در حال اين ضربت خوردن مثَل همان مردمى است كه در شب‌هاى تاريك دنبال آب مىگردند و ناگهان به آب مىرسند .\r\n دوش وقت سحر از غصّه نجاتم دادند * و اندر آن ظلمت شب آب حياتم دادند \r\nاين از نظر شخصى و فردى . اما اسلام يك طرف ديگر هم دارد ؛ قضايا را هميشه از جنبهء شخصى مطالعه نمىكند ، از جنبهء اجتماعى هم مطالعه مىكند . حادثهء عاشورا از جنبهء اجتماعى و نسبت به كسانى كه مرتكب آن شدند ، مظهر يك انحطاط در جامعهء اسلامى بود .\r\nلذا دائماً بايد يادآورى بشود كه ديگر چنين كارى را مرتكب نشوند . اين همان « آخى » است كه يك ملت مىگويد : ما مسلمان‌ها چنين كارى كرديم ؟ ! لعنت به كسانى كه چنين كارى كردند ، پس ديگر چنين كارى نكنيم .\r\nثالثاً اين موضوع براى صيقل دادن احساسات اسلامى و انسانى است ، اما به شرط اينكه ما اين را درست درك بكنيم . امروز روزى نيست كه آدم سرش را زير آب بكند . ما بايد در اوضاع مذهبى خودمان رفرم ايجاد كنيم ؛ البته نه در مذهب بلكه در كار خودمان . اشتباهات ما كه به مذهب مربوط نيست . مگر محتشم كاشانى هم يكى از اركان مذهب است ؟ ! بايد اين شعار مفت . . . « 1 » \r\nگفتيم كه يك سخن يا منظومه ، يك شعر با نثر حماسى آن است كه در روح انسانى جولان و هيجانى در جهت سلحشورى و مقاومت و ايستادگى و دفاع از عقيده ايجاد كند ، و يك شخصيت حماسى آن كسى است كه در روحش اين موج وجود دارد ؛ يك روحيهء متموّجى از عظمت ، غيرت ، حميّت ، شجاعت ، حس دفاع از حقوق و حس عدالتخواهى دارد و باز عرض كرديم كه تاريخچهء عاشورا تاريخچه‌اى است كه دو صفحه دارد يك صفحهء آن صفحه‌اى\r\n\r\n","description":"","footnote":" ( 1 ) . متأسفانه بقيهء بيانات آن شهيد بزرگوار در نوار ضبط نشده است . ","page_name":" 252 ","page_number":252},
  {"content":"\r\n\r\nاست سياه و تاريك ، نمايشى است از جنايت بشريت ، جنايت بسيار بسيار عظيمى ، يك داستان جنايى و يك ظلم بىحد و حساب است و بنابر اين ، داستان جنايى ما قهرمانانى دارد كه قهرمانان جنايتند . پسر معاويه ، پسر زياد ، پسر سعد و يك عده افراد ديگر ، قهرمان اين داستان جنايى هستند . اما تمام اين داستان جنايت نيست ؛ يعنى داستان ما يك صفحه ندارد ، دو صفحه دارد . تنها اين نيست كه يك عده جنايتكار بر يك عده مردم پاك و بيگناه جنايت وارد كردند . بله داستان‌هايى هست كه فقط و فقط جنايى است ، يك صفحه بيشتر ندارد و آن هم مملوّ از جنايت است .\r\nمثلًا داستان پسران مسلم بن عقيل فقط يك داستان جنايى است و بس ، كه دو تا طفل نابالغ بيگناه پدر كشتهء غريب در يك شهر به دست يك آدم جانى مىافتند و او به طمع اينكه به پولى برسد ، به شكل فجيعى آنها را به قتل مىرساند . وقتى ما اين تاريخچه را مطالعه مىكنيم ، از يك طرف جنايت مىبينيم و از طرف ديگر دو تا طفل معصوم نابالغ غريب كه جنايت بر آنها وارد شده است كه اينها حرفى هم نداشته‌اند و نمىتوانسته‌اند حرفى داشته باشند چرا كه بچه‌هايى در سنين ده ساله و دوازده ساله يا كمتر بوده‌اند . اين فقط يك داستان جنايى است و از نظر آن دو طفل ، رثاء است ، مصيبت است ، مظلوميت است .\r\nاما داستان كربلا اين طور نيست ؛ يك داستان دو صفحه‌اى است كه از نظر آن صفحهء ديگر بيشتر قابل مطالعه است . از نظر آن صفحه ، جنبهء مثبت دارد ، صورت فعالى دارد ، نمايشگاهى است از عظمت و علوّ بشريت ، از رفعت بشريت ، نمايشگاه معالى و مكارم انسانيت است ، سراسر حماسه است ، عظمت و شجاعت و حق خواهى و حق پرستى در آن موج مىزند . از اين نظر ، ديگر قهرمان داستان ما پسر معاويه و پسر زياد و پسر سعد و ديگران نيستند . از اين نظر قهرمان داستان پسران على هستند ، حسين بن على است ، عباس بن على است ، دختر على زينب است ، يك عده از مردان فداكار درجهء اوّلى هستند كه خود حسين كه حاضر نيست يك كلمه مبالغه و گزاف در سخنش باشد آنها را ستايش مىكند .\r\nامام حسين در شب عاشورا اصحاب خودش را ستايش كرد : نگفت يك عده مردم بيگناه و بيچاره فردا كشته مىشويد و به عمر شما خاتمه داده مىشود ، بلكه آنها را ستايش كرد و\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nفرمود : « فَانّى لا اعْلَمُ اصْحاباً اوْفى وَ لا خَيْراً مِنْ اصْحابى . » « 1 »  من يارانى در جهان بهتر از ياران خودم سراغ ندارم ؛ يعنى من شما را بر ياران « بدر » ( كه ياران پيغمبر بودند ) ترجيح مىدهم ، بر ياران پدرم على ترجيح مىدهم ، بر يارانى كه قرآن كريم براى انبياء ذكر مىكند « وَ كَايِّنْ مِنْ نَبِىٍّ قاتَلَ مَعَهُ رِبِّيّونَ كَثيرُ فَما وَهَنوا لِما اصابَهُمْ فى سَبيلِ اللَّهِ وَ ما ضَعُفوا وَمَا اسْتَكانوا وَاللَّه يُحِبُّ الصّابِرين » « 2 »  ترجيح مىدهم ، يعنى اعتراف مىكنم كه همهء شما قهرمان هستيد . سخنش اين طور آغاز مىشود : « مرحبا ، مرحبا به گروه قهرمانان ! »\r\nبنابر اين حالا كه فهميديم اين داستان دو صفحه دارد ، مىخواهيم صفحهء دوم آن را هم مورد مطالعه قرار دهيم و اعتراف كنيم كه ما در گذشته اين اشتباه را مرتكب شده‌ايم كه اين داستان را فقط از يك طرف آن مطالعه كرده‌ايم و غالباً آن طرف ديگر داستان را مسكوتُ عنه گذاشته‌ايم ؛ يعنى ما نمايشگر قهرمانىهاى جنايتكارانهء پسر معاويه و پسر زياد و پسر سعد بوده و هستيم .\r\nمن براى اين دسته‌ها « 3 »  حقيقتاً احترام قائل هستم چون ابراز احساسات است ، احساساتى صددرصد طبيعى ناشى از عقيده و ايمان ، آنهايى كه مىدانند اگر در يك ملت احساسات طبيعى ناشى از عقيده و ايمان دربارهء قهرمانان بزرگ آن ملت وجود داشته باشد چقدر ارزش دارد ، مىدانند كه من چه مىگويم . نبايد اينها را نسخ كرد ، نبايد با اينها مبارزه كرد ، بايد اينها را اصلاح كرد . بايد اين احساسات بسيار بسيار عظيم را كه فقط ناشى از قدرت عقيده و ايمان است ، اصلاح كرد . آيا اگر شما ميلياردها دلار خرج كنيد ، مىتوانيد يك چنين احساساتى در ملت به وجود بياوريد ؟ !\r\nاينكه آن بابا از جيب خودش پول خرج مىكند ، خودش را بيكار مىكند ، زنجير برمىدارد پشت خودش را سياه مىكند و اشك او هم متصل جارى است ، ارزش دارد و نبايد با آن مبارزه كرد و گفت اين كارها وحشيگرى است . ابراز احساسات براى قهرمانان بزرگ تاريخ وحشيگرى نيست فقط اشتباه او در اين است كه وقتى مىخواهد ابراز احساسات كند ، به\r\n\r\n","description":"","footnote":" ( 1 ) . ارشاد شيخ مفيد ، ص 231 .  ( 2 ) . آل عمران ، آيه 146 .  ( 3 ) . دسته‌هاى عزادارى . ","page_name":" 254 ","page_number":254},
  {"content":"\r\n\r\nشكلى ابراز احساسات مىكند كه نمايشگر قهرمانى جنايتكارانهء جنايتكاران و نمايشگر مظلوميت آن كسى است كه به او عشق مىورزد و علاقه دارد . او نمىداند حالا كه مىخواهد نمايشگرى بكند بايد طورى نمايشگرى بكند كه نمايشگر حماسهء حسينى باشد ، نمايشگر آن جنبهء نورانى و روشن تاريخ عاشورا باشد ، نمايشگر روح حسين بن على باشد . خوشبختانه كم و بيش اين بيدارى پيدا شده است و گاهى انسان به چشم مىبيند كه بعضى از دستجات توجه كرده‌اند كه چه بايد بكنند و چه مىكنند .\r\nمرد بزرگ ، روحش صاحب حماسه است ، خواه براى خودش كار كرده باشد يا براى يك ملت و يا براى بشريت و انسانيت كار كرده باشد و يا حتى بالاتر از انسانيت فكر كند و خودش را خدمتگزار هدف‌هاى كلى خلقت بداند ، كه اسم آن را « رضاى خدا » مىگذارد ، بدين معنى كه خداوند اين خلقت را آفريده و براى آن يك مسير و هدف كلى قرار داده است ؛ اين راه ، راه رضاى خداست .\r\nمرد بزرگ كسى است كه در روحش حماسه وجود داشته باشد ؛ غير از اين نمىتواند باشد . نادر شاه افشار اگر يك حماسه در روحش وجود نمىداشت ، نمىتوانست افاغنه را از ايران بيرون كند و نمىتوانست هندوستان را فتح كند ؛ اين خودش يك حماسه است . اما اينكه بعد كارش به يك ماليخوليا كشيد و خودش دشمن جان ملت خودش شد ، مطلب ديگرى است .\r\nاسكندر ، خواه ناخواه در روحش ، يك موج وجود حماسه داشته است ، شاه اسماعيل همين طور ، ناپلئون همين طور ، اسكندر ، نادرشاه و شاه اسماعيل ، همهء اينها يك ارادهء بزرگ هستند ، يك همت بزرگ هستند ، يك حماسهء بزرگ هستند ولى حماسهء مقدس نيستند ، براى اينكه هر يك از اينها مىخواهد شخصيت خودش را توسعه بدهد ، مىخواهد همه چيز را در خودش هضم كند ، مىخواهد ملت‌ها و مملكت‌هاى ديگر را در مملكت خويش هضم كند ؛ و لذا از نظر يك ملت ، يك قهرمان ملى است ولى از نظر ملت ديگر يك جنايتكار است . اسكندر براى يونانيان يك قهرمان است و براى ايرانيان يك جنايتكار ؛ براى يونانى يك قهرمان است چون به يونان عظمت داد ، چون قدرت‌هاى ديگر ، ثروت‌هاى ديگر ، عظمت‌هاى ديگر را خرد كرد و پرچم يونان را در مملكت‌هاى ديگر به اهتزاز درآورد . اما از نظر قوم مغلوب ، او\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nنمىتواند يك قهرمان باشد . ناپلئون براى فرانسوىها قهرمان است ، اما آيا براى روسيه يا براى انگلستان هم قهرمان است ؟ البته نه . آنها حماسه هستند ، ولى يك حماسهء فردى از نوع خود خواهى . يك حماسهء بزرگ است يعنى يك خودخواهى بزرگ است ، يك خودپرستى بزرگ است ، يك جاه‌طلبى بزرگ است . ( در مقابل جاه‌طلبىهاى كوچك ، جاه‌طلبىهاى بزرگ هم در دنيا پيدا مىشود . ) اما اين حماسه‌ها حماسه‌هاى مقدس شمرده نمىشوند .\r\n\r\nمشخصات حماسهء مقدس\r\nحماسهء مقدس مشخصات ديگرى دارد كه عرض مىكنم ، مشخصاتى كه به موجب آنها ديگر ناپلئون و اسكندر نمىتوانند حماسهء مقدس باشند . حماسهء مقدس آن كسى است كه روحش براى خود موج نمىزند ، براى نژاد خود موج نمىزند ، براى ملت خود موج نمىزند ، براى قاره يا مملكت خود موج نمىزند ؛ او اساساً چيزى را كه نمىبيند شخص خودش است ، او فقط حق و حقيقت را مىبيند و اگر خيلى كوچكش بكنيم بايد بگوييم بشريت را مىبيند . اين آيهء قرآن يك آيهء حماسى است :\r\nقُلْ يا اهْلَ الْكِتابِ تَعالَوْا الى كَلِمَةٍ سَواءٍ بَيْنَنا وَ بَيْنَكُمْ الّا نَعْبُدَ الّا اللَّهَ وَ لا نُشْرِكَ بِهِ شَيْئاً وَ لا يَتَّخِذَ بَعْضُنا بَعْضاً ارْباباً مِنْ دونِ اللَّهِ . « 1 » \r\nاى اهل كتاب ، اى كسانى كه ادعاى مذهب داريد ! بياييد با همديگر يك سخن داشته باشيم ، بياييد خودمان را فراموش كنيم و فقط عقيده را ببينيم ، بياييد در راه يك عقيده خود را فراموش كنيم ، بياييد يك سخن را ايدهء خودمان قرار بدهيم : « الّا نَعْبُدَ الّا اللَّهَ » جز خدا هيچ موجودى را قابل پرستش ندانيم ، « وَ لا يَتَّخِذَ بَعْضُنا بَعْضاً ارْباباً مِنْ دونِ اللَّه » بياييد استثمار را ملغى كنيم ، استعباد را ملغى كنيم ، بشر پرستى را ملغى كنيم ، عدل و مساوات را در ميان بشريت بياوريم . نگفت قوم من ، قوم تو ، با هم همدست شويم و پدر يك قوم ديگر را در بياوريم ؛ اين حرف‌ها نيست .\r\nپس يك جهت كه اين حماسه مقدس مىشود اين است كه هدفش مقدس و پاك و منزّه است ؛ مثل خورشيد عالمتاب است كه بر همهء مردم و بر همهء جهانيان مىتابد .\r\n\r\n","description":"","footnote":" ( 1 ) . آل عمران / 64 . ","page_name":" 256 ","page_number":256},
  {"content":"\r\n\r\nدومين جهت تقدس اين گونه قيام‌ها و نهضت‌ها اين است كه در شرايط خاصى كه هيچ‌كس گمان نمىبرد قرار گرفته‌اند ؛ يعنى يك مرتبه در يك فضاى بسيار بسيار تاريك و ظلمانى يك شعله روشن مىشود ، شعله‌اى در يك ظلمت مطلق ؛ فرياد عدالتى است در يك استبداد و ستم مطلق ، جنبشى است در يك سكون و در حالى كه همه ساكن و مرعوبند ، كلام و سخنى است در يك خاموشى مرگبار .\r\nبه عنوان مثال نمرودى پيدا مىشود كه يك مرد باقى نمىگذارد ، و در همين زمان نهضت مقدس ابراهيم صورت مىگيرد : « انَّ ابْراهيمَ كانَ امَّةً قانِتاً » . « 1 »  يا فرعونى پيدا مىشود و همان طورى كه قرآن مىفرمايد :\r\nانَّ فِرْعَوْنَ عَلا فِى الْارْضِ وَ جَعَلَ اهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ ابْنائَهُمْ وَ يَسْتَحْيى نِسائَهُمْ . « 2 » \r\nو در همين عصر موسايى پيدا مىشود . و يا در عصر بعثت خاتم الانبياء كه تمام دنيا در ظلمت و خاموشى و هرج و مرج و فساد فرو رفته است ناگهان فرياد « قولوا لا الهَ الَّا اللَّهُ تُفْلِحوا » بلند مىشود .\r\nدولت اموى است ، تمام نيروها را به‌نفع خودش تجهيز كرده است حتى نيروى مذهب را ، به اين ترتيب كه محدّثين از خدا بىخبر را استخدام كرده و به آنها پول مىدهد تا به نفع او حديث جعل كنند . مىگويند يك عالم اموى گفته است : « انَّ الْحُسَيْنَ قُتِلَ بِسَيْفِ جَدِّهِ » « 3 »  حسين با شمشير جدّش كشته شد ، و منظور او اين بوده است كه حسين به حكم دين جدّش كشته شد .\r\nولى من مىگويم اين حرف به معنى ديگرى درست است و آن اينكه بنىاميّه توانسته بودند اسلام را آنچنان استثمار و استخدام و منحرف كنند كه يك عده مردم از خدا بىخبر به عنوان جهاد و خدمت به اسلام ، به جنگ حسين بيايند « وَ كُلٌّ يَتَقَرَّبونَ الَى اللَّهِ بِدَمِهِ . » « 4 »  بعد از شهادت ابا عبداللَّه به شكرانهء اين عمل چندين مسجد ساخته شد . ببينيد ظلمت و تاريكى چقدر بوده است !\r\n\r\n","description":"","footnote":" ( 1 ) . نحل / 120 .  ( 2 ) . قصص / 4 .  ( 3 ) . مقتل الحسين مقرّم ، ص 6 . عبارتى است از ابوبكر ابن العربى اندلسى در عواصم ، ص 232 .  ( 4 ) . بحار الانوار ، ج 44 ، ص 298 . ","page_name":" 257 ","page_number":257},
  {"content":"\r\n\r\nآن وقت شعله‌اى مانند شعلهء حسينى در يك چنين شرايطى پيدا مىشود ، شرايطى كه نوشته‌اند اگر يك نفر مىخواست يك جمله دربارهء على ( ع ) روايت بكند مثلًا بگويد من از پيغمبر چنين چيزى را دربارهء على شنيدم يا مىخواهم فلان قضيه يا فلان خطبه را از على نقل كند ، طرف را قسم‌هاى مؤكّد مىداد كه من به اين شرط براى تو نقل مىكنم كه آن را براى احدى نقل نكنى مگر براى كسى كه به اندازهء خودت قابل اعتماد باشد ، و تو هم او را به همين اندازه قسم بدهى كه براى شخص غير قابل اعتماد نقل نكند .\r\nسومين جهت تقدس نهضت حسينى اين است كه در آن يك رشد و بينش نيرومند وجود دارد ؛ يعنى اين قيام و حماسه از آن جهت مقدس است كه قيام كننده چيزى را مىبيند كه ديگران نمىبينند ، همان مثل معروف : « آنچه را كه ديگران در آينه نمىبينند او در خشت خام مىبيند » ، اثر كار خودش را مىبيند ، منطقى دارد ما فوق منطق افراد عادى ، ما فوق منطق عقلايى كه در اجتماع هستند . ابن عباس ، ابن حنفيّه ، ابن عمر وعدهء زيادى در كمال خلوص نيّت ، حسين بن على را از رفتن به كربلا نهى مىكردند . آنها روى منطق خودشان حق داشتند ، ولى حسين چيزى را مىديد كه آنها نمىديدند . آنها نه به اندازهء حسين بن على خطر را احساس مىكردند و نه مىتوانستند بفهمند كه چنين قيامى در آينده چه آثار بزرگى دارد ، اما او به طور واضح مىديد . چندين بار گفت : به خدا قسم اينها مرا خواهند كشت ، و به خدا قسم كه با كشته شدن من اوضاع اينها زير و رو خواهد شد .\r\nاين بينش قوى اوست .\r\n\r\nروح بزرگ\r\nحسين بن على ( ع ) يك روح بزرگ و يك روح مقدس است . اساساً روح كه بزرگ شد تن به زحمت مىافتد ، و روح كه كوچك شد تن آسايش پيدا مىكند . اين خود يك حسابى است .\r\nابن عباس‌ها بيايند نهى كنند ، مگر روح حسين اجازه مىدهد ؟ ! متنبّى ، شاعر معروف عرب شعر خوبى دارد ، مىگويد :\r\n وَ اذا كانَتِ النُّفوسُ كِباراً * تَعِبَتْ فى مُرادِهَا الْاجْسامُ « 1 »  \r\n\r\n","description":"","footnote":" ( 1 ) . ديوان متنبى ، جزء دوم ، ص 267 ، چاپ مكتب دارالبيان بغداد . ","page_name":" 258 ","page_number":258},
  {"content":"\r\n\r\nمىگويد وقتى كه روح بزرگ شد جسم و تن چاره‌اى ندارد جز آنكه به دنبال روح بيايد ، به زحمت بيفتد و ناراحت شود . اما روح كوچك به دنبال خواهش‌هاى تن مىرود ، هرچه را كه تن فرمان بدهد اطاعت مىكند . روح كوچك به دنبال لقمه براى بدن مىرود اگر چه از راه دريوزگى و تملّق و چاپلوسى باشد . روح كوچك دنبال پست و مقام مىرود ولو با گرو گذاشتن ناموس باشد . روح كوچك تن به هر ذلت و بدبختى مىدهد براى اينكه مىخواهد در خانه‌اش فرش يا مبل داشته باشد ، آسايش داشته باشد ، خواب راحت داشته باشد .\r\nاما روح بزرگ به تن نان جو مىخوراند ، بعد هم بلندش مىكند و مىگويد شب زنده‌دارى كن . روح بزرگ وقتى كه كوچكترين كوتاهى در وظيفهء خودش مىبيند ، به تن مىگويد اين سر را توى اين تنور ببر تا حرارت آن را احساس كنى و ديگر در كار يتيمان و بيوه زنان كوتاهى نكنى ! « 1 »  روح بزرگ آرزو مىكند كه در راه هدف‌هاى الهى و هدف‌هاى بزرگ خودش كشته شود ؛ فرقش شكافته مىشود ، خدا را شكر مىكند . « 2 »  روح وقتى كه بزرگ شد ، خواه ناخواه بايد در روز عاشورا سيصد زخم به بدنش وارد شود . آن تنى كه در زير سم اسب‌ها لگدمال مىشود ، جريمهء يك روحيهء بزرگ را مىدهد ، جريمهء يك حماسه را مىدهد ، جريمهء حق پرستى را مىدهد ، جريمهء روح شهيد را مىدهد .\r\nوقتى كه روح بزرگ شد ، به تن مىگويد من مىخواهم به اين خون ارزش بدهم . شهيد به چه كسى مىگويند ؟ روزى چقدر آدم كشته مىشوند ؟ مثلًا هواپيما سقوط مىكند و عده‌اى كشته مىشوند ، چرا به آنها شهيد نمىگويند ؟ چرا دور كلمهء « شهيد » را هاله‌اى از قدس گرفته است ؟ چون شهيد كسى است كه يك روح بزرگ دارد ، روحى كه هدف مقدس دارد ، كسى است كه در راه عقيده كشته شده است ، كسى است كه براى خودش كار نكرده است ، كسى است كه در راه حق و حقيقت و فضيلت قدم برداشته است .\r\n\r\n","description":"","footnote":" ( 1 ) . [ اشاره به على ( ع ) و آن داستان معروف است كه در كتاب داستان راستان تحت عنوان « مرد ناشناس » آمده است . 
  ]  ( 2 ) . [ اشاره به على ( ع ) است كه پس از شكافته شدن فرق مباركش ندا در داد : « فُزْتُ بِرَبِّ الْكَعْبَة » قسم به خداى كعبه كه‌رستگار شدم . 
  ] ","page_name":" 259 ","page_number":259},
  {"content":"\r\n\r\n\r\nكار « شهيد »\r\nشهيد به خون خودش ارزش مىدهد . يك نفر به ثروت خودش ارزش مىدهد و به جاى آن كه ثروتش در بانك‌ها ذخيره باشد . ، آن را در يك راه خير مصرف مىكند كه هر يك ريالش با مقياس معنا بيش از صدها هزار ريال ارزش داشته باشد ؛ ثروت خود را به صورت يك مؤسّسهء عام‌ّالمنفعة مفيد فرهنگى ، مذهبى و اخلاقى درمىآورد و با اين عمل به آن ارزش مىدهد . ديگرى به فكر خودش ارزش مىدهد ؛ به خودش زحمت مىدهد و يك كتاب مفيد و اثر علمى به وجود مىآورد . ديگرى به ذوق فنى خودش ارزش مىدهد و صنعتى را در اختيار بشر قرار مىدهد . ديگرى به خون خودش ارزش مىدهد ؛ در راه بشريت خون خودش را فدا مىكند . كدام يك بيشتر خدمت كرده‌اند ؟ شايد خيال كنيد علما يا مخترعين و مكتشفين و ثروتمندان بيشتر به بشر خدمت كرده‌اند ؛ خير هيچ كس به اندازهء شهدا به بشريت خدمت نكرده است . چون آنها هستند كه راه را براى ديگران باز مىكنند و براى بشر آزادى را هديه مىآورند . آنها هستند كه براى بشر محيط عدالت به وجود مىآورند كه دانشمند به كار دانش خود مشغول باشد ، مخترع با خيال راحت به كار اختراع خودش مشغول باشد ، تاجر تجارت كند ، محصل درس بخواند و هر كسى كار خودش را انجام بدهد . اوست كه محيط [ مناسب 
  ] را براى ديگران به وجود مىآورد . مَثل آنها مثل چراغ و مثل برق است ؛ اگر چراغ با برق نباشد ما و شما چكار مىتوانيم انجام دهيم ؟\r\nقرآن كريم پيغمبر را تشبيه به يك چراغ مىكند ؛ بايد چراغ باشد تا ظلمت‌ها از ميان برود و هر كسى بتواند به كار خودش مشغول باشد چقدر عالى گفته است اين شاعرهء زمان ما پروين اعتصامى ، خدايش بيامرزد ! از زبان شاهدى و شمعى مىگويد : يك شاهد ، يك محبوب ، يك زيباروى مورد توجه ، يك شب تا صبح در كنار شمعى نشست ، هنرنمايىها كرد . گلدوزىها كرد ، صنعتى به خرج داد . همين كه از كارهايش فارغ شد ، رو كرد به شمع و گفت : نمىدانى من ديشب چه كارها كردم !\r\n شاهدى گفت به شمعى كامشب * در و ديوار مزيّن كردم\r\nديشب از شوق نخفتم يكدم * دوختم جامه و بر تن كردم\r\nكس ندانست چه سحرآميزى * به پرند از نخ و سوزن كردم \r\n تو به گَرد هنر من نرسى * زان كه من بذل سر و تن كردم \r\n\r\n","description":"","footnote":"","page_name":" 260 ","page_number":260},
  {"content":"\r\n\r\nيعنى براى سر و تن خودم هنر بذل كردم . شمع هم به او جواب داد :\r\n شمع خنديد كه بس تيره شدم * تا ز تاريكيت ايمن كردم\r\nپى پيوند گهرهاى تو بس * گهر اشك به دامن كردم \r\nتو مىگويى كه من تا صبح گوهرها را به هم دوختم ، ولى اين گوهر اشك من بود كه تا صبح ريخت تا تو توانستى آن گوهرها را در يك رشته بكشى و به گردن خود بيندازى .\r\n خرمن عمر من ار سوخته شد * حاصل شوق تو خرمن كردم \r\nمن آن كسى هستم كه تا صبح سوختم و تابيدم تا تو به هدف و مقصدت رسيدى . بعد مىگويد :\r\n كارهايى كه شمردى بر من * تو نكردى ، همه را من كردم « 1 »  \r\nابن‌سينا قانون ننوشت ، محمد بن زكريا الحاوى ننوشت ، سعدى ذوق خودش را در بوستان و گلستان نشان نداد ، مولوى همين طور ، مگر از پرتو شهدا ، آنهايى كه تمدن عظيم اسلامى را پايه‌گذارى كردند ، موانع را از سر راه بشريت برداشتند ، آنهايى كه مثل شعله‌هايى در يك ظلمت‌هايى درخشيدند و جان خودشان را فدا كردند ، آنهايى كه سراسر وجودشان حماسهء الهى بود ، حق‌خواهى و حق‌پرستى بود ، آنهايى كه پرچم توحيد را در دنيا به اهتزاز درآوردند و مستقر كردند ، آنهايى كه منادى عدالت بودند ، منادى حريّت و آزادى بودند . ما و شما كه اينجا نشسته‌ايم مديون قطرات خون آنها هستيم ، مديون حماسه‌هاى آنها هستيم .\r\nحسين‌بن على سراسر وجودش حماسه است .\r\n\r\nكليد شخصيت افراد\r\nروانشناس‌ها ، خصوصاً كسانى كه بيوگرافى مىنويسند ، كوشش مىكنند براى روحيه‌ها يك كليد شخصيت پيدا كنند . مىگويند شخصيت هر كس يك كليد معين دارد ؛ اگر آن را پيدا كنيد سراسر زندگى او را مىتوانيد توجيه كنيد . البته به دست آوردن كليد شخصيت افراد خيلى مشكل است ، خصوصاً شخصيت‌هاى خيلى بزرگ . عباس محمود عَقّاد ، دانشمند متفكر\r\n\r\n","description":"","footnote":" ( 1 ) . ديوان پروين اعتصامى ، چاپ هفتم ، ص 163 . ","page_name":" 261 ","page_number":261},
  {"content":"\r\n\r\nمصرى ، كتابى نوشته به نام « عبقريّة الامام » و در اين كتاب اظهار نظر مىكند كه من كليد شخصيت على را در فروسيّت جست‌وجو و پيدا كردم . على مردى است كه در سراسر زندگىاش ( چه در ميدان جنگ ، چه در محيط خانواده ، چه در محراب عبادت ، چه در مسند حكومت و در هر جايى ) روح مردانگى وجود دارد . « فروسيّت » يعنى مردانگى ، و مردانگى ما فوق شجاعت است . او مىگويد كليد شخصيت على مردانگى است .\r\nملّاى رومى حدود هفتصد سال قبل از او به اين نكته پى برده بوده است كه در على چيزى بالاتر از شجاعت وجود دارد . در آن داستان معروف ، وقتى على ( ع ) دشمنش را به زمين زد و خواست او را بكشد ، آن مرد آب دهان خود را به صورت على انداخت و على در آن لحظه او را نكشت و برخاست و قدم زد و بعد كه آمد سر او را ببرد ، آن مرد سؤال كرد : چرا اول مرا نكشتى ؟ گفت : چون من تحت تأثير غضب خودم قرار گرفتم و نمىخواستم دستم حركت كند در حالى كه خشم خودم هم تأثير داشته باشد ، بلكه مىخواستم تو را در راه رضاى خدا و هدف‌هاى كلى خلقت كشته باشم . مولوى اين داستان را خيلى عالى به نظم درآورده است . اين نظم دو بيت دارد كه به نظر من بهتر از اين در مدح على گفته نشده است . مىگويد :\r\n تو ترازوى احد خو بوده‌اى * بل زبانهء هر ترازو بوده‌اى\r\nدر شجاعت شير ربّانيستى * در مروّت خود كه داند كيستى \r\nدر بيت دومش كه مورد نظر من است مىگويد : در شجاعت ، تو اسداللَّه هستى اما در مروّت و مردانگى كه ما فوق شجاعت است هيچ كس نمىتواند تو را توصيف كند ، تو ما فوق توصيف هستى .\r\nاين مرد مصرى هم به اينجا رسيده است كه به عقيدهء او كليد شخصيت على مروّت ، مروءت و فروسيّت است .\r\n\r\nكليد شخصيت امام حسين ( ع )\r\nادعاى اين كه كسى بگويد من كليد شخصيت كسى مانند على يا حسين بن على را به دست آورده‌ام ، انصافاً ادعاى گزافى است و من جرأت نمىكنم چنين سخنى بگويم ، اما اين قدر مىتوانم ادعا كنم كه در حدودى كه من حسين را شناخته و تاريخچهء زندگى او را خوانده‌ام و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nسخنان او را - كه متأسفانه بسيار كم به دست ما رسيده است . « 1 »  - به دست آورده‌ام ، و در حدودى كه تاريخ عاشورا را - كه خوشبختانه اين تاريخ مضبوط است - مطالعه كرده و خطابه‌ها و نصايح و شعارهاى حسين را به دست آورده‌ام ، مىتوانم اين طور بگويم كه از نظر من كليد شخصيت حسين حماسه است . شور است ، عظمت است ، صلابت است ، شدت است ، ايستادگى است ، حق‌پرستى است .\r\nسخنانى كه از حسين بن على ( ع ) نقل شده نادر است ولى همان مقدارى كه هست از همين روح حكايت مىكند . از حسين بن على پرسيدند : شما سخنى را كه با گوش خودت از پيغمبر شنيده باشى ، براى ما نقل كن . ببينيد انتخاب حسين از سخنان پيغمبر چگونه است ! از همين جا شما مىتوانيد مقدار شخصيت او را به دست آوريد . حسين ( ع ) گفت آنچه كه من از پيغمبر شنيده‌ام اين است : « انَّ اللَّهَ تعالى يُحِبُّ مَعالِىَ الامورِ وَ اشْرافَها وَيُكْرِهُ سَفْسافَها » « 2 »  خدا كارهاى بزرگ و مرتفع را دوست مىدارد ، از چيزهاى پست بدش مىآيد . رفعت و عظمت را ببينيد كه وقتى مىخواهد سخنى از پيغمبر نقل كند اينچنين سخنى را انتخاب مىكند ؛ در واقع دارد خودش را نشان مىدهد . از حسين ( ع ) اشعارى هم به دست ما رسيده است كه باز همين روح در آن متجلّى است :\r\n سَبِقَتِ الْعالَمينَ الَى المَعانى * بِحسنِ خَليقَةٍ وَ عُلُوِّ هَمِّهِ\r\nوَ لاحَ بِحِكْمَتى نورُ الْهُدى فى * لَيالٍ فِى الضَّلالَةِ مُدْلِهَمَّه\r\nيُريدُ الْجاحِدونَ لِيُطْفِؤُنَ * وَ يَأْبىَ اللَّهُ الّا انْ يُتِمَّه « 3 »  \r\nسخنان بسيار محدودى كه از حسين ( ع ) به ما رسيده همين طور است . اينها مربوط به حادثهء عاشورا هم نيست . مربوط به قبل از آن است و ربطى به آنجا ندارد .\r\nسخن ديگر از او اين است : « مَوْتٌ فى عِزٍّ خَيرٌ مِنْ حَياةٍ فى ذُلٍّ » مردن با عزت و شرافت ، از زندگى با ذلت بهتر است .\r\n\r\n","description":"","footnote":" ( 1 ) . علّت اين كه مقدار كمى از سخنان حسين ( ع ) به دست ما رسيده اين است كه عصر اموى عصر اختناق و سانسوردربارهء على و فرزندان على بود و كسى جرأت نمىكرد كه با آنها تماس بگيرد و يا سخنى از آنها نقل كند .  ( 2 ) . جامع الصغير ، ج 1 ، ص 75 .  ( 3 ) . بحارالانوار ، ج 44 ، ص 194 . ","page_name":" 263 ","page_number":263},
  {"content":"\r\n\r\nجملهء ديگرى كه باز از او نقل كرده‌اند اين است :\r\nانَّ جَميعَ ما طَلَعَتْ عَلَيْهِ الشَّمْسُ فى مَشارِقِ الارْضِ وَ مَغارِبِها ، بَحْرِها وَ بَرِّها وَ سَهْلِها و جَبَلِها عِنْدَ وَلِىّ مِنْ أوْلياءِ اللَّهِ وَ اهْلِ الْمَعْرِفَةِ بِحَقّ اللَّهِ كَفَيىءِ الظّلالِ .\r\nضمناً شما از اينجا بفهميد يك مردى كه حماسهء الهى است فرقش با ديگران چيست .\r\nمىگويد : جميع آنچه خورشيد بر آن طلوع مىكند ، تمام دنيا و مافيها ، درياى آن و خشكى آن ، كوه و دشت آن در نزد كسى كه با خداى خودش آشنايى دارد و عظمت الهى را درك كرده و در پيشگاه الهى سر سپرده است ، مثل يك سايه است . بعد اين طور ادامه مىدهد : « الا حُرٌّ يَدَعُ هذِهِ اللُّماظَةَ لِاهْلِها » « 1 »  آيا يك آزادمرد پيدا نمىشود كه به دنيا و مافيهاى آن بى اعتنا باشد ؟ دنيا و مافيها براى انسانى كه بخواهد خود را برده و بندهء آن كند ، به آن طمع داشته باشد و آن را هدف كار خودش قرار بدهد ، مثل لُماظَه است . مىدانيد لُماظَه چيست ؟ انسان وقتى غذا مىخورد ، لاى دندانهايش يك چيزهايى مثلًا يك تكه گوشتى باقى مىماند كه با خلال آن را درمىآورد .\r\nهمان را لُماظَه مىگويند . يزيد و مُلك يزيد و دنيا و مافيهايش در منطق حسين ( ع ) لُماظه هستند . بعد مىگويد : ايها النّاس ! در دنيا به جز خدا چيزى پيدا نمىشود كه اين ارزش را داشته باشد كه شما جان و نفس خودتان را به آن بفروشيد ؛ خودتان را نفروشيد ، آزادمرد باشيد ، خودفروش نباشيد .\r\nجمله‌اى ديگر : « النّاسُ عَبيدُ الدُّنيا » . مردم را به حالت بردگى و بندگىشان اين طور تحقير مىكند كه عيب مردم اين است كه بندهء دنيا هستند ، برده صفت هستند ، بندهء مطامع خودشان هستند . روى همين جهت ، دين - كه جوهر آزادى است و انسان را از غير خدا آزاد و بندهء حقيقت مىكند - در عمق روحشان اثر نگذاشته است .\r\nوَالدّينُ لَعِقٌ عَلى الْسنتهِم يَحوطونَهُ ما دَرَّتْ مَعائِشُهُمْ ، فَاذا مُحّصوا بِالْبَلاءِ قَلَّ الدَّيّانونَ . « 2 » \r\nعثمان ابوذر غفارى را تبعيد و اعلام مىكند كه احدى حق ندارد اين مرد را كه از نظر حكومت مجرم است مشايعت كند . ولى على اعتنا به اين فرمان خليفه نمىكند و خودش و حسن و حسين او را مشايعت مىكنند . هر كدام از آنها جمله‌هايى دارند ، حسين بن على هم\r\n\r\n","description":"","footnote":" ( 1 ) . لمعة من بلاغة الحسين ، ص 95 ، به نقل از نفس المهموم حاج شيخ عباس قمى .  ( 2 ) . تحف العقول ، ص 250 . ","page_name":" 264 ","page_number":264},
  {"content":"\r\n\r\nجمله‌اى دارد كه مبيّن پرتو روحش است . ابوذر شيعهء على است و در سنين عمرى مانند سنين على ، و شايد از على بزرگ‌تر باشد . لذا حسين ( ع ) او را عمو خطاب مىكند و مىگويد :\r\nعموجان ! نصيحت من به تو اين است : « فاسْأَلُ اللَّهَ الصَّبْرَ وَ النَّصْرَ ، وَ اسْتَعِذْ بِهِ مِنَ الْجَشَعِ و الْجَزَعِ » « 1 »  عموجان ! از خدا مقاومت و يارى بخواه و از اين كه حرص بر تو غالب بشود - كه بدبخت مىشوى - بر خدا پناه ببر ، از جزع بترس ، عمو جان ! توصيهء من به تو اين است كه مبادا در مقابل فشارها و ظلم‌ها اظهار جزع و ناتوانى كنى .\r\nاين چه روحيه‌اى است كه در تمام سخنانش اين روح كه ما از آن غافل هستيم متجلّى است !\r\n[ همين طور است 
  ] آن سخن اولش كه گفت :\r\nخُطَّ الْمَوْتُ عَلى وُلْدِ ادَمَ مَخَطَّ الْقَلادَةِ عَلى جيدِ الْفَتاةِ وَ ما اوْلَهَنى الى اسْلافى اشْتِياقَ يَعْقوبَ الى يوسُفَ . « 2 » \r\nدر بين راه كه به كربلا مىروند ، بعضىها با او صحبت مىكنند كه نرو خطر دارد ، و حسين ( ع ) در جواب ، اين شعرها را مىخواند :\r\n سَامْضى وَ ما بِالْمَوْتِ عارٌ عَلَى الْفَتى * اذا ما نَوى حَقّاً وَ جاهَدَ مُسْلِماً\r\nوَ واسَى الرِّجالَ الصّالِحين بِنَفْسِهِ * وَ فارَقَ مَثْبوراً وَ خالَفَ مُجْرِماً\r\nاقَدِّمُ نَفسى لا اريدُ بَقائَها * لِتَلْقى خَميساً فِى الْهَياجِ عَرَمْرَماً\r\nفَانْ عِشْتُ لَمْ انْدَمْ وَ انْ مُتُّ لَمْ الَمْ * كَفْى بِكَ ذُلًّا انْ تَعيشَ وَ تُرْغَما « 3 »  \r\nبه من مىگوييد نرو ، ولى خواهم رفت . مىگوييد كشته مىشوم ؛ مگر مردن براى يك جوانمرد ننگ است ؟ مردن آن وقت ننگ است كه هدف انسان پست باشد و بخواهد براى آقايى و رياست كشته بشود كه مىگويند به هدفش نرسيد ، اما براى آن كسى كه براى اعلاى كلمهء حق و در راه حق كشته مىشود كه ننگ نيست چرا كه در راهى قدم برمىدارد كه صالحين و شايستگان بندگان خدا قدم برداشته‌اند . پس چون در راهى قدم برمىدارد كه با يك آدم\r\n\r\n","description":"","footnote":" ( 1 ) . الغدير ، ج 8 / ص 302 .  ( 2 ) . بحارالانوار ، ج 44 ، ص 366 .  ( 3 ) . فى رحاب ائمة اهل البيت ، ج 3 ، ص 97 . ","page_name":" 265 ","page_number":265},
  {"content":"\r\n\r\nهلاك شدهء بدبخت و گناهكار مثل يزيد مخالفت مىكند ، بگذار كشته بشود . شما مىگوييد كشته مىشوم ؛ يكى از اين دو بيشتر نيست : يا زنده مىمانم يا كشته مىشوم . « فَانْ عِشْتُ لَمْ انْدَمْ » اگر زنده ماندم كسى نمىگويد تو چرا زنده ماندى « وَ انْ مُتُّ لَمْ الَمْ » و اگر در اين راه كشته بشوم احدى در دنيا مرا ملامت نخواهد كرد اگر بداند كه من در چه راهى رفتم . « كَفى بِكَ ذُلًّا انْ تَعيشَ وَ تُرْغَما » براى بدبختى و ذلت تو كافى است كه زندگى بكنى اما دماغت را به خاك بمالند . باز مىبينيد كه حماسه است .\r\nدر بين راه نيز خطابه مىخواند و مىفرمايد : « الا تَرَوْنَ انَّ الْحَقَّ لا يُعْمَلُ بِهِ وَ انَّ الْباطِلَ لا يُتَناهى عَنْهُ » . بعد در آخرش مىفرمايد :\r\nانى لا ارَى الْمَوْتَ الا سَعادَةً وَلَا الْحَيوةَ مَعَ الظّالِمينَ الّا بَرَماً . « 1 » \r\nمن مردن را براى خودم سعادت ، و زندگى با ستمگران را موجب ملامت مىبينم . اگر بخواهم همهء سخنان او را بيان كنم طولانى مىشود . مىپردازم به شب عاشورا و به نكته‌اى اشاره مىكنم كه معمولًا به اين نكات كمتر توجّه مىكنيم .\r\n\r\nزبان به شكايت نگشودن\r\nهر كس ديگرى ، هر شخصيت تاريخى در شرايطى قرار بگيرد كه حسين بن على ( ع ) در شب عاشورا قرار گرفت ، يعنى در شرايطى كه تمام راه‌هاى قوّت و غلبهء ظاهرى بر دشمن بر او بسته باشد و قطعاً بداند كه خود و اصحابش به دست دشمن كشته مىشوند ، در چنين شرايطى زبان به شكايت باز مىكند و اين را تاريخ گواهى مىدهد . جملاتى مىگويند نظير « تف بر اين روزگار » . « افسوس كه طبيعت با من مساعدت نكرد » . مىگويند وقتى ناپلئون در مسكو دچار آن حادثه شد ، گفت : افسوس كه طبيعت چند ساعت با من مخالفت كرد . ديگرى دستش را به هم مىزند و مىگويد : روى تو اى روزگار سياه باد كه ما را به‌اين شكل درآوردى .\r\nاما حسين بن على اصحابش را جمع مىكند چنان كه گويى روحش از هر شخص موفقى بيشتر موج مىزند و مىفرمايد :\r\n\r\n","description":"","footnote":" ( 1 ) . بحارالانوار ، ج 44 ، ص 81 . ","page_name":" 266 ","page_number":266},
  {"content":"\r\n\r\nاثْنى عَلَى اللَّهِ احْسَنَ الثَّناءِ وَ احْمَدُهُ عَلَى السَّرّاءِ وَ الضِّرّاءِ ، اللَّهُمَّ انّى احْمَدُكَ عَلى انْ اكْرَمْتَنا بِالنُّبُوَّةِ وَ عَلَّمْتَنَا الْقُرآنَ وَ فَقَّهْتَنا فِى الدّين . « 1 » \r\nمثل اين كه تمام محيط برايش مساعد است و واقعاً هم مساعد بود ؛ آن شرايط براى كسى نامساعد است كه هدفش حكومت دنيوى باشد . براى كسى كه حتّى حكومت و همه چيز را در راه حق و حقيقت مىخواهد ، و مىبيند در راه خودش قدم برداشته ، محيط مساعد است . او جز سپاس و شكر چيز ديگرى نمىبيند .\r\nاز شعارهاى روز عاشوراى حسين ( ع ) يكى اين است :\r\n الْمَوْتُ اوْلى مِنْ رُكوبِ الْعارِ * وَ الْعارُ اوْلى مِنْ دُخولِ النّارِ « 2 »  \r\nتا آخرين لحظه‌ها عملش ، حركاتش ، سكناتش ، سخنانش ، تمام حق‌خواهى ، حق‌پرستى و موجى از حماسه است . شب تاسوعا كه براى آخرين بار به او عرضه مىدارند : يا كشته شدن يا تسليم ! اظهار مىدارد :\r\nوَ اللَّهِ لا اعْطيكُمْ بِيَدى اعْطاءَ الذَّليلِ وَ لا افِرُّ فِرارَ الْعَبِيدِ . « 3 » \r\nبه خدا قسم كه من هرگز نه دست ذلت به شما مىدهم و نه مثل بردگان فرار مىكنم ؛ مردانه مقاومت مىكنم تا كشته بشوم . آن ساعت‌هاى آخر ، اباعبداللَّه باز همان است . باور نكنيد كه اباعبداللَّه اين جمله را گفته باشد : « اسْقونى شَرْبَةً مِنَ الْماءِ فَقَدْ نَشَطَتْ كَبِدى » . من كه اين جمله را در جايى نديده‌ام . حسين اهل اين جور درخواست‌ها نبود ، بلكه او در مقابل لشكر دشمن مىايستد و فرياد مىكند :\r\nالا وَ انَّ الدَّعِىَّ ابْنَ الدَّعِىّ قَدْ رَكَزَ بَيْنَ اثْنَتَيْنِ بَيْنَ السّلَّةِ وَالذِّلَّةِ وَ هَيْهاتَ مِنَّا الذّلَّةُ ! يَأْبىَ اللَّهُ ذلِكَ لَنا وَ رَسولُهُ وَ المُؤْمِنونَ وَ حُجورٌ طابَتْ وَ طَهُرَتْ . « 4 » \r\nمردم كوفه ! آن ناكس پسر ناكس ، آن زنازادهء پسر زنازاده ، امير شما ، فرمانده كلّ شما ، آن كسى كه شما به فرمان او آمده‌ايد ، به من گفته است كه از اين‌دو كار يكى را انتخاب كن : يا\r\n\r\n","description":"","footnote":" ( 1 ) . همان ، ص 392 .  ( 2 ) . بحارالانوار ، ج 45 ، ص 50 .  ( 3 ) . ارشاد شيخ مفيد ، ص 235 .  ( 4 ) . اللهوف ، ص 47 . ","page_name":" 267 ","page_number":267},
  {"content":"\r\n\r\nشمشير يا تن به ذلت دادن . آيا من تن به ذلت بدهم ؟ هيهات كه ما زير بار ذلت برويم ! ما تن خودمان را در جلوى شمشيرها قرار مىدهيم ولى روح خودمان را در جلوى شمشير ذلت هرگز فرود نمىآوريم . خداى من كه در راه رضاى او قدم برمىدارم راضى نيست و مىگويد نكن ، پيغمبر كه وابسته به مكتب او هستم مىگويد نكن ، آن دامن‌هايى كه من در آنها بزرگ شده‌ام ، دامن على كه روى زانوى او نشسته‌ام به من مىگويد تن به ذلت نده .\r\nاين يك حماسه است اما نه يك حماسهء شخصى يا قومى ، در آن منيّت نيست ، خودپرستى نيست ، خداپرستى است .\r\nدر روز عاشورا حسين ( ع ) حدّ آخر مقاومت را هم مىكند . ديگر وقتى است كه به‌كلى توانايى از بدنش سلب شده است . يكى از تيراندازان ستمكار ، تير زهرآلودى را به كمان مىكند و به سوى اباعبداللَّه مىاندازد كه در سينهء اباعبداللَّه مىنشيند و آقا ديگر بىاختيار روى زمين مىافتد ، چه مىگويد ؟ آيا در اين لحظه تن به ذلت مىدهد ؟ آيا خواهش و تمنّا مىكند ؟\r\nنه بلكه بعد از گذشت اين دورهء جنگيدن رويش را به سوى همان قبله‌اى كه از آن هرگز منحرف نشده است مىكند و مىفرمايد :\r\nرِضاً بِقَضائِكَ و تَسْليماً لِامْرِكَ وَ لا مَعْبودَ سِواكَ يا غِياثَ الْمُستَغيثينَ . « 1 » \r\nاين است حماسهء الهى ، اين است حماسهء انسانى .\r\nيا ايُّهَا الَّذينَ امَنُوا اسْتَجيبُوا للَّهِ وَ لِلرَّسُولِ اذا دَعاكُمْ لِما يُحْييكُمْ . « 2 » \r\nاين مطلب را مكرر بر زبان مىآوريم كه حسين بن على ( ع ) با آن جانبازى كه كرد اسلام را تجديد حيات و درخت اسلام را با ريختن خون خود آبيارى نمود : « اشهَدُ انَّكَ قَدْ اقَمْتَ الصَّلوةَ وَ اتَيْتَ الزَّكوةَ وَ امَرْتَ بِالْمَعْروفِ وَ نَهَيْتَ عَنِ الْمُنْكَرِ وَ جاهَدْتَ فِى اللَّهِ حقَّ جِهادِهِ » « 3 »  شهادت مىدهم كه تو اقامهء نماز كردى و زكات دادى و امر به معروف و نهى از منكر كردى و در راه خدا جهاد نمودى و حقّ جهاد را بجا آوردى .\r\n\r\n","description":"","footnote":" ( 1 ) . نظير اين عبارت در قمقام زخار ، ص 463 و مقتل الحسين مقرم ، ص 357 ذكر شده است .  ( 2 ) . انفال / 24 .  ( 3 ) . مفاتيح الجنان ، زيارت امام حسين ( ع ) در عيد فطر و قربان . ","page_name":" 268 ","page_number":268},
  {"content":"\r\n\r\nلازم است ما از خود سؤال كنيم كه چه رابطه‌اى ميان شهادت حسين بن على و نيرو گرفتن اسلام و زنده شدن اصول و فروع دين وجود دارد ؟ زيرا مىدانيم صرف اين كه خونى ريخته بشود منشأ اين امور نمىشود . بنابر اين ميان قيام و نهضت و شهادت حسين بن على و اين آثارى كه ما مىگوييم و مدعى آن هستيم و واقعاً تاريخ هم نشان مىدهد كه حقيقت دارد ، چه رابطه‌اى وجود دارد ؟ اين رابطه را ما وقتى مىتوانيم درك بكنيم كه موضوع گفته شده در دو گفتار پيشين را كاملًا در نظر بگيريم .\r\nاگر شهادت حسين‌بن على صرفاً يك جريان حزن‌آور مىبود ، اگر صرفاً يك مصيبت مىبود ، اگر صرفاً اين مىبود كه خونى بناحق ريخته شده است و به تعبير ديگر صرفاً نفله شدن يك شخصيت مىبود ولو شخصيت بسيار بزرگى ، هرگز چنين آثارى را به دنبال خود نمىآورد . شهادت حسين بن على از آن جهت اين آثار را به دنبال خود آورد كه - به تعبيرى كه عرض كرديم - نهضت او يك حماسهء بزرگ اسلامى و الهى بود ؛ از اين جهت كه اين داستان و تاريخچه ، تنها يك مصيبت و يك جنايت و ستمگرى از طرف عده‌اى جنايتگر و ستمگر نبود ، بلكه يك قهرمانى بسيار بسيار بزرگ از طرف همان كسى بود كه جنايت‌ها را بر او وارد كردند .\r\nشهادت حسين‌بن على حيات تازه‌اى در عالم اسلام دميد و - همانطور كه در گفتار اول گفتيم - اثر و خاصيت يك سخن يا تاريخچه و يا شخصيت حماسى اين است كه در روحْ موج به وجود مىآورد ، حميّت و غيرت به وجود مىآورد ، شجاعت و صلابت به وجود مىآورد ؛ در بدن‌ها ، خون‌ها را به حركت و جوشش درمىآورد و تن‌ها را از رخوت و سستى خارج مىكند و چابك و چالاك مىنمايد .\r\nچه بسيار خون‌ها در محيطهايى ريخته مىشود كه چون فقط جنبهء خونريزى دارد ، اثرش مرعوبيت مردم است ، اثرش اين است كه از نيروى مردم و ملت مىكاهد و نفس‌ها بيشتر در سينه‌ها حبس مىشود . اما شهادت‌هايى در دنيا هست كه به دنبال خودش روشنايى و صفا براى اجتماع مىآورد . شما در حالت فرد امتحان كرده و ديده‌ايد كه بعضى از اعمال است كه قلب انسان را مكدّر مىكند ولى بعضى ديگر از اعمال است كه قلب انسان را روشن مىكند ، صفا و جلا مىدهد . اين حالت عيناً در اجتماع هم هست . بعضى از پديده‌هاى اجتماعى ، روح اجتماع را تاريك و كدر مىكند ، ترس و رعب در اجتماع به وجود مىآورد ، به اجتماع حالت\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nبردگى و اسارت مىدهد ، ولى يك سلسله پديده‌هاى اجتماعى است كه به اجتماع صفا و نورانيت مىدهد ، ترس اجتماع را مىريزد ، احساس بردگى و اسارت را از او مىگيرد ، جرأت و شهامت به او مىدهد .\r\nبعد از شهادت امام حسين يك چنين حالتى به وجود آمد ، يك رونقى در اسلام پيدا شد .\r\nاين اثر در اجتماع از آن جهت بود كه امام حسين ( ع ) با حركات قهرمانانهء خود روح مردم مسلمان را زنده كرد ، احساسات بردگى و اسارتى را كه از اواخر زمان عثمان و تمام دورهء معاويه بر روح جامعهء اسلامى حكمفرما بود ، تضعيف كرد و ترس را ريخت ، احساس عبوديت را زايل كرد و به عبارت ديگر به اجتماع اسلامى شخصيت داد . او بر روى نقطه‌اى در اجتماع انگشت گذاشت كه بعداً اجتماع در خودش احساس شخصيت كرد .\r\n\r\nاحساس شخصيت\r\nمسئلهء احساس شخصيت مسئلهء بسيار مهمى است . از اين سرمايه بالاتر براى اجتماع وجود ندارد كه در خودش احساس شخصيت و منش كند ، براى خودش ايده‌آل داشته باشد و نسبت به اجتماع‌هاى ديگر حس استغنا و بىنيازى داشته باشد ، يك اجتماع اين طور فكر كند كه خودش و براى خودش فلسفهء مستقلّى در زندگى دارد و به آن فلسفهء مستقل زندگى خودش افتخار و مباهات كند ، و اساساً حفظ حماسه در اجتماع يعنى همين كه اجتماع از خودش فلسفه‌اى در زندگى داشته باشد و به آن فلسفه ايمان و اعتقاد داشته باشد و او را برتر و بهتر و بالاتر بداند و به آن ببالد . واى به حال آن اجتماعى كه اين حس را از دست بدهد ! اين يك مرض اجتماعى است ، و اين غير از آن « خودى » اخلاقى است كه بد است و نفس‌پرستى و شهوت‌پرستى است .\r\nاگر اجتماعى اين منش را از دست داد و احساس نكرد كه خودش فلسفهء مستقلّى دارد كه بايد به آن فلسفه متكى باشد ، و اگر به فلسفهء مستقلّ زندگى خودش ايمان نداشته باشد ، هر چه داشته باشد از دست مىدهد ، ولى اگر اين يكى را داشته باشد ولى همهء چيزهاى ديگر را از او بگيرند باز روى پاى خودش مىايستد ؛ يعنى يگانه نيرويى كه مانع جذب شدن ملتى در ملت ديگر و يا فردى در فرد ديگر مىشود ، همين احساس منش و شخصيت است .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nمعروف است كه آلمان‌ها گفته‌اند ما در جنگ دوم همه چيز را از دست داديم مگر يك چيز را كه همان شخصيت خودمان بود ، و چون شخصيت خودمان را از دست نداديم همه چيز را دوباره به دست آورديم ، و راست هم گفته‌اند . اما اگر ملتى همه چيز داشته باشد ولى شخصيت خودش را ببازد ، هيچ چيز نخواهد داشت و خواه‌ناخواه در ملت‌هاى ديگر جذب مىشود . واى به حال اين خودباختگى كه متأسفانه در جامعهء امروز ما وجود دارد .\r\nدر گفتارهاى اقبال لاهورى خواندم كه موسولينى گفته است : انسان بايد آهن داشته باشد تا نان داشته باشد ؛ يعنى اگر مىخواهى نان داشته باشى ، زور داشته باش . ولى اقبال مىگويد :\r\nاين حرف درست نيست . اگر مىخواهى نان داشته باشى ، آهن باش . ( نمىگويد آهن داشته باش ، بلكه آهن باش ) يعنى شخصيت تو شخصيتى محكم به صلابت آهن باشد . مىگويد شخصيت داشته باش ؛ چرا به زور متوسل مىشوى ، چرا به اسلحه متوسل مىشوى ، چرا مىگويى اگر مىخواهى نان داشته باشى بايد اسلحه داشته باشى ؟ بگو اگر مىخواهى هر چه داشته باشى خودت آهن باش ، خودت فولاد باش ، خودت شخصيت داشته باش ، خودت صلابت داشته باش ، خودت منش داشته باش ، اگر يك ملت بيچاره و بدبخت ، ايمانش را به آنچه كه خودش از فلسفهء زندگى دارد از دست بدهد و مرعوب يك ملت ديگر بشود ، در تمام مسائل آن جور فكر مىكند كه ديگران فكر مىكنند و اصلًا نمىتواند شخصاً در مسائل قضاوت كند . هر موضوعى را فقط به دليل اين كه مد است يا پديدهء قرن است ، به دليل اين كه در جامعهء آمريكا و در جامعهء اروپا پذيرفته شده است ، مىپذيرد و ديگر منطق سرش نمىشود .\r\nدر يكى دو سال قبل در كتابى از يك نفر از متجددين ايرانى - كه كتاب بدى هم نيست - مىخواندم كه در زمانى كه من در لندن بودم حادثهء خيلى جالبى پيش آمد و آن اين كه دختر سفيركبير سابق انگلستان در مسكو كه قهراً از شخصيت‌هاى خيلى معتبر انگلستان بود ، عاشق يك سياه‌پوست شده بود و با اين سياه‌پوست ازدواج كرد و باعث غوغايى در انگلستان شد كه چرا اين دختر سفيدپوست ، آن هم دختر يكى از شخصيت‌هاى بزرگ انگلستان با يك سياه‌پوست ازدواج كرده است ؟ مدّت‌ها اين مطلب سوژه شده بود و يك روزنامه نوشت كه اين موضوع اين همه سر و صدا ندارد ، دنيا دارد به طرف تساوى مىرود و دنياى امروز ميان\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nنژادها تساوى قائل است و بعلاوه در چهارده قرن پيش دين اسلام كه يكى از مذاهب بزرگ جهان است اختلاف سفيد و سياه را برداشته است . در آن كتاب نوشته بود در يك مجلسى كه عدّه‌اى از انگليسىها در آن بودند ، چند جوان ايرانى هم بودند ، صحبت اين موضوع مىشود كه فلان روزنامه چنين حرفى نوشته و به اسلام استناد كرده است كه اسلام در چهارده قرن پيش ، از سياهان حمايت كرده و آنها را همدوش سفيدها قرار داده است و يك مرد انگليسى گفته بود يك دين كثيف بايد هم از كثيف‌ها حمايت كند . و بعد نوشته بود دو نفر جوان ايرانى كه در آن مجلس بودند خيلى افسرده شده و گفته بودند چرا ما بايد يك دينى داشته باشيم كه اسباب سرشكستگى ما باشد ، و بعد هم ماجراى اين مجلس را تعريف كرده بودند كه ما در جلسه‌اى بوديم و چنين حرفى زدند و گفتند يك دين كثيف بايد هم از يك نژاد كثيف حمايت كند . آن دو جوان اظهار كرده بودند كه واقعاً چطور اسلام نتوانسته درك كند كه ميان سفيد و سياه فرق است !\r\nاين را مىگويند شخصيت‌باختگى ، اينها چون در محيطى قرار گرفته‌اند كه آن محيط اين طور فكر مىكند ، به جاى اين كه يك ذره استقلال فكرى داشته باشند و بر دهان گويندهء آن سخن بكوبند و بگويند حرف تو حرف مفت و مزخرفى است و مگر اختلاف رنگ مىتواند سبب امتياز فضيلت در ميان افراد بشر باشد ، آن طور افسرده مىشوند و خود را مىبازند . زيرا او مىگويد وقتى فرنگى اين طور فكر مىكند لابد اين طور درست است !\r\n\r\nحسن و عيب ما مردم ايران\r\nما مردم ايران يك حسن داريم و يك عيب . حسن ما مردم اين است كه در مقابل حقيقت ، تعصّب كمى داريم و شايد مىتوانيم بگوييم بىتعصّب هستيم ؛ يعنى اگر با حقايقى برخورد كنيم و آنها را درك كنيم ، شايد از هر ملت ديگر زودتر تسليم آن حقايق مىشويم . ولى يك عيب بزرگى در ما ملت ايران هست كه به موازات اين كه در مقابل حقايق تسليم مىشويم ، به حماسه‌ها و اركان شخصيت خودمان زياد پايبند نيستيم و با يك حرف پوچ ، زود آن را از دست مىدهيم و رها مىكنيم . هيچ ملتى به اندازهء ما نسبت به شعائر خودش بى اعتنا نيست .\r\nشما هندىها و ژاپنىها و اعراب را ديده‌ايد ؛ آنها هم مثل ما مشرق زمينى هستند ، لكن از اين\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nنظر مثل ما نيستند ، به اندازه‌اى كه ما در مقابل لغات و عادات اجنبى تسليم هستيم ، هيچ ملتى تسليم نيست . به عكس‌هايى كه در كتاب‌هاى تاريخ علوم هست نگاه كنيد مىبينيد دانشمندان درجهء اول هند با همان عمامه و لباس خودشان هستند . نهرو كه يك سياستمدار بزرگ و يك وزنهء جهانى بود ، با همان لباس هندى در همه جا حركت مىكرد ، بلندى و كوتاهى لباس و يا سفيد و سياه بودنش اهميت ندارد ، اما اين كه آن دانشمند عمامهء خودش را سرش مىگذارد و يا نهرو با آن شلوار سفيد و گشاد و پالتوى مخصوص همه جا مىرود ، مىخواهد به همهء مردم دنيا بگويد كه من هندى هستم و بايد هندى باقى بمانم و در مقابل علم و صنعت تعصّب ندارم ، كه علم و صنعت مربوط به كشور خاصى نيست ؛ در مقابل عقايد بزرگ فلسفى و دينى تعصب ندارم اما در مورد شعارهاى ملى ، هر كسى به شعارهاى خودش پايبند است ، من چرا بايد شعار يك ملت ديگر را بپذيرم ؟ ولى ما ، اگر فرنگى يك زُنّار ببندد ، ما دو تا زنّار مىبنديم ، با اين كه او روى حساب شعار خودش اين كار را مىكند . در جامعهء ما اين حساب‌ها نيست .\r\nهر روز يك زمزمه‌اى بلند مىشود و هر چند صباحى يك بار مسئلهء تغيير خط مطرح مىشود كه اين خط به درد نمىخورد و بايد خط لاتين به كار ببريم و كلمات خودمان را با حروف لاتين بنويسيم ، حالا در اثر اين تغيير چه بر سر معارف و فرهنگ و تمدن و شخصيت و حماسه ملى ما مىآيد ، اين حساب‌ها ديگر در كار نيست . ما آثار نفيسى داريم كه در دنيا نظير ندارد . مگر دنيا كتابى مثل مثنوى مولوى دارد ؟ مگر دنيا كتابى مثل كتاب سعدى دارد ؟ اينها در قالب همين خطوط گفته و نوشته شده است . اگر شما اين خط را كه صادش با سينش و با ث سه نقطه‌اش ، و نيز حرف زاء آن با ضادش و با ظينش فرق مىكند منسوخ كنيد ، اگر شما اين قالب را برداريد ، در ظرف صد سال ديگر اصلًا مثنوى را نمىشود خواند ! ولى من نمىدانم چرا ما اين طور هستيم ؟ !\r\nپيغمبر اسلام به مردم عرب چه داد ؟ و اساساً يك آدم فقير و يتيم و كسى كه تمام قوم و قبيله‌اش با او دشمن هستند ، چه داشت كه به آنها بدهد و چطور شد كه آنها را از آن حضيض پستى به اوج عزت رساند ؟ ايمانى به آنها داد كه آن ايمان به آنها شخصيت داد ؛ يك مرتبه آن عرب سوسمارخور ، شير شترخور ، عرب غارتگرى كه دخترش را زنده زنده به خاك مىكرد ، اين احساس در او پيدا شد كه من بايد دنيا را از اسارت و از پرستش و اطاعت غير خدا\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nنجات بدهم . و هيچ اهميت نمىداد كه اعتراف كند كه در گذشته چطور بوده است ، و حتى افتخار مىكرد كه بگويد من در گذشته پست بودم ، آن طور فكر مىكردم ، هيچ سابقهء درخشان ملى ندارم ، ولى امروز اين طور فكر مىكنم ، از شما عالىتر فكر مىكنم ، اين را مىگويند شخصيت . آيا كلمه‌اى هست كه از كلمهء « لا إله الا اللَّه » بيشتر به روح انسان حماسه و شخصيت بخشد ؟ معبودى ، مُطاعى ، قابل پرستشى غير از خدا نيست . يك جرم فلكى ، يك حيوان ، يك سنگ ، يك درخت كجا و سر تعظيم فرود آوردن يك بشر كجا ! من در مقابل غير خدا ، هر چه هست ، سر تعظيم فرود نمىآورم . من طرفدار عدالتم ، طرفدار حق و احسانم ، طرفدار فضيلتم ، به اين مىگويند شخصيت .\r\nامويين كارى كردند كه شخصيت اسلامى را در ميان مسلمين مىراندند . كوفه مركز ارتش اسلام بود و اگر امام حسين به كوفه نمىرفت امروز تمام مورخين دنيا او را ملامت مىكردند ، مىگفتند عراق كه مركز ارتش اسلامى بود از تو دعوت كرده بود و هجده هزار نفر با نمايندهء تو بيعت كردند و دوازده هزار نامه براى تو فرستادند ، چرا به آنجا نرفتى ؟ مگر از عراق جايى بهتر و بالاتر هم بود ؟ ! اساساً كوفه شهرى است كه بعد از جنگ‌هايى كه در صدر اسلام واقع شد ، به دستور عمر بن خطّاب توسط ارتش اسلام ساخته شد ، و از كوفىها و مردم عراق شجاع‌تر و سلحشورتر وجود نداشت . در عين حال همين مردمى كه هجده هزار بيعت‌كننده داشتند و دوازده هزار نامه نوشته بودند ، به مجرد اين كه سر و كلّهء پسر زياد پيدا شد همه فرار كردند ، چرا ؟ چون زياد بن ابيه سال‌ها در كوفه حكومت كرده بود ، آن قدر چشم درآورده بود ، آن قدر دست و پاها بريده بود ، آن قدر شكم‌ها سفره كرده بود ، آن قدر افراد را در زندان‌ها كشته بود كه اينها به كلى احساس شخصيت خودشان را از دست داده بودند . لذا تا شنيدند پسر زياد آمد ، زن دست شوهرش را مىگرفت و او را از پيش مسلم كنار مىكشيد ، مادر دست بچهء خودش را مىگرفت ، خواهر دست برادر خودش را مىگرفت ، پدر دست فرزند خودش را مىگرفت و از مسلم جدا مىكرد ، و بىشك مردم كوفه از شيعيان على بن ابىطالب بودند و امام حسين را شيعيانش كشتند ، لذا در همان زمان هم مىگفتند « قُلُوبُهُمْ مَعَهُ وَ سُيُوفُهُمْ عَلَيْهِ » « 1 » \r\n\r\n","description":"","footnote":" ( 1 ) . مقتل الحسين مقرّم ، ص 203 . ","page_name":" 274 ","page_number":274},
  {"content":"\r\n\r\nچرا كه اموىها شخصيت ملت مسلمان را لِه كرده كوبيده بودند و ديگر كسى از آن احساس‌هاى اسلامى در خودش نمىديد .\r\n\r\nحسين ( ع ) شخصيت اسلامى مسلمين را زنده كرد\r\nاما همين كوفه بعد از مدت سه سال انقلاب كرد و پنج هزار نفر توّاب از همين كوفه پيدا شد و سر قبر حسين بن على رفتند و در آنجا عزادارى كردند ، گريه كردند و به درگاه الهى از تقصيرى كه كرده بودند توبه كردند و گفتند ما تا انتقام خون حسين بن على را نگيريم از پاى نمىنشينيم ، يا بايد كشته بشويم يا انتقام بگيريم ، و عمل كردند و قتلهء كربلا را همين‌ها كشتند .\r\nو شروع اين نهضت از همان عصر عاشورا و از روز دوازدهم محرم بود . چه كسى اين كار را كرد ؟ حسين بن على . شخصيت دادن به يك ملت به اين است كه به آنها عشق و ايده‌آل داده شود و اگر عشق‌ها و ايده‌آل‌هايى دارند كه رويش را غبار گرفته است ، آن گرد و غبار را زدود و دو مرتبه آن را زنده كرد .\r\n\r\nدرس‌هاى آموزندهء قيام حسينى\r\nحسين بن على در سخنان و خطابه‌هاى خودش ، آنجا كه از امر به معروف و نهى از منكر صحبت مىكند ، همواره صحبتش اين است :\r\nوَ عَلَى الْاسْلامِ السَّلامُ اذْ قَدْ بُلِيَتِ الْأُمَّةُ بِراعٍ مِثْلِ يَزيدَ . « 1 » \r\nانّى لَمْ اخْرُجْ اشِراً وَ لا بَطَراً وَ لا مُفْسِداً وَ لا ظالِماً وَ انّما خَرَجْتُ لِطَلَبِ الْأصْلاحِ فى امَّةِ جَدّى . « 2 » \r\nبعد از بيست سى سال كه اين حرف‌ها فراموش شده بود ، حسين بن على به نام يك نفر مصلح و اصلاح‌طلب كه بايد در امت اسلام اصلاح ايجاد كرد ، قيام كرد و به مردم عشق و ايده‌آل داد . ركن اول حماسهء زنده شدن يك قوم همين است . ملتى شخصيت دارد كه حس استغنا و بىنيازى در او باشد . اينهاست درس‌هاى آموزنده‌اى كه از قيام حسين بن على بايد\r\n\r\n","description":"","footnote":" ( 1 ) . اللهوف ، ص 11 .  ( 2 ) . مقتل الحسين مقرم ، ص 156 . ","page_name":" 275 ","page_number":275},
  {"content":"\r\n\r\nآموخت . او حس استغنا و بىنيازى به مردم داد . روزى كه مىخواهد از مكه حركت كند ، يك ذرّه قيام خودش را مشروط نمىكند و اين طور مىفرمايد : « خُطَّ الْمَوْتُ عَلى وُلْدِ ادَمَ » و در آخر خطبه مىفرمايد : « فَمَنْ كانَ فينا باذِلًا مُهْجَتَهُ مَوْطِناً عَلى لِقاءِ اللَّهِ نَفْسَهُ ، فَلْيَرْحَلْ مَعَنا فَانّى راحِلٌ مُصْبِحاً انْ شاءَ اللَّهِ تَعالى » « 1 »  من فردا صبح حركت مىكنم ؛ هر كس كه آمادهء جانبازى است و حاضر است خون قلب خودش را در راه ما بريزد و تصميم به ملاقات حق گرفته است ، فردا صبح حركت كند كه من رفتم . ديگر بيش از اين حرفى نيست . اين مقدار استغنا قطعاً در دنيا نظير ندارد .\r\nاز اين بالاتر شب عاشوراست كه اصحاب و اهل بيتش را جمع مىكند و از آنها تمجيد و تشكر مىكند . بعد به آنها مىگويد : بدانيد از همهء شما متشكر و ممنونم ، ولى بدانيد كه دشمنان با شما كارى ندارند و اگر بخواهيد برويد مانع شما نمىشوند ؛ من هم از نظر شخص خودم كه با من بيعت كرده‌ايد بيعت خودم را از دوش شما برداشتم و محظور بيعت هم با من نداريد ، هر كس مىخواهد برود آزاد است . حسين ( ع ) از اهل بيت و اصحابى كه دربارهء آنها گفته است كه اهل بيتى بهتر و باوفاتر از اينها سراغ ندارم ، اين مقدار استغنا نشان مىدهد و هرگز سخنانى از اين قبيل كه من را تنها نگذاريد ، من غريبم ، مظلومم ، بيچاره‌ام ، نمىگويد . البته تكليف دين خدا را برنمىدارد ؛ لذا با افراد كه اتمام حجت مىكرد ، اگر در آنها تمايل به ماندن نمىديد به آنها مىگفت از اين صحنه دور بشويد زيرا من نمىخواهم شما به عذاب الهى گرفتار شويد ، چون اگر از كسى استمداد كنم و او صداى استمداد مرا بشنود و مرا مدد نكند ، خداوند او را به عذاب جهنم مبتلا خواهد كرد . اين درس استغنا درس كوچكى نبود . همين استغنا بود كه بعدها روحيهء استغنا به وجود آورد و چقدر قيام‌ها و نهضت‌ها به وجود آمد !\r\nحسين بن على درس غيرت به مردم داد ، درس تحمل و بردبارى به مردم داد ، درس تحمل شدايد و سختىها به مردم داد . اينها براى ملت مسلمان درس‌هاى بسيار بزرگى بود . پس اين كه مىگويند حسين بن على چه كرد و چطور شد كه دين اسلام زنده شد ، جوابش همين است كه حسين بن على روح تازه دميد ، خون‌ها را به جوش آورد غيرت‌ها را تحريك كرد ، عشق و\r\n\r\n","description":"","footnote":" ( 1 ) . بحارالانوار ، ج 44 ، ص 366 . ","page_name":" 276 ","page_number":276},
  {"content":"\r\n\r\nايده‌آل به مردم داد ، حس استغنا در مردم به وجود آورد ، درس صبر و تحمل و بردبارى و مقاومت و ايستادگى در مقابل شدايد به مردم داد ، ترس را ريخت ؛ همان مردمى كه تا آن مقدار مىترسيدند ، تبديل به يك عده مردم شجاع و دلاور شدند .\r\nاين داستان معروف است ، مىگويند : نادر در يكى از جنگ‌هايش سربازى را ديد كه فوق‌العاده شجاع و دلير بود و از شجاعت و دلاورى او اعجاب مىكرد . يك روز او را خواست ، گفت : تو با اين شجاعت و دلاورىات ، آن روزى كه افاغنه ريختند به اصفهان غارت كردند و كشتند كجا بودى ؟ گفت : من اصفهان بودم . گفت : تو اصفهان بودى و افاغنه آمدند و آن همه جنايت كردند ؟ گفت : بله بودم . گفت : پس آن روز شجاعتت كجا بود ؟ گفت :\r\nآن روز نادرى نبود ؛ مقدارى از شجاعتى كه امروز من دارم از روحيهء نادر دارم ، تو را كه مىبينم غيرت من تحريك مىشود ، شجاع و دلير و دلاور مىشوم .\r\nاين كه من تأكيد مىكنم كه حماسهء حسينى و حادثهء كربلا و عاشورا بايد بيشتر از اين جنبه مورد استناد ما قرار بگيرد ، به خاطر همين درس‌هاى بزرگى است كه اين قيام مىتواند به ما بياموزد . من مخالف رثاء و مرثيه نيستم ، ولى مىگويم اين رثاء و مرثيه بايد به شكلى باشد كه در عين حال آن حس قهرمانى حسينى را در وجود ما تحريك و احيا كند . حسين بن على يك سوژهء بزرگ اجتماعى است . حسين بن على در آن زمان يك سوژهء بزرگ بود ؛ هر كسى كه مىخواست در مقابل ظلم قيام كند ، شعارش « يا لَثاراتِ الْحُسَيْنِ » « 1 »  بود . امروز هم حسين بن على يك سوژهء بزرگ است ، سوژه‌اى براى امر به معروف و نهى از منكر ، براى اقامهء نماز ، براى زنده كردن اسلام ، براى اين كه احساسات و عواطف عاليهء اسلامى در وجود ما احيا بشود .\r\nبا وجود اين كه عرايض ديگرى در اين باره دارم ، در همين جا به عرايضم خاتمه مىدهم و برمىگردم به آيه‌اى كه در ابتدا خواندم . آيهء عجيبى است : « يَا أَيُّهَا الَّذِينَ آمَنُوا اسْتَجِيبُوا لِلّهِ وَلِلرَّسُولِ إِذَا دَعَاكُمْ لِمَا يُحْيِيكُمْ » « 2 »  ايها النّاس اين دعوت پيغمبر را اجابت كنيد ؛ مىخواهد شما را زنده كند . حيات يك ملت به داشتن ثروت زياد نيست ، حتى به علم هم نيست ( علم به تنهايى\r\n\r\n","description":"","footnote":" ( 1 ) . مسند الامام الرضا ، ج 1 ، ص 148 .  ( 2 ) . انفال / 24 . ","page_name":" 277 ","page_number":277},
  {"content":"\r\n\r\nكافى نيست كه يك ملت را زنده كند ) ، بلكه حيات ملت به اين است كه آن ملت شخصيتى را در خودش احساس كند . اى بسا ملت‌هاى عالِم كه شخصيت ندارند ، و اى بسا ملت‌هاى جاهل كه شخصيت خودشان را حفظ كرده‌اند . اگر الجزايرىها بعد از صد و پنجاه سال مبارزه توانستند استعمار فرانسه را به زانو درآورند و به استقلال برسند ، براى اين بود كه در آنها يك حماسه و يك احساس منش وجود داشت . اگر در آن طرف مشرق زمين ، ملت ديگرى « 1 »  دارد با قوىترين و ثروتمندترين ملت‌هاى جهان مبارزه مىكند ، چرا مبارزه مىكند ؟ آيا عدد يا ثروتش با آنها مبارزه مىكند ؟ ابداً ؛ احساس شخصيت و منش آن ملت مبارزه مىكند ، مىگويد : من تو را به آقايى قبول ندارم ، من يا بايد زنده باشم روى پاى خودم باشم و كسى بر من حكومت نكند و يا بايد نباشم .\r\n\r\nزينب ( سلام اللَّه عليها ) و احساس شخصيت\r\nدر حماسهء حسينى آن كسى كه بيش از همه اين درس را آموخت و بيش از همه اين پرتو حسينى بر روح مقدس او تابيد ، خواهر بزرگوارش زينب ( س ) بود . راستى كه موضوع عجيبى است : زينب با آن عظمتى كه از اول داشته است - و آن عظمت را در دامن زهرا ( س ) و از تربيت على ( ع ) به دست آورده بود - در عين حال زينبِ بعد از كربلا با زينب قبل از كربلا متفاوت است ، يعنى زينب بعد از كربلا يك شخصيت و عظمت بيشترى دارد .\r\nما مىبينيم در شب عاشورا زينب يكى دو نوبت حتى نمىتواند جلوى گريه‌اش را بگيرد .\r\nيك بار آن قدر گريه مىكند كه بر روى دامن حسين بيهوش مىشود و حسين ( ع ) با صحبت‌هاى خودش زينب را آرام مىكند : « لا يَذْهَبَنَّ حِلْمُكَ الشَّيْطانِ » « 2 »  خواهر عزيزم ! مبادا وساوس شيطانى بر تو مسلط بشود و حلم را از تو بربايد ، صبر و تحمل را از تو بربايد . وقتى حسين به زينب مىفرمايد كه چرا اين طور مىكنى ، مگر تو شاهد و ناظر وفات جدم نبودى ؟\r\nجد من از من بهتر بود ، پدر ما از ما بهتر بود ، برادر همين طور ، مادر همين طور ، زينب با حسين اينچنين صحبت مىكند : برادر جان ! همهء آنها اگر رفتند بالأخره من پناهگاهى غير از تو داشتم ، ولى با رفتن تو براى من پناهگاهى باقى نمىماند .\r\n\r\n","description":"","footnote":" ( 1 ) . [ منظور ملت ويتنام است . 
  ]  ( 2 ) . بحارالانوار ، ج 45 ، ص 2 . ","page_name":" 278 ","page_number":278},
  {"content":"\r\n\r\nاما همين كه ايام عاشورا سپرى مىشود و زينب ، حسين ( ع ) را با آن روحيهء قوى و نيرومند و با آن دستور العمل‌ها مىبيند ، زينب ديگرى مىشود كه ديگر احدى در مقابل او كوچكترين شخصيتى ندارد . امام زين‌العابدين فرمود : ما دوازده نفر بوديم و تمام ما دوازده نفر را به يك زنجير بسته بودند كه يك سر زنجير به بازوى من و سر ديگر آن به بازوى عمه‌ام زينب بسته بود .\r\nمىگويند تاريخ ورود اسرا به شام دوم ماه صفر بوده است . بنابراين بيست و دو روز از اسارت زينب گذشته است ؛ بيست و دو روز رنج متوالى كشيده است كه با اين حال او را وارد مجلس يزيد بن معاويه مىكنند ، يزيدى كه كاخ اخضر او ( يعنى كاخ سبزى كه معاويه در شام ساخته بود ) آنچنان بارگاه مجلّلى بود كه هر كس با ديدن آن بارگاه و آن خدم و حشم و طنطنه و دبدبه ، خودش را مىباخت . بعضى نوشته‌اند كه افراد مىبايست از هفت تالار مىگذشتند تا به آن تالار آخرى مىرسيدند كه يزيد روى تخت مزيّن و مرصّعى نشسته بود و تمام اعيان و اشراف و اعاظم سفراى كشورهاى خارجى نيز روىكرسىهاى طلا يا نقره نشسته بودند . در چنين شرايطى اين اسرا را وارد مىكنند و همين زينب اسير رنج ديده و رنج كشيده ، در همان محضر چنان موجى در روحش پيدا شد و چنان موجى در جمعيت ايجاد كرد كه يزيد معروف به فصاحت و بلاغت را لال كرد . يزيد شعرهاى ابن زبعرى را با خودش مىخواند و به چنين موقعيتى كه نصيبش شده است افتخار مىكند . زينب فريادش بلند مىشود :\r\nاظَنَنْتَ يا يَزيدُ حَيْثُ اخَذَتْ عَلَيْنا اقْطارَ الْارْضَ وَ افاقَ السَّماءِ فَاصْبَحْنا نُساقُ كَما تُساقُ الْأُسارى انَّ بِنا عَلَى اللَّهِ هَواناً وَ بِكَ عَلَيْهِ كَرامَةً .\r\nاى يزيد ! خيلى باد به دماغت انداخته‌اى ( شَمِخْتَ بِانْفِكَ ) . « 1 »  تو خيال مىكنى اين كه امروز ما را اسير كرده‌اى و تمام اقطار زمين را بر ما گرفته‌اى و ما در مشت نوكرهاى تو هستيم ، يك نعمت و موهبتى از طرف خداوند بر توست ؟ ! به خدا قسم تو الآن در نظر من بسيار كوچك و حقير و بسيار پست هستى و من براى تو يك ذره شخصيت قائل نيستم .\r\nببينيد ، اينها مردمى هستند كه بجز ايمان و شخصيت روحى و معنوى همه چيزشان را از دست داده‌اند . آن وقت شما توقع نداريد كه شخصيتى مانند شخصيت زينب چنين حماسه‌اى بيافريند و در شام انقلاب به وجود بياورد ؟ همانطور كه انقلاب هم به وجود آورد .\r\n\r\n","description":"","footnote":" ( 1 ) . بحارالانوار ، ج 45 ، ص 133 . ","page_name":" 279 ","page_number":279},
  {"content":"\r\n\r\nيزيد مجبور شد در همان شام روش خودش را عوض كند و اسرا را محترمانه به مدينه بفرستد ، بعد تبرّى كند و بگويد : « خدا لعنت كند ابن زياد را ، من چنان دستورى نداده بودم ، او از پيش خود اين كار را كرد . » چه كسى اين كار را كرد ؟ زينب چنين كارى را كرد .\r\nدر آخر جمله‌هايش اين طور فرمود :\r\nيا يَزيدُ ! كِدْكَيْدَكَ وَاسْعَ سَعْيَكَ ناصِبْ جَهْدَكَ فَوَاللَّهِ لا تَمْحُوا ذِكْرَنا وَ لا تُميتُ وَحْيَنا . « 1 » \r\nزينب ( س ) به كسى كه مردم با هزار ترس و لرز به او « يا امير المؤمنين » مىگفتند ، خطاب مىكند كه يا يزيد ! به تو مىگويم : هر حقّه‌اى كه مىخواهى بزن و هر كارى كه مىتوانى انجام بده اما يقين داشته باش كه اگر مىخواهى نام ما را در دنيا محو كنى ، نام ما محو شدنى نيست ؛ آن كه محو و نابود مىشود تو هستى .\r\nچنان خطبه‌اى در آن مجلس خواند كه يزيد لال و ساكت باقى ماند و خشم سراسر وجود آن مرد شقى و لعين را فرا گرفت و براى اين كه دل زينب را آتش بزند و زبان او را ساكت كند و براى اين كه زينب منقلب بشود ، دست به يك عمل ناجوانمردانه زد : با عصاى خيزران خود به لب و دندان اباعبداللَّه اشاره كرد .\r\nو لا حول و لا قوّة الّا باللَّه العلى العظيم\r\n\r\n","description":"","footnote":" ( 1 ) . همان ، ص 135 . ","page_name":" 280 ","page_number":280},
  {"content":"\r\n\r\n\r\nدرس‌ها و پيام‌هاى عاشورا « 1 » \r\nجواد محدّثى\r\nاز دقّت در حادثهء كربلا و پيام‌هايش و نيز سخنان سيّدالشّهدا ( ع ) و موضع‌گيرىهايش ، نكاتى آموزنده به دست مىآيد كه مىتوان بعضى از آن‌ها را اين گونه برشمرد :\r\n\r\n1 - احياى سنّت\r\nاز انحرافات حكومت امويان ، احياى سنّت‌هاى جاهلى و سست و نابود ساختن سنّت رسول‌اللَّه ( ص ) بود . امام حسين ( ع ) قيام كرد تا سنّت پيامبر را احيا كند . اين مضمونى است كه در كلام آن حضرت نهفته است ، آن جا كه فرمود :\r\nإنّى لَمْ أَخْرُجْ أَشِراً وَلا بَطَراً . . . . « 2 » \r\nمن به عنوان فساد ، عيّاشى و طغيان و ستم خروج نكردم ؛ بلكه خروج كردم تا در امّت جدّم « اصلاح » كنم و طبق سنّت جدّم رسول خدا ( ص ) و پدرم على بن أبىطالب ( ع ) سير و حركت كنم .\r\n\r\n2 - افشاى باطل\r\nبنى اميّه با چهرهء به ظاهر اسلامى خود مايهء فريب و اغواى مردم بودند . نهضت كربلا با افشا كردن ماهيّت كفر بنى اميّه و چهرهء آنان ، به تاريخ بشر و به مسلمان‌ها درس داد تا بيدار و هشيار باشند و فريب چهره‌هاى نقاب‌زده و پنهان شده در پشت ماسك دين را نخورند .\r\n\r\n","description":"","footnote":" ( 1 ) . برگرفته از كتاب « ره توشهء راهيان نور » ويژه محرّم ، معاونت آموزش دفتر تبليغات اسلامى ، قم ، چاپ اول ، 1376 .  ( 2 ) . حياة الامام الحسين بن على ( ع ) ، ج 2 ، ص 264 . ","page_name":" 281 ","page_number":281},
  {"content":"\r\n\r\n\r\n3 - احياى امر به معروف\r\nباز در كلام امام حسين ( ع ) است كه فلسفه و مبناى حركت كربلايى خويش را « امر به معروف » و « نهى از منكر » مىشمارد ، فلسفهء نهضت او احياى اين فريضهء فراموش شده است :\r\n« أُريدُ أَنْ آمُرَ بِالْمَعْرُوفِ وَ أَنْهى عَنِ الْمُنْكَرِ . » « 1 »  نيز فرمود : « أَللَّهُمَّ إِنّى أُحِبُّ الْمَعْرُوفَ وَ أُنْكِرُ الْمُنْكَرَ . » « 2 » \r\n\r\n4 - تفكيك مؤمنان و مسلمان‌نمايان\r\nتا صحنهء آزمايش پيش نيايد ، دينداران واقعى و دينداران سطحى و مدّعيان ايمان از هم شناخته نمىشوند . كربلا آزمايشگاهى بود ، كه ميزان ايمان و صحّت ادّعاهاى مسلمانان در ديندارى و پايبندى به حق و مكتب شناخته شد . و تا چنين تفكيك و مرزبندى انجام نگيرد ، جامعهء اسلامى و مسلمين ، هويّت و قدرت و جايگاه خويش را نمىشناسند . امام نيز فرمود ، كه مردم فرزند دنيا هستند ، وقتى آزمايش به ميان آيد ، دينداران كم مىشوند :\r\nالنَّاسُ عَبيدُ الدُّنْيا . . . فَإذا مُحِّصُوا بِالْبَلا قَلَّ الدَّيَّانُونَ . « 3 » \r\nمردم بردهء دنيايند . . . و هرگاه در بلا گرفتار آيند ، ( آشكار مىشود ) كه دينداران اندك‌اند .\r\n\r\n5 - عزّت\r\nسيّدالشّهدا ( ع ) از خاندانى است ، كه مظهر عزّت و آزادگىاند . آن حضرت ، سر دو راهى زندگى ذلّت‌بار يا مرگ شرافتمندانه ، هرگز زير بار ذلّت نرفت و ازمرگ سرخ استقبال كرد . و اين سخن اوست كه فرمود :\r\nابن زياد ، مرا ميان شمشيرهاى آخته و ذلّت ، مخيّر ساخته است ، ولى هيهات كه ذلّت و ننگ را بپذيرم : « هَيْهاتَ مِنَّا الذِّلَّةُ » . « 4 » \r\n\r\n","description":"","footnote":" ( 1 ) . همان .  ( 2 ) . بحارالانوار ، ج 43 ، ص 328 .  ( 3 ) . تحف العقول ، ص 174 ؛ تاريخ طبرى ، ج 7 ، ص 300 .  ( 4 ) . لهوف ، ص 57 . ","page_name":" 282 ","page_number":282},
  {"content":"\r\n\r\n\r\n6 - مبارزه با طاغوت\r\nنهضت عاشورا ، مبارزه با طاغوت بود . طاغوت آن زمان ، حكومت جائرانهء يزيد بن معاويه بود . امام حسين ( ع ) نيز در اين مبارزه ، به سخن رسول خدا ( ص ) استناد فرمود :\r\nمَنْ رَأى سُلْطاناً جائِراً . . . .\r\nهر كس حاكم ستم‌پيشه‌اى را ديد كه حرام‌هاى الهى را حلال و حلال‌ها را حرام مىشمارد ، به ظلم و ستم رفتار مىكند ، اگر بر او نشورد ، بر خداست ، كه او را به جايگاه ( و كيفر ) همان حاكم ستم‌پيشه برساند . « 1 » \r\n\r\n7 - همه چيز فداى دين\r\nجايگاه و ارزش « دين » تا حدّى است كه همه چيز ، حتّى خون عزيزترين انسان‌ها مثل حسين بن على ( ع ) و برادران و فرزندان و يارانش بايد فداى راه دين شود . از اين كه آن حضرت حاضر شد در راه دين شهيد شود و به استقبال شهادت و اسارت رفت ، معلوم مىشود ، كه ارزش دين بالاتر از هر چيز است و هنگام نياز ، بايد همه چيز ، فداى بقاى دين گردد .\r\n\r\n8 - احياى مكتب شهادت\r\nآنچه مايهء بقاء و قدرت و شكوه دين است ، جهاد و فرهنگ شهادت‌طلبى است امام حسين ( ع ) براى اين كه اعلام كند دين ، تنها نماز و روزه و حج نيست ، دست به آن قيام زد تا مكتب شهادت و فداكارى در راه دين خدا را زنده نگه دارد و روحيّهء رفاه‌طلبى و سازش و زندگى دوستى را از بين ببرد .\r\nامام حسين ( ع ) در خطبه‌اى در طول راه با جملهء « فَانّى لا أرَى الْمَوتَ إلَّا سَعادَةً . . . » « 2 »  بر همين شهادت‌طلبى در راه دين تأكيد نمود .\r\n\r\n","description":"","footnote":" ( 1 ) . موسوعة كلمات الامام الحسين ( ع ) ، ص 360 .  ( 2 ) . بحارالانوار ، ج 44 ، ص 387 . ","page_name":" 283 ","page_number":283},
  {"content":"\r\n\r\n\r\n9 - مقاومت تا آخر\r\nآنچه نشانهء عقيده و پايدارى است ، مقاومت تا آخر خط و دست برنداشتن از خواسته‌ها و اهداف متعالى است . سيّدالشّهدا ( ع ) در نهضت عاشورا چنين كرد . تا آخرين نفر و تا آخرين نفس مقاومت كرد ، ولى تسليم دشمن نشد و اين درسى براى امّت اسلام در برابر متجاوزان به حريم استقلال و ناموس مسلمين است .\r\n\r\n10 - سربازگيرى براى جبهه حق\r\nاز كربلا مىآموزيم كه در همهء حركت‌هاى انقلابى و اصلاحى بايد از نيروهاى موجود در جامعه ، يار و سرباز گرفت : از همهء طبقات و اقشار ، از همه مقاطع سنّى ، در اين صورت است كه يك حركت به ثمر مىرسد . امام حسين ( ع ) در ميان اصحاب خود ، پير و جوان داشت . سياه و سفيد و برده و آزاد و زن و مرد و حتّى نوجوان ، در جبههء حق سيّد الشّهدا حضور داشت .\r\n\r\n11 - نترسيدن از كمى نفرات\r\nعاشورا جلوهء كامل اين كلام مولا اميرالمؤمنين ( ع ) بود كه :\r\nلا تَسْتَوْحِشُوا فى طَريقِ الْهُدى لِقِلَّةِ أَهْلِهِ . « 1 » \r\nدر راه هدايت و حق ، از كمى نفرات ، وحشت نداشته باشيد . وقتى كسى يا گروهى ايمان به هدف داشتند ، پشتوانه‌اى قوى دارند و نبايد از كمى ياران بترسند و از جبههء حق عقب‌نشينى كنند .\r\nامام حسين ( ع ) حتّى اگر تنها هم مىماند ، از ميدان دفاع از حق برنمىگشت . شاهدش سخن او در شب عاشورا بود كه فرمود : برويد ، اينان با من كار دارند . « فَلَيْسَ الْمَطْلُوبُ غَيْرى وَ لَوْ قَتَلُونى ما فَكَّرُوا فيكُمْ . » « 2 » \r\n\r\n","description":"","footnote":" ( 1 ) . المعجم المفهرس لالفاظ نهج‌البلاغة ، ص 126 .  ( 2 ) . موسوعة الكلمات الإمام الحسين ( ع ) ، ص 401 . ","page_name":" 284 ","page_number":284},
  {"content":"\r\n\r\n\r\n12 - آميختن كار فرهنگى به ايثار\r\nكربلا ، تنها صحنهء آموزش فرهنگى و موعظه و اخلاص در دعوت نبود ، تنها ميدان جهاد و جانبازى و بىباكى نبود . حسين بن على ( ع ) پيامى داشت كه در نهضت كربلا نهفته است .\r\nنجات اسلام و بيدارى مردم و ارتقاى سطح انديشه‌ها و ايمان‌ها را در سايهء شجاعت ، جانبازى ، ايثار و اخلاص انجام داد تا آن حركتِ جهادى و فرهنگى به ثمر برسد و نجات‌بخش گردد .\r\n\r\n13 - پيروزى خون بر شمشير\r\nسلاح مظلوميّت ، از مؤثّرترين سلاح‌هاست . احساسات را برمىانگيزد ، حادثه‌اى را جاودانه مىسازد . در كربلا يك طرف « سلاح شهادت » بود ، يك طرف شمشيرهاى بىدينان و ظالمان .\r\nگرچه در ظاهر ، امام و يارانش شهيد و قتل عام شدند ؛ ولى در نهايت ، پيروزى با سيّدالشّهدا بود و خون او باطل را رسوا و حق را يارى كرد امام سجّاد ( ع ) به ابراهيم بن طلحه كه در مدينه از آن حضرت پرسيد :\r\nچه كسى پيروز شد ، فرمود : هنگام اذان معلوم مىشود كه چه كسى پيروز شد : « إِذا دَخَلَ وَقْتُ الصَّلوةِ فَأَذِّنْ وَ أَقِمْ ، تَعْرِفْ مَنِ الْغالِبُ . » « 1 » \r\n\r\n14 - نهراسيدن از محاصرهء نظامى و اقتصادى\r\nاز درس‌هاى عاشورا مقاومت بر سر عقيده و ايمان است ، حتّى در شرايط حصر نظامى و اقتصادى . امام حسين ( ع ) را از همه سو محاصره كردند ، آب را هم بر او بستند ، مانع پيوستن ديگران براى يارى او شدند ، ولى كربلائيان دست از هدف برنداشتند و خود را نباختند .\r\nامّت مسلمان در مقابل محاصرهء نظامى ، « فرزند عاشورا » است و در برابر حصر اقتصادى ، « فرزند رمضان » .\r\n\r\n","description":"","footnote":" ( 1 ) . الامام زين‌العابدين ( ع ) ، مقرّم ، ص 370 . ","page_name":" 285 ","page_number":285},
  {"content":"\r\n\r\nعلى ( ع ) هم فرموده بود :\r\nاگر همهء عرب پشت در پشت به جنگ من آيند ، من كسى نيستم كه پشت به جبهه كرده ، فرار كنم . لَوْ تَظاهَرَتِ الْعَرَبُ عَلى قِتالى لَما وَلَّيْتُهُمُ الْأَدْبارُ . « 1 » \r\n\r\n15 - برنامه‌ريزى\r\nامام حسين ( ع ) براى همهء مراحل نهضت خود ، برنامه داشت . چه در مقدّمات آن ، مانند امتناع از بيعت و بيرون رفتن از مدينه و اقامت چندماهه در مكّه ، و چه در ذىالمقدّمه ، از قبيل نوشتن نامه به شخصيّت‌هاى كوفه و بصره و دعوت از ديگران به نهضت و سخنرانىهاى در مكّه و منا و طول راه و خود كربلا ، همهء اين‌ها در راستاى هدفى بود ، كه امام حسين ( ع ) دنبال آن بود .\r\nهيچ صحنه‌اى از قيام عاشورا بدون تدبير و برنامه‌ريزى پيش نيامد . حتّى در صبح عاشورا هم آن گروه اندك از ياران را سازماندهى كرد و مسئوليّت افراد و فرماندهان را معيّن ساخت .\r\n\r\n16 - استفاده از نقش زن\r\nزن به لحاظ تأثيرپذيرى و تأثيرگذارى عاطفى ، در بسيارى از حركت‌ها حضور داشته و نقشى را ايفا كرده است . از داستان انبياى گذشته ( همچون موسى ، عيسى ، ابراهيم و . . . ) تا حوادث عصر پيامبر ، همه جا زن حضور داشته است . در حادثهء كربلا هم نقش حضرت زينب ( س ) و سكينه و همسران شهداى كربلا و اسيران اهل بيت در ماندگار ساختن حادثه ، مهم بوده است .\r\nپيام‌رسانى در هر حركت ، موضوع مهمّى است ، كه اغلب زنان و خانواده‌هاى شهدا مىتوانند انجام دهند . زنان در كربلا ، بار عاطفى ماجراى عاشورا را بيش‌تر كرده‌اند .\r\n\r\n","description":"","footnote":" ( 1 ) . المعجم المفهرس لالفاظ نهج‌البلاغه ، ر . ك 45 / 19 ، ناشر : مؤسّسهء اميرالمؤمنين ، قم ، 1375 . ","page_name":" 286 ","page_number":286},
  {"content":"\r\n\r\n\r\n17 - پيوند حماسه و عرفان\r\nدر مبارزات ، نبايد عبادات و توجّه به خدا و بعد معنوى فراموش شود . در كنار جهاد ، عبادت و نماز هم بايد باشد . امام حسين ( ع ) شب عاشورا را براى تلاوت قرآن ، نماز خواندن و مناجات مهلت خواست و فرمود : « انّى أُحِبُّ الصَّلوةَ » . « 1 » \r\nحضرت زينب ، حتّى در اين سفر هم نماز شب خود را ( هر چند نشسته ) فراموش نكرد .\r\nشب عاشورا ، خيمهء ياران امام ، پر از زمزمهء عبادت و نيايش بود . ظهر عاشورا امام نماز اوّل وقت را برگزار كرد .\r\n\r\n18 - عمل به تكليف\r\nآنچه مهم است ، عمل به تكليف و انجام وظيفه است ، چه كار به پيروزى بينجامد ، چه به شكست ظاهرى اساساً پيروزى همان عمل به وظيفه است ، نتيجه ، هر چه كه باشد . امام امّت ( ره ) فرمود : « ما مأمور به انجام وظيفه‌ايم ، نه تابع نتيجه . »\r\nسيّدالشّهدا ( ع ) نيز نسبت به سفر كربلا فرمود :\r\nأَرْجُو أَنْ يَكُونَ خَيْراً ما أَرادَ اللَّهُ بِنا ، قُتِلْنا أَمْ ظَفَرْنا . « 2 » \r\nآنچه را خدا بخواهد ، چه به صورت كشته شدن يا پيروزى ، اين خير است . آرى . . . « فرهنگ عمل به تكليف » .\r\n\r\n19 - فرد ، فداى مكتب\r\nبا معيارهاى دينى ، اهميّت مكتب و اسلام ، بيش از افراد است ، حتّى اگر افراد برجسته‌اى همچون على ( ع ) و حسين ( ع ) باشند . براى باقى ماندن مكتب و ارزش‌هاى دينى ، معصومين ( ع ) فدا مىشوند و خون و جان خويش را فدا مىكنند .\r\nامام حسين ( ع ) بيعت با يزيد را بر خلاف اهداف دين مىداند و با ردّ آن ( مِثْلى لا يُبايِعُ مِثْلَهُ ) « 3 »  جان خود را هم فدا مىكند و بر سرِ كار آمدن امثال يزيد را براى اسلام فاجعه‌آميز مىداند و\r\n\r\n","description":"","footnote":" ( 1 ) . موسوعة كلمات الامام الحسين ( ع ) ، ص 329 .  ( 2 ) . أعيان الشّيعة ، ج 1 ، ص 597 .  ( 3 ) . بحارالانوار ، ج 44 ، ص 325 . ","page_name":" 287 ","page_number":287},
  {"content":"\r\n\r\nمىفرمايد : « وَ عَلَى الْاسْلامِ السَّلامُ إِذْ قَدْ بُلِيَتِ الْأُمَّةُ بِراعٍ مِثْلِ يَزيدَ . » « 1 » \r\nپس مكتب بايد بماند ، هر چند پيروان مكتب فدا شوند . اين دستور و حركت ، براى هميشه است ، نه خاصّ زمان آن حضرت .\r\n\r\n20 - حمايت از ولىّ امر\r\nصحنه‌هاى عاشورا جلوه‌هاى حمايت از رهبر است . گرچه امام حسين ( ع ) بيعت خود را از ياران برداشت ، ولى آنان دست از رهبر نكشيدند و ولىّ امر خود را تنها نگذاشتند . سخنان كسانى كه در شب عاشورا در حمايت آن حضرت سخن گفتند ، همچون زهير و حبيب قابل توجّه است . حتّى در رجزهايى كه در ميدان نبرد مىخواندند ، حمايت از رهبر مشهود است .\r\nحضرت عبّاس ( ع ) سوگند مىخورد ، كه به خدا سوگند حتّى اگر دستم را قطع كنيد ، دست از حمايت از دين و امامم برنمىدارم :\r\n وَاللَّهِ إِنْ قَطَعْتُمُوا يَمينى * إنّى أُحامى أَبَداً عَنْ دينى « 2 »  \r\nمسلم بن عوسجه هم پس از مجروح شدن ، در آخرين لحظات ، وصيّتى كه به حبيب بن مظاهر داشت ، اين بود كه دست از امام برندارد و در راه او جان فدا كند : « اوصيكَ بهذا أنْ تَمُوتَ دُونَهُ » « 3 » \r\n\r\n21 - دنيا ، لغزشگاه خطرناك\r\nدنياطلبى و مال دوستى مايهء همهء فتنه‌ها و لغزش‌ها است . بسيارى كه به انحراف كشيده شده‌اند يا دست از وظيفه برداشته‌اند ، در دامن دنيا لغزيده‌اند . دنياطلبى ، ابن‌زياد و عمر بن سعد را به جنگ با حسين ( ع ) واداشت . ضربه خوردگان سياسى زمان حضرت على ( ع ) ، نيرو به جنگ حضرتش فرستادند . دلباختگان حكومت رى و شيفتگان جوايز امير كوفه ، دست به خون حسين بن على ( ع ) آغشتند . حتّى آنان كه اسب بر بدن امام تاختند ، پيش ابن زياد رفتند و\r\n\r\n","description":"","footnote":" ( 1 ) . لهوف ، ص 11 .  ( 2 ) . بحارالانوار ، ج 45 ، ص 40 .  ( 3 ) . همان ، ص 297 . ","page_name":" 288 ","page_number":288},
  {"content":"\r\n\r\nبه خاطر اين جنايت ، درخواست جايزه كردند . ياران حسين ( ع ) ، چون دلباختهء دنيا نبودند ، به راحتى حاضر شدند در راه دين خدا فدا شوند . سيّدالشّهدا ( ع ) هم مردم را فرزندان دنيا خواند و اين كه دين ، تنها بر زبان آنان جارى است و هنگام خطر ، در پى دنياى خود مىروند : « النَّاسُ عَبيدُ الدُّنْيا وَالدّينُ لَعِقٌ عَلى الْسنتهِم يَحوطونَهُ مادَرَّتْ بِهِ مَعايِشُهُمْ . » « 1 »  در خطبه‌اى هم صبح عاشورا خطاب به دشمن فرمود ، كه دنيا فريبتان ندهد : « فَلا تَغُرَّنَّكُمْ هذِهِ الدُّنْيا ، فَإنَّها تَقْطَعُ رَجاءَ مَنْ رَكَنَ إِلَيْها . » « 2 » \r\n\r\n22 - راه بازگشت ، هميشه باز است\r\nهرگز براى توبه دير نيست . كسى مثل حرّ بن يزيد ، كه عامل به محاصره افتادن امام حسين ( ع ) و اهل بيت او شد ، با آن كه فرمانده لشكر هزار نفرى كوفه بود ، صبح عاشورا از مسير باطل به مسير حق بازگشت و به امام حسين ( ع ) پيوست و با توبه و جهاد در ركاب امام ، به يكى از شهداى بزرگ كربلا تبديل شد . اين ، باز بودن راه سعادت را به روى همهء انسان‌ها در همهء حالات و شرايط مىرساند .\r\n\r\n23 - آزادگى\r\nكربلا ، مكتب آزادگى است و حسين ( ع ) ، معلّم آزادى و دعوت‌كنندهء به آن ، آزادگى ارزشى است كه در همهء ملل طرفدار دارد ، حتّى براى غير مسلمان هم خصلتى ارزشمند محسوب مىشود . امام خطاب به سپاه كوفه و لشكريان عمر بن سعد فرمود : « إِنْ لَمْ يَكُنْ لَكُمْ دينُ وَ كُنْتُمْ لا تَخافُونَ الْمَعادَ فَكُونُوا أَحْراراً فى دُنْياكُمْ . » « 3 » \r\n گر شما را به جهان دينى و آيينى نيست * لااقل مردم آزاده به دوران باشيد \r\nحتّى « گاندى » مىگويد :\r\n« من براى مردم هند ، چيز تازه‌اى نياورده‌ام ، فقط نتيجه‌اى را كه از مطالعات و تحقيقاتم دربارهء تاريخ زندگى قهرمانان كربلا به دست آورده‌ام ، ارمغان ملّت هند كردم . . . » . « 4 » \r\n\r\n","description":"","footnote":" ( 1 ) . موسوعة كلمات الامام الحسين ( ع ) ، ص 373 .  ( 2 ) . مقتل الحسين ( ع ) ، مقرّم ، ص 278 .  ( 3 ) . بحارالانوار ، ج 44 ، ص 51 .  ( 4 ) . حسين ( ع ) ، پيشواى انسان‌ها ، ص 30 . ","page_name":" 289 ","page_number":289},
  {"content":"\r\n\r\n\r\n24 - پيشگام نبودن در جنگ\r\nجنگ ، هيچ وقت اصل اوّليه در اسلام نيست ؛ بلكه هميشه وسيله‌اى براى زدودن موانع از راه هدايت مردم است . بنابراين ، پيامبر ، حضرت امير و امام حسين ( ع ) ، پيوسته مىكوشيدند كه بدون درگيرى كار پيش رود و به همين خاطر در جنگ‌ها سعى مىكردند آغازگر حمله نباشند و تا آخرين لحظه ، اميد به هدايت خصم داشتند . امام حسين ( ع ) فرمود : « ما كُنْتُ لِأَبْدَأَهُمْ بِالْقِتالِ . » « 1 » \r\n\r\n25 - حمايت از حقوق مردم\r\nگرچه كربلا ، صحنهء جنگ بود ، ولى در همان جا هم مراعات حقوق مالى مردم از سوى حسين ( ع ) انجام مىشد . آن حضرت زمين كربلا را از مالكين آن منطقه خريدارى و وقف كرد ، منطقه‌اى به وسعت چهار ميل در چهار ميل . « 2 » \r\nو گفته‌اند ، كه آن حضرت روز عاشورا فرمود تا اعلام كنند ، هر كس بدهكار است ، با من نباشد : « نادِ أَنْ لا يُقاتِلَنَّ مَعى رَجُلٌ عَلَيْهِ دَيْنٌ . » « 3 » \r\n\r\n26 - افزايش تحمّل در سايهء پيوند با خدا\r\nآنچه به يك انسان مبارز ، روحيّهء مقاومت و تحمّل شدايد مىبخشد و مشكلات را بر او آسان مىسازد ، ايمان به حضور خدا و آگاهى او از حال بنده است . آن حضرت فرمود : « هَوَّنَ عَلَىَّ ما نَزَلَ بى أَنَّهُ بِعَيْنِ اللَّهِ . »\r\n\r\n27 - راضى بودن از خدا\r\nصفت « رضا » از والاترين كمالات انسان عارف است . در همه حال از خدا راضى بودن و به رضاى او تسليم بودن . حسين بن على ( ع ) در خطبهء خود فرمود : « رِضَا اللَّهِ رِضانا أَهْلَ الْبَيْتِ . » « 4 » \r\n\r\n","description":"","footnote":" ( 1 ) . ارشاد مفيد ، ج 2 ، ص 84 .  ( 2 ) . مجمع البحرين ، واژهء « حرم » .  ( 3 ) . موسوعة كلمات الامام الحسين ( ع ) ، ص 417 .  ( 4 ) . أعيان الشّيعة ، ج 1 ، ص 593 . ","page_name":" 290 ","page_number":290},
  {"content":"\r\n\r\nدر آخرين لحظات حيات خويش نيز كه بر زمين افتاده بود ، با خدا چنين مناجات مىكرد :\r\n« صَبْراً عَلى قَضائِك يا رَبِّ ، لا إِلَهَ سِواكَ . » « 1 » \r\nجز آنچه ياد شد ، اصول و نكات و پايه‌هاى متعدّدى از قيام كربلا مىتوان استخراج و تبيين كرد . مهم‌ترين منبع نيز براى اين كار ، دقّت در مضامين خطبه‌ها و سخنان امام حسين ( ع ) در نهضت عاشورا و تأمّل در جزئيّات حوادث و نحوهء عملكرد و موضع‌گيرىهاى آن حضرت و خاندان پاك و ياران فداكار اوست .\r\n\r\n","description":"","footnote":" ( 1 ) . مقتل الحسين ( ع ) ، مقرم ، ص 357 . ","page_name":" 291 ","page_number":291},
  {"content":"\r\n . \r\n","description":"","footnote":"","page_name":" 292 ","page_number":292},
  {"content":"\r\n\r\n\r\nعلل محدثهء جريان عاشورا « 1 » \r\nسجّاد چوبينه\r\n\r\nمقدمه\r\nتاريخ نويسان و تحليل گران عاشورا ، در بيان عواملى كه منجر به وقوع واقعهء كربلا شد ، امورى را ذكر كرده‌اند كه نسبتاً جزئى بوده و احياناً مربوط به شخص يا اشخاص معين است .\r\nاز نگاه بعضى ، وجود شخص پليدى مانند يزيد در صدر قضايا ، و مشاوران ، همفكران ، و عمّال بىخردى ، مانند : عبيداله بن زياد و عمر بن سعد و شمر بن ذىالجوشن ، باعث شكل‌گيرى و انجام اين جنايت بزرگ شده است . برخى ديگر دعوت مردم كوفه از امام و بىوفايى آنان را ، تنها عامل شهادت حضرت و يارانش مىدانند . و بزرگانى چون شهيد مطهرى ( ره ) سه عامل ؛ عدم بيعت امام با يزيد ، دعوت مردم كوفه از او ، و انجام وظيفهء امر به معروف و نهى از منكر را در اين قضيّه دخيل و مؤثر مىدانند . و نويسندگانى ديگر ، از عوامل متعدد ديگرى نيز ياد مىكنند كه مجموعاً علت اين حادثه بشمار مىآيند .\r\nگرچه تمامى اين تحليل‌ها در جاى خود درست و منطقى به نظر مىآيد ، ولى در يك نگاه عميق و كلّىتر مىتوان از علل و عواملى نام برد كه اشخاص مباشر و معاون و عوامل جزئىتر اين قضيه نيز ، تحت تأثير آن علل ، وجود پيدا كرده و شكل‌گرفته‌اند ، و همين علل و عوامل كلى باعث گرديده است كه امام دست به واكنش لازم زده تا به شهادتش منجر شود . عواملى كه به واقع مىتوان از آنها به عنوان « علل محدثه » نام برد .\r\n\r\n","description":"","footnote":" ( 1 ) . برگرفته از كتاب « نگاهى فلسفى به جريان عاشوار » سجاد چوبينه ، انتشارات ابرار ، قم ، چاپ اول ، 1377 . ","page_name":" 293 ","page_number":293},
  {"content":"\r\n\r\nبنابراين ، براى شناخت بيشتر اين جريان بزرگ تاريخ انسانى ، ما نيازمند نگاهى فلسفى هستيم ، تا عللى مورد شناساسى قرار گيرند كه هر كدام از آنها جريانى مشخص با فرهنگى خاص به حساب آيد .\r\nاين نگاه تازه ، ضمن كمك به شناخت كاملتر و سالمتر جريان عاشورا ، مىتواند نتيجهء مثبت ديگرى نيز به همراه داشته باشد ، و آن جنبهء آموزشى قضيه بوده ، كه موجب پند و درس و مايهء عبرت هميشگى براى ماست .\r\nلذا ، در اين بخش نمىخواهيم بگوييم ؛ چه « كسانى » عاشورا را بوجود آوردند ، بلكه مىخواهيم بگوييم ؛ چه « چيزهايى » موجب شد كه واقعه اين گونه شكل پذيرد .\r\nما در بررسى خود ، سه عامل مهم را كه هر كدام در شكل‌گيرى و همينطور قوّت و استحكام ديگرى نيز نقش دارد ، شناسايى نموديم كه عبارتند از : 1 - خط و جريان مسلّط نفاق 2 - دنياطلبى ( خواص ) 3 - جهالتِ ( عوام ) ، كه ذيلًا به بيان و تحليل آنها مىپردازيم .\r\n\r\nجريان نفاق\r\nپيامبران الهى كه در طول تاريخ مشعل هدايت بشر را در دست داشته‌اند ، تنها به سعادت و نجات انسان‌ها انديشيده و در اين راه همواره با عوامل فساد و تباهى مانند : جهل ، خرافه پرستى ، تعصّبات قومى ، خود پرستى و بت پرستى مبارزه كرده و پيروان خود را از طريق آشنايى با خدا و عالم غيب ، به رشد فرهنگى و آزادى معنوى سوق داده‌اند . و در جهت تقرّب به اين‌هدف ، مبارزات بىامانى را براى رفع موانع اجتماعى موجود آغاز نموده ، و سعى داشته‌اند با برقرارى عدالت ، به آرمان‌هاى الهى خود و همهء انسان‌هاى حقيقت جو ، جامهء عمل بپوشانند .\r\nبديهى است ، رسيدن به تمامى اين اهداف عاليه ، در گرو دسترسى به قدرت و حكومت بوده و مىباشد . زيرا ممكن نيست كه مصلحى مردم را به صلاح و سداد دعوت نمايد و تنها به انذار و موعظه اكتفا كرده و حاكميت اجتماعى نيز در دست ديگران باشد . بر اين اساس ، پيامبر اكرم اسلام نه تنها در حوزهء نظر ، بلكه عملًا در اوّلين فرصت ، « سياست » را در قالب « تشكيل دولت » ، به خدمت « دين » گرفت . و در جامعه‌اى كه تاكنون هيچگونه ساختار متمركز سياسى\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nدر قالب يك نظام منسجم را تجربه نكرده بود ، دولتى تحت رياست و مسؤوليت خويش شكل داد و بر اين حقيقت پافشارى نمود ، كه اسلام دينى است كه نه فقط در حوزهء مسائل نظرى و ماهيت و محتوا ، به « سعادت » انسان نظر دارد ، بلكه در عمل نيز ، در پى ساختن مدينهء فاضله‌اى است كه راه را براى وصول به اين هدف ، آسان‌تر نمايد و رستگارى بشر را با استقرار نظام توحيدى تحقق بخشيده يا حداقل تسهيل نمايد .\r\nالبته اين بدان معنا نيست كه اصولًا اسلام دينى سياسى است ، بلكه بدين معناست كه اين دين ، مهمترين ركن تحقق اهداف الهى خود را در جامعه ، استفاده از ابزار حكومت و سياست قرار داده است .\r\nسياست نيز كه مهمترين خصيصهء آن سلطه است ، به معناى سياستى كه بر مبناى يك نوع سلطهء سنتى ، كه شاخص‌ترين نتيجهء آن استبداد است ، نمىباشد . بلكه ، سياستِ دينى به معناى تدبير امور جامعه بر اساس مصالح عاليهء آن مىباشد .\r\nلذا مىبينيم در صدر اسلام تشكيل حكومت توسط پيامبر در مدينه ، كاملًا ممحض در رسالت دينى است و نمىتوان براى « دولت » هويت مستقل و متمايز از « دين » قايل شد . بدين معنا كه دولت مهمترين ابزار موافق اصلاح ساختارى جامعه است و در راستاى اهداف اصلاحى دين و شريعت شكل مىگيرد .\r\nولى از آنجا كه قدرت ، مىتواند ابزار سلطه و كامجويى قرار گيرد و دولت در يك جامعه نيز ، تجسّم قدرت است ، لذا در هر انقلاب و همراه با هر نهضت اصلاح طلبانه‌اى ، گروهى پيدا مىشوند كه هيچ اعتقادى به آرمان‌هاى انقلاب و سيستم اصلاحى جديد ندارند ، امّا ، يا به دليل جاه‌طلبى و كسب موقعيت و تحصيل امتيازات اجتماعى ، ظاهر خود را با مهارت خاصى با سيستم جديد هماهنگ كرده و تطبيق مىدهند ، و يا آنكه در نظر دارند در سيستم نفوذ كرده و نهايتاً در فرصت مناسب ، ضربهء خود را از درون به نظام و تشكيلات جديد وارد آورند .\r\nاين گروه فرصت طلب كه « خط نفاق » را تشكيل مىدهند ، خطرناك‌ترين و پليدترين گروه‌هاى معارض با اصلاحات مىباشند . اينان با آگاهى نسبى و توانايى سياسى كه دارند ، شخصيتى آراسته براى فريب جامعه از خود ساخته و سعى دارند به تدريج با همين شخصيت نقابدار و دروغين ، در موقع مناسب و فرصت مقتضى ، سرنوشت جامعه را بدست گيرند .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nبه هر حال ، اين مطلب روشن است كه همراه با توسعهء اقتدار سياسى اسلام ، گروهى در جامعهء دينى تازه متولد شده كه با زبان اظهار اسلام مىنمودند ، كفر خود را پنهان كرده و بدون اينكه از ايمان بهره‌اى برده باشند ، به حاكميت نظام اسلامى گردن نهاده و در برابر آن تسليم شدند و در انتظار زمان مناسب براى اجراى نقشه‌هاى شيطانى خود بسر بردند . در واقع اين همان « كفرى » بود كه هنگام از دست دادن توان استقامت در برابر اسلام ، در پناه « نفاق » در طيف‌هاى مختلفى تشكل و موجوديت خود را حفظ نمود .\r\nاين مجموعه پس از فتح مكه ، آنگاه كه تمام تيرهاى خود را به سوى مسلمانان انداخت و ديگر تيرى در تركش نداشت و همهء راههاى مقابله با دين را به روى خود بسته ديد ، براى كسب قدرت و تصاحب خلافت ، ماهرانه پا به ميدان مسلمانى ! گذاشت تا بتواند در آينده‌اى نزديك و فردايى ديگر ، « دين » رابه خدمت اهداف و مطامع « سياسى » خود گرفته و بر اقتدار خويش بيفزايد .\r\nبدين ترتيب ، جريان نفاق با فتح مكه و حوادث بعد از آن ، شدّت وحدّت بيشترى يافت و بتدريج حضور نفاق و موجوديت منافقين براى مسلمانان به مشكلى جدّى و خطرناك بدل گشت . از همين تاريخ به بعد است كه قرآن كريم با ذكر خصوصيات گروه‌هاى مختلف نفاق ، حضور فعال منافقين را در روزهاى آخر عمر پيامبر گوشزد مىنمايد . « 1 » \r\nمهمترين سازمان قبيله‌اى كه در مكه خط نفاق را تشكيل داد ، بنى اميّه بود . خاندان بنى اميّه ، كه در رأس آنان ابوسفيان دشمن سرسخت پيامبر قرار داشت . هنگامى اسلام را پذيرفتند كه هيچ روزنهء اميد براى آنان ، جهت مبارزه با اين آيين توحيدى باقى نمانده بود .\r\nآنان در واقع به اسلام و پيامبر خدا ايمان نياوردند ، بلكه تسليم قدرتى گشتند كه به سرعت عربستان را زير نگين تصرف خود گرفته و مىرفت تا امپراطورى بزرگ ايران و روم و ساير ممالك دنياى آن روز را نيز به پذيرش اسلام فراخواند .\r\nابن هشام در اين زمينه مىگويد : « بسيارى از بزرگان شهرمكه نيز هيچگاه قلباً مسلمان نشدند . شبى كه لشكر مدينهء پيامبر نزديك مكه رسيد ، عبّاس عموى پيامبر از اردو بيرون آمد و به جستجو پرداخت . مىخواست پيش از آنكه پيامبر به مكه درآيد ، مردم شهر مكه را اطلاع\r\n\r\n","description":"","footnote":" ( 1 ) . سورهء مباركهء توبه جزء آخرين سوره‌هاى قرآن كريم است كه بعد از جنگ تبوك و قبل از رحلت پيامبر اسلام نازل شده است . ","page_name":" 296 ","page_number":296},
  {"content":"\r\n\r\nدهد تا چاره‌اى بينديشند و تسليم شوند . آن شب به ابوسفيان برخورد و او را پناه داد و نزد محمد ( ص ) آورده ، سپس براى آن كه به او بفهماند كه راهى جز تسليم براى وى نمانده است ، او را در جايى نگه داشت تا سربازان اسلام از مقابل او بگذرند و هنگامى كه وى اين وضع را مشاهده كرد ، به عباس گفت : پادشاهى برادرزاده‌ات بزرگ شده است ! عباس به وى هشدار داد كه اين پادشاهى نيست ، بلكه شكوه پيغمبرى است . « 1 » \r\nطبيعى است چنين اسلام آوردنى ، با چنان وضع روحى ، چه نتيجه‌اى در بردارد و چه اثرات جانبى بر اجتماع مسلمانان خواهد گذاشت . بى شك او و اطرافيانش ، با اين اعتقاد و باور ، فردا آموزگار فرهنگ دورويى و نفاق خواهند بود ، كه ثمره‌اى جز تزريق فساد و تباهى به پيكر تازه جان گرفتهء اسلام نخواهد داشت .\r\nو تعجبى ندارد ، اگر چند سال بعد همين ابوسفيان در روز اول خلافت عثمان در خانهء وى ، به بنىاميّه خطاب مىكند : « با حكومت مثل گوى ( توپ ) بازى كنيد . به آن كسى كه ابوسفيان به آن قسم مىخورد ، نه بهشتى وجود دارد نه جهنّمى . و اميدوارم كه ( حكومت ) به فرزندانتان نيز به ارث رسد . » « 2 » \r\nاين ، نحوهء نگرش همهء كفّارى است كه حركت مقدس و معنوى پيامبر خدا را با تحركات قومى و قبيله‌اى خويش مقايسه مىكردند .\r\nخباثت و خطر بالقوّهء اينان ( بنى اميّه ) ، سبب شد تا از همان ابتدا ، وحى الهى پرده از چهره‌شان برداشته و با تعابيرى تكان دهنده ، خباثت آنان را به همه بنماياند . به تفسير بعضى روايات ، قرآن كريم از اين « خط نفاق » ، به « شجرهء ملعونه » و « شجرهء خبيثه » تعبير كرده است .\r\nبخشى از آيهء 60 سورهء اسراء مىفرمايد :\r\n« و ما آن رؤيايى را كه به تو نشان داديم ، فقط براى آزمايش مردم بود ، همچنين شجرهء ملعونه ( درخت نفرين شده ) را كه در قرآن ذكر كرده‌ايم . ما آنها را بيم داده ( و انذار ) مىكنيم ؛ امّا جز طغيان بزرگ ، چيزى بر آنها نمىافزايد . » « 3 » \r\n\r\n","description":"","footnote":" ( 1 ) . دكتر شهيدى ، پس از پنجاه سال ، ص 48 - 47 به نقل از تاريخ ابن هشام ، ج 4 ، ص 20 تا 23 .  ( 2 ) . شهيد مطهرى ، حماسه حسينى ، ج 3 ، ص 45 و ابن ابىالحديد ، شرح نهج البلاغه ، ج 9 ، ص 53 . « يا بنى اميّة تلقفوها تلقف الكرة : اما والذى يحلف به ابوسفيان لاجنّة ولانار ، مازلت ارجوها لكم ولتصيرن الى صبيناكم وراثةً . »  ( 3 ) . و ما جعلنا الرويا التى اريناك الا فتنةً للنّاس و الشجرة المعلونة فى القرآن و نخوّفهم فما يزيدهم الّا طغياناً كبيراً . ","page_name":" 297 ","page_number":297},
  {"content":"\r\n\r\nمرحوم طبرسى در مجمع البيان در مورد رؤياى پيامبر ( پس از ذكر دو شأن نزول ، كه از قول مفسران گذشته نقل مىكند ) آورده است : پيامبر در خواب ديدند كه بوزينگانى بر منبر او بالا و پايين مىروند . پيامبر از اين رؤيا اندوهگين شدند . سهل بن سعيد از پدرش نقل كرده است ، كه پيامبر پس از اين رؤيا ، ديگر لب به خنده نگشودند . وى از سعيد بن يسار از ابوجعفر ، امام باقر ( ع ) و ابوعبدالله ، امام صادق ( ع ) ، آورده است كه : بنابراين تأويل ، مقصود از شجرهء ملعونه در قرآن كريم ، بنى اميه‌اند . بيضاوى و نيشابورى نيز در تفسيرهايشان اين رؤيا را با همين مضمون نقل كرده‌اند . از رسالهء مفاخرهء بنى هاشم تأليف جاحظ نقل است كه : بنى هاشم شجرهء ملعونه را بنى اميّه مىدانند و حتماً تا ايشان حديث صحيحى در دست نداشته باشند ، عموماً چنين گمان نمىكنند . « 1 »  همچنين « شجرهء خبيثه » ، كه در سورهء مباركهء ابراهيم آيهء 26 از آن ذكرى به ميان آمده است نيز ، در بعضى روايات به نفاق بنى اميه تأويل و تفسير شده است . « 2 » \r\nتعبير به « شجره » ، نشان از وجود تشكيلات پيچيده ، با برنامه‌هاى سازمان يافته ، همراه با ساز و برگ فراوان دارد . زيرا ، درخت ( شجره ) داراى ريشه ، تنه ، ساقه ، شاخ و برگ و ثمره و ميوه است .\r\nبنابراين ، اين جريان ، از تشكيلاتى گسترده و نظامى منسجم برخوردار بوده و تحت هدايت برنامه و سيستم خاصى حركت مىنمود . و شايد بتوان فرازى از زيارت عاشورا كه مىفرمايد : « الَّلهُمَّ الْعَنِ الْعِصابَةَ الَّتى جاهَدَتِ الْحُسَيْن وَ شايَعَتْ وَ بايَعَتْ وَ تابَعَتْ عَلى قَتْلِهِ » را مؤيّد همين مطلب دانست ؛ زيرا تعبير « عصابه » ، دلالت بر وجود تشكيلاتى منسجم و جمعيتى سازمان يافته دارد . سازمانى كه بر اساس فرهنگ دورويى و سيستم پنهان كارى ، بنيان گذارده شده و شكل گرفته بود . چنان كه معاويه به يزيد سفارش مىكند : « بايد كارها و نيازهايت را طورى انجام دهى كه پرده درى در آن نباشد كه باعث افت هيبت و شخصيت تو گردد و زبان دشمن و بدخواهان به رويت باز و دراز شود . » و سپس اشعارى را در همين رابطه ، ( آموزش\r\n\r\n","description":"","footnote":" ( 1 ) . صادق آيينه‌وند ، ادبيات انقلاب در شيعه ، ج 2 ، ص 166 ر . ك : مجمع البيان و تتمة المنتهى .  ( 2 ) . و مثل كلمة خبيثةٍ كشجرةٍ خبيثةٍ اجتثّت من فوق الارض مالها من قرار « كلمه خبيثه » را به درخت ناپاكى تشبيه كرده كه از روى زمين بركنده شده ، و قرار و ثباتى ندارد » . ","page_name":" 298 ","page_number":298},
  {"content":"\r\n\r\nفرهنگ نفاق و دورويى ) ، براى وى مىخواند و او را به حفظ كردن و عمل به آن توصيه مىكند .\r\nاو به گوش پسرش مىخواند :\r\n« از سياهى شب به عنوان پوششى براى همهء عشرت‌طلبىهايت بهره گير ! چه بسيار انسان‌هاى فاسقى كه آنان را اهل سير و سلوك مىپندارى ، آنان در خلوت خود و در تيرگى شب ، چهرهء ديگرشان آشكار مىشود . تنها انسان‌هاى ابله ، لذت‌جويى و كامروايىشان آشكار و در برابر ديد هر دشمن عيبجويى است . » « 1 » \r\nبالاخره از اين حزب ، همين معاويه توانست از راه مكر و خدعه ، زور و غلبه ، و آش چرب ، نه تنها « خط امامت » را در حاشيه قرار دهد ، بلكه حتى از الگوى « خلافت دينى » نيز ، فاصله گرفته و يك نوع سلطنت و پادشاهى براى خود و دودمانش دست و پا كند ، و بدينوسيله نفاقى پيچيده و سيستماتيك ، مقتدرانه پا به عرصهء جامعهء اسلامى گذاشت . نفاق دستگاه اموى ، كه هيچ اعتقادى به حاكميت دينى نداشت .\r\nآنان تا قبل از سلطه و رسيدن به قدرت ، با ظاهر سازىهاى فردى ، مسلمانان را اغوا كرده و فريب مىدادند ، امّا پس از قدرت گرفتن ، از مؤثّرترين ابزارهاى سياسى ، فرهنگى ، اقتصادى ، روانى ، نژادى ، جامعه‌شناسى سلطه ، بهره بردند و براى تضمين ابقاى قدرت خويش ، سعى در امحاى دينى داشتند ، كه گرچه با نام وداعيهء آن ، بر مردم حكومت مىكردند ، ولى در گذشته از شمشير كفر ستيز آن زخم برداشته بودند ؛ و بر اين اساس نسبت به آن عداوت خاصى در دل داشتند . لذا با ابزارهاى كافى و مناسب ، كه از سيستم هدايت شده‌اى تبعيت مىنمود ، به جنگ با دين و ارزش‌هاى الهى آن بسيج شده و به عمليات پيچيده‌اى براى نابودى آن ، دست زدند .\r\nما در اين جا ضمن بيان مهمترين مشخصه‌ها و خصوصيات اين جريان خطرناك ، به بيان ابزارهاى سلطه آنان مىپردازيم .\r\n\r\n","description":"","footnote":" ( 1 ) . علامه سيد مرتضى عسكرى ، مقدمهء مرآة العقول ج 2 ، ص 146 ، اشعارى كه ترجمه‌اش ذكر شد اين ابيات مىباشد :\r\n انصب نهارك فى طلاب العلى * واصبر على هجر الحبيب القريب\r\nحتّى اذا اليل اتى بالدّجى * واكتحلت بالغمض عين الرقيب\r\nفباشر الليل بما تشتهى * فانّما الليل نهار الاريب\r\nكم فاسق تحسبه ناسكا * قد باشر الليل بامر عجيب\r\nغطّى عليه الليل استاره * فبات فى امن و عيش خصيب\r\nو لذّة الاحمق مكشوفة * سعى بها كل عدوٍّ مريب \r\n","page_name":" 299 ","page_number":299},
  {"content":"\r\n\r\n\r\nمشخصه‌ها و ابزارهاى جريان نفاق\r\nالف - رواج بى اعتقادى دينى و بىتفاوتى سياسى\r\nنفاق اموى ، براى ماندن و حفظ و توسعهء قدرت خود ، با چهره‌اى دروغين ، عمليات رياكارانه و پارادوكسى ( متناقض ) پيچيده‌اى را آغاز كرد . يعنى منويات خو را با طرّاحى نقشه‌هاى مزوّرانه دنبال نموده و موفق شد به اسم آزادى ، اسارت را و به اسم صلح ، جنگ و خونريزى را و به اسم رجا و اميد ، نوميدى را و به اسم ارادهء تكوينى خداوند ، نابودى شريعت را و به اسم ادبيات و هنر ، بىهنرى را و بالاخره به نام مذهب ، بىدينى را رواج داده و قوت بخشد . آنها در جهت حفظ پادشاهى خود ، از دين و موقعيت ممتاز آن در جامعه و از ساير ابزارهاى ديگر ، كه مىتوانست بقاى آن‌ها را تضمين نمايد ، استفاده نمودند . سياست آنان ، در واقع سياست ماكياولى « 1 »  مبنى بر تقديس قدرت و اصالت دادن به سلطنت ، بدون توجه به شيوهء تحصيل آن بوده است .\r\nدر نگاه اجمالى به تاريخ ، مىبينيم همه چيز نشان از بىاعتقادى امويان به مبانى دينى و رواج انديشهء لائيك توسط آنان دارد . مخصوصاً موضع‌گيرىهاى آنان در قبال دين ، در حوزهء محرمانه و جمع خصوصى ، يا در جغرافيايى كه ، دين رنگ و بوى آنچنانى نداشته و اقتدار آن ضعيف شده ، به خوبى نيات درونى آنان را به معرض نمايش گذاشته است .\r\nبه عنوان مثال : ابوسفيان ، آنگاه كه نابينا و كهنسال شده است ، بر عثمان وارد مىشود و مىپرسد : كس غريبى اينجا نيست ؟ چشمى نمىپايد ؟ گفتند : نه ، گفت : « اى عثمان ، اين حكومت جهانى شده است و پادشاهى ، پادشاهى جاهليت است . بر رأس كارها و سرزمين‌ها رجال بنىاميه را قرار ده . » « 2 »  و همچنين اضافه كرد : « خلافت روزگارى در خاندان « تيم » و « عدى » گذشت و سپرى شد . امروز در دست شماست ، مثل توپ با آن بازى كنيد ( و آن را به يكديگر پاس دهيد ) ؛ به خدا سوگند ، نه بهشتى وجود دارد و نه دوزخى ! « 3 »  يا معاويه كه در\r\n\r\n","description":"","footnote":" ( 1 ) . نيكلا ماكياولى از اهالى شهر فلورانس ايتاليا ، متولد سال 469 ميلادى ، بنيانگذار مكتب سياسى ماكياوليسم مىباشد . او نظريات خود را در كتاب‌هاى « شهريار » و « مباحث » منتشر كرد .  ( 2 ) . الغدير ، ج 10 ، ص 83 و شرح نهج البلاغه ابن ابىالحديد ، ج 9 ، ص 53 .  ( 3 ) . الاغانى ، ج 6 ، ص 371 . ","page_name":" 300 ","page_number":300},
  {"content":"\r\n\r\nظروف طلا و نقره مىآشاميد و لباس حرير مىپوشيد ( از محرّمات مسلّم است ) ، ابودرداء مىگويد : به معاويه گفتم : از پيامبر شنيدم كه مىگفت : هر كس در ظروف طلا و نقره بياشامد ، درون خود را از آتش پر كرده است . معاويه گفت : امّا من ! ! در اين قضيه اشكالى نمىبينم ! « 1 »  در همين نقل ، ابن ابى الحديد يادآور مىشود : مطرف پسر مغيرة بن شعبه ( از ملازمان معاويه ) مىگويد : با پدرم به نزد معاويه رفتيم . ديدم پدرم سخت غمگين است . گفتم : تو را چه شده است ؟ گفت : نزد پليدترين آدمها مىآيم . به معاويه گفتم : اكنون كار و بارت بالا گرفته و حكومتت مستقر شده است . عدالت به خرج بده و خير خواهى پيشه كن . فرزندان برادرت ، بنى هاشم را هم درياب ؛ به آنان نيكى و صلهءرحم كن تا نامت به نيكى بماند . وى به من گفت :\r\nهيهات ! كه نامم بماند . ابوبكر سالها خليفه بود و رفت . مىگويند : ابوبكر . عمر خليفه بود و مرد . گويند : عمر ، امّا براى محمد هر روز پنج بار بانگ مىزنند : اشْهَدُ انَّ مُحَمَّداً رَسُولُ اللَّهِ .\r\nكدام ياد من باقى بماند ؟ « 2 »  ( كه در اين سخن ، وى بغض خود را نسبت به پيامبر اكرم آشكار مىكند و به تعريض متذكر مىشود كه نام وى نيز ، بايد محو و نابود شود ) .\r\nهم او بعد از شهادت على ( ع ) و متفرق نمودن سپاه كوفه ( در وضعيتى كه اسلام و مسلمين در نهايت ضعف بودند ) وقتى وارد شهر مىشود ، بر فراز منبر قرار مىگيرد و اعلان مىكند كه ، غرض از جنگ با شما حاكميت بود كه به دست آمد ، من براى نماز و روزه با شما نمىجنگيدم . « 3 »  و فرزندش يزيد نيز پس از واقعهء عاشورا ، مستانه مىسرايد :\r\n لَيْتَ اشْياخى بِبَدْرٍ شَهِدُوا * جَزَعَ الْخَزْرَجِ مِنْ وَقْعِ الْاسَلِ\r\nلَعِبَتْ هاشِمُ بِالْمُلْكِ فَلا * خَبَرٌ جاءَ وَ لا وَحْىٌ نَزَلَ « 4 »  \r\nو در مراسم جشن پيروزى خود ، به زينب ( س ) مىگويد : « خدا را شكر كه خداوند دشمن اميرالمؤمنين را كشت » .\r\n\r\n","description":"","footnote":" ( 1 ) . شرح ابن ابى الحديد ، ج 5 ، ص 129 و 130 .  ( 2 ) . همان منبع .  ( 3 ) . شرح ابن ابىالحديد ، ج 16 ، ص 15 .  ( 4 ) . بعضى اين اشعار را به ابن زبعرى نسبت مىدهند كه در جنگ احد سروده است . ","page_name":" 301 ","page_number":301},
  {"content":"\r\n\r\nاين اميرالمؤمنين كه خود را خليفه خدا ! ! مىداند ، در وصف شراب ، حرام شدهء حق تعالى ، مىسرايد :\r\n« خورشيد من از انگور است . برج آن ته خمرهء شراب است و از مشرق دست ساقى طلوع كرده و به مغرب دهان من غروب مىنمايد . چون از سبو در جام ريخته شود ، غلغل كردن و زير و رو شدن و حباب ساختنش حكايت از حجّاجى مىكند كه بين ديوار كعبه و چاه زمزم مشغول هروله هستند . پس اگر به دين احمد حرام است تو آن را بر دين عيسى سركش . » « 1 » \r\nاينها نيات درونى آنهاست كه در هنگام مستى يا در جايى كه خطرى احساس نمىكردند ، به بيرون تراوش مىكرد . گرنه در جاى خود ، كه به گونه‌اى ديگر اقتضا مىكرد ، با ظاهر سازىهاى منافقانه خود را به عنوان امام مسلمين و حافظ دين و شريعت ، چنان مىآراستند كه گويى ملكى در لباس و هيئت آدميان نازل شده است .\r\nولى به هر حال هر دو روى سكّه اين سياست ، به دين زدايى و رواج بىاعتقادى مىانجامد و آنان با اتخاذ اين روش‌ها و ايراد اين گفتارها و انجام اين اعمال ، توانستند با متزلزل كردن بنيان احساسات دينى و سست كردن انديشه‌هاى مذهبى ، جامعه را به بىمبالاتى و ركود اعتقادى ، سياسى سوق دهند ، و سهل و آسان بر خر مراد سوار شوند . و نتيجه آن شد ، كه عمرو بن حجاج ، يكى از فرماندهان لشكر كوفه كه چهار هزار نفر در زير فرمان او بودند ، افراد تحت فرماندهى خود را اين گونه به جنگ با فرزند پيامبر خدا تشويق مىنمود : « بجنگيد با كسى كه از دين خدا برگشته و از صف مسلمانان بيرون رفته است . » و امت پيامبر هم ، هر كدام مانند بز اخفش ، به علامت تأييد و تسليم ، سر تكان داده و بعد هم آنگونه جنگيدند .\r\nوه ! كه چه نفاق پيچيده و بازى خطرناكى با دين و مذهب ، بعد از پيامبر شكل گرفت ! همانطور كه گفتيم اين خط نفاق ، براى موفقيت در رواج هر چه بيشتر اين بىاعتقادى و بىتفاوتى نسبت به دين و ارزش‌ها در ميان جامعه ، از ابزارهاى مناسبى استفاده كرده و بهره برد ، كه در اينجا به بيان مهمترين‌شان مىپردازيم .\r\n1 - مكتب سازى\r\nبه تعبير مرحوم دكتر شريعتى ، « اينان ( اموىها ) دو سرطان هولناك ، به نام خدا و دين ، به جان خلق افكندند . يكى سرطان مرجئه بود . . . دوم سرطان جبر بود » . اين مكاتب را مىتوان از\r\n\r\n","description":"","footnote":" ( 1 ) . شهيد مطهرى ، حماسهء حسينى ، ج 3 ، ص 374 . ","page_name":" 302 ","page_number":302},
  {"content":"\r\n\r\nمهمترين ابزارهاى سلطهء نفاق و تكيه گاه و پايگاه فكرى آنان به حساب آورد . زيرا مبانى اين دو مكتب و بالطبع نتايج و اثرات اعتقادى و عملى كه به همراه داشتند ، در فلج كردن افكار عمومى و سرقت انديشه از آنان ، يعنى آنچه امويان مىخواستند ، بسيار مؤثر بود .\r\nدربارهء مكتب مرجئه ، مرحوم عباس اقبال آشتيانى در كتاب خاندان نوبختى مىنويسد :\r\n« بعد از شهادت حضرت على ( ع ) به سال 40 هجرى ، غير از شيعه كه به امامت آن حضرت پس از پيامبر اسلام ايمان داشتند و اين حق را نصيب آل على ( ع ) مىدانستند ، بقيهء مسلمين و اتباع طلحه و زبير و عايشه با اصحاب معاويه كه سواد اعظم مسلمين مىشدند ، دست يكى كرده ، به فرقهء مرجئه موسوم شدند . و اين فرقه مشتمل بود بر درباريان و ريزه‌خواران خوان معاويه و طرفداران كسانى كه غلبه يافته بودند ، يعنى جمعيتى كه گرد معاويه جمع آمده و عقيدهء ايشان اين بود كه اهل قبله همين كه به ظاهر اقرار به مسلمانى نمىكنند ، مؤمنند . ارتكاب گناه به ايمان ضررى وارد نمىآورد ، چنان كه به طاعت ، كفر زايل نمىشود . هيچكس حق ندارد كه در دنيا در باب جهنّمى يا بهشتى بودن كسانى كه مرتكب گناهان كبيره شده‌اند ، حكم دهد . بايد حكم اين اشخاص را به روز قيامت موكول كرد و عذاب ايشان را تا روز حشر به تأخير انداخت و اين تأخير را « ارجاء : به تأخير انداختن » مىگفتند .\r\nعقيدهء مرجئه در باب امام يعنى جانشين پيامبر ، اين بود كه پس از انتخاب شخصى به اجماع به اين مقام ، بايد هر چه او مىگويد و امر مىكند ، اطاعت كرد و فرمان او را واجب شمرد و عصمت او را از خطا لازم نمىدانستند . اين عقيده كاملًا به سود معاويه و جانشينان او بود . به همين علّت مرجئه را فرقهء حكومتى بنى اميه مىگويند . » « 1 » \r\nدكتر شريعتى نيز ، در تفسير و تبيين اين مكتب ، مىگويد : « تز مرجئه اين است كه هر كس ، پليد يا پاك ، هر كه هر جنايتى كرده ، هر پليدى و خيانتى ، اميد رحمت و بخشايش خداوندى ، بايد داشته باشد . رجاء بايد داشته باشد . ( ايشان وجه تسميهء مرجئه را با تمسّك به آيهء كريمهء « وَ اخَرُونَ مَرْجُونَ لِامْرِ اللَّهِ » ، ناشى از رجاء و اميدوارى به درگاه خداوند مىداند . ) چون هر جنايتكارى را خداوند غفار مىبخشد يا اميد هست كه ببخشد . بر تو انسان گناهكار حرام\r\n\r\n","description":"","footnote":" ( 1 ) . به نقل از ادبيات انقلاب در شيعه ، ج 2 ، ص 189 ، دكتر صادق آيينه‌وند . ","page_name":" 303 ","page_number":303},
  {"content":"\r\n\r\nاست كه به چنين آدمهايى دشنام دهى و بد بگويى و با آنها مبارزه كنى . وانگهى وقتى تو گروهى را مىگويى خائن ستمكار و گروهى را مىگويى مظلوم خدمتكار ، تو ادعاى خدايى كرده‌اى ، زيرا احكم‌الحاكمين خداوند است ، و روز حكم كردن و قضاوت كردن روز واپسين و حساب است . و تو در اين دنيا مىخواهى به حساب خاطى و خائن برسى ؟ اينجا مىخواهى ترازوى عدل برپا كنى ؟ تو مگر خدايى ؟ نه ! بر ماست كه بين خادم و خائن حكم نكنيم .\r\nجنايتكار را محكوم نكنيم و بر ماست كه در برابر گروهى ديگر جبهه نگيريم و . . . .\r\nو اين سرطان مرجئه ، نسل دوم اسلامى را كه آموزش درست مكتبى نداشتند . . . فلج كرد و بينش و روح مذهبى ، بشدّت با تبليغات مداوم مرجئه كه بوسيلهء دستگاه حاكم تقويت مىشد و منتشر مىگشت ، مسموم شد . و مسلمانان مصمّم قاطع و مسئولى كه هر لحظه در برابر امر به معروف و نهى از منكر ، احساس مسؤوليت مىكردند ، آدمهاى گل گشاد با وسعت مشربى شدند كه هم خداوند و هم شيطان ، هر دو در وسعت مشربشان مىگنجيد . » « 1 » \r\nمكتب ديگرى كه يا به انديشهء خود اموىها ابداع گشت و يا حداقل به حمايت آنان ، در ميان مسلمانان ترويج و نشر يافت ، مكتب جبر بود .\r\nاين مكتب ، با سوء برداشت‌هاى عالمانه از مسئلهء قضا و قدر ، كه از مسلّمات عقايد اسلامى است ، در جهت مطامع سياسى آنان قرار گرفت و مورد استقبال واقع شد . و اين بدان علت بوده است كه مردم به راحتى با توجيه جنايات آنان بوسيله قضا و قدر به حكومت آنان تن داده و تسليم محض آنان مىشدند .\r\nابوهلال عسكرى مىگويد : « اولين كسى كه انديشه نمود ، تمام افعال بندگان را خدا مىخواهد ، معاويه بود . » و بعد از مسموم شدن امام مجتبى ( ع ) وقتى معاويه جو سياسى را مناسب فرزندش يزيد ، به خلافت مىبيند و تمهيداتى را فراهم مىكند ، عبداله بن عمر به وى اعتراض مىكند كه از اين كار برحذر باشد كه بيم آن مىرود مسلمانان زير بار نروند و باعث خونريزىهايى در بين مسلمين شود ، جواب مىدهد : « امر خلافت يزيد از قضا و قدر الهى است و مردم اختيارى از خود در تمرّد از وى ندارند . » « 2 » \r\n\r\n","description":"","footnote":" ( 1 ) . دكتر شريعتى ، جزوهء امام حسين ( ع ) [ متن پياده شده از نوار سخنرانى ايشان 
  ] .  ( 2 ) . الالهيات ، آية اللَّه جعفر سبحانى ، ص 510 به نقل از الامامة و السياسة ، ابن قتبه ، ج 1 ، ص 171 . ","page_name":" 304 ","page_number":304},
  {"content":"\r\n\r\nتاريخ نشان مىدهد ، رواج اين مكتب در ميان مسلمانان ، زيان‌هاى فردى و اجتماعى فراوانى در پى داشته است كه عمدتاً يأس و نوميدى افراد از تغيير سرنوشت خود و فلج شدن اراده‌هاى فردى و جمعى را مىتوان از تبعاتش برشمرد .\r\nمعتقدين به مسلك جبر ، در برابر حوادث ، وقايع و جريانات اجتماعى ، خود را بسته بال و پر شكسته دانسته و خويش را كاملًا مسلوب الاراده مىپنداشتند ، كه نتيجهء چنين طرز فكرى ، دلمردگى و يأس جامعهء مسلمانان و نفى هر گونه انقلاب و حركت اصلاحى در جهت بهبود وضع اجتماعى و سركوب ظالمين و ستمگران حاكم مىبوده است . زيرا آنان وضع موجود را به اراده و مشيّت الهى مستند مىكردند و كوچكترين اعتراض به قدرت حاكم و جنايات آنان را ، اعتراض به مشيّت خداوندگار به شمار مىآوردند و بدينوسيله ، هم جنايات و تجاوزات حاكمان ، و هم انفعال ، خمودى و سستى تودهء مردم ، به آسانى توجيه مىشد .\r\n2 - جعل حديث و تحريف حقايق\r\nشايد بتوان نخستين جعل و تحريف را ، در تاريخ بشرى به « يهود » نسبت داد . آنان كلمات وحى و كتاب‌هاى آسمانى را تحريف نموده و حقايق را كتمان مىكردند . تحريف كتابهاى آسمانى تورات و انجيل نيز ، نتيجهء كار زشت آنان مىباشد . قرآن كريم در مواردى زشتى اين عمل را گوشزد نموده و در همهء موارد اين شيوه را به يهوديان نسبت مىدهد و خصيصهء بارز اين جمعيت را « يُحَرِّفُونَ الْكَلِمَ عَنْ مَواضِعِهِ » « 1 »  ذكر مىنمايد .\r\nآنان سعى داشتند اين خصيصهء زشت را در مورد قرآن ، معجزهء جاويد ، نيز اعمال كنند كه نتوانستند ، ولى بالطايف الحيلى در حوزهء تأويل و تفسير آيات ، احاديثى جعل كردند كه در كتب روايى ما به اسرائيليات مشهور است .\r\nابن خلدون در اين باره مىنويسد . « اعراب اهل علم نبودند و دربارهء اسرار آفرينش و قصص ماضين از اهل كتاب مىپرسيدند و همين دسته وقتى اسلام آوردند ، معلومات قبلى خود را نيز به همراه آوردند . و مسلمانان نيز دربارهء اين امور كه به تكاليف عملى آنان ربطى نداشت و باورهاى ذهنى صِرف بود ، سهل‌گيرى كردند و كارى به كار آنها نداشتند ، بلكه آنها\r\n\r\n","description":"","footnote":" ( 1 ) . نساء ( 4 ) ، آيهء 46 و مائده ( 5 ) ، آيهء 13 « سخنان و مطالب را تحريف كرده و از جايگاه اصلى آن دگرگون مىسازند » . ","page_name":" 305 ","page_number":305},
  {"content":"\r\n\r\nرا نقل نيز كردند . » « 1 »  كعب الاحبار ، وَهب بن منبّه و عبداللَّه بن سلّام مشهورترين مفسران اسرائيلى هستند .\r\nولى عمده تحريفات و جعلياتى كه در حوزهء مسائل مربوط به حكومت و سياست و اشخاص يا موضوعاتى كه به نحوى مىتوانست مرتبط با اين امور واقع شود را ، امويان در زمان تسلّط خود بر مسلمانان انجام دادند . جريان نفاق كه هيچ اصالت و سابقهء درخشانى در دين توحيدى و ميان مسلمانان نداشت ، از همان ابتدا دريافت كه براى مشروع جلوه دادن خود ، نيازمند پشتوانهء معنوى ! ! جعل حديث است و در اين كار به قدرى افراط كرد ، كه به قول بعضى از مورخين ، معاويه موقعيتى ممتاز و برتر از پيامبر ( ص ) پيدا كرد . و در اين راه از يهوديان و مسيحيان تازه مسلمان شده‌اى مانند تميم دارى و ابواسحاق كعب بن مانع و دين به دنيا فروشانى مثل عمرو بن عاص ، سمرة بن جندب و ابوهريرهء مشهور ، استفادهء زيادى شد .\r\nابن ابى الحديد مىنويسد : « معاويه چهار صدهزار درهم به سمرة بن جندب داد تا شأن نزول « وَ مِنَ النَّاسِ مَنْ يُعْجِبُكَ قَوْلُهُ فِى الحَيوةِ الدُّنْيا » ( بقره ، 204 و 205 ) [ كه در شأن منافقين نازل شده است 
  ] را در شأن على و « مِنَ النَّاسِ مَنْ يَشْرى نَفْسَهُ ابْتِغاءَ مَرْضاتِ اللَّهِ » ( بقره ، 207 ) [ كه در شأن على ( ع ) در مورد واقعهء ليلة المبيت نازل شده است 
  ] را در شأن ابن ملجم مرادى روايت كند ، كه همين كار را هم كرد و مردم صرفاً به دليل آنكه او در زمان حيات خويش ، پيامبر را رؤيت كرده است ، به عنوان صحابى به حرف او اطمينان داشتند . « 2 » \r\nسمرة بن جندب ، همان كسى است كه به بهانهء تك درختش در باغ انصارى ، به خانهء وى آمد و رفت مىكرد و براى وى مزاحمت ايجاد مىنمود ، كه پيامبر خدا بعد از نصايح و تذكراتى به او و تمرّد وى از امر رسول خدا ، دستور داد تك درخت او را از بيخ كندند ؛ و در همين قضيه بود كه حديث معروف « لا ضَرَرَ وَ لا ضِرارَ » را انشاء فرمودند .\r\nبنابراين ، تعجب نكنيد ؛ اگر در تاريخ ذكر مىشود ، هنگام شهادت على ( ع ) در محراب مسجد ، عده‌اى از شاميان ، با استبعاد از يكديگر مىپرسيدند : مگر على نماز هم مىخواند ؟ !\r\n\r\n","description":"","footnote":" ( 1 ) . آشنايى با علوم قرآنى ، دكتر حلبى ، فصل دوم به نقل از مقدمه ابن خلدون ، ص 491 ( نقل به مضمون ) .  ( 2 ) . دكتر مهاجرانى ، عطاءاللَّه ، پيام‌آور عاشورا ، ص 83 به نقل از شرح نهج البلاغه ، ج 4 ، ص 73 . ","page_name":" 306 ","page_number":306},
  {"content":"\r\n\r\nنظام سلطهء اموى براى تضييع ارزش‌ها و ارزشمندان ، از هيچ چيزى مضايقه نكرد و از هر وسيله‌اى براى اين مقصد شوم استفاده كرد و در اين راه توفيقات زيادى نيز بدست آورد ، تا جايى كه توانست هر حقيقتى را كتمان كرده و براى مدت زمانى چهرهء حق را از مردم بپوشاند و مردم را در يك سرگردانى عجيبى قرار داده و رها سازد .\r\nاين جوّ مسموم و هواى مه آلود و برنامه‌هاى شيطانى را ، اباعبداللَّه ( ع ) در فرازى از نامهء خود به اهل كوفه ، به روشنى ، اين گونه به تصوير مىكشد :\r\n« نابودگى و آوارگى باد ! مرسركشان و رانده شدگان احزاب و دورافكنان قرآن و عاملان شيطان را ، آنان كه سخن حق را ديگر گونه جلوه دهند و چراغ سنت اسلام را خاموش كنند و زنازادگان را هم نژاد سازند . آنها كه دين را مسخره كنند و قرآن را پاره پاره نمايند . » « 1 » \r\nآرى ؛ وضع اسلام و مسلمانان در زير سايهء شوم نفاق اموى ، همان شد كه على ( ع ) فرمودند : « من پيش بينى مىكنم ، اسلام در ميان مردم به حالت پوستينى در آيد كه آن را وارونه پوشيده‌اند . » « 2 » \r\n3 - تثبيت و ترويج عصبيت قومى و قبيله‌اى\r\nجوامعى كه از فرهنگ و تمدن بهره مندند و ملل متمدن خوانده مىشوند ، عوامل وحدت و يگانگى آنان ، عواملى معنوى برخاسته از فطرت و مورد تأييد عقل و تفكر جمعى آنهاست .\r\nاين عوامل كه به عوامل اوليه مشهورند ، امورى مانند يگانه پرستى ، دين و قانون واحد ، اخلاق و آداب و رسوم عمومى و فرهنگ مشترك مىباشد ؛ و بيشترين نقش را در پيوند ميان مردم و ايجاد همبستگى آنان ، به عهده دارند .\r\nولى جوامعى كه از فرهنگ و تمدن بىبهره‌اند ، بالطبع عوامل ثانوى مانند تعصبات قومى و قبيله‌اى ، عامل پيوند و بقاى آنهاست .\r\nاين عامل كه به قول ابن خلدون « نيرو محرّكه جوامع ابتدايى است » ، در ميان اعراب جاهلى در حد فراگير و بالايى حضور داشت ، كه كم كم با حضور فرهنگ دينى در جامعه عربى ، تقريباً رنگ باخت ولى بطور كامل از بين نرفت .\r\nدر جامعه ابتدايى عربستان قبل از بعثت ، كفر در قلمرو حميّت جاهلى بر محور عصبيّت قومى سازمان يافته بود و اين عامل ، تار و پود اين اجتماع را تشكيل مىداد . كفر منزوى شدهء\r\n\r\n","description":"","footnote":" ( 1 ) . علامه حرّانى ، تحف العقول ، ترجمه على اكبر غفارى ، ص 245 .  ( 2 ) . نهج البلاغه ، خطبه 107 . ","page_name":" 307 ","page_number":307},
  {"content":"\r\n\r\nبعد از بعثت پس از حيات پيامبر اكرم ، با اتكاء بر همين حميّت جاهلى و روابط ايلى و قبيله‌اى ضعيف شده و كم رنگ ، توانست منافقانه اقتدار پيشين خود را به دست آورد .\r\nجريان نفاق سعى كرد از هر موقعيتى براى تثبيت اعتبار سياست عشيره‌اى خود ، استفاده نمايد و در اين جهت آنچه كه اهميت نداشت و به آن اعتنايى نمىشد ، دين و جريانات اعتقادى بود .\r\nو بايد گفت : گرچه اسلام بيشترين ضربه را بر پيكر عصبيت جاهلى كه بنى اميه در رأس آن بود ، زد ولى چندى بعد ، اين عصبيت نيز توانست بزرگترين ضربه را به اسلام و اقتدار سياسى و اعتقادى توحيد وارد آورد .\r\nدر هر حال ؛ جريان نفاق با اصالت دادن به قوميت و قبيله گرايى ، بالضروره در مقابل دين عرض اندام كرد ، و كسانى كه در رأس اين جريان قرار داشتند ، جز به عصبيت قومى و نژاد و عشيره ، به امر ديگرى نه آشنا بودند و نه متوجه . مثلًا ديده مىشود بعد از جريان سقيفهء بنى ساعده ، ابوسفيان ، على ( ع ) را به جنگ ترغيب نموده و به او پيشنهاد عدم سازش با خليفهء وقت مىدهد و به حضرت مىگويد : « آيا در اين قضيه ( حاكميت ) ، كسى كه از پست‌ترين خانوادهء قريش و كمترين آنهاست ، بر شما غلبه كرد ؟ » ، « 1 »  كه به خوبى نشان دهندهء نگاه سياسى وى ، آن هم سياست عشيره‌اى ، به جريانات و حوادث اسلام است .\r\nو در ادامهء اين جريان كه به يك تراژدى بزرگ واندوهناكى انجاميد ، به نقطهء اوجى مىرسيم كه مىبينيم ، يزيد هنگامى كه مست از بادهء پيروزى است ، ضمن عصازدن به دندان‌هاى مبارك حسين پيامبر ، حجت خداروى زمين ، ابياتى مىخواند كه بيش از همه يادآور تجديد خاطره جنگ‌ها و خونريزىهاى ايام جاهليت است ، و در انديشهء تلافى كردن‌هاى قومى و قبيله‌اى ، ياوه سرايى مىكند . انديشهء ابتدايى عصبيت . عصبيتى كه توانست در چند سال حاكميت خود ، جامعه را به همين روش ساخته ، با اين فرهنگ تربيت نمايد ، تا جايى كه تمامى افكار ، انديشه‌ها و موضع‌گيرىهاى خواص و عوام ، رنگ و صبغهء قوميت به\r\n\r\n","description":"","footnote":" ( 1 ) . « اغلبكم على هذا الامر اذلّ بيت من قريش و اقلّها » : حميد پارسانيا ، حديث پيمانه ، ص 74 به نقل از شرح نهج‌البلاغه ، ج 6 ، ص 40 . ","page_name":" 308 ","page_number":308},
  {"content":"\r\n\r\nخود گرفته ؛ و دوباره هر كس از همراهى با عشيره و قبيلهء خود سخن مىگفت ، نه همراهى با دين و آيين .\r\nالبته ناگفته نماند كه اصولًا رژيم‌هاى توتاليتر و استبدادى كه نوعاً بر جوامع ابتدايى ، رشد نيافته و دور از فرهنگ و تمدن ، حكومت مىكنند ، براى حيات و بقاى خود ، به چنين چيزى سخت نيازمندند و حيات سياسى آنان در گرو اين توحّد و تفرّق است .\r\n4 - تقديس قدرت\r\nخداوند پيامبرش را در قرآن ، بشرى مانند سايرين ، با اين تفاوت كه به او وحى مىشود ، به مردم معرفى كرد و او خود نيز ، هيچ داعيه‌اى جز بشرى كه مأمور ابلاغ پيام خداست ، نداشت .\r\nبندهء خدا بودن را بزرگترين افتخار مىدانست و با شعار « انَّ اكْرَمَكُمْ عِنْدَ اللَّهِ اتْقيكُمْ » ، ضمن تصفيه و تزكيهء اخلاقى جامعه ، با هر نوع كبر و استكبار و فخر و فخرفروشى به مبارزه برخاست .\r\nدر اوج قدرت ، زندگى ساده و بىآلايشى داشت و از تكلّف و تجمل گرايى بيزار بود و دورى مىجست . با كمال تواضع روى زمين مىنشست . زيراندازش حصير بود و بالشى از چرم كه انباشته از ليف خرما بود ، زير سر مىنهاد . براى انسان كرامت قائل بود . و روى همين اصل ، در امورى كه از سوى خداوند ، دستور صريحى نرسيده بود ، با اصحاب مشورت مىكرد و با كمال احترام با آنان ، بلكه با هر كسى كه با او هم صحبت مىشد ، رفتار مىنمود .\r\nمقدمات آزادى بردگان از يوغ جبّاران و چپاولگران را فراهم نمود و از نسبت دادن لقب برده به انسانها ، شديداً آزرده مىگشت و برده فروشى را تقبيح مىكرد . هرگز قدرت ، از تواضع ، فروتنى ، ساده زيستى و خُلق عظيم و خوى انسانىاش ، نكاست .\r\nاين همه را نيز عملًا به اصحاب آموزش مىداد و آنان هم به قدر ظرفيت و توانشان عمل كرده و به بخش وسيعى از جامعه ، منتقل كرده و گسترش مىدادند .\r\nعلى ( ع ) اولين شاگرد اين مكتب ، در جريان ديدارش از شهر انبار ، هنگامى كه اهالى شهر به رسم تعظيم و تكريم بزرگانشان ، در مقابل او هروله مىكنند ، آنان را سرزنش مىكند و مىفرمايد : « من شاه نيستم ، اميرالمؤمنينم و شما نيز برده نيستيد ، انسانيد » ( نقل به مضمون ) و در جنگ صفين ، آنگاه كه او را زياده مدح مىكنند ، فرياد بر مىآورد كه : « فَلَا تُكَلِّمُونِى بِما تُكَلَّمُ\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبِهِ الْجَبابِرَةُ » « 1 »  يعنى ، « با من آنچنان كه با پادشاهان و جبابره سخن مىگويند ، سخن نگوييد . » و يا عمر ، خليفهء دوم ، آنگاه كه بالاى منبر ، ضمن سخنرانى مىگويد : اگر پايم را كج گذاشتم ، به من تذكر دهيد ، عربى بيابان نشين ، شمشير از نيام مىكشد و مىگويد : اگر پايت را كج گذاشتى ، با اين شمشير راستت مىكنم !\r\nاينها همه نتيجهء تعليمات پيامبر اكرم ( ص ) بود كه كسى نتواند به مردم سطوت بفروشد و بر بندگان خدا چونان جبابره ، حكومت كند .\r\nدر فرهنگ نبوى ، داشتن قدرت و رياست ، قرين بازخواست و مسئوليت مىباشد . و طبيعى است قدرت در چنين آيين و فرهنگى ، بالاصالة از هيچگونه ارزشى برخوردار نبوده و ماهيتاً مطلوب نيست ، بلكه قدرت ، ابزارى است براى اجراى عدالت و نشر و گسترش دين .\r\nيعنى قدرت ، موضوعيت ندارد ، بلكه طريقيت دارد .\r\nبراساس اين بينش ، صاحبان قدرت و رياست ، مىبايست خدمتگزاران دين و دنياى مردم باشند ، نه تشنهء حكم راندن و بزرگى فروختن .\r\nامّا ، آنگاه كه بنى اميه خلافت را ، به ابزار تبديل كردند ، قدرت معنا و مفهومى دگرگونه پيدا كرد ؛ و قدرتمندان ، اعم از خليفه و امير و ولى و حاكم ، به خاطر قدرتشان تقدّسى ويژه يافتند ، تا جايى كه « تقدس قدرت » به يك فرهنگ عمومى تبديل شد . چنانچه مغيرة بن شعبه ، به حجر بن عدى ( شهيد راه نبوّت ) سفارش مىكند : « اتَّقِ السُّلْطانَ ، اتَّقِ غَضَبَهُ وَ سَطْوَتَهُ . » « 2 » \r\nبدينوسيله به تدريج ، فرهنگ « اتّق اللَّه » ، كه بر مبناى اصل امر به معروف و نهى از منكر در جامعهء اسلامى جا افتاده بود ، جاى خود را به « اتّق السلطان » ، كه مبنايى مادّى و دنيوى داشته و داراى ماهيّت تسليم و تملّق براى حفظ موقعيت است ، داد .\r\nطبيعى است مردمى كه در اين هنبثه و فرهنگ مخرّب تربيت مىشوند ، دين و تقوا را نيز ، در قدرت و سلطنت جستجو مىكنند و به نظر آنان هر كس رئيس است ، باتقواست و هر كه رياستش عالىتر ، تقوايش كاملتر .\r\n\r\n","description":"","footnote":" ( 1 ) . دشتى و محمدى ، المعجم المفهرس نهج البلاغه ، ص 79 ، اصل حديث : فَلَا تُكَلِّمُونِى بِما تُكَلَّمُ بِهِ الْجَبابِرَةُ .  ( 2 ) . تاريخ ابن عساكر ، ج 1 ، ص 371 ، يعنى ؛ « از پادشاه و خشم و غضب و سطوتش بترس و بر حذر باش ! » . ","page_name":" 310 ","page_number":310},
  {"content":"\r\n\r\nدر همين راستا امويان در نشر و گسترش اين فرهنگ ، تا جايى پيش رفتند ، كه به تدريج به نوعى براى خود ، مقام عصمت نيز قايل شدند ، تا جايگاه قدرت آنان از تقدّسى روحانى و معنوى ! ! نيز برخوردار باشد و با توفيق در انجام همين مقدمات ، زمينه‌اى فراهم شد تا معاويه به راحتى بتواند « تلبيه » را در حج ممنوع كند « 1 »  و يا در حضور جمع به صعصعه بگويد : « زمين از آن خداست و من جانشين خدا هستم . آنچه از مال خداوند بر مىدارم ، براى من است و آنچه رها مىكنم نيز ، اجازه دارم » . « 2 » \r\nآنان جز به حكومت و قدرت نمىانديشيدند و براى حفظ شكوه و عظمت ظاهرى قدرتشان در چشم مردم و ترسيم هيبتى دروغين ، هرچه در توان داشتند ، از تجملات و آرايه‌هاى قدرت نما و شوكت افزون ، بر پيكر تشكيلات خود بستند ، و از زيورهاى فريبنده ، بر هيكل حكومت خويش آويزان نمودند .\r\nاينان سادگى پيامبر را نه باور داشتند و نه به آن اعتنا مىكردند ؛ و فرهنگ ناب ساده زيستى و صداقت را ، به فرهنگ مسموم تكلف و تجمل و ريا بدل كردند ؛ و آرام آرام در انديشهء نسل آن روز ، باورى تزريق كردند كه ؛ به تعبير دكتر شهيدى : « نسل جوان ، آن روز كه حسين ( ع ) را كشتند ، از اسلام حقيقى چيزى نمىدانستند و شايد در نظر آنان اسلام هم حكومتى بود مانند حكومت كسانى كه پيش از اين دسته ، بر آن سرزمين فرمان مىراندند . تجمل دربار معاويه ، حيف و ميل مال مردم ، پرداختن به مظاهر تمدن ظاهرى چون ساختن كاخهاى مجلّل و ايجاد گارد احترام و كوكبهء مفصّل ، تبعيد و زندانى كردن و كشتن مخالفان ، براى آنان امرى طبيعى بود . » « 3 » \r\nب - استبدادى كه به مسخ امت انجاميد\r\nجريان نفاق بعد از پيامبر اسلام يا به تعبير على ( ع ) ، « فتنهء كور و تاريك اموى ، » با ماهيت فرعونىاش ، به ظرافت خاصى توانست در پوشش دينى كه سال‌ها با آن مىجنگيد حاكميت\r\n\r\n","description":"","footnote":" ( 1 ) . الغدير ، ج 5 ، ص 205 .  ( 2 ) . الغدير ، علامه امينى ، چاپ بيروت ، ج 8 ، ص 349 ، « الارض للَّه‌و انا خليفة اللَّه ، فما اخذ من مال اللَّه فهولى و ما تركت منه كان جايزاً لى » .  ( 3 ) . دكتر سيد جعفر شهيدى ، پس از پنجاه سال ، ص 6 - 185 . ","page_name":" 311 ","page_number":311},
  {"content":"\r\n\r\nخود را تحت عنوان خلافت رسول اللَّه ، تحقق بخشد . اين حاكميت استبدادى ، پروژهء بزرگى بود كه در دو فاز تاريخى بر مبناى روانشناسى اجتماعى طرّاحى شده بود .\r\nفاز اول استبداد اموى ، ايجاد « پيش زمينهء فرهنگى استبداد » است . بدين معنا كه آنان بدرستى مىدانستند كه نمىتوان در هر جامعه‌اى ، با هر تار و پود فرهنگى ، سياسى ، اجتماعى ، اقتصادى و دينى ، بطور مطلق حكم راند و مستبدانه حكومت كرد . لذا ابتدا مىبايست با تغييراتى اساسى و اصولى ، ساختار فكرى و روحى جامعهء اسلامى را عوض كرد و آنگاه با يك سرى تقلّبات فرهنگى و عمليات سياسى ويژه ، نتيجهء مطلوب و مورد نظر را بدست آورد . بايد با مكر و خدعه جامعه را به استخدام درآورد و آنها را آمادهء ستم‌پذيرى و انظلام نمود ، كه اگر اين كار ماهرانه صورت گيرد ، هم مؤثرتر است و هم پايدارتر ، ضمن آنكه كم هزينه‌تر نيز ، مىباشد . همان كارى كه به تعبير قرآن كريم ، فرعون با قومش انجام داد . « فَاسْتَخَفَّ قَوْمَهُ فَاطاعُوهُ » « 1 »  استحمار براى استثمار .\r\nفرعون انديشهء قومش را دزديد و خرد آنان را پايمال كرد . اعتقادات و باورهاى حقيقى آنان را منسوخ كرد و آنان را بى هويّت ساخت و آنگاه به آسانى به آنها نه پادشاهى ، بلكه خدايى كرد .\r\nنفاق اموى نيز دقيقاً همين كار را در دايرهء وسيع و گسترده و با اشكال متنوع انجام داد .\r\nحاكميت مطلقه و بىچون و چراى خود را مشروع و موجّه جلوه داد . به عصبيت‌هاى قومى دامن زد . جهل و بىخبرى و دنيا دوستى و مادّيگرى را ، در عين تثبيت فقر اقتصادى و پايين نگه داشتن سطح رفاه عمومى رواج داد تا نهايتاً توانست جامعه‌اى استبداد زده و لگدكوب طرح و نقشه‌هاى استثمارى خود ، ساخته و پرداخته كند ، به گونه‌اى كه به تعبير دكتر مهاجرانى « تن دادن به استبداد جزء فرهنگ اين مردم شده بود و آنان براى « ماندن » به هيچ آرمان و ارزشى پاى بند نبودند . » « 2 » \r\nفاز دوم اين پروژهء عظيم و پيچيده نيز ، شمشير بود و تعذيب و شكنجه . كه اين امر با موفقيّت در فاز اوّل ، براى آنان هيچ خطرى را به دنبال نداشت و هيچ عكس العمل حق طلبانه‌اى را از سوى تودهء مردم در پى نداشت .\r\n\r\n","description":"","footnote":" ( 1 ) . زخرف ( 43 ) ، آيهء 53 .  ( 2 ) . پيام‌آور عاشورا ، ص 150 ( نقل به مضمون ) . ","page_name":" 312 ","page_number":312},
  {"content":"\r\n\r\nبا آغاز عمليات فاز دوم بود كه مىبينيم به آسانى حجر بن عدى در مرج عذراء با گروهى از يارانش به شهادت مىرسند و يا مسور بن محزمه را مروان بن حكم در زمان حكومت خود بر مدينه ، به جرم اينكه به او مىگويد : « سخن تو واهى و بيهوده است » ، مجازات مىنمايد ؛ و بعدها وقتى عبدالملك بن مروان وارد مدينه مىشود ، بر منبر خطابه مىخواند و جرأت پيدا مىكند كه بگويد : « اگر كسى به من بگويد : « اتّق اللَّه » - از خدا بپرهيز - گردنش را مىزنم . » « 1 »  و در نهايت حسين ( ع ) با چنان وضعى شهيد مىشود و آنگاه ابن زياد مردم را در مسجد كوفه جمع كرده تا خبر را به آنان برساند ، ضمن سخنرانى از فرزند رسول اللَّه ( ص ) به عنوان كذّاب بن كذّاب ( نستجير باللَّه ) ياد مىكند و تنها ، روشندلى بنام عبداللَّه بن عفيف به او اعتراض مىنمايد ، كه همانجا كشته مىشود . « 2 » \r\nاين بلاى استبداد را ابوالاعلى مودودى اين گونه به تصوير مىكشد : « در عهد پادشاهى ( اموى ) وجدان‌ها زندانى گرديدند و زبان‌ها حبس شدند و رسم بر اين شد كه لب بگشاى امّا فقط براى تعريف و تمجيد و در غير اين صورت ، مهر سكوت بر لب زن ؛ و اگر وجدانتان چنان نيرومند است كه نمىتوانيد از حق گويى پرهيز كنيد ، پس براى بستن و كشتن و تعذيب و شكنجه آماده باشيد . » « 3 » \r\nبايد گفت : توفيق جريان نفاق در ساخت اين پروژهء سياسى ، فرهنگى به مسخ ماهوى امت و سلب اراده از آنان انجاميد ، به طورى كه تسليم بىچون و چرا در مقابل هر قدرت و قدرتمندى ، اصلى مقبول و مورد پذيرش عموم واقع شد . تسليم و سازشى وقيحانه كه براى هر ملّتى جز نابودى و هلاكت نتيجه ديگرى در بر ندارد .\r\nمرحوم شهيد علامه سيد محمد باقر صدر در اين رابطه مىنويسد : « اگر امتى تسليم‌ناپذيرى و اراده‌اش را در برابر ظلم و ستم از دست بدهد ، بناچار در كوره‌هاى فراعنه در معرض ذوب شدن و تحليل رفتن قرار خواهد گرفت . » « 4 » \r\n\r\n","description":"","footnote":" ( 1 ) . همان منبع .  ( 2 ) . شيخ مفيد ، ارشاد ، ص 244 و بحار ، ج 45 ، ص 119 .  ( 3 ) . ابوالاعلى مودودى ، خلافت و ملوكيت ، ص 196 .  ( 4 ) . شهيد صدر ، از سقيفه تا كوفه ، ص 166 - 167 . ","page_name":" 313 ","page_number":313},
  {"content":"\r\n\r\nچنين جامعهء مسخ شده و بىهويتى است ، كه براى انجام هر جنايتى كاملًا آماده و پذيراست . جامعه‌اى فريب خورده و دزديده شده . دور از صداقت و صراحت و يكرنگى و ملوّث به ريا و چند رنگى . خالى از شجاعت و مبتلا به برص‌جبن و ترس . جامعه‌اى كه روح تفرّدگرايى محض ، بر آن حاكم بوده و هر كس در فكر آن است كه گليم خود را از آب بكشد و دستى به كلاهش داشته باشد كه آن را باد نبرد . داراى شهرهاى ويرانى كه شهروندانش هر كدام ، جز به آبادانى خود و خرابى ديگرى فكر نمىكنند .\r\nنشيمن گاهى چونان مرداب گنديده ، كه جاى پرورش و تكثير هر ميكروب آلوده و كشنده‌اى است . قريه‌اى شهر نما ، كه ساكنانش ساكن و ساكت و اهلش غريب و تنها و افراد منفرد و متفرّق آن ، سرگردان و بىهدف در جستجوى هيچ و پوچ . و اينها همه بلا و آفت نازل شده از آسمان تاريك و غبار گرفتهء نفاق و دورويى است و در چنين اوضاعى چه زيباست و پر عظمت ، كار حسين ! و چه شيرين و لذت بخش است ، شهادت !\r\nامام خمينى ( ره ) نيز ، در رابطه با همين پروژهء بزرگ و پيچيدهء قدرت نفاق و عظمت كار اباعبداللَّه ( ع ) و بزرگى عاشورا ، كه نورى جارى در تاريكى موحّش تفرعن و ماديّت است ، مىفرمايد :\r\n« مكتبى كه مىرفت با كجرويهاى تفالهء جاهليت و برنامه‌هاى حساب شدهء احياى ملى گرايى و عروبت با شعار « لا خَبَرٌ جاءَ وَ لا وَحْىٌ نَزَلَ » محو و نابود شود و از حكومت عدل اسلامى يك رژيم شاهنشاهى بسازد و اسلام و وحى را به انزوا كشاند ؛ كه ناگهان شخصيت عظيمى كه از عصارهء وحى الهى تغذيه و در خاندان سيد رسل ، محمد مصطفى و سيد اولياء على مرتضى ، تربيت و در دامن صديقهء طاهره بزرگ شده بود ، قيام كرد و با فداكارى بىنظير و نهضت الهى خود ، واقعهء بزرگى را به وجود آورد . » « 1 » \r\n\r\nدنياطلبى ( خواص )\r\nوَقَدْ تَوازَرَ عَلَيْهِ مَنْ غَرَّتْه‌ُالدُّنْيا وَباعَ حَظَّهُ بِالْارْذَل‌ِالْادْنى وَشَرىاخِرَتَهُ بِالَّثمَن‌ِالْاوْكَسِ » .\r\n( زيارت اربعين )\r\n\r\n","description":"","footnote":" ( 1 ) . تبيان - دفتر سوم - قيام عاشورا ، ص 30 . ","page_name":" 314 ","page_number":314},
  {"content":"\r\n\r\nبعضى از تحليلگران جامعه‌شناسى انقلاب معتقدند ؛ هر انقلابى در سير تطورات زمانى خود ، در مرحله‌اى ، به پديدهء اپيكوريسم « 1 »  گرفتار مىشود و روحيهء انقلابيون بىاعتنا به مظاهر دنيوى ديروز ، به خاموشى رفاه زدگى و دنياطلبى قاعدين امروز ، بدل خواهد گشت .\r\nصرفنظر از تأييد يا ردّ اين نظريه ، بايد گفت : آنچه كه در جامعهء انقلابى صدر اسلام ، در حيات پيامبر اكرم اسلام ، از انقلابىگرى و ساده زيستى و پشت كردن به مظاهر دنيوى ديده مىشود ، تا آنچه كه در حدود پنجاه سال بعد در اقبال مسلمانان به دنيا و فراموش كردن بسيارى از ارزش‌هاى دينى و انسانى مشاهده مىگردد ، فاصلهء بسيار دارد . گواينكه وقتى سايهء مبارك پيامبر ( ص ) از سر مسلمانان كنار رفت ، سادگى و روحانيت خاص بركت وجود او نيز بتدريج فراموش شد و پس از چند سال ، اگر نبود انوار تربيت شدگان وحى و بزرگ شدگان در خانهء نبوت ، به كلى اين معنويت از بين مىرفت .\r\nپس از حيات رسول خدا ( ص ) ، عوامل متعددى سبب شد تا ياران او بعضاً متفرّق شوند و يا نوميدانه به انزوا كشانده شوند . و زيادى از تابعين نيز ، به دامن قدرت و سلطنت در غلطيده و از رفاه جنبىاش بهره‌مند گشتند ، تا جايى كه جامعه ، رنگ و بوى حاكميت ارزش‌هاى مادّى گرفته و ديگر ، كمتر نشانى از ايثار و زهد در آن ديده مىشد .\r\nجريان طلحه و زبير در زمان على ( ع ) ، پناهنده شدن فرماندارانى چون مصقلة بن هبيره به معاويه و نشستن شمارى از فرماندهان و سپاهيان امام حسن مجتبى ( ع ) ، همچون اشعث بن قيس و ديگران بر سفرهء رنگين و چرب و نرم او و سفر به قطب شمال ماديّت ، تا گزينش نهايى عمر بن سعد ، جهنم انجام آن جنايت بزرگ را ، براى رياست و حكومت رى ؛ و صدها نمونه از اعمال برده فروشانى كه شرف و حيثيت و دين خود را به ثمن بخس فروختند ، همه و همه ،\r\n\r\n","description":"","footnote":" ( 1 ) . براساس نام اپيكور ، ( 270 - 341 پيش از ميلاد ) كه اصل ابديت ماده را آموخت تا آدمى فقط به طبيعت دل بندد . وىبه همراه زنون رواقى ( 265 - 340 پيش از ميلاد ) به جاى مفاهيم محض انتزاعى فلسفه ، به روى دو اصل آرامش مطلق روان و بى دردى يا آسايشى كه بر اثر پرهيز از انديشيدن دست مىدهد ، تكيه مىكردند . آنان مباحث اخلاقى را از ستيزه‌هاى فلسفى برتر مىنهادند يعنى شادى انسان را بيش از حقيقت عزيز مىداشتند . اپيكور مىگفت : حيات اجتماعى كلًا بر پايهء منافع فردى گذاشته شده است . اجتناب از تمام دردها و نگرانىها « از هر چه احتمال دردسر و نگرانى دارد بپرهيز و از آن بگريز » به مفهوم برگزيدن حيات انزوا ، شعار وى و هم مسلكان او بوده است . ( رجوع شود به تاريخ انديشه‌هاى سياسى در غرب ، دكتر ابوالقاسم طاهرى ، ص 84 و 85 ) . ","page_name":" 315 ","page_number":315},
  {"content":"\r\n\r\nنماد جريان تفوق روحيهء دنياطلبى بر روحيهء ديندارى و عدالتخواهى است ، كه در جان و انديشهء خواص نفوذ كرده و جاخوش كرده بود .\r\nو اين حاكى از غلبهء قدرت مادّى جريان نفاق ، كه عقلى غير از عقل معاش در سر نداشت و جز به زراندوزى و عشرت‌طلبى نمىانديشيد ، بر حقيقت پاك دينى و معاد انديشى اهل حق بود ، كه شايد بتوان نقطهء آغاز قوّت آن را از لحاظ تاريخى ، تبعيد ابوذر به ربذه به جرم خواندن آيهء كنز در گوش كر حاكميت مدافع ثروت‌اندوزى وقارونيت دانست ، كه اين فرياد نيز به عنوان فتنه‌اى كه بايد نابود شود ، خاموش گشت .\r\nاز آن روز « حارسان بيت المال » ، « عاشقان بيت المال » مسلمين شدند و افراد براى به دست آوردن منصبى ، كه كليد اين گنج عظيم و ثروت بادآورده ! را بدستشان دهد سر و دست مىشكستند . و وجود اين خصايص زشت و حيوانى و گسترش رو به تزايدش ، نشان از پيروزى فرهنگ دنياطلبى و دنيا خواهى داشت كه خط نفاق براى تثبيت هر چه بيشتر قدرت خود و رهايىاز شرّ بيدارى ، همه و بويژه خواص را به اين فراخوانى دعوت مىنمود .\r\nجلوه‌هاى ويژهء اين فرهنگ ماديت را مىتوان در جريان شكل‌گيرى عاشورا ، ملموس‌تر و عينىتر ببينيم و عمق اين فاجعهء بزرگ را به شفافيت هر چه تمامتر ، احساس نماييم .\r\nعمر بن سعد كه با سپاهى سازمان يافته ، از طرف عبيداللَّه بن زياد مأمور سركوب شورش ديلم شده و سپاه او براى حركت آماده است ، فرمان مىيابد كه به كربلا برود و كار حسين را يكسره كند و سپس به رى عزيمت نمايد . ترديد مانند خوره به جانش مىافتد . تصور جنگ با حسين و درك عمق فاجعه ، او را تكان مىدهد و سرانجام به عبيداللَّه مىگويد : « به جنگ حسين نمىرود » و عبيداللَّه نيز به وى پاسخ مىدهد : « پس حكومت رى و دشتبى ( قزوين ) نيز ملغى و دست نيافتنى است . » او كه دنياى خود را در خطر مىبيند ، يك روز مهلت مىخواهد و در عين حالى كه همهء مشاورانش ، وى را از اين كار نهى مىكنند ، سرانجام دين خود را از دست داده و به زعم خود بهشت نقد دنيا را به دست مىآورد .\r\nدر همين رابطه ، امام ( ع ) روز عاشورا به وى خطاب مىكند : « اى عمر ! آيا خيال مىكنى با كشتن من و بوسيلهء ريختن خون من به يك جايزهء بزرگ و ارزنده ، به استاندارى رى و گرگان ،\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nنايل خواهى شد ؟ نه به خدا سوگند ! چنين رياستى به تو گوارا نخواهد شد و اين پيمانى است محكم پيش بينى شده ، اينك آنچه از دستت بيايد انجام بده . » « 1 » \r\nهمين عمر ، در رؤياى لذت چند روزهء حكومت و رياست ، با تمام اشرافى كه نسبت به قضايا داشت ؛ هم حسين را خوب مىشناخت و هم جناح مقابل او را ، اولين تير را به سوى خيام حسين پرتاب مىكند و به سپاهيانش مىگويد : « در نزد امير گواهى دهيد كه من اول كسى بودم كه به سوى خيمه‌هاى حسين بن على تيراندازى كردم . » « 2 » \r\nرؤساى قوم به تعبير عامر بن مجمع عبيدى ( يا مجمع بن عامر ) كه در گزارش خود به امام آمده است ، « فراوان رشوه گرفته بودند و خرجين‌هايشان پر شده بود . » « 3 »  و بسيارى نيز براى حضور در ميدان جنگ با حسين ( ع ) بر سر قيمت چانه مىزدند و شعار « كم تهب ؟ » « چه مبلغ پول مىدهى ؟ » « 4 »  از گفتگوهاى در گوشى آن روزها بود .\r\nبه همين دليل امام ( ع ) در سخنرانى روز عاشورا ، وقتى آخرين نصايحش را براى اتمام حجت به گوش زنگار گرفتهء آنان مىخواند ، روى همين عنصر دنياطلبى كه اكثر آنان را به ميدان مقابله با حق كشانده بود ، دست مىگذارد و خطاب به آنان مىفرمايد :\r\nبندگان خدا ! تقوا پيشه كنيد و از دنيا بپرهيزيد . اگر بنا بود كه دنيا براى كسى باقى بماند يا كسى همواره در دنيا باقى باشد ، پيامبران شايسته‌تر بودند كه بمانند و جلب خشنودى آنان سزاوارتر بود . ولى هرگز ! خداوند ، دنيا را براى فنا آفريده است كه تازه‌هايش كهنه مىشوند و نعمت‌هايش زوال مىپذيرد . . . . اى مردم ! خداوند ، دنيا را محل فنا و نيستى قرار داده است ، كه اهل آن دگرگون مىشوند و در تغيير و گذرند . فريفته و گول خورده ، كسى است كه دنيا او را بفريبد و تيره روز كسى است كه دلبستهء دنيا شود . مردم ! اين دنيا شما را فريب ندهد ، كه هر كس فريب خورد ، ناكام خواهد شد و هر كس دچار افزون‌طلبى شود ، بىبهره و نوميد خواهد گشت . » « 5 » \r\n\r\n","description":"","footnote":" ( 1 ) . مقتل خوارزمى ، ج 2 ، ص 8 .  ( 2 ) . محمد صادق نجمى ، سخنان حسين بن على ( ع ) ، ص 257 .  ( 3 ) . شهيد مطهرى ، حماسهء حسينى ، ج 3 ، ص 46 .  ( 4 ) . حسين پيشواى انسانها ، ص 40 و زينب قهرمان دختر على ، احمد صادقى اردستانى به نقل از صوت العدالة الانسانيه از جرج جرداق ، ج 4 ، ص 807 .  ( 5 ) . دكتر مهاجرانى ، عطاءاللَّه ، پيام آور عاشورا ، ص 238 . ","page_name":" 317 ","page_number":317},
  {"content":"\r\n\r\nاو اين مردم را خوب مىشناخت و عمق نفوذ فرهنگ شجرهء خبيثه را در جان آنان آزموده بود و بر همين اساس ، آنان را شيعهء آل ابى سفيان خطاب كرده و به خوبى مىدانست كه رواج اين فرهنگ ، نه تنها دين آنان ، بلكه عاطفه ، حميت ، جوانمردى و غيرتشان را بر باد داده است ، تا جايى كه به هيچ قاعده و قانون انسانى ، اخلاقى پاى بند نيستند .\r\nلذا ، قبل از رفتن به ميدان دستور مىدهد : « براى من جامه‌اى كه كسى در آن رغبت نكند ، بياوريد كه آن را در زير جامه‌هايم بپوشم ، تا چون كشته شوم و جامه هايم را بيرون آورند ، آن جامه را كسى از تن من بيرون نكند . پس جامه‌اى برايش حاضر كردند كه به روايت سيد بن طاووس ، آن جامهء كهنه را هم چند موضعش را پاره كرد تا از ارزش بيفتد و آن را در زير جامه‌هاى خود پوشيد . ولى « فَلَمَّا قُتِلَ جَرَّدُوهُ مِنْهُ . » « 1 » \r\nهم اينان ، آنگاه كه وى را به شهادت رساندند ، براى جايزهء وعده داده شدهء ابن زياد بر بدن او اسب تاختند . و آن كس كه سر بريدهء وى را در دست داشت ، شب هنگام كه به خانه مىرود به همسرش مىگويد : « ثروت دنيا را براى تو آورده‌ام . » « 2 »  و به وحشيانه‌ترين صورت براى ربودن البسه و زيورآلات خاندان نبوت و غارت اموال آنان ، روانهء خيمه‌ها مىشوند .\r\nمرحوم شهيد قاضى طباطبايى در « اول اربعين سيّدالشّهداء ( ع ) » ، ص 70 - 69 اين صحنه را اين گونه به تصوير مىكشد :\r\n« بعد از شهادت امام ، سپاه عمر بن سعد به طرف خيمه‌ها روانه شد . زينب فرياد زد : عمر سعد ! اگر مقصود تو از آمدن به خيمه‌هاى ما ، به يغما بردن اسباب و وسايل و زيور آلات است ، خودمان مىدهيم . به سپاهت بگو شتاب نكنند . مگذار دست نامحرمان به جانب خانوادهء پيامبر دراز شود . زينب همهء كودكان را جمع كرد و گفت : هر چه دارند در گوشه‌اى قرار دهند . زينب خود لباسى كهنه و بى ارزش پوشيده بود . زنان ، همه ، هر چه زيور آلات و وسايل داشتند ، در گوشه‌اى جمع كردند . گوشواره‌ها را هم از گوشهايشان درآوردند . حتى فاطمه دختر امام كه نو عروس بود ، پرسيد كه ، آيا مىتواند گوشواره‌هايش را كه يادگار پدر\r\n\r\n","description":"","footnote":" ( 1 ) . حاج شيخ عباس قمى ، منتهى الآمال ، ص 457 .  ( 2 ) . پس از پنجاه سال ، ص 181 . ","page_name":" 318 ","page_number":318},
  {"content":"\r\n\r\nاست ، نگه دارد ؟ زينب موافقت نكرد . نگران آن بود كه مبادا دست نامحرمى به سوى گوشواره‌اش دراز شود . زنان و كودكان در گوشه‌اى حلقه زدند و زينب در ميان آنان بود .\r\nزينب صدا زد : هر كس مىخواهد بيايد وسايل و اسباب دختران على ( ع ) و فاطمه ( س ) ! ! را ببرد كه عده‌اى از سپاه آمدند و آنچه را بود غارت كردند . »\r\nآرى ؛ استنشاق در فضاى غبار گرفته و متعفن حاكميت آش چرب و شكم ، سگانى را تربيت مىكند كه براى يك لقمه نان به جان هر كسى حمله مىكنند و تا سير نشوند كه هرگز سير نخواهند شد ، همواره در حال پارس كردنند .\r\nو مىبينيم امام ( ع ) پند نشنوى و سنگينى گوش اين دونان را به بىتقوايى اقتصادى و ناپرهيزى معيشتى آنان ، نسبت مىدهد و مىفرمايد :\r\n. . . و همهء شما كه عصيان و سركشى نموده و با خواست من مخالفت مىكنيد و به گفتارم گوش فرا نمىدهيد ، اين امر در اثر هداياى حرامى كه به دست شما رسيده و به سبب غذاهاى حرام و لقمه‌هاى نامشروعى كه شكم‌هاى شما از آن انباشته شده است ، مىباشد ، كه خدا اينچنين بر دل‌هاى شما مهر زده است . « 1 »  و گوياترين سخنى كه وضع موجود را ترسيم نموده و حضور مسلّط دنياطلبى را بر جامعهء اسلامى به تصوير مىكشد ، جملهء معروف اوست كه مىفرمايد :\r\nاين مردم ، برده‌هاى دنيا هستند و دين لقلقهء زبانشان ، پشتيبانىشان از دين تا آنجاست كه زندگىشان را تأمين نمايد و آنگاه كه در بوتهء امتحان قرار گرفتند ، دينداران كم خواهند بود . « 2 » \r\n\r\nجهالت و نادانى ( عوام )\r\nنادانى بزرگ‌ترين آفت انسان و جامعه بشرى است . زيرا ، راه را بر هر كمالى و رسيدن به هر اندازه‌اى از رشد و تعالى سد مىكند . انسان جاهل ، قدر و منزلت خود را نمىشناسد . به حقوق و مناسبات فردى و اجتماعىاش آگاه نيست ؛ و بر همين اساس براى ديگران و حقوق انسانىشان نيز ارزشى قايل نيست . به مفهوم واقعى حيات و زندگى بىاعتناست و به سعادت\r\n\r\n","description":"","footnote":" ( 1 ) . محمد صادق نجمى ، سخنان حسين بن على از مدينه تا كربلا ، ص 232 به نقل از مقتل خوارزمى .  ( 2 ) . همان منبع ص 180 : « الناس عبيدالدّنيا و الدّين لعقٌ على السنتهم يحوطونه مادرّت معايشهم فاذا محصّوا بالبلاء قلّ الديانون . » ","page_name":" 319 ","page_number":319},
  {"content":"\r\n\r\nو كمال خود و جامعهء خويش بىتوجه و از عاقبت كار غافل است . در تميز سره از ناسره و تشخيص‌خوب از بد ، ناموفق است . و درنهايت شخص يا جامعهء نادان همواره ابزار دست نادانان ماهر ! بوده و مانند توپى در دست آنان مورد بازى و ملاعبه قرار مىگيرند . اينان ابزار قدرت ديگران ، فساد ظلم و تباهىاند و ستون خيمهء ستم به حساب مىآيند .\r\nاصولًا نادانى ، گمراهى را به دنبال دارد و به تعبير على ( ع ) ، « زندگى در جهالت و نادانى ، مرگ در گمراهى را در پى دارد . » « 1 »  چرا كه ، جهالت يعنى عدم تشخيص حق و باطل ؛ و اين عدم درك كافى از حقايق ، راه را بر تزكيهء نفس سد مىكند و در صحنهء جامعه نيز ، كار را براى تفوق و پيروزى حق و عدالت ، مشكل مىسازد و نتيجتاً به خود خواهى و حاكميت دغلبازان ، ميدان مىدهد . زيرا عناصر جامعه ، اگر در صحنهء مسايل اجتماعى آگاه و روشن نباشند ، نمىتوانند دوستان واقعى و ارزش‌هاى مورد نظر خويش و همچنين دشمنان خود را به خوبى بشناسند .\r\nدر نتيجه ، دشمن مىتواند به آسانى با تغيير چهره و اتخاذ استراتژى مناسب ، به اهداف و مطامع خود دسترسى پيدا كند .\r\nبر اين اساس ، قرآن كريم همواره تأكيد دارد كه مسلمانان مىبايست دوست شناس و دشمن شناس خوبى باشند تا استقلال و عزّت و همچنين دين و آيين شان حفظ شود .\r\nمزيد بر آن همه آيات و روايات كه در باب اهميت علم و معرفت و ضرورت كسب بصيرت براى زندگى ، وارد شده است ، تعمّقى در آيهء مباركهء « فَمَن يَكْفُرْ بِالطَّاغُوتِ وَيُؤْمِنْ بِاللّهِ فَقَدِ اسْتَمْسَكَ بِالْعُرْوَةِ الْوُثْقَى » اين ادّعا را واضح‌تر بيان مىكند . زيرا در اين آيه ، كفر به طاغوت ، همپايهء ايمان به خدا براى رسيدن به رستگارى و پيروزى پايدار ذكر شده است . و بديهى است ؛ لازمهء كفر به طاغوت ، شناخت كافى از ماهيت كفر و آگاهى بر سيستم سلطهء آن مىباشد .\r\nبنابراين ضرورت دارد مسلمانان به راه‌هاى سلطهء سياسى ، فرهنگى ، اجتماعى اقتصادى و . . . دشمنان خويش واقف بوده و با آگاهى كامل از نقشه‌هاى آنان ، در سنگر كمين خود همواره آماده و مهيا باشند . جز اين باشد ، به تعبير على ( ع ) ، همجٌ رعايى هستند كه هر كس در\r\n\r\n","description":"","footnote":" ( 1 ) . نهج البلاغه ، خطبه 17 : « الى اللَّه اشكو من معشرٍ يعيشون جهّالًا و يموتون ضلالًا » . ","page_name":" 320 ","page_number":320},
  {"content":"\r\n\r\nپيش رويشان باشد دنبال كنند و با هر قالب و مدلى كه از سوى ديگران القا شود ، سازگارى پيدا كرده و به همان گونه كه آنان مىخواهند ، شكل گرفته و سازمان مىيابند .\r\nنگاهى به عصر حاكميت نفاق ، خصوصاً دوران امامت امام حسين ( ع ) ، اين واقعيت تلخ ، يعنى « رواج نادانى ميان امت » را به خوبى نمايان مىسازد .\r\nوضع به گونه‌اى شده بود كه با بيان على ( ع ) در تبيين عصر جاهليت ، مبنى بر اينكه « مردم آن جامعه ، خود گم كرده ، حيران و نادان‌هاى فتنه زده . . . بودند . » « 1 »  كاملًا تطبيق مىنمود . مردمى كه با تغيير ماهيت و چرخشى كامل ، دشمن خويش و دوست دشمنان خود گشته بودند .\r\nچنانچه از تعبير سيدالشهداء ( ع ) پيداست ، آنجا كه آنان را تشبيه مىكند به « ميوهء نامباركى كه در گلوى باغبان رنجديده‌اش گير كند و در كام سارق ستمگرش ، شيرين و لذتبخش باشد . » « 2 » \r\nعمق حماقت اين مردم را كه در ضمن ، بيانگر اوج مظلوميت حسين ( ع ) نيز مىباشد ، امام باقر ( ع ) ضمن حديثى ، اين گونه بيان مىكند كه « وَ كُلٌّ يَتَقَرَّبُونَ الَى اللَّهِ بِدَمِهِ » « 3 »  « و آنان به واسطهء ريختن خونش ( حسين ( ع ) ) در صدد تقرّب و جلب رضايت خدا بودند .\r\nآرى ؛ وقتى عمر بن سعد در عصر تاسوعا براى تهييج سپاه كوفه مىگويد : « اى سربازان خدا سوار شويد كه شما را به بهشت بشارت مىدهم » « 4 »  مىتوان بسيارى از ناگفته‌هاى پنهان در زواياى تاريخ را شنيد و قرائت كرد و به عمق فاجعه پى برد .\r\nمرحوم دكتر شريعتى در ترسيم اين وضع مىگويد :\r\n« قدرت حاكم با شمشير يا با پول يا با مقام يا با تزوير ، همه را آرام كرده و خفه و ساكت .\r\nغير از ترس ، پست ، آزادى فساد و اسارت انديشه و ايمان و مسؤوليت ، يعنى ، « آزادى اسارت » و « اسارت آزادى » ، ماشين استحمار جديد نيز به كار افتاد تا درون‌ها را بپوساند و كانون‌هاى اصلى و حقيقى ايمان و انقلاب را و پايگاه‌هاى واقعى نهضت را و اسلام را بمباران كنند و ويران سازند و با رخنهء هوشيارانه در آن ، فلج سازند قلب‌ها را و دماغ‌ها را . » « 5 » \r\n\r\n","description":"","footnote":" ( 1 ) . « فهم فيها تائهون . حائرون ، جاهلون مفتونون . . . » : نهج البلاغه ، خطبه دوم .  ( 2 ) . « فكنتم اخبث شجرةٍ شجىٍ للنّاظر و اكلة للغاصب » : تحف العقول ص 171 ، و ص 245 با ترجمه على اكبر غفارى .  ( 3 ) . حماسه حسينى ، ج 1 ، ص 14 ، به نقل از بحارالانوار ، ج 44 ، ص 298 .  ( 4 ) . حماسه حسينى ، ج 3 ، ص 120 .  ( 5 ) . جزوهء امام حسين ( ع ) [ متن پياده شده از نوار سخنرانى ايشان . 
  ] ","page_name":" 321 ","page_number":321},
  {"content":"\r\n\r\nشما خود چه برداشت مىكنيد از صحنه‌اى كه ابوثمامهء صائدى براى اقامهء نماز ، به دستور امام ، از كوفيان مهلتى مىخواهد و در پاسخ ، فريادشان بلند مىشود كه : « حسين ! نماز تو قبول نيست . »\r\nو ارزيابى تان از توفيق جريان نفاق در اجراى برنامه‌هاى همه جانبه‌اش جهت انزواى حقيقت ، كه در خط امامت تجسّم داشت ، چيست ؟ جز اين است كه به همراه ديگر آفات ، بيش از همه آفت نادانى ، اين مردم را مسخ و بىهويت ساخته بود ؟\r\nچه دردمندانه و زيبا سروده است ، ابوالعلاء معرّى كه مىگويد :\r\n« در آن اجتماعى كه مادِر ( الگوى بخل و خساست در ميان عرب ) ، حاتم طايى را به بخل و لئامت توصيف كند و باقِل ( سرآمد حماقت در ميان اعراب ) قُس بن ساعدهء ايادى ( از حكماى عرب ) را به حماقت متّهم و معيوب سازد . ستارهء سُها به آفتاب بگويد : تو تاريك و ناپيدايى ، و تاريكى شب به صبحگاه بگويد : رنگ تو تيره و دگرگون است . زمين نيز از روى سفاهت ، بلندى و اعتلا بر آسمان بجويد و شن‌ها و سنگ‌ها به ستاره‌هاى شهاب مباهات كند و برترى طلبد . [ در اين اجتماع 
  ] اگر دستم بريده و از تنم جدا شود ، دوشم تأسّفى نمىخورد و اگر بازويم نابود شود ، انگشتان دستم گريه بر آن نمىكنند . [ حال كه چنين است 
  ] پس اى مرگ به ديدارم بشتاب كه زندگى تباه است و اى جان من بكوش و از تنم بيرون رو كه روزگارت مسخره است . « 1 » \r\nالبته اين مطلب را بايد در پرانتز و به عنوان جمله‌اى معترضه گفت كه ، آن دوران نيز مانند هر دوران ديگرى ، آدمهاى آگاه و بامعرفتى ! ! كه در تشخيص حق و باطل ، خود را از همه جلوتر مىدانستند و اهل احساس مسئوليت هم بودند ! ! مسئوليت خويش را در كشيدن خود به گوشهء خلوت عبادت دانسته ، تا خداى نكرده يك وقت دامن پاكشان ! به ملوّثات و\r\n\r\n","description":"","footnote":" ( 1 )\r\n . اذا وصف الطّائى بالبخل مادِر * و عيّر قسّاً بالحماقة باقِل\r\nو قال السُها للشمس انت خفيه * و قال الدجى للصبح لونك حائل\r\nو طاولت الارض السّماء سفاهة * و فاخرت الشهب الحصى و الجنادل\r\nاذا بان عضدى ما تأسّف منكبى * اذافات زندى ما بكته الانامل\r\nفياموت زر انّ الحيوة ذميمة * و يا نفس جدّى انّ دهرك هازل \r\nبه نقل از ترجمه و شرح نهج البلاغه ، ج 2 ، ص 70 - 269 ، علّامه محمدتقى جعفرى . ","page_name":" 322 ","page_number":322},
  {"content":"\r\n\r\nمشتبهات جنگ تن‌ها و انديشه‌ها ، آلوده نگردد . به اعتقاد آنان ، راه ميان بر بهشت همين بود و بس . جاهلان متنسّك و عابدان بى علم و معرفتى كه به تعبير على ( ع ) ، « همچون خر آسياب‌اند كه همواره در يك جاى مىچرخند و گامى پيش نمىنهند . » « 1 » \r\nاگر قطعاتى از تاريخ را نيز مىشنويم كه به گمانمان دلالت برآگاهى اين قوم دارد ، مانند :\r\nدعوت كوفيان از امام كه نوعى آگاهى و معرفت بشمار مىآيد ؛ يا حمايت ابتدايى از نمايندهء وى ، مسلم بن عقيل ، يا گريهء بر حسين پس از شهادتش و دلسوزى براى خاندان آن حضرت و حتى تشكيل حزب تائبين و قيام عليه عاملان آن جنايت بزرگ ، در واقع آگاهى نيست ، بلكه شبيه آگاهى است . اين امور در حقيقت ، احساسات و عواطف زودگذرى است كه در لايه‌هاى سطحى وجود انسان‌ها و جامعه قرار دارد . در حالى كه آگاهى مقوله‌اى تثبيت شده و پايدار است كه حصول آن به مقدمات فراوان و عوامل زيادى وابسته است .\r\nحتى شايد بتوان گفت ، عاقبت بخيرى حرّ بن يزيد رياحى يا يزيد بن زياد بن مهاجر از مقولهء معرفت و آگاهى مورد نظر و بحث ما نيست . اينكه بياييم اينها را دانايان گرفتار در حلقهء اجتماع نادانان بدانيم كه سرانجام هم نجات يافتند ، بسى جاى تأمل است . اين وقايع بيشتر به جرقه ، شرر ، و شعله‌اى مىماند ، تا نورى جارى كه مصداق معرفت و آگاهى باشد .\r\nدر اينجا براى تأييد اين نظر و تبيين عنصر آگاهى و تميز آن از عواطف زودگذر و همچنين ارائهء تصويرى از وضعيت فرهنگى جامعهء آن روز ، مناسب ديدم ديدگاه دانشمند شهيد ، مرحوم سيد محمدباقر صدر را ، كه در ضمن يك تحليل روانشناسانه و واقعى از روحيات مسلمانان و اوضاع آن دوران ، بيان شده است ، بياورم . وى مىگويد :\r\n« پس از وفات رسول خدا ( ص ) ، هنگامى كه انحراف پا گرفت ، امت در مجموع نمىتوانست به طور كامل از اسلام مراقبت و پاسدارى نمايد و قادر نبود تضمين كند كه اين حاكم منحرف ، كه بطور طبيعى رفتار انحرافى خواهد داشت به قدرت نرسد ، زيرا در صورتى از عهدهء اين كار بر مىآمد كه مجموع ؛ به حد عصمت رسيده باشد . يا در جهت اسلام ، حياتى پر بار ، راهگشا ، غير سطحى و روشن داشته باشد . اما امت مسلمان ، به اين درجهء از\r\n\r\n","description":"","footnote":" ( 1 ) . المتعبّد به غير علمٍ كحمار الطّاحونة يدور و لايبرح من مكانه . ( غرر الحكم ) ","page_name":" 323 ","page_number":323},
  {"content":"\r\n\r\nرشد نرسيده بود . با اينكه اين امت ، برترين امت‌ها در طول تاريخ انسان بوده است ، يعنى در تاريخ انسانيت ، امتى را نمىيابيم كه در بزرگوارىها و فضيلت‌ها و قدرت اراده و شجاعت و ايمان و صبر و شكوه و فداكارى به پاى اين امت بزرگوار برسد . هر كس تاريخ اين افراد را ، مورد ارزيابى قرار دهد و در زندگى افرادى كه همراه رسول خدا ( ص ) بوده‌اند ، دقت كند ، پرتو و درخشندگى حيات اين عدّه در صحنه‌هاى فكرى ، روانى و روحى ، در صحنه‌هاى جهاد و جانفشانى در راه عقيده ، ديدگانش را خيره خواهد ساخت .\r\nاما اين پرتوها از ظرفيت عميق امت در ابعاد فكرى و روحى ناشى نمىشد ، بلكه نتيجهء نيرو و هيجان آتشينى بود كه در اثر پرتو افكنى رسول خدا ( ص ) ، امت اسلام كسب كرده بود .\r\nامتى كه با كاملترين رهبر بشريت مىزيست ، بوسيلهء پرتوهايى كه رسول خدا ( ص ) مىافشاند ، آن قدر انرژى و توان كسب كرد كه توانست معجزه‌هايى بيافريند و قربانىها دهد و جانفشانىها كند ، كه در تاريخ بى نظير است . من در صدد نيستم در مورد همهء افرادى كه در زمان پيامبر اسلام مىزيستند و ايثار هر يك از آنها در راه عقيده‌شان و اسلام ، كه با تمام توان و وجود و قدرت و امكان ، انجام مىشد ، صحبت كنم .\r\nاين نمونه‌هاى و الا ، در نتيجهء احساسات و هيجانات آتشين ، ايجاد شده بود ، بطورى كه توانستند در زمان پيامبر ، رنج شكيبايى و باوردارى را تحمل كنند و به مسؤوليت‌هاى خويش در قبال عقيده ، عمل كنند و با همهء شجاعت و شهامت ، پرچم اسلام را در همهء نقاط جهان برافرازند . اما اين كارها در اثر احساسات و هيجانات آتشين بود نه آگاهى . و لذا مىبايست بين هيجانات آتشين و آگاهى ، تفاوت قائل شد . آگاهى يعنى بينش و فهم پويا و كارآمدى كه درون امت مسلمان ، در جهت اسلام ، ايجاد شده باشد و ريشه يافته و در صدد براندازى ريشه‌هاى جاهليت پيشين باشد . و وابستگى انسان داراى تفكّر جاهلى را به وابستگى تفكر اسلامى تغيير دهد . اما نيروى آتشين و تحريك يافته ، يعنى برافروختن شعلهء احساسات عاطفى ؛ با علم به اينكه نمودهاى آن گاهى شبيه به نمودها و نشانه‌هاى آگاهى است .\r\nو گاه بين امت آگاه و امت هيجان زده و احساسى ، به سادگى نمىتوان تفاوت قايل شد ، بلكه با مطالعهء دقيق است كه اختلاف آن دو با يكديگر روشن مىشود . تفاوت اين دو در اين است كه احساسات و هيجانات ، هنگامى كه به طور طبيعى و به تدريج از مركز و منبع خود\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nدور مىشوند ، رو به كاستى و نقصان مىگذارند و مركزى كه در اين جهت امت را تغذيه مىكرد ، رهبر يعنى شخص پيامبر بود . بنابراين طبيعى است كه استمرار اين تاب و توان رو به كاستى رود . مانند كسى كه حرارت زيادى از خورشيد و يا آتش كسب مىكند ، اما چون دور شود ، اين گرما به تدريج كاهش خواهد يافت ، و همين گونه نيز بود .\r\nتاريخ اسلام اثبات مىكند كه نيرو و هيجانات تند امت ، پس از وفات رسول خدا ( ص ) به تدريج رو به كاستى نهاد ، بر خلاف آگاهى و هوشيارى ، به معناى محورى كه شمول داشته و ريشه‌هاى جاهليت قبل از خود را خشكانده و به طورى طبيعى ثبات و استقرار پيدا كرده ، در دراز مدّت عمق بگيرد . چرا كه امت هوشيار ، امتى است كه در جهت عمق بخشيدن به هوشيارى و آگاهى خود شركت كند و امت هيجان زدهء دچار احساسات ، امتى است كه اگر با هيجان خود تنها شود ، توانش به مرور زمان كاهش مىيابد .\r\nتفاوت ديگرى نيز وجود دارد و آن عبارت است از اينكه ، آگاهى در اثر اتفاقات و حوادث غير مترقبه به لرزه در نخواهد آمد ، بلكه حتى در برابر آنها پايدارى مىكند . اما احساسات چنين نيستند و آنچه در نهان است بالاخره آشكار مىشود ، گويا كه احساسات تند و هيجانات ، در سطوح ظاهرى بشريت قرار مىگيرد و آگاهى در اعماق وجود انسان‌ها راه مىيابد . پس در حالت انفعال ، اعم از اينكه منفى باشد مانند غم و درد و اندوه ، يا اينكه مثبت باشد مانند شادى و لذّت و پيروزى . در هر دو حالت ، آنچه كه در پرده و حجاب قرار دارد ، آشكار مىشود و نشان مىدهد كه در وراى اين احساسات آتشين امت ، چه چيزهايى نهفته است ، امّا آگاهى در دراز مدّت ، در امت هوشيار ، رشد يافته و عميق مىشود و در برابر هر رويداد جديدى به وسيلهء شخصيت و هويتش كه برخوردار از اين آگاهى است ، موضع مىگيرد . و اين تفاوت نيروى آگاهى با نيروى هيجان زدهء بدون آگاهى مىباشد .\r\nما مدّعى هستيم امت بزرگوارى كه رهبر و الا مقام اسلام ، بجاى گذاشت و توانست براى تاريخ انسانيت ، بهترين اسوه و نمونه باشد ، داراى هيجانات و احساسات فراوانى بود ، اما آگاهى و هوشيارى وى روشنگر راه نبود و نمىتوانست ريشه‌هاى جاهليت را به تمامى قطع كند . » « 1 » \r\n\r\n","description":"","footnote":" ( 1 ) . شهيد سيد محمد باقر صدر ، سى سال پس از پيامبر ، ص 86 - 89 ( از سقيفه تا كوفه ) چاپ دوم . ","page_name":" 325 ","page_number":325},
  {"content":"\r\n\r\nبا عنايت به مطالب فوق و تأكيد بر جملهء اخير ، معناى « وَ بَذَلَ مُهْجَتَهُ فيكَ لِيَسْتَنْقِذَ عِبادَكَ مِنَ الْجَهالَةِ وَ حَيْرَةِ الضَّلالَةِ » « 1 »  كه اساس و ماهيت عاشورا و هدف غايى آن مىباشد ، روشن‌تر مىگردد .\r\nبر همين اساس است كه مدّعى هستيم ، عاشورا يك حركت كاملًا اعتقادى و فرهنگى است نه سياسى و حكومتى . عاشورا تكمله و متمّم هدف عالى رسالت يعنى ، « يَضَعُ عَنْهُمْ اصْرَهُمْ وَ الْاغْلالَ الَّتى كانَتْ عَلَيْهِمْ » « 2 »  است .\r\nبنابراين تأكيد مىكنم كه ، حسين شهيد حوزهء انديشه است نه سياست . حسين در پى يك تغيير كلى و بنيادين است تا جامعه‌اى سالم ، مترقّى و ديناميك ، با شكوه معنوى و سلامت مادّى در شأن يك امت مسلمان ، پىريزى نمايد ؛ و اين جز ارائه تفسيرى دقيق و روشن از دين از سويى ، و دميدن روح عزّت و حماسه در كالبد بيجان امت از سوى ديگر ، امكان‌پذير نيست .\r\n\r\n","description":"","footnote":" ( 1 ) . زيارت اربعين .  ( 2 ) . اعراف ( 7 ) ، آيهء 157 : « و بارهاى سنگين و زنجيرهايى كه بر آنها بود برمىدارد » . ","page_name":" 326 ","page_number":326},
  {"content":"\r\n\r\n\r\nجهاد عليه رجعت « 1 » \r\nجلال‌الدين فارسى\r\nسيد الشهدا بر وقوع همه جانبه رجعت شهادت مىدهد\r\nدشمن را مرتجع مىخواند\r\nوظيفهء جهاد ضد رجعت را احساس مىكند\r\nجهادش را ضد رجعت ، و جهاد براى تجديد انقلاب مىنامد ، و ديگران را به جهاد ضد رجعت دعوت مىكند . در نطق مشهورى كه در « منا » با حضور بيش از يك هزار از معاريف و علما و مردان متنفذ ايراد كرده به تحقق كلى و همه جانبهء رجعت اشاره نموده و خويشتن و همهء مسلمانان مخصوصاً علماى دين را موظف به جهاد ضد رجعت دانسته است . معاويه را « طاغيه » خوانده بمعنى ديكتاتور كه بيشتر در مورد امپراطوران ديكتاتور منش رم شرقى و رم به‌طور كلى به كار مىرفته . با توجه به تفاوت عظيم نظام سياسى اسلام با ديكتاتورى امپراطورى رم ، و تضاد « ولايت » اسلامى با مقام و اختيارات و اقتدارات پادشاهى و امپراطورى ، و مقايسهء رابطه « ولى » و « امام » با « امت » و رابطهء امپراطور با رعايا ، پى مىبريم كه حاكميت « طاغيه » بر امت اسلامى حكايت از چه رجعت فاحش سياسى مىكند . مىگويد : « به چشم خود مىبينيد كه تعهداتى كه در برابر خدا شده ( يعنى قراردادهاى اجتماعى كه نظامات و مناسبات جامعهء اسلامى را مىسازد ، همچنين پيمانى كه معاويه با امام مجتبى بسته و در حقيقت تعهدى در برابر خداست ) همگى گسسته و زير پا نهاده است . تعهداتى كه در برابر پيامبر انجام\r\n\r\n","description":"","footnote":" ( 1 ) . برگرفته از كتاب « انقلاب تكاملى اسلام » جلال الدين فارسى ، انتشارات آسيا ، تهران ، 1357 . ","page_name":" 327 ","page_number":327},
  {"content":"\r\n\r\nگرفته ( يعنى مناسبات اسلامى كه از طريق بيعت با پيامبر تعهد شده ، همچنين تعهد اطاعت و پيروى از جانشينش على كه در غديرخم در برابر پيامبر انجام گرفته ) مورد بى اعتنايى است . نابينايان ، لال‌ها ، و زمين گيران ناتوان در تمام شهرها بى سرپرست مانده‌اند و بر آنها ترحم نمىشود .\r\nجريان ادارى كشور و صدور احكام دادگاهى و تصويب برنامه‌هاى كشور بايد به دست دانشمندان روحانى كه امين حقوق الهى و داناى حلال و حرامند سپرده باشد اما اينك مقامتان را از شما بازگرفته و ربوده‌اند . اگر شما مردانى بوديد كه بر شكنجه و ناراحتى شكيبا بوديد و در راه خدا حاضر بتحمل ناگوارى مىشديد مقررات براى تصويب پيش شما آورده مىشد و به دست شما صادر مىشد و مرجع كارها بوديد . اما شما به ستمكاران مجال داديد تا اين مقام را از شما بستانند ، و گذاشتيد حكومتى كه قانوناً مقيد به شرع است به دست ايشان افتد تا بر اساس پوسيدهء حدس و گمان به حكومت پردازند و طريقهء خودكامگى و اقناع شهوت را پيشه سازند . مايهء تسلط آنان بر حكومت ، فرار شما از كشته شدن بود و دلبستگىتان به زندگى گريزان دنيا . شما با اين روحيه و رويه ، تودهء ناتوان را به چنگال اين ستمگران گرفتار آورديد تا يكى برده وار سركوفته باشد و ديگرى بيچاره وار سرگرم تأمين آب و نانش ، حكام خودسرانه در منجلاب سلطنت غوطه خورند و با هوسبازى خويش ننگ و رسوايى به بارآورند ، پيرو بدخويان گردند و در برابر خداگستاخى ورزند . در هر شهر سخنورى مزدور ايشان بر منبر بر آمده و گماشته است . خاك وطن زير پايشان پراكنده و دستشان در آن گشاده است . مردم بندهء ايشان اند و ناتوان از دفاع خويش . حاكمى است ديكتاتور و حاكمى ديگر كينه‌ورز و بد خواه و آن ديگرى كوبندهء بيچارگان و سختگير برايشان ، و فرمانروايى مسلط كه نه خدا را مىشناسد و نه روز جزا را ! شگفتا ! و چرا نه شگفتى ! كه جامعه در تصرف مرد دغلباز ستمكارى است كه مأمور مالياتش ستم ورز است و استاندارش نسبت به اهالى ديندار استان ، نامهربان ! « 1 » \r\n\r\n","description":"","footnote":" ( 1 ) . تحف العقول ، ابوصادق سليم بن قيس هلالى تابعى معظم نقل كرده است . ","page_name":" 328 ","page_number":328},
  {"content":"\r\n\r\nنطق مهم و مشهورش در « بيضه » « 1 »  حاوى دستور كلى پيامبر به همهء افراد در مورد جهاد ضد رجعت و اوضاع و احوال ايجاب آن است و شهادتى بر وقوع رجعت ، و تذكار وجوب و فوريت جهاد بر ضد آن . مىفرمايد : « . . . مردم ! پيامبر خدا گفته : هر كس قدرت حاكمهء منحرف و ستمكارى را ببيند كه آنچه را خدا حرام دانسته حلال و روا مىداند ، تعهداتى را كه در برابر خدا سپرده شده است نقض مىكند ، مخالف سنت و رويهء پيامبر ، رفتار مىكند و سياستش نسبت به بندگان خدا ( مردم ) گناهكارانه و تجاوزگرانه است ، و با اين همه نه عملا و نه از راه تبليغات بر آن نشورد سزاست كه خدا او را به سرنوشتى مانند سرنوشت و كيفر صاحب آن قدرت حاكمه دچار گرداند ( يا او را به همانجا در اندازد كه وى را يعنى به دوزخ ) هان ! اينك اين جماعت ( حاكمه ) سر به فرمان شيطان فرود آورده و فرمان خداى رحمان فرو گذاشته‌اند فساد پديدار گردانيده و قانون جزاى اسلام را تعطيل كرده و بلا اجرا گذاشته‌اند . درآمد عمومى را به انحصار خويش در آورده و در مصرف آن راه تبعيض و جانب‌گيرى سپرده‌اند ، آنچه را خدا حرام شمرده روا گردانيده‌اند و آنچه را حلال و روا شمرده ناروا ساخته‌اند . من در اين ميان از هر كس سزاوارتر به مبارزهء دگرگون كننده و مخالفت آميزم . . . . » « 2 » \r\nو اين نطق را روز دوم محرم و پس از اردو زدن در « طف » ايراد كرد : « پس از سپاس و ستايش پروردگار . كار ما به اينجا كشيده است كه مىبينيد ، و ملاحظه مىكنيد كه وضع زندگانى دنيا دگرگون و زشت و ناروا گشته است . رويه و كردار معروف اسلامى روى از اين زندگانى برتافته تا جايى كه به پستى و فرومايگى كشيده است . از عمرمان جز پاسى نمانده كه آن هم بايد در جامعهء كنونى كه به چراگاه تيغ زار و خاشاكستانى مىماند بگذرد هان ! نمىبينيد كه به حق ( يعنى قانون اسلام ) عمل نمىشود و رويه‌هاى نارواى ضد اسلامى را نكوهيده\r\n\r\n","description":"","footnote":" ( 1 ) . در راه مكه به كوفه پس از برخورد با واحد پيشتاز دشمن كه حر بن زياد رياحى بر آن فرماندهى داشت نطقهايىطبق نقشه ايراد كرد تا نفرات ارتش حاكم را به خود ملحق سازد و آنان را مبلغ و پيامبر خويش گرداند . و اين دومين نطق او از اين گونه است .  ( 2 ) . تاريخ طبرى 6 / 229 : « ايها الناس ! ان رسول الله قال : من رأى سلطاناً جائراً مستحلا لحرام الله ناكثاً عهده مخالفاً لسنة رسول الله يعمل فى عباد الله بالاثم و العدوان فلم يغير عليه بفعل و لا قول كان حقاً على الله أن يدخله مدخله . ألا و ان هؤلاء قد لزموا طاعة الشيطان و تركوا طاعة الرحمن ، و اظهروا الفساد ، و عطلوا الحدود ، و استأثروا بالفيىء ، و احلوا حرام الله ، و حرموا حلاله ، و انا احق من غير . . . » ","page_name":" 329 ","page_number":329},
  {"content":"\r\n\r\nنمىدانند و از آن بازنمىدارند . در چنين شرايط و احوالى ، هر ديندار دين‌باور بايد كه حق جويانه به ديدار رحمت پروردگارش اشتياق ورزد . بنابراين ، مرگ را خوشبختى مىدانم و بس و همزيستى باستمكاران شرك پيشه را فرومايگى ستوه آور . » « 1 » \r\nاز گناهان و كارهاى نارواى كوچكى كه ميان عامهء مردم شايع بوده هيچ ياد نكرده بلكه تغيير رويه‌هاى سياسى و اقتصادى و قضايى و فرهنگى و تبديل آنها را از حالت اسلامى به حالت جاهلى ياد آور شده است يعنى رجعت را و آنچه وضع جامعه و احوال خلق را به كلى بگردانيده و بناگوارى و تلخى آلوده است . اگر گروه بيشمارى از افراد عادى به قانون اسلام عمل نكنند باز نمىتواند چنان شرائط و اوضاع ناگوارى به وجود آورد كه انسان را به ستوه آورده آرزومند شهادت سازد بلكه آنچه مايهء چنين تأثرى مىتواند شد ترك رويهء اسلامى توسط حكّام است كه در تمام شئون زندگانى اثر سوء گذاشته و انسان ديندار را از زندگى سير و عاشق مرگ مىگرداند ؟ مخصوصاً هنگامىكه مردان پرهمتى كه با جريان نارواى سياسى به مبارزه برخيزند كم باشند . امام همرزمانش را به اين حقائق زنده و دردناك توجه مىدهد كه وصول به مقام پيشوايى و ادارهء مسلمانان نه از طريق مشروع احراز صلاحيت و اخذ بيعت بلكه از راه وراثت و ولايتعهدى انجام مىگيرد ، رويهء حكومت ديگر آن رويهء پيامبر نيست ، و امور كشور بر مدارى جز مدار اسلام مىگردد .\r\nدر همهء شهادتها احساس خود را نسبت به وظيفهء جهاد داخلى بيان داشته و خود را مبارز ضد رجعت خوانده است منتهى با همان اصطلاح مشهور اسلامى يعنى « نهى از منكر كننده » .\r\nچنان كه در نطقهاى ياد شده ديديم و در وصيتنامه به محمدبن حنفيه كارش را « نهى از منكر » يعنى مبارزه با رجعت مىنامد ، و در زمان معاويه به او مىگويد از جهاد بر ضد وى كارى ارزنده‌تر و پر فضيلت‌تر سراغ ندارد . « 2 »  در بيانات امام حتى يك مورد يافت نمىشود كه مبارزه‌اش را جز جهاد ضد رجعت در جهت تجديد انقلاب اجتماعى اسلام ناميده باشد .\r\nدراين تعريف‌ها كه مورخان متفقاً و بىاندك اختلاف ذكر كرده‌اند اين معنى براى محقق بصير\r\n\r\n","description":"","footnote":" ( 1 ) . لهوف ، سيد بن طاووس - طبرى محل ايراد آن را « ذوحسم » دانسته است : 6 / 229 اما بسيارى از مآخذ ديگر بالهوف موافق اند . مثلا عقد الفريد 3 / 312 ، حليةالاولياء 3 / 39 ، و تاريخ ابن عساكر ، ج 4 .  ( 2 ) . الامامة و السياسة 1 / 165 . ","page_name":" 330 ","page_number":330},
  {"content":"\r\n\r\nروشن است ، و براى دگران با اندك تأملى روشن مىشود . اينها از اختلاف تعابير گرفتار ابهام و سرگشتگى شده و مفاهيم را مختلف و گاه متناقض پنداشته‌اند . شايد يكى از علل در نيافتن آنان فرسايشى باشد كه از نظر معنوى در پاره‌اى اصطلاحات اجتماعى و فقهى پديد آمده است ، مثلا فرسايش معنوى اصطلاح « معروف » ، « منكر » ، « امر به معروف » ، و « نهى از منكر » .\r\nدر عصر نخستين ، « معروف » و « منكر » بيشتر بر رويه و رفتار و سياست اطلاق مىشده تا بر كارهاى جزئى فرد و مهم‌ترين « معروف » ها عبارت بوده از رويهء اسلامى ادارهء امور اجتماعى ، رويهء حكومت كنندگان نسبت به مردم ، رويه اقتصادى و سياست حكومت كنندگان ، شيوهء تقسيم عوائد عمومى و مصرف دارايى و درآمد عمومى ( يا مال الله ) ، رويهء مردم در قبال حكومت كنندگان و بالاترين مقام اجرائى ( يا خليفه سياسى ) رويهء قضايى و سياست فرهنگى دولت . اين رويه‌ها و سياست‌ها در صورتى كه منطبق با دستورالعمل‌هاى قرآن و سنت پيامبر مىبود « معروف » خوانده مىشد و گرنه « منكر » بود .\r\nدر دورهء اول تاريخ اسلام آنچه به عنوان « معروف » مورد تأييد و تشويق و امر قرار مىگرفت رويه‌ها و سياست‌هاى مؤثر و مهم سياسى ، اقتصادى ، قضايى ، فرهنگى پيامبر بود و آنچه به عنوان « منكر » مورد نكوهش و پرهيز و طرد و رد واقع مىشد رويه‌هاى بدعت‌آميز ضد سنت . تاريخ جهاد داخلى اسلام از هزاران امر به معروف و نهى از منكر حكايت مىكند كه در همين موارد و با همين معنا بوده است .\r\nائمه عليهم‌السلام و اصحاب بزرگ پيامبر جملگى چنين امر و نهىهايى داشته‌اند حسين بن على در همهء نطقها و نامه‌هاى رسمى و در وصيت نامه‌اش همين مفهوم را از « امر به معروف و نهى از منكر » در نظر داشت . حجر بن عدى و يارانش و عمرو بن حمق را « امر به معروف و نهى از منكر كننده » خوانده و متذكر گشته كه بارويه‌هاى ناروا و ضد سنت ، حكام و دستگاه حاكم مخالفت و مبارزه داشته‌اند . آشكار است كه اين مردان سر سخت و فداكار تنها با منكرات كوچك افراد عادى سر ستيزه نداشته‌اند بلكه سياستهاى نافذى كه جامعه را در مجموع و به كلى تحت تأثير آثار گمراه كننده و فاسد كننده قرار مىداده مورد حمله ايشان بوده است .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nدر سلطنت يزيد ، نخستين بارى كه از معروف و منكر ياد كرده روزهاى اول سلطنت يزيد بوده و بلافاصله پس از پيشنهاد فرماندار دائر بر بيعت با يزيد . شبانه بر سر مزار جدش پيامبر مىآيد و ضمن شكوه از اوضاع چنين راز و نياز مىكند كه :\r\n« خدايا ! مىدانى كه من معروف را دوست مىدارم و از منكر متنفرم . من از تو اى خداى پر شكوه بخشايشگر مىخواهم كه به حق اين مزار و آنكه در آن است راهى پيش پايم بگذارى كه مايهء خوشنودى تو و پيامبرت باشد . » بديهى است « منكرى » كه تازگى پيشامد كرده و حسين بن على از آن مانند هر « منكر » ى اظهار انزجار مىنمايد و از خدا براى مبارزه با آن راه مىجويد شيوهء ولايتعهدى و موروثى حاكميت است كه جاهلى و ارتجاعى است ، و شيوهء ادارى نامشروط به شرع كه از طرف يزيد به پيروى از پدرش معاويه اتخاذ شده است . اين « منكر » بطور عمده همان استقرار حاكميت يزيد است كه امام با اين شدت از آن بيزارى مىجويد و از خدا و پيامبر چاره مىطلبد .\r\nچند روز بعد وصيت نامه معروفش را به محمد بن حنفيه مىنويسد و مبارزه‌اش را « امر به معروف و نهى از منكر » قلمداد مىكند :\r\n. . . انّى لَمْ اخْرُجْ اشَراً وَ لا بَطَراً وَ لا مُفْسِداً وَ لا ظالِماً وَ انَّما خَرَجْتُ لِطَلَبِ الْأِصْلاحِ فى أُمَّةِ جَدّى صَلَّى اللَّهُ عَلَيْهِ وَ آلِهِ . اريدُ انْ آمُرَ بِالْمَعْرُوفِ وَانْهى عَنِ الْمُنْكَرِ ، وَ اسيرُ بِسيرَةِ جَدّى وَ ابى عَلِىِّ بْنِ ابى طالِبٍ . . . . « 1 » \r\nمن گردن‌فرازانه و بوالهوسانه قيام نكرده‌ام و نه تبهكارانه ياستمگرانه ، بلكه فقط به‌اين‌خاطر كمر به نهضت بربسته‌ام كه كار ملت جدم ( ص ) رابصلاح آرم و اصلاح گردانم . مىخواهم امر به معروف و نهى از منكر كنم ، و به شيوهء جدم و پدرم على بن ابى طالب عمل كنم . . . . روشن است كه « منكر » در اينجا فساد اوضاع اجتماعى ملت جدش بوده و « معروف » حالت اجتماعى مطلوب و پسند اسلام . مفهوم كلامش اين است كه اكنون - سال شصتم هجرى - فساد عقيدتى و اجتماعى خطرناكى در جامعه شيوع و سيطره پيدا كرده كه بايستى من با آن مبارزه كنم تا حال ملت اسلامى به صلاح آيد و اين جز انقلاب تكاملى در شئون\r\n\r\n","description":"","footnote":" ( 1 ) . مقتل العوالم ، 54 . ","page_name":" 332 ","page_number":332},
  {"content":"\r\n\r\nاقتصادى ، سياسى ، قضايى ، فرهنگى ، اخلاقى ، و اعتقادى جامعه نيست . « صلاح » عبارت است از تطبيق نظامات اجتماعى اسلام بر جامعهء مسلمانان ، و پيراستگى عقايد شان از خرافات و اوهام و باورهاى سخيف . بهترين دليل بر اينكه مفهوم منظور امام همين بوده عمل و مبارزهء تحققى او است .\r\nاز اين توضيح كه « جنبش من اصلاح ملت جدم محمد ( ص ) است » پيداست كه جهادش ضديت با فساد رجعت به منظور تجديد انقلاب تكاملى اسلام و ساختمان مجدد جامعه بر طبق نظامات آن است . چون از اين تجديد ساختمان به « صلاح » تعبير شده و اين كار با ويرانى ساختمان موجود جامعه ملازمه دارد ، مىتوان آن را مبارزهء ضد فساد و ضد ارتجاع هم شمرد . اين حقيقت را نطقهاى بعدى امام و يارانش تحكيم مىبخشد .\r\nبه‌هنگام دعوت ساير مسلمانان به همگامى و همرزمى ، ايشان را به جهاد ضد رجعت فراخوانده و نوع مبارزه را با همين وصف مشخص مىكرد . از مهم‌ترين اسنادى كه در اين زمينه داريم و شايد مهم‌ترين آنها ، دعوتنامه‌يى است كه از مكه براى سران قبائل مقيم بصره فرستاده است :\r\nانَّ قَوْمَنا اسْتَأْثَرُوا عَلَيْنا بِمَقامِ رَسُولِ اللَّهِ وَ نَحْنُ وَرَثَتُهُ وَ احَقُّ بِهِ مِنْهُمْ . فَانَّا ادْعُوكُمْ الى كِتابِ اللَّهِ وَ سُنَّةِ نَبِيِّهِ . فَانَّ السُّنَّةَ قَدْ اميتَتْ وَ الْبِدْعَةُ قَدْ احْيِيَتْ . فَانْ تَسْمِعُوا الَىَّ اهْدِكُمْ سَبيلَ الرَّشادِ . « 1 » \r\nهم قبيله‌گان ما مقام پيامبر خدا را از ما كه ميراثبرش بوديم و به تصدى آن از ايشان سزاوارتر ، بر بودند و خاص خويش گردانيدند . من شما را به كتاب خدا و سنت پيامبرش فرا مىخوانم ، زيرا سنت ( يعنى رويه پيامبر و رويه اسلامى ) كاملًا از بين رفته و بدعت ( يعنى رويهء نو پيداى بيگانه از اسلام ) كاملا زنده و بازگردانده شده است . اگر سخنم را به گوش گيريد شما را به راه درست خردپذير رهنمون خواهم شد . يزيد بن مسعود نهشلى رئيس قبيلهء بنى تميم در بصره اين دعوتنامه را براى اتباع پر شمارش بر خوانده و همآوا اعلام آمادگى كردند و گفتند حاضرند با حسين بن على ( ع ) در جهاد بخاطر احياى سنت و نابودى بدعت همگام شوند . « 2 » \r\n\r\n","description":"","footnote":" ( 1 ) . تاريخ الكامل ، ابن اثير ، ج 4 ، ص 9 .  ( 2 ) . لهوف ؛ تاريخ طبرى ، ج 6 ، ص 198 . ","page_name":" 333 ","page_number":333},
  {"content":"\r\n . \r\n","description":"","footnote":"","page_name":" 334 ","page_number":334},
  {"content":"\r\n\r\n\r\nعاشورا يا روز سرنوشت براى اسلام و آزادى « 1 » \r\nسيد عبدالكريم هاشمى نژاد\r\nمردم سست پيمان و عهد شكن كوفه كه حسين ( ع ) را براى پذيرش امامت و رهبرى خويش دعوت كرده بودند اكنون با شمشيرها و نيزه‌ها از آن حضرت استقبال كردند ؛ آن هم در بيابانى كه با كوفه فرسنگ‌ها فاصله دارد ، اين ميزبانان بىحميت و مكار در كربلا گرد آمدند تا ميهمان عزيز خود را بين دو كار مخير سازند ، يا در برابر يزيد تسليم گردد و يا او را به قتل برسانند . اما حسين ( ع ) كه از ابتدا تصميم مقدس خويش را گرفته بود و شهادت را بر ذلت و ننگ بيعت با يزيد ترجيح داد با صراحت مىفرمود :\r\nلا وَاللَّهِ لا اعْطيهِمْ بِيَدى اعْطاءَ الذَّليلِ وَ لا اقِرُّ اقْرارَ الْعَبيدِ . « 2 » \r\nنه به خدا قسم من دست ذلت به اين ناپاكان نخواهم داد و مانند بندگان در برابر آنها تسليم نمىگردم . با اين حساب تباه‌كاران بد نهاد و حاميان زادهء معاويه تنها يك راه در پيش دارند و آن هم كشتن فرزند رسالت و اسارت خاندان وحى و نبوت است يزيد مىخواهد اكنون كه حسين در برابر وى سرسختى نشان داد از او انتقام بگيرد و آتش خشم و كينهء خويش را از اين راه خاموش سازد ، غافل از آن كه حسين ( ع ) اگر كشته گردد قطرات خون پاكش آنچنان طوفانى خشمگين در افكار جامعه و امت عليه دودمان ننگ آل‌اميه به وجود آورد و آن گونه اساس بيدادگرى و ستم را به رسوائى و فضيحت بكشد كه گذشت زمان نتواند آن را كهنه كند و از خاطره‌ها محو سازد .\r\n\r\n","description":"","footnote":" ( 1 ) . برگرفته از كتاب « درسى كه حسين ( ع ) به انسانها آموخت » شهيد سيد عبد الكريم هاشمىنژاد ، چاپ اول ، 1347 .  ( 2 ) . كامل ابن اثير ، ج 4 ، ص 26 ، چاپ مصر سال 1303 . ","page_name":" 335 ","page_number":335},
  {"content":"\r\n\r\nحسين ( ع ) كشته مىشود ، اما پيش از شهادت بايد پرده‌ها را بالا بزند و عواملى كه ضرورت قيام و نهضت مقدس او را ايجاب كرد آشكارا بيان كند تا اجتماع در جريان پيش‌آمدهاى تلخ كشور و خودسرىهاى حكومت قرار گيرد .\r\nحسين ( ع ) بايد از عاشورا كه آخرين فرصت اوست حداكثر استفاده را ببرد و نداى آسمانى خويش را به گوش آن مردم و جهانيان برساند تا رسالت اسلامى و انسانى خود را به انجام برساند حسين ( ع ) مىخواهد در آن سرزمين و در ميان آتش و خون خطبه بخواند ، خطبه‌اى كه در آن فضيحت و فساد حكومت و شرايط دردناك اجتماع اسلامى را شرح دهد از اين نظر در برابر آن مردم قرار گرفت و از حلقومى كه تشنگى سخت آن را رنج مىداد اين گونه شروع به سخن كرد :\r\nتُبّاً لَكُمْ ايَّتُهَا الْجَماعَةُ وَ تَرْحاً حينَ اسْتَصْرَخْتُمُونا والِهينَ فَاصْرَخْناكُمْ مُوجِفينَ سَلَلْتُمْ عَلَيْنا سَيْفاً لَنا فى ايْمانِكُمْ وَحَشَشْتُمْ عَلَيْنا ناراً اقْتَدَحْناها عَلى عَدُوِّنا وَ عَدُوِّكُمْ .\r\nاى گروهى كه در اينجا براى كشتن من گرد آمديد مرگ و هلاك بر شما باد شما سرگشته و حيرت‌زده به ما پناهنده گشته‌ايد و فرياد برآورديد كه ما امام و رهبر نداريم ، ما به سوى شما آمديم و نداى شما را اجابت كرديم اكنون به رخ ما شمشير مىكشيد ؟ ! با همان شمشيرى كه ما به دست شما داديم ، شما آتشى را براى سوزاندن ما شعله‌ور ساختيد كه ما آن را براى دشمنان خود و شما برافروخته‌ايم ؟ ! فَاصْبَحْتُمْ الْباً لِاعْدائِكُمْ عَلى اوْلِيائِكُمْ بِغَيْرِ عَدْلٍ أَفْشُوهُ فيكُمْ وَلا امَلٍ اصْبَحَ لَكُمْ فيهِمْ فَهَلّا لَكُمُ الْوَيْلاتِ تَرَكْتُمُونا وَالسَّيْفُ مَشيمٌ وَالْجاشُ طامِنٌ وَالرَّأْىُ لِما يَسْتَحْصِفُ وَلكِنْ أَسْرَعْتُمْ الَيْها كَطَيْرَةِ الدَّباءِ وَ تَداعَيْتُمْ الَيْها كَتَهافِتِ الْفَراشِ .\r\nشما مردم اكنون بر پيكار دوستانتان اجتماع كرديد و بر حمايت از دشمنان خود اتفاق نموديد بى آن كه عدل و دادى را در بين شما اجرا كنند و يا به آرزوهاى خود در حكومت آنان دست يابيد ! ! آيا ننگ و عذاب بر شما نباشد با آن كه شما ما را رها كرديد و با دشمنان ما پيوند نموديد ؟ ! در حالى كه شمشيرها در نيام بود و آتش جنگ برافروخته نشده بود و رأىها محكم بود . با اين حال شما براى برافروختن آتش جنگ و افكندن خود در آن ، شتاب نموديد ، چون پروانگانى كه خود را به آتش مىزنند و در ميان آن مىسوزند .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nفَسُحْقاً لَكُمْ يا عَبيدَ الْامَةِ وَ شِذاذَ الْاحْزابِ وَ نَبْذَةَ الْكِتابِ وَ مُحَرِّفِى الْكَلِمَ وَ عُصْبَةَ الْانامِ وَ نَفَثَةَ الشَّيْطانِ وَ مُطْفِىءَ السُّنَنِ أَهؤُلاءِ تَعْضُدُونَ وَ عَنَّا تَتَخاذِلُونَ .\r\nننگ بر شما باد . شما از بزرگان گمراهان اين امت و از شاذهاى اين اجتماع‌ايد . شما كتاب خدا را به دور انداختيد و آن را تحريف نموديد ؟ ! شما از گروه گناهكاران و پيروان شيطان‌ايد شماييد كه سنت پيغمبر و مقررات آسمانى آن حضرت را محو ساختيد ، آيا از ستمگران و بنىاميه حمايت مىكنيد ولى ما را رها نموده و مخذول مىسازيد ! ؟ اجَلْ وَاللَّهِ غَدَرٌ فيكُمْ قَديمٌ وَ شَجَتْ الَيْهِ اصُولَكُمْ وَ تَأَزَّرَتْ عَلَيْهِ فُرُوعَكُمْ فَكُنْتُمْ اخْبَثُ ثَمَرٍ شَجى لِلنَّاظِرِ وَ اكْلَةٍ لِلْغاصِبِ .\r\nآرى به خدا قسم نيرنگ و فريب در شما بسيار با سابقه است و اين صفت زشت اصول و فروع شما را فرا گرفته شما خبيث‌ترين ثمرى هستيد كه چشم بيننده و ناظر را تعب مىدهيد و گلوى خورنده را به رنج مىآوريد . الا وَ انَّ الدَّعِىَّ ابْنَ الدَّعِىِّ قَدْ رَكَزَنى بَيْنَ اثْنَتَيْنِ بَيْنَ السِّلَّةِ وَالذِّلَّةِ وَ هَيْهاتَ مِنَّا الذِّلَّةُ يَأْبَى اللَّهُ ذلِكَ لَنا وَ رَسُولُهُ وَالْمُؤْمِنُونَ وَ حُجُورٌ طابَتْ وَ طَهُرَتْ وَ انُوفٌ حَمِيَّةٌ وَ نُفُوسٌ ابِيَّةٌ مِنْ انْ تُؤْثَرَ طاعَةَ اللِّئامِ عَلى مُصارِعِ الْكِرامِ الا وَ انّى زاحِفٌ بِهذِهِ الْأُسْرَةِ مَعَ قِلَّةِ الْعَدَدِ وَ خِذْلانِ النَّاصِرِ . « 1 » \r\nآگاه باشيد ! كه اين بىپدر و ناپاك فرزند بى پدر ( يعنى زادهء زياد ) مرا بين دو كار مخير گردانيد يا شمشير را برگزينم و كشته گردم ، يا آن كه تن زير بار ذلت بدهم ، اما من اهل ذلت و خوارى نيستم و اينها از خاندان پيغمبر به دور است ، نه خدا راضى است كه ما ذليل گرديم ، و نه پيغمبر خدا رضايت مىدهد و نه مؤمنين بدين ننگ راضى مىگردند و هم دامن‌هاى پاك مادرانى كه ما را تربيت كردند و همچنين اين مردان آزاده‌اى كه با من هستند راضى نمىشوند كه تن به خوارى بدهند و اجازت نمىدهند كه اطاعت از مردم پست و فرومايه را بپذيرند . اكنون آگاه باشيد كه من با اين ياران و جمعيت اندك با شما جنگ خواهم كرد . در اين خطبهء شورانگيز حسين ( ع ) بسيارى از حقايق را بىپرده بيان كرد ، خطبه‌اى كه در شرايطى تلخ و دردناك ايراد گرديد در حالى كه تشنگى به شدت حلقوم مقدس امام ( ع ) را رنج مىداد و مرگ ياران و عزيزانش روح لطيف و آسمانى او را به سختى تحت فشار قرار داده\r\n\r\n","description":"","footnote":" ( 1 ) . لهوف ، ص 57 ، چاپ قم . ","page_name":" 337 ","page_number":337},
  {"content":"\r\n\r\nبود ، مردى كه خود در آستانه شهادت است و تا چند ساعت ديگر خون پاك و شريفش صحنهء كربلا را رنگين مىسازد ، مردى كه اكنون در برابرش هزاران تن دشمنانى خونخوار و سفاكانى بيشرم با نگاه‌هاى اهرمنى خود كه از آنها آتش خشم و غضب مىباريد صف كشيده‌اند و تشنهء خون وى هستند با اين حال آن افتخار آزادى و شرف آن گونه با شهامت در آنجا سخن گفت كه درسى براى انسان‌ها در طول تاريخ است ، در اين خطبه آن بزرگوار سخن از بيعت با يزيد به ميان مىآورد و آن را ذلت و ننگ مىشمرد - ننگى كه خود فرمود « از خاندان پيغمبر به دور است » - حسين ( ع ) در آنجا راه برگزيدهء خويش را كه چيزى جز يك مرگ شرافتمندانه و خونين نيست اعلام داشت ، او به خوبى مىداند كه اكنون سرنوشت اسلام و عدالت ، شرف و آزادى به تصميم وى بستگى دارد و اگر او تسليم شود و بيعت با يزيد را بپذيرد با اين كار اسلام و عدالت را در برابر كفر و بيدادگرى تسليم نموده است و راه سرشكستگى و خوارى را به روى انسان‌ها و امت گشوده است .\r\n\r\nعالىترين حماسهء آزادى در سخت‌ترين شرايط\r\nخطابه‌هاى جانبخش و روح‌دهندهء حسين ( ع ) كه با منطقى رسا و روشن پى در پى ايراد مىگرديد در آن دل‌هاى سخت‌تر از سنگ كمترين اثر به جاى نمىگذاشت ، در روز عاشورا آن بزرگوار بارها از خدا ، پيغمبر ، قرآن و روز واپسين و جزا سخن به ميان آورد ، اما ديد براى آن بردگان بىصفت و درندگان بدخو بىثمر است و آن بىشرمان همچنان به خونريزى و جنايت و كشتار شريف‌ترين انسان‌هاى عصر خويش سرگرم‌اند ، شكم‌هاى از حرام پرشدهء آنان و سفره‌هاى رنگين ستمگران كه رنگ آن از خون دل و ديدهء بيوه‌زنان و يتيمان و محرومان بود ديگر هيچ حس انسانى براى آنها به جاى نگذاشت ، اينجا بود كه آن خلاصهء دودمان على ( ع ) منطق خويش را عوض كرد و با ديدى جهانى كه براى هر كس - از هر نژاد و ملت - قابل درك است سخن گفت خطاب به آنان فرمود :\r\nوَيْلَكُمْ يا شيعَةَ آلَ ابى سُفْيانَ انْ لَمْ يَكُنْ لَكُمْ دينٌ وَ كُنْتُمْ لا تَخافُونَ الْمَعادِ فَكُونُوا احْراراً فى دُنْياكُمْ هذِهِ . « 1 » \r\n\r\n","description":"","footnote":" ( 1 ) . همان ، ص 70 ؛ كامل ابن اثير ، ج 4 ، ص 31 . ","page_name":" 338 ","page_number":338},
  {"content":"\r\n\r\nيعنى واى بر شما اى پيروان دودمان ابوسفيان ! اگر دين نداريد و از قيامت و حساب نمىترسيد در اين دنيا آزاده زندگى كنيد . اين نداى ملكوتى و مقدس كه از حلقوم عطشان حسين ( ع ) خارج گرديد هر چند روى سخن با آن اهرمنان است اما اين يك منشور جهانى و پيام انسانى است پيامى به انسانيت و نسل‌ها ، پيامى به درماندگان و آواره‌ها ، پيامى به سركوفت‌شدگان و ستمديده‌ها ، در اين پيام ديگر موضوع مذهب و مليت مطرح نيست ، نژاد و منطقه در آن بى نقش است ، در اينجا حسين ( ع ) با سپاه زجر ديده و به زنجير كشيده ، با نژادهاى زرد و سرخ محروم و استعمار شده با اقوام ضعيف و ستم‌كشيده ، با آواره‌ها و رانده‌شده‌هاى از وطن و خلاصه با همهء استثمار شده‌ها و مظلوم‌هاى جهان از آسيا گرفته تا آمريكا ، از اروپا تا آمريكا ، از اروپا گرفته تا آفريقا و استراليا با همه و همه سخن گفت آنها را به آزادى و آزادگى ، به نجات از ذلت‌ها ، ننگ‌ها ، سرشكستگىها دعوت كرد ، در طول تاريخ بشر كسانى بودند ، كه از آزادى و آزادمردى دم زدند و جامعه را به سوى آن دعوت كردند اما بين همان‌ها بودند افرادى كه با ديدن قدرى شكنجه و رنج آنچنان مسير فكرى خويش را عوض كردند كه يكباره در قطب مخالف قرار گرفته و خود در شمار عوامل ستمگران و جباران درآمدند ، ولى شرايط سخت و دردناكى كه حسين ( ع ) داشت و در آن از آزادى و شرف سخن گفت و انسان‌ها را به سوى آنها دعوت كرده بود در تاريخ جهان كاملًا بىسابقه است ، اين گفتار حسين ( ع ) در عصر عاشورا بود نه پيش از آن ، در آن هنگام كه آن بزرگوار حوادث تلخ و كوبنده سختى را پشت سر نهاد ، همهء ياران و نزديكانش در برابر ديدگان او كشته گشتند ، خاندان شريفش در آستانه يك سفر پررنج اسارتند ، آن حضرت خود در جنگ زخم‌هاى خونين و فراوان برداشت ، فشار تشنگى به سختى او را رنج مىدهد ، اكنون هم بر روى خاكى گرم و آغشته به خون قرار دارد در چنان شرايط سخت و بىسابقه باز هم فرياد مىزند « اگر دين نداريد آزاده زندگى كنيد » ؟ ! در آن موقعيت حساس بازهم از آزادى دم زدن ؟ ! از عدل و شرف سخن به ميان آوردن ! ! انسان‌ها را به نجات از ذلت و ننگ دعوت كردن ؟ ! آيا در سراسر جهان سابقه دارد ؟ ! آرى اينجا است كه ما اين نداى مقدس را « عالىترين حماسهء آزادى در سخت‌ترين شرايط » ناميديم و جا دارد مكتب آزادى و آزادگان جهان با داشتن چنين عنصرى سخت بر خود ببالند و بىدريغ به دو عشق بورزند .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nكشتار ، خونريزى ، غارتگرى ، جنايت\r\nخطبه‌هاى گرم و آتشين حسين ( ع ) يكى پس از ديگرى در روز عاشورا ايراد مىگرديد اما براى آن مردمى كه « قُلُوبُهُمْ كَالْحِجارَةِ اوْ اشَدُّ قَسْوَةٍ » كمترين اثر نداشت و همچنان به كشتار مردان فضيلت و انسان‌هاى اجتماع سرگرم بودند و در برابر حقيقت شمشير مىكشيدند .\r\nحكومت يزيد در آن روز كثيف‌ترين جنايت‌ها را انجام داد و رذالت و بىشرمى را به پايان رساند ، كشتند ، سوزاندند ، آتش زدند ، غارت كردند ، سرزمين مقدس طف در آن روز صحنهء پيكارى خونين بود ، در يك سوى چهره‌هاى نورانى كه در آنها خدا ، فضيلت ، آزادمردى و شرف خوانده مىشد قرار داشت و در سوى ديگر جرثومه‌هاى ننگى در قالب انسان ! ! ! ! ديده مىشدند كه در صورت‌هايشان ناپاكى ، درندگى ، توحش ، ذلت و بردگى به خوبى نمايان بود ، آنچه كه بين اين دو جبهه رد و بدل مىگشت شمشير بود و نيزه و تير آن روز نزديك به پايان شد در حالى كه پيكره‌هاى بىجان آن رادمردان شريف كه مرگ شرافتمندانه را از زندگى با جباران و ستمگران به مراتب بهتر مىدانستند صفحهء زمين طف را زينت داده بود ، آفتاب آن روز غروب كرد در حالى كه افق تيره و سياه بشريت - به علت آن نهضت خدايى - آرام آرام مىرفت تا روشنى گيرد ، خورشيد آن روز - به دنبال شهادت امام سوم ( ع ) افول نمود ولى با آن غروب از يك سوى ستارهء افول شدهء اسلام با نور خيره‌كننده و جلوهء بيشترى درخشيدن آغاز كرد و از سوى ديگر حكومت آل‌اميه و آن جباران ستمگر با ننگ و رسوايى در اعماق ظلمت و تاريكى تاريخ به سرعت فرو مىرفت .\r\n\r\nديده‌اى كه فاصلهء زمان را مىشكافد !\r\nحكومت خونخوار ابوسفيانيان كه اكنون از قتل و كشتار و خونريزى شريف‌ترين انسان‌هاى عصر خويش فارغ گشت مىخواهد هيچ نشانه‌اى از آنها براى نسل‌هاى آينده بر جاى نماند تا ديگر اين قيام خونين براى آيندگان به صورت مكتبى الهام‌بخش زنده نماند و از اينجا است كه دستور مىدهد تا بر بدن‌هاى پاك آن آزادمردان امت اسب بتازند ! ! ! تا از اين راه اثرى از آنان بر جاى نماند و خاطره‌هاى آنها براى هميشه فراموش گردد . اما آنها نمىدانند كه حسين ( ع ) چراغ فروزان الهى است و اين چراغ هيچگاه خاموش‌شدنى نيست .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nيُريدُونَ انْ يُطْفِؤُا نُورَ اللَّهِ بِافْواهِهِمْ وَ يَأْبَى اللَّهُ الّا انْ يُتِمَّ نُورَهُ وَلَوْ كَرِهَ الْكافِرُونَ . « 1 » \r\nآيا ممكن است انسانيت و تاريخ بشر اين حادثهء بزرگ و نهضت عظيم را فراموش كند ؟ ! آيا امكان‌پذير است كه گذشت روزگار اين فاجعهء خونين را كهنه سازد و يا آن را از ياد ببرد ؟ ! فرزند معاويه آنچنان به غلط سرمست و مغرور بود كه تصور مىكرد ديگر كارها تمام شده و خاطرهء خاندان وحى براى هميشه محو گرديده است ! ! ! بغض و عداوت موروثى شديدى كه آن بىاصالت رسوا نسبت به دودمان پيغمبر داشت وى را تا آن حد نابينا و كور ساخته بود كه نمىتوانست آيندهء پرافتخار و عزت بىمانند حسين ( ع ) را بنگرد اما در همان شرايط سخت و طوفانى دختر اميرالمؤمنين زينب با ديدى كه فاصلهء زمان را مىشكافد آنچنان آيندهء آن سرزمين و جلوه‌هاى عظمت حسين ( ع ) را در آن مىبيند كه با قاطعيت تمام دربارهء آن سخن مىگويد .\r\nمورخين بزرگ نگاشته‌اند هنگامى كه كاروان اسير حسين ( ع ) را در روز يازدهم از قتلگاه امام عبور دادند حضرت سجاد زين‌العابدين ( ع ) منظرهء دل‌خراش پيكر شريف را از نزديك ديدار نمود و سخت منقلب گرديد ، در آنجا زينب نزد برادرزاده خويش آمد و عرضه داشت :\r\n. . . لا يَجْزَ عَنَّكَ ما تَرى فَوَاللَّهِ انَّ ذلِكَ لَعَهْدٌ مِنْ رَسُولِ اللَّهِ ( ص ) الى جَدِّكَ وَ ابيكَ وَ عَمِّكَ وَ لَقَدْ اخَذَ اللَّهُ ميثاقَ اناسٍ مِنْ هذِهِ الْأُمَّةِ لا تَعْرِفُهُمْ فَراعِنَةُ اهْلِ الْارْضِ وَ هُمْ مَعْرُوفُونَ فى اهْلِ السَّمواتِ انَّهُمْ يَجْمَعُونَ هذِهِ الْاعْضاءِ الْمُتَفَرِّقَةِ فَيُوارُونَها وَ هذِهِ الْجُسُومِ الْمُضَرَّجَةِ وَ يَنْصِبُونَ لِهذَا الطَّفِ عَلَماً لِقَبْرِ ابيكَ سَيِّدَالشُّهَداءِ ( ع ) لا يَدْرُسُ اثَرَهُ وَلا يَعْفُوا رَسْمَهُ عَلى كُرُورِ اللَّيالى وَالْايَّامِ وَ لِيَجْتَهِدَنَّ ائِمَّةَ الْكُفْرِ وَ اشْياعِ الضَّلالَةِ فى مَحْوِهِ وَ تَطْميسِهِ فَلا يَزْدادُ اثَرَهُ الّا ظُهُوراً وَ امْرَهُ الّا عُلُوّاً . « 2 » \r\nيعنى اين منظرهء دلخراش شما را بىتاب نكند ، خداوند جمعى از اين امت را خواهد فرستاد كه ستمگران زمين آنها را نمىشناسند ولى فرشتگان آسمان با آنها آشنا هستند ، آنها اين بدن‌هاى پاره‌پاره را جمع مىكنند و آنها را دفن مىسازند و بر اين زمين نشانه‌اى براى قبر سيدالشهدا نصب مىكنند كه اثر آن محو نخواهد شد و گذشت تاريخ آن را كهنه نخواهد\r\n\r\n","description":"","footnote":" ( 1 ) . توبه ، آيهء 32 .  ( 2 ) . نفس المهموم ، ص 242 ، چاپ تهران . ","page_name":" 341 ","page_number":341},
  {"content":"\r\n\r\nساخت و هر چند كه جباران و پيروان ضلالت براى نابودى آن كوشش كنند بر عظمت و شوكت آن افزوده خواهد گشت . در اينجا دختر اميرالمؤمنين ( ع ) كه اكنون در اسارت يك حكومت ديكتاتور است دربارهء آيندهء كربلا سخن مىگويد و از اين همه عظمت و شكوهى كه قبر مطهر حسين اكنون دارد و قبله‌گاه آزادمردان جهان در طول تاريخ بوده و تا پايان هم خواهد بود در آن روز خبر مىدهد ، در آن روزى كه ظواهر كار خلاف آن را نشان مىداد ! .\r\nآرى اين سخن زينب و ديد او دربارهء نهضت و ثمرات شيرين آن در آينده است ! و آينده هم به خوبى نشان داد كه دختر على ( ع ) بيهوده سخن نگفت ، اين يك حقيقتى است كه هر قدر گذشت زمان بر حادثهء كربلا بيشتر مىشود عظمت ، جلالت و قداست آن افزون‌تر و آشكارتر مىگردد ! ! !\r\nو اين عجيب است كه گويا نهضت حسين ( ع ) از اين نظر بر خلاف همهء حوادث و پيش‌آمدها است زيرا حوادث مهم درست همانند سنگى است كه در داخل حوض وسيعى سقوط كند ، اين سنگ با سقوط خود طبعاً موجى در آب ايجاد مىكند ، ولى اين موج تنها در محل سقوط شديد است اما هر قدر كه به عقب مىرود آرام‌تر مىگردد تا جايى كه اگر وسعت حوض بسيار باشد ديگر در اواخر آن از موج اثرى ديده نمىشود ، حوادث و پيش‌آمدهاى بزرگ همين گونه است يعنى در آن هنگام كه انجام شد و يا حداكثر در همان ماه يا سال موجى از خود در افكار ايجاد مىكند اما هر قدر دامنهء تاريخ پهن‌تر شود و از زمان آن حادثه بيشتر بگذرد بيشتر به دست فراموشى سپرده گشته و خاطرهء آن كهنه مىگردد ، ولى حادثهء خونين طف به عكس اين قاعدهء طبيعى است يعنى در آن روزى كه اين قيام خدايى انجام شد موج آن در افكار بسيار كوتاه و نامحسوس بود ، اما هر قدر بر تاريخ وقوع آن بيشتر گذشت ، عكس‌العمل آن شديدتر و موج آن عظيم‌تر گرديد تا جايى كه امروز كمتر كسى در جهان يافت مىشود كه با تاريخ اقوام و ملل ديگر سر و كارى داشته باشد و با اين حال از حادثهء كربلا و نهضت حسين ( ع ) چيزى نداند و به آن با نظر اعجاب و تحسين ننگرد .\r\nموجى كه قيام خونين حسين ( ع ) به وجود آورد آنچنان فاصله‌هاى قرون و اعصار را شكافت و جهانگير شد كه شخصيت‌هاى بزرگى همانند « گاندى » هنگامى كه مردم هند را\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nبراى كسب آزادى و استقلال دعوت مىكند بر نداى آسمانى حسين ( ع ) كه مىفرمود : « . . .\r\nفكونوا احراراً فى دنياكم » تكيه كرده و ملت زجركشيده و استعمارشدهء خويش را به پذيرش آن ندا مىخواند .\r\n\r\nپايان يك مسئوليت و آغاز مسئوليتى ديگر\r\nدر اين قسمت روشن ساختيم كه زادهء اميرالمؤمنين ( ع ) همهء كارهايى كه در طول راه انجام داد و تمام گفتارها و خطبه‌هايى كه ايراد فرمود همه و همه در تعقيب از همان سياست و براى رسيدن به همان هدف بوده است ، حسين ( ع ) آنچنان سياست نهضت خويش را دقيق و صحيح طرح كرده بود كه راستى عالىتر و براى رسيدن به آن اهداف بزرگ جهانى طرحى بهتر از آن امكان‌ناپذير بود اما با اين حال اين يك حقيقت است كه اگر طرح‌هاى نهضت تنها براى شهادت و تا عصر عاشورا پايان مىيافت پيروزى يزيد قطعى و حتمى بود و امكان يك بهره‌بردارى وسيع از آن قيام خونين وجود نداشت زيرا فرزند معاويه در يك بيابان خشك كاروان سلالهء نبوت و خلاصهء خاندان وحى را محاصره نموده و با انجام شرمگين‌ترين جنايت ، آن حضرت و ياران وى را به قتل رساند .\r\nاين حادثه هر چند بسيار بزرگ و جانسوز بود ، ولى براى حكومت شام امكان داشت كه با استفاده از دستگاه وسيع تبليغاتى خويش و نيروهايى كه آن روز در اختيار داشت به آسانى آن را تحريف نموده و يك باره آن را قلب ماهيت سازد ، چنان كه ستمگران و جباران توانستند درطول تاريخ بسيارى از حوادث بزرگ و اصيل را دچار چنين سرنوشت شومى سازند .\r\nحسين بن على ( ع ) هرچند در روز شهادت خود سخن گفت سخنانى كه تا اعماق جان هر انسانى اثر مىگذارد - و در آن اهداف بزرگ و آسمانى خويش را براى مردم كوفه و جهانيان روشن ساخت - از فساد حكومت و ماهيت شيطانى آن پرده برداشت ، آيندهء شوم و خطرناك امت را آشكارا بيان نمود ، اما فرزند معاويه به سادگى و آسانى مىتوانست اين نداهاى جانبخش را در همان سرزمين « مانند صاحب صدا » مدفون سازد و اجازه ندهد تا به گوش ديگران برسد و از اين راه خون پاك‌ترين سلالهء نبوت و شيرمردان فضيلت را يكباره پايمال سازد .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nاينجاست كه مىگوييم اگر نقشه حسين تنها تا كربلا پايان مىيافت و براى بهره‌بردارى از آن ديگر طرحى وجود نداشت طبعاً اين فداكارىها در برابر قدرت و امكانات وسيع حكومتى كه از منبر و محراب گرفته تا اقتصاد و ارتش همه را در اختيار داشت يكباره بىاثر بود اما حسين ( ع ) خليفةاللَّه است ، مردى كه از روز اول به تمام جوانب كار مىانديشد و پايان امر بر وى روشن است طبعاً اين چنين انسانى بيدار با ديد خدايى خود براى بهره‌بردارى از آن قيام بزرگ هم بىنقشه نيست ، فرزند پيغمبر براى به ثمر رساندن نهضت مقدس خويش طرحى بهت‌انگيز و مؤثر دارد كه بايد با دست كاروان اسيران يعنى همان زنان ، و كودكان كه در چنگال اهرمنان گرفتارند ، اجرا گردد .\r\nآنهايى كه هنگام حركت از مكه امام دربارهء آنان فرموده بود « انَّ اللَّهَ شاءَ أَنْ يَريهُنَّ سَبايا ؛ خداوند مىخواهد اين زنان را اسير ببيند » ، اكنون سرّ اسارت آنان روشن مىگردد و حقايق آشكار مىشود . كه چگونه آن كاروان پيروز وظيفهء بزرگ و مقدّس خويش را به عالىترين صورت انجام داد و چگونه توانست موج بنيانكن انقلاب را تا سرزمين شام برساند و از اين راه پايه‌هاى حكومت دودمان بوسفيان را سخت متزلزل و لرزان سازد .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nامام حسين ( ع ) « 1 » \r\nفضل الله بن روز بهان خنجى اصفهانى\r\nفضل اللَّه بن روزبهان متوفاى 927 هجرى كه از علماى اهل سنت مىباشد ، متن صلواتى را به زبان عربى در بارهء چهارده معصوم ( ع ) انشاء كرده سپس به شرح آن به زبان پارسى پرداخته و آن را « وسيلة الخادم الى المخدوم در شرح صلوات چهارده معصوم » ناميده است . در اينجا بخش مربوط به سيد الشهداء عليه السلام را ملاحظه مىفرماييد : اللَّهُمَّ صَلِّ وَ سَلِّم عَلَى الامامِ الثَّالِثِ الشَّهيد\r\nاى بار خدايا ! درود و صلوات ده و سلام فرست بر امام سوم كه لقب او شهيد است ( و شهيد كسى است كه در معركهء كفار كشته شود ) . از اين [ جا 
  ] شروع در صلوات است بر حضرت اميرالمؤمنين حسين ( ع ) و آن حضرت امام سوم است و ولادت آن حضرت در سال چهارم از هجرت بوده و از بعد اميرالمؤمنين حسن ( ع ) ، آن حضرت امام شد و لقب آن حضرت شهيد است ، زيرا كه شرف شهادت يافت .\r\nالهُمامِ السَّعيدِ الْقَوىِّ السَّيِّدِ الرَّضِىِّ السَّديد\r\nآن حضرت سيّد بزرگى است كه مردمان در حاجات و مقاصد ، قصد او مىكنند و از او مرادات طلب مىنمايند ؛ و آن حضرت سعيد است ، يعنى صاحب سعادت دنيا و آخرت كه در دنيا مرتبهء امامت يافته و منقبت شهادت و حميّت در دين او را حاصل شد ؛ و در آخرت سيّد جوانان اهل بهشت خواهد بود ؛ و آن حضرت قوى است در دين و محكم و صلب است در راه حق و راستى .\r\n\r\n","description":"","footnote":" ( 1 ) . برگرفته از كتاب « وسيلهء الخادم الى المخدوم در شرح صلوات چهار معصوم » فضل اللَّه بن روزبهان خنجى اصفهانى ، به كوشش رسول جعفريان ، انتشارات انصاريان ، قم ، چاپ اول ، 1375 . ","page_name":" 345 ","page_number":345},
  {"content":"\r\n\r\nروايت كرده‌اند كه چون حضرت اميرالمؤمنين حسن ( ع ) مىخواست كه با اهل شام صلح كند در مجلس بيعت آن حضرت حاضر نشد . كس فرستاد و آن حضرت را طلب كرد ، آن حضرت فرمود : من هرگز با ظالمان صلح نمىكنم و در بيعت ايشان در نمىآيم ؛ بعد از آن فرمود كه ، اگر برادر من استره « 1 »  بردارد و بينى مرا از روى من قطع كند من سر پيش دارم و قبول كنم . و مرا از آن خوشتر آيد كه مرا به بيعت معاويه مكلّف دارد . حضرت امام حسن ( ع ) كس فرستاد و مبالغه كرد تا حاضر شد [ آن‌گاه 
  ] فرمود كه ، نه پدرت وصيّت فرمود كه از سخن و طاعت بيرون نروى ؟ فرمود : بلى ! فرمود : من مىگويم صلح كن تا خون مسلمانها در ميان پايمال نگردد . پس به حكم برادر به طاعت از او راضى شد و صلح كرد و اين از غايت شدّت و قوّت و صلابت آن حضرت بود در دين « 2 »  و آن حضرت رضى است و راست است و صاحب سداد در دين يعنى به قضاى خدا راضى است در عين سداد .\r\nالوَلىِّ الْحَميدِ السَّخىِّ الَمجيدِ الْوَصىِّ الْحَديد\r\nآن حضرت ولى است يعنى موصوف « به صفت » ولايت است كه از صفت ائمه است ، و ستوده است در اخلاق حميده ، و سخى و كريم است و بزرگ است در سخاوت و كرم .\r\nچنانچه روايت كرده‌اند كه آن حضرت از كريمان مشهور بنى هاشم است و حكايت سخاوت آن حضرت بسيار است .\r\nو آن حضرت وصىّ است . زيرا كه هر يكى از ائمه ، وصىّ آن امامند كه پيش از ايشان بوده و حضرت اميرالمؤمنين على ( ع ) هر دو برادر را ، امامت داده بود به وصيت حضرت پيغمبر ( ص ) ؛ و آن حضرت در غايت حدّت و صلابت است در دين ؛ و حديد از اوصاف آن حضرت است . چنان كه در حديث وارد شده : خِيارُ أُمَّتى احَدُّها ؛ يعنى بهترين كسان از امّت من حديدان و تيزان‌اند كه به حدّت و تيزى قطع اعداى دين نمايند .\r\n\r\n","description":"","footnote":" ( 1 ) . استره : تيغ وسيله‌اى كه سر و صورت را با آن مىتراشند ( معين ) .  ( 2 ) . اصل اين مطلب يعنى مخالفت امام حسين ( ع ) با برادر را نيز مورخان اموى ساخته‌اند زيرا بر خلاف اين نقل ، چندين مورد گزارش شده كه حضرت در برابر كسانى كه از او مىخواستند تا مخالفت كند ، از سياست برادر دفاع كرد . اين گزارشها را در جاى ديگرى آورده‌ايم ( نك : تاريخ خلفا ، ص 377 و 378 ) . البته مؤلف سعى كرده محمل خوبى براى آن پيدا كند . ","page_name":" 346 ","page_number":346},
  {"content":"\r\n\r\nرَيْحانَةِ رَسُولِ اللَّهِ صاحِبِ الْوَعدِ و الوَعيد\r\nآن حضرت ريحان حضرت پيغمبر ( ص ) بود . و اين اشارت است بدان حديث كه حضرت پيغمبر ( ص ) فرموده كه حسن و حسين دو ريحانهء من‌اند از دنيا ؛ ريحانه شخص را « در عرب » به كسى گويند كه موجب راحت و انس خاطر او باشد . و آن حضرت نسبت به رسول‌اللَّه ( ص ) كه صاحب وعدهء ثواب و وعيد عقاب است اين مرتبه را داشته و راحت و انس و محبّت آن حضرت در دنيا به ايشان بوده . اسامة بن زيد روايت كند كه شبى حاجتى داشتم ، نزد حضرت ( ص ) رفتم ، آن حضرت بيرون آمد ، ديدم كه آن حضرت چيزى بر پشت مبارك بسته ، « در اندرون » شمله « 1 »  برداشت ، حسن و حسين ( ع ) را بر پشت مبارك بسته بود . فرمود پسران من‌اند و پسران دختر من‌اند . اى بار خدايا ! من دوست مىدارم ايشان را هر دو . پس تو دوست‌دار ايشان را و دوست‌دار كسى را كه ايشان را دوست دارد . « 2 »  و انس بن مالك روايت كند كه از حضرت پيغمبر ( ص ) سؤال كردند كه كدام يك از اهل بيت را دوست‌تر مىدارى ؟ فرمود حسن و حسين را . و حضرت فاطمه ( س ) مىفرمود : هر دو پسر مرا بخوان ، پس ايشان را مىبوييد و به سينهء خود باز مىگرفت و اين اشارت است بدانكه آن هر دو سيّد بزرگ و ريحانهء آن حضرت بودند .\r\nحَبيبِ حَبيبِ اللّهِ و الْمُتَّصِلِ بِهِ بِفَضْلِهِ الْعَتيدِ « 3 » \r\nآن حضرت حبيب حبيب‌اللَّه است و متصل است به دو واسطه [ به 
  ] فضل و كرامت مهيا كه آن حضرت را بوده . و اين اشارت است بدان حديث كه آن حضرت ( ص ) فرموده : حُسَيْنٌ مِنّى وَ أَنَا مِنْ حُسَيْنٍ احَبَّ اللَّهُ مَنْ احَبَّ حُسَيْناً . يعنى حسين بعضى از من است و من بعضى از حسينم . خداى تعالى دوست دارد كسى كه حسين را دوست دارد . اينها همه دلالت است بر آنكه حضرت محبوب حبيب است .\r\n\r\n","description":"","footnote":" ( 1 ) . نوعى شال كه بر دوش اندازند يا بر سر پيچند . در عربى شملة به معناى چادر كوتاه هم آمده است .  ( 2 ) . حديث اسامه ( البته بدون مقدمات اين نقل ) را ابن عساكر در ترجمة الامام الحسن [ از تاريخ دمشق ، تحقيق محمدباقر محمودى 
  ] ، ص 34 - 36 آورده است .  ( 3 ) . كذا فى الاصل . ","page_name":" 347 ","page_number":347},
  {"content":"\r\n\r\nسَيِّدِ شَبابِ اهْلِ الْجَنَّةِ فِى الْجَنَّةِ يَوْمَ الْمَزيدِ\r\nآن حضرت سيد جوانان اهل بهشت است در روز مزيد كه روز جمعه است در بهشت . و در آن روز حق تعالى اهل بهشت را به مزيد عنايت افضال و كرم مشرف مىفرمايد . و اين اشارت است به حديث كه مذكور شد .\r\nالْمُشْهرِ سَيْفِ الحَمِيَّةِ فِى الدّينِ عَلى كُلِّ جَبَّارٍ عَنيدٍ\r\nآن حضرت بر كشيده است مر شمشير حميّت را در دين بر هر جبّارى كه عناد با حق داشته باشد . و اين اشارت است بدانكه حضرت به خلافت يزيد « عَلَيْهِ اللَّعْنَةُ وَالْعَذابُ » راضى نشده و شمشير حميّت در دين بركشيده ، در مقابل او بايستاد و در دفع او سعى و اجتهاد فرمود .\r\nو روايت كرده‌اند كه چون معاويه در شام وفات يافت و از تمام مردم جهت يزيد لعين بيعت گرفته بود الّا بعضى از اولاد خلفا كه بيعت نكرده بودند و ايشان آن وقت در مدينه بودند ، و حضرت امام حسين ( ع ) و عبداللَّه بن زبير بيعت نكرده بودند و در مدينه بودند يزيد ملعون كتابتى به امير مدينه نوشت ، فىالحال كه معاويه وفات كرد ، و در آنجا مبالغت نوشت كه قبل از آنكه خبر فوت معاويه فاش شود ، حسين بن على و عبداللَّه بن زبير را حاضر گردان و ايشان را استمالت ده و بيعت ايشان بستان ؛ اگر قبول كنند هرچه خواهند از ايشان قبول كن و اگر ابا و امتناع نمايند ، ايشان را فىالحال به قتل رسان ، پيش ازآنكه فتنه ظاهر شود . امير مدينه را وليد بن عتبه نام بود . چون كتابت به دو رسيد ، كس فرستاد و ايشان را هر دو طلب نمود و وقت نماز ظهر بود و ايشان هر دو در مسجد پيش يكديگر نماز [ مىگزاردند 
  ] . شخصى آمد و گفت : امير شما را مىطلبد ! ايشان گفتند : چون از نماز فارغ شويم بياييم . پس حضرت امام حسين ( ع ) به عبداللَّه بن زبير گفت : آيا به چه كار ما را مىطلبند ؟ گفت : نمىدانم . آن حضرت فرمود : همانا طاغيه در شام مرده و ما را از جهت بيعت كردن با يزيد پليد مىطلبند . عبداللَّه‌بن زبير گفت : من نمىروم ، آن حضرت گفت : من اطاعت مىكنم مىروم فامّا چنان مىروم كه او را بر من دستى نباشد .\r\nآن حضرت نماز ظهر [ بگزارد 
  ] و به خانه رفت و تمامى اهل بيت و پسران عمّ ، اولاد جعفر و عقيل و غلامان را مسلّح ساخته همراه برداشت و متوجه خانهء وليد شد و با ايشان گفت : شما\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nچنان نشينيد كه آواز من شنويد ، چون سخن گويم . چون پيش وليد رفت ، وليد خبر هلاك معاويه با آن حضرت بگفت و استمالت نامهء يزيد بنمود و طلب بيعت كرد . آن حضرت فرمود :\r\nبيعت من پوشيده نتواند بود ؛ طريق آن است كه تو به مسجد آيى و خطبه كنى و مردمان را از موت معاويه خبر دهى و طلب بيعت كنى تا در آن مسجد كه همه كس حاضر باشند من بيعت كنم . اين سخن فرمود و برخاست . مروان حاضر بود گفت : امير او را بكش كه چون بيرون رفت ، ديگر بيعت نخواهدكرد . آن حضرت التفات كرد و فرمود : اى پسر زرقاء نه تو مرا توانى كشت و نه او و نه يزيد . وليد گفت : اى مروان ! تو مىگويى كه من فرزند رسول اللَّه را بكشم ، جهت آنكه با فاسقى فاجر بيعت نمىكند . پس آن حضرت بيرون آمد و عبداللَّه زبير برادر خود را فرستاد نزد وليد و گفت : تو مرا ترساندى از بس كه متواتر رسولان مىفرستى و مرا طلب مىكنى ؛ من فردا بيايم . و آن شب حضرت امام حسين ( ع ) با تمامى اهل بيت و جماعت و موالى و اقوام از مدينه بيرون آمدند و عبداللَّه بن زبير نيز با توابع خود بيرون رفتند و متوجه مكه شدند ؛ چون آن حضرت از مدينه بيرون آمد اين آيه را خواند : فَخَرَجَ مِنْها خائِفاً يَتَرَقَّبُ قالَ رَبِّ نجِّنى مِنَ الْقَوْمِ الظَّالِمينَ . « 1 » \r\nچون آن حضرت با عبداللَّه زبير به مكه رسيدند ، عبداللَّه بن عباس در مكه بود ؛ نزد آن حضرت آمد و گفت : مصلحت آن است كه در مكه ساكن باشى و اهل حجاز با تو موافقت كنند و اگر يزيد لشكر فرستد اهل حجاز و قبا به من مدد كنند و دفع لشكر او بكنند . امام حسين ( ع ) فرمود : من از حضرت رسول ( ص ) شنيدم كه فرمود اين حرم را قوچى است كه حرمت حرم به واسطهء او برود و نمىخواهم كه آن قوچ من باشم ؛ و به واسطه آنكه من اينجا ساكن شوم ، يزيد لشكر فرستد و حرمت حرم باطل شود . عبداللَّه بن عباس گفت : پس اعتماد بر مردم كوفه مكن . در اثناى اين احوال مردم كوفه از امراى عرب شيعهء على صلوات‌اللَّه و سلامه عليه ، كتابتها بدان حضرت نوشتند و از آن حضرت طلب نمودند و گفتند : شخصى را از اهل بيت خود به كوفه فرست تا بيعت از مردمان بگيرد . آن حضرت مسلم بن عقيل را بفرستاد و خود عازم توجه آن جانب شد و شمشير حميّت از غلاف غيرت بيرون كشيده و به خلافت و استيلاى يزيد پليد مريد عنيد رضا نداد و عزم توجه حرم فرمود :\r\n\r\n","description":"","footnote":" ( 1 ) . قصص ( 28 ) ، آيه 21 . ","page_name":" 349 ","page_number":349},
  {"content":"\r\n\r\nالْعازِمِ بِقُوَّةِ الْغَيرَةِ عَلى قَمْعِ كافرٍ مَريدٍ\r\nآن حضرت عزم كننده است به قوّتِ غيرت ، بركندن هر كافرى كه تمرّد كند از امامت و خلافت آن حضرت . و آن اشارت است به يزيد لعين كه بى استحقاق ، متصدّى منصب خلافت شد و به واسطهء قصد قتل آن حضرت از دين برگشت ، نعوذ باللَّه من هذا .\r\nروايت كرده‌اند كه آن حضرت بعد از آنكه مسلم بن عقيل را فرستاده بود ، عزم توجه كوفه جزم فرمود و مسلم چون « كتابتهاى اهل كوفه با بيعت نمودهء كوفيان جهت آن حضرت بفرستاد و كوفيان در كتابت مبالغه كرده بودند كه هرچند زودتر پيش از آنكه اهل شام بيايند ، توجّه مىبايد كرد ؛ آن حضرت به تعجيل بيرون فرمود و قبل از آنكه آن حضرت به كوفه رسد يزيد پليد - عليه و على محبّيه لعنةاللَّه - عبيداللَّه زياد ملعون را به كوفه فرستاد كه تدارك آن حال بكند . عبيداللَّه بن زياد چون نزديك كوفه رسيده از طرف حجاز درآمد و به شكل حضرت امام حسين برآمده ، جامه‌هاى سفيد پوشيده و درّاعه گذاشته بر شتر سوار ؛ مردمان كوفه تصوّر كردند كه حضرت حسين است به استقبال او بيرون آمدند ؛ او پرده به روى نجس خود گرفته بود و به هر قبيله كه مىرسيد سلام مىكرد ؛ ايشان مىگفتند : و عليك السّلام يابن رسول‌اللَّه ، و همراه او مىشدند ، بدان گمان كه آن حضرت است ؛ چون به در قصر رسيدند ، امير كوفه درِ قصر نگشود و از بالاى قصر گفت : اى پسر رسول خدا ، امشب جاى ديگر فرود آى تا فردا اين قصر را خالى كنيم . مردمان مبالغه مىكردند كه در بگشاى و او در نمىگشود . عبيداللَّه بن زياد پرده از روى خود برداشت و گفت : در بگشاى كه لعنت بر تو باد . عبيداللَّه را مردمان شناختند و او در بگشود و مردم بترسيدند متفرق شدند .\r\nصباح مردمان را جمع كرد و مبالغت نمود كه مسلم بن عقيل را به دو سپارند و حيلهء بسيار كردند تا مسلم را به دست آورد و او را شهيد گردانيد ؛ و اين خبرها در راه به حضرت امام حسين ( ع ) رسيد و چون توجه فرموده بود باز نتوانست گشتن و غيرت دين نگذاشت كه ازمقاتلهء دشمن لعين روگردان شود و در راه با فرزدق شاعر ملاقات نمود و از او احوال مردم كوفه پرسيد ؛ گفت : اى پسر رسول خدا ! دلهاى كوفيان با توست و شمشيرهاى ايشان با بنىاميّه . آن حضرت به وظايف عبوديت الهى قائم شده ، جان را در راه خداى تعالى نهاد .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nالقائِمِ فى مَقاماتِ الْعُبُوديَّةِ بِوَظائِفِ التَّقْديسِ و التَّحْميد\r\nآن حضرت ايستاده است در مقامهاى بندگى الهى به وظيفه‌هاى ذكر پاكى حق تعالى و ذكر بزرگى او جَلَّ و علا . و اين اشارت است بدانكه آن حضرت با وجود آنكه مىدانست كه كوفيان با او وفا نخواهند كرد و جان و عِرْض او در عرصهء تلف و خطاست ؛ چون وظيفه عبوديّت الهى آن بود كه به خلافت آن فاسق پليد راضى نشوند و نگذارند كه ظالم فاسق بر بندگان خداى تعالى ظلم كند و والى و حاكم ايشان باشد ، در مقامات عبوديّت قائم شد . به وظايف تقديس و تمجيد الهى قيام نمود و در آن راه خطرناك از دشمن باك نداشت .\r\nالُمجْتَهِدِ فى أَداءِ شُكْرِ الْمُنْعِمِ بِمَواهِبِ الثَّناءِ وَالتَّحْميدِ\r\nو آن حضرت كوشش كننده بود در اداى شُكر خداى تعالى نعمت دهندهء موهبتهاى ثنا و تحميد الهى . و اين اشارت است بدانچه روايت كرده‌اند كه آن حضرت در آن راه ، همه اوقات به عبادت و طاعت وظايف ثنا و تحميد الهى مشغول بود ، وظيفهء شكر نعمت به جا آورد .\r\nالْواصِلِ بِقَطْعِ مَنازِلِ الْقُرْبِ الى ذَرْوَةِ سَنامِ التَّوْحيدِ\r\nآن حضرت و اصل بود به واسطهء بريدن منزلهاى قرب الهى به غايت بلندى توحيد . و اين اشارت است بدانكه آن حضرت چون در راه حقّ تعالى جان عزيز را جهت رضاى او فدا فرمود ، قطع منازل قرب فرموده به غايت توحيد رسيده است . زيرا كه غايت توحيد الهى آن است كه موحّد ، خود را فداى حق تعالى سازد و از جميع منازل و مقامات بگذرد و روايت كرده‌اند كه آن حضرت در آن راه كه توجّه كوفه فرموده بود ، هر شب حكايات يحيى بن زكريّاى پيغمبر « صلّىاللَّه على نبينا وعليه » مىنمود تا آن شب كه صباح آن شهيد خواهد شد ، فرمود : « سُبْحان‌َاللَّه ! مِنْ هَوانِ الدُّنْيا عَلَى اللَّهِ أَنَّ رَأْسَ يَحْيَى بْنِ زَكَرِيَّا بُعِثَ الى بَغِىٍّ مِنْ بَغايا بَنى اسْرائيلَ » يعنى بدرستى كه از خوارى دنيا بر خداى تعالى آن است كه سر يحيى بن زكريّا را پيش قحبه‌اى از قحبگان بنى اسرائيل فرستادند ، يعنى دنيا پيش خداى تعالى خوار است كه سر عزيزى همچون يحيى كه اعزّ خلايق بود نزد خداى تعالى ، پيش فاحشه فرستادند .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nو در اين سخن تسلّى اهل‌بيت ( ع ) مىفرمود كه ، اگر سر مبارك او را پيش يزيد فرستند ايشان از آن تسلّى باشند كه دنيا پيش خداى تعالى چنين خوار است كه سر يحيى پيغمبر نزد فاحشه مىفرستند و سر بهترين خلايق حسين بن على پيش يزيد لعين پليد . و اين دلالت بر آن مىكند كه آن حضرت قطع منازل قرب فرموده دنيا را در نظر همّت آن حضرت هيچ اعتبار نبود زيرا كه و اصل بود باعْلى مراتب توحيد .\r\nابى عَبْدِاللَّهِ الْحُسَيْنِ بْنِ عَلىٍّ الشَّهيدِ السَّيِّدِ السِّبْطِ الزَّكِىِّ\r\nكنيت آن حضرت ابو عبداللَّه بود و آن حضرت را فرزندانى بوده به نامهاى على اكبر ، على اصغر و امام زين العابدين ( ع ) . نسل آن حضرت همه از امام زين العابدين ( ع ) است و دختر آن حضرت فاطمه است و سكينه . و شهيد از القاب آن حضرت است چنان [ كه 
  ] مذكور شد . و ديگر از القاب آن حضرت سيّد است زيرا كه حضرت پيغمبر ( ص ) او را سيّد خوانده چنانچه سابقاً مذكور شد . و از القاب آن حضرت سبط است زيرا كه حضرت پيغمبر ( ص ) فرمود : حسين سبطى است از اسباط ؛ و مىتواند بود كه مراد آن باشد كه آن حضرت سبط پيغمبر ( ص ) است ، زيرا كه دختر زاده را سبط مىگويند و مىتواند بود كه : مراد آن باشد كه آن حضرت سبطى است همچون اسباط بنى اسرائيل كه از اولاد ائمه بوده‌اند همچنانچه از اسباط بنى پيغمبران مىبوده‌اند . ديگر از القاب آن حضرت زكىّ است يعنى پاكيزه . زيرا كه آن حضرت به حسب و نسب پاكيزه بوده و از جميع عيبها و عارها و معايب و مثالب مطهّر است و طهارت فطرت آن حضرت به كمال است .\r\nالْمَقْتُولِ بَيْنَ الْكَرْبِ و الْبَلاءِ ، الْمَدْفُونِ بِا لطَّفِّ مِنَ الْكَرْبَلاء\r\nآن حضرت كشته شده است ميانهء شدّت و بلا ؛ و دفن كرده شده است در طف از كربلا . و اين اشارت است به قتل آن حضرت و دفن در كربلا .\r\nروايت كرده‌اند كه چون حضرت امام حسين ( ع ) با اهل بيت و جماعت خود حوالى كوفه رسيد عبيداللَّه بن زياد ، [ عمر بن 
  ] سعد را با بيست هزار سوار به جنگ آن حضرت فرستاد . او با لشكرها از كوفه بيرون آمد و در مقدّمهء لشكر خود حرّبن قيس رياحى را با هزار سوار روانه گردانيد ؛ چون حر با آن لشكر بدان حضرت رسيد ، آن حضرت فرمود : تو چه كسى و به چه كار آمده‌اى ؟ گفت : من حرّ بن قيسم و مرا فرستاده‌اند كه از تو جدا نشوم تا لشكر به تو رسد .\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nآن حضرت فرمود : اهل كوفه با من بيعت كردند و مرا طلب نمودند و من به سخن ايشان آمدم .\r\nاكنون اگر مىخواهند من بازگردم . حرّ گفت : اى فرزند رسول اللَّه ! كوفيان با عبيداللَّه موافق شده‌اند و با يزيد بيعت كرده و در قصد تواند . تو از اين راه كه آمدى طريق ديگر پيش گير و بازگرد و من بگويم كه من بديشان نرسيدم . آن حضرت قبول فرمود « 1 »  بازگشت و آن شب همه شب سير فرمود چون بامداد كرد در موضع كربلا نزول فرموده بود . فرمود : اين موضع را چه نام است ؟ گفتند : كربلا . فرمود : هذا موضع كرب و بلاء ؛ يعنى اين جاى شدت و غم بلا است .\r\nچون آن حضرت فرود آمد حرّ را ديد كه با لشكر در مقابل او فرود آمدند . با حرّ گفت نه بازگشتى . حرّ گفت : لشكر طاعت من نكردند . روز ديگر لشكرها برسيدند و عمر بن سعد با بيست هزار كس در مقابل آن حضرت فرود آمد و آب فرات بر آن حضرت ببستند ؛ لَعْنَةُ اللَّهِ « عَلى قاتِلِ الْحُسَيْنِ وَ كُلِّ مَنْ شَمِتَ بِقَتْلِهِ » . و آن حضرت را شهيد كردند .\r\nو اين فقير را طاعت نوشتن تفاصيل آن حكايت نبود ، زيرا كه تمام جوارح فقير مىلرزيد و چندان شدّت مصيبت در فقير اثر مىكند كه هوش و توانايى و عقل و دانايى مرا محو مىگرداند و در تكرار بيان آن فايده چندان نيست ، به جز شادكامى خوارج و دشمنان و بيان فتح و نصرت آن ملعونان .\r\nبلى ، خاصيّت ذكر آن مصائب [ كه 
  ] بر آن حضرت و اهل بيت آن حضرت و حضرت پيغمبر ( ص ) واقع شده آن است كه هر مؤمن كه او را مصيبتى پيش آيد يا خوارى و شدّتى او را روى نمايد ، ياد آن حكايات و مصايب كند ، بر وى آسان گردد زيرا كه گاهى كه بر آن بزرگان « و پيشوايان » دين چنان مصايب واقع شود بر همهء مؤمنان امر مصايب آسان گردد و كسى را در مصيبت و خوارى و شدّت عيب و عارى نباشد .\r\nو ولادت آن حضرت در مدينه بوده ، روز سه شنبه و به روايتى روز پنجشنبه سوم ماه شعبان و بعضى گويند پنجم ماه شعبان سنهء اربع از هجرت ، و بعضى گويند آخر ماه ربيع الاول سنهء ثلاث از هجرت ؛ و سنّ مبارك آن حضرت ، پنجاه و هفت سال و پنج ماه بود و روز عاشورا كه روز شنبه بود . و بعضى گويند روز دوشنبه و بعضى گويند روز جمعه سنهء احدى و\r\n\r\n","description":"","footnote":" ( 1 ) . تا آنجا كه اطلاع داريم چنين برخوردى از حر صورت نگرفته ؛ بلكه او و امام حسين ( ع ) توافق كردند تا راهى راپيش گيرند كه نه به كوفه و نه به سمت مسير بازگشت يعنى مكه باشد . ","page_name":" 353 ","page_number":353},
  {"content":"\r\n\r\nستين از هجرت شهيد شد . و فرزندان اميرالمؤمنين على ( ع ) و بعضى از فرزندان عقيل و جعفر بعضى از فرزندان آن حضرت شهيد شدند و حضرت زين العابدين طفل بود « 1 »  و خسته در خيمه خوابيده بود . قصد او كردند و خواهرانش خود را بر او انداخته ، مانع شدند .\r\nو امّ سلمه رضىاللَّه عنها كه از امّهات مؤمنين بود ، فرمود كه ، آن روز كه اميرالمؤمنين حسين را شهيد كردند در مدينه حضرت پيغمبر ( ص ) را در واقعه ديدم و سر مبارك و محاسن مباركش خاك آلود بود . گفتم يا رسول‌اللَّه ! چه مىشود تو را ؟ فرمود : حالى در مقتل حسين ( ع ) حاضر بودم . روايت كرده‌اند كه روزى كه آن حضرت را شهيد كردند آفتاب گرفته شد و هيچ رنگ نداشت و شعاع او تيره بود . زهرى گويد : نشانهء قتل اميرالمؤمنين حسين ( ع ) آن بود كه روز قتل آن حضرت هر سنگى كه از بيت‌المقدس برداشتند در شيب آن خون ايستاده بود .\r\nفى الجمله واقعه‌اى در اسلام از اين عظيم‌تر واقع نشده . لعنت خداى تعالى به عدد علم خداى بر هركس باد كه به قصد آن حضرت در آن جنگ حاضر شده . و در آن شريك بوده و بدان راضى بوده بدان راضى باشد ؛ و بر آنها كه پدر بزرگوار و جد عالى مقدار و برادر و مادر آن حضرت - عليهم الصلوات و السلام - ظلم و جور كرده و رنجانيدند تا روز قيامت و بدان امر كرده باشد .\r\nروايت كرده‌اند كه هركس از آن بيست هزار كس كه در آن جنگ حاضر شده بود به بدترين وجهى در دنيا هلاك شدند و مختار بن ابى عبيده ثقفى كه يكى از محبان اهل‌بيت بود بعد از اندك زمانى در كوفه خروج كرد و ابراهيم بن مالك اشتر را به جنگ عبيداللَّه زياد فرستاد و ابراهيم عبيداللَّه را بكشت و به دوزخ فرستاد . و در صحاح اخبار آورده‌اند كه سر عبيداللَّه بن زياد را به كوفه آوردند با سرهاى كشتگان لشكر او و در آستانهء مسجد كوفه بريختند . مارى پيدا شد به‌غايت مهيب و در ميان آن سرها رفت و تفتيش مىكرد تا سر بلند عبيداللَّه را بيافت و از سوراخ بينى او در رفت و از گوش او بيرون آمد و غايب شد . ديگر بعد از اندك زمانى بازگشت . مردم گفتند آمد آمد . همچنان در آمد و به گوش او در رفت و از بينى او بيرون آمد و چند نوبت چنين كرد !\r\n\r\n","description":"","footnote":" ( 1 ) . البته اختلافى در اين هست كه آيا امام در مرز سن بلوغ بوده يا آن قدر سن داشته كه امام باقر ( ع ) فرزند آن حضرت‌نيز در كربلا حضور داشته است ؛ اما به هر روى كسى نگفته امام سجاد ( ع ) طفل بوده است . از دو نظر فوق ، شواهد تاريخى نظر دوم را تأييد مىكند . ","page_name":" 354 ","page_number":354},
  {"content":"\r\n\r\nو مختار بن [ ابى 
  ] عبيده در تفحص و تفتيش مردمانى رفت كه در قتل حسين حاضر شده بودند و هر يك از ايشان را به بدترين وجهى [ بكشت 
  ] و هر كه از او بگريخت به بدترين وجهى در ورطهء هلاك شد و بعضى از محدّثان روايت كرده‌اند كه نوبتى در كوفه مجمعى بود و جمعى كه حاضر بودند حكايت جماعتى مىكردند كه در قتل امام حسين ( ع ) حاضر بوده‌اند . يكى از ايشان گفت : هر كسى كه در قتل امام حسين حاضر شده از طرف دشمنان از دنيا نرفت تا به بدترين عذابى هلاك شد . شخصى گفت : من در آنجا حاضر شده‌ام و مرا هيچ بلايى پيش نيامد . اتفاقاً او در جايى نشسته بود كه بر بالاى سر آن چراغ بود ؛ فى الحال شعلهء از چراغ بر آن ملعون افتاد و در جامهء او گرفت ؛ هرچند آب آوردند و بر او ريختند آن شعله در افزونى بود و اشتعال مىنمود ، گوئيا آب روغن بود . آن مرد برخاست و خود را در فرات انداخت ؛ آن شعله زيادت شد تا او را بسوزانيد و به آتش جاويد رسانيد .\r\nروايت كرده‌اند كه ، سليمان بن صرد كه يكى از اكابر امراى كوفه بود از آن جمله بود كه كتابت به حضرت امام حسين ( ع ) نوشته بود و بيعت كرده و آن حضرت را به كوفه دعوت كرده بود و چون آن حضرت به كوفه متوجه شده نصرت نكرده بعد از آنكه آن حضرت شهيد شد و آن مصايب بر اهل بيت آن حضرت بگذشت از آن حال پشيمان گشت و شبها در خانهء خود مىگريست و جماعتى ديگر از كوفيان هم پشيمان شدند شبها مىآمدند و ذكر مقتل آن حضرت و آنچه بر بدن مبارك اهل بيت آن حضرت گذشته بود مىنمودند و گريه‌هاى بسيار مىكردند تا از اين جمله بيست هزار مردم جمع شدند و گفتند : ما توبه مىكنيم از اين گناه .\r\nسليمان بن صرد گفت : توبهء ما آن است كه برخيزيم و اتفاق كنيم و به جنگ اهل شام رويم و خون امام حسين از ايشان بخواهيم . بدين وجه اتفاق كردند و بيعت نمودند و ايشان را توّابين لقب شد و يراق كردند و از كوفه بيرون آمدند .\r\nاوّل ايشان متوجه زيارت حضرت امام حسين ( ع ) شدند و چون به صحراى كربلا رسيدند چند فرسخ سرها تمام برهنه كردند ، نوحه و فرياد و زارى برداشتند و جامه‌ها پاره كردند و جمله نوحه‌ها سرودند واحسيناه ، واحسيناه در گرفتند و چون بر سر قبر مبارك آن حضرت حاضر شدند گريه‌ها كردند « و نوحه‌ها سرودند » و خاك بر سر كردند . گفتند جمله : اى پسر رسول خدا ! اى بهترين خلايق ! اى وصىّ على مرتضى ! اى شهيد غريب ! اى حزين كئيب ! اى\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nلب تشنهء آب فرات ! اى آغشته در خاك و خون ! وقت حيات ، ما در نصرت تو تقصير كرديم و در بيعت تو غدر نموديم و تو را به دشمنان كافر بىرحم باز گذاشتيم و علم در نصرت تو بر نيفراشتيم . اكنون از آن گناه بزرگ پشيمان شده و اميد داريم كه ما را پيش جدّ خود شفاعت فرمايى و از گناه و خطاى ما درگذرى . بدين موجب سه شبانه روز متصل گريه و فرياد كردند تا جوىها از سيل اشك ايشان روان شد . بعداز آن ساز جنگ كردند و متوجه شام شدند و ملاعين اهل‌شام به جنگ ايشان بيرون آمدند و ايشان بسيارى را از آن كافران به دوزخ فرستادند و اندكى از ايشان باز گشتند .\r\nو حكايات و كرامات و غرايب كه بعد از آن ظاهر شده بسيار است . زيد بن ارقم كه يكى از اميران صحابه بود و آن وقت در كوفه ساكن ، روايت كرد كه ، روزى كه سر مبارك امام حسين ( ع ) به كوفه درآوردند روز جمعه بود و سر مبارك آن حضرت بر سر نيزه كرده بودند و در كوچه‌هاى كوفه مىگردانيدند و من در غرفه ساكن بودم . چون سر به مقابل غرفه رسيد ، شنيدم كه سورة الكهف مىخواند و بدين آيه رسيده بود : امْ حَسِبْتَ أنَّ اصْحابَ الْكهْفِ و الرَّقيمِ كانُوا مِنْ آياتِنا عَجَباً ؛ و اين از آيات الهى عجيب نيست ؟\r\nو قبر مبارك آن حضرت در طفّ واقع است « از كربلا و آن صحرا را كربلا مىگويند و آن محلّى كه قبر مبارك آن حضرت واقع است » اسم آن طفّ است از صحراى كربلا . روايت كرده‌اند كه چون حضرت امير المؤمنين ( ع ) از جنگ صفين باز مىگشت از طرف شام بر صحراى كربلا بگذشت ، آنجا باز ايستاد و بگريست و فرمود : اين محل جنبيدن شتران ايشان است ؛ اين محل كشتن مردان ايشان است . بعد از آن پرسيدند كه ، يا اميرالمؤمنين اين اشارت به كيست ؟ فرمود : جماعتى از آل محمّد در اينجا كشته شوند « 1 »  كه اهل زمين و آسمان برايشان بگريند و غرايب آيات و عجايب بيّنات مرقد آن حضرت بسيار است ؛ از آن جمله آنكه كوران مادرزاد ، شلان مادر زاد در آنجا روشن مىشوند و صحّت مىيابند اين از متواترات است و نور و بها و مجد و ثناى آن مرقد مطهّر از آن ظاهرتر است كه بر چشم ارباب بصيرت پوشيده باشد .\r\nاللَّهُمَّ صَلِّ وَ سَلِّمْ عَلى امامِ الْخافِقينَ « 2 »  ابى عَبْدِاللَّهِ الْحُسَيْنِ .\r\n\r\n","description":"","footnote":" ( 1 ) . اخبار الطوال ، دينورى ص 253 .  ( 2 ) . امام زمين و آسمان يا شرق و غرب . ","page_name":" 356 ","page_number":356},
  {"content":"\r\n\r\n\r\nحُسَينٌ مِنّى وَ انَا مِنْ حُسَيْنٍ « 1 » \r\nمحمد باقر بهبودى\r\nپيامبر گرامى اسلام نسبت به اهل بيت خود ، علاقهء وافر و دلبستگى تام داشت ، و در هر فرصت مناسبى زبان به تمجيد و ستايش آنان مىگشود و امت اسلامى را به دوستى و محبت و پيروى از سيره و روش آنان تشويق مىكرد .\r\nاين محبت و علاقه ، و هم ستايش و تمجيد ، به خاطر پيوند خانوادگى ، يا همچون دلبستگى رئيس يك خانواده نسبت به افراد خاندانش نبود ، بلكه در اثر اتحاد معنوى و همبستگى روحى و فكرى آنان بود كه از نهاد جان ، به اصالت و حقانيت دعوت آن سرور ايمان داشتند و از نظر مكارم اخلاق و فضايل نفسى ، نمونهء كامل عيار آن حضرت بودند .\r\nدر اثر اين پيوستگى روحى و معنوى بود كه پيامبر گرامى اسلام پيروان خود را به احترام و بزرگداشت آنان امر مىفرمود ، و به خاطر قدس و طهارت و عصمت آنان بود كه بدون هيچ ترديد و يا شرط و استثناء ، متابعت و پيروى آنان را وسيلهء سعادت مىدانست ، و در هر مجلس و محفل ، و هر مقام و موقعيت ، اتحاد و يگانگى خود و آنان را اعلام مىكرد .\r\nدر سامان دادن به اين فكر و هدف مقدس ، و تأكيد و تحكيم اين اتحاد و پيوند دينى ، رسول اكرم ، كوشش فراوان نمود ، و با تعبيرات شيرين و بيانات دلنشين و عبارات هر چه مؤثرتر ، احساسات مردم را برانگيخت و از هر وسيله‌اى كه مىتوانست در پيشبرد اين هدف مؤثر واقع شود ، استفاده فرمود .\r\nاز جمله نسبت به فرزند زادهء خود ، سبط اصغر ، حسين بن على مىفرمايد :\r\n\r\n","description":"","footnote":" ( 1 ) . برگرفته از كتاب « يادنامهء علّامهء امينى » به اهتمام سيد جعفر شهيدى و محمد رضا حكيمى ، انتشارات رسالت ، قم ، چاپ اول ، 1352 . ","page_name":" 357 ","page_number":357},
  {"content":"\r\n\r\nحُسَيْنٌ مِنّى وَ انَا مِنْ حُسَيْنٍ ، احَبَّ اللَّهُ مَنْ احَبَّ حُسَيْناً ، حُسَيْنٌ سِبْطٌ مِنَ الْأَسْباطِ . « 1 » \r\nحسين از من است و من از حسينم ؛ هر كه حسين را دوست بدارد خداوند دوست او باد ، حسين فرزند زاده‌اى است از فرزند زادگان انبيا .\r\nاسباط ، يعنى فرزند زادگان يعقوب ( ع ) كه از نظر شرافت و موقعيت دينى در رديف انبياء الهى نامبرده شده‌اند ، چنان كه در سورهء نساء ، آيهء 163 ، مىفرمايد :\r\nما وحى فرستاديم به تو ، چنان كه وحى فرستاديم به نوح و پيمبران بعد از او ، و وحى فرستاديم به ابراهيم و اسماعيل و اسحاق و يعقوب و فرزند زادگان ( اسباط ) او و به عيسى و ايوب و يونس و هرون و سليمان . و عطا كرديم به داود زبور . » در موارد ديگرى نيز چون سورهء بقره ، آيهء 136 ، و آيهء 140 ، و سورهء آل عمران ، آيهء 84 اشاره به مقام و منزلت اسباط شده است . در اين صورت معنى حديث اين است كه حسين همانند اسباط يعقوب سبط من است ، و از نظر ايمان و عصمت و دريافت حقايق وحى ، همپايهء انبيا و برانگيختگان الهى است .\r\nو اما اين قسمت از سخن رسول خدا كه فرمود : « حُسَيْنٌ مِنّى وَ انَا مِنْ حُسَيْنٍ » ، اشاره به همان اتحاد دينى و اتصال معنوى است كه بين آن سرور با حسين فرزند زادهء او وجود داشت . « 2 »  زيرا در عرف اجتماعى و اصطلاح ادبى آن عصر ، اين جملهء كوتاه : « فلان منى و انا من فلان » از نظر موالات و نصرت و ايجاد حلقهء اتحاد و يگانگى ، به منزلهء اين بود كه گفته شود : « لحمه لحمى ، دمه دمى ، هدمه هدمى ، ثاره ثارى ، حربه حربى ، سلمه سلمى ، يطلب بى و اطلب به . »\r\n\r\n","description":"","footnote":" ( 1 ) . مشكاة المصابيح / 571 ، قال : رواه الترمذى . ادب المفرد بخارى به رقم : 170 . شرح ادب المفرد : فضل اللَّه الصمد ج 1 / 456 ، و قال : رواه احمد و الترمذى و ابن ماجه من طريق سعيد بن راشد عن يعلى بن مره . و صدر حديث چنين است :\r\nپيامبر با جمعى به مهمانى تشريف مىبردند ، در راه به حسين برخوردند كه با كودكان بازى مىكرد ، پيامبر پيش او رفت ، آغوش باز كرد تا او را بگيرد . حسين به اين طرف و آن طرف مىگريخت ، پيامبر با خنده و ملاطفت او را تعقيب كرد تا او را گرفت . بعد يك دست به زير ذقن ، و دست ديگر به پشت سر او گذارده صورت او را بين دو دست بالا گرفته و بوسيد ، و فرمود : حسين از من است و من از حسينم . . .\r\nمواردى كه مىتوانيد حديث را ملاحظه كنيد : التاج الجامع للاصول ج 3 / 318 ، ترمذى ج 2 / 307 ، فتح الكبير ج 4 / 71 ، غرر و درر علم الهدى ج 1 / 219 ، فيض القدير ، ج 3 / 387 به رقم 3727 ، مرقاة ملا على قارى ، ج 5 / 605 .  ( 2 ) . چنان كه به خاطر همين پيوند و اتصال و به علت همان اعتماد و يقينى كه به عصمت و پاكى و طهارت ساير اهل بيت‌داشت ، مكرر در مكرر مىفرمود : « انتم منى و انا منكم ، انا حرب لمن حاربتم ، سلم لمن سالمتم » . ","page_name":" 358 ","page_number":358},
  {"content":"\r\n\r\nيعنى گوشت او گوشت من ، خون او خون من ، شكست او شكست من ، خونخواهى او خونخواهى من ، جنگ او جنگ من ، آشتى او آشتى من است ، او به خاطر من مأخوذ و قابل تعقيب است و من به خاطر او مأخوذ و قابل تعقيب خواهم بود .\r\nاين گونه پيوند اتحاد و يگانگى و التزام نصرت و يارى ، كه به نام « حلف » خوانده مىشد ، از دير باز ميان قوم عرب معمول و متداول بود و - چنان كه اشاره كرديم - از نظر حقوقى و سياسى كاملًا معتبر بود و مادامى كه پيمان ديگرى بر خلاف آن منعقد نمىشد ، يا رسماً با عبارت « فِلانٌ لَيْسَ مِنّى وَ لا انَا مِنْهُ » يا « فِلانٌ لَيْسَ مِنّى وَ لَسْتُ انَا مِنْهُ » حلف خود را لغو و كان لم يكن نمىساختند ، به قدرت خود باقى بود ، و حتى فرزندان و فرزند زادگان در برابر آن مسئوليت داشتند .\r\nاينك ما در اين مقاله ، به مناسبت موضوع سخن ، دربارهء مسائل ذيل گفتگو مىكنيم :\r\nسابقهء حلف و پيمان اتحاد .\r\nحلف قبايل . اشاره‌اى دربارهء حلف الفضول و وجه تسميهء آن . حلف تابعيت .\r\nحلف موالات .\r\nعقد مؤاخات .\r\nعقد تبنى . پيمان‌هاى اسلامى\r\nحلف موازرت . روايت ديگر .\r\nتبليغ به جاى پيامبر .\r\nاسناد و شواهد .\r\nروايت سوم .\r\nموسى و هارون - حديث منزلت . حلف مؤاخات .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nحلف انصار يا بيعت عقبه . حُسَيْنٌ مِنّى وَ انَا مِنْ حُسَيْنٍ .\r\nخاتمهء بحث .\r\n\r\nسابقهء حلف و پيمان اتحاد « 1 » \r\n1 - حلف قبايل\r\nدر ميان اقوام و قبايل عرب رسم بر اين بود كه شيخ قبيله از همه جهت مسئول سرپرستى و تربيت افراد باشد ، و مىبايست در صلاحديد و حفظ منافع قوم كمترين مسامحه و غفلتى روا نداشته ، با فكر دقيق و دور انديشى عميق ، آنان را از دستبرد حوادث و غارت و هجوم ساير قبايل دور بدارد . در برابر ، تمام افراد قبيله ، نسبت به او وفادار و تسليم محض بودند ، و ارادهء او در حكم قانون بود و بدون چون و چرا به مرحلهء اجرا گذارده مىشد . از جمله وظايف رئيس قبيله ، تقويت بنيهء دفاعى و جلب حمايت ديگران بود ، تا بتواند موقعيت قومى را تحكيم ، و از ناموس قبيلهء خود دفاع كند ، و لذا - اغلب - ناچار بودند كه با يك يا چند قبيلهء ديگر پيمان اتحاد ( حلف ) منعقد نموده ، و يا حداقل به عنوان جوار ( حق همسايگى و پناهندگى ) تحت الحمايهء ديگران باشند . « 2 » \r\nمراسم حلف ، در صورت امكان ، كنار كعبه و ملتزم ، يا حجر اسماعيل ، و چه بسا در برابر آتش شعله‌ور انجام مىگرفته است ، و گاهى هنگام عقد اتحاد ، ظرفى از خون يا طيب يا رب حاضر نموده با دست بردن در ميان ظرف و هم كاسه شدن ، صيغهء حلف را جارى مىساخته‌اند . « 3 » \r\n\r\n","description":"","footnote":" ( 1 ) . اين فصل از تاريخ عرب و آداب و نظام اجتماعى آنان ، كم و بيش ، براى همگان روشن است ، با وجود اين از ذكر منابع و مصادرى كه نگارنده بدان‌ها مراجعه كرده است دريغ نمىشود .  ( 2 ) . تاريخ العرب قبل الاسلام - دكتر جواد على ، ج 4 ، ص 344 ، 361 ، 373 ، 389 ( با اشاره به منابع و مآخذ ) ، دائرة المعارف اسلامى ، ج 8 ، ص 94 ( با ذكر مصادر و مأخذ ) از جمله اغانى دار الكتب ، ج 2 / 126 ، ج 5 / 34 ، ج 11 / 132 ؛ كامل ابن اثير ، ج 1 / 355 ( يوم شعب جبله ) . در ايام معروف عرب و جنگ‌هاى قبيله‌اى به پيمان‌هاى فراوانى برخورد مىشود .  ( 3 ) . اغانى ، ج 5 / 62 ؛ سيرهء ابن هشام ، ج 1 / 131 ، 196 ؛ فائق زمخشرى ، ج 1 / 311 ؛ معجم البلدان ( ملتزم ) ؛ تاج العروس ، ج 8 / 251 ؛ نهاية الارب ، ج 1 / 109 ، بلوغ الارب ، ج 2 / 161 ؛ حياة الحيوان ، ج 4 / 470 ، معاجم لغت در مواد : لعقة الدم ، طيب ( حلف المطيبين ) ، رب ( حلف الرباب ) ، نار التهول . ","page_name":" 360 ","page_number":360},
  {"content":"\r\n\r\nصيغهء اين حلف به مناسبت مقام و موقعيت متفاوت بوده است . « 1 »  آنچه جزء اركان به شمار آمده ، و در همهء موارد مذكور مىشده اين است :\r\n« الدَّمُ الدَّمُ ( الْلَدَمُ الْلَدَمُ ) وَالْهَدْمُ الْهَدْمُ ، انْتُمْ مِنَّا وَ نَحْنُ مِنْكُمْ ، ما بَلَّ بَحْرٌ صُوفَةً ، لا يَزيدُهُ طُلُوعُ الشَّمْسِ الّا شَدّاً وَ طُولُ اللَّيالى الّا مَدّاً . » « 2 » \r\nخون ما خون شماست ( ناموس ما ناموس شماست ) شكست ما شكست شماست ، شما از ماييد و ما از شماييم ، براى ابد « 3 »  ، ( مادام كه درياچه خزه ببندد ) اين پيمانى است كه طلوع خورشيد آن را محكم‌تر كند ، و درازى شب‌ها آن را رساتر سازد .\r\nاشاره‌اى دربارهء حلف الفضول\r\nدر ميان حلف‌هاى قومى و دسته جمعى كه به مباشرت رؤساى قبايل انجام گرفته و از نظر هدف كاملًا مقدس و محترم است ، تنها حلف الفضول را بايد نام برد كه بر پايهء وجدان سالم و فطرت انساندوستى و اساس دين حنيف ابراهيم منعقد شده است .\r\nيعنى در اثر پيشامدى كه شرح آن به اختصار گفته مىشود ، پنج قبيله از قبايل قريش : بنى هاشم ، بنى مطلب ، بنى اسد بن عبد العزى ، بنى زهره ، بنى تيم ، در خانهء عبداللَّه بن جدعان تيمى فراهم آمده و سوگند ياد كردند كه در مكه و قلمرو آن مانع ظلم و بيدادگرى شوند ، ظالم هر كه گو باش . « 4 » \r\n\r\n","description":"","footnote":" ( 1 ) . باللَّه القاتل ( الغالب ) و حرمة هذا البيت و المقام و الركن و الشهر الحرام . . . ما بل بحر صوفة ، و ماقام حراء و ثبير ، و ماطلعت شمس من مشرقها الى يوم القيامة تاريخ يعقوبى ، ج 1 / 212 - حلف الاحابيش . . . ما اقام رضوى فى مكانه - و كل قوم يذكرون جبلهم - حياة الحيوان ، ج 3 / 215 . . . اناليد على غير نا ما سجاليل و وضح نهار ، و ما ارسى حبشى مكانه - حلف بنى المصطلق - لسان العرب ( حبش ) .  ( 2 ) . تاريخ العرب ، ج 4 / 381 ؛ دُرّ المنثور سيوطى ، ج 2 / 150 ؛ حياة الحيوان ، ج 3 / 215 ( نار التهول ) ، معاجم لغت : لسان العرب ، تهذيب اللغة ، تاج العروس ، صحاح ، قاموس ، نهايه ( هدم ولدم ) ، فائق زمخشرى ، ج 1 / 252 ، 311 ، سيرهء ابن هشام ، ج 1 / 442 ، شرح حماسهء مرزوقى ، ج 2 / 814 .  ( 3 ) . مجمع الامثال ، ج 2 / 230 . معاجم لغت ( صوف ) .  ( 4 ) . باللَّه الغالب ان اليد على الظالم حتى يأخذ و اللمظلوم حقه ، ما بل بحر صوفة اغانى دار الكتب ، ج 17 / 291 ؛ سيرهء ابن هشام ، ج 1 / 134 ؛ روض الانف ( شرح سيره ) 92 ، دائرة المعارف اسلامى ، ج 8 / 95 ( با ذكر مصادر ) . تاريخ يعقوبى ، ج 2 / 13 . ","page_name":" 361 ","page_number":361},
  {"content":"\r\n\r\nانگيزهء اين پيمان و سبب انعقاد آن ، چنين بود كه مردى از قبيلهء زبيد ، با متاعى از يمن به مكه آمد . عاص بن وائل سهمى ( پدر عمر و عاص ) متاع او را خريدارى كرد ولى از پرداخت بها خوددارى و امتناع مىنمود . سرانجام مرد تاجر ، پس از سرگردانى بسيار ، روزى ، صبح كه قبايل قريش ، اطراف مكه ، در مجالس خويش مستقر شدند ، به بالاى كوه ابو قبيس برآمده ضمن انشاد چند بيعت شعر به جوانمردان قريش ملتجى شد و آنان را به كمك طلبيد .\r\nسران قريش در اثر استغاثه و دادخواهى مرد تاجر ، مجتمعاً در مجلس مذاكرات ( دار الندوه ) حاضر شدند و در اطراف قضيه و چاره جويى آن به شور و گفتگو نشستند ، اما اكثريت به بهانهء اينكه دخالت در كار ديگران مجوزى ندارد و خود يك نوع فضولى محسوب مىشود ، از اقدام جدى امتناع ورزيدند ، تنها چند قبيلهء مذكور ، با رهبرى و كوشش زبير بن عبدالمطلب ، در خانهء ابن جدعان مجتمع شده ، به پاس انسانيت و جوانمردى هم پيمان شدند كه در حوزهء اقتدار و حدود امكانات خود از ستم و زورگويى متجاوزان ممانعت به عمل آورند . و در واقع داوطلبانه ، دادستانى حوزه را به عهده بگيرند ، لذا پس از انعقاد سوگند و پيمان ، بلافاصله به سراغ عاص بن وائل سهمى رفته حق تاجر يمنى را از او گرفتند و به وى تسليم كردند .\r\nدر ايام جاهليت ، موارد متعددى در سايهء اين پيمان احقاق حق شده است ؛ از جمله تاجرى از قبيلهء خثعم به مكه آمد ، و دخترش « قتول » كه بسيار زيبا و طناز بود ، مورد عشق و علاقهء نبيه بن حجاج سهمى واقع شد و كار به آنجا كشيد كه نبيه دخترك را به جبر از پدرش جدا كرده و با خود برد ، پدر بيچاره پس از فرياد و زارى فراوان ، بالاخره به سران هم پيمان « حلف الفضول » ملتجى شده به كمك آنان دختر خود را - قبل از اينكه شب در آيد - از چنگ نبيه در آورد .\r\nراجع به وجه اشتهار اين پيمان به عنوان « حلف الفضول » ، احتمالاتى در ميان آمده و به صورت روايت پرداخته شده است ، ولى آنچه قابل قبول مىنمايد ، اين است كه چون مورد پيمان ، مداخله و فضولى در كار ديگران بوده است ، به نام حلف الفضول ( يعنى سوگند فضولى در كار مردم و مدعى العموم شدن بدون انتخاب ، يا انتصاب رسمى ) شهرت يافته است .\r\nدر اين حلف ، پيامبر گرامى اسلام نيز شخصاً به سن بيست يا بيست و پنج سالگى ، در مصاحبت اعمامش ، حضور داشته و لذا بعد از بعثت و هجرت ، هنگامى كه امت اسلامى را\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nسر و سامان داده و با برقرارى حكومت دينى اسلامى ، راه هرگونه ظلم و بيدادگرى قانوناً مسدود شده بود ، با وجود اين از شركت در پيمان حلف الفضول ، اظهار مسرت و خوشنودى مىكرد و مىفرمود :\r\nلَقَدْ شَهِدْتُ فى دارِ عَبْدِاللَّهِ بْنِ جَدْعانَ حَلْفاً مَّا احِبُّ انَّ لى بِهِ حُمْرُ النِّعَمْ ، وَ لَوِادُّعِىَّ بِهِ فِى الْاسْلامِ ( الْيَوْمِ ) لَأَجِبْتُ . « 1 » \r\nبه خدا سوگند ، در خانهء ابن جدعان ، پيمانى امضا نمودم كه افتخار آن را با شتران سرخ مو عوض نخواهم كرد ، حتى هم اكنون اگر ستمديده‌اى فرياد « يا حلف الفضول » بر كشد و به اين پيمان مقدس استغاثه برد ، به نصرت و يارى او قيام خواهم كرد . با وجود اينكه قانون قرآن و دين اسلام به بهترين وجهى حامى مظلومان است ، و علاوه بر آن شخصيت عدالت گسترى چون رسول خدا در رأس حكومت اسلامى قرار دارد ، و ديگر حاجتى به حلف الفضول و استغاثه به آن احساس نمىشود ، با وجود اين ، پيامبر توصل « 2 »  به حلف الفضول را تقبيح نفرموده ، بلكه اجابت آن را هم بر خود لازم شمرده و اضافه مىكند كه « اسلام بر شدت و استحكام اين حلف افزوده است . » « 3 » \r\nبه همين مناسبت بود كه حسين بن على ، سبط اصغر پيامبر ، هنگامى كه وليد بن عتبة بن ابى سفيان ، والى مدينه ، حاضر نشد حق آن جناب را منصفانه رد كند ، با تهديد به همين « حلف الفضول » ، حق خود را از او باز گرفت .\r\nجريان امر اين بود كه : بين حسين ( ع ) با وليد بن عتبة كه از جانب معاويه ، عمويش والى مدينه بود بر سرزمينى در « ذوالمروه » اختلافى پديد شد ، حسين ( ع ) به دو گفت : به خدا سوگند !\r\n\r\n","description":"","footnote":" ( 1 ) . روايت ، مشهور و متواتر و در مجامع حديث ضبط است ، الفاظ مختلفهء آن را در اغانى ، ج 17 / 228 ، 290 ، 292 ، 293 ، 294 ؛ سيرهء ابن هشام ، ج 1 / 134 ، ملاحظه فرماييد .  ( 2 ) . وصل ، اتصل ، توصل : اى دعا دعوى الجاهلية و هوان يقول : يالفان ( لسان ) ، يعنى : اتصال و اتحاد خود را به عنوان‌استغاثه و دادخواهى آشكار كرد تا همپيمانان او به كمك بيايند .  ( 3 ) . اغانى ، ج 17 / 292 : « شهدت حلفاً فى دار عبداللَّه بن جدعان لم يزده الاسلام الاشدة » و 293 : « لقد شهدت فى الجاهلية حلفاً ، يعنى حلف الفضول ، امالودعيت اليه اليوم لاجبت ، لهواحب الى من حمر النعم ، لا يزيده الاسلام الا شدة » روض الانف ( شرح سيره ) 92 - 93 : « ايما حلف فى الجاهلية - او عقد - ادر كه الاسلام فلايزيده الاسلام الا شدة » . به خاتمه همين مقاله مراجعه شود . ","page_name":" 363 ","page_number":363},
  {"content":"\r\n\r\nيا به انصاف حق مرا به من بازگردان ! يا شمشير خود را برگيرم ، و در ميان مسجد رسول خدا به پا ايستاده فرياد بركشم : يا لحلف الفضول !\r\nعبداللَّه بن زبير ، بزرگ بنى اسد ، كه در مجلس حضور داشت ، گفت : و من نيز سوگند ياد مىكنم كه اگر حسين فرياد حلف الفضول بركشد ، من نيز شمشير خود برگيرم و در كنار او به حمايت بايستم ، تا اينكه منصفانه به حق خود برسد ، يا هر دو با هم كشته شويم .\r\nاين سخن به مسور بن مخرمه ، بزرگ بنى زهره ، رسيد ، او نيز مانند ابن زبير سوگند حمايت ياد كرد . خبر به عبدالرحمن بن عثمان ، بزرگ بنى تيم ، رسيد ، او نيز سوگند ياد كرد كه به وفادارى حلف الفضول از حسين حمايت كند .\r\nموقعى كه وليد بن عتبه از اتحاد رؤساى قبايل تيم ، زهره ، اسد ، بنى هاشم ، مطلع و از مراسم سوگند وفادارى آنان با خبر شد ، چاره‌اى جز راه انصاف نيافت ، و حسين ( ع ) را راضى كرد . « 1 » \r\n\r\n","description":"","footnote":" ( 1 ) . سيرهء ابن هشام ، ج 1 / 134 ؛ اغانى ، ج 17 / 295 ، و در روايت ديگرى كه اغانى در ص 296 - 297 مىآورد ، اين جريان با مختصر اختلافى بين حسين ( ع ) و خود معاويه صورت گرفته است . و در هر صورت جاى بسى تأسف است كه مانند معاويه و وليد ، كه در رأس جامعهء اسلامى قرار گرفته بودند و بايد مانع هرگونه ظلم و ستم باشند ، خود متصدى ظلم و ستم مىشدند ، حتى نسبت به حسين سبط رسول خدا شخصيتى معروف و مورد احترام همگان ، تا آنجا كه آن سرور جز با توسل به حلف الفضول و جلب حمايت سران قبايل نتوانست حق خود را باز يابد .\r\nواقع مطلب اين است كه دين اسلام و پرتو نور قرآن در قلب اين گونه افراد جايگزين نشده بود ، و قوانين و احكام جاهليت در نظر آنان محترم‌تر و مورد اعتبار بيشترى بود ، لذا ابن زبير و ساير بزرگان قريش نمىگفتند حسين پسر پيامبر است و نبايد حق او ضايع شود و حتى اين رعايت را نمىكردند كه در اثر دين جدش به عزت و نعمت رسيده‌اند ، ولى موقعى كه پاى احساب جاهليت و سوگند اجدادشان به ميان مىآمد ، حاضر مىشدند كه تا سر حد جان فداكارى كنند و در برابر معاويه و استاندارش بايستند ، چنان كه معاويه و استاندارش خود را از حميت دينى مردم در امان مىديدند ، ولى از حميت جاهليت و قومى آنان خائف و ترسان بودند .\r\nاز جمله همين معاويه ، بر خلاف نص صريح پيامبر : « الولد للفراش و للعاهر الحجر » ، زياد بن عبيد را طبق قانون جاهليت به عنوان زنازادهء ابوسفيان به برادرى خود ملحق ساخت و موقعى كه عبدالرحمن بن ارطاة ، حليف جدش حرب بن اميه ، در اثر شرب خمر محدود شده در ملأعام هشتاد تازيانه خورد ، به مروان بن حكم امير مدينه چنين نوشت :\r\n« اما بعد حليف و هم پيمان جدم حرب بن اميه را در برابر مردم هشتاد تازيانه زدى ، اگر او حليف پدرت مروان بود ، يك چنين رسوايى بر او روا نمىداشتى ، به خدا سوگند ، يا اينكه حد خود را ابطال كرده صريحاً در برابر مردم مىگويى كه حد به صورت خطا و اشتباه بر او جارى شده ، و او را به حرمت و حيثيت سابق بر مىگردانى ، و يا من خود حد تو را ابطال مىكنم و دستور مىدهم هشتاد تازيانهء تو را به دست خودش قصاص كند » .\r\n« آيا نشنيده‌اى كه ابن ارطاة در شعر خود مىگويد :\r\n و انى امرؤ حلف الى افضل الورى * عديداً اذا ارفضت عصا المتخلف \r\nيا نشنيده‌اى كه در شعر ديگر خود گفته است :\r\n سموت بحلفى للطوال من الربى * و لم تلقنى قنا لدى مبرك الجرب » \r\nالبته مروان حكم بعد از رسيدن نامهء معاويه ، چاره‌اى جز اين نديد كه به رغم انف خود ، رسماً به روى منبر رود و خود را خطا كار معرفى كند و شهود قضيه را تخطئه كند ، و ابن ارطاة فاسق فاجر را به عدالت و احترام شايستهء بستايد ( اغانى دارالكتب ، ج 2 / 246 - 251 ) . ","page_name":" 364 ","page_number":364},
  {"content":"\r\n\r\n2 - حلف تابعيت\r\nگاهى مراسم حلف و پيمان اتحاد و اتصال بين رئيس قبيله با يك فرد بيگانه از ساير قبايل صورت مىگرفت ، و نتيجهء آن به اصطلاح امروز ، ترك تابعيت قديم و تحصيل تابعيت جديد بود .\r\nالبته خروج از تابعيت قومى ، اغلب به منظور كسب مقام و موقعيت بهتر بود ، به اين معنى كه عشيره و قبيلهء بى ارج و اعتبار خود را كه حاضر به فداكارى و كسب عزت نبودند ، رها كرده با يكى از قبايل پر قدرت و با عزت پيوند اتصال و اتحاد ( حلف ) مىبستند . در آن صورت ، شخص تازه وارد از انتساب به قبيلهء قديم خارج مىشد ، و به هيچ وجه در برابر حوادث و جرايم يا جناياتى كه براى منسوبينش اتفاق مىافتاد ، مسئوليتى نداشت ، در برابر نسبت به افراد قبيلهء جديد مسئوليتى كامل داشت ، و موظف بود ، در غم و شادى آنان شريك باشد . و به خاطر همين پيوند و اتصال ، رئيس قبيلهء جديد و تمام افراد آن ، متعهد بودند كه از جان و مال و ناموس تازه وارد دفاع كنند ، همانسان كه از حريم و حرمت خود حمايت مىكنند . « 1 » \r\nالبته تفاوت‌هايى بين يك فرد اصيل و صريح با يك فرد وصيل و حليف وجود داشت ، از جمله اين بود كه نمىتوانست مانند افراد اصيل قبيله پيمانى امضاء كند و كسى را در پناه خود بگيرد « 2 »  ، و از جمله اگر مقتول مىگشت و قاتل ناشناخته مىماند ، يا رئيس قبيله به خاطر رفع غائله و آشوب ، به گرفتن ديه و خون بها رضايت مىداد ، خون‌بهاى حليف ، نصف خون‌بهاى صريح اخذ مىشد . « 3 » \r\n\r\n","description":"","footnote":" ( 1 ) . دائرة المعارف ، ج 8 / 94 ؛ تاريخ العرب ، ج 4 / 373 ؛ اغانى ، ج 3 / 19 .  ( 2 ) . سيرهء ابن هاشم ، ج 1 / 381 .  ( 3 ) . اغانى ، ج 3 / 20 و 26 و 40 ؛ كامل ، ج 1 / 403 ( حرب سمير ) . ","page_name":" 365 ","page_number":365},
  {"content":"\r\n\r\nكيفيت اين حلف و معاهده بدين صورت بود كه رئيس قبيله در ميان مجمع قوم و اجتماع سران عشاير به پا مىخاست و دست تازه وارد را به دست گرفته به عنوان معرفى بلند مىكرد و مىگفت :\r\n« هذا مِنّى وَ انَا مِنْهُ : لَحْمُهُ لَحْمى ، دَمُهُ دَمى ، هَدْمُهُ هَدْمى ، حَرْبُهُ حَرْبى ، سِلْمُهُ سِلْمى ، ثارُهُ ثارى ، لَهُ مالَنا وَ عَلَيْهِ ما عَلَيْنا . » « 1 » \r\nيعنى : اين شخص حاضر از من است و من از اويم : گوشت او گوشت من است خون او خون من است ، شكست او شكست من است ، جنگ با او جنگ با من است ، آشتى با او آشتى با من است ، خونخواهى او خونخواهى من است . اين مرد در غم و شادى ما شريك خواهد بود .\r\nبنابر اين خروج از تابعيت نيز مسأله‌اى بود كه گاه به صورت لعن و طرد انجام مىگرفت ، يعنى رئيس قبيله ، يك نفر را به جرم شرارت و جنايت ، و خوى ماجراجويى كه اغلب باعث دردسر و غرامت و جنجال مىشد ، از انتساب قبيلهء خود طرد مىكرد و به خاطر اين كه افراد قبيله‌اش را از مسئوليت جرائم او تبرئه كند ، در موقع مناسب ( ايام حج ، اجتماع بازار عكاظ و غيره ) شخصاً يا به وسيلهء نايب خود رسماً به تمام قبايل اعلام مىكرد كه « فِلانٌ لَيْسَ مِنّى وَ لا انَا مِنْهُ » فلانى از قبيلهء ما نيست و ما هم با او پيوند و اتصالى نداريم .\r\nيك چنين فردى اگر موفق مىشد و مىتوانست حمايت قبيلهء ديگرى را به صورت حلف يا جوار ، براى خود كسب كند ، به زندگى عادى باز مىگشت ، و گرنه مجبور مىشد ، به نام صعلوك ، در سر كوه‌ها و داخل مغازه‌ها آشيان كرده از راهزنى و اختلاس معيشت خود را تأمين كند . و چه بسا ناچار مىشد به امثال و اقران خود پيوسته تا به صورت دسته‌هاى چند نفرى به زندگى خود ادامه دهند . « 2 » \r\nاز اين نمونه افراد حليف ، در تاريخ عرب جاهلى فراوان‌اند . حتى جمع كثيرى از بزرگان صحابه به عنوان پناهنده و حليف بنى فلان شناخته مىشوند ، از جمله ياسر ، پدر عمار صحابى معروف ، است كه به جستجوى برادران مفقودش به مكه آمد و با ابو حذيفهء مخزومى پيمان بست ، بعد با كنيز او به نام سميه ازدواج كرد و عمار از او متولد شد .\r\n\r\n","description":"","footnote":" ( 1 ) . الدر المنثور ، ج 2 / 150 قال : اخرجه عبد بن حميد و ابن ابى حاتم من ان ابى مالك . تفسير ابوحيان ، ج 3 / 42 .  ( 2 ) . تاريخ العرب ، ج 4 / 388 ، 410 ، 411 ، روض الانف / 93 ، 94 ، سيرهء ابن هشام ، ج 1 / 134 ( ذيل صفحه - شرح حال عبداللَّه بن جدان ) ، بلوغ الارب ، ج 3 / 27 ، اغانى ، ج 3 / 63 ( هلال بن اسعر ) ، ج 9 / 95 ( عامر بن جوين ) . معاجم لغت ( خلع ، طرد ، لعن صعلوك لهزم ) . ","page_name":" 366 ","page_number":366},
  {"content":"\r\n\r\nاز اين رو موقعى كه ياسر و خانواده‌اش مسلمان شدند ، به وسيلهء بنى مخزوم و در رأس آنان ابو جهل ، مورد شكنجه و آزار سختى قرار گرفتند ، بدون اينكه از ساير قبايل حتى بنى هاشم كسى حق تعرض به آنان داشته باشد .\r\nهمچنين مقداد بن عمرو ، صحابى جليل القدر و معروف ، اصل او از قبيلهء بهراء ساكن بحرين بود ، كسى را كشت و به خاطر اينكه قصاص نشود ، به قبيلهء كنده ملحق شده با آنان حلف تابعيت بست ، و به عنوان مقداد بن عمرو كندى مشهور شد ، در آن قبيله هم مرتكب قتل شد ، و بعد از اينكه به حرم امن الهى ( مكه ) پناه آورد ، با اسود بن عبد يغوث زهرى پيمان فرزند خواندگى بست ، و به نام مقداد بن اسود « 1 »  معروف شد .\r\nالبته ، بعدها مقداد بن عمرو ، ايمان آورده از مؤمنين مخلص و با شهامت و فداكار شد و در حديث رسول خدا يكى از چهار نفرى است كه بهشت مشتاق ديدار آنان است . ضمناً از صلابت و استقامت او در راه احقاق حق و حمايت او از حق اهل بيت ، در موقعى كه همگان از حمايت آنان دست كشيده بودند ، و خلاصه از خوى حق جويى و حق‌طلبى او مىتوان استنباط كرد كه در دورهء جاهليت نيز ، به خاطر دفع ستم و يارى ستمكشان ، مبتلا به قتل نفس و آوارگى از خانه و كاشانهء خود گشته باشد .\r\n3 - حلف موالات\r\nگاهى بين دو نفر به طور خصوصى ، و صرف‌نظر از تعهدات قومى و قبيله‌اى ، پيمان حلف منعقد مىشد ، تا در گرفتارىها و سختىهاى روزگار ، خصوصاً حوادث غير مترقبه ، يار و پشتيبان هم باشند .\r\nاين حلف و پيمان ، ممكن بود بين دو نفر از افراد يك قبيله انجام گيرد ولى اغلب ميان يك نفر ضعيف با قوى ، يا يك نفر تازه وارد غير عرب با سرشناس محل انجام مىشد ، و در ضمن عقد حلف ، ارث دو طرفه يا يك جانبه ، شرط مىشده است . « 2 » \r\n\r\n","description":"","footnote":" ( 1 ) . بعد از آنكه آيهء « ادعوهم لآبائهم » نازل گشت ، فرزند خوانده‌هاى مسلمين ، از جمله زيد بن حارثه فرزند خواندهء رسول خدا ، به نام و نسب اصيل خود برگشتند . مقداد نيز از انتساب به اسود كناره گرفت و به نام پدر اصلى خود عمرو ( مقداد بن عمرو ) خوانده شد .  ( 2 ) . تاريخ العرب ، ج 4 / 373 ، از جمله ابوبكر با يك نفر غريب ناشناخته پيمان موالات بسته بود ، و ارث او را با تأييد قرآن صاحب گشت ، ضمناً سوگند خورده و فرزندش عبدالرحمن را از ارث خود محروم ساخته بود ، كه به خاطر مخالفت سوگندش با حكم قرآن ، او را به فرزندى و حق ميراث ابقا كرد . مجمع البيان ، ج 3 / 42 ؛ الدر المنثور ، ج 2 / 150 . ","page_name":" 367 ","page_number":367},
  {"content":"\r\n\r\nصورت اين پيمان بدين عبارت بود : « دَمُكَ دَمى ، هَدْمُكَ هَدْمى ، ثارُكَ ثارى ، اعْقَلُ عَنْكَ وَ تَعْقِلُ عَنّى ، اطْلُبُ بِكَ وَ تَطْلُبُ بى ، تَرِثُنى وَ ارِثُ عَنْكَ » .\r\nيعنى : خون تو خون من ، شكست تو شكست من ، خونخواهى تو خونخواهى من است .\r\nمن بار غرامت تو را به دوش خواهم كشيد و تو بار غرامت مرا به دوش خواهى كشيد ، من به خاطر جرايم تو مأخوذ و قابل تعقيب خواهم بود و تو به خاطر جرايم من مأخوذ و قابل تعقيب خواهى بود ، تو از من ارث مىبرى و من از تو ارث خواهم برد . « 1 » \r\nاين عقد « موالات » كه در فقه اسلامى به عنوان « ضمان جريره » مورد بحث قرار گرفته ، در مذهب شيعه و حنفى موقعى قابل اعتبار است كه تازه واردى با رهبرى و هدايت يكى از مسلمانان به شرف اسلام مشرف گردد ، و چون موالات مسلمانان با غير مسلمان مقطوع است و اين تازه وارد منفرد و بىياور مىماند : نه وارثى دارد كه ما ترك او را حائز شود ، و نه عاقله‌اى كه در صورت ارتكاب خطا در جبران غرامت او شريك باشد ، و بر فرض مقتول شدن خون او را بجويد و دست كم خون‌بهاى او را مالك شود ، مىتواند با همان كسى كه به دست او اسلام آورده است - و اگر قبول نكند و نپذيرد ، با شخص ديگرى از مسلمانان - پيمان موالات منعقد ساخته در شئون نامبردهء فوق مولاى او باشد . « 2 » \r\n4 - عقد مؤاخات\r\nپيمان برادرى نيز مانند پيمان موالات براى تمشيت امور خصوصى و تأمين همان نتايج عقد موالات ، منعقد مىشد ، ولى از نظر شرافت و حيثيت طرفين مقام بالاترى داشت ، و دو نفر\r\n\r\n","description":"","footnote":" ( 1 ) . تفاسير قرآن ، ذيل آيهء « و الذين عقدت ايمانكم » سورهء نساء ، آيهء 33 ، از جمله : تفسير طبرى ، ج 5 / 32 - 33 ، قرطبى ، ج 5 / 166 ، تبيان ، ج 3 / 188 ، مجمع ، ج 2 / 42 ، تفسير كشاف ، ج 1 / 265 ، تفسير ابن كثير ، ج 1 / 489 ، تفسير ابى السعود ، ج 3 / 314 ( حاشيهء امام فخر ، چاپ اسلامبول ) الدر المنثور سيوطى ، ج 2 / 150 - 151 ، به نقل از مجامع حديث ، تفسير ابوحيان ، ج 3 / 238 ، ناسخ و منسوخ / 107 .  ( 2 ) . خلاف شيخ طوسى ، كتاب فرائض ، مسئلهء 137 : سئل رسول اللَّه ( ع ) عن رجل مشرك اسلم على يدرجل من المسلمين فقال : « هو اولى الناس بمحياه و مماته » . مشكاة المصابيح / 264 ، قال : رواه الترمذى و ابن ماجه والدارمى . نهايهء ابن اثير : ذهب قوم الى العمل بهذا الحديث و اشترط آخرون ان يضيف على يده المعاقدة و الموالاة . ","page_name":" 368 ","page_number":368},
  {"content":"\r\n\r\nحليف معاقد ، مانند دو برادر نسبى ، در غم و شادى ، عزت و ذلت ، مرگ و زندگى هم شريك و سهيم بودند ، و بعد از مرگ به طور قهرى از هم ارث مىبردند ، منتهى در صورتى كه وارث ديگرى از فرزندان و برادران وجود داشت ، يك ششم ، و گرنه تمام ميراث را صاحب مىشدند . « 1 » \r\nصورت اين عقد ، بسيار موجز و خلاصه بود ، حتى اگر مراسم عقد مؤاخات در مجلس معارفهء رسمى انجام مىگرفت ، آنكه شخصيت بارزترى داشت ، دست عقيد خود را به عنوان معرفى بالا مىگرفت و مىگفت :\r\n« هذا اخى وَ انَا اخُوهُ ، يَرِثُنى وَارِثُهُ » - اين مرد برادر من است و من برادر اويم ، او از من ارث مىبرد و من از او ارث مىبرم - . يا مىگفت : « انْتَ اخى وَ انَا اخُوكَ ، تَرِثُنى وَ ارِثُكَ » - تو برادر منى و من برادر توام ، تو از من ارث خواهى برد و من از تو ارث خواهم برد - .\r\nدراين صورت ديگر حاجتى به ذكر ساير مواد حلف از قبيل « هَدْمُهُ هَدْمى ، حَرْبُهُ حَرْبى ، سِلْمُهُ سِلْمى ، يَعْقِلُ عَنّى ، وَ اعْقِلُ عَنْهُ ، يَطْلُبُ بى وَ اطْلُبُ بِهِ » نبود ، زيرا در ضمن انعقاد اخوت و برادرى ، تمام اين شرايط ملحوظ و همهء اين مسئوليتها قهرى و معتبر بود ، جز اين كه گاهى متعهد مىشدند كه به هيچ وجه به هم دروغ نگويند ، و مطلبى را از هم كتمان نكنند ، و در تحصيل رضايت هم كوشا باشند . « 2 » \r\n5 - عقد تبنى\r\nعقد « تبنى » يا پيمان فرزند خواندگى حاجت به توضيح ندارد . « 3 »  قبلًا نيز به فرزند خواندگى مقداد ، صحابى معروف با اسود بن عبد يغوث ، اشاره شد . و آنچه شايستهء ذكر است ، عقد فرزند خواندگى زيد بن حارثهء كلبى است ، كه رسول خدا قبل از بعثت بر طبق سيره و روش آن زمان او را فرزند خود معرفى فرمود :\r\nزيد كه در هشت سالگى به اسارت غارتگران بنى قين درآمده بود ، بعد از فروخته شدن در بازار عكاظ ، به ملكيت رسول خدا درآمد ، موقعى كه فاميل و عشيره‌اش از مكان زندگى او با خبر شدند ، پدر زيد با عمويش و جمعى از قبيلهء بنى كلب به خدمت پيامبر مشرف شده ، درخواست كردند كه با گرفتن فدا ، زيد را آزاد فرمايد .\r\n\r\n","description":"","footnote":" ( 1 ) . تاريخ العرب ، ج 4 / 365 - 367 ، الدر المنثور ، ج 2 / 150 .  ( 2 ) . اغانى دارالكتب ، ج 5 / 40 ، ج 6 / 137 .  ( 3 ) . تاريخ العرب ، ج 5 / 275 . ","page_name":" 369 ","page_number":369},
  {"content":"\r\n\r\nپيامبر فرمود : بهتر از اين هم ممكن است ، من او را مخير مىكنم كه : يا شما را انتخاب كند يا مرا ، اگر شما را انتخاب كرد ، بدون فديه آزاد است ، اگر مرا انتخاب و اختيار نمود ، در آن صورت من كسى نيستم كه يك چنين برده‌اى را با گرفتن فديه رها كنم . فاميل زيد از اين پيشنهاد پيامبر بسيار شادمان شدند و موقعى كه زيد را به نزد فاميلش هدايت كردند ، پيامبر فرمود : اينها را مىشناسى ؟ گفت : آرى . اين پدر من است ، و اينهم عموى من . حضرت فرمود :\r\nمرا هم كه شناخته‌اى و رفق و مدارا و حسن سلوك مرا ديده‌اى ، يا مرا اختيار كن يا فاميل خود را .\r\nزيد گفت : من مصاحبت آنها را طالب نيستم ، و هيچ كس را بر شما ترجيح نخواهم داد ، تو به جاى پدر من و عموى من هستى .\r\nفاميل زيد ، در كمال خشم ، او را سرزنش كردند ، سركوفت زدند كه بردگى را بر آزادگى ترجيح داده و فاميل خود را سر شكسته و بىمقدار ساخته است . رسول خدا كه چنين ديد ، دست او را گرفته به كنار حجر اسماعيل « 1 »  آمد و فرمود :\r\nيا مَنْ حَضَرَ ! اشْهَدُوا انَّ زَيْداً هذا ابْنى ، يَرِثُنى وَ ارِثُهُ .\r\nاى حاضران گواه باشيد كه اين زيد فرزند من است ، از من ارث مىبرد و من نيز از او ارث خواهم برد . « 2 »  پيامبر گرامى اسلام ، بعد از بعثت به پيامبرى ، در چند مورد بر مبناى همين حلف‌هاى متعارف و عقدهاى متداول آن عصر ، كه كاملًا رسمى بود و از نظر سياسى و حقوقى قانونيت و اعتبار داشت ، پيمان‌هايى منعقد فرموده و امت اسلامى را در برابر آن مقررات مسئول و ملتزم ساخته است ، از جمله :\r\n\r\nپيمان‌هاى اسلامى\r\n1 - حلف موازرت\r\nدر اوايل بعثت ، موقعى كه آيهء كريمهء « وَ انْذِرْ عَشيرَتَكَ الْاقْرَبينَ » « 3 »  نازل شد ، رسول خدا ( ص ) فرزندان عبدالمطلب را كه در آن روز قريب چهل نفر بودند ، دعوت فرموده با ارائهء معجزه‌اى در بركت طعام ( شير و كباب ) به آنان فرمود :\r\n\r\n","description":"","footnote":" ( 1 ) . تاج العروس ، 8 / 251 .  ( 2 ) . تراجم صحابه مانند اسد الغابة ، الاصابه ، الاستيعاب ، ترجمهء زيد بن حادثه .  ( 3 ) . سورهء شعراء : 214 . ","page_name":" 370 ","page_number":370},
  {"content":"\r\n\r\nاى فرزندان عبدالمطلب ! به خدا سوگند كه هيچ جوانمردى از جوانمردان براى عشيرهء خودش ، سعادت و عزتى بهتر از آنچه من براى شما آورده‌ام ، نياورده است . من براى شما خير دنيا و آخرت آورده‌ام : خداوند مرا مأمور فرموده است كه شما را به طور خصوصى دعوت و انذار كنم ، اينك من در ميان شما به دعوت قيام كرده‌ام ، كداميك از شما در سرانجام دادن و به سامان رساندن امر رسالت با من همكارى و معاونت مىكنيد ، تا در برابر ، از شرف برادرى و وصايت و جانشينى من برخوردار شويد ؟\r\nبا وجود اينكه حاضرين مجلس - جز معدودى مانند ابو لهب - همگان به سلامت نفس و صدق لهجه و گفتار آن سرور مطمئن بودند ، و در آن ميان ابوطالب عم بزرگوارش به خاطر ايمان و اعتقاد نهانى كفالت و حمايت او را به عهده داشت و از پيشرفت امر رسالت و ترويج دين آن سرور خرسند و سرفراز مىگشت ، با همهء اينها هيچ كس لب به سخن نگشود و داوطلب احراز اين شرافت نگشت ، تا آنجا كه رسول خدا سه نوبت پيشنهاد خود را مطرح كرد ، و پاسخى نشنيد ، و در هر سه بار تنها على بن ابى طالب با كمال اخلاص و رشادت به پا خاست و داوطلب شد كه يارى و نصرت آن سرور را از دل و جان به عهده بگيرد ، و در راه اعتلاى دين الهى از هيچ‌گونه فداكارى مضايقه نكند .\r\nنوبت سوم پيامبر دست على را به عنوان پذيرش پيمان و امضاى بيعت در دست گرفت و صريحاً فرمود :\r\nانَّ هذا اخى وَ وَصِيّى وَ خَليفَتى فيكُمْ ! فَاسْمَعُوا لَهُ وَاطيعُوا . « 1 » \r\nهمانا اين برادر من است و وصى من و خليفهء پس از من در ميان شما ، سخن او را بشنويد و فرمانش را اطاعت كنيد . حاضرين با شنيدن اين سخن كه به منزلهء پايان جلسه بود ، به پا خاستند و در اين ميان ابولهب ، در رأس جمعى از خويشان ، با تمسخر و استهزاء به ابو طالب گفتند : برو فرمان پسرت ببر و سخن او بنيوش !\r\n\r\n","description":"","footnote":" ( 1 ) . الغدير ، ج 2 ، ص 278 - 284 با ذكر مآخذ و مصادر ، سيوطى نيز در درالمنثور ، ج 5 / 97 ، خلاصه آن را از ابن اسحاق ، ابن جرير ، ابن ابى حاتم ، ابن مردويه ، ابونعيم و بيهقى نقل كرده است . ","page_name":" 371 ","page_number":371},
  {"content":"\r\n\r\nالبته آنها فكر مىكردند كه گر چه محمد راست مىگويد و سخن او سخن حق است ، ولى چون با مخالفت و مقاومت شديد قريش روبرو است ، كار او به سامان نخواهد رسيد ، و دير يا زود جان خود را نيز بر سر اين كار خواهد گذاشت ، هركس هم كه بخواهد در پيشرفت دين و ترويج رسالت او شركت و يارى كند و علناً نصرت او را به عهده بگيرد ، قهراً از همه چيز خود بايد بگذرد ، و جان او هم در اين راه بدون نتيجه از دست خواهد رفت ، ولى على بن ابى طالب كه سراپا ايمان و اخلاص ، و به حقانيت دعوت و صدق وعدهء الهى مطمئن بود ، و از جان و دل مىخواست كه دين خدا ترويج و عدل الهى مستقر گردد ، تن به همه‌گونه فداكارى و از خود گذشتگى داد و دعوت حق را به شركت در ابلاغ رسالت با كمال اخلاص پذيرفت و با رسول گرامى بيعت خود را به امضاء رسانيد .\r\nبارى اين پيمان شريف ، علاوه بر اينكه به عنوان حلف صورت گرفته و از نظر اعتبار در حكم قانون بود ، به خاطر اينكه جنبهء معنوى و دينى داشته ، يعنى به فرمان حق و به وسيلهء رسول خدا منعقد شده ، در تاريخ اسلام محترم ، و از اعتبار كامل برخوردار است .\r\nبه خاطر همين بيعت و پيمان بود كه على بن ابى طالب به عنوان يك وظيفه دينى و تقرب به پروردگار ، عهده‌دار حمايت از جان رسول خدا گشت . در ابتداى بلوغ و دوران دعوت قريش ( ده سال در مكه ) همراه رسول خدا روان مىشد و شر كودكان اوباش را كه به تحريك قريش مزاحمت مىكردند ، از پيامبر دفع مىكرد ، تا آنجا كه به نام قصيم ملقب گشت . شب هجرت در بستر رسول خدا خفت و از خطر نهراسيد تا آن سرور از شر قريش در امان بماند ، بعد هم طبق مواد همين پيمان چند روزى در مكه باقى ماند تا امانات مردم را مسترد سازد و ديون آن سرور را بپردازد . و سپس دختر رسول خدا فاطمه را تحت حمايت خود از مكه به مدينه بكوچاند .\r\nپيامبر هم به احترام و رعايت همين پيمان موقعى كه به نزديك مدينه رسيد در قبا به انتظار على باقى ماند تا مجتمعاً به مدينه طيّبه ، عاصمه دين اسلام ، هجرت كرده باشند . فداكارىها و جانفشانىهاى على بعد از هجرت به مدينه نياز به توضيح ندارد ، و تنها كافى است نظرى به صفحات جنگ بدر ، احد ، خيبر ، خندق ، حنين بيفكنيد ، تا مراتب اخلاص و وفاى به عهد را بشناسيد ، در اينجا فقط به ذكر داستانى از غزوهء احد اكتفا مىكنيم :\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nبعد از اينكه على پرچمداران قريش را يكى پس از ديگرى به خاك افكند و بعد از اينكه امت اسلامى جز دو سه تن معدود ، از برابر قريش فرار كردند و تنها على پيش روى رسول خدا شمشير مىزد و شر دشمنان را دفع مىكرد . . . جبرئيل نازل شد و عرض كرد : يا رسول اللَّه ، ملائكهء آسمان از مواسات اين جوانمرد و جانفشانى او در راه سلامت و حفظ جان شما به شگفت و اعجاب آمدند . رسول خدا فرمود :\r\nوَ ما يَمْنَعُهُ مِنْ هذا ؟ وَ هُوَ مِنّى وَ انَا مِنْهُ . « 1 » \r\nچرا چنين نباشد و حال آن كه من و على پيمان اتحاد و يگانگى داريم . « 2 »  در برابر اين حسن وفادارى ، رسول خدا هم به فرمان حق حقوق تعهد شده را براى على بن ابى طالب محترم و معتبر شناخت : جز او برادرى نگرفت ، جز او كسى را به وصايت و تعهد امورات شخصى نپذيرفت ، او را در روز غدير خم به خلافت و جانشينى خود برگزيد ، و سفارش لازم را در لزوم اطاعت و فرمانبرى از او با امت اسلامى در ميان نهاد .\r\nروايت ديگر\r\nدر روايات بسيارى از طريق شيعه و سنى ، متن پيمان موازرت به اين صورت نقل شده است :\r\n« ايُّكُمْ يُوازِرُنى عَلى انْ يَكُونَ اخى وَ وارِثى وَ صاحِبى وَ وَصِيّى مِنْ بَعْدى وَ خَليفَتى فى اهْلى ، يَقْضى دينى وَ يُنْجِزُ عِداتى . » « 3 » \r\nيعنى : كيست كه يارى و معاونت مرا به عهده بگيرد و در برابر آن از شرف برادرى وارث و مصاحبت و وصايت و جانشينى بعد از من برخوردار باشد ، ضمناً متعهد شود كه ديون مرا بپردازد ، و به وعده‌هاى من وفا كند .\r\n\r\n","description":"","footnote":" ( 1 ) . الغدير ، ج 2 / 59 - 61 ، طبرى ، ج 2 / 514 - ط دارالمعارف - ارشاد مفيد / 39 - ط آخوندى - كامل ، ج 2 / 63 ، نهج حديدى ، ج 3 / 372 ، امالى طوسى / 170 و 213 ، طرائف / 17 ، به نقل از مسند احمد ، تلخيص شافى ، ج 3 / 9 ( با ذكر مصادر در ذيل صفحه ) .  ( 2 ) . جملهء « هو منى و انا منه » ، نمودار پيمان و حلف است ، شرح بيشتر آن خواهد آمد . و در تفسير « كشف الاسرار » آمده است كه پيامبر به حضرت على فرمود : « انت منى و انا منك » ( ج 1 / 395 ) . نيز در ج 3 / 150 چنين آمده است : « روى عمران بن حصين ان النبى قال : ان علياً منى و انا منه ، و هو ولى كل مؤمن بعدى » .  ( 3 ) . الغدير ، ج 2 / 280 - 284 ، تلخيص شافى ، ج 3 / 17 ( مصادر ذيل صفحه ) ، مجمع البيان ، ج 7 / 206 طرائف ابن طاووس / 7 ، علل الشرايع / 68 ، تفسير قمى / 474 ، امالى طوسى / 20 . ","page_name":" 373 ","page_number":373},
  {"content":"\r\n\r\nمنشأ اين تفاوت و اختلاف اين است كه روات طبقهء بعدى ، به خاطر اينكه مفاد پيمان در نظر همگان - خصوصاً مسلمانان غير عرب كه از سابقهء حلف پيمان بىاطلاع بودند كاملًا روشن باشد - ناچار شده‌اند توضيحات لازمه را به عنوان نقل به معنى ، در متن آن بگنجانند .\r\nمثلًا حق وراثت كه در كنار اخوت آورده شده ، به خاطر اين است كه اخوت و برادر خواندگى مستلزم ميراث بوده است ، و حتى در صدر اسلام كه بين مهاجر و انصار برادر خواندگى ايجاد شد از يكديگر ارث مىبردند . « 1 » \r\nو هكذا حق مصاحبت كه در كنار آن ديده مىشود ، اين معنى را توضيح مىدهد كه مصاحبت لازمهء قيام به وزارت است ، و تا على ابن ابى طالب در اثر مصاحبت دائم و ملازمت هميشگى و مداوم ، بر وحى قرآن و تنزيل و تأويل آن مطلع نشود ، و سنت رسول را در انجام فرائض الهى بجا و بموقع مشاهده نكند ، موضوع معاونت و موازرت در تبليغ احكام مختل خواهد ماند .\r\nدر واقع پيامبر طبق اين پيمان موازرت ، موظف بود كه احكام دينى و آيات نازله را قبل از همه با على بن ابى طالب در ميان بگذارد ، گرچه آن سرور مبادرت به سؤال نكند ، لذا اگر وحيى در شب نازل مىشد ، صبح آن را به على بن ابى طالب تعليم مىداد ، و اگر در روز نازل مىشد ، پيش از آن كه شب درآيد ، « 2 »  او را از مفاد وحى با خبر مىساخت . و گاه ناچار مىشد يك روز تمام را با او در خلوت بگذراند . « 3 » \r\nاز آن طرف ، اداى ديون ، و وفاى به تعهدات و مواعيد ، لازمهء تصدى امر وصايت است ، چنان كه تبليغ و اداى رسالت از طرف رسول خدا « 4 »  مصداق موازرت و معاونت ، و همرديف معنى خلافت و جانشينى است ، كه اگر احياناً - در موردى از موارد تبليغ - پيامبر خود حاضر نشود ، على بايد عوض آن سرور به اداى رسالت و تبليغ الهى قيام ورزد .\r\nتبليغ به جاى پيامبر\r\nالبته بايد توجه داشت كه تبليغ احكام الهى ، وظيفهء هر دانشمندى است كه از قرآن و سنت مطلع شده احكام الهى را بشناسد ، و لذا پيامبر بعد از تبليغ احكام ، به حاضرين مجلس\r\n\r\n","description":"","footnote":" ( 1 ) . بحث آن در عقد مؤاخات اسلامى خواهد آمد .  ( 2 ) . امالى شيخ طوسى / 41 و 163 .  ( 3 ) . بحار ، ج 39 / 57 ، به نقل از جامع الاصول ، ج 9 / 474 ( نجواى طائف ) ، بحار ، ج 30 / 294 ، به نقل از بصائر / 121 .  ( 4 ) . يؤدى عنى و يبلغ رسالتى . بحار ج 18 / 216 - ط جديد . ","page_name":" 374 ","page_number":374},
  {"content":"\r\n\r\nمىفرمود : « الا فَلْيَبْلُغِ الشَّاهِدُ الْغائِبَ » و آنان را مكلف مىنمود كه حكم ابلاغ شده را به ديگران برسانند ، ولى اين يك تبليغ ثانوى است و از شئون رسالت نخواهد بود ، زيرا پيامبر وظيفهء تبليغ رسالت را كه همان تبليغ مرحلهء اولى است به پايان برده و به صريح آيهء كريمهء : « وَ اوْحى الَىَّ هذَا الْقُرْآنُ لِانْذِرَكُمْ بِهِ وَ مَنْ بَلَغَ » تكليف خود را نسبت به مخاطبين و حاضرين مجلس انجام داده ، و اين خود تكليف حاضرين است كه در مراحل بعدى احكام وحى و سنت را به غائبين تبليغ كنند .\r\nولى آن تبليغى كه به عنوان وزارت و معاونت به عهدهء على ابن ابى طالب نهاده شده همان تبليغ ابتدايى است كه از شئون خاصهء رسالت محسوب مىشود . چنان كه شاه فرد اين مسئله در ابلاغ آيات برائت مصداق يافت ، از نظر اينكه بايستى مفاد آن به مشركين ابلاغ شود ، تنها تلاوت آيات سوره در ميان مسلمين تكليف رسول خدا را به پايان نمىرسانيد ، بلكه يا مىبايست شخصاً در مجمع يكايك قبايل مشرك حضور يافته اولتيماتوم قرآن را ابلاغ كند ؟\r\nيا اينكه صبر كند تا مجمع كلى قبايل مشرك در مكه به عنوان حج تشكيل شود و حكم برائت را شخصاً و حضوراً در موسم عرفه ابلاغ كند و به عنوان تأكيد بفرمايد : « فَلْيَبْلُغِ الشَّاهِدَ الْغائِبَ » تا حاضران به غايبان برسانند .\r\nمنتهى به خاطر اينكه در آيهء دوم « وَ اذانٌ مِنَ اللَّهِ وَ رَسُولِهِ ، الَى النَّاسِ . . . » تجويز شده بود كه ابلاغ آيات مىتواند - و چه بسا بهتر اين است - كه به صورت اذان و اعلام صورت بگيرد ، لذا رسول اكرم در اثر تناسى و تغافل از پيمانى كه با على ابن ابى طالب داشت ، ابوبكر بن ابى قحافه را براى اين كار در نظر گرفت تا در عوض آن سرور آيات برائت را به مشركين ابلاغ كند ، از اين رو او را براى انجام وظيفه روانهء مكه فرمود .\r\nولى ديرى نگذشت كه جبرئيل نازل شد و فرمود « لا يُؤَدّى عَنْكَ الّا انْتَ اوْ رَجُلٌ مِنْكَ » « 1 »  كسى نمىتواند در عوض تو رسالت الهى را ابلاغ كند مگر خودت يا آن كه با تو متحد و برابر باشد ، لذا رسول خدا على ( ع ) را بر ناقهء عضباء كه به عنوان نشانهء آن حضرت تلقى مىشد ، سوار كرده در تعقيب ابى بكر گسيل فرمود تا آيات سوره را مسترد سازد و خود به تبليغ اين رسالت مفتخر باشد .\r\n\r\n","description":"","footnote":" ( 1 ) . الدر المنثور ، ج 3 / 209 . ساير تفاسير اسلامى ذيل آيات برائت . اين واقعه كه اين آيات از ابوبكر گرفته شد و تبليغ آن‌به على ( ع ) واگذار گشت ، درالغدير ( 6 / 338 - 341 ) از 73 مأخذ معتبر اهل سنت نقل شده است . ","page_name":" 375 ","page_number":375},
  {"content":"\r\n\r\nهنگامى كه ابوبكر مراجعت كرد و علت را استفسار نمود ، پيامبر فرمود : « الْامينُ هَبَطَ الَىَّ عَنِ اللَّهِ - عَزَّوَجَلَّ - انَّهُ لايُؤَدّى عَنْكَ الّا انْتَ اوْ رَجُلٌ مِنْكَ ، وَ عَلِىٌّ مِنّى وَ انَا مِنْ عَلِىٍّ ، وَلا يُؤَدّى عَنّى الّا انَا اوْ عَلِىٌّ . » « 1 » \r\nيعنى جبرئيل امين از جانب خداى - عزوجل - پيام آورد كه در عوض تو كسى نمىتواند تبليغ رسالت كند مگر خودت ، يا مردى كه از تو باشد و چون تنها على از من است و من از اويم ، لذا در عوض من كسى اداى رسالت نتواند كرد مگر على .\r\nدر واقع پيامبر ، سخن وحى را كه مىفرمايد : « اوْ رَجُلٌ مِنْكَ » به معنى حليف و هم پيمان متحد دانسته ، البته آن حلف و پيمانى كه به امضاى حق رسيده باشد ، و لذا آن را با على بن ابى طالب تطبيق كرد و با جملهء « عَلِىٌّ مِنّى وَ انَا مِنْ عَلِىٍّ » كه خود صيغهء حلف و نمودار پيمان اتحاد است ، تفسير و تشريح فرمود .\r\nيعنى آن كسى مىتواند به نيابت من و به عوض من رسالت الهى را تبليغ كند كه در اثر پيوند و اتحاد برابر با من از نظر معنى و روح به منزلهء شخص من باشد ، و چنين كسى از نظر وحى الهى جز على ديگرى نخواهد بود ، زيرا تنها اوست كه به فرمان حق با او عقد مؤاخات و پيمان موازرت بسته‌ام و تنها اوست كه به عنوان نيابت و حق وزارت و خلافت هر جا خودم حضور نيابم ، حق حضور دارد ، و گفتهء او گفتهء من است .\r\nاگر منظور وحى ، آن كسى بود كه به نحوى از انحاى رفاقت و اختلاط منسوب به من و به اصطلاح از من باشد ، تو را كه ابو بكرى باز نمىخواندم ، حتى اگر منظور نسبت فاميلى بود ، عباس عمويم را كه صدايش رساتر ، و سنش بيشتر ، و مقام و موقعيتش در ميان قريش روشن‌تر است به تبليغ رسالت مأمور مىكردم ، و او را در تعقيب تو روان مىداشتم ، ولى دستور وحى نه با عباس كه عموى من است و نه با تو كه يار غارى منطبق نبود ، و جز على - با اينكه سن و سالش كم است و در نظر قريش از موقعيت مناسبى برخوردار نيست - ديگرى صلاحيت آن را نداشت .\r\n\r\n","description":"","footnote":" ( 1 ) . بحار ، ج 35 / 303 ( از مناقب ) ج 21 / 275 ( از ارشاد مفيد ) ، عمدهء ابن بطريق / 101 ، طرائف / 17 ، مشكاة المصابيح / 564 ، قال : « رواه الترمذى و احمد » ، شرح احوذى ، ج 4 / 328 ، فيض القدير ، ج 4 / 357 ، قال : « رواه احمد و الترمذى و النسائى و ابن ماجه » ، مرقاة ملاعلى قارى ، ج 5 / 569 . ","page_name":" 376 ","page_number":376},
  {"content":"\r\n\r\nاسناد و شواهد\r\nچنان كه اشاره كرديم ، كلمهء « من » در سخن جبرئيل « لايُؤَدّى عَنْكَ الّا انْتَ اوْ رَجُلٌ مِنْكَ » و هكذا در سخن پيامبر كه در تفسير آن ضميمه شده است : « عَلِىٌّ مِنّى وَ انَا مِنْهُ » به معنى اتحاد و اتصال است كه در اثر پيمان و حلف بين طرفين حاصل مىشده است ، البته اين معنى از كلمهء « من » يا مفهوم تركيبى جمله فهميده نمىشود ، لذا ادبا و نحويين در ذيل معانى كلمهء « من » سخنى از اتحاد و اتصال به ميان نياورده‌اند ، بلكه اين معنى تنها با توجه به سابقهء تاريخ عرب كه هنگام عقد حلف و پيمان اتحاد مىگفته‌اند « انْتَ مِنّى وَ انَا مِنْكَ » و در موقع لغو پيمان باز هم از همان جمله با تكرار « من » استفاده مىكرده و مىگفته‌اند « لَسْتَ مِنّى وَ لَسْتُ مِنْكَ » قابل درك است .\r\nحتى موقعى كه از انتساب قبيله‌اى و پيوند اتحاد ، مورد سؤال واقع مىشده‌اند ، تنها با گفتن اين جمله « انَا مِنْ فِلانٍ » و « لَسْتَ مِنْ فِلانٍ » اتحاد يا عدم اتحاد خود را اعلام مىكرده‌اند .\r\nاز جمله مواردى كه ادباى ورزيده به اين معنى اشاره كرده‌اند ، و نويسنده با تتبع ناقص خود و عدم بضاعت از حيث گنجينهء كتب ، « 1 »  بدان دست يافته شعر دريدبن صمه است :\r\nامَرْتُهُمْ امْرى بِمُنْعَرِجِ اللَّوى\r\nفَلَمْ يَسْتَبينُوا النُّصْحَ الّا ضُحَى الْغَدِ\r\nفَلَمَّا عَصَوْنى كُنْتُ « مِنْهُمْ » وَ قَدْ أَرى\r\nغَوايَتَهُمْ وَ انَّنى غَيْرُ مُهْتَدٍ « 2 » \r\nمرزوقى شارح حماسه مىگويد : « كُنْتُ مِنْهُمْ » ، اين « من » افادهء اتحاد و وفاق و ترك خلاف مىكند ، و مىفهماند كه شأن هر دو طرف واحد و متحد است و تمايز و انفصالى در بين نيست ، چنان كه در مورد نفى مىگويند : « لَسْتَ مِنْكَ » يعنى پيوند اتحاد ميان من و تو بريده و مقطوع است و ديگر خلط و اشتراكى در بين نيست .\r\nبعد از بيان ، مرزوقى به سخن شاعر ديگرى از عرب جاهلى استشهاد مىكند كه در مورد نفى اتحاد و اتصال مىگويد :\r\n\r\n","description":"","footnote":" ( 1 ) . در اينجا لازم مىدانم كه از زحمتىكه براى دوستان خود بالاخص جناب آقاى شيخ‌محمدباقر شريف‌زادهء گلپايگانى دانشمند محترم ايجاد كرده و مكرر از كتابخانهء ايشان استفاده كرده‌ام تشكر و سپاسگذارى كنم .  ( 2 ) . اغانى دار الكتب ، ج 10 / 8 . ","page_name":" 377 ","page_number":377},
  {"content":"\r\n\r\nفَأِنّى لَسْتُ مِنْكَ وَ لَسْتُ مِنّى « 1 » \r\nاين شطر بيت ، در شعر نابغهء ذبيانى نيز آمده است ، ضمن قصيده‌اى كه عيينة بن حصن فزارى را بدان عتاب كرده مىگويد : اگر قبيلهء اسد را كه ناصر ( حليف ) و هم پيمان من‌اند ، از حلف بنى ذبيان اخراج كنى ، پيمان من و تو نيز گسيخته خواهد بود :\r\nاتُخْذِلُ ناصِرى وَ تُعينُ عَبَساً\r\nوَ يَرْبُوعُ بْنُ غَيْظٍ لِلْمَعْنِ\r\nاذا حاوَلْتَ فى اسَدٍ فُجُوراً\r\nفَانّى لَسْتُ مِنْكَ وَ لَسْتَ مِنّى « 2 » \r\nهمين شطر بيت به نقل ابن الاعرابى در شعر ديگرى هم آمده است كه مردى از عرب به زن خود خطاب كرده مىگويد :\r\nفَانّى لَسْتُ مِنْكَ وَ لَسْتَ مِنّى\r\nاذا ما طارَ مِنْ مالِى الَّثمينِ « 3 » \r\nو از توارد اين دو شعر جاهلى ، با تفاوت مخاطب از حيث تذكير و تأنيث ، چنين استنباط مىشود كه اين جمله در مقام لغو اتحاد و اتصال ، جملهء رايج و متداول بوده ، چنان كه در مورد ايجاد علقهء اتصال جملهء « انْتَ مِنّى وَ انَا مِنْكَ » به همين مثابه رايج و معمولى بوده است .\r\n\r\n","description":"","footnote":" ( 1 ) . شرح حماسهء مرزوقى ، ج 2 / 814 ، شرح خطيب تبريزى ، ج 2 / 306 ( در ذيل صفحه ) .  ( 2 ) . ديوان نابغه / 79 ، شاهد مثال در غرر و درر ، ج 1 / 36 ، تمام قصيده در فرائد الغوالى ( شرح درر ) ، ج 1 / 228 - 229 ، بيضاوى ، ج 2 / 77 .\r\nضمناً : در سلسلهء شعراء العرب ( النابعة الذبيانى ) ، روايت يعقوب و ابو سعيد سكرى ، تصحيح و تحقيق على ملكى ، چاپ بيروت ، دارالطباعة العربيه ، ص 103 - 104 ؛ اين قصيده را كه با اين بيت مىآغازد :\r\n غشيت منازلا بعريتنات * فاعلى الجزع للحى المبن \r\nچنين عنوان داده است : « حين قتلت بنو عبس نصلة الاسدى ، و قتلت بنو اسد منهم رجلين ، اراد عيُينة عون بنى عبس و ان يخرج بنى اسد من حلف بنى ذبيان ، فقال النابغة فى قطع حلف بنى اسد . . . » و اين چنان كه در بالا ياد شد ، به خاطر بيت چهاردهم قصيده است :\r\n اذا حاولت فى اسد فجوراً * فانى لست منك و لست منى . \r\n ( 3 ) . مقاييس اللغه ، ج 1 / 387 ، اساس البلاغهء زمخشرى ( طار ) ، تبيان طوسى ، ج 4 / 551 ، مجمع طبرسى ( ذيل آيهء 131 سورهء اعراف ) ، ج 2 / 466 . ","page_name":" 378 ","page_number":378},
  {"content":"\r\n\r\nضمناً شعر ديگرى از عرب جاهلى كه در شواهد كتب ادبى ضبط شده ، و قائل آن ناشناخته است در اين زمينه قابل استشهاد است :\r\nايُّهَا السَّائِلُ عَنْهُمْ وَ عَنّى\r\nلَسْتُ مِنْ قَيْسٍ وَ لا قَيْسُ مِنّى .\r\nدر قرآن مجيد نيز چند مورد كلمهء « من » با توجه به همين سابقهء « حلف » ، به معنى اتحاد و اتصال آمده است ، از جمله ، سورهء آل عمران آيهء 34 : « ذُرِّيَّةً بَعْضُها مِنْ بَعْضٍ » « 1 »  و طبرسى از حسن و قتاده نقل مىكند : يعنى از حيث يارى يكديگر در امور دين كه اسلام باشد ، همانطور كه فرمود : « الْمُنافِقُونَ وَالْمُنافِقاتُ بَعْضُهُمْ مِنْ بَعْضٍ » يعنى از حيث يارى يكديگر و معاونت بر گمراهى . « 2 » \r\nو همچنين است آيهء 195 آل عمران : « لا اضيعُ عَمَلَ عامِلٍ مِنْكُمْ مِنْ ذَكَرٍ اوْ انْثى ، بَعْضُكُمْ مِنْ بَعْضٍ » « 3 »  طبرى مىگويد : يعنى از حيث يارى و همكيشى و هم مسلكى و اينكه شما همگان از زن و مرد ، در برابر فرمان من در حكم يكفرد واحد خواهيد بود . « 4 »  و طبرسى مىگويد : از حيث ياورى و هم دينى و موالات ، و همهء شما در حكم يك فرد واحد خواهيد بود و من كردار هيچ يك از شما را ضايع و بىثمر نخواهم گذارد به خاطر اتفاق شما در صفت ايمان . « 5 » \r\nنيز در سورهء نساء ، آيهء 23 « . . . وَرَبَائِبُكُمُ اللَّاتِي فِي حُجُورِكُم مِن نِسَائِكُمُ اللَّاتِي دَخَلْتُم بِهِنَّ » ، و ظاهراً اول كسى كه آيهء كريمه را بر « من » اتصالى تخريج كرده زمخشرى صاحب كشاف است ، بعد از او بيضاوى و فخر رازى نيز تأييد كرده‌اند . « 6 »  زمخشرى مىگويد : من اين « من » در : « من نسائكم » را براى اتصال مىدانم ، مانند آيهء « الْمُنافِقُونَ وَالْمُنافِقات بَعْضهم مِنْ بَعْض » و مانند شعر جاهلى : « فَانّى لَسْتُ مِنْكَ وَ لَسْتَ مِنّى » و حديث رسول خدا : « ما انَا مِنْ دَدٍ وَلا الدَّدُ مِنّى . » « 7 » \r\n\r\n","description":"","footnote":" ( 1 ) . تبيان ، ج 2 / 441 ، البرهان زركشى ، ج 4 / 426 ، در معانى « من » .  ( 2 ) . مجمع البيان ، ج 1 / 433 .  ( 3 ) . تنوير المقباس ، حاشيهء در المنثور ، ج 1 / 230 ، كشاف ، ج 1 / 494 ، بيضاوى ، ذيل آيهء شريفه .  ( 4 ) . تبيان ، ج 3 / 90 .  ( 5 ) . مجمع البيان ، ج 1 / 559 .  ( 6 ) . بيضاوى ، ج 2 / 77 ، فخر رازى ، ذيل آيه .  ( 7 ) . كشاف ، ج 1 / 494 . ","page_name":" 379 ","page_number":379},
  {"content":"\r\n\r\nگر چه اين معنى در مورد آيهء كريمه صدق نكند ، اصل معنى اتصال ، به صحت خود باقى است ، و ديگر شواهد آن از آيهء منافقون و شعر جاهلى و حديث رسول خدا مورد قبول و اتفاق است .\r\nنيز از جملهء آيات كريمه كه بر اين معنى تخريج شده ، آيهء 25 سورهء نساء است : « اللّهُ أَعْلَمُ بِايِمَانِكُمْ بَعْضُكُم مِن بَعْضٍ » « 1 »  ولى از همه روشنتر آيهء كريمه ( 67 : برائت ) « الْمُنَافِقُونَ وَالْمُنَافِقَاتُ بَعْضَهُم مِن بَعْضٍ ، يَأْمُرُونَ بِالْمُنْكَرِ وَيَنْهَوْنَ عَنِ الْمَعْرُوفِ » است ، خصوصاً كه در برابر آيهء 71 همين سوره : « الْمُؤْمِنُونَ وَالْمُؤْمِنَاتُ بَعْضَهُمْ أَولِياءُ بَعْضٍ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ » قرار گرفته و از تقابل كلمهء « اولياء » با « من » مفهوم موالات و اتصال براى « من » كاملًا روشن خواهد بود ، لذا هريك از مفسرين و شراح حديث آن را به عنوان شاهد مثال قطعى ذكر مىكنند . « 2 » \r\nطبرسى مىفرمايد : بعضى از منافقين چسبيده و متصل به آن بعض ديگر است در اجتماع بر نفاق و شرك چنان كه گويى : « انَا مِنْ فِلانٍ وَ فِلانٌ مِنّى » ، يعنى امر ما واحد و سخن ما يكى است ، « 3 »  شيخ طوسى مىفرمايد : . . . چنان كه گوينده‌اى به ديگرى بگويد : « انْتَ مِنّى وَ انَا مِنْكَ » و معنى آن اين است كه امر ما يكى است و جدايىپذير نخواهد بود .\r\nحتى در مورد همين حديث شريف « عَلِىٌّ مِنّى وَ انَا مِنْ عَلِىٍّ ، وَ لا يُؤَدّى عَنّى الّا انَا اوْ عَلِىٍّ » جمعى از بزرگان اهل سنت ، به اين معنى اعتراف كرده‌اند ، از جمله ملا على قارى در شرح شفاى قاضى عياض « 4 »  موقعى كه به اين حديث مىرسد ، مىگويد : ظاهر سخن و سياق كلام بر اين بود كه گفته شود : « وَلا يُؤَدّى عَنّى الّا عَلِىٌّ » ولى لفظ « انا » براى تأكيد همان اتصالى آورده شده است كه از جملهء « عَلِىٌّ مِنّى وَ انَا مِنْهُ » فهميده مىشود .\r\n\r\n","description":"","footnote":" ( 1 ) . مجمع البيان ، ج 2 / 34 و 433 ، البرهان زركشى ، ج 4 / 426 ، ذيل معانى « من » .  ( 2 ) . كشاف ، ج 1 / 494 ؛ بيضاوى ، ج 2 / 77 ، فخر رازى ، ج 4 / 690 ؛ تبيان ، ج 2 / 441 ؛ تفسير ابوحيان ، ج 3 / 144 .  ( 3 ) . مجمع البيان ، ج 3 / 48 .  ( 4 ) . مرقاة ، ج 5 / 569 ؛ حاشيهء مشكاة المصابيح / 564 نقل از مرقاة . ","page_name":" 380 ","page_number":380},
  {"content":"\r\n\r\nدر فيض القدير ، « 1 »  ضمن شرح همين حديث مىگويد : يعنى على متصل به من است و من متصل به اويم ، در اختصاص و محبت . . . . و غير اينها و « من » در اينجا « من » اتصاليه ناميده شده ، « 2 »  و از كلام عرب جاهلى كه مىگويد : « فِلانٌ مِنْ فِلانٍ » اخذ شده است ، يعنى گويا در اثر اختلاط ، اين يك بعض آن ديگرى و متحد با اوست و هر دو يكتن را تشكيل داده‌اند .\r\nموارد ديگرى نيز پيامبر به على بن ابى طالب فرمود : « هُوَ مِنّى وَ انَا مِنْهُ » ، از جمله موقعى كه پيامبر با اصحاب خود از عمرة القضا مراجعت مىفرمود ، دختر حمزة بن عبدالمطلب به آنان ملحق گشت : على دست او را گرفت كه كفالت او را به خود اختصاص دهد ، ولى جعفر برادر بزرگتر على و زيد بن حارثه مولا و فرزند خواندهء رسول خدا با او طرف شدند على مىگفت :\r\nدختر عموى من است و من او را در پناه گرفتم . جعفر مىگفت : دختر عموى من است و ضمناً خالهء اين دختر در خانهء من است . زيد مىگفت : دختر برادر من است - از جهت اينكه در حلف مؤاخات مسلمين كه شرح آن خواهد آمد ، زيد بن حارثه با حمزه عموى پيغمبر هر دو برادر خوانده شده بودند . « 3 » \r\nپيامبر در اين قضاوت به خاطر اين كه خاله در حكم مادر است ، حق را به جعفر داده دختر را به دو سپرد ، آنگاه به على فرمود : انت منى و انا منك ، و به جعفر گفت : تو از حيث اخلاق و شمائل همانند منى ، و به زيد گفت : و تو برادر مايى و هم آزاد شدهء ما . « 4 » \r\nعلت اينكه از ميان اين سه نفر تنها على با جملهء « انْتَ مِنّى وَ انَا مِنْكَ » دلدارى داده شد ، غير از اين نيست كه ، در اثر پيمان و حلف با هم متحد و هم سنگ شده بودند ، و گرنه در قرابت و خويشى جعفر از على واپيشتر ، و در موالات عتق زيد بن حارثه مقدم بود كه هم آزاد شدهء رسول خدا بود و به تمام معنى از رسول خدا بود ، و هم به خاطر كثرت علاقه به نام حبّ النبى شهرت يافته بود .\r\nمورد ديگر\r\nعلى بن ابى طالب در ضمن يك مأموريت ، جاريه‌اى از غنايم جنگى را به خود اختصاص داد ، اصحاب از اين كار خشمناك شدند ، چه اين شرافت را مخصوص رسول خدا مىدانستند ، لذا\r\n\r\n","description":"","footnote":" ( 1 ) . ج 4 / 357 .  ( 2 ) . منظور از اين اتصال پيمان پيوندى است كه با عقد حلف حاصل مىشده ، لذا موقعى كه حليف حاجت به نصرت‌پيدا مىكرده ، حلفاى انصار خود را با فرياد استغاثهء « يا آل فلان » به يارى مىطلبيده است . اين فرياد استغاثه در لغت به نام اتصال خوانده مىشده است ( معاجم لغت ) .  ( 3 ) . سيرهء ابن هشام ، ج 1 / 505 .  ( 4 ) . مشكاة المصابيح / 293 ، و قال : متفق عليه . ","page_name":" 381 ","page_number":381},
  {"content":"\r\n\r\nموقعى كه به خدمت رسيدند ، چهار نفر تك تك شكايت على را به عرض رسانيدند ، و رسول خدا به سخن هيچ يك اعتنايى نفرمود ، بالاخره رسول خدا با نهايت خشم و غضب فرمود :\r\nما تُريدُونَ مِنْ عَلِىٍّ ؟ ما تُريدُونَ مِنْ عَلِىٍّ ؟ ما تُريدُونَ مِنْ عَلِىٍّ ؟ انَّ عَلِيّاً مِنّى وَ انَا مِنْ عَلِىٍّ ، وَ هُوَ وَلِىُّ كُلِّ مُؤْمِنٍ بَعْدى . « 1 » \r\nشما از على چه مىخواهيد ؟ شما از على چه مىخواهيد ؟ شما از على چه مىخواهيد ؟ همانا على از من است و من از على ام ، او هم پيمان من و هم سنگ من است ، اوست كه بعد از من سرپرست هر مؤمنى است . يعنى چون على متحد با من است و ما هر دو چون تن واحديم ، حق صفايا براى او هم ثابت است ، او بهتر مىداند كه چه كند ، او كسى است كه بعد از من مىتواند جاى مرا پر كند و سرپرست شما باشد ، شما حق نداريد بر او اعتراض كرده خرده بگيريد .\r\nنظير همين جريان از بريده صحابى نقل شده كه بر على بن ابى طالب خرده گرفت ، و پيامبر به او فرمود :\r\nيا بُرَيْدَةُ ! لا تَقَعْ فى عَلِىٍّ ، فَانَّهُ مِنّى وَ انَا مِنْهُ ، وَ هُوَ وَلِيُّكُمْ بَعْدى . « 2 » \r\nاى بريده بر على خرده مگير و عيب‌جويى مكن ، چه او از من است و من از اويم ، و اوست كه بعد از من سرپرست شما خواهد بود . بالاتر از همهء اين اسناد و شواهد ، متن پيمان رسول اكرم با انصار مدينه است كه با آنان فرمود : « بَلْ الدَّمُ وَ الدَّمُ ، وَ الْهَدْمُ الْهَدْمُ ، انْتُمْ مِنّى وَ انَا مِنْكُمْ ، احارِبُ مَنْ حارَبْتُمْ وَ اسالِمُ مِنْ سالَمْتُمْ » كه به هنگام سخن از بيعت انصار مشروحاً مورد بحث واقع خواهد شد . و اينك استناد ما به همان جملهء « انْتُمْ مِنّى وَ انَا مِنْكُمْ » است ، كه جزء متن پيمان و به منظور تأكيد اتصال و پيوند نصرت آمده است ، با اينكه انصار از نظر قرابت و نسبت هيچ‌گونه ارتباطى با پيامبر نداشته‌اند ، بلكه انصار مدينه كه به مناسبت همين پيمان به نام انصار ناميده شده‌اند از عرب قحطان بودند و رسول خدا از عرب عدنان است و بين اين دو تيره فاصله از زمين تا آسمان .\r\n\r\n","description":"","footnote":" ( 1 ) . ترمذى به شرح احوذى ، ج 4 / 325 ، اسد الغابة ، ج 4 / 27 ، مشكاة / 564 .  ( 2 ) . تلخيص الشافى ، ج 3 / 8 ( در ذيل ، مصادر و مآخذ ) . ","page_name":" 382 ","page_number":382},
  {"content":"\r\n\r\nروايت سوم\r\nدر حديث ديگرى كه از ابى رافع نقل شده ، متن پيمان موازرت ، به اين صورت آمده است ؛\r\nايُّكُمْ يَقُومُ وَ يُبايِعُنى عَلى انَّهُ اخى وَ وَزيرى وَ وَصيّى وَ يَكُونُ مِنّى بِمَنْزِلَةِ هارُونَ مِنْ مُوسى الّا انَّهُ لا نَبِىَّ بَعْدى . « 1 » \r\nكيست كه بپاخيزد و با من بيعت كند : تعهد نصرت و يارى بسپارد ، و در برابر از شرف برادرى و وزارت و وصايت من برخوردار گردد ، و هم اين كه منزلت و موقعيت او نسبت به من ، همان منزلت و موقعيت هارون باشد نسبت به موسى ، جز اينكه بعد از من پيامبرى نخواهد بود . تفاوتى كه بين اين روايت با متن اصلى پيمان مشاهده مىشود مانند روايت دوم كاملًا جنبهء توضيح و نقل به معنى دارد ، مثلًا به خاطر اينكه هرگونه حلف اسلامى بعدها به نام بيعت ناميده شده و بالاخص در دورهء تابعين تعبير بيعت كاملًا مفهوم و روشن بوده و تعبير به حلف و پيمان نا آشنا و غريب مىنموده است ، عنوان حلف و نصرت به بيعت تبديل شده و به جاى « ايُّكُمْ يُوازِرُنى » عبارت « ايُّكُمْ يُبايِعُنى » آمده است .\r\nاز طرف ديگر عنوان وزارت كه در اصل پيمان وظيفهء على بن ابى طالب بوده است ، به خاطر اينكه بعدها در عرف متكلمين جزء فضائل و مناقب آن سرور ذكر مىشده ، راوى حديث هم به متابعت از عرف و اصطلاح آن عصر ، وزارت را در رديف وصايت و خلافت جزء حقوق و پاداش خدمت قلمداد كرده است .\r\nاما اينكه راوى حديث در عوض قيد كردن حق خلافت ، منزلت هرون را براى آن سرور ياد نموده ، به خاطر اين است كه امت اسلامى آنچه از شئون هرون بيشتر شناخت دارند ، همان خلافت او در حال غيبت موسى است كه در قرآن هم ياد شده « 2 »  ، حتى در نظر متكلمين موقعى كه حديث رسول اكرم : « يا عَلِىُّ انْتَ مِنّى ، بِمَنْزِلَةِ هارُونَ مِنْ مُوسى الّا انَّهُ لا نَبِىَّ بَعْدى » « 3 »  مورد بحث قرار مىگيرد ، تنها مسئله خلافت مورد توجه و استناد است .\r\nولى حقيقت اين است كه موضوع خلافت هرون در حال غيبت موسى عنوان مستقلى نيست ، بلكه خود ، جزء شئون وزارت و حق شركت در امر تبليغ است به عنوان مرد شمارهء دوم .\r\n\r\n","description":"","footnote":" ( 1 ) . الغدير ، ج 2 / 283 ، مجمع البيان ، ج 4 / 206 ، تفسير فرات / 130 .  ( 2 ) . سورهء اعراف : 142 .  ( 3 ) . الغدير ، ج 3 / 199 - 202 . ","page_name":" 383 ","page_number":383},
  {"content":"\r\n\r\nتوضيح اينكه : وقتى خداوند حضرت موسى را در كوه طور مخاطب قرار داده پس از اعطاى عصا ويد بيضا فرمود : « اذْهَبْ الى فِرْعَوْنَ انَّهُ طَغى » تكليف ابلاغ رسالت را تنها به دو متوجه ساخت ، ولى موسى به خاطر قدرت و شوكت فرعون و از طرف ديگر محكوميت غيابى او در مجلس سناى مصر كه او را محكوم به مرگ نموده بودند ، از به سامان بردن امر رسالت احساس ناتوانى كرد و از اين رو درخواست نمود كه :\r\n« پروردگارا ! سينهء مرا باز و گشاده فرما كه قدرت مقابله و مقاومت با فرعون داشته باشم ، و خودت راه انجام وظيفه را برايم هموار فرما . گره زبانم را باز كن تا بتوانم در خور در بار پر شوكت او سخن بگويم ، و آنان گفت مرا دريابند . با همه اينها ، وزير و ياورى از اهل بيت مقرر فرما : همان هارون كه برادر من است كمر مرا به وسيلهء او محكم بر بند ، و او را شريك من در ابلاغ رسالت فرما ! » « 1 » \r\nخواهش موسى مقبول افتاد ، و از جمله وزارت هرون و شركت دادن او در تبليغ رسالت از جانب خدا تأييد شد ، و بعد از اين كه امر رسالت متوجه موسى و هرون گشت ، خداوند به موسى فرمود :\r\nحال اى موسى ! تو با برادرت برو ! و در اجراى فرمان من سستى مكنيد ، هر دو برويد به سوى فرعون كه از دير باز سركشى پيشه ساخته است ، با او به نرمى سخن كنيد ، باشد كه خداى خود را ياد كند ، يا ترسان شود . . . . هر دو نزد فرعون شويد و بگوييد : ما دو نفر فرستادهء پروردگار تو هستيم و رسالتى داريم كه : بنى اسرائيل را از شكنجه وارهانى و واگذارى تا با ما به سرزمين پدران خود باز گردند . « 2 »  موسى و هارون - حديث منزلت\r\nالبته قطعى است كه هيچ‌گاه وحى الهى بر هرون نازل نمىشده ، بلكه در تمام اين موارد ، موسى شخصاً وحى را در مىيافته ، و به تنهايى در طور با ذات احديت هم سخن مىگشته ، و بعد\r\n\r\n","description":"","footnote":" ( 1 ) . « رب اشرح لى صدرى . و يسرلى امرى . و احلل عقدة من لسانى . يفقهوا قولى و اجعل لى وزيرا من اهلى . هرون اخى . اشدد به ازرى . و اشركه فى امرى . . . »\r\n( سورهء طه : 25 - 32 ) .  ( 2 ) . سورهء طه : 42 - 47 . ","page_name":" 384 ","page_number":384},
  {"content":"\r\n\r\nفرمان الهى را كه در اثر وزارت و مشاركت ، متوجه هر دو مىشده است با هرون در ميان مىنهاده و سپس مجتمعاً يا تك تك و منفرداً هر كدام از راهى و جهتى به تمشيت فرمان حق قيام مىكرده‌اند .\r\nدر اين صورت حق خلافت و جانشينى هرون در غياب موسى ، لازمهء وزارت و از شئون شركت و دستيارى تبليغ خواهد بود نه اينكه خود عنوان مستقلى باشد . و همانطور كه هرون در مراحل بدوى رسالت كه وارهانيدن بنى اسرائيل از قيد اسارت فرعون باشد ، با كمال كوشش و مراقبت شركت نموده به دستيارى و وزارت موسى اشتغال داشت ، در مراحل بعدى نيز كه رهبرى بنى اسرائيل تا سرزمين قدس و رهبرى آنان به قوانين تورات باشد ، وظيفه‌دار شركت و مؤازرت بود ، لذا موقعى كه موسى براى دريافت الواح وحى به ميقات طور رفت ، جز اينكه برادرش هرون به امر سرپرستى قيام كند ، وظيفهء ديگرى نداشت . و علت اينكه هرون فقط براى يك نوبت به امر خلافت قيام كرد و در غياب موسى به رهبرى پرداخت ، مربوط به تحديد اصل وزارت و حق دستيارى نيست ، بلكه علت آن اجل مقدر او بود كه پيش از موسى اتفاق افتاد و به جوار حق ملحق گرديد ، و اگر بعد از موسى زنده مىماند عنوان وزارت و سرپرستى بنى اسرائيل به قوت خود باقى بود ، زيرا برگزيدگان الهى به حق برگزيده شده‌اند و از مقام خود معزول نخواهند شد .\r\nالبته براى على بن ابى طالب هم كه منزلت او نسبت به پيامبر خدا ، همان منزلت هرون نسبت به موسى است ، تمام شئون وزارت و دستيارى ثابت است و در حال غياب رسول خدا حق سرپرستى و خلافت با او خواهد بود و اينكه در حال حيات پيغمبر فقط يكنوبت به جانشينى و خلافت در مدينه باقى ماند ( سفر تبوك ) علت آن بود كه در اين سفر جمع كثيرى از مسلمانان از همراهى رسول خدا باز مانده - با عذر و بدون عذر - در مدينه باقى مانده بودند و مراقبت و سرپرستى آنان خصوصاً در برابر خرابكارىهاى منافقين ، وظيفه‌اى بود كه تنها على بن ابى طالب به خاطر پيمان وزارت و دستيارى صلاحيت آن را داشت ، لذا در ساير غزواتى كه رسول اكرم بشخصه عهده‌دار فرمان دادن بود و به همراه مسلمين از مدينه خارج مىشد ، على بن ابى طالب نيز در خدمت پيامبر عهده‌دار وزارت و دستيارى بود ، و سرپرستى بازماندگان شهر كه جمعى زنان و كودكان و معلولان و يا خدمتكاران و موالى بودند اغلب به\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nابن ام مكتوم - پسر دايى خديجه زوجهء رسول خدا - واگذار مىشد ، كه خود مردى اعمى و جزء معلولين بود ، و گاهى به يكى از پيران معلول چون سباع بن عرفطة ، يا عبداللَّه بن نميلة و امثال او . « 1 » \r\n2 - حلف مؤاخات\r\nاز جمله حلف و پيمان‌هايى كه بعد از بعثت ، به وسيلهء رسول گرامى اسلام منعقد شده ، پيمان مؤاخات و برادر خواندگى است ، كه به منظور ايجاد همبستگى و اتحاد قبايل خصوصاً مهاجر و انصار ترتيب يافته است ، در نتيجه افراد مسلمين ، موظف شدند كه نسبت به هم ، مانند دو برادر ، احساس مسؤوليت نموده از نظر امور مالى راه مساوات و مواسات پيش گيرند . به همين جهت انصار مدينه كه صاحب خانه و كاشانه بودند ، مهاجرين را در منازل خود پناه داده و وسايل ارتزاق و معيشت آنان را فراهم آوردند ، و چنان كه قبلًا اشاره شد ، لازمهء مؤاخات و برادرى توارث بود كه با بودن ساير وراث يك ششم ، و در صورت نداشتن وارث ديگر يا وارث غير مهاجر ، تمام ارث برادر خوانده را صاحب مىشدند . « 2 » \r\nدر مجلسى كه پيامبر بين مهاجر و انصار عقد برادرى استوار مىفرمود ، على بن ابى طالب به تصور اينكه بين او با يك نفر از انصار عقد برادرى استوار خواهد شد ، به انتظار باقى ماند ، و چون پيمان مؤاخات سرانجام گرفت ، و او با كسى برادر خوانده نگشت ، ملول و مكدر علت آن را استفسار نمود ، پيامبر فرمود : « انْتَ اخى فِى الدُّنْيا وَالْآخِرَةِ ، تَرِثُنى وَ ارِثُكَ » تو در دنيا و آخرت برادر من خواهى بود ، تو از من ارث مىبرى و من از تو حق ارث خواهم داشت . « 3 » \r\nعلّت اينكه پيامبر بين خود و على با هيچيك از انصار و يا مهاجرين عقد مؤاخات نبست ، همان پيمان موازرت و اتحادى بود كه قبلًا در اوايل بعثت با على منعقد فرموده بود ، لذا\r\n\r\n","description":"","footnote":" ( 1 ) . اسد الغابة ، سيرهء ابن هشام .  ( 2 ) . سيرهء ابن هشام ، ج 1 / 504 ، المحبر / 71 ، الادب امفرد ، ج 2 / 30 ، و لفظه : عن انس بن مالك قال : حالف رسول اللَّه بين قريش و الانصار فى دارى التى بالمدينة ( اخرجه المصنف فى ادب الصحيح ، الاعتصام و الكفاله ، و مسلم فى الفضائل ، و ابو داود فى الفرائض ) ، احكام القرآن جصاص ، ج 2 / 94 ، طبقات ابن سعد ، ج 3 / 22 ، در المنثور سيوطى ، ج 2 / 149 .  ( 3 ) . طبقات ابن سعد ، ج 3 / 22 ، امالى طوسى / 23 ، مناقب ، ج 1 / 366 ، طرائف / 17 كشف الغمه / 96 ، شافى سيد مرتضى / 169 . ","page_name":" 386 ","page_number":386},
  {"content":"\r\n\r\nرسول خدا حاجتى به انشاء عقد جديد نمىديد ، و موقعى به يادآورى اين جملهء « انْتَ اخى فِى الدُّنْيا وَالْآخِرَةِ » مبادرت فرمود ، كه على بن ابى طالب يا ديگران از كنار گذاردن آن سرور نگران شده اظهار ملالت مىنمودند .\r\nراجع به ارث برادر خوانده ، علاوه بر صاحبان سِيَر ، مفسرين اسلامى ، ذيل آيهء كريمهء 33 نساء « وَالَّذِينَ عَقَدَتْ أَيْمَانُكُمْ فَآتُوهُمْ نَصِيبَهُمْ » به طور كلى متعرض احكام آن شده‌اند . از جمله افرادى كه به طور خصوصى نامبرده شده‌اند ، حمزه عموى پيامبر است كه در جنگ احد به برادر خوانده‌اش زيد بن حارثه وصيت كرد . همچنين بلال حبشى مؤذن پيامبر هنگامى كه دواوين عطاى شام در زمان عمر تدوين مىشد ، حق خود را در ديوان به نام ابو رويحهء خصعمى ثبت كرد . « 1 » \r\nپيامبر نيز در روزهاى آخر حيات ، ما ترك خود را - سواى آنچه متعلق به نسوان بود « 2 »  - از جمله عمامه ، استر ( دلدل ) ، انگشترى ( خاتم ) ، شمشير و خفتان خود را به عنوان ارث مؤاخات به على تسليم كرد . « 3 »  و موقعى كه ربيعة بن ناجذ از على سؤال كرد : به چه علت شما كه پسر عموى رسول خدا هستى ما ترك رسول خدا را به ارث حائز شدى ، با اينكه عمويش عباس زنده و از حيث طبقات ارث واپيشتر بود ؟ على ( ع ) پيمان موازرت صدر اسلام را يادآور شد و مادهء مؤاخات آن را خاطر نشان ساخت . « 4 » \r\n3 - حلف انصار يا بيعت عقبه\r\nپيمان ديگرى كه هنگام هجرت ، به وسيلهء پيامبر منعقد شد ، پيمان نصرت و اتحادى است كه به نام بيعت با قبايل مدينه صورت گرفت و در اثر آن به نام انصار ( جمع ناصر : حليف ) خوانده شدند .\r\n\r\n","description":"","footnote":" ( 1 ) . سيرهء ابن هشام ، ج 1 / 505 و 507 .  ( 2 ) . متعلقات نسوان كه بيش از يك گليم و يك كاسه و برخى لوازم شخصى آنان چيز ديگرى نبود ، در دست نسوان باقىماند ، فدك هم كه رسول خدا مالك آن بود ، به عنوان « نحله » به فاطمهء زهرا تسليم شد ، لذا تنها وسايل شخصى رسول خدا مانند عمامه و استر ، به عنوان حق مؤاخات به على ( ع ) تعلق گرفت .  ( 3 ) . البدايه و النهايه ، ج 6 / 9 ، مناقب ، ج 1 / 129 ، رياض النضره ، ج 2 / 17 ، بحار الانوار ، ج 22 / 455 - 469 .  ( 4 ) . علل الشرايع / 67 ، سعد السعود / 104 ، طبرى ، ج 2 / 321 ، مناقب ، ج 1 / 255 . ","page_name":" 387 ","page_number":387},
  {"content":"\r\n\r\nرؤساى قبايل مدينه كه براى نوبت دوم در عقبه گرد آمده بودند ، از رسول خدا درخواست كردند كه به مدينه هجرت فرموده تا آنان نيز كمك كرده دين الهى را رسماً و علناً به دولت و شوكت برسانند ، در ضمن سخنانى كه به عنوان اتمام حجت در ميان آمد ، رسول خدا فرمود :\r\nابايِعُكُمْ عَلى انْ تَمْنَعُونى مِمَّا تَمْنَعُونَ مِنْهُ نِساءَكُمْ وَ ابْناءَكُمْ .\r\nمن با شما بيعت مىكنم : تعهد مىگيرم كه همانطور كه از زنان و فرزندان خود حمايت مىكنيد ، از من حمايت كنيد در صورت وفاى به عهد من ضامنم كه در بهشت و رضوان الهى جاى كنيد . « 1 » \r\nبراء بن معرور ، دست مبارك آن سرور را گرفته به علامت پذيرش و قبول بيعت گفت :\r\nآرى با همين شرط ! قسم به آن خدايى كه شما را به حق مبعوث فرمود ، همان‌طور كه از حرم خود دفاع مىكنيم ، از تو دفاع خواهيم كرد ، به خدا سوگند كه ما چكيدهء جنگ و پيكاريم و اهل حلف و پيمان هستيم . « 2 » \r\n\r\n","description":"","footnote":" ( 1 ) . ولى متأسفانه انصار مدينه ، بعد از رحلت پيامبر ( ص ) بيعت خود را كه كاملًا جنبهء دينى داشت ، و در برابر ، بهشت موعود را صاحب مىشدند ، در هم شكسته ، به قانون جاهليت درصدد بر آمدند ، شوكت و اقتدارى را كه به وسيلهء حلف و نصرت آنان حاصل شده بود به عنوان خلافت قبضه كنند ، در نتيجه هم بهشت موعود را از دست دادند و هم تحت رياست قريش و استيثار بنى اميه قرار گرفتند . ( البته برخى را عقيده بر اين است كه انصار مىكوشيدند كه با اهل سقيفه بيعت نشود و خلافت به دست خود آنان افتد تا به صاحب حق باز گردانند ، چنان كه مىدانيم كه قيس بن سعد بن عبادهء انصارى خود از وفادارترين شيعيان على ( ع ) بود . توجيه ديگر اين است كه انصار ، از وضعى كه پيش آمد و حق از صاحب اصليش دور داشته شد ، احساس خطر كردند و ديدند كه سرانجام زير دست قريش خواهند بود ، از اين جهت خلافت را براى خويش طلب مىكردند ، تا خود را از زير دستى قريش رها كنند . ) اين فكر جاهلى در ميان قوم عرب ريشهء عميقى داشت ، از جمله مواردى كه مىتوان به عنوان شاهد يادآورى كرد ، سخن بيحرة بن فراس است از قبيلهء بنى عامر بن صعصعه : موقعى كه رسول خدا در موسم حج دين الهى را به آنان عرضه كرد و خواهان بيعت و نصرت شد ، بيحره با قوم خود گفت : به خدا سوگند اگر بتوانم اين مرد را از قريش جدا كرده با خود همراه سازم ، تمامى عرب را خواهم خورد . سپس به رسول خدا گفت : بفرماييد اگر ما با تو بيعت كرديم و نصرت تو را در پيشبرد امر رسالت به عهده گرفتيم ، و در نتيجه خداوند تو را بر دشمنان و مخالفان پيروز ساخت ، بعد از تو رياست و فرمان ما را خواهد بود ؟ رسول خدا فرمود : « فرمان به‌دست خداست ، هر كه را بخواهد به فرمانروايى منصوب خواهد كرد . » بيحره گفت : يعنى سينه‌هاى ما سپر بلاى تو باشد ، بعد هم كه پيروز گردى رياست و قدرت براى ديگران باشد ؟ ما به چنين پيمانى نياز نداريم ( تاريخ طبرى ، دارالمعارف ، ج 2 / 350 ، سيرهء ابن هشام ، ج 1 / 424 - 425 ) .  ( 2 ) . مناقب ، ج 1 / 157 : فنحن اهل الحروب و اهل الحلفة و رثناها كباراً عن كبار ، در سيرهء ابن هشام ، ج 1 / 442 ( و اهل الحلقة و رثناها كابراً عن كابر ) ضبط شده و ظاهراً تصحيف است . ","page_name":" 388 ","page_number":388},
  {"content":"\r\n\r\nدر اين موقع ، ابو الهيثم بن تيهان ، به ميان سخن دويده گفت : يا رسول اللَّه ! ميان ما و ديگران پيمان‌هايى است كه با تشريف فرمايى شما گسيخته خواهد شد ، آيا امكان دارد كه اگر ما با شما بيعت كنيم و به نصرت و يارى شما بپاخيزيم ، بعد كه خداوند شما را پيروز و منصور ساخت ، به ميان قوم و عشيرهء خود مراجعت فرموده ما را در برابر دشمنان تنها بگذاريد ؟\r\nرسول خدا تبسم كرده فرمودند :\r\nبَلِ الدَّمُ الدَّمُ ( الْلَدَمُ الْلَدَمُ ) وَ الْهَدَمُ الْهَدْمُ ، انَا مِنْكُمْ وَ انْتُمْ مِنّى ، احارِبُ مَنْ حارَبْتُمْ ، وَ اسالِمُ مَنْ سالَمْتُمْ . « 1 » \r\nنه ، چنين نيست ، بلكه خون من خون شماست ( خانمان من خانمان شماست ) شكست من شكست شماست ، من از شمايم و شما از من خواهيد بود ، جنگ مىكنم با آن كه شما جنگ كنيد ، صلح مىكنم با آن كه شما صلح كنيد . از اين عقد پيمان ، مىتوان به نام حلف ياد نمود ، « 2 »  زيرا در تعقيب سخن ابن تيهان ، رسول خدا براى اطمينان خاطر انصار ، با همان مواد حلف ، تعهد خود را تأكيد و تأييد فرمود ، چنان كه مىشود آن را به نام بيعت ناميد ، زيرا رسول خدا مانند يك بيع شرعى در برابر تعهد آنان بهشت و رضوان الهى را تضمين كرده صريحاً آن را به عنوان بيعت نامگذارى فرمود . « 3 » \r\nدر قرآن كريم نيز آياتى ناظر به همين معنى بيعت نازل شده است ، از جمله در سورهء برائت ، آيهء 111 :\r\nإِنَّ اللّهَ اشْتَرَى مِنَ الْمُؤْمِنِينَ أَنْفُسَهُمْ وَأَمْوَالَهُم بِأَنَّ لَهُمُ الْجَنَّةَ يُقَاتِلُونَ فِي سَبِيلِ اللّهِ فَيَقْتُلُونَ وَيُقْتَلُونَ ، وَعْداً عَلَيْهِ حَقّاً فِي التَّوْرَاةِ وَالْإِنْجِيلِ وَالْقُرْآنِ وَمَنْ أَوْفَى بِعَهْدِهِ مِنَ اللّهِ فَاسْتَبْشِرُوا بِبَيْعِكُمُ الَّذِي بَايَعْتُم بِهِ وَذلِكَ هُوَ الْفَوْزُ الْعَظِيمُ\r\n\r\n","description":"","footnote":" ( 1 ) . سيرهء ابن هشام ، ج 1 / 442 ، تهذيب ازهرى ، ج 2 / 223 ، فائق زمخشرى ، ج 1 / 252 ، نهايهء ابن اثير ، لسان العرب ، صحاح ، قاموس ، اساس ( لدم ، هدم ) ، مناقب ابن شهر آشوب ، ج 1 / 156 - 158 ، تاريخ طبرى - دار المعارف - ج 2 / 362 .  ( 2 ) . چنان كه براء بن معرور گفت : نحن اهل الحلفة .  ( 3 ) . ابايعكم على ان تمنعونى . . . ","page_name":" 389 ","page_number":389},
  {"content":"\r\n\r\nهمانا خداوند از مؤمنين جان‌ها و مال‌هايشان را خريدار است كه در برابر بهشت براى آنان باشد : به اين صورت كه در راه خدا جنگ كنند ، بكشند و كشته شوند ، اين وعده‌اى است كه خدا آن را به طور حق در كتاب تورات و انجيل و همين قرآن تعهد نموده است و هر آن كس كه با خدا اينچنين عهدى و تعهدى ببندد و بدان وفا كند ، پس خوشنود باشيد به معامله و خريد و فروشى كه انجام داديد ، اين است همان رستگارى بزرگ . ضمناً پيمان ديگرى از رسول خدا در قرآن و تاريخ اسلامى به ثبت رسيده ، كه به نام « بيعت شجره » معروف است . رسول خدا با مسلمانان حاضر در حديبيه ، بيعت كردند كه از جنگ با قريش فرار نكنند اگر چه خطر جان باشد ، و در برابر طبق روش دينى خود ، بهشت را ضمانت فرمودند .\r\nدر سورهء فتح ، چند آيه ، ناظر به اين بيعت نازل شده است ، از جمله :\r\nلَقَدْ رَضِيَ اللَّهُ عَنِ الْمُؤْمِنِينَ إِذْ يُبَايِعُونَكَ تَحْتَ الشَّجَرَةِ فَعَلِمَ مَا فِي قُلُوبِهِمْ فَأَنزَلَ السَّكِينَةَ عَلَيْهِمْ وَأَثَابَهُمْ فَتْحاً قَرِيباً وَمَغَانِمَ كَثِيرَةً يَأْخُذُونَهَا وَكَانَ اللَّهُ عَزِيزاً حَكِيماً وَعَدَكُمُ اللَّهُ مَغَانِمَ كَثِيرَةً تَأْخُذُونَهَا فَعَجَّلَ لَكُمْ هذِهِ وَكَفَّ أَيْدِيَ النَّاسِ عَنكُمْ وَلِتَكُونَ آيَةً لِلْمُؤْمِنِينَ وَيَهْدِيَكُمْ صِرَاطاً مُسْتَقِيماً وَأُخْرَى لَمْ تَقْدِرُوا عَلَيْهَا قَدْ أَحَاطَ اللَّهُ بِهَا وَكَانَ اللَّهُ عَلَى كُلِّ شَيْءٍ قَدِيراً « 1 » \r\nبه حق سوگند كه خدا از مؤمنين خشنود شد ، آنگاه كه با تو در زير درخت بيعت كردند ، خداوند آنچه در دل آنها بود دانست ، پس از آن سكينه و آرامش خود را بر آنان نازل فرمود ، و به پاداش اين اتحاد و همبستگى فتحى نزديك ، به علاوهء غنيمت‌هاى فراوانى كه به چنگ آورند ، مقدرشان كرد و خدا عزتمند و كاردان است .\r\nخدا با شما وعده نهاد كه غنيمت‌هاى فراوانى به دست آوريد ، و اين غنيمت حاضر را معجلا نصيب فرمود ، و دست مردم را از سر شما كوتاه كرد ، اين وعدهء غيب ضمناً براى اين بود كه علامت و نشانه‌اى باشد براى مؤمنين و هم اينكه شما را به راه راست رهبرى كند .\r\nغنيمت‌هاى ديگرى نيز هست كه شما ميزان آن را برآورد نتوانيد كرد و خدا آنها را نيك مىداند و البته خدا از دير باز بر هر چيزى توانا بوده است .\r\n\r\n","description":"","footnote":" ( 1 ) . سورهء فتح : 18 - 21 . ","page_name":" 390 ","page_number":390},
  {"content":"\r\n\r\nاز آيات كريمهء اين سوره ، و همچنين تاريخ اين غزوه ، چنين به دست مىآيد كه جمعى از حاضرين در اين بيعت ، نه به خاطر اخلاص و ارادت بلكه به خاطر حميت قومى « 1 »  حاضر به فداكارى شدند و مجدانه در برابر مشركين مقاومت كردند .\r\nاز اين رو قرآن مجيد مىفرمايد : خدا از دل آنها با خبر بود ، و سكينه و آرامش خود را بر آنان نازل كرد تا با خاطرى آرام و راحت به تصميم خود باقى بمانند ، و منافقين دل آنها را برنياشوبند . و چون جماعت بيعت كنندگان همگى از اخلاص و تقوى برخوردار نبودند ، ضمناً با لطف و ارادهء الهى جنگى پيش نيامد كه مخلص و نا مخلص ، مؤمن و منافق از هم ممتاز شوند ، لذا پاداش اين بيعت و حمايت ، همانند حمايت مؤلفهء قلوبهم ، به حطام دنيوى تبديل شد ، تا از پيروزى جنگ خيبر و غنيمت‌هاى آن به عنوان پاداش برخوردار شوند . « 2 »  ضمناً با آنها و همگان از مسلمانان وعده نهاد كه غنيمت‌هاى بسيارى نصيب و بهره‌شان سازد ، حتى غنيمت‌هايى كه نتوانند ميزان آن را برآورد كنند . برخى از مفسرين آن را با غنايم ايران و روم منطبق دانسته‌اند .\r\n\r\nحُسَيْنٌ مِنّى وَ انَا مِنْ حُسَيْنٍ\r\nاز مطاوى ابحاث گذشته روشن شد كه جملهء « فِلانٌ مِنّى وَ انَا مِنْ فِلانٍ » ، با يك سابقهء ادبى و تاريخى ، شاه فصل صيغهء اتحاد و نمودار پيوند همبستگى و موالات است ، خواه مانند بيعت انصار ، با ساير جملات حلف ، همراه باشد ، و خواه تنها به ذكر همين جمله اكتفا شود ، و چنان كه رسول خدا فرمود : « حُسَيْنٌ مِنّى وَ انَا مِنْ حُسَيْنٍ » خلاصه و چكيدهء مطلب اظهار شود ، يعنى تو خود حديث مفصل بخوان از اين مجمل .\r\nرسول خدا در ضمن اين جملهء كوتاه ، يادآور مىشود كه پيوند و اتحاد و يگانگى من با حسين محكم و استوار ، و حرمت من با حرمت او برابر و يكسان است :\r\nخون حسين خون من است ، گوشت حسين گوشت من است ، هر كه خون او را بريزد خون مرا ريخته و هر كه گوشت او را به درد ، گوشت مرا دريده است ، شكست حسين شكست\r\n\r\n","description":"","footnote":" ( 1 ) . « اذ جعل الذين كفروا فى قلوبهم الحمية الجاهلية ، فانزل اللَّه سكينته على رسوله و على المؤمنين . . . » ( آيهء 30 ) .  ( 2 ) . به همين جهت غنايم خيبر مخصوص حاضرين بيعت حديبيه گرديد ، و رسول خدا جز آنان را به جنگ خيبر نبرد ، و با اينكه همگان در فتح شركت نداشتند از غنايم بهره‌مند شدند . ","page_name":" 391 ","page_number":391},
  {"content":"\r\n\r\nمن است ، هدر ساختن خون او هدر ساختن خون من است ، هر كه حرمت حسين را بشكند حرمت مرا شكسته و هر كه خون او را حلال بشمرد خون مرا حلال شمرده است ، چنان كه خونخواهى او خونخواهى من خواهد بود .\r\nجنگ با حسين جنگ با من است ، آشتى با حسين آشتى با من است ، هر كه به روى حسين شمشير كشد به روى من شمشير كشيده و هر كه دست حسين را با صلح و صفا بفشارد ، دست مرا به دوستى و صفا فشرده است .\r\nدر اثر اين اتحاد و همبستگى ، تنها دوستان پيامبر و امت او مسؤوليت نداشتند ، بلكه بر مبناى حقوقى ، طرفين پيمان نيز نسبت به مواد حلف ، عهده‌دار مسؤوليت مىشدند ، يعنى پيامبر اسلام شخصاً عهده‌دار بود كه در حال حيات از حسين حمايت كند ، و او را چون جان و تن خود بداند ، حسين هم موظف بود كه با دشمنان جدش رسول خدا دشمن و با دوستان او دوست باشد .\r\nدر ميان علماى اهل سنت ، كه اغلب از شرح و توضيح اين گونه احاديث دانسته و شناخته دريغ مىكنند ، تنها قاضى عياض است كه در شرح حديث « حُسَيْنٌ مِنّى وَ انَا مِنْ حُسَيْنٍ » به معناى اصيل آن اعتراف و تصريح مىكند ، او مىگويد :\r\n« گويا رسول اكرم با تابش نور وحى ، آنچه را بين حسين و قاتلين آن سرور واقع شدنى بود مىدانست ، و لذا مخصوصاً نام حسين را برد و فهماند كه او و حسين از حيث وجوب محبت و حرمت تعرض و محاربه ، چون شخص واحدند ، و رسول خدا به منظور تأكيد همين اتحاد و يگانگى فرمودند : هر كه حسين را دوست بدارد خدا را دوست داشته ، زيرا محبت حسين محبت رسول خدا و محبت رسول خدا محبت خدا است . » « 1 » \r\nالبته ما مىدانيم كه اين اتحاد و همبستگى تنها دربارهء حسين صادق نبوده بلكه تمام اهل بيت عصمت از اين اتحاد معنوى و اتصال روحى برخوردار بوده‌اند ، و در زبان رسول اكرم به عنوان متحد و هم پيمان معرفى شده‌اند ، چنان كه مكرر در مكرر به على بن ابى طالب فرمود :\r\n\r\n","description":"","footnote":" ( 1 ) . اين قسمت در كتاب مرقاة ، ج 5 / 605 از قاضى نقل شده ، نيز در فيض القدير ، ج 3 / 387 ، و در شرح احوذى بر صحيح ترمذى هم ، ج 4 / 339 ، مشكاة المصابيح / 571 . ","page_name":" 392 ","page_number":392},
  {"content":"\r\n\r\n« انْتَ مِنّى وَ انَا مِنْكَ » ، يا فرمود : « حَرْبُكَ حَرْبى ، سِلْمُكَ سِلْمى » ، « 1 »  يا در ضمن توصيه و سفارش به ديگران فرمود : « عَلِىٌّ مِنّى وَ انَا مِنْ عَلِىٍّ : لَحْمُهُ لَحْمى ، دَمُهُ دَمى » « 2 »  چنان كه نسبت به مجموع اهل بيت ( اصحاب كساء كه در زمان آن سرور حيات داشتند ) فرمود :\r\nهُمْ مِنّى وَ انَا مِنْهُمْ ، « 3 »  انَا سِلْمٌ لِمَنْ سالَمَهُمْ ، حَرْبٌ لِمَنْ حارَبَهُمْ .\r\n\r\nخاتمهء بحث\r\nپيامبر در حديث مشهورى فرموده است :\r\nايُّما حَلْفٌ فِى - الْجاهِلِيَّةِ - اوْ عَقْدٌ - ادْرَكَهُ الْاسْلامُ فَلا يَزيدُهُ الْاسْلامُ الّا شِدَّةً ، وَ لا عَقْدَ وَ لا حَلْفَ فِى الْاسْلامِ . « 4 » \r\nيعنى هرگونه پيمان نصرت و يارى ، يا هرگونه عقد موالات و برادرى كه در جاهليت صورت گرفته باشد ، و با موازين اسلام منطبق باشد ، اسلام بر استحكام و استوارى آن مىافزايد ، ولى در اسلام پيمان نصرت و يارى و عقد برادرى وجود نخواهد داشت .\r\nالبته چنان كه در ابتداى اين بحث اشاره كرديم ، حلف جاهليت به يكى از سه نوع صورت مىگرفته است :\r\n1 - حلف قبايل كه به طور كلى مربوط به كمك و معاضدت در جنگ‌ها و غارت‌ها بوده ، و اسلام اساساً با آن مخالف است ، تنها حلفى كه بين قبايل منعقد شده و هدف آن با فطرت و دين حنيف و عدالت گستر اسلامى موافق است ، حلف الفضول بوده كه شرح آن گذشت ولذا رسول خدا از شركت در آن حلف اظهار مسرت مىفرمود . و قهراً اين حديث شريف هم آن را تأييد و ابرام مىكند ، منتها با حمايت صريحى كه اسلام از حق و فضيلت مىكند ديگر نيازى به اين گونه حلف در ميان نيست .\r\n\r\n","description":"","footnote":" ( 1 ) . تلخيص الشافى ، ج 2 / 135 - مصادر ، ذيل صفحه .  ( 2 ) . فضائل الخمسه من الصحاح الستّة ، ج 1 / 346 .  ( 3 ) . امالى صدوق / 9 ، امالى طوسى / 214 ، 288 ، معانى الاخبار / 56 ، طرائف 27 ( عن الثعلبى ) ، بحار الانوار ، 37 / 76 ( عن الترمذى ) ، كشف الغمه / 28 ، 136 ، 158 ، بحار الانوار ، ج 37 / 95 ( عن شرح النهج ) ، مشكاة المصابيح / 570 ، قال : « رواه الترمذى » .  ( 4 ) . ذيل آيهء و « الذين عقدت ايمانكم فآتوهم نصيبهم » ، مفسرين اسلام متعرض حديث شده‌اند ، از جمله : ابن كثير ، ج 1 / 489 ، طبرى ، ج 5 / 33 - 34 . ","page_name":" 393 ","page_number":393},
  {"content":"\r\n\r\n2 - حلف تابعيت كه برخى افراد از قبيلهء خود اعراض كرده با پيمان حلف تحت تابعيت و انتساب قبيلهء ديگر واقع مىشده‌اند البته در دوران جاهليت - كه حكومت قبايل برقرار بود و عنوان ملوك الطوايفى آنان رسميت داشت - نسبت به حليف وصيل از مقررات ويژه‌اى متابعت و پيروى مىكردند كه اسلام با تأسيس حكومت دينى بر تمام آنها خط بطلان كشيد . و تنها موضوعى كه اسلام با آن مخالفتى نداشت و در نتيجه برقرار ماند ، عنوان انتساب و معرفى اشخاص بود « 1 »  و - چنان كه توضيح داديم - به همين مناسبت جمع كثيرى از بزرگان صحابه به نام حليفه شناخته شده‌اند و بعدها كه در زمان عمر ديوان عطاى قبايل تدوين شد ، خلفا هم در شمار هم پيمانان خود به حساب آمدند .\r\n3 - حلف موالات كه به طور خصوصى بين دو نفر انجام مىگرفت ، و هدف آن يارى و پشتيبانى در شدايد و كمك و معاضدت در رفع گرفتارىها و دفع حوادث بود ، به اضافهء حق توارث كه شرح آن به تفصيل گذشت . اين پيمان اصولًا با اسلام كه خود داعى به معاضدت و مواسات است ، انطباق كامل دارد ، و لذا اسلام هم بر آن صحه گذاشت و حتى قانون ارث آن را هم رسميت بخشيد .\r\nو علت اينكه انعقاد چنين حلفى در اسلام بىمورد است ، اين است كه طبق مقررات دينى ، حمايت و نصرت هر فرد مسلمانى با ولى امر مسلمين است ، اگر كسى بميرد و وارثى نداشته باشد ، ارث او متعلق به امام مسلمين خواهد بود ، چنان كه اگر خطايى مرتكب شود ، و فاميلى ( عاقله ) نداشته باشد كه خطاى او را جبران كند ، امام مسلمين عهده‌دار جبران خسارت خواهد بود ، و هكذا در ساير موارد موالات از خونخواهى و اخذ ديه و امثال آن .\r\nو اما اينكه در مذهب شيعه ، و لاء جريره كه همان حلف و تعهد جاهلى است ، معتبر شمرده شده ، به خاطر اين است كه امام شيعيان بر سر دولت و حكومت نيست تا به امر ولايت آنچنان كه ارادهء الهى است قيام كند ، و چه بسا خون يك تازه مسلمان مانند خون هرمزان به هدر رود ، لذا تازه مسلمان شيعه مىتواند براى خود ولى و ارثى اختيار كند و با بستن پيمان بدان جنبهء رسمى و قانونى بدهد .\r\n\r\n","description":"","footnote":" ( 1 ) . « و جعلناكم شعوباً و قبائل لتعارفوا » ( حجرات : 13 ) . ","page_name":" 394 ","page_number":394},
  {"content":"\r\n\r\nاما عقودى كه در جاهليت مرسوم بوده و قبلًا مورد بحث قرار گرفت ، يكى عقد تبنى و پسر خواندگى است كه مطلقاً اسلام آن را لغو و ابطال فرموده است . ديگرى عقد اخوت و برادرى است كه در اسلام هم بدان عمل شده و آثار آن از نصرت و موالات وارث معتبر بوده است .\r\nدر اين صورت از حديث شريف چنين بر مىآيد كه گر چه پيمان نصرت و يارى يا عقد اخوت و موالات در زمان جاهليت منعقد شده باشد اگر با اسلام مناقضتى نداشته باشد ، اسلام آن را تأييد مىكند و محترم مىشمارد ، به خاطر اينكه تعهد در حد خود معتبر است ، تا چه رسد به عقودى كه در متن اسلام انجام گرفته است ، مانند عقد موازرت ، عقد مؤاخات ، حلف نصرت و يارى انصار ( بيعت عقبه ) و بالاخره اتحاد و همبستگى رسول خدا با اهل بيت گراميش و از جمله حسين ( ع ) كه مكرر دربارهء آنان فرمود « انْتُمْ مِنّى وَ انَا مِنْكُمْ : انَا حَرْبٌ لِمَنْ حارَبَكُمْ وَ سِلْمٌ لِمَنْ سالَمَكُمْ » چنان كه يك نفر هم پيمان نسبت به حليف خود مىگفت .\r\nمنتها بعد از تكامل موازين حكومت اسلام و حكم ولايت و نصرت همگانى ، هرگونه پيمان نصرت و موالاتى بىمورد است ، زيرا با تكامل اساس حكومت اسلام و تعيين وظيفهء فرد و اجتماع ، افراد مسلمان همگان نسبت به هم برادرند ، و مجتمعاً و منفرداً نسبت به هم عهده‌دار ولايت و نصرت خواهند بود ( كه هم يد على من سواهم ) چنان كه همگان بعد از « غدير خم » و معرفى على ( ع ) به خلافت و جانشينى ، موظف بودند كه همان نصرت و يارى و همان اطاعت و اخلاصى را كه نسبت به رسول خدا داشتند ، دربارهء على اعمال كنند ، و در اين صورت حاجتى به بيعت و التزام طاعت ، به آن سان كه بعد از رحلت رسول خدا بين مسلمانان و خلفا انجام مىگرفت ، نبود ، و لذا رسول خدا فرمود : « لا عَقْدَ وَ لا حَلْفَ فِى الْاسْلامِ » . « 1 » \r\nضمناً بايد توجه داشت ، اين بيعتى كه بعد از رسول خدا با خلفاى غير منصوص و به اصطلاح با رؤساى جمهور به عمل آمده است ، هيچگونه مشابهتى با بيعت رسول خدا نداشته ، زيرا چنان كه بررسى كرديم ، رسول خدا در برابر تعهد انصار و التزام به طاعت ، متعهد مىشد كه بهشت و رضوان الهى عايد آنان گردد ، و به همين مناسبت نام آن بيعت ( يك نوع\r\n\r\n","description":"","footnote":" ( 1 ) . چنان كه در لفظ ديگر حديث آمده است : « ولا تحدثوا حلفا فى الاسلام » رواه الترمذى و قال : « حسن » ( مشكاة المصابيح / 347 ) . ","page_name":" 395 ","page_number":395},
  {"content":"\r\n\r\nمعاملهء مذهبى ) گزارده شده و در تأييد آن آيات متعددى نازل گشته است ، در حالى كه رؤساى جمهور و بيعت گيرندگان اسلامى ، جز على ابن ابى طالب كه قسيم نار و بواب بهشت است ، هيچكدام نمىتوانسته‌اند ضامن بهشت و متعهد رضوان الهى باشند . و چون بيعت و تعهد يك جانبه و بدون پاداش بوده است لغو و بىاثر بوده و در نتيجه الزام‌آور هم نبوده است ، چنان كه اجراى صيغهء بيع بدون امكان تأديه ثمن باطل و قبض مبيع ، حرام و اكل مال به باطل خواهد بود .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nارزيابى گريه « 1 » \r\nمحمدمهدى ركنى\r\nبا درود به شهيدان و گراميداشت رزمندگان ايثارگر و احترام به دلاورانى كه سخت‌كوشى و ايمان قويشان ايران اسلامى را استقلال و سرافرازى بخشيده است ، اين نوشتار به آن ناشناختگان با دل آشنا تقديم مىشود . بعضى از امور آنقدر طبيعى و عادى است ، كه كمتر به گفتگو و بحث درباره آن احساس نياز مىشود ، و در نتيجه بسيارى از افراد نظر صحيح و سنجيده‌اى در آن باب ندارند و از اين قبيل است گريه ، كه نشان ضعف و زبونى و گاه حقارت و پستى شمرده مىشود ، در صورتى كه اين حكم كليّت ندارد .\r\nعلل و انگيزه‌هاى مختلفى در گريه مدخليت دارد كه بنابه هر يك از آنها ، نشان حالتى خاص مىشود و آثار فردى و اجتماعى ويژه‌اى همراه دارد ، و اين همه بايد مورد تحقيق قرار گيرد . از ديگر سو بعضى از اعمال مذهبى مانند دعا و نيايش و استغاثه به پروردگار متعال و مراسم سوگوارى پيشوايان مذهبى با حزن و گريه توأم است و در روايات نيز بعضى از انواع گريه تحسين شده ، و « بكاء » از صفات بندگان پاكدل خداى تعالى به شمار آمده است .\r\nحدود و شرايط اين مباحث كلى نيز بايد ترسيم و تعيين شود . آنچه اين نوشتار عهده‌دار بيان آن است بحث و بررسى و شرح چنين مطالبى است ، كه اميد است روشنگر حقايقى چند درباره گريه باشد .\r\n\r\n","description":"","footnote":" ( 1 ) . اين مقاله نخست در شماره 2 مجله « مشكوة » آستان قدس رضوى و سپس به صورت مستقل از سوى اداره فرهنگى آستان قدس رضوى در سال 1362 منتشر شده است . ","page_name":" 397 ","page_number":397},
  {"content":"\r\n\r\n\r\nزبان گريه\r\nزندگى انسان با گريه شروع مىشود . نوزاد به محض تولد در محيط تازه‌اى قرار مىگيرد ، و با فريادى گريه‌آلود تنفس را آغاز و زيست در اين جهان را شروع مىكند . اين گريه در علم وظايف الاعضاء يكى از نشانه‌هاى سلامتى نوزاد است .\r\nدر دوران نوزادى قبل از اينكه طفل لب به سخن گفتن بگشايد ، با صدايى كه معمولًا همراه با ترشحات چشم - اشك - است نيازها و حالات طبيعى خود چون گرسنگى ، درد و بيمارى را بيان مىكند ، و بروشنى مىفهميم كه گريه « زبان « 1 »  » نوزاد است .\r\nچون به مرحله كودكى رسيد رفته رفته بعضى از حاجتهاى خود را برمىآورد ، اما باز در بسيارى از موارد در مىماند زيرا نه نيروى بدنى كافى دارد ، و نه فهم و درك لازم را ، به اين جهت از زبان « اشك » كمك مىگيرد ، و با فرياد و گريه يارى مىطلبد . هر چه بر سن كودك مىگذرد و توان جسمى و شخصيت معنوى او مىبالد و رو به كمال مىرود ، كمتر از گريه مدد مىگيرد ، بلكه با زبان « گفتار » خواستهايش را ابراز مىكند . با وجود اين در حالت بيمارى و درد يا تألمات روحى ماند عدم موفقيت در امتحان اندوهگين شده مىگريد .\r\n\r\nگريه از نظر روانى\r\nاز تأمل درعلل گريه و بررسى انگيزه‌هاى روانى آن به اين نتيجه مىرسيم كه : گريه از حالات انفعالى انسان است كه با مقدمه‌اى از اندوه ، ناراحتى و تألمات گوناگون روانى به طور طبيعى به ظهور مىرسد « 2 »  ، و گاه ممكن است انگيزه آن هيجانات تند روانى چون « شوق » باشد ، نظير شوق و ذوق ناشى از ديدار محبوب پس از زمانى طولانى .\r\nگرچه گريستن در نظر يك فيزيولوژيست چون ساير اعمال انعكاسى بدن مىباشد ، اما واقع اين است كه تفاوت بنيادى با آنها دارد ، زيرا گريه همواره زبان گوياى احساسات و نشان\r\n\r\n","description":"","footnote":" ( 1 ) . در اصطلاح روان‌شناسى « زبان عبارت از مجموعه نشانه‌ها و علاماتى است كه به كار نمايش و بيان حالات مختلف نفسانى ( روحى ) مىآيند . » ( دكتر على اكبر سياسى ، مبانى فلسفه ، بخش اول ، روان‌شناسى ، ص 138 ) .  ( 2 ) . بطور استثناء در نوعى بيمارى روانى كه « افسردگى » نامند ، گريه انگيزه خارجى - مثلًا وفات عزيزان - ندارد و درون‌زاست . ","page_name":" 398 ","page_number":398},
  {"content":"\r\n\r\nعواطف انسان است به خلاف ساير اعمال انعكاسى ، مثلًا ترشح بزاق دهان يا اسيد معده ، كه انگيزه‌هاى عاطفى آنها بسيار محدود است .\r\n\r\nگريه زبان عقيده\r\nنكتهء گفتنى اينكه چون در حالات روانى هم تسلسل و تعاقب است و هم تأثير و تأثر ، به اين جهت عقايد دينى و گرايشهاى مذهبى خاصه كه قوى شود و شدت پذيرد به صورت « عواطف » « 1 »  در مىآيد ، يا عواطفى چون محبت و عداوت ، ترس و شجاعت ، شادى و غم را به وجود مىآورد كه خود انگيزه گريه مىتواند باشد . بنابراين « گريه » همچنان كه زبان احساسات و عواطف است ، حاكى از عقايد دينى انسان نيز مىشود ، آن هم اعتقاداتى صميمى و عميق كه نه تنها مغز و انديشه بلكه دل و وجدان را نيز تحت تأثير قرار داده و در حوزه تأثر و انفعال خود درآورده است ، و از اين گونه است گريه‌اى كه يقين دارندگان به حساب و كتاب الهى را از به ياد آمدن خطاهايشان دست مىدهد .\r\n\r\nارزيابى گريه\r\nچون گريه عملى است طبيعى و بسا غير ارادى ، نمىتواند مورد امر و نهى و تكليف شرعى قرار گيرد . آنچه از حسن يا قبح آن و ارزش اخلاقيش گفته مىشود مربوط به مقدمات و انگيزه‌هاى روانى آن است ، كه حاكى از افكار و عقايد ، دلبستگىها ، پسندها و ناپسندهاى عاطفى مىباشد ، يعنى نشان شخصيت و منش انسان است ، چنان كه گفته‌اند « تو آنى كه در بند آنى » . بنابراين ، گريه را با توجه به انگيزه‌ها و عوامل روحى آن در بزرگ سالان ارزيابى مىكنيم .\r\n\r\nانگيزه‌هاى گريه\r\nبا اندك دقت و بررسى در مىيابيم آنچه موجب گريه مىشود غالباً ريشه‌اش در حب ذات است « 2 »  ، اما در برخى موارد فضيلت‌طلبى و كمال‌دوستى يا خيرخواهى براى عموم ، كه ريشه\r\n\r\n","description":"","footnote":" ( 1 ) . حالات انفعالى انسان كه درونمايه و عنصر اصلى آن « خوشى يا رنج » است به صورت مجرد و بسيط نمىماند ، و غالباًتحت تأثير عوامل مختلف قرار گرفته به شكل حالتى مركب در مىآيد كه « عاطفه » خوانده مىشود مبانى فلسفه ، روان‌شناسى 94 ) .  ( 2 ) . مقصود از « حب ذات » ميل خدادادى و غريزى است كه هر كس به ادامه حيات خود دارد ، و بعلاوه خير و صلاح وسعادت خود را بيش از ديگران مىخواهد . اين تمايل نخستين و اصيل‌ترين غريزه انسان و مايه بقاى حيات اوست و تا از حد خود تجاوز نكرده به تمايلات اجتماعى و عالى انسان لطمه نزده است براى ادامه زندگى و تحمل دشواريها مفيد و ضرورى است . ","page_name":" 399 ","page_number":399},
  {"content":"\r\n\r\nدر تمايلات اجتماعى و عالى انسان دارد ، نيز انگيزه گريستن مىشود . با مثالى چند به توضيح مقصود مىپردازيم :\r\nاندوه ناشى از مرگ فرزند يا فراق دوست دلبند يا رنج و درد جسمانى و زيان مالى كه سبب گريه مىشود و در واقع به علت از دست دادن متعلقات شخصى و وابستگىهاى مادى و خصوصى است لذا ارزش اخلاقى ندارد .\r\nمرتبه برتر و روحانى چنين دلبستگىهايى به صورت علاقه به رفيق شايسته يا معلم و مربى اخلاق جلوه‌گر مىشود ، كه ممكن است دورى يا فقدان آنها سبب تألم و گريه شود . اين نوع گريه نسبت به گريه نوع اول ارزنده است ، چون بازگشت آن به علاقه به « خير » و « فضيلت » و « كمال » است ، اما باز « من » نيز در آن دخالت دارد : دوست من ، محبوب من ، معلم من .\r\nگاه با آنكه « من » در گريستن مطرح است اما گريه ناشى از اعتقادات دينى و قيود خاص اخلاقى است كه آن را مقدس و ارزشمند مىگرداند ، مانند گريه‌اى كه منشأ آن توبه و ندامت يا خوف و خشيت است . ضمن بر شمردن انواع گريه انگيزه‌ها و علل روحى آن نيز روشن‌تر مىشود .\r\n\r\nگريه ندامت\r\nاز عوامل اندوه‌زايى كه منجر به « گريه » مىشود ، محاسبه نفس و حسابرسى شخصى است كه با فرا ياد آوردن خطاها و زشتكارىها - كه همه كمابيش داريم - انجام مىگيرد . محاسبه نفس يكى از تعليمات اصيل اسلامى و دستورهاى اخلاقى است براى پاك نگاه داشتن خود از آلودگيهاى نفسانى و جبران مافات و تدارك سريع گناهانى كه از سر غفلت يا غرور و شهوت از آدميزاد سر زده است .\r\nتوجه به گذشته تاريك و گناه‌آلود ، طبعاً هر مسلمان عقيده‌مندى را شرمنده و پشيمان مىگرداند ، و اين پشيمانى بيم از آثار سوء خطاها و عواقب سخت معاصى را همراه دارد ، و اشك حسرت و ندامت از چشمان انسانى كه متذكر و متنبه شده جارى مىگرداند .\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nتعبيرات ادعيه در مقام عذرخواهى و بخشش طلبيدن بنده شرمنده كه به مولاى بخشنده خود بر مىگردد ، بسيار مناسب حال و مقام ادا شده ، و حزن‌انگيز و سوزناك و گريه‌آور است . « 1 » \r\nاين گريه كه نتيجه توبه و بازگشت به خداست ، شوينده روح آلوده و پاك كننده آثار شوم گناه از دامن انسان است . گريه‌اى كه هنگام خواندن دعا از ديدگان بندگان شايسته خدا جارى مىشود از اين قبيل است ، و چنين اشكى است كه قطره‌اى از آن - به تعبير امام صادق « 2 »  ( ع ) انبوه آتش خشم خدا را فرو مىنشاند . ارزش كيفى اين گريه - كه امام بدان اشاره مىفرمايد - از اين جهت است كه زبان اعتذار و پوزش‌طلبى است .\r\nگريه شرمسارى و توبه نشان ايمان راستين و عميق ، و اعتقاد صميمى به حسابرسى و جزاى الهى ، و عدالت در دستگاه خلقت و بيم از روز پاداش است ، كه سنگينى ذره‌اى خير و شر هم در ترازوى عدل آنجا معين و معلوم مىشود . آگاهى يافتن به‌احوال شخصى و حسابرسى عمر از دست رفته و ندامت و توبه ، طبعاً اشكى را كه از قله عقيده و ايمان روان شده از بستر ديدگان جارى مىكند : اشكى گرم با آهى سرد از دلى پر درد ، اشكى زداينده آلودگيهاى روانى و حيات‌بخش روح پژمرده و قلب افسرده .\r\n\r\nگريه معرفت يا خشيت ؟\r\nمعرفت خداى تعالى چون هر شناخت صحيح عالمانه آثارى ويژه دارد . چون انسان از مراحل ابتدائى خداشناسى بگذرد ، با رعايت برنامه‌هاى خودسازى در اسلام و توجه خالصانه به عبادات ، معرفتى در سطح برتر از عموم مىيابد و جلال و جمال پروردگار بيشتر بر او جلوه مىكند .\r\nتأمل و تفكر در عظمت آفرينش و كبريايىآفريدگار از يك سو ، اهميت تكاليف و مسئوليت‌هاى مختلف انسان - كه بار امانت الهى را بر دوش دارد - از ديگر سو ، خوفى خاص\r\n\r\n","description":"","footnote":" ( 1 ) . در دعاى كميل آمده : خدايا ! به آنكه سرمايه‌اش اميد و سلاحش گريه است رحم كن .\r\nدر دعاى ابوحمزه امام زين العابدين مىفرمايد : چرا نگريم و حال آنكه نمىدانم سرانجام من چيست ؟ و نفسم مرا گول مىزند و روزگار مرا مىفريبد . . .\r\nدعاى مذكور را در كتاب مفاتيح الجنان تأليف شيخ عباس قمى ( از انتشارات كتابفروشى اسلاميه ) مىتوان ديد ( شماره 25 ، صفحات 102 و 269 ) .  ( 2 ) . الاصول من الكافى ، باب البكاء ، ج 2 / 481 ، حديث 1 . ","page_name":" 401 ","page_number":401},
  {"content":"\r\n\r\nدر وى ايجاد مىكند . اين خوف كه بندگان با معرفت و دانشمندان وارسته مهذب را دست مىدهد به « خشيت » تعبير مىشود « 1 »  ، و حالتى است روحانى كه ثمره معرفت و شناخت برتر از متعارف است . اين خشيت چون ديگر عواطف آدمى را متأثر مىكند ، و اشكى آرام اما پر سوز و گداز را از ديدگانش روان مىسازد . من اين گريه با شكوه را كه در عين جريان آرامش سخت پر معنى و گوياست « گريه معرفت » مىخوانم ، زيرا قوىترين عامل برانگيزنده آن معرفت مىباشد : معرفت شكوه و كبريائى خالق متعال و افتقار مخلوق ، شناخت عظمت آفرينش و مسئوليت‌هاى سنگين انسان مكلف و تكاليف برجا مانده از قصور يا تقصير ، و عقب ماندن از كاروان تيزآهنگ شيفتگان و دور شدن از سالكان گرم پوى . پيدايش چنين معرفتى طبعاً فروتنى و خشيت ايجاد مىكند و تضرع و زارى را در پى دارد و اشك از ديدگان جارى مىسازد .\r\nاشكى كه نشان كمال معرفت است و زاده حال خشيت ، و خشيت بيمى زاده دانايى و دل آگاهى . « 2 » \r\n\r\nگريه محبت\r\nمحبت « 3 »  كه از عواطف اصيل و مهم انسان است با گريه انس و آشنايى ديرينه دارد ، گويى هر دو همزاد و همبر بوده‌اند و از يك مادر .\r\nديدار دوست پس از روزگار جدايى اشك شوق در چشمان مىآورد ، و فراق و دورى از محبوب اشك غم فرو مىريزد . گريه زبان صادق محبت و نشان راستين وله و دلدادگى است .\r\nكيست كه كمابيش تحت تأثير محبت قرار نگرفته تارهاى دلش از مهر به لرزه در نيامده باشد ؟ و كدام شيفته و دلداده‌اى است كه عامل محبت سرشك از نرگسين « 4 »  ديدگانش روان\r\n\r\n","description":"","footnote":" ( 1 ) . خشيت : بيمى است همراه با بزرگ شمردن ، و بيشتر ، از « علم » به آنچه از آن بيمناك است حاصل مىشود ، و لذا درقرآن به علما اختصاص يافته چنان كه مىفرمايد « انما يخشى اللَّه من عباده العلماء » ( از بندگان خدا تنها علما از او خشيت دارند ) . رجوع شود به المفردات فى غريب القرآن ، راغب اصفهانى .  ( 2 ) . در آيات قرآن - از جمله سوره انبياء آيه 49 - از خشيت تمجيد شده ، و در خبرى منقول از امام باقر ( ع ) : محبوب‌ترين قطره نزد خداى تعالى قطره اشكى است كه مخلصانه و پنهانى در تاريكى شب از خوف خدا ريخته شود . ( الاصول من الكافى ، 2 / 482 ، حديث 3 ) .  ( 3 ) . به پيروى از سخن بليغ خداى تعالى و ائمه هدى كه براى بيان حالت دلبستگى و علاقه فراوان انسان فقط « حب » ومشتقاتش را به كار برده‌اند ، نويسنده نيز در بيان اين معنى كلمه « محبت » را برگزيد نه « عشق » را ، بخصوص كه امروز عشق بيشتر در مورد علاقه‌هاى صورى استعمال مىشود و از نوعى عدم تعادل و « جنون » در عاشق هم خالى نيست .  ( 4 ) . نرگسين : نرگس + ين ( پسوند نسبت ) . ","page_name":" 402 ","page_number":402},
  {"content":"\r\n\r\nنكرده باشد ؟ اما اين گوهر اشك كه زلال محبت است آن نيست كه در دامن گلرخان ريخته شود ، كه اين عشق به آب و رنگ است و مايه ننگ . محبت حقيقى آن است كه به خداى حسن آفرين تعلق گيرد كه جميل است و سرمدى ، از هر عيب و نقص برى ؛ آفريدگار متعال و صاحب هر كمال و جمال . اين محبت كه از دوستىهاى ظاهرى بسى قويتر و عميق‌تر است ، طبعاً قرب محبوب را مىطلبد ، و با آنكه « دوست نزديكتر از من به من است » اما چون متعالى و در اوج رفعت و عظمت است ، و در بازار حضرتش كالايى جز روح نيازمند خواهنده ، و دل غمديده شكسته ، و عقيده درست و ايمان راستين نمىخرند ، و فراهم آوردن چنين كالايى را به بهاى اشك محبت بايد خريد ، پس قرب حضرتش چندان هم آسان نيست . جهادى پىگير با نفس و كوششى مستمر در تحصيل رضاى دوست را مىطلبد .\r\nاز اينجا داستان سوز و گداز طالب دلداده آغاز مىشود ، و شيفتگى و بىقرارى حيات روحش را فرا مىگيرد ، و اندوهى دل‌افروز و سرشكى شيرين را مونس وى مىگرداند . در اين درد و غم روحانى است كه مُحب سوخته و ساخته مىشود و شايسته حضرت دوست مىگردد .\r\nاين گريه آميزه‌اى است از لذت و الم ، سرخوشى و ناراحتى ، شوق و غم . . . كه تجزيه و تحليل آن دشوار است اما در يك كلمه مىتوان آن را معرفى كرد : گريه محبت ، سرشك شيرين دوستى با محبوب حقيقى .\r\n\r\nگريه غم در ماتم پيشوايان دينى\r\nبه گواهى تاريخ از خصوصيات زندگى انبيا و اولياى خدا سختىها ، مرارتها و رنجهائى است كه در راه تحقق رسالت الهى و هدايت مردم تحمل كرده‌اند ، و سرانجام هم شربت شهادت را آگاهانه نوشيده‌اند . آنگاه اين سرنوشت سوگمندانه و اندوه‌زا مىشود كه دريابيم اين هدف متعالى جز فلاح و رستگارى انسان و آزادى اشرف مخلوقات از اسارت بتهاى پندارى نبوده :\r\nبتهايى كه خود تراشيده و ساخته يا در خيال تصور كرده است ، يعنى موهومات .\r\nاز طرف ديگر انسان به فطرت پاكش نسبت به همنوع خود احساس همدردى مىكند و از مصيبت و رنج او ناراحت و غمگين مىشود . اين احساس شريف انسانى نسبت به سرگذشت\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nپر درد و بلاى پيشوايان دينى - كه بزرگترين مصلحان و مناديان حق و عدالتند - البته بيشتر است ، به اين جهت كه انبيا و ائمه هدى تسخيركنندگان قلوب و فرمانروايان بلامنازع انديشه و عواطف بشرند ، و از اينجاست كه در شيعه عزادارى و گرد آمدن در ماتم آنان سنتى رايج شده است و اين امرى تصادفى نيست ، زيرا پيشوايان معصوم ما سراسر زندگيشان يا به نشر معارف قرآن و كرامت بخشيدن به انسان سپرى شده ، يا به مبارزه با طاغوتهاى زمان كه مانع اجراى آن اهداف بودند گذشته ، و اين هر دو مهم‌ترين انگيزه براى تشكيل مجالس سوگوارى و ذكر مناقب حجتهاى الهى و شرح شهادت مظلومانه‌شان مىباشد ، كه طبعاً سرشك ماتم و اشك غم از چشمان دوستانشان جارى مىسازد ، و خود در روشن نگهداشتن كانون مبارزه در دل پيروان تأثيرى ژرف داشته و دارد .\r\n\r\nگريه بر سيد الشهداء ( ع )\r\nدر تاريخ زندگى ائمه هدى و مصائبى كه ديده‌اند ، شهادت مظلومانه سيد الشهداء ( ع ) از همه دردناك‌تر و غم‌انگيزتر است ، و حتى ياد آن صحنه اندوهى جانگزا و سرشكى سوزناك را به دنبال دارد ، لذاست كه خود آن حضرت فرمود : من كشته اندوه و اشكم . هيچ مؤمنى ( مصائب ) مرا به ياد نمىآورد مگر آنكه [ اندوهناك شده 
  ] اشكش جارى مىشود « 1 »  . من اين اشك را « اشك معرفت و محبت » مىخوانم ، با اين توضيح :\r\nكاوش در نهانخانه روح شيعه‌اى كه صميمانه بر سيد الشهداء ( ع ) مىگريد ، نشان مىدهد سبب اين گريه اولًا معرفتى است كه نسبت به آن امام مجاهد حق پرست دارد ، و از ستمى كه به ناحق بر وى رفته ناراحت و آزرده است ثانياً محبتى كه بر حسب تولا نسبت به خاندان نبوت و از جمله حضرت ابا عبداللَّه ( ع ) دارد ايجاب مىكند كه به ذكر مصيبت و سرگذشت شهادت آن امام بپردازد ، و اين تذكر و تجديد خاطره طبعاً اندوه‌زا و گريه‌آور است .\r\n\r\n","description":"","footnote":" ( 1 ) . حديث را ابى بصير از امام صادق ( ع ) ، نقل مىكند و آن حضرت از جدشان امام حسن ( ع ) ، و چنين است نص آن : اناقتيل العبرة ، لايذكرنى مؤمن الا استعبر . ( ابن قولويه ، كامل الزيارات ، به تصحيح عبدالحسين امينى تبريزى ، ص 108 ) . ","page_name":" 404 ","page_number":404},
  {"content":"\r\n\r\nعلاوه بر اين دو عمل درونى ، احاديثى كه در ترغيب به تشكيل مجالس سوگوارى و گريه بر سيد الشهداء ( ع ) رسيده ، نيز انگيزه‌اى است خارجى براى گريستن بر مصائب آن حضرت ، و مرور دائم بر صفحات سرخ تاريخ تشيع و خواندن درس ايثار و جهاد در راه خدا .\r\nدر اينجا مناسب است نقل خبرى از امام جعفر صادق ( ع ) كه مىفرمايد : هر كس درباره حسين ( ع ) بيت شعرى بخواند ، سپس خود بگريد و ده تن را نيز به گريه درآورد پاداش همه آنان بهشت است . همچنين كسى كه راجع به ( مصائب ) حسين ( ع ) بيتى بخواند ، بعد خود به گريه درآيد و نه تن را به گريه درآورد جزاى آنان بهشت است . امام همچنين مىشمرد تا گفت : هر كس درباره حسين ( ع ) بيتى بخواند و خود به گريه درآيد ، و گمان مىكنم گفت « 1 »  : « يا خود را به حالت شخص گريان درآورد » پاداش او هم بهشت است . « 2 » \r\n\r\nنكته\r\nاز اين گونه احاديث در مىيابيم شعرى كه زاده احساسات پاك مذهبى و با هدف مقدس باشد بسيار ممدوح است ، و مىتواند در روشنگرى افكار و تهييج عواطف عالى انسانى و به حركت درآوردن جامعه در مسير صحيح مؤثر و مفيد باشد ، و به تعبير ديگر : هنر بايد متعهد باشد و در خدمت صلاح و اصلاح قرار گيرد ، و ستايشگر فضيلت و شجاعت شود ، تا هنردوستان را به چنين كمالاتى رهنمون گردد ، و جامعه اسلامى را از زبونى و سستى و ستم‌پذيرى باز دارد .\r\n\r\nارزيابى گريه بر سيد الشهداء ( ع )\r\nاندوهى كه از مصائب وارده بر ائمه هدى و مخصوصاً حضرت سيد الشهداء ( ع ) در دل دوستانشان پيدا شده ، و مجالس سوگوارى را بوجود آورده ، شريف‌ترين و ارزشمندترين غم و ماتم و سرشك مقدس است ، زيرا براى فضايل و مناقبى است كه دارا بودند ، و فداكارييى كه\r\n\r\n","description":"","footnote":" ( 1 ) . اين ترديد از راوى خبر است ، و دقت و امانت او را در نقل سخن امام مىرساند و تذكارى است براى ما در نقل وترجمه احاديث .  ( 2 ) . كامل الزيارات ، ص 106 حديث 7 . ","page_name":" 405 ","page_number":405},
  {"content":"\r\n\r\nبراى احقاق حقوق انسان كردند و كوششى كه در تصحيح فرهنگ سياسى مسلمين و جلوگيرى از مسخ اسلام داشتند ، و سرانجام هم به شهادتشان منتهى شد .\r\nانگيزه اين گريه همان معرفت است و محبت ، و طبعاً ارزش معنوى و آثار روحى آن نيز به قدر شناختى است كه گريه كننده نسبت به پايگاه والاى امام دارد و محبتى كه به آن اسوه جهاد و حق‌پرستى ابراز مىنمايد . بنابراين اشكى كه در آن مجالس از سردرد شخصى و به سبب اندوه و الم خصوصى از چشم جارى گردد ، ارزش مذكور را ندارد زيرا خالص و صميمانه نيست . در اينجا شايسته است نقل حديثى از امام جعفر صادق ( ع ) كه دو گونه گريه را - بر اساس انگيزه قلبى - روشن مىنمايد : « گريستن و ناشكيبائى بر هر چه موجب ناراحتى شود براى بنده مكروه است ، جز گريستن و ناشكيبائى بر حسين بن على ( ع ) كه اجر دارد » « 1 »  .\r\n\r\nاثر گناه‌زدائى گريه\r\nعزادارى و ذكر مصائب ابا عبداللَّه الحسين كه همواره با سوز دل و اشك روان برگزار مىشود ، سنت پسنديده‌اى است كه در طول تاريخ تشيع اجرا مىشده و در اخبار مذهبى هم تمجيد شده و ثوابها برايش ذكر كرده‌اند « 2 »  . اين سوگوارى و زارى ، سلسله‌اى معنوى بوده كه قلوب شيعيان را به يكديگر و همه را با روح بلند و تابناك آن شهيد مظلوم پيوند زده و بهم بسته ، و محبت عميقش را در دلها جايگزين كرده است . سيل اشكى كه از ديدگان فرزند برومندش زين العابدين ( ع ) و خواهر والايش زينب ( س ) و ديگر بستگانش جارى شده و جويهاى اشك محبان را نيز به دنبال آورده ، اقيانوس بىپايان رحمت و مغفرت خداى رحمان گرديده ، زيرا بحرى است كه از چشمه زلال دلهاى شيفته شيعيانش روان شده و آميزه‌اى است از معرفت و محبت ، كه طبعاً رحمت الهى را همراه دارد و هر گنه‌كار سيه روزگار تائبى مىتواند در آن وارد شود و آلودگى گناهان و زشتكارىها را از خود بزدايد .\r\n\r\n","description":"","footnote":" ( 1 ) . كامل الزيارات ، ص 100 ، حديث 2 .  ( 2 ) . اخبار رسيده در اين باب متعدد است ، به نقل ترجمه يك حديث بسنده مىكنيم :\r\nامام جعفر صادق ( ع ) مىفرمايد : هر كس مصائب ما ( اهل بيت رسول اللَّه ( ص ) و بخصوص ابا عبداللَّه الحسين ( ع ) ) در حضورش يادآورى شود ، در نتيجه اشك از چشمانش جارى گردد ، خدا چهره‌اش را بر آتش حرام گرداند . ( كامل الزيارات ، ص 104 ، حديث 10 ) . ","page_name":" 406 ","page_number":406},
  {"content":"\r\n\r\nبه نظر نويسنده ارزش معنوى گريه بر آن امام و اثرى كه در محو آثار سوء گناه و طهارت قلب دارد ، در اثر همين ارتباط معنوى و علاقه است كه بين گريه‌كننده و حضرتش برقرار مىشود ، و نوعى وحدت در هدف و حركت و مسير را ايجاب و ايجاد مىكند « 1 »  ، بطورى كه خواست شيعه عارف به حق امام حسين ( ع ) و گريان از شهادت جانگدازش ، چيزى جز خواست و هدف آن امام نخواهد بود ، و اين است كمال مطلوب و معنى پيروى از امام .\r\n\r\nتنبيه\r\nبا اين بيان معنى احاديثى كه ثواب گريه بر سيد الشهداء ( ع ) را شرح مىدهد روشن مىشود . اما بسيار دردآور است و بىمعرفتى نسبت به اسلام و پيشوايانش ، اگر از چنان احاديثى نتيجه بگيريم كه حضرت اباعبداللَّه ( ع ) و اصحاب و كسان شريفش به آن كيفيت وحشيانه و دردناك شهيد شدند تا شيعيان بر آنان بگريند و از گناه پاك شوند يا كسب ثواب كنند !\r\nآيا اين عقيده همانند آنچه مسيحيان درباره مصلوب شدن حضرت عيسى ( ع ) مىگويند نيست ؟\r\nآيا اين فدا كردن امام براى امت و عالى در راه دانى - كه غير معقول است - نمىباشد ؟\r\nآيا چنين عقايد كوته بينانه‌اى موجب مسخ چهره زيباى تشيع نگشته ؟\r\nبه نظر نويسنده اين گونه روايات در مقام تشويق به عزادارى و گريستن بر سيد الشهداء ( ع ) است ، براى جاودان گردانيدن نام و فداكاريش در طول تاريخ ، و حفظ اين حماسه شكوهمند براى مسلمين ، چنان كه همين اثر را داشته . اما انگيزه قيام و شهادت آن امام همام را در بعضى از فقرات زيارتش و خطبه‌هايى كه قبل از شهادت ايراد كرده بايد بجوييم ، چنان كه هنگام خروج از مدينه و وداع با برادرش محمد حنفيه ، خامه و نامه طلبيد و وصيت‌نامه‌اى نوشت و سبب حركت تند و انقلابيش را چنين شرح داد :\r\nمن همانند خودپسندى ستيزنده يا ناسپاسى طغيانگر يا فسادانگيزى ستمكار از مدينه بيرون نمىروم ، بلكه خروج من ( و روانه گشتنم به شهادتگاه ) تنها و تنها انگيزه اصلاح‌طلبى در امت\r\n\r\n","description":"","footnote":" ( 1 ) . زيرا اگر اين وحدت و هماهنگى در عقيده و هدف و حركت نباشد بين شيعه و امامش جدايى و بيگانگى است و درنتيجه تأثر و اندوه كه مقدمه گريه است حاصل نمىشود . ","page_name":" 407 ","page_number":407},
  {"content":"\r\n\r\nجدم ( ص ) دارد . من مىخواهم امر به معروف و نهى از منكر كنم ، و به سيره و روش جدم و پدرم على بن ابيطالب ( ع ) رفتار كنم . « 1 »  نويسنده اين تنبيه و آگاهى بخشيدن را در تصحيح فرهنگ سوگوارى تشيع - كه پر دوام باد - كافى مىشمرد و به موضوع اصلى بر مىگردد .\r\n\r\nگريه در بعد زمانى\r\nنكته‌اى ديگر كه بايد روشن‌تر بيان شود محدوده زمانى است كه يك مصيبت و حادثه غم‌انگيز مىتواند فرا گيرد و گريه را در پى آورد .\r\nاگر مصيبت و گرفتارى فردى يا فاميلى باشد بسته به اهميت واقعه تا يكى دو سال ممكن است اندوه‌زا و موجب ماتم گردد ، و گهگاه آهى سرد از دل برآرد و اشكى گرم از ديده روان كند . اما اگر واقعه تأثرآور مربوط به انبياى الهى و پيشوايان هدايت و پايه‌گذاران عقايد صحيح خردپذير باشد كه هدف و تعليمات و كوشش اصلاحيشان به فرد يا قوم و كشور خاصى محدود و منحصر نيست ، بلكه عرصه مكان و زمان را در نورديده و گستره عظيم و تاريخ بشريت را فرا گرفته است ، و از طرف ديگر علت بروز چنان حوادثى ضديت و عداوت تنى چند ظالم متكبر با آن روشنگران راه سعادت و منجيان امت باشد ، تا حق و باطل در جهان و ظالم و مظلوم در جامعه ، و نور و ظلمت بر پيشانى افق هويداست ، اندوه و ماتم آنان هم در دلهاى شيفتگان عدالت و همه ستمديدگان و حق‌طلبان جايگزين است ، و انگيزه روحى گريستن و دريغ خوردن مىشود .\r\nاز اينجاست كه شيعيان در طول پانزده قرن تاريخ اسلام همواره از مصيبت بزرگ سيد الشهداء حسين بن على ( ع ) دل‌آزرده و غمگين بوده و هستند ، و نوحه‌كنان و اشك ريزان از آن حادثه مولمه ياد مىكنند و در حافظه تاريخ آن را تازه و نو نگاه مىدارند .\r\n\r\nگريه در بعد سياسى\r\nروضه‌خوانى و ذكر مصائب سيد الشهداء ( ع ) زمينه‌ايست براى گريستن ، و فوايدى كه براى گريه بر شمرديم از تشكيل چنين مجالسى حاصل مىشود ، بخصوص كه با مقدمه‌اى از وعظ\r\n\r\n","description":"","footnote":" ( 1 ) . . براى ملاحظه متن خطبه رجوع شود به : بحار الانوار ، ج 44 / 329 . ","page_name":" 408 ","page_number":408},
  {"content":"\r\n\r\nو خطابه و تحليل مسائل اجتماعى و تذكرات اخلاقى همراه است . تجديد خاطرات دردآلود آن حادثه عظيم بويژه در ايام عاشورا ، كه با نوحه و ندبه همراه است ، روح را تلطيف و احساسات را تهييج مىنمايد ، و بهترين محرك و وادار كننده عزاداران به تبعيت از آن امام شهيد و مجاهد كبير راه خداست .\r\nانگيزه بسيارى از نهضت‌هاى شيعى وجود همين سوگوارى ممتد و زارى بر مصائب حسين بن على ( ع ) در هر محرم و ياد مظلوميت و استقامت حضرتش در راه حق و حقيقت بوده است ، چنان كه با نمونه‌هاى زنده و فراوان آن در جبهه‌هاى جنگ روبرو بوديم ، و به تواتر مىشنيديم و به وضوح مىديديم كه هدف و انگيزه ارتش و سپاه پاسداران ما در نبرد با صداميان متجاوز و ابرقدرتها ، شور حسينى و عشق زيارت حرم مطهرش در كربلا و ادامه راهش بود ، و اين سرمايه گرانبهاى معنوى را چنان كه مىدانيم از همين مجالس روضه‌خوانى و گريه بر حضرتش بدست آورده‌اند .\r\nبنابر اين گريستن بر سيد الشهداء ( ع ) در بعد سياسى و مبارزاتى هم ارزشمند است و عامل تحولات بزرگ اجتماعى و موجد روحيه قوى و دلاورى مىباشد ، چنان كه فقيه مجاهد امام خمينى به خطباى مذهبى فرمودند :\r\n« ما ملت گريه سياسى هستيم ، ما ملتى هستيم كه با همين اشكها سيل جريان مىدهيم و سدهايى را كه در مقابل اسلام ايستاده است خرد مىكنيم » « 1 »  .\r\nالبته در حصول اين نتايج شخصيت علمى و بينش دينى صحيح ذاكر و واعظ ، و درك جامع الاطراف آنان از قيام اباعبداللَّه الحسين بسيار مؤثر است ، و خوشبختانه در دوران كنونى فراوانند گويندگانى كه شرايط لازم براى بالا رفتن بر منبر روضه‌خوانى و خطابه را دارا هستند و در تشريح علل حركت انقلابى و پرشور آن حضرت داد سخن مىدهند و در روشن كردن افكار مىكوشند « 2 »  .\r\n\r\n","description":"","footnote":" ( 1 ) . روزنامه جمهورى اسلامى ، مورخ 15 / 8 / 1359 .  ( 2 ) . اميد است روحانيت و خود ذاكران فاضل و متعهد در اصلاح و تقويت بنيه علمى مصيبت خوانهايى كه واجد شرايط لازم نيستند اقدام جدى و فورى بنمايند ، تا نتايج مذكور از همه مجالسى كه به نام آن سرور شهيدان برپا مىشود بدست آيد ، و چنين برنامه سازنده مفيدى سرمايه كسب بعضى قرار نگيرد و از هدف اصلى منحرف نشود . ","page_name":" 409 ","page_number":409},
  {"content":"\r\n\r\n\r\nگريه پرخاش و اعتراض\r\nگريه زبان گوياى انسانى است كه مورد تجاوز و ستم قرار گرفته و حقش به كلى تضييع شده .\r\nبراى چنين مظلومانى گريه زبانى است كه هيچ قدرتى نمىتواند آن را قطع كند ، نه در زمان گذشته و نه امروز .\r\nدر زمانى كه با جباران و ستمگران بوسيله نيروى نظامى و قدرتهاى ظاهرى نمىتوان مقابله كرد ، و شدت فشار و اختناق به حدى است كه از انتقاد لفظى هم ممانعت مىشود ، تنها سلاح گرم گريه به كار مىآيد و مىتواند نفرت و خشم چشمهاى گريان را بر اقدامات جنايتكاران نشان دهد ، و اين است دومين بعد سياسى گريه كه بخصوص در زندگى حضرت زين العابدين ( ع ) مىبينيم :\r\nتوضيح اينكه اندوه و گريه در زندگانى على بن حسين ( ع ) كه خود شاهد و ناظر جنايات بنى اميه و قتل فجيع پدر بزرگوارش بوده بيشتر از حد معمول به چشم مىخورد ، و اين به سبب قرب زمانى و تازگى آن حادثه مولمه امرى طبيعى است . در اين باب حديثى از امام صادق ( ع ) نقل شده كه مىفرمايند :\r\nعلى بن حسين بر پدرش حسين بن على صلوات اللَّه عليهما بيست سال در ماتم و گريه بود ، و برابرش غذايى نمىگذاشتند مگر اينكه به گريه در مىآمد ، تا خدمتكارش به او گفت : اى فرزند پيامبر خدا ! فدايت شوم ، من بر جان شما بيمناكم ، مباد كه ( از شدت گريه ) به هلاكت رسيد . آن حضرت فرمود : « همانا غم و اندوهم را با خدا مىگويم و از ( لطف بىپايان ) خدا چيزى مىدانم كه شما نمىدانيد « 1 »  » . من هيچ گاه قتلگاه فرزندان فاطمه ( س ) را به ياد نمىآورم ، مگر اينكه حزن و اندوه ( گلويم را مىفشارد و ) مىخواهد خفه‌ام كند « 2 »  ! اگر قرب زمانى زين العابدين ( ع ) را به واقعه جانگداز كربلا - بخصوص كه حاضر و ناظر صحنه بوده است - به خاطر آوريم ، و نيز در نظر داشته باشيم كه عواطف انسانى امام - چون ديگر مزاياى وجوديش - قويتر از مردم عادى است ، بويژه نسبت به چنان پدرى كه احيا كننده دين جدش بود ، تا حدى از شگفتى ما درباره اندوه و ماتم فراوان حضرتش كاسته مىشود و\r\n\r\n","description":"","footnote":" ( 1 ) . سوره يوسف ، آيه 86 .  ( 2 ) . كامل الزيارات ، ص 107 . ","page_name":" 410 ","page_number":410},
  {"content":"\r\n\r\nآن قلب رئوف و حساس را در چنان غمى و آن چشمان بيدار و بينا را در چنان اشكى كاملًا محق مىيابيم .\r\nاما نكته گفتنى اينكه هر چند حزن دل و سرشك ديده على بن الحسين ( ع ) حالت طبيعى و روحى امام بوده ، ولى از نظر اجتماعى و عمومى نيز تأثيرى مهم در بر داشته است ، زيرا با زبان كردار - و نه گفتار - از عظمت آن قيام و عمق جنايت و شدت ظلمى كه بر اهل بيت پيامبر رفته حكايت مىكرده « 1 »  و از تبليغات دروغين يزيد و يزيديان و كفر امويان پرده بر مىداشته ، و مسلمانان ناآگاه فريب خورده را هشيار و به واقعيات آشنا مىكرده است چنان كه سخنان و حالات آن حضرت و خواهرش زينب ( س ) در ورود به شام و مجلس يزيد پليد همين تأثير را داشته و در تاريخ چنين اثرى برجا گذاشته است .\r\nبدين گونه اندوه دائم و آه ملايم و اشك سوزناك آن شهيد فرزند شهيد ، خود فريادى در سكوت و قيامى درنشست و تبليغى در حد امكان بوده است .\r\nدرود خدا بر روان تابناك پر عاطفه‌اش باد كه نيكو راه پدر را ادامه داد .\r\n\r\nگريه آرامش دهنده آلام\r\nآزمونهاى مكرر شخصى ثابت كرده گاه گريه به صورت يك نياز طبيعى انسان درمىآيد ، و گريستن ضرورت مىيابد ، بطورى كه پس از آن عقده‌هاى روانى تخليه مىشود و درد دلها تسكين مىيابد و اعصاب به استراحت مىپردازد . اين واقعيت را به زبان شعر نيكو گفته‌اند :\r\n اشكم از ديده چو افتاد دلم تسكين يافت * اى خوش آن درد كه يك قطره كند درمانش \r\nمولوى نيز در اين باب تعبيرى پر معنى دارد :\r\n گريه بر هر درد بىدرمان دواست * چشم گريان چشمه فيض خداست \r\nگريه از آن جهت درمان دردهاى بىدرمان روحى شمرده شده كه با مقدمه‌اى از دل شكستگى و صفاى خاطر همراه است ، و اين حال خوش زمينه‌ساز نزول رحمت الهى بر انسان است كه مشكل گشاست . برعكس آنان كه با آفريدگار خود ارتباطى ندارند و از عواطف مذهبى بدورند ، چشمه چشمانشان نيز خشك است و از موهبت و مرحمت خداى تعالى محروم .\r\n\r\n","description":"","footnote":" ( 1 ) . اين حكايت و به زبان امروز افشاگرى واقعيات مكتوم ، نه تنها براى اهل آن زمان بوده ، بلكه با ثبت در تاريخ وحديث براى ما نيز در اين روزگار آموزنده و روشنگر مىباشد . ","page_name":" 411 ","page_number":411},
  {"content":"\r\n\r\nاينك در مىيابيم - چنان كه بعضى روان‌شناسان معتقدند - چرا بيمارى عصبى « افسردگى » بين ملتهايى كه در مراسم دينى يا سوگ خويشان و عزيزان بطور رسمى و علنى گريه مىكنند ، بسيار كمتر از غربيان است . آرى بيشتر آنان چندان گرفتار لذات مادى و زندگى ماشينى شده‌اند كه احساسات عارفانه‌شان مرده و روحشان افسرده و پژمرده گشته ، نه درد آشنايند و نه با سوز و آه همراه . چشم سرشان چون ديده ضميرشان خشك و بىفروغ مانده ، و خود بىپناه و پايگاه درمانده‌اند .\r\nراستى كه در فشار محنتهاى ماتمكده دنيا ، چشمهاى گريان چشمه جوشانى است كه آلام روحى و رنجهاى درونى را بيرون مىريزد ، و آرامش لازم را به انسان باز مىگرداند .\r\nخوشا چشمهاى گريان و دلهاى شادان !\r\nخوشا حال كسانى كه اين لذات معنوى را چشيده و اطمينان قلب را يافته‌اند !\r\n\r\nحكم فقهى گريه\r\nاسلام كه همواره واقعيات زندگى و نيازهاى طبيعى آدميزاد را در نظر دارد ، گريه بر آلام شخصى را پسنديده و تجويز كرده « 1 »  ، اما از بىتابى و زيان وارد كردن به خود يا سخنان ناروا و كفرآميز منع نموده ، چنان كه در فتاوى امام خمينى - دامت بقائه - مىخوانيم :\r\n« گريه براى مرده جايز بلكه گاهى مستحب مىباشد ، و آن به هنگام شدت حزن و اندوه است ، لكن چيزى نگويد كه مورد غضب خدا باشد . . . سيلى و خراش وارد كردن ( بر بدن ) ، بريدن يا كندن مو و فرياد زدن بيش از حد اعتدال بنابر احوط جايز نيست . » « 2 » \r\nتاريخ زندگى پيامبر اكرم ما نشان مىدهد كه آن حضرت نيز در وفات خويشان يا اصحاب اندوهگين شده مىگريستند . از جمله اين موارد شهادت حمزه عموى بزرگوارش مىباشد ، كه در جنگ احد رخ داد و فجيعانه مثله گشت . آن رسول رحمت بر وى گريست و زنانى را كه بر وى ندبه كردند دعا نمود « 3 »  .\r\n\r\n","description":"","footnote":" ( 1 ) . درباره ارزش اخلاقى و پاداش اخروى اين نوع گريه - كه انگيزه‌اى طبيعى دارد - در آغاز مقاله بحث شد ، و روشن‌گشت كه آثار معنوى آن البته كمتر از گريه‌اى است كه باعث آن شوق عارفانه يا سوز و گداز عاشقانه است و به حق تعالى و اوليائش وابسته مىباشد .  ( 2 ) . رساله نوين تحرير الوسيله ، ترجمه و توضيح از عبدالكريم بىآزار شيرازى ، ج 3 / 266 .  ( 3 ) . دكتر محمد ابراهيم آيتى ، تاريخ پيامبر اسلام ، با تجديد نظر و كوشش دكتر ابو القاسم گرجى ، انتشارات دانشگاه تهران ، چاپ دوم ، ص 299 . ","page_name":" 412 ","page_number":412},
  {"content":"\r\n\r\nهمچنين هنگامى كه ابراهيم فرزند خردسال آن حضرت در گذشت ، اشك غم از ديدگان مهربانش جارى شد و سپس فرمود :\r\nچشم اشك مىريزد و دل غمين مىشود ، اما سخنى بر زبان نمىآوريم كه پروردگار را ناخوش آيد ، و ما به ( فراق ) تو اى ابراهيم سخت اندوهگينيم . « 1 » \r\n\r\nگريه صفابخش روان\r\nاگر گريه ناشى از عواطف عالى انسانى مانند دلسوزى و ترحم به همنوع يا احساسات صميمانه مذهبى و حالات خوش عبادى و عرفانى باشد ، گريه كننده را صفاى قلب و روحانيتى خاص دست مىدهد ، و ياد آفريدگار انديشه و دلش را فرا مىگيرد .\r\nبدين ترتيب بر خلاف خنده كه معمولًا از سر غفلت است ، و با بىخبرى از تكليف و مسؤوليتهاى سنگين انسان همراه مىباشد ، و خوشى آن نيز زودگذر و سطحى است ، گريه آثار عميق معنوى در آدمى بر جا مىگذارد ، و در تعالى روحى و رشد و به كمال رساندن انسان مؤثر است .\r\nنتيجه اينكه بر خلاف آنچه در ابتدا گمان مىشود ، گريه ارزش اخلاقى و معنوى دارد ، و هميشه حاكى از ضعف و زبونى يا غصّه و ناراحتى شخصى نيست ، و بلكه نياز روحى و زبان گوياى عواطف مذهبى ، و عقايد اجتماعى و سياسى است ، و زمينه‌ساز نزول رحمت و عنايت آفريدگار مهربان بر قلب پاك گريه كننده مىباشد .\r\n\r\nگريه آسمان !\r\nدر پايان نوشتار بىفايده نمىبيند اين سؤال را مورد بررسى قرار دهد كه : با توجه به آيه‌اى از قرآن مجيد آيا آسمان هم گريه مىكند ؟ و اگر مىگريد كيفيت آن چگونه است ؟\r\nپاسخ را با نقل آيه مربوط و تفسير آن روشن مىگرداند :\r\nدر قرآن كريم بعد از آنكه خداى تعالى كفر و تكذيب فرعون و فرعونيان را ذكر مىكند ، مىفرمايد :\r\n\r\n","description":"","footnote":" ( 1 ) . محمد باقر مجلسى ، بحار الانوار ، دار الكتب الاسلاميه ، ج 22 / 157 . ","page_name":" 413 ","page_number":413},
  {"content":"\r\n\r\nفَما بَكَتْ عَلَيْهِمُ السَّماءُ وَالْأَرْضِ وَ ما كانُوا مُنْظَرينَ « 1 » \r\nيعنى : نه آسمان برايشان گريست و نه زمين ، و نه ايشان را هيچ درنگ ( و مهلت ) دادند . « مىگويند عرب خورشيد گرفتگى و ماه گرفتگى را ، و سرخيى كه در آسمان پيدا مىشود گريه بر مرده مىپنداشت ، لذا هنگام فوت ابراهيم پسر پيامبر معظم ( ص ) چون خورشيد تاريك شد ، حضرت براى مردم سخنرانى كرد و فرمود : خورشيد و ماه دو نشانه و آيت از آيات الهى است ، كه براى مرگ و زندگى كسى تيره نمىشود . چون تاريك شدن اين دو ( چراغ آسمانى ) را ديديد ، با نماز به خداى روى آوريد و از او فريادرسى طلبيد « 2 »  .\r\nبدين گونه رسول اكرم ( ص ) كه مىتوانست از تقارن اين دو رويداد طبيعى - فوت ابراهيم و خورشيد گرفتگى - براى تحكيم مقام اجتماعى خود استفاده كند نكرد ، و مردم را به واقعيت توحيد فرا خواند .\r\nفضل بن حسن طبرسى از جمله وجوهى كه در تفسير آيه ذكر مىكند اين است كه « در مقام مبالغه در توصيف خردى قدر و ناچيزى فرعون و فرعونيان غرق شده است ، زيرا عرب هر گاه بخواهد از بزرگى مصيبت مرده و هلاك شده‌اى ياد كند مىگويد : آسمان و زمين بر وى گريست ، و از فقدانش خورشيد و ماه تاريك شد . » « 3 » \r\nمحدث و مفسر بزرگ ملامحسن فيض كاشانى تعبير آيه را مجازى و براى بيان بىاعتنائى و بىپروايى از هلاكتشان و معتبر نشمردن وجودشان دانسته است . « 4 » \r\nسيد عبداللَّه شبر در تفسير مختصر و مفيدش تعبير مذكور را مجاز از كم قدرى و بى ارزشى هلاك شدگان - فرعونيان - مىداند ، زيرا عربها هر گاه مصيبتى را بزرگ مىشمردند مىگفتند « آسمان و زمين بر او گريست و خورشيد كسوف كرد . » « 5 » \r\n\r\n","description":"","footnote":" ( 1 ) . سوره دخان ، آيه 29 . آيه‌اى ديگر كه به نوعى گريه غير انسان را مطرح كند در قرآن نيامده .  ( 2 ) . تفسير كشف الاسرار و عدة الابرار ، رشيد الدين ميبدى ، شروع تأليف سال 520 ، ج 9 / 100 . مطلب مذكور در ديگر تفاسير و تاريخ نبى اكرم هم نقل شده و قطعى است .  ( 3 ) . مجمع البيان فى تفسير القرآن ، كتابفروشى اسلاميه ، ج 9 / 65 . از وجوه ديگرى كه در تفسير آيه ذكر كرده اين است كه مقصود گريه نكردن « اهل » آسمان و زمين باشد ، چنان كه در « حتى تضع الحرب اوزارها » يعنى « اصحاب الحرب » ، همان مرجع ( ص 64 ) .  ( 4 ) . الصافى 2 / 543 .  ( 5 ) . اين تعبير در شعر فارسى نيز ديده مىشود ، چنان كه سعدى در مطلع قصيده‌اى كه در زوال خلافت بنى عباس سروده مىگويد :\r\n آسمان را حق بود گر خون بگريد بر زمين * بر زوال ملك مستعصم اميرالمؤمنين \r\nمتن كامل ديوان شيخ اجل سعدى شيرازى ، به كوشش مظاهر مصفا ، كانون معرفت ، ص 754 . ","page_name":" 414 ","page_number":414},
  {"content":"\r\n\r\nنيز احتمال مىدهد تعبير آيه كنايه از اين باشد كه كار شايسته و نيكى نداشتند كه به آسمان بالا رود . « 1 » \r\nو بالاخره در تفسير الميزان مطالب مذكور را با اين بيان جامع مىبينيم :\r\nگريه آسمان و زمين بر چيزى كه از دست رفته كنايه تخييليّه است از تأثر آنها از فوت و فقدانش ، بنابراين گريه نكردن آسمان و زمين بر آنچه خدا نابود كرده كنايه از خوارى و ناچيزيشان در پيشگاه الهى است ، و اينكه نابوديشان بر هيچ چيز از عالم وجود اثر نگذاشت . « 2 » \r\nچنان كه ملاحظه مىشود اقوال مفسران زمانهاى مختلف - در توضيح مقصود پروردگار - بهم نزديك و همه دلالت بر تعبير مجازى يا كنايى آيه شريفه دارد ، و اين معنى از آن مستفاد مىشود كه طاغيان ستمگر با همه شكوه ظاهرى و قدرت مادى كه دارند ، نابوديشان به عذاب خداى منتقم بسيار آسان و سريع انجام مىگيرد بطورى كه اثرى در جهان نمىگذارد ، و ديده‌اى هم بر مرگشان تر نمىشود .\r\nبنابراين بايد رواياتى كه حاكى از گريه آسمان بر سيد الشهداء ( ع ) است ، نيز حمل بر چنين معنى كنايى كرد ، و به مقصود و منظور از اين تعبير كه شرح زشتى جنايت و عمق فاجعه و شدت ظلم و مظلوميت آن شهيد پاك است توجه نمود و ارزش شهادت در راه خدا را در نظر آورد .\r\nدريافت نويسنده از تعبيراتى نظير « گريه آسمان » يا ديگر موجودات بر بزرگ شهيد تاريخ اسلام - حسين بن على ( ع ) كه در بعضى اخبار آمده اين است كه مقصود بيان تأثير آن خون مقدس در سطحى بسيار وسيع است ، كه نه تنها پهنه زمين و درازاى زمان بلكه صفحه آسمان را نيز در برگرفت « 3 »  ، چنان كه گويى سرخى خونشان بر دامنه افق زد و سياره فروزان خورشيد\r\n\r\n","description":"","footnote":" ( 1 ) . تفسير القرآن الكريم ، الطبعة الثالثة ، ص 465 .  ( 2 ) . محمد حسين طباطبائى ، الميزان فى تفسير القرآن ، ج 18 / 150 ، زمخشرى در كشاف 4 / 276 نيز بيانى شبيه آنچه نقل شد دارد .  ( 3 ) . درست برعكس آنچه درباره مرگ ظالمان و طاغيان گفته شد . ","page_name":" 415 ","page_number":415},
  {"content":"\r\n\r\nرا هم سرخ فام كرد ، كه در برآمدن و فرو شدنش پرچم سرخ حسينى را بر بام فلك مىنشاند ، و خاطره عزيز شهادتش را زنده نگه مىدارد « 1 »  .\r\n\r\n","description":"","footnote":" ( 1 ) . شاعر و متفكر معروف عرب - ابوالعلاء معرى - اين معنى را بر پرده شعر ، زيبا تصوير كرده مىگويد :\r\n و على الدهر من دماء الشهيد ي * نِ على و نَجلِه شاهِدان\r\nفهُما فى اواخر الليل فجرا * ن و فى اولياتِه شفقان\r\nثبتاً فى قميصه ليجىء * الحشر مستعدياً إلى الرحمن \r\n( شرح التنوير على سقط الزند ، للحكيم ابى العلاء المعرى ) ، الجزء الاول ، مصر ، 125 - 126 ) .\r\nبر پيكر زمانه از خون دو شهيد - على و فرزندش ( حسين ) - دو گواه است :\r\nفجر - سرخى پگاه - كه دراواخر شب بر افق شرقى مىدمد ، و شفق كه در ابتداى شب مغرب را سرخ فام دارد .\r\nاين دو نقش خونرنگ بر پيراهن زمانه ثابت است ، تا در روز رستاخيز به حضرت رحمن رسد ، و زبان به يارى و دادخواهى گشايد . ","page_name":" 416 ","page_number":416},
  {"content":"\r\n\r\n\r\nعلم امام و نهضت سيدالشهداء ( ع ) « 1 » \r\nعلّامه سيدمحمدحسين طباطبايى\r\nس - آيا حضرت سيّد الشّهداء ( ع ) در مسافرتى كه از مكّه به سوى كوفه مىكرد مىدانست كه شهيد خواهد شد ، يا نه ؟ و به عبارتى ديگر آيا آن حضرت به قصد شهادت رهسپار عراق شد ، يا به قصد تشكيل يك حكومت عادلانهء صد در صد اسلامى ؟\r\nج - سيّد الشّهداء ( ع ) - به عقيدهء شيعه اماميّه - امام مفترض الطّاعه و سومين جانشين از جانشينان پيغمبر اكرم ( ص ) و صاحب ولايت كلّيّه مىباشد و علم امام ( ع ) به اعيان خارجيّه و حوادث و وقايع طبق آنچه از ادلّهء نقليّه و براهين عقليّه در مىآيد ، دو قسم و از دو راه است :\r\n\r\nقسم اول از علم امام\r\nامام ( ع ) به حقائق جهان هستى ، در هر گونه شرايطى وجود داشته باشند ، به اذن خدا واقف است ؛ اعم از آن‌ها كه تحت حس قرار دارند و آن‌ها كه بيرون از دايرهء حس مىباشند ؛ مانند موجوادت آسمانى و حوادث گذشته و وقايع آينده . دليل اين مطلب :\r\nراه اثبات نقل\r\nاز راه نقل روايات متواتره‌اى است كه در جوامع حديث شيعه مانند كتاب كافى ، بصائر و كتب صدوق و كتاب بحار و غير آن‌ها ضبط شده .\r\nبه موجب اين روايات كه به حد و حصر نمىآيد ، امام ( ع ) از راه موهبت الهى ، نه از راه اكتساب ، به همه چيز واقف و از همه چيز آگاه است و هر چه را بخواهد به اذن خدا ، به ادنى توجّهى مىداند .\r\n\r\n","description":"","footnote":" ( 1 ) . برگرفته از كتاب « بررسيهاى اسلامى » جلد دوّم سيد محمد حسين طباطبايى ، به كوشش سيد هادى خسروشاهى ، مركز بررسيهاى اسلامى و انتشارات هجرت ، قم . ","page_name":" 417 ","page_number":417},
  {"content":"\r\n\r\nالبتّه در قرآن كريم آياتى داريم ، كه علم غيب را مخصوص ذات خداى متعال و منحصر در ساحت مقدّس او قرار مىدهد ؛ ولى استثنايى كه در آيهء كريمهء « عَالِمُ الْغَيْبِ فَلَا يُظْهِرُ عَلَى غَيْبِهِ أَحَداً إِلَّا مَنِ ارْتَضَى مِن‌رَّسُولٍ » « 1 »  وجود دارد نشان مىدهد كه اختصاص علم غيب به خداى متعال به اين معنا است كه غيب را مستقلًا و از پيش خود ( بالذّات ) كسى جز خداى نداند . ولى ممكن است پيغمبران پسنديده ، به تعليم خدايى بدانند و ممكن است ، پسنديدگان ديگر نيز به تعليم پيغمبران آن را بدانند چنان كه در بسيارى از اين روايات وارد است ، كه پيغمبر و نيز هر امامى در آخرين لحظات زندگى خود علم امامت را به امام پس از خود مىسپارد .\r\nراه اثبات عقل\r\nو از راه عقل براهينى است كه به موجب آن‌ها امام ( ع ) به حسب مقام نورانيّت خود كامل‌ترين انسان عهد خود و مظهر تامّ اسما و صفات خدايى بالفعل به همه چيز علم و به هر واقعهء شخصى آشنا است و به‌حسب وجود عنصرى خود به هر سوى توجّه كند ، براى وى حقايق روشن مىشود . ( ما تقرير اين براهين را نظر به اين كه به يك سلسله مسائل عقلى پيچيده متوقّف و سطح آن‌ها از سطح اين مقاله بالاتر است به محلّ مخصوص آن‌ها احاله مىدهيم ) .\r\nاين علم تأثيرى در عمل و ارتباطى با تكليف ندارد .\r\nنكته‌اى كه بايد به سوى آن عطف توجّه كرد اين است كه اين گونه علمِ موهبتى به موجب ادله عقلى و نقلى كه آن را اثبات مىكند ، قابل هيچ گونه تخلّف نيست و تغيير نمىپذيرد و سر مويى به خطا نمىرود و به اصطلاح علم است به آنچه در لوح محفوظ ثبت شده است . و آگاهى است از آنچه قضاى حتمى خداوندى به آن تعلق گرفته .\r\nو لازمهء اين مطلب اين است كه هيچ گونه تكليفى به متعلّق اين گونه علم ( از آن جهت كه متعلق اين گونه علم است و حتمّى الوقوع مىباشد ) تعلّق نمىگيرد و همچنين قصد و طلبى از انسان با او ارتباط پيدا نمىكند زيرا تكليف همواره از راه امكان به فعل تعلّق مىگيرد و از راه اين كه فعل و ترك هر دو در اختيار مكلّف‌اند ، فعل يا ترك خواسته مىشود و امّا از جهت ضرورى الوقوع و متعلق قضاى حتمى بودن آن ، محال است مورد تكليف قرار گيرد .\r\n\r\n","description":"","footnote":" ( 1 ) . جن ( 72 ) ، آيهء 26 و 27 . ","page_name":" 418 ","page_number":418},
  {"content":"\r\n\r\nمثلًا صحيح است خداوند به بندهء خود بفرمايد فلان كارى كه فعل و ترك آن براى تو ممكن است و در اختيار تو است بكن ؛ ولى محال است ، بفرمايد فلان كارى را كه به موجب مشيّت تكوينى و قضاى حتمى من ، البته تحقق خواهد يافت و برو برگرد ندارد ، بكن يا مكن ؛ زيرا چنين امر و نهيى لغو و بى اثر مىباشد .\r\nو همچنين انسان مىتواند امرى را كه امكان شدن و نشدن دارد ، اراده كرده ، براى خود مقصد و هدف قرار داده ، براى تحقق دادن آن به تلاش و كوشش بپردازد ، ولى هرگز نمىتواند امرى را كه به طور يقين ( بى تغيّر و تخلّف ) و به طور قضاى حتمى ، شدنى است اراده كند و آن را مقصد خود قرار داده تعقيب كند ؛ زيرا اراده و عدم اراده و قصد انسان كم‌ترين تأثيرى در امرى كه به هر حال شدنى است و از آن جهت كه شدنى است ندارد ( دقت شود ) .\r\nو از اين بيان روشن مىشود ، كه :\r\n1 - اين علم موهبتى امام ( ع ) اثرى در اعمال او و ارتباطى با تكاليف خاصّهء او ندارد . و اصولًا هر امر مفروض از آن جهت كه متعلق قضاى حتمى و حتمى الوقوع است ، متعلق امر يا نهى يا اراده و قصد انسانى نمىشود .\r\nآرى ، متعلّق قضاى حتمى و مشيّت قاطعه حق متعال مورد رضا به قضا است . چنان كه سيّد الشهداء ( ع ) در آخرين ساعت زندگى در ميان خاك و خون مىگفت :\r\nرِضاً بِقَضاءِكَ و تَسْليماً لِأَمْرِكَ لا مَعْبُودَ سِواكَ .\r\nو همچنين در خطبه‌اى كه هنگام بيرون آمدن از مكّه خواند فرمود :\r\nرِضَا اللَّهِ رِضانا أَهْلَ الْبَيْتِ .\r\n2 - حتمى بودن فعل انسان از نظر تعلّق قضاى الهى ، منافات با اختيارى بودن آن از نظر فعّاليّت اختيارى انسان دارند ؛ زيرا قضاى آسمانى به فعل با همه چگونگىهاى آن تعلق گرفته است ، نه به مطلق فعل . مثلًا خداوند خواسته است ، كه انسان فلان فعل اختيارى را ، به اختيار خود انجام دهد و در اين صورت تحقّق خارجى اين فعل اختيارى از آن جهت كه متعلّق خواست خدا است ، حتمى و غير قابل اجتناب است و در عين حال اختيارى و نسبت به انسان ، صفت امكان دارد ( دقت شود ) .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n3 - اين كه ظواهر اعمال امام ( ع ) را كه قابل تطبيق به علل و اسباب ظاهرى است نبايد دليل نداشتن اين علم موهبتى و شاهد جهل به واقع گرفت ، مانند اين كه گفته شود : اگر سيّد الشّهداء ( ع ) علم به واقع داشت ، چرا مسلم را به نمايندگى خود به كوفه فرستاد ؟ چرا توسّط صيداوى نامه به اهل كوفه نوشت ؟ چرا خود از مكّه رهسپار كوفه شد ؟ چرا خود را به هلاكت انداخت و حال آن كه خدا مىفرمايد :\r\nوَ لا تُلْقُوا بِأَيْديكُمْ إِلَى التَّهْلُكَةِ . « 1 » \r\nچرا و چرا ؟\r\nپاسخ همهء اين پرسش‌ها از نكته‌اى كه تذكّر داديم ، روشن است و نيازى به تكرار نيست .\r\n\r\nقسم دوم از علم امام - علم عادى\r\nپيغمبر ( ص ) به نص قرآن كريم و همچنين امام ( ع ) ( از عترت پاك او ) بشرى است ، همانند ساير افراد بشر و اعمالى كه در مسير زندگى انجام ميدهد ، مانند اعمال ساير افراد بشر در مجراى اختيارى و بر اساس علم عادى قراردارد . امام ( ع ) نيز مانند ديگران خير و شر و نفع و ضرر كارها را از روى علم عادى تشخيص داده و آنچه را شايسته اقدام مىبيند ، اراده كرده ، در انجام آن به تلاش و كوشش مىپردازد . در جايى كه علل و عوامل و اوضاع و احوال خارجى موافق مىباشد ، به هدف اصابت مىكند و در جايى كه اسباب و شرائط مساعدت نكنند ، از پيش نمىرود .\r\n( و اين كه امام ( ع ) به اذن خدا به جزئيّات همه حوادث چنان كه شده و خواهد شد ، واقف است ، تأثيرى در اين اعمال اختياريه وى ندارد ، چنان كه گذشت ) .\r\nامام ( ع ) مانند ساير افراد انسانى بندهء خدا و به تكاليف و مقرّرات دينى ، مكلّف و موظّف مىباشد و طبق سرپرستى و پيشوايى كه از جانب خدا دارد ، با موازين عادى انسانى بايد انجام دهد و آخرين تلاش و كوشش را در احياى كلمه حق و سر پا نگهداشتن دين و آيين بنمايد .\r\nنهضت سيّد الشّهداء ( ع ) و هدف آن\r\nبا يك سير اجمالى در وضع عمومى آن روز مىتوان نسبت به تصميم و اقدام سيّدالشهداء ( ع ) روشن شد .\r\n\r\n","description":"","footnote":" ( 1 ) . بقره ( 2 ) ، آيهء 195 . ","page_name":" 420 ","page_number":420},
  {"content":"\r\n\r\nتيره‌ترين و تاريك‌ترين روزگارى كه در جريان تاريخ اسلام به خانوادهء رسالت‌وشيعيانشان گذشته دورهء حكومت بيست سالهء معاويه بود .\r\nمعاويه پس از آن كه خلافت اسلامى را با هر نيرنگ بود ، به دست آورد و فرمانرواى بى قيد و شرط كشور پهناور اسلامى شد ، همهء نيروى شگرف خود را صرف تحكيم و تقويت فرمانروايى خود و نابود ساختن اهل بيت رسالت مىنمود ، نه تنها در اين كه آنان را نابود كند ، بلكه مىخواست ، نام آنان را از زبان مردم و نشان آنان را از ياد مردم محو كند .\r\nجماعتى از صحابه پيغمبر ( ص ) را كه مورد احترام و اعتماد مردم بودند ، از هر راه بود ، با خود همراه و با ساختن احاديث به نفع صحابه و ضرر اهل بيت به كار انداخت .\r\nبه دستور او در منابر اسلامى در سرتاسر بلاد اسلامى اميرالمؤمنين ( ع ) ( مانند يك فريضه دينى ) سبّ و لعن مىشد .\r\nبه وسيلهء ايادى خود مانند زياد بن أبيه ، سمرة بن جندب ، بسر بن ارطاة و امثال ايشان هر جا از دوستان اهل بيت سراغ مىكرد ، به زندگىاش خاتمه مىداد و در اين راه‌ها از زر ، زور ، تطميع ، ترغيب و تهديد تا آخرين حدّ توانايى استفاده مىكرد .\r\nدر چنين محيطى طبعاً كار به اين جا مىكشد كه عامّهء مردم از بردن نام على و آل على نفرت پيدا كنند و كسانى كه از دوستى اهل بيت رگى در دل دارند ، از ترس جان ، مال و عرض خود ، هر گونه رابطهء خود را با اهل بيت قطع كنند .\r\nواقع امر را از اين جا مىتوان به دست آورد كه امامت سيّد الشهداء ( ع ) تقريباً ده سال طول كشيد و در همهء اين مدّت ( جز چند ماه اخير ) ، معاصر معاويه بود . در طول اين مدّت از آن حضرت ، كه امامِ وقت و مبيّن معارف و احكام دين بود ، در تمام فقه اسلامى حتّى يك حديث نقل نشده است ( منظور روايتى است كه مردم از آن حضرت نقل كرده باشند كه شاهد مراجعه و اقبال مردم است نه روايتى كه از داخل خاندان آن حضرت مانند ائمه بعدى رسيده باشد ) .\r\nو از اين جا معلوم مىشود كه آن روز ، درِ خانه اهل بيت ( ع ) به كلّى بسته شده و اقبال مردم به حدّ صفر رسيده بود .\r\nاختناق و فشار روز افزون كه محيط اسلامى را فرا گرفته بود ، به امام حسن ( ع ) اجازهء ادامهء جنگ يا قيام عليه معاويه را نداد ؛ زيرا :\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nاوّلًا : معاويه از وى بيعت گرفته بود و با وجود بيعت ، كسى با وى همراهى نمىكرد .\r\nثانياً : معاويه خود را يكى از صحابهء كبار پيغمبر ( ص ) و كاتب وحى و مورد اعتماد و دست راست سه نفر از خلفاى راشدين به مردم شناسانيده و نام « خال المؤمنين » را به عنوان لقبى مقدّس بر خود گذاشته بود .\r\nثالثاً : با نيرنگ مخصوص به خودش به آسانى مىتوانست امام حسن ( ع ) را به دست كسان خودش بكشد و بعد به خونخواهى وى برخيزد و از قاتلين وى انتقام بگيرد و مجلس عزا نيز برايش بر پا كند و عزادار شود !\r\nمعاويه ، وضع زندگى امام حسن ( ع ) را به جايى كشانيده بود كه كم‌ترين امنيّتى حتّى در داخل خانهء شخصى خودش نداشت و سرانجام نيز ( وقتى كه مىخواست براى يزيد از مردم بيعت بگيرد ) آن حضرت را به دست همسر خودش مسموم كرده ، شهيد ساخت .\r\nهمان سيّد الشّهداء ( ع ) كه پس از درگذشت معاويه ، بى درنگ عليه يزيد قيام كرد و خود و كسان خود حتّى بچهء شير خوارهء خود را در اين راه فدا ساخت ، در همهء مدّت امامت خود ، كه معاصر معاويه بود ، به اين فداكارى نيز قادر نشد ، زيرا در برابر نيرنگ‌هاى صورتاً حق به جانب معاويه و بيعتى كه از وى گرفته شده بود ، قيام و شهادت او كم‌ترين اثرى نداشت .\r\nاين بود خلاصه وضع ناگوارى كه معاويه در محيط اسلامى به وجود آورد و درِ خانهء پيغمبر اكرم را به كلّى بسته ، اهل بيت را از هر گونه اثر و خاصيّت انداخت .\r\nمرگ معاويه و خلافت يزيد\r\nآخرين ضربت كارى وى كه به پيكر اسلام و مسلمين وارد ساخت ، اين بود كه خلافت اسلامى را به سلطنت استبدادى موروثى تبديل نمود و پسر خود يزيد را به جاى خود نشانيد .\r\nدر حالى كه يزيد هيچ گونه شخصيّت دينى ( حتّى به طور تزوير و تظاهر ) نداشت و همهء وقت خود را علناً با ساز و نواز و باده گسارى و شاهد بازى و ميمون رقصانى مىگذرانيد و احترامى به مقرّرات دينى نمىگذاشت و گذشته از همهء اين‌ها اعتقادى به دين و آيين نداشت . چنان كه وقتى اسيران اهل بيت و سرهاى شهداء كربلا را وارد دمشق مىكردند و به تماشاى آن‌ها بيرون آمده بود ، بانگ كلاغى به گوشش رسيد . گفت :\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n نَعبَ الْغُرابُ فَقُلْتُ قُلْ أَوْ لا تَقُلْ * فَقَدْ اقْتَضَيْتُ مِنَ الرَّسُولِ دُيُونى « 1 »  \r\nو همچنين هنگامى كه اسيران اهل بيت و سر مقدّس سيّد الشهداء را به حضورش آوردند ، ابياتى سرود ، كه يكى از آن‌ها اين بيت بود :\r\n لَعِبَتْ هاشِمُ بِالْمُلْكِ فَلا * خَبَرٌ جاءَ و لا وَحْىٌ نَزَلَ \r\nزمامدارى يزيد كه توأم با ادامهء سياست معاويه بود ، تكليف اسلام و مسلمين را روشن مىكرد و از جمله ، وضع رابطهء اهل بيت رسالت را با مسلمانان و شيعيانشان ( كه مىبايست به دست فراموشى مطلق سپرده شود و بس ) معلوم مىساخت .\r\nدر چنين شرايطى ، يگانه وسيله و مؤثّرترين عامل براى قطعيّت يافتن سقوط اهل بيت و در هم ريختن بنيان حق و حقيقت اين بود كه سيّد الشّهداء با يزيد بيعت كند و او را خليفه و جانشين مفترض الطّاعهء پيغمبر بشناسد .\r\nامام ( ع ) و بيعت با يزيد\r\nسيّد الشّهداء نظر به پيشوايى و رهبرى واقعى كه داشت ، نمىتوانست ، با يزيد بيعت كند و چنين قدم مؤثّرى در پايمال ساختن دين و آيين بردارد و تكليفى جز امتناع از بيعت نداشت و خدا نيز جز اين از وى نمى خواست .\r\nاثر امتناع از بيعت\r\nامتناع از بيعت نيز اثرى تلخ و ناگوار داشت ؛ زيرا قدرت هولناك و مخالف‌ناپذير وقت ، با تمام هستى خود بيعت مىخواست ( بيعت مىخواست يا سر ) و به هيچ چيز ديگر قانع نبود ، از اين روى كشته شدن امام ( ع ) در صورت امتناع در بيعت ، قطعى و لازم لاينفكّ امتناع بود .\r\nسيّد الشهداء ( ع ) نظر به رعايت مصلحت اسلام و مسلمين ، تصميم قطعى بر امتناع از بيعت و كشته شدن گرفت و بى محابا مرگ را بر زندگى ترجيح داد و تكليف خدايى وى نيز امتناع از بيعت و كشته شدن بود .\r\n( و اين است معناى آنچه در برخى از روايات وارد است ، كه رسول خدا ( ص ) در خواب به او فرمود : خدا مىخواهد تو را كشته ببيند « 2 »  و نيز آن حضرت به بعضى از كسانى كه از نهضت\r\n\r\n","description":"","footnote":" ( 1 ) . آلوسى ، تفسير روح المعانى ، ج 26 ، ص 66 ، به نقل از تاريخ ابن الوردى و كتاب وافى الوفيات .  ( 2 ) . مركز تحقيقات باقرالعلوم ، موسوعه كلمات الحسين ( ع ) ، ص 287 . ","page_name":" 423 ","page_number":423},
  {"content":"\r\n\r\nمنعش مىكردند ، فرمود : خدا مىخواهد مرا كشته ببيند و به هر حال ، مراد ، مشيّت تشريعى است ، نه مشيّت تكوينى ؛ زيرا چنان كه سابقاً بيان كرديم ، مشيّت تكوينى خدا تأثيرى در اراده و فعل ندارد ) .\r\nترجيح مرگ بر زندگى\r\nآرى ! سيّد الشّهداء ( ع ) تصميم بر امتناع از بيعت و ( در نتيجه ) كشته شدن گرفت .\r\nمرگ را بر زندگى ترجيح داد و جريان حوادث نيز اصابت نظر آن حضرت را به ثبوت رسانيد . زيرا شهادت وى با آن وضع دلخراش ، مظلوميّت و حقّانيّت اهل بيت را مسجّل ساخت و پس از شهادت تا دوازده سال نهضت‌ها و خونريزىها ادامه يافت و پس از آن همان خانه‌اى كه در زمان آن حضرت كسى درِ آن را نمىشناخت ، مركزى براى هدايت مردم شد . با مختصر آرامشى كه در زمان امام پنجم به وجود آمد ، شيعه مانند سيل ، از اطراف و اكناف دور شمع وجودش گرد آمد . حقّانيّت و نورانيّت آن رادمردان در هر گوشه و كنار جهان به تابش و تلألؤ پرداخت . پايه استوار اين رويكرد ، حقّانيّت توأم با مظلوميّت اهل بيت است و پيشتاز اين ميدان سيّدالشّهداء ( ع ) بود . اكنون ، مقايسهء وضع خاندان رسالت و اقبال مردم به آنان ، در زمان حيات آن حضرت ، با وضعى كه پس از شهادت وى در مدّت چهارده قرن پيش آمده و سال به سال تازه‌تر و عميق‌تر مىشود ، اصابت نظر آن حضرت را آفتابى مىكند و بيتى كه آن حضرت ( بنا به بعضى از روايات ) انشاد فرموده ، اشاره به همين معنا است :\r\n وَ ما إنْ طِبُّنا جُبْنٌ وَ لكِنْ * مُنايانا وَ دَوْلَةَ آخِرينا « 1 »  \r\nو به همين نظر بود ، كه معاويه به يزيد اكيداً وصيّت كرده بود ، كه اگر حسين بن على از بيعت با وى خوددارى كند ، او را به حال خود رها كند و هيچ گونه متعرّض وى نشود . معاويه ، نه از راه اخلاص و محبّت ، اين وصيّت را مىكرد ، بلكه مىدانست حسين بن على بيعت كننده نيست و اگر به دست يزيد كشته شود ، اهل بيت ، مارك مظلوميّت به خود مىگيرند و اين براى سلطنت اموى ، خطرناك و براى اهل بيت بهترين وسيلهء تبليغ و پيشرفت است .\r\n\r\n","description":"","footnote":" ( 1 ) . همان ، ص 423 . ","page_name":" 424 ","page_number":424},
  {"content":"\r\n\r\nاشاره‌هاى مختلف امام عليه السلام به وظيفهء خود\r\nسيّد الشّهداء عليه السلام به وظيفه خدايى خود ، كه امتناع از بيعت بود ، آشنا بود و بهتر از همه ، به قدرت بى كران و مقاومت‌ناپذير بنىاميّه و روحيّه يزيد پى برده بود و مىدانست كه لازم لاينفكّ خوددارى از بيعت ، كشته شدن او است و انجام وظيفهء خدايى شهادت را در بر دارد . و از اين معنا در مقامات مختلف با تعبيرات گوناگون ، كشف مىفرمود . در مجلس حاكم مدينه ، كه از وى بيعت مىخواست ، فرمود :\r\n« مثل من با مثل يزيد بيعت نمىكند . » « 1 » \r\nهنگامى كه شبانه از مدينه بيرون مىرفت ، از جدّش رسول اكرم ( ص ) نقل فرمود :\r\nكه در خواب به وى فرمود : خدا خواسته ( يعنى به عنوان تكليف ) كه كشته شوى .\r\nدر خطبه‌اى كه هنگام حركت از مكّه خواند و در پاسخ كسانى كه مىخواستند ، آن حضرت را از حركت به سوى عراق منصرف سازند ، همان مطلب را تكرار فرمود .\r\nدر پاسخ يكى از شخصيّت‌هاى اعراب كه در راه اصرار داشت ، آن حضرت از رفتن به كوفه منصرف شود و گرنه قطعاً كشته خواهد شد فرمود : اين رأى بر من پوشيده نيست ولى اينان از من دست بردار نيستند و هر جا بروم و هر جا باشم مرا خواهند كشت . « 2 » \r\n( برخى از اين روايات ، اگر چه معارض دارد ، يا از جهت سند خالى از ضعف نيست ، ولى ملاحظهء اوضاع و احوال روز و تجزيه و تحليل قضايا ، آن‌ها را كاملًا تأييد مىكند ) .\r\nاختلاف روش امام ( ع ) در خلال مدّت قيام خود\r\nالبتّه مراد از اين كه مىگوييم ، مقصد امام ( ع ) از قيام خود شهادت بود و خدا شهادت او را خواسته بود ، اين نيست كه خدا از وى خواسته بود ، از بيعت يزيد خوددارى نمايد ؛ آن گاه دست روى دست گذاشته به كسان يزيد اطلّاع دهد ، كه بياييد ، مرا بكشيد و بدين طريق خنده دار وظيفهء خود را انجام دهد و نام قيام روى آن بگذارد .\r\nبلكه وظيفهء امام ( ع ) اين بود كه عليه خلافت شوم يزيد قيام كرده ، از بيعت با او امتناع ورزد و امتناع خود را كه به شهادت منتهى خواهد شد ، از هر راه ممكن به پايان رساند .\r\n\r\n","description":"","footnote":" ( 1 ) . همان ، ص 287 .  ( 2 ) . همان ، ص 308 . ","page_name":" 425 ","page_number":425},
  {"content":"\r\n\r\nاز اين جا است ، كه مىبينيم ، روش امام ( ع ) در خلال مدّت قيام به حسب اختلاف اوضاع و احوال مختلف بود .\r\nدر آغاز كار ، كه تحت فشار حاكم مدينه قرار گرفت ، شبانه از مدينه حركت كرده ، به مكّه كه حرم خدا و مأمن دينى بود ، پناهنده شد و چند ماهى در مكّه در حال پناهندگى گذرانيد .\r\nاز سويى در مكّه تحت مراقبت سرّى مأموران آگاهى خلافت بود تا تصميم گرفته شد توسّط گروهى اعزامى ، در موسم حج كشته شود ، يا گرفته شده به شام فرستاده شود و از سوى ديگر سيل نامه از جانب عراق به سوى آن حضرت سرازير شده ، كوفيان درصدها و هزارها نامه ، وعدهء يارى و نصرت داده ، او را به عراق دعوت كردند و وقتى آخرين نامه كه صريحاً به عنوان اتمام حجّت ( چنان كه بعضى از مورّخان نوشته‌اند ) از اهل كوفه رسيد ، آن حضرت تصميم به حركت و قيام خونين گرفت . اوّل به عنوان اتمام حجّت ، مسلم بن عقيل را به عنوان نماينده خود فرستاد ؛ پس از چندى نامه مسلم مبنى بر مساعد بودن اوضاع ، نسبت به قيام ، به آن حضرت رسيد .\r\nامام ( ع ) به ملاحظهء دو عامل كه گفته شد ، يعنى ورود مأموران سِرّى شام به منظور كشتن ، يا گرفتن وى و حفظ حرمت خانهء خدا و مهيّا بودن عراق براى قيام ، به سوى كوفه رهسپار شد .\r\nسپس در اثناى راه ، كه خبر قتل فجيع مسلم و هانى رسيد ، روش قيام و جنگ تهاجمى را به قيام دفاعى تبديل فرموده ، به تصفيهء جماعت خود پرداخت و تنها كسانى را كه تا آخرين قطرهء خون خود از يارى دست بردار نبودند ، نگه داشته ، رهسپار مصرع خود شد .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n\r\nشبهاتى پيرامون عاشورا و بزرگداشت آن « 1 » \r\nمحمد تقى مصباح يزدى\r\nدر اين ايام فرصت خوبى است كه شناخت خودمان را نسبت به مكتب عاشورا و مكتب حسينى عمق ببخشيم و سؤال‌هايى را كه درباره مسائل مربوط به قيام ابىعبداللَّه در اذهان همه به خصوص در اذهان نوجوانان و جوانان پيش مىآيد ، مورد بحث قرار دهيم ، تا معرفت همه ما ، به ويژه جوانان عزيز نسبت به سالار شهيدان ( ع ) و قيام بزرگ او بيش‌تر شود ، و بتوانيم در سايه معرفت بيش‌تر ، هم براى دنياى خود و هم براى آخرتمان بهره بيش‌ترى ببريم .\r\nدر نظر مىگيريم نوجوانى را كه تازه به رشد فكرى رسيده است و مىخواهد همه مسائل و پديده‌هاى اجتماعى و آنچه را در اطرافش مىگذرد بفهمد ، و علت آن‌ها را درك كند ، تا ارزيابى روشنى از مسائل و پديده‌هاى پيرامون خود داشته باشد . نوجوان در ايام محرم مىبيند جلساتى تشكيل مىشود ، مردم لباس سياه مىپوشند ، پرچم‌هاى سياه نصب مىكنند .\r\nاو مشاهده مىكند هيأت‌هاى عزادارى ، سينه زنى و زنجير زنى تشكيل مىشود و مردم اشك مىريزند . او شاهد پديده‌هايى است كه هيچ سابقه‌اى در ساير ايام ندارد ، يا در ساير اجتماعات ديده نمىشود . طبعاً اين سؤال براى وى مطرح مىشود كه اين مراسم به چه منظورى است ؟ چرا بايد انسان لباس سياه بپوشد ؟ چرا بايد مردم تا پاسى از شب به سر و سينه بزنند ؟ چرا بايد اين همه اشك بريزند ؟\r\n\r\n","description":"","footnote":" ( 1 ) . برگرفته از كتاب « اذرخشى ديگر از آسمان كربلا » مؤسسه آموزشى پژوهشى امام خمينى ( ره ) ، قم ، چاپ اول ، 1379 ؛ اين كتاب مجموعه از سخنرانيهاى آية اللَّه مصباح يزدى است و در اينجا دو سخنرانى را با حذف مقدمات آورده‌ايم . ","page_name":" 427 ","page_number":427},
  {"content":"\r\n\r\nجواب‌هاى ساده‌اى نيز داده مىشود كه سيد الشهداء ( ع ) در راه خدا و اسلام شهيد شده‌اند و بايد به ياد آن حضرت اشك بريزيم ؛ و يا اين كه عزادارى براى امام حسين ( ع ) ثواب دارد ؛ آن حضرت روز قيامت ما را شفاعت خواهند فرمود . نوجوانان ما كم و بيش چنين جواب‌هايى را مىشنوند . اما گر بنده ، خودم را در حد جوانى با اين پرسش‌ها فرض كنم ، اين پاسخ‌ها برايم قانع كننده نخواهد بود .\r\nپرسش‌هايى را كه در اين زمينه مطرح مىشود ، مىتوان به چهار سؤال تحليل كرد . سعى ما بر اين است كه هر يك از اين سؤال‌ها را جداگانه جواب دهيم تا بتوانيم پايه شناخت نوجوانان و جوانان عزيزمان را نسبت به مراسم عاشورا ارتقا بخشيم و فرهنگ عاشورايى را بيش‌تر روشن كنيم .\r\n\r\nچرا بايد حادثه عاشورا را گرامى بداريم ؟\r\nچرا بايد خاطره حادثه‌اى را كه 1360 سال پيش اتفاق افتاده است ، زنده كرد و مراسمى به ياد آن خاطره برگزار كرد ؟ اين رويداد جريانى تاريخى بوده است كه زمان آن گذشته است ؛ تلخ يا شيرين ، هر چه بوده است آثار آن تمام شده است . چرا بايد بعد از گذشت نزديك به چهارده قرن ، ياد آن جريان و آن حادثه را زنده نگه داريم و مراسمى براى آن بر پا داريم ؟\r\nپاسخ اين سؤال ، چندان مشكل نيست . براى اين كه به سادگى مىتوان به هر نوجوانى تفهيم كرد كه حوادث گذشته هر جامعه مىتواند در سرنوشت و آينده آن جامعه آثار عظيمى داشته باشد . تجديد آن خاطره‌ها در واقع نوعى بازنگرى و بازسازى آن حادثه است ، تا مردم از آن جريان استفاده كنند . اگر حادثه مفيدى بوده است و در جاى خود منشأ آثار و بركاتى به شمار مىرفته است ، بازنگرى و بازسازى آن نيز مىتواند مراتبى از آن بركات را داشته باشد .\r\nعلاوه بر اين ، در همه جوامع انسانى مرسوم است كه به نوعى ، از حوادث گذشته خود ياد مىكنند ؛ آن‌ها را بزرگ شمرده و به آن‌ها احترام مىگذارند . خواه مربوط به اشخاصى باشد كه در پيشرفت جامعه خود مؤثر بوده‌اند ، نظير دانشمندان و مخترعان ، و خواه مربوط به كسانى باشد كه از جنبه سياسى و اجتماعى ، در رهايى ملت خود نقش مؤثرى داشته‌اند و قهرمان ملى بوده‌اند . همه عقلاى عالم براى اين گونه شخصيت‌ها آيين‌هاى بزرگداشتى را منظور مىكنند .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nاين كار بر اساس يكى از مقدس‌ترين خواسته‌هاى فطرى است كه خدا در نهاد همه انسان‌ها قرار داده است ، و از آن به « حس حق‌شناسى » تعبير مىكنيم . لذا اين خواسته فطرى همه انسان‌ها است كه در برابر كسانى كه به آن‌ها خدمت كرده‌اند حق‌شناسى و شكرگزارى كنند ، آنان را به خاطر داشته باشند و به ايشان احترام بگذارند . علاوه بر اين ، ياد آن خاطره‌ها ، در صورتى كه در سعادت جامعه تأثيرى داشته ، مىتواند عامل مؤثر ديگرى را در زمان بيان خاطره‌ها بيافريند . در اين صورت ، گويا خود آن حادثه تجديد مىشود .\r\nاز آن جا كه معتقديم حادثه عاشورا حادثه عظيمى در تاريخ اسلام بوده است ، و نقش تعيين كننده‌اى در سعادت مسلمان‌ها و روشن شدن راه هدايت مردم داشته است ، اين حادثه در نظر ما بسيار ارزشمند است . لذا بزرگداشت و بازسازى اين حادثه و به خاطر آوردن آن ، موجب مىگردد تا بتوانيم از بركات آن در جامعه امروز نيز استفاده كنيم . اين جواب را به طور كلى مىتوان در مقابل سؤال نوجوان‌ها ارائه داد و آنان را قانع كرد كه زنده نگه داشتن ياد بعضى از خاطره‌ها و بازسازى برخى از حوادث كه در گذشته اتفاق افتاده است ، كار عاقلانه‌اى است ، و ممكن است منافع و مصالحى را براى جامعه تأمين كند . همانطور كه اصل آن حادثه تأثير مفيدى در جامعه آن روز داشته ، تجديد خاطره و بازسازى آن نيز مىتواند آثارى متناسب با خود داشته باشد . اين سؤال اول كه چرا بايد ياد عاشورا را زنده نگه بداريم ؟\r\n\r\nچرا براى بزرگداشت عاشورا از بحث و گفتگو استفاده نمىشود ؟\r\nسؤال دومى كه از تحليل آن سؤال كلى مطرح مىشود اين است كه زنده نگه داشتن ياد عاشورا فقط منحصر به اين نيست كه انسان سينه زنى و گريه كند ، شهر را سياه‌پوش كند ، مردم تا نيمه‌هاى شب به عزادارى بپردازند و حتى گاهى روزها كار و زندگى خود را تعطيل كنند ؛ اين امور ضررهاى اقتصادى به دنبال دارد . در حالى كه ممكن است اين خاطره‌ها به گونه‌اى تجديد شود كه ضررهاى اقتصادى و اجتماعى كم‌ترى داشته باشد . اين سؤال را بر اساس اين فرض به اين صورت مطرح مىكنم كه روحيه بسيارى از مردم با مسائل اقتصادى و مادى بيش‌تر سازگار است و مردم به اين مسائل بيش‌تر توجه دارند . در اين صورت آنان حوادث را\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nبر اثر منافع يا ضررهاى مادى و اقتصادى ارزيابى مىكنند . نوجوانى را فرض مىكنيم كه هنوز تربيت دينى كاملى نيافته است . ممكن است اين سؤال به ذهن او بيايد كه انجام اين قبيل امور ضررهاى اقتصادى در پى دارد . توليد كم مىشود ، وقت اشخاص گرفته مىشود ، هنگامى كه مردم تا نيمه شب عزادارى مىكنند ، روز بعد توان كار كردن ندارند . دو ماه جامعه بايد نوعى سستى و رخوت را بپذيرد ، براى اين كه ياد اين حادثه زنده داشته شود . در حالى كه راههاى ديگرى نيز براى بزرگداشت واقعه عاشورا وجود دارد . مثلًا جلسات بحث ، ميزگرد يا سمينارهايى ترتيب داده شود ، و با تماشاى بحث و گفتگو خاطره اين حادثه براى مردم تجديد شود . ديگر دو ماه عزادارى و گريه كردن و بر سر و سينه زدن ، چرا صورت پذيرد ؟\r\nحتى اگر يك مجلس كافى نيست ، مىتوان مجالس متعدد ، كنفرانس و كنگره برپا كرد . مگر زنده نگه داشتن يك خاطره صرفاً به اين است كه مردم بر سر و سينه بزنند و خود را اذيت كنند ؟\r\nبعد از اين كه پذيرفتيم زنده داشتن ياد عاشورا و حسين بن على ( ع ) براى ما مفيد است و در جامعه ما اثر مطلوب دارد ، سؤال دوم اين است كه چرا اين بزرگداشت بايد به اين شكل صورت بگيرد ؟ در تمام دنيا هنگامى كه مىخواهند از بزرگان خود به بزرگى ياد كنند ، مراسمى تشكيل مىدهند ، بحث و گفتگو برگزار مىكنند ؛ اما چرا مراسم بزرگداشت عاشورا بايد به اين شكل باشد ؟\r\nجواب اين سؤال تا حدودى از سؤال اول پيچيده‌تر است . جواب اين است كه البته بحث درباره شخصيت سيدالشهداء ( ع ) ، تشكيل ميزگردها ، كنفرانس‌ها ، سخنرانىها ، نوشتن مقالات و امثال اين قبيل كارهاى فرهنگى ، علمى و تحقيقات ، بسيار مفيد و لازم است . و البته در جامعه ما نيز انجام مىشود و به بركت نام سيدالشهداء ( ع ) و عزادارى آن حضرت ، بحث ، گفتگو و تحقيقات زيادى پيرامون اين امور صورت مىگيرد و مردم نيز معارف را فرا مىگيرند . اين فعاليت‌ها به جاى خود لازم است ، اما آيا براى اين كه ما از حادثه عاشورا بهره بردارى صحيح كنيم ، اين اقدامات كافى است ؟ يا اين كه امور ديگرى نيز مثل همين عزادارىها به جاى خود لازم است ؟ جواب دادن به اين سؤال متوقف بر اين است كه ما نظرى روان شناسانه به انسان بيندازيم و ببينيم عواملى كه در رفتار آگاهانه ما مؤثر است فقط عامل\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nشناختى و معرفت است يا عوامل ديگرى هم در شكل دادن رفتارهاى اجتماعى ما مؤثر است .\r\nهنگامى كه در رفتارهاى خود دقت كنيم درمىيابيم كه در رفتارهاى ما دست كم دو دسته از عوامل نقش اساسى ايفا مىكنند . يك دسته عوامل شناختى ، كه موجب مىشود انسان مطلبى را بفهمد و بپذيرد . حال مطلب مورد نظر از هر مقوله‌اى كه باشد ، متناسب با آن از استدلال عقلى ، تجربى و يا راههاى ديگر استفاده مىشود . قطعاً شناخت در رفتار ما تأثير زيادى دارد ، اما يگانه عامل مؤثر نيست . عوامل ديگرى هم هستند كه شايد تأثير آن‌ها در رفتار ما بيش‌تر از شناخت باشد . اين عوامل را به طور كلى انگيزه‌ها ، و به تعبيرات ديگرى احساسات و عواطف ، تمايلات ، گرايش‌ها ، ميل‌ها ، غرائز و عواطف مىنامند . اين‌ها سلسله‌اى از عوامل درونى و روانى است كه در رفتار ما مؤثر است . هر گاه شما رفتار خود را تحليل كنيد ، خواه رفتار مربوط به زندگى فردى شما باشد ، و خواه رفتار خانوادگى ، رفتار اجتماعى ، يا رفتار سياسى شما باشد ، مىبينيد عامل اصلى كه شما را به انجام آن رفتار واداشته است همين عوامل تحريك كننده و برانگيزاننده است . مرحوم شهيد استاد مطهرى در اين مورد تشبيهى داشتند . ايشان رفتار انسان را به خودرو تشبيه مىكردند . يك خودرو براى حركت به دو عامل نيازمند است . عاملى كه انرژى مكانيكى را در خودرو توليد كند ، تا خودرو به كمك آن بتواند حركت كند . غير از انرژى مكانيكى ، يك خودرو بايد چراغ هم داشته باشد تا راه را بنماياند و خودرو داخل دست‌انداز و گودال نيفتد . اگر در محيط تاريكى موتور خودرو خيلى خوب كار كند و انرژى مكانيكى هم توليد كند ، اما راه را نبينيم ، ممكن است با خطرهاى بسيار جدى مواجه شويم . ممكن است تصادفاتى روى دهد كه به قيمت جان راننده و سرنشينان تمام شود . پس خودرو بايد علاوه بر داشتن سوخت براى توليد انرژى مكانيكى ، چراغ هم داشته باشد تا راه را به ما بنماياند . همچنين وجود انسان هم به دو نوع عامل نيازمند است . عاملى بايد در درون ما باشد تا ما را برانگيزاند . بايد براى هر كارى ميلى داشته باشيم تا آن كار را انجام دهيم . بايد شور و شوقى نسبت به انجام آن كار پيدا كنيم ، علاقه‌اى نسبت به آن كار داشته باشيم تا بر انجام آن اقدام كنيم . و ديگر اين كه بايد بدانيم به چه دليل بايد اين كار را انجام دهيم ؟ اين كار ، براى ما چه فايده‌اى دارد ؟ و چگونه بايد آن را انجام\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nدهيم ؟ مواردى از اين قبيل از جمله عوامل شناختى است . اين عوامل را بايد به دقت مورد مطالعه قرار داد و از طريق تجربه يا استدلال فرا گرفت . لازم است با مراجعه به منابع ، متناسب با كارى كه مىخواهيم انجام دهيم شناختهاى لازم را به دست آوريم . اما فقط شناخت كافى نيست تا ما را به حركت درآورد . عامل روانى ديگرى نياز داريم تا ما را به سوى كار برانگيزاند و به طرف انجام كار سوق دهد . اين گونه عوامل را انگيزه‌هاى روانى مىنامند . اسم‌هاى ديگرى هم دارد ؛ سائقه ، احساسات و عواطف نيز ناميده مىشود . اين عوامل در مجموع ، ميل به حركت را در انسان به وجود مىآورد ، عشق به انجام كار را ايجاد مىكند ، و شور و هيجان به وجود مىآورد . تا اين عوامل نباشد كار انجام نمىگيرد . حتى اگر انسان به يقين بداند كه فلان ماده غذايى براى بدن او مفيد است ، اما تا اشتها نداشته باشد و يا تا اشتهاى او تحريك نشود ، به سراغ خوردن آن غذا نمىرود . اگر فرضاً اشتهاى كسى كور شود ، و يا به بيمارى مبتلا شود كه اشتها پيدا نكند ، هر چه به او بگويند كه اين ماده غذايى براى بدن او خيلى مفيد است ، تمايلى به خوردن آن پيدا نمىكند ؛ پس غير از آن دانستن بايد اين ميل و انگيزه نيز در درون انسان باشد . مسائل اجتماعى و سياسى هم همين حكم را دارد . هر چه شخص بداند فلان حركت اجتماعى خوب و مفيد است ، تا انگيزه‌اى براى انجام آن حركت نداشته باشد حركتى انجام نمىدهد . مىگويد قبول دارم كه انجام آن خوب است ، اما من بايد انگيزه‌اى داشته باشم ، عاملى بايد مرا به حركت درآورد تا آن كار را انجام دهم .\r\nحال ، بعد از اين كه پذيرفتيم براى حركت‌هاى آگاهانه و رفتارهاى انسانى دو دسته عوامل شناختى و انگيزشى يا عواطف و احساسات لازم است و بعد از اين كه دانستيم حركت سيدالشهداء ( ع ) چه نقش مهمى در سعادت انسان‌ها داشته است ، متوجه خواهيم شد اين شناخت خود به خود براى ما حركت آفرين نمىشود . هنگامى دانستن و به ياد آوردن آن خاطره‌ها ما را به كارى مشابه كار امام ( ع ) و به پيمودن راه او وامىدارد كه در ما نيز انگيزه‌اى به وجود آيد و بر اساس آن ، ما هم دوست داشته باشيم آن كار را انجام دهيم . خود شناخت ، اين ميل را ايجاد نمىكند ؛ بلكه بايد عواطف ما تحريك شود و احساسات ما برانگيخته شود تا اين كه ما هم بخواهيم كارى مشابه كار او انجام دهيم . پس تحقق چنين امرى نيازمند دو دسته از عوامل است . جلسات بحث و گفتگو و سخنرانىها مىتواند آن بخش اول را تأمين كند ، يعنى\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nشناخت لازم را به ما بدهد . اما عامل ديگرى هم براى تقويت احساسات و عواطف لازم داريم ، البته خود شناخت ، يادآورى و مطالعه يك رويداد مىتواند نقش داشته باشد ، اما نقش اساسى را چيزهايى ايفا مىكند كه تأثير مستقيمى بر احساسات و عواطف ما داشته باشد .\r\nهنگامى كه صحنه‌اى بازسازى مىشود و انسان از نزديك به آن صحنه مىنگرد ، اين مشاهده با هنگامى كه انسان بشنود چنين جريانى واقع شده ، يا اين كه فقط بداند چنين حادثه‌اى اتفاق افتاده است ، بسيار تفاوت دارد . خود شما مىتوانيد اين نكته را در زندگى خود تجربه كنيد . چيزى را كه مطلع شديد انجام شده ، يا انجام مىشود ، اما وقوع آن را نديده‌ايد ، تأثير آن نسبت به زمانى كه به چشم خودتان ديده‌ايد كه آن حادثه واقع شده ، تفاوت زيادى خواهد داشت . همه ما مىدانيم كه در اين شهر مردم محروم زيادى هستند اما ديدن يك شخص محروم با يك حالت رقت‌آور مىتواند در ما تأثيرى ببخشد كه صرف دانستن ، هيچگاه آن اثر را ندارد . وقتى انسان حالت رقت‌آور مريضى و يا حالت طفل يتيمى را ديد ، اثرى در روح او ايجاد مىشود كه هرگز دانستنىها چنين اثرى را نمىتواند داشته باشد . اين مطلب را ، هم مىتوانيم در زندگى خودمان تجربه كنيم و هم از منابع دينى استفاده كنيم .\r\nاكنون به عنوان مثال داستانى را از قرآن كريم يادآورى مىكنم كه همه شنيده‌ايد . مىدانيد كه حضرت موسى ( ع ) از جانب خداوند به كوه طور دعوت شد تا در آن جا عبادت كند . آنچه به مردم گفته شد اين بود كه ايشان يك ماه در آن جا خواهد ماند . اما اراده خدا آن بود كه حضرت موسى چهل روز بماند : « وَ وَاعَدْنَا مُوسَى ثَلَاثِينَ لَيْلَةً وَأَتْمَمْنَاهَا بِعَشْرٍ » « 1 »  آن ده روز را مردم نمىدانستند ، و اين آزمايشى براى قوم بنى اسرائيل بود تا نشان دهد آنان تا چه اندازه در ايمانشان استوار هستند . بعد از اين كه سى روز تمام شد ، بنى اسرائيل نزد هارون - كه جانشين موسى بود - آمدند و پرسيدند چرا برادرت نيامد ؟ گفت منتظريم ، به زودى مىآيد . روز بعد هم موسى نيامد . مجدداً پرسيدند چرا موسى نيامد ؟ از تأخير او معلوم مىشود كه ما را تنها گذاشته و خود رفته است . سامرى از اين فرصت استفاده كرد و آن گوساله را ساخت و مردم را به پرستش گوساله دعوت كرد و گفت : « هَذَا إِلَهُكُمْ وَ إِلَهُ مُوسَى » « 2 »  اين خداى شما است و خداى\r\n\r\n","description":"","footnote":" ( 1 ) . اعراف ، 142 .  ( 2 ) . طه ، 88 . ","page_name":" 433 ","page_number":433},
  {"content":"\r\n\r\nموسى نيز همين است . خدايى كه موسى مىگفت من در كوه طور با او مناجات كنم ، آن خدايى كه موسى را به رسالت مبعوث كرده است ، آن خدا همان است كه من او را ساخته‌ام . بسيارى از بنى اسرائيل در برابر گوساله به سجده افتادند و مشغول پرستش آن شدند . خداى متعال در طور به حضرت موسى وحى كرد كه در ميان قومت چنين جريانى اتفاق افتاده است و در طى اين غيبت ده روزه تو ، مردم گوساله پرست شده‌اند . حضرت موسى هم شنيد اما عكس‌العملى نشان نداد . ده روز تمام شد و بعد از چهل روز الواح آسمانى را كه بر او نازل شده بود براى مردم آورد تا ايشان را به اطاعت از احكام الهى و عمل به شريعت نازل شده دعوت كند . وقتى حضرت برگشت ديد مردم گوساله مىپرستند . به محض اين كه ديد در حال پرستش گوساله هستند ، عصبانى شد ، به گونه‌اى كه الواح را به كنارى پرتاب كرد : « وَ الْقَى الالْواحَ وَ أَخَذَ بِرَأسِ اخيهِ يَجُرُّهُ الَيْهِ » « 1 »  به سراغ برادرش حضرت هارون رفت ، و سر او را گرفت و با عصبانيت به سوى خود كشيد و از او بازخواست كرد كه چرا اجازه دادى مردم گمراه گردند ؟ « أَفَعَصَيْتَ أَمْرى » ؛ « 2 »  به كل داستان كارى ندارم . منظورم تذكر فرق بين دانستن و مشاهده كردن است . خدا به حضرت موسى از ماجراى گوساله‌پرستى قوم او خبر داده بود . حضرت موسى نيز در مورد آن هيچ شكى نداشت . زيرا خبرى بود كه خدا به او داده بود . وقتى خبر را شنيد آثار غضب در او ظاهر نشد . اما زمانى كه بازگشت و ديد كه مردم گوساله مىپرستند ، آشفته شد و نتوانست تحمل كند . به سراغ برادر خود رفت و به او اعتراض كرد . مقصود بيان فرق بين دانستن و ديدن است .\r\nخداى متعال انسان را به گونه‌اى آفريده است كه هنگامى كه چيزى را مىبيند يا مناظرى را مشاهده مىكند ، اثرى مىپذيرد كه هيچ گاه گفته‌ها ، شنيده‌ها و دانسته‌ها آن اثر را ندارد . هر گاه صحنه‌هايى را بسازيم و بازسازى كنيم ، خواه در قالب سنتى و يا با استفاده از روش‌هاى جديد و به صورت نمايش و فيلم ، به گونه‌اى كه جريان عاشورا را براى مردم مجسم كند ،\r\n\r\n","description":"","footnote":" ( 1 ) . اعراف ، 150 .  ( 2 ) . طه ، 93 . ","page_name":" 434 ","page_number":434},
  {"content":"\r\n\r\nبازسازى آن صحنه‌ها و نشان دادن آن‌ها اثرى دارد كه گفتن و دانستن آن‌ها نمىتواند آن اثر را داشته باشد . نمونه اين مسأله را شما خود بارها تجربه كرده‌ايد . مكرراً حوادث عاشورا را شنيده‌ايد و در ذهن شما جاى گرفته است . مىدانيد امام حسين ( ع ) روز عاشورا چگونه به شهادت رسيد ، اما آيا دانسته‌هاى شما اشك شما را جارى مىكند ؟ وقتى در مجالس شركت مىكنيد و مرثيه خوان مرثيه مىخواند ، مخصوصاً اگر لحن خوبى هم داشته باشد و به صورت جذابى داستان كربلا را براى شما بيان كند ، آن گاه مىبينيد كه بىاختيار اشك شما جارى مىشود . اين شيوه مىتواند در تحريك احساسات شما تأثيرى داشته باشد كه خواندن و دانستن چنان اثرى را ندارد . به همين نسبت آنچه ديده مىشود به مراتب مؤثرتر از شنيدنىها است . منظور از اين توضيحات آن بود كه ما علاوه بر اين كه بايد بدانيم چرا ابى عبداللَّه قيام كرد ، و بدانيم كه چرا مظلومانه شهيد شد ، بايد اين مطلب به گونه‌اى بازسازى شود تا حتى المقدور بهتر بشنويم و ببينيم تا عواطف و احساسات ما برانگيخته‌تر شود . هر اندازه اين‌ها در برانگيخته‌تر شدن عواطف و احساسات ما مؤثرتر باشد ، حادثه عاشورا در زندگى ما مؤثرتر خواهد بود . بنابراين صرف بحث و بررسى عالمانه واقعه عاشورا نمىتواند نقش عزادارى را ايفا كند . بايد صحنه‌هايى در اجتماع به وجود آيد كه احساسات مردم را تحريك كند . همين كه صبح از خانه بيرون مىآيند مىبينند شهر سياه‌پوش شده است ، پرچم‌هاى سياه نصب شده است ، و خود اين تغيير حالت ، دل‌ها را تكان مىدهد . گرچه مردم مىدانند فردا اول محرم است ، اما ديدن پرچم سياه اثرى را در دل آن‌ها مىگذارد كه دانستن اين كه فردا اول محرم است آن اثر را نمىگذارد . راه انداختن دسته‌هاى سينه‌زنى با آن شور و هيجان خاص خود مىتواند آثارى را به دنبال داشته باشد كه هيچ كار ديگر آن آثار را ندارد .\r\nپس سؤال دوم اين بود كه چرا خاطره سيدالشهداء ( ع ) را فقط با بحث و گفتگو ، سخنرانى ، تشكيل ميزگرد و نظاير آن زنده نگه نمىداريم ؟ چرا بايد عزادارى كرد ؟ جواب اين است كه اين صحنه‌ها بايد به وجود بيايد كه غير از عامل شناخت ، عامل احساسى - عاطفى نيز در ما تقويت شود . اگر اين عواطف تحريك شود ، آن گاه مىتواند اثر كند . نمونه چنين تأثيرى را مىتوانيد در زندگى فردى و نيز زندگى اجتماعى خود بيابيد . به خصوص در اين سى - چهل سال اخير كه حركت امام ( ره ) عليه دستگاه طاغوت و كفر شروع شد . ملاحظه كرديد كه در ايام محرم و صفر نام سيدالشهداء ( ع ) و عزادارى سيدالشهداء ( ع ) مردم را به حركت وادار مىكرد . اين شور و هيجان جز در ايام عاشورا پيدا نمىشود و جز با همين مراسم سنتى\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nعزادارى يا نظاير آن حاصل نمىشود ؛ بايد عمل كرد . و رفتارى نشان داد كه احساسات و عواطف مردم را تحريك كند ، آن گاه اثر بخش خواهد بود . اين جا است كه متوجه مىشويم چرا امام ( ره ) بارها مىفرمود آنچه داريم از محرم و صفر داريم . « 1 »  چرا اين همه اصرار داشت كه عزادارى به همان صورت سنتى برگزار شود ؟ « 2 »  چون در طول سيزده قرن تجربه شده بود كه اين امور نقش عظيمى در برانگيختن احساسات و عواطف دينى مردم ايفا مىكند و معجزه مىآفريند . تجربه نشان داد كه بيش‌تر پيروزىهايى كه در دوران انقلاب و يا در دوران جنگ در جبهه‌ها حاصل شد ، در اثر شور و نشاطى بود كه مردم در ايام عاشورا و به بركت نام سيد الشهداء ( ع ) حاصل مىكردند . اين تأثير كمى نيست . با چه قيمتى مىشود چنين عاملى را در اجتماع آفريد كه اين همه شور و حركت در مردم ايجاد كند ؟ اين همه عشق مقدس بيافريند ، تا جايى كه افراد را براى شهادت آماده كند ؟ اگر بگوييم در هيچ مكتبى و يا در هيچ جامعه‌اى چنين عاملى وجود ندارد ، سخن گزافى نگفته‌ايم .\r\nپس اين كه بايد غير از بحث و گفتگو كار ديگرى براى بزرگداشت حادثه عاشورا انجام داد ، كارى كه در برانگيختن احساسات و عواطف مؤثر باشد ، روشن شد . جواب كلى سؤال اين است كه انسان فقط به شناخت مجهز نگرديده است . علاوه بر شناخت ، نيروى ديگرى به نام انگيزش‌ها و هيجانات وجود دارد كه عامل آن ، احساسات و عواطف است . اين عوامل نيز بايد تقويت شود تا نقش خود را ايفا كند . عامل تقويت آن نيز برنامه‌هاى عزادارى است .\r\n\r\nچرا بايد به ياد وقايع عاشورا عزادارى كرد ؟\r\nتا اين جا فهميديم كه بايد در جامعه عواملى را ايجاد كرد تا احساسات و عواطف دينى مردم را تحريك كند و آن‌ها را برانگيزاند تا كارى مشابه كار سيد الشهداء ( ع ) انجام دهند ؛ راه او را ادامه دهند و نسبت به اين امر مهم علاقه پيدا كنند . اما موضوع ديگرى كه در اين جا مطرح مىشود اين است كه يگانه راه برانگيختن احساسات و عواطف عزادارى و گريه نيست .\r\nعواطف انسان ممكن است با مراسم جشن و سرور هم تحريك شود . مىدانيم كه در\r\n\r\n","description":"","footnote":" ( 1 ) . صحيفه نور ، ج 15 ، ص 201 .  ( 2 ) . همان . ","page_name":" 436 ","page_number":436},
  {"content":"\r\n\r\nولادت‌هاى مبارك ، در ميلاد خود سيد الشهداء ( ع ) ، وقتى مراسم جشن برگزار مىشود ، مدح‌ها خوانده مىشود و مردم از طريق آن‌ها شور و نشاطى مىيابند .\r\nسؤال سوم اين است كه چرا براى تحريك احساسات از مراسم شاد استفاده نمىكنيد ؟\r\nچرا بايد گريه كرد ؟ چرا بايد به خود زد ؟ چرا بايد زنجير بزنيم ؟ بياييم به جاى اين كارها جشن بگيريم ، نقل و نبات پخش كنيم ، شيرينى بدهيم ، مدح و سرود بخوانيم ، تا احساسات مردم تحريك شود .\r\nجواب اين است كه احساسات و عواطف انواع مختلفى دارد . تحريك هر نوع احساسات و عواطف ، بايد با حادثه مربوط متناسب باشد . حادثه‌اى كه بزرگ‌ترين نقش را در تاريخ اسلام ايفا كرد ، حادثه شهادت ابى عبداللَّه بود . او بود كه مسير تاريخ اسلام را عوض كرد . او بود كه درسى براى حركت ، براى نهضت ، براى مقاومت و براى استقامت تا روز قيامت به انسان‌ها داد . براى آن كه خاطره تجديد شود ، فقط مجلس جشن و شادى كافى نيست . بايد كارى متناسب با آن حادثه انجام داد . يعنى بايد كارى كرد كه حزن مردم برانگيخته شود ، اشك از ديده‌ها جارى شود ، شور و عشق در دل‌ها پديد آيد . و در اين حادثه چيزى كه مىتواند چنين نقشى را بيافريند ، همين مراسم عزادارى و گريستن و گرياندن ديگران است ؛ در حالى كه خنديدن و شادى كردن هيچ وقت نمىتواند اين نقش را ايفا كند . خنديدن هيچ وقت آدم را شهادت طلب نمىكند . هيچ وقت انسان را به شلمچه نمىكشاند . هيچ وقت نمىتوانست سختىها و مصيبت‌هاى هشت سال جنگ را بر اين مردم هموار كند . اين قبيل مسائل عشق ديگرى مىخواهد كه از سوز و اشك و شور پديد مىآيد . راه آن هم همين عزادارىها است .\r\nاين سؤال سوم كه چرا ما بايد براى زنده نگه داشتن خاطره سيد الشهداء ( ع ) عزادارى و گريه كنيم .\r\n\r\nچرا بايد دشمنان امام حسين ( ع ) را لعن كرد ؟\r\nبه دنبال اين سؤال ممكن است سؤال ديگرى پديد آيد كه اين روزها بيش‌تر مطرح شده است .\r\nاغلب ، اين پرسش را منافقان مطرح مىكنند ، البته منافقان مدرن ! آن‌ها مىگويند كه بسيار خوب ، ما تا اين جا قبول كرديم كه تاريخ امام حسين ( ع ) تاريخ مؤثر و حركت‌آفرينى بوده\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاست . همچنين دريافتيم كه بايد آن را عميقاً به خاطر داشت ، و به ياد امام حسين ( ع ) عزادارى كرد ؛ تا اين جا را قبول داريم . اما شما در اين عزادارىهاى خود كار ديگرى هم مىكنيد . علاوه بر اين كه از امام حسين ( ع ) به نيكى ياد مىكنيد ، و بر شهادت او گريه مىكنيد ، بر دشمنان امام حسين ( ع ) هم لعن مىفرستيد . اين كار براى چيست و چرا دشمنان ابىعبداللَّه را لعن مىكنيد ؟\r\nاين كار نوعى خشونت و بدبينى است . اين يك نوع احساسات منفى است و از ما « انسان مدرن » نمىسازد . هنگامى كه احساسات شما تحريك مىشود ، برويد گريه و عزادارى كنيد .\r\nاما چرا دشمنان را لعن مىكنيد ؟ چرا مىگوييد « أَتَقَرَّبُ الَىاللَّهِ بِالْبَرائَةِ مِنْ اعْدائِك » « 1 »  ، من با تبرى از دشمنان تو ، به خدا تقرب مىجويم . چرا مقيد هستيد همواره در زيارت عاشورا صد مرتبه دشمنان امام حسين ( ع ) را لعن كنيد ؟ بياييد فقط همان صد مرتبه سلام را بخوانيد . چرا بايد اين همه لعن بگوييد و مردم را نسبت به ديگران بدبين كنيد و يا نسبت به ديگران احساسات منفى ايجاد كنيد ؟ امروز زمانى است كه بايد با همه مردم با خوشى و شادى و لبخند رفتار كرد .\r\nامروز بايد دم از زندگى زد ، دم از شادى زد ، دم از صلح و آشتى زد . اين روحيه لعن و تبرى و پشت كردن به ديگران خشونت‌هايى است كه به هزار و چهار صد سال پيش ، يعنى زمانى كه امام حسين ( ع ) را كشتند برمىگردد و با آن زمان مناسبت دارد . اما امروز ديگر جامعه و مردم اين كارها را نمىپسندند . بياييد به جاى اين‌ها راه آشتى را پيش بگيريد ، به روى دشمنان هم لبخند بزنيد ، به آن‌ها هم محبت كنيد . مگر اسلام دين محبت ، دين رأفت و رحمت نيست ؟ اين چه كارى است كه شما دائماً لعن و بدگويى مىكنيد ؟\r\nاگر كسانى واقعاً از روى جهل اين سؤال را مطرح كنند ، جواب دادن به‌آن‌ها مشكل نيست .\r\nاما احتمال قوى مىدهيم كه بسيارى از كسانى كه اين گونه سخن مىگويند ، انديشه‌هاى ديگرى ، و يا اغراض خاصى در سر دارند . احتمال دارد آن‌ها از سياست‌هاى ديگرى پيروى كنند ، و يا نقشه‌هايى را كه ديگران كشيده‌اند اجرا كنند . البته ما فرض را بر اين مىگذاريم كه اين سؤال عاقلانه و عالمانه‌اى است كه جواب آن هم بايد عالمانه باشد . صرف نظر از ارزش گذارى در مورد طرح اين گونه سؤال‌ها ، فرض كنيد اگر نوجوانى از ما سؤال كرد كه چرا بايد\r\n\r\n","description":"","footnote":" ( 1 ) . زيارت عاشورا . ","page_name":" 438 ","page_number":438},
  {"content":"\r\n\r\nقاتلان ابى عبداللَّه را لعن كرد ؟ به جاى لعن‌هايى كه در زيارت عاشورا مىخوانيد صد مرتبه ديگر هم باز بر امام حسين ( ع ) سلام بفرستيد . مگر سلام كردن براى سيدالشهداء ( ع ) ثواب ندارد ؟ به جاى آن صد مرتبه لعن ، صد مرتبه سلام بفرستيد ، چه عيبى دارد ؟ اين همه لعن و بدگويى ، فحش ، ناسزا و اظهار برائت چه لزومى دارد ؟\r\nجواب علمى چنين سؤالى اين است كه همان گونه كه سرشت انسان فقط از شناخت ساخته نشده است ، تنها از احساسات و عواطف مثبت هم ساخته نشده است . آدميزاد موجودى است كه هم احساس مثبت و هم احساس منفى دارد . هم عواطف مثبت و هم عواطف منفى دارد . همان گونه كه شادى در وجود ما هست ، غم هم هست . خدا ما را اين گونه آفريده است . هيچ انسانى نمىتواند بىغم و يا بىشادى زندگى كند . همچنان كه خدا استعداد خنديدن به ما داده استعداد گريه كردن هم به ما عطا فرموده است . در جاى خودش بايد خنديد و به جاى خود هم بايد گريست . تعطيل كردن بخشى از وجودمان ، به اين معنى است كه از داده‌هاى خدا در راه آنچه آفريده شده استفاده نكنيم . دليل اين كه خدا در ما گريه را قرار داده ، اين است كه در مواردى بايد گريه كرد . البته مورد آن را بايد پيدا كنيم ، و الا استعداد گريه در وجود ما لغو خواهد بود . خدا چرا در انسان اين احساس را قرار داده است كه به واسطه آن ، حزن و اندوه پيدا مىكند و اشك از ديدگانش جارى مىشود ؟ معلوم مىشود گريه كردن نيز در زندگى انسان جاى خود را دارد . گريه براى خدا ، به انگيزه خوف از عذاب يا شوق به لقاى الهى و شوق به لقاى محبوب در تكامل انسان نقش دارد . انسان در اثر دلسوزى نسبت به محبوب مصيبت ديده خود ، رقت پيدا مىكند ؛ اين طبيعت انسان است كه در مواردى بايد رقت قلب پيدا كند و در اثر آن گريه سر دهد .\r\nخداوند در ما محبت را آفريده است تا نسبت به كسانى كه به ما خدمت مىكنند ، نسبت به كسانى كه كمالى دارند ، خواه كمال جسمانى ، يا كمال عقلانى يا روانى و يا عاطفى ، به ابراز علاقه و محبت بپردازيم . هنگامى كه انسان احساس مىكند در جايى كمالى و يا صاحب كمالى يافت مىشود ، دوست دارد نسبت به آن كمال و صاحب كمال محبت پيدا كند . علاوه بر آن در وجود انسان نقطه مقابل محبت به نام بغض و دشمنى قرار داده شده است . همان گونه كه فطرت انسان بر اين است كه كسى را كه به او خدمت مىكند دوست بدارد ، فطرتش نيز بر\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nاين است كه كسى را كه به او ضرر مىزند دشمن بدارد . البته ضررهاى مادى دنيوى براى مؤمن اهميتى ندارد . چون اصل دنيا براى او ارزشى ندارد . اما دشمنى كه دين را از انسان بگيرد ، دشمنى كه سعادت ابدى را از انسان بگيرد ، آيا قابل اغماض است ؟ قرآن مىفرمايد :\r\n« إِنَّ الشَّيْطَانَ لَكُمْ عَدُوٌّ فَاتَّخِذُوهُ عَدُوّاً » « 1 »  شيطان دشمن شما است ، شما هم بايد با او دشمنى كنيد .\r\nبا شيطان ديگر نمىشود لبخند زد و كنار آمد . و گرنه انسان هم مىشود شيطان . اگر بايد با اولياى خدا دوستى كرد ، با دشمنان خدا هم بايد دشمنى كرد . اين فطرت انسانى است و عامل تكامل و سعادت انسانى است . اگر « دشمنى » با دشمنان خدا نباشد ، به تدريج رفته رفته رفتار انسان با آن‌ها دوستانه مىشود ، و در اثر معاشرت ، رفتار آن‌ها را مىپذيرد و حرف‌هايشان را قبول مىكند . كم كم شيطان ديگرى مثل آن‌ها مىشود . مىگوييد نه ! ببينيد قرآن چه مىفرمايد :\r\n« وَإِذَا رَأَيْتَ الَّذِينَ يَخُوضُونَ فِي آيَاتِنَا فَأَعْرِضْ عَنْهُمْ » « 2 »  ، چنانچه ببينى كسانى نسبت به دين بدگويى و اهانت مىكنند ، با سستى و با زبان مسخره و استهزا سخن مىگويند ، به آن‌ها نزديك نشو . هر چه گفتند ، گوش نده . بعد مىفرمايد اگر كسانى اين نصيحت را گوش نكردند ، بايد بدانند كه عاقبت به آن‌ها ملحق خواهند شد . « إِنَّ اللَّهَ جَامِعُ الْمُنَافِقِينَ وَالْكَافِرِينَ فِي جَهَنَّمَ جَمِيعاً » « 3 »  سر انجام كسانى كه نسبت به استهزا كنندگان دين محبت مىورزند و به آن‌ها روى خوش نشان مىدهند اين است كه تدريجاً حرف‌هاى استهزا كنندگان بر آن‌ها اثر مىگذارد . وقتى حرفهايشان اثر كرد ، در دل‌هايشان شك به وجود مىآيد . و اگر شك ايجاد شد ، اظهار ايمان كردن نفاق مىشود . انسان وقتى در دل ايمان ندارد اما در ظاهر بگويد من مسلمانم ، اين عين نفاق است . قرآن مىفرمايد : « إِنَّ اللَّهَ جَامِعُ الْكَافِرِينَ وَ الْمُنَافِقِينَ فِي جَهَنَّمَ جَمِيعاً » چنين كسانى كه در دنيا به واسطه اثر همنشينى با كافران منافق مىشوند ، در آخرت داخل جهنم با ايشان هم‌نشين خواهند بود .\r\nبه عبارت ديگر ، دشمنى با دشمنان ، سيستمى دفاعى در مقابل ضررها و خطرها ايجاد مىكند . بدن انسان همان گونه كه عامل جاذبه‌اى دارد كه مواد مفيد را جذب مىكند ، يك\r\n\r\n","description":"","footnote":" ( 1 ) . فاطر ، 6 .  ( 2 ) . انعام ، 68 .  ( 3 ) . نساء ، 140 . ","page_name":" 440 ","page_number":440},
  {"content":"\r\n\r\nسيستم دفاعى نيز دارد كه سموم و ميكرب‌ها را دفع مىكند ، سيستمى كه با ميكرب مبارزه مىكند و آن‌ها را مىكشد . كار گلبول‌هاى سفيد همين است . اگر سيستم دفاعى بدن ضعيف شد ، ميكرب‌ها رشد مىكنند . رشد ميكرب‌ها به بيمارى انسان منجر مىشود و انسان بيمار ممكن است با مرگ رو به رو شود . اگر بگوييم ورود ميكرب به بدن ايرادى ندارد ! به ميكرب خوش آمد گفته و بگوييم مهمان هستيد ! احترامتان واجب است ! آيا در اين صورت بدن سالم مىماند ؟ بايد ميكرب را از بين برد . اين سنت الهى است . اين تدبير و حكمت الهى است كه براى هر موجود زنده‌اى دو سيستم در نظر گرفته است ، يك سيستم براى جذب و ديگرى سيستم دفع . همانطور كه جذب مواد مورد نياز ، براى رشد هر موجود زنده‌اى لازم است ، دفع سموم و مواد مضر از بدن هم لازم است . اگر انسان سموم را دفع نكند ، نمىتواند به حيات خود ادامه دهد .\r\nموجودات زنده قوه دافعه دارند . اين قوه دافعه به خصوص در حيوانات و انسان همين نقش را ايفا مىكند . چيزهايى كه براى بدن مضر است بايد بيرون ريخت . دستگاه‌هايى در بدن وجود دارند نظير كليه ، مثانه ، و . . . كه اين كار را به طور عادى انجام مىدهند . گاهى هم وقتى ميكروب‌هاى خارجى حمله ور مىشوند ، بايد گلبول‌هاى سفيد فعال شوند و با آن‌ها بجنگند تا آن‌ها را كشته و از بدن بيرون بريزند . در روح انسان نيز بايد چنين استعدادى وجود داشته باشد . بايد يك عامل جاذبه روانى داشته باشيم تا از كسانى كه براى ما مفيد هستند خوشمان بيايد ، دوستشان بداريم ، به آن‌ها نزديك شويم ، از آنان علم ، كمال ، ادب ، معرفت و اخلاق فرا بگيريم . چرا انسان افراد و امور پسنديده را دوست دارد ؟ براى اين كه وقتى به آن‌ها نزديك مىشود از آن‌ها استفاده مىكند . نسبت به خوبانى كه منشأ كمال هستند ، و در پيشرفت جامعه مؤثر هستند بايد ابراز دوستى كرد ، و در مقابل ، بايد عملًا با كسانى كه براى سرنوشت جامعه مضر هستند دشمنى كرد :\r\n« قَدْ كَانَتْ لَكُمْ أُسْوَةٌ حَسَنَةٌ فِي إِبْرَاهِيمَ وَالَّذِينَ مَعَهُ إِذْ قَالُوا لِقَوْمِهِمْ إِنَّا بُرَآءُ مِنْكُمْ وَمِمَّا تَعْبُدُونَ مِنْ دُونِ اللَّهِ كَفَرْنَا بِكُمْ وَبَدَا بَيْنَنَا وَ بَيْنَكُمْ الْعَدَاوَةُ وَالْبَغْضَاءُ أَبَداً حَتَّى تُؤْمِنُوا بِاللَّهِ وَحْدَهُ » « 1 » \r\n\r\n","description":"","footnote":" ( 1 ) . ممتحنه ، 4 . ","page_name":" 441 ","page_number":441},
  {"content":"\r\n\r\nقرآن مىفرمايد شما بايد به حضرت ابراهيم ( ع ) و ياران او تأسى كنيد . مىدانيد كه حضرت ابراهيم ( ع ) در فرهنگ اسلامى جايگاه بسيار رفيعى دارد . پيغمبر اكرم ( ص ) هم مىفرمود من تابع ابراهيم هستم . اسلام هم نامى است كه حضرت ابراهيم ( ع ) به اين دين و آيين داد : « هُوَ سَمَّاكُمُ الْمُسْلِمينَ مِنْ قَبْلُ » « 1 »  خداوند مىفرمايد شما بايد به ابراهيم ( ع ) تأسى كنيد .\r\nكار ابراهيم ( ع ) چه بود ؟ ابراهيم ( ع ) و يارانش به بت پرستانى كه با آن‌ها دشمنى مىكردند و ايشان را از شهر و ديار خود بيرون راندند گفتند : « انَّا بُرَئاءٌ مِنْكُمْ » ما از شما بيزاريم . اعلان برائت كردند . بعد به اين هم اكتفا نمىكند . مىفرمايد بين ما و شما تا روز قيامت دشمنى و كينه برقرار است ، مگر اين كه دست از خيانتكارى خود برداريد .\r\nاين كه ما نسبت به دشمنان اسلام و شيطان بزرگ اين‌قدر كينه داريم و اجازه نمىدهيم شعار مرگ بر آمريكا حذف شود ، تأسى به حضرت ابراهيم ( ع ) است . قرآن مىفرمايد شما بايد از ابراهيم ( ع ) ياد بگيريد و صريحاً بگوييد مرگ بر دشمن اسلام ، و عداوت و دشمنى خود را نسبت به دشمنان دين اعلام كنيد . همه موارد ، جاى لبخند نيست . در بعضى موارد بايد عبوس بود ، بايد اخم كرد ، بايد صريحاً گفت ما دشمن شماييم ، ما آشتى نمىكنيم ، مگر دست از خيانت برداريد . اين دستور قرآن است . سابقاً مىگفتند فروع دين ده تا است . بعد از « امر به معروف » و « نهى از منكر » دو فروع « تولى » و « تبرى » را نيز جزء فروع دين به حساب مىآوردند . يعنى از جمله واجباتى كه همه مسلمان‌ها بايد توجه داشته باشند و به آن‌ها عمل كنند ، اين است كه بايد دوستان خدا را دوست بدارند و با دشمنان خدا نيز دشمنى كنند . تنها دوستى دوستان خدا كافى نيست ؛ اگر دشمنى با دشمنان خدا نباشد ، آن دوستى از بين خواهد رفت . اگر سيستم دفاعى بدن نباشد ، آن سيستم جذب هم ، نابود خواهد شد . آنچه مهم است اين است كه ما جاى جذب و دفع را درست بشناسيم . گاهى متأسفانه امور مشتبه مىشود . در موردى كه بايد جذب كنيم عملًا به دفع مىپردازيم . كسى كه از روى نادانى سخنى به اشتباه و خطا گفته و لغزشى براى او پيش آمده و بعد هم پشيمان گرديده است ، و يا اگر براى او توضيح دهيم ، از روى انصاف قبول خواهد كرد ، نسبت به چنين كسى نبايد دشمنى كرد . صرف اين كه\r\n\r\n","description":"","footnote":" ( 1 ) . حج ، 78 . ","page_name":" 442 ","page_number":442},
  {"content":"\r\n\r\nكسى مرتكب گناهى شد ، نبايد او را از جامعه طرد كرد ، بلكه بايد در صدد اصلاح او برآييم . او بيمارى است كه بايد به پرستارىاش پرداخت . در اين مورد جاى اظهار دشمنى نيست . مگر كسى كه تعمد داشته باشد و علناً گناه را در جامعه رواج دهد . اين ديگر خيانت است ، تعمد و خباثت و پليدى است . بايد با چنين شخصى دشمنى كرد . اما اگر كسى اشتباهاً مرتكب گناهى شده است ، بايد با مهربانى با او رفتار كرد . نبايد آبروى او را ريخت ، بلكه بايد در اصلاح او سعى كرد . او مشكل دارد و بايد مشكلش را حل كرد .\r\nاما در مورد دشمنان غدار ، كينه توز و قسم خورده ، خداوند مىفرمايد : « وَ لَنْ تَرْضى عَنْكَ الْيَهُودُ وَ لَا النَّصارى حَتَّى تَتَّبِعَ مِلَّتَهُم » « 1 »  ، تا دست از انقلابتان بر نداريد ، آمريكا از شما راضى نخواهد شد . هر روز لازم است تأمل كنيم كه آشتى با چنين كسانى يعنى چه ؟ لبخند به روى آنان يعنى چه ؟ بايد با نهايت غضب ، خشونت ، تندى و عبوسى با اين‌ها برخورد كرد . بايد مرگ را بر سر اين‌ها باريد ، چون آنان جز به مرگ ما راضى نيستند ، نه تنها به مرگ بدن ما ، بلكه به مرگ روح ما ، به مرگ دين ما راضى مىشوند .\r\nحاصل سخن اين كه ، بزرگداشت مراسم سيدالشهداء ( ع ) بازسازى حيات حسينى است ، تا از آن حيات به نحو احسن استفاده شود نبايد به بحث‌هاى علمى اكتفا شود . چون انسان به برانگيخته شدن عواطف و احساسات احتياج دارد . نبايد به عواطف مثبت ، به شادى ، به خنده ، بسنده كرد ، زيرا زنده نگه داشتن خاطره سيدالشهداء ( ع ) و مظلوميت او از راه احساسات شورانگيز حزن و گريه و سوگوارى امكان دارد . و بالاخره همراه با آن همه درود و سلام و عرض ارادت به خاك پاى حسينى و به خاك قبر حسينى ، بايد بر دشمن حسين ( ع ) و دشمن اسلام و دشمنان خدا لعن و نفرين كرد . تنها سلام و درود مشكل را حل نمىكند . ما نمىتوانيم از بركات حسينى استفاده كنيم ، مگر اين كه اول دشمنان او را لعن كنيم ، بعد بر او سلام بفرستيم ، قرآن هم اول مىفرمايد : « أَشِدّاءُ عَلَى الْكُفَّار » « 2 »  « رُحَماءُ بَيْنَهُم » « 3 »  ، پس در كنار سلام ، بايد\r\n\r\n","description":"","footnote":" ( 1 ) . بقره ، 120 .  ( 2 ) . فتح ، 29 .  ( 3 ) . همان . ","page_name":" 443 ","page_number":443},
  {"content":"\r\n\r\nلعن هم باشد . تبرى و اظهار دشمنى نسبت به دشمنان اسلام نيز بايد باشد . اگر اين گونه شديم ، حسينى هستيم ؛ و گرنه بىجهت خودمان را به حسين ( ع ) نسبت ندهيم .\r\nو السلام عليكم و رحمة اللَّه و بركاته\r\nشب گذشته اين سؤال را كه براى نوجوان‌ها و جوان‌ها به طور طبيعى مطرح مىشود ، طرح كردم كه : چرا بايد در ايام محرم و همين طور در ساير ايام براى سيدالشهداء ( ع ) عزادارى كنيم ؟ عرض كردم كه خود اين سؤال ، به چهار سؤال تحليل مىشود و جواب آن‌ها را به صورت تفصيلى عرض كردم . حاصل جواب‌ها اين بود كه اگر ماجراى كربلا نقش تعيين كننده‌اى در تاريخ اسلام داشته است ، زنده نگه داشتن خاطره آن هم مىتواند براى آينده ما مؤثر باشد . يعنى همه اين جواب‌ها يك پيش فرض داشت و آن اين كه ، داستان كربلا براى اسلام و مسلمانان نقش تعيين كننده داشته است .\r\n\r\nنقش عاشورا در بقاى اسلام\r\nحال اگر كسى سؤال كند كه از كجا بدانيم داستان كربلا چنين نقش تعيين كننده‌اى در پيشرفت اسلام ، در بقاى اسلام و نهايتاً در سعادت انسان‌ها داشته و مىتواند داشته باشد ؟ در اين باره نيز بايد تا حدى كه توان داريم و وقت اجازه مىدهد صحبت كنيم .\r\nآنچه دوست و دشمن بر آن اتفاق دارند اين است كه داستان كربلا ، اگر در عالم انسانيت داستان منحصر به فردى نباشد ، از وقايع بسيار كم نظير است . البته ما بر اساس آنچه كه از ائمه اطهار ( ع ) دريافت داشته‌ايم ، اين داستان را منحصر به فرد مىدانيم و معتقديم كه نظير اين داستان در گذشته نبوده و در آينده هم نخواهد بود . ولى از جهت احتياط در سخن و براى اين كه با كسانى مواجه هستيم كه طبعاً از ما دليل و سند مىخواهند و براى اين كه وارد آن بحث‌ها نشويم ، مىگوييم اتفاق نظر همه مورخين و همه آشنايان به تاريخ بشر اين است كه اگر داستان عاشورا منحصر به فرد نباشد ، از كم‌نظيرترين داستان‌هاى عالم است ؛ داستانى كه هم از نظر كيفيت وقوع ، هم از نظر عظمت مصيبت ، و هم از نظر بقاى خاطره آن در ميان مردم و آثار اجتماعى كه بر آن مترتب مىشود ، با هيچ ماجراى ديگرى قابل مقايسه نيست . خود همين تكرار عزادارىهايى كه در كشور خودمان مىبينيم ، مىتواند براى ما عامل هشدار\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nدهنده و بيدار كننده‌اى باشد كه هيچ حادثه ديگرى با اين حادثه قابل مقايسه نيست . حادثه‌اى كه براى آن اين همه وقت صرف مىشود ، اين همه هزينه مىشود و اين همه اشك‌ها ريخته مىشود ، با چه حادثه و پيشامدى قابل تشبيه است ؟\r\n\r\nگستردگى ، اهميت و تأثير عزادارى براى سيد الشهداء ( ع )\r\nاين عزادارىها مخصوص شهر و كشور ما نيست . شايد بسيارى از مردم گمان كنند كه اين گونه عزادارىها مخصوص شهرهايى همچون قم و مشهد يا ساير شهرهاى ايران است ؛ اما من به شما عرض كنم كه در دورترين نقطه‌هاى جهان در ايام محرم و صفر و به خصوص روز عاشورا شبيه همين مراسمى كه شما در شهر خودتان داريد برنامه‌هايى برگزار مىشود . در نيويورك كه يكى از بزرگ‌ترين شهرهاى دنيا است ، در روز عاشورا از طرف شيعيان پاكستانى ، ايرانى ، عراقى ، لبنانى و بعضى از كشورهاى ديگر ، دسته سينه زنى راه مىافتد به طورى كه توجه همه مردم را به خود جلب مىكند . بزرگ‌ترين خيابان اين شهر ، پر از جمعيت مىشود به گونه‌اى كه رفت و آمد را مشكل مىسازد .\r\nعلاوه بر شيعيان ، در بسيارى از كشورهاى سنّى نشين هم در ايام عاشورا چنين مراسمى از سوى اهل سنت برگزار مىشود ؛ يا اگر شيعيان جلساتى تشكيل مىدهند ، برادران اهل تسنن ، خود را موظف مىدانند كه در اين مراسم شركت كنند . بسيارى از برادران اهل تسنن ما در شبه قاره هند ، هم در هندوستان كه تعداد مسلمانان آن ، دو برابر جمعيت كل ايران است و هم در بنگلادش و پاكستان ، به عنوان اداى اجر رسالت ، بر خود واجب مىدانند كه در مراسم عزادارى سيدالشهداء ( ع ) شركت كنند . چون در قرآن آمده است : « قُلْ لا أَسْئَلُكُمْ عَلَيْهِ أَجْراً الّا الْمَوَدَّةَ فِى الْقُرْبى » . « 1 »  بر همين اساس ، ايشان نيز اظهار مودت به اهل‌بيت ( ع ) را اجر رسالت مىدانند و اداى آن را بر خود واجب مىشمارند . به اين دليل وقتى عزادارى سيدالشهداء ( ع ) برپا مىشود ، آن‌ها هم براى اظهار محبت و علاقه به اهل بيت ( ع ) و اداى اين دينى كه به عهده خود مىدانند شركت مىكنند ؛ بلكه حتى بت پرستانى كه به شريعت اسلام معتقد نيستند ، به\r\n\r\n","description":"","footnote":" ( 1 ) . شورى ، 23 . ","page_name":" 445 ","page_number":445},
  {"content":"\r\n\r\nلحاظ بركاتى كه از عزادارى سيد الشهداء ( ع ) ديده‌اند مراسم عزادارى برپا مىكنند و نذورات فراوانى براى برگزارى مراسم سيدالشهداء ( ع ) دارند . اين‌ها مواردى است كه در تمام دنيا ديده مىشود و كفار هم مىدانند كه چنين مسائلى وجود دارد . شما هيچ حادثه‌اى را در عالم نمىتوانيد نشان دهيد كه چنين تأثيرى داشته باشد و ملت‌هاى مختلف را تحت تأثير قرار داده باشد .\r\nاز نظر طول اثر ، بيش از سيزده قرن است كه طراوت و تازگى خود را حفظ كرده و گويى اين جريان ديروز واقع شده است و مردم همچنان با سوز و گداز مىگريند و بر سر و سينه مىزنند . شايد بعضى از مراسم عزادارى وجود داشته باشد كه از جهت قدمت سابقه بيش‌ترى داشته باشد . نمونه‌اى كه مىتوان به آن اشاره كرد ، عزادارى است كه مسيحيان براى به دار زدن حضرت عيسى ( ع ) انجام مىدهند . سالگرد به دار كشيده شدن حضرت عيسى - على نبينا و آله و عليه السلام - در همين ايام بهار است . البته ما معتقديم كه چنين اتفاقى واقع نشده است .\r\nقرآن مىفرمايد : « وَ ما قَتَلُوهُ وَ ما صَلَبُوهُ وَلكِنْ شُبِّهَ لَهُم » . « 1 »  اما آن‌ها معتقدند كه حضرت عيسى ( ع ) را به دار كشيدند و ايشان را دفن كردند و بعد از سه روز ، ايشان از قبر بيرون آمد و به آسمان رفت . لذا براى سالگرد به دار كشيده شدن حضرت عيسى ( ع ) مراسم عزادارى برپا مىكنند . بنده يك سال در واتيكان بودم كه مصادف بود با شب‌هايى كه شب عزادارى حضرت مسيح ( ع ) بود . اين مراسم در كليساى بزرگ رم ، در كليساى سن پيتر با حضور خود پاپ برگزار مىشد و برنامه به گونه‌اى پيش آمد كه ما هم در آن شركت كرديم . بديهى است مراسمى كه در آن ، پاپ كه شخصيت جهانى عظيمى دارد شركت مىكند و از اطراف دنيا براى ديدن آن جمع مىشوند و در كليسايى كه بزرگ‌ترين كليساى عالم است برپا مىگردد ، مراسمى با شكوه خواهد بود . در اين مراسم لباس مشكى مىپوشند ، شمع روشن مىكنند و سرودهاى مذهبى شبيه نوحه‌اى كه ما مىخوانيم ، به صورت آرام مىخوانند . چنين مراسمى را برگزار مىكنند ، اما تمام اين مراسم به اندازه مجلس ترحيم يكى از علماى ما شور ندارد . از آن جا كه از ميلاد حضرت مسيح ( ع ) دو هزار سال مىگذرد ، مىتوانيم بگوييم سابقه برگزارى\r\n\r\n","description":"","footnote":" ( 1 ) . نساء ، 157 . ","page_name":" 446 ","page_number":446},
  {"content":"\r\n\r\nاين مراسم عزادارى به حدود دو هزار سال مىرسد و اين مراسم همچنان برگزار مىشود و مورد احترام است . اما به همين صورت كم رنگ و خيلى عادى برگزار مىگردد . اگر شما اين مراسم را با يكى از مجالس عزادارى كه در قم يا تهران برگزار مىشود مقايسه كنيد ، آن وقت خواهيد ديد كه چه قدر تفاوت راه است ميان آن ارادتى كه مسلمانان - به خصوص شيعيان - از جان اظهار مىكنند ، با آنچه در بزرگ‌ترين اديان جهان و با آن تشكيلات ، براى حضرت مسيح ( ع ) برگزار مىشود . به هر حال شما بهتر مىدانيد و خودتان لمس مىكنيد كه كيفيت آن با هيچ مراسمى قابل مقايسه نيست .\r\nبه اين مطالب ، فداكارىهايى را كه شيعيان در طول تاريخ كرده‌اند اضافه كنيد . اين فداكارىها براى اين بوده است كه بتوانند اين مراسم را برگزار كنند و بتوانند به زيارت قبر سيدالشهداء ( ع ) نايل شوند . هميشه برگزارى اين گونه مراسم و زيارت قبر آن حضرت ( ع ) به اين راحتى نبوده است . البته الان هم خيلى راحت نيست ؛ ولى زمانى بود كه اگر كسى مىخواست براى زيارت قبر سيدالشهداء ( ع ) برود ، بايد جان خود را كف دست بگيرد .\r\nمأموران دولت عباسى ، به خصوص در زمان متوكل ، آنچنان سخت‌گيرى مىكردند كه كسى جرأت نكند به نزديك حرم حسينى برسد . و بالاخره قبر سيدالشهداء ( ع ) را خراب كردند ، بر آن آب بستند و زمينش را شخم زدند ، براى اين كه به كلى آثار اين قبر محو شود . ولى شيعيان براى آن كه بتوانند حتى قبر سيدالشهداء ( ع ) را زيارت كنند ، حاضر شدند دست بدهند ، پا بدهند ، جان بدهند ، اما بروند و از نزديك سلام بدهند . چنين چيزى قطعاً در تاريخ بشر نمونه ندارد . اگر از هر جهت ديگر بگوييم شباهتى با ساير حوادث دارد ، از اين جهت شباهتى با هيچ حادثه‌اى ندارد . هيچ واقعه‌اى را نمىشود با اين مقايسه كرد .\r\nالبته اين حادثه اتفاقى نيست ؛ درست است كه خداى متعال در قلب مؤمنان عشقى براى سيدالشهداء ( ع ) قرار داده است و در اين مورد يك عامل غيبى وجود دارد ، اما كارهاى الهى معمولًا بدون اسباب ظاهرى نيست ؛ اين كه گاهى بدون اسباب ظاهرى كارى انجام مىگيرد ، استثناء است . تصادفى نبوده كه شيعيان اين طور علاقمند شدند . حتى اهل تسنن و حتى بت پرستان هم بركات و آثارى از اين كار ديده‌اند . ولى شايد مهم‌تر از همه ، توصيه‌هايى بوده است كه پيشاپيش از طرف خود پيغمبر اكرم و از طرف ائمه و اهل بيت ( ع ) ، بر زيارت\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nبزرگداشت و عزادارى ، گريستن و برپا كردن مراسم ماتم تأكيد شده است . تأكيدهاى عجيب ، كه يك سلام دادن براى سيدالشهداء ( ع ) ثواب حج و عمره دارد . سلامى كه از حضور قلب و از صدق دل انجام بگيرد مىتواند ثواب حج داشته باشد . آن قدر ثواب در فضيلت زيارت سيدالشهداء ( ع ) وارد شده است كه كتاب‌ها از اين قبيل مطالب پر شده است . رفتارى را كه خود ائمه اطهار ( ع ) در بزرگداشت اين مراسم داشته‌اند مورد توجه قرار دهيد . مثلًا به كسانى كه مرثيه مىگفتند و شعر مىسرودند ، صله‌هاى فراوان مىدادند و از آن‌ها بسيار تمجيد مىكردند و به آنان احترام مىگذاشتند . در ايام عزادارى در بيوت خود مراسم عزادارى تشكيل مىدادند ، شاعرى را دعوت مىكردند ، مىآمد مرثيه مىخواند . هم سفارش‌هاى زبانى و هم سيره عملى و هم ذكر آن همه ثواب‌ها براى زيارت و بزرگداشت عزادارى و بالأخره آن عشقى كه خدا در دل‌هاى پاك مؤمنان قرار داده ، اين حادثه را به صورت حادثه منحصر به فردى در تاريخ بشر درآورده است .\r\nخوب ، اين‌ها چه اثرى در زندگى انسان‌ها داشته است ؟ ما معتقديم كه مقام پيغمبر اكرم ( ص ) از ائمه اطهار ( ع ) بالاتر است . چرا براى وفات پيغمبر اكرم ( ص ) اين گونه عزادارى نمىكنيم ؟ چرا با اين كه مقام پيغمبر اكرم ( ص ) از همه ائمه اطهار ( ع ) بالاتر است ، اين همه سفارش براى زيارت و برپا كردن مراسم عزادارى آن حضرت نشده است ؟ ما دوازده امام معصوم داريم ، اگر بنابر تفصيل مقام ائمه باشد ، بر اساس آنچه خود ايشان فرموده‌اند مقام اميرالمؤمنين ( ع ) از همه بالاتر است . درست است كه ما براى شهادت اميرالمؤمنين ( ع ) هم خيلى عزادارى مىكنيم ، اما اين نسبت به سيدالشهداء ( ع ) قابل مقايسه نيست . مصيبت حسين ( ع ) چه خصوصيتى دارد كه اين چنين براى او اهميت قائل شده‌اند و اين همه سفارش كرده‌اند ؟ بگذريم از رواياتى كه مىفرمايد از زمان حضرت آدم ( ع ) ، ذكر حسين ( ع ) و گريه كردن بر مصيبت حسين ( ع ) بوده است . رواياتى هست كه همه انبيا و اوليا و فرشتگان آسمان براى سيدالشهداء ( ع ) گريه كرده‌اند . اين ويژگى كه براى حسين ( ع ) است ، كه پيغمبر اكرم ( ص ) در مورد آن بزرگوار فرمود : « حُسَيْنٌ مِنى وَ أَنَا مِنْ حُسَيْنٍ » « 1 »  براى چيست ؟ خوب ،\r\n\r\n","description":"","footnote":" ( 1 ) . بحار الانوار ، ج 43 ، ص 261 ، باب 12 ، روايت 1 . ","page_name":" 448 ","page_number":448},
  {"content":"\r\n\r\nمعناى « حسين منى » روشن است ؛ اما « انا من حسين » خيلى مهم است . يا عبارت معروفى كه معمولًا در حسينيه‌ها مىنويسند كه از اين روايت گرفته شده است : « انَّ الْحُسَيْنَ ابنِ عَلِىٍّ فى السَّماءِ أَكْبَرُ مِنْهُ فى الارْضِ فَانَّهُ لَمَكْتُوبٌ عَنْ يَمينِ عَرْشِ اللَّهِ مِصْباحُ هُدىً وَ سَفينَةُ نَجاةٍ » « 1 »  حسين چراغ هدايت و كشتى نجات است . خوب ، همه امامان ما ( ع ) چراغ هدايت بوده‌اند ، همه آنان كشتى نجات هستند . در زيارت جامعه مىخوانيم كه همه شما كشتى نجات هستيد ، هر كس به شما تمسك بجويد ، نجات مىيابد ، و هر كس از شما دور و عقب بماند ، هلاك مىشود . همه اهل بيت ( ع ) همين گونه‌اند . پس حسين ( ع ) چه خصوصيتى دارد ؟\r\nبدون شك شخصيت سيد الشهداء ( ع ) و شرايطى كه براى زندگى ايشان پيش آمد ، تقدير الهى بود ؛ يك ويژگى به زندگى آن حضرت ( ع ) و به خصوص شهادت او بخشيد كه اين بركات مىتواند از آن ناشى شود . همين طور ما معتقديم همه ائمه اطهار ( ع ) نور واحد هستند ؛ هر امام ديگرى هم به جاى امام حسين ( ع ) بود ، بايد همين برنامه را اجرا مىكرد . اگر اختلافى در رفتار ائمه ( ع ) ديده مىشود ، به لحاظ شرايط اجتماعى زمان ايشان بوده است .\r\nمثلًا امام حسن ( ع ) اول جنگيد و بعد صلح كرد . اين كه معروف است كه امام حسن ( ع ) در مقايسه با سيد الشهداء ( ع ) سمبل صلح بود ، بدان معنا نيست كه دو نوع سليقه و دو قرائت از اسلام داشته‌اند ، قرائتى صلح طلبانه و قرائت ديگرى خشونت‌آميز ؛ خير ، ما معتقديم اگر امام حسين ( ع ) هم در موقعيت امام حسن ( ع ) بود ، مىبايست همانند امام حسن ( ع ) رفتار كند و اگر امام حسن ( ع ) در شرايط امام حسين ( ع ) بود ، بايد همان رفتار امام حسين ( ع ) را انجام مىداد ، و ساير ائمه ( ع ) نيز به همين شكل . اختلاف در روش‌ها و رفتارها به خاطر شرايط اجتماعى خاصى بوده كه اين وظايف را ايجاب مىكرده است . پس اين شرايط خاص است كه براى ابىعبداللَّه پيش آمد و زمينه‌اى را فراهم كرد كه نقشى را در تاريخ بشر و راهنمايى انسان‌ها ايفا كند كه براى هيچ فرد ديگرى ميسر نشد . اين شرايط بود كه چنين رفتارى را تعيين كرد ؛ يا به زبان دينى اين تقدير الهى بود ، خواست خدا بود . چون شرايط اجتماعى هم به\r\n\r\n","description":"","footnote":" ( 1 ) . همان ، ج 36 ، ص 204 ، باب 40 ، روايت 8 . ","page_name":" 449 ","page_number":449},
  {"content":"\r\n\r\nدست خداست ، همه چيز به اراده لايزال الهى منتهى مىشود . اين دو مطلب ، دو روى يك سكه است ؛ خواه بگوييم خدا اين ويژگى را به امام حسين ( ع ) بخشيد ، و يا بگوييم شرايط زندگى ابى عبداللَّه اين خصوصيت‌ها را اقتضا كرد . چون اين شرايط نيز اراده خدا است و طبق تقدير او انجام مىگيرد .\r\nحال بايد بررسى كنيم كه چگونه سيدالشهداء ( ع ) اين ويژگى را پيدا كرد كه بتواند اين بركت را داشته باشد و مردم در سايه عزادارى در مصيبت او بتوانند مصالح دنيا و به خصوص مصالح آخرتشان را تأمين كنند ؛ چون براى مؤمن ، دنيا مقدمه‌اى براى تكامل اخروى است و حيات اصلى در آن جا است . اين جا يك دوران جنينى است كه ما مىگذرانيم . حيات حقيقى ، پس از مرگ شروع مىشود . « وَ انَّ الدَّارَ الآخِرَةِ لَهِىَ الْحَيَوان » « 1 »  ، حيات واقعى ، پس از اين عالم است . به هر حال ، هم مصالح دنيوى و هم مصالح اخروى ما در سايه توسل به سيدالشهداء ( ع ) ، توجه به آن حضرت ، عزادارى براى او ، گريستن براى او و عرض ارادت به ايشان است . همه شما آن قدر از معجزات و كراماتى كه از اين عزادارىها حاصل شده است شنيده‌ايد كه من هر چه بگويم زيره به كرمان بردن است ؛ لذا به اين قسمت نمىپردازم . حتى خاك گلى كه عزاداران سيدالشهداء ( ع ) به پيشانى مىماليدند موجب شفاى چشم حضرت آيت اللَّه العظمى بروجردى ( ره ) شد . اين داستان را همه شنيده‌ايد كه ايشان به چشم دردى مبتلا بودند كه معالجه نمىشد . تا اين كه در ايام عاشورا در بروجرد دسته‌اى سينه زن به منزل ايشان آمدند . مرحوم‌آيت‌اللَّه بروجردى ( ره ) مقدارى از گِل‌هايى را كه عزاداران حسينى به سر و صورت ماليده بودند ، برداشته و به چشم ماليد و آن چشم‌درد ايشان معالجه شد و تا آخر عمر هيچ ناراحتى از ناحيه چشم نداشتند و بدون عينك ريزترين خطها را هم مىخواندند و اين به بركت گلى بود كه سينه‌زنان سيد الشهداء ( ع ) روى سرشان مىريختند . از اين گونه كرامات و معجزات الى ماشاء اللَّه وجود دارد . همه شما با يك قطره اشكى كه در اين مراسم مىريزيد ، اول نورانيت آن را در خود احساس مىكنيد . حاجت‌هايى كه از شما برآورده مىشود و نيز بسيارى از آفت‌ها و مصيبت‌هايىكه از شما دفع مىشود و نمىدانيد ، در مرحله بعد است . نكته‌اى است كه داخل پرانتز عرض مىكنم كه در دعاها به آن اشاره شده است ، و آن\r\n\r\n","description":"","footnote":" ( 1 ) . عنكبوت ، 64 . ","page_name":" 450 ","page_number":450},
  {"content":"\r\n\r\nاين كه ما غالباً فقط حاجت‌هايى را كه از خدا مىخواهيم و برآورده مىشود ، به حساب مىآوريم ؛ اما نمىدانيم چه مصيبت‌هايى متوجه ما بوده است و خدا آن مصيبت‌ها را از ما برداشته است و از آن‌ها خبر نداريم ؛ در حالى كه به بركت نام سيدالشهداء ( ع ) ده‌ها برابر بركاتى كه بر مردم نازل مىشود ، آفات و مصيبت‌هايى از آن‌ها برداشته مىشود و ما خبر نداريم و آن‌ها را به حساب نمىآوريم . اگر چنين چيزى باشد ، آيا جا ندارد كه مردم اين همه اهتمام به گريه و عزادارى داشته باشند ؟\r\n\r\nقداست و تحريف‌ناپذيرى قيام عاشورا\r\nتا اين جا درباره اهميت و بزرگى اين حادثه و آثارى كه بيش از سيزده قرن در جامعه داشته است توجه داديم و يادآورى كرديم . مطلب ديگرى كه شما از بزرگان و از سروران ما ، از مرثيه‌خوانان و وعاظ شنيده‌ايد ، اين است كه شما اگر هر زمان درباره شخصيت انبيا و اولياى خدا مطالعه بفرماييد ، مىبينيد حتى در زمان خودشان ابهام‌هايى درباره شخصيت ، رفتار و گفتارشان وجود داشته است و بعد از وفاتشان چندين برابر بر اين ابهام‌ها افزوده شده است .\r\nخود پيامبر ( ص ) مثل ساير انبيا ، به زشت‌ترين تهمت‌ها متهم شدند ؛ گفتند اين شخص عقلش را از دست داده و مجنون است ، به حرف او گوش ندهيد ! گفتند او سحر مىكند و جادوگر است ! به جوان‌ها سفارش مىكردند كه وقتى مىبينيد آن حضرت مشغول سخن گفتن است انگشت خود را در گوش‌هايتان بگذاريد يا در گوش خود پنبه فرو كنيد تا صداى او را نشنويد ، چون ساحر است و سخن او شما را سحر مىكند . همه اين تهمت‌ها را به پيغمبر اكرم ( ص ) مىزدند و خود پيغمبر اكرم ( ص ) پيش بينى فرمودند كه بعد از وفات من دروغ‌هاى زيادى به من خواهند بست ، نه دشمنانى كه از كفار بودند ، بلكه به اصطلاح پيروان خود حضرت و از ميان كسانى كه مىگفتند ما به او ايمان داريم ؛ و چنين هم شد . فرمود : « قَدْ كَثُرَتْ عَلَىَّ الْكِذابَةُ و سَتَكْثُرُ » « 1 »  ، دروغ بستن بر من زياد شده و به زودى بعد از من كسان زيادى به دروغ احاديثى را از قول من نقل مىكنند . بعد معيارى تعيين فرمود براى اين كه با آن تشخيص\r\n\r\n","description":"","footnote":" ( 1 ) . بحار الانوار ، ج 2 ، ص 225 ، باب 29 ، روايت 2 . ","page_name":" 451 ","page_number":451},
  {"content":"\r\n\r\nدهيد كدام حديث راست و كدام دروغ است ، و آن اين كه روايت را بر قرآن كريم عرضه كنيد ، اگر مخالف قرآن بود بدانيد من نگفته‌ام . به علاوه ، ائمه اطهار ( ع ) به عنوان كارشناسان علوم الهى بارها حديث‌هاى دروغين نقل شده را پالايش كردند . يك مرتبه در زمان امام رضا ( ع ) بود كه عيون الاخبار الرضا ( ع ) نوشته شد ؛ و آن رواياتى است كه حضرت رضا ( ع ) تصحيح يا نقل فرمودند و اصحاب ايشان يادداشت كردند . در زمان امام صادق ( ع ) نيز چنين شرايطى پيش آمد . ابوالخطاب و ديگران دروغ‌هايى جعل كرده بودند و امام ( ع ) آن‌ها را تصفيه نموده و احاديث صحيح را معرفى كردند . به هر حال ، اگر شما در حال حاضر بخواهيد احاديثى را كه قطعاً پيامبر اكرم ( ص ) فرموده‌اند و همه مسلمانان به عنوان كلام پيامبر ( ص ) قبول دارند شناسايى كنيد ، تعداد اين احاديث خيلى زياد نيست . بعضى در صدد برآمده‌اند كه آن‌ها را بشمارند ، ولى به هر حال تعداد روايات كه قطعاً از خود پيامبر ( ص ) روايت شده باشد خيلى زياد نيست ؛ اما روايات جعلى الى ماشاء اللَّه است . درباره رواياتى كه به دروغ به پيامبر ( ص ) نسبت داده شده است كتاب‌هاى بسيارى از شيعه و سنى نوشته شده است .\r\nمسأله‌اى كه در زندگى پيامبر ( ص ) مثل آفتاب روشن بود - گرچه ممكن است بعضى حمل بر تعصب كنند ، ولى از اين روشن‌تر چيست - اين حقيقت بود كه از روزى كه پيغمبر اكرم ( ص ) دعوت خود را علنى كرد ، على ( ع ) را به عنوان جانشين خود معرفى فرمود . روزى كه گوسفندى ذبح كرد و به دستور قرآن كه فرمود : « أَنْذِرْ عَشيرَتَكَ الأَقْرَبين » « 1 »  همه عموها ، عموزاده‌ها و اقوام و خويشان را دعوت كرد و فرمود هر كس اول به من ايمان بياورد ، او جانشين من خواهد بود . هيچ كس ايمان نياورد به جز طفلى ده يا سيزده ساله ، يعنى همان اميرالمؤمنين على بن ابىطالب ( ع ) . ابولهب كه عموى پيامبر بود و بعضى از ديگران كه حضور داشتند به ابىطالب نگاه كردند و خنديدند ، و گفتند طولى نمىكشد كه تو بايد تابع بچه‌ات شوى . يعنى با تمسخر گفتند چون او جانشين پيغمبر ( ص ) شد ، او رئيس مىشود و تو هم بايد تابع او بشوى .\r\nاين جريان بارها در طول حيات پيغمبر ( ص ) به صورت‌هاى مختلف مورد تأكيد قرار گرفت . پيغمبر اكرم ( ص ) فرمودند : « أَنْتَ مِنى بِمَنْزَلَةِ هارُونَ مِنْ مُوسى الّا أَنَّهُ لانَبىَّ بَعْدى » ؛ « 2 »  و\r\n\r\n","description":"","footnote":" ( 1 ) . شعراء ، 214 .  ( 2 ) . بحارالانوار ، ج 5 ، باب 2 ، روايت 1 . ","page_name":" 452 ","page_number":452},
  {"content":"\r\n\r\nروايات ديگرى كه مسلمانان شيعه و سنى نقل كرده‌اند ، تا بالاخره هفتاد روز قبل از وفاتشان در غدير و در آن جريانى كه همه مىدانيد ، مسلمان‌ها را در آن آفتاب سوزان جمع كردند ، على ( ع ) را بلند كردند و فرمودند اين است جانشين من : « مَنْ كُنْتُ مَولاهُ فَهذا عَلىٌ مَولاه » . « 1 »  بيست سال به صورت‌هاى مختلف و در آخرين روزهاى زندگيشان هم به اين صورت كه جنبه تاريخى داشت على ( ع ) را معرفى كردند . مردم تعجب مىكردند كه در گرماى ظهر ، پيغمبر اكرم ( ص ) براى چه آن‌ها را اين جا جمع كرده است . هفتاد روز از واقعه غدير خم گذشت . پيغمبر اكرم ( ص ) از دنيا رفتند و همين مسلمان‌هاى اصحاب بدر و حنين جمع شدند تا براى پيغمبر ( ص ) جانشين تعيين كنند . بعضى گفتند بايد جانشين حضرت ( ص ) از مهاجرين باشد ؛ بعضى گفتند بايد از انصار باشد ؛ بعضى گفتند دو تا امير برگزينيم : « مِنَّا أَميرٌ وَ مِنْكُمْ أَميرٌ » . « 2 »  آنچه مطرح نشد و دنبال نكردند اين بود كه هفتاد روز قبل ، پيغمبر ( ص ) خودشان چه فرمودند ؟ براى چه ما را در غدير جمع كردند و ما را در آن گرما نگاه داشتند و قبل از آن ، در طول بيست سال بارها على ( ع ) را معرفى كرده بودند ؟ هم سخنان پيغمبر ( ص ) و هم رفتار آن حضرت تحريف شد ؛ حتى بعضى از همسرانش به او تهمت‌ها زدند . سوره تحريم را بخوانيد و ببينيد كه قرآن درباره بعضى از همسران پيامبر ( ص ) با چه لحنى سخن مىگويد .\r\nشب گذشته درباره اميرالمؤمنين ( ع ) اشاره كردم و شما بارها شنيده‌ايد كه على ( ع ) در تمام عالم با دو چيز شناخته مىشود . هر جا از على ( ع ) سخنى گفته مىشود ، عدالت و عبادت او به ذهن مىآيد . على ( ع ) از عابدترين و نيز از عادل‌ترين انسان‌ها شناخته شده بود . على ( ع ) در حال بيل زدن در مزرعه هم نماز نافله مىخواند . در هر شبانه روز پانصد يا هزار ركعت نماز مىخواند و همه او را مىشناختند . اما وقتى خبر رسيد كه على ( ع ) در كوفه ، در مسجد به شهادت رسيده است مردم شام گفتند مگر على ( ع ) هم نماز مىخواند ؟ و همين طور ساير\r\n\r\n","description":"","footnote":" ( 1 ) . همان ، ج 28 ، ص 181 ، باب 4 ، روايت 1 .  ( 2 ) . همان . ","page_name":" 453 ","page_number":453},
  {"content":"\r\n\r\nائمه اطهار ( ع ) و بزرگان دين ، هر كدام به صورتى مورد تهمت قرار گرفتند . بالاترين حجت بر تمام انسان‌ها قرآن كريم است . از روزى كه حضرت آدم ( ع ) خلق شده است تا پايان زندگى انسان بر روى كره زمين حجتى رساتر ، روشن‌تر و هدايتگرتر از قرآن نخواهد بود . اما همين قرآن را مورد تفسيرهاى غلط قرار داده بودند و حالا همچنين مىكنند . همه طوايف مسلمين با همه اختلافاتى كه در مذاهبشان دارند به نحوى به آيات قرآن تمسك مىجويند . در مورد يك مسأله ، هم آن كه آن را اثبات مىكند و هم آن كه آن را نفى مىكند ، به آيه قرآن تمسك مىكنند . چه آن‌ها كه قائل به جبرند و چه آن‌ها كه قائل به تفويض ، هر دو گروه به آيات قرآن تمسك مىكنند . يعنى قرآن مورد ابهام قرار مىگيرد . اين كه چرا قرآن به گونه‌اى است كه مىتوان براى آن تفسيرهاى مختلفى كرد ، مسأله است و به بحث مفصّلى احتياج دارد . ولى قطعاً عامل عمدى هم در اين جريانات وجود دارد . يعنى كسانى عمداً مىخواهند قرآن را طبق رأى خودشان تفسير كنند . همه اين كارها از جهل نيست .\r\nاين تحريف‌هاى معنوى ، مسخ شخصيت‌ها ، تهمت و افتراها درباره هر گونه حجت الهى وجود دارد . روشن‌ترين حجت‌ها قرآن است و اين ابهام‌ها در آن وجود دارد . بالاترين انبيا و راهنمايان انسان‌ها پيامبر اسلام ( ص ) و پس از ايشان امير المؤمنين ( ع ) بود . اين ابهام‌ها درباره هر دو بزرگوار وجود داشت . مىدانيد بعد از آن كه بيست و پنج سال از وفات پيامبر ( ص ) گذشته بود ، اولين كسانى كه با امير المؤمنين ( ع ) بيعت كردند ، همان اصحاب نزديك و بعضى از اقوام و خويشان امير المؤمنين ( ع ) بودند ، مثل زبير كه پسر عمه پيغمبر ( ص ) و على ( ع ) بود .\r\nاين‌ها از اولين كسانى بودند كه با على ( ع ) بيعت كردند و بعد از چند روز گفتند على ( ع ) قاتل عثمان است . به بهانه خونخواهى عثمان ، با على ( ع ) جنگ كردند . بسيارى از مردم را به اشتباه انداختند كه عثمان به دست على ( ع ) كشته شده است ، پس بايد با او جنگيد . همان كسانى كه با او بيعت كرده بودند ، ابتدا جنگ جمل و بعد هم ساير جنگ‌ها را به راه انداختند .\r\nامروز وقتى مىخواهيم با برادران اهل تسنن درباره اسلام ، يا درباره شخصيت پيامبر ( ص ) و رفتار و گفتار ايشان صحبت كنيم ، ابهام وجود دارد . مثال ساده‌اى بزنم تا ببينيد چه قدر ابهام مىتواند وجود داشته باشد . پيغمبر اكرم ( ص ) در طول بيست و سه سال رسالت الهى خود ، با مردم محشور بود ، مردمىترين پيغمبر و مردمىترين رهبر بود . هميشه درميان اصحاب خود به گونه‌اى بود كه وقتى كسى وارد مسجد مىشد معلوم نمىشد كدام پيغمبر ( ص ) است . تا به اين اندازه مردمى و به قول معروف خاكى بود . هميشه رفتار و\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nكردارش جلوى چشم مردم بود . آيا مردم در طول بيست و سه سال نمىديدند پيامبر ( ص ) چگونه وضو مىگيرد ؟ اين مسأله‌اى بود كه براى مردم مخفى بماند ؟ دست كم ده سال مردم مكه و مدينه ديده بودند كه پيامبر ( ص ) چگونه وضو مىگيرد ، بسيارى از اوقات آب وضوى پيغمبر ( ص ) را براى تبرك مىبردند . اما بعد از چندى اين مسأله مطرح شد كه هنگام وضو گرفتن آب را چگونه بايد بريزيم ؟ مگر مردم وضو گرفتن پيامبر ( ص ) را نديده بودند ؟ اين كه يك امر سرى نبود ، ساده‌تر از اين امر ديگر چيست ؟ كسانى مىخواستند به رفتار پيامبر ( ص ) اقتدا كنند و به ايشان تأسى داشته باشند ، اما عواملى در كار بود كه مىخواست ابهام ايجاد كند و در رأس اين عوامل ، شيطان بود . شياطين انس هم كمك مىكردند .\r\nدر ميان همه اين حوادث و در ميان همه گفتارها و رفتارهايى كه از انبيا و اولياء سر زده است ، چيزى كه قابل تحريف و مسخ نيست و ممكن نيست كه آن را به غلط تفسير كنند اين است كه امام حسين ( ع ) براى ترويج دين كشته شد ، و در اين راه تمام ياران او نيز شهيد شدند ، و حتى طفل شيرخواره او هم به شهادت رسيد . اين تاريخ را كسى نتوانسته است تحريف كند .\r\nالبته در بعضى از جزئيات اختلاف بوده است . مثل اين كه جمعيتى كه از كوفه آمدند سىهزار نفر بودند يا صد و بيست هزار نفر ؟ كم‌تر بودند يا بيش‌تر ؟ طبيعى هم است كه به آسانى نمىشود آمار گرفت . در ساير قضايا هم اين‌گونه اختلافات وجود دارد . اما اصل اين حادثه و اين كه امام حسين ( ع ) در ميان همه انبيا و اوليا براى دين خود قيام كرد تا آن جا كه با لب تشنه شهيد شد و تا آن جا كه زن و بچه او را اسير كردند ، اين قابل تحريف نيست . نه مىتوان گفت اين كار انجام نپذيرفته است و نه مىتوان گفت كه اين كار براى دنياپرستى بوده است . مگر براى رسيدن به مقام راهى بهتر از اين نبود ؟ كسى كه اهل مقام است ، وقتى ببيند جانش در خطر است راهى براى صلح پيدا مىكند . شب عاشورا هم به او پيشنهاد كردند ، روز عاشورا هم به او پيشنهاد كردند بيا با يزيد بيعت كن تا سالم بمانى . قبول نكرد و فرمود : « هَيْهات مِنّى الذِّلَّة » ؛ « 1 »  جريان حر و ساير حوادث پيش آمد . به اين مطالب اضافه كنيد آنچه را ما معتقديم و با سندهاى متظافر ثابت شده است و قرائن فراوانى وجود دارد كه امام حسين ( ع ) مىدانست\r\n\r\n","description":"","footnote":" ( 1 ) . بحار الانوار ، ج 45 ، ص 83 ، باب 37 ، روايت 10 . ","page_name":" 455 ","page_number":455},
  {"content":"\r\n\r\nكشته مىشود . اگر كسى بگويد علم امامت نداشت و الهام خدايى نبود ، بنابر حديث‌هايى كه از خود پيغمبر ( ص ) رسيده بود مىدانست كه كشته مىشود . در آن بيانى كه خودش فرمود :\r\n« كَأَنّى بِأَوْصالى يَتَقَطَّعُها عَسْلانُ الْفَلَواتَ بَيْنَ النَّواويسَ وَ كَرْبَلا » ، « 1 »  گويا مىبينم كه درندگان بيابان ، گرگ‌هاى بيابان بند از بند من جدا مىكنند . و نيز آن خواب‌هايى كه ديده شد . مانند آنچه در داستان على اكبر ( ع ) شنيده‌ايد . اگر اين‌ها را ضميمه كنيم ، به اين معناست كه امام حسين ( ع ) مىداند پايان اين جريان كشته شدن است ، اما با اين حال ، زن و فرزندانش را با خود برد . براى اين‌كه به پول برسد ؟ به مقام برسد ؟ به شهوات دنيا برسد ؟ در بيابان كربلا كدام شهوات انسان تأمين مىشود ؟ به هيچ وجه نمىتوان اين حادثه را به‌گونه‌اى تفسير كرد كه‌اين قيام براى دنياخواهى ، براى رياست‌طلبى و براى قدرت‌طلبى بود . هيچ چيز جز اين نبود كه براى احياى دين جدش كشته شد .\r\nالبته ممكن است كسانى بگويند حسين ( ع ) اشتباه كرد . بعضى از متعصبين و ناصبىهاى منسوب به اسلام هستند كه مىگويند حق نبود كه حسين ( ع ) اين كار را بكند . اما قبول دارند كه او اين كار را براى احياى دين انجام داد . اين حادثه با همه ويژگىهايش يعنى ويژگىهايى كه در خط دادن به انسان ، و در آموختن درس فداكارى به ايشان مؤثر است ، قابل خطا نيست ؛ و در اين كه حجت بر مسلمانان تمام شده باشد و بدانند كه اگر شرايطى مثل شرايط زمان امام حسين ( ع ) پيش آمد ، بايد همان حركت را انجام دهند ، قابل تفسير غلط نيست . البته كسى اين‌گونه شبهه نكند كه فلانى گفته است بايد مردم حادثه عاشورا را تكرار كنند . مىگويم اگر آن شرايط پيش آمد ، بايد همان كار امام حسين ( ع ) را انجام دهيم . به هر حال ، ويژگى امام حسين ( ع ) در اين است كه اين حركت او به هيچ وجه قابل تفسير غلط نبود و چنين ابهامى در اطراف آن به وجود نمىآمد كه براى دنياپرستى و رياست‌طلبى اين كار را كرده باشد . اين است كه هر كس به اين حادثه توجه كند ، نور هدايت در دلش مىتابد و وجدانش بيدار مىشود ، عواطف مذهبى او شكوفا مىشود و احساس مسئوليت در دلش پديد مىآيد . آيا دينى كه سزاوار است شخصيتى مانند حسين ( ع ) با تمام بستگان و حتى با طفل شيرخواره‌اش\r\n\r\n","description":"","footnote":" ( 1 ) . همان ، ج 44 ، ص 366 ، باب 37 ، روايت 2 . ","page_name":" 456 ","page_number":456},
  {"content":"\r\n\r\nبراى آن شهيد شود ، من و شما در برابر آن مسئوليت نداريم ؟ آيا چنين چيزى ممكن است ؟\r\nاين است كه « انَّ الْحُسَيْنَ . . . مِصْباحُ الهُدى » اين چراغى است برافروخته فراروى انسانيت تا روز قيامت ، كه هر كس از هر جا به اين چراغ نگاه كند راه را پيدا مىكند و كسى نمىتواند در آن ابهامى ايجاد كند .\r\nاين يك طرف قضيه است كه ديديم مسلمانان از ابتدا ، لااقل از اولين روزهاى شهادت امام حسين ( ع ) كه حركت توّابين شروع شد تا امروز ، همه در بزرگداشت اين قيام اهتمام داشته‌اند ، در گريه كردن ، در فداكارى كردن ، در عشق بازى كردن با نام حسين ( ع ) . يك ذره خاك كربلا را مىآورند و با چه قداستى احترام مىكنند . اگر روزى به بيمارى صعب العلاجى مبتلا شوند به اندازه دانه عدسى از آن تناول مىكنند تا شفا پيدا كنند . اين يك سوى قضيه است .\r\nطرف ديگر قضيه را هم توجه كنيد . چقدر تلاش شد تا نام حسين ( ع ) از بين برود . آن‌ها چه دشمنى با حسين ( ع ) داشتند ؟ نام حسين ( ع ) با زندگى آن‌ها چه مىكرد كه حاضر شدند انسان‌هايى را بكشند براى اين كه ديگر مردم به زيارت امام حسين ( ع ) نروند ؟ حاضر شدند آب بر قبر حسين ( ع ) ببندند تا آثارى از قبر حسين ( ع ) باقى نماند . روى قبر مطهر زراعت كنند ، آن را شخم بزنند ، بذر بپاشند كه معلوم نشود اين جا كجا بوده است . چرا اين گونه بوده است ؟ از اين دشمنىها چه بهره‌اى نصيبشان مىشد ؟ راه دور نرويم ؛ هنوز در بين ما پيرمردها و پيرزن‌هايى هستند كه آغاز سلطنت آن نابكار را به ياد دارند كه عزادارى را ممنوع كرده بود .\r\nوعّاظ حق نداشتند لباس روحانيت بپوشند . اجازه نمىدادند از جايى صداى مرثيه خوانى بلند شود و مجلسى به نام امام حسين ( ع ) تشكيل شود . بنده چهار - پنج ساله بودم و يادم هست كه شب از روضه خوان دعوت مىكردند ، كت و شلوار مىپوشيد ، مىآمد داخل دالان منزل لباس خود را عوض مىكرد ، عمامه مىگذاشت و مىآمد در زيرزمين خانه و آرام روضه مىخواند كه مبادا صداى روضه‌اش به‌كوچه برسد و مأموران دولتى او را تعقيب كنند . اين چيزى است كه خودم به خاطر دارم .\r\nمگر نام سيد الشهداء ( ع ) چه مشكلى براى حكومت پهلوى داشت ؟ چرا اين قدر دشمنى مىكنند ؟ چرا امروز هم به صورت مدرن با نام سيدالشهداء ( ع ) دشمنى مىكنند ؟ اين‌ها كه به\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاصطلاح خودشان ، خود را روشنفكر دينى مىدانند و بهتر است بگوييم بىدينان تاريك فكر ! چون نه از دين بهره‌اى دارند و نه از فكر اثرى ، اين دشمنى كه اين‌ها با نام حسين ( ع ) مىكنند چه دشمنى است ؟ چه اصرارى دارند بر اين‌كه شهادت امام حسين ( ع ) قضيه‌اى عادى و يا عكس العملى در برابر خشونت پيغمبر ( ص ) بوده ؟ ! مىگويند پيغمبر ( ص ) در جنگ بدر با بنى اميه خشونت كرد ، در اين جا هم بنى اميه آتش جنگ را برافروختند و پسر پيامبر ( ص ) و يارانش را كشتند . اين هم نتيجه آن خشونت بود ! « 1 »  بالاخره در جنگ ، نان و حلوا پخش نمىكنند . در جنگ بدر ، هم از مسلمان‌ها و هم از كفار كشته شدند ؛ ولى از كفار بيش‌تر كشته شدند و خدا مسلمان‌ها را پيروز كرد . مىگويند چون در جنگ بدر پيغمبر ( ص ) با بنى اميه با خشونت برخورد كرد ، فرزندان بنى اميه هم با اولاد او همان كار را كردند . اين يك امر طبيعى و عكس العمل زندگى بوده است . پيغمبر ( ص ) مىبايست آنها را نمىكشت تا بچه‌هايشان هم بچه‌هاى او را نكشند ! اين چيز مهمى نيست ! به اصطلاح اين روشنفكران كسانى كه مىخواهند از عاشورا درس بگيرند بايد اين‌گونه درس بگيرند كه در برابر هيچ كس خشونت در پيش نگيرند تا با بچه‌هايشان خشونت نشود . آن‌ها مىگويند بايد از عاشورا اين گونه درس گرفت . در نظر اين افراد بايد جهاد ، دفاع و امر به معروف و نهى از منكر تعطيل شود تا كسى به ديگرى كار نداشته باشد . يعنى خدا كه دستور داد « قاتِلُوهُمْ يُعَذِّبْهُمُ اللَّهُ بِايْديكُم وَ يُخْزِهِم وَ يَنْصُرْكُم عَلَيْهِم وَ يَشْفِ صُدُورَ قَومٍ مؤمِنين » « 2 »  العياذ باللَّه خدا بى جا كرد كه فرمود با مشركين بجنگيد تا خدا آن‌ها را به دست شما عذاب كند ! « يعذبهم اللَّه بايديكم و يخزهم » رسوايشان كند ، و « ينصركم عليهم » و شما را بر آن‌ها پيروز كند « و يشف صدور قوم مؤمنين » تا دل‌هاى مؤمنان شاد شود . اين‌ها آيه قرآن است . باز نگويند خشونت طلب هستى ، تئوريسين خشونت هستى .\r\nآنچه خواندم آيه قرآن است . اما اين روشنفكران مىگويند قرآن بىخود گفته است . نبايد خشونت به خرج داد ، پس خدا اشتباه كرده است ! پيغمبر ( ص ) كه در جنگ بدر شركت كرد اشتباه كرد ، و نتيجه اشتباه پيامبر ( ص ) اين بود كه فرزندش را كشتند ! اما يزيديان تبرئه شدند .\r\n\r\n","description":"","footnote":" ( 1 ) . ر . ك : گنجى ، اكبر ، « خون به خون شستن محال آمد محال » ، صبح امروز ، 23 / 2 / 1378 ، ص 6 .  ( 2 ) . توبه ، 14 . ","page_name":" 458 ","page_number":458},
  {"content":"\r\n\r\nآن‌ها گناهى نداشتند ؛ كارشان عكس العملى طبيعى بيش نبود . وقتى پدرى را مىكشند ، پسر مقتول هم مىآيد پسر قاتل را مىكشد . اين مىشود اسلام مدرن و قرائت جديد از اسلام ! اين مطالب در « روزنامه‌هاى كثير الانتشار جمهورى اسلامى ايران » چاپ مىشود و به خورد جوان‌هاى معصوم ما داده مىشود ، تا اين جوان‌ها بعد از اين ، حسين ( ع ) را اين گونه بشناسند ، چرا اين‌ها با حسين ( ع ) دشمنى مىكنند ؟ جوابش روشن است : حسين ( ع ) چراغ هدايت است . او نمىگذارد فضا تاريك شود تا مردم به گمراهى بيفتند . او راه را روشن مىكند ، وظيفه مردم را روشن مىكند كه چه بايد بكنند ، چگونه از دين خود حمايت كنند ، نمىگذارد مردم به بهانه تساهل و تسامح ، بىغيرت شوند . او مىگويد « هيهات منا الذله » با اين مكتب چه كنند ؟ او را تطميع كنند ؟ بگويند به تو پول مىدهيم ؟ مگر حسين ( ع ) پول قبول كرد ؟ مگر حسين ( ع ) رياست پذيرفت ؟ اگر بگويند تو را مىكشيم ، خوب ، خودش آماده شهادت شد ، اطفالش را هم به كشتن داد . بالاتر از سياهى كه رنگى نيست . اگر كسى پيرو حسين ( ع ) شد ، نه از آن تطميع‌ها اثر مىپذيرد ، نه از اين تهديدها مىهراسد . حتماً به خاطر داريد كه در جريان نهضت ، جوان‌ها سينه‌شان را باز مىكردند و به ارتشىهاى پهلوى مىگفتند بزن ! از كشته شدن باك نداشتند و اين رمز پيروزى بود . اگر كسى از مرگ نترسيد پيروز است .\r\n مرگ اگر مرد است گو نزد من آى * تا در آغوشش بگيرم تنگ تنگ\r\nمن ز او عمرى ستانم جاودان * او ز من دلقى ستاند رنگ رنگ \r\nياران حسين ( ع ) شب عاشورا با مرگ عشق بازى مىكردند . پيرمردها تنوير و خضاب كردند . اين مكتب قابل شكست نيست ، مگر اين كه آن را مخدوش و تحريف كنند .\r\nبنابراين از يك طرف چرا مسلمان‌ها ، آن‌ها كه شير پاك خورده‌اند و آنان كه حلال زاده هستند ، تا اين اندازه به حسين ( ع ) علاقه دارند ؟ و آن‌ها كه با نام حسين ( ع ) دشمنى مىكنند ، چرا چنين مىكنند ؟ علت اين دشمنى روشن است ، چون حسين ( ع ) چراغ هدايت است و نمىگذارد مردم گمراه شوند .\r\nو السلام عليكم و رحمة اللَّه و بركاته\r\n\r\n","description":"","footnote":"","page_name":" 459 ","page_number":459},
  {"content":"\r\n . \r\n","description":"","footnote":"","page_name":" 460 ","page_number":460},
  {"content":"\r\n\r\n\r\nكتابشناسى كتابشناسيهاى امام حسين ( ع ) « 1 » \r\nمحمد اسفنديارى\r\nهر پژوهشى بايد مسبوق به كتابشناسى باشد و حتى اگر موضوع پژوهش كتابشناسى است ، بايد نخست كتابشناسى آن را ( كتابشناسى كتابشناسيها ) ، فراهم كرد . بدين رو هنگامى كه اين پژوهنده عهده‌دار فراهم كردن كتابشناسى امام حسين ( ع ) شد ، نخست كوشيد كتابشناسى كتابشناسيهاى امام حسين را فراهم كند . در آغاز مىپنداشت كه حداكثر ده كتابشناسى امام حسين منتشر شده است ، اما در طى يك سال كاوش و پژوهش به بيش از چهل كتابشناسى دست يافت و هر كس شنيد ناباورانه در شگفت شد .\r\nدر اين رساله ، چهل و سه كتابشناسى درباره امام حسين ، معرفى توصيفى شده است . اين كتابشناسيها ، كتاب و يك بخش از كتاب و مقاله است . اغلب كتابشناسيها يك بخش از كتاب است و كمترين آنها كتاب است . بيفزاييم كه اغلب كتابشناسيها ، نابسامان و ناروشمند و ناقص است . كاملترين كتابشناسى امام حسين ، از آن عبد الجبار رفاعى است كه در ضمن كتاب معجم ما كتب عن الرسول و اهل البيت ( ع ) چاپ شده و در آن 3215 كتاب و مقاله معرفى گرديده است و ، با وجود اين ، خالى از كاستى و نادرسى نيست .\r\n1 . استادى ، رضا . « كتابنامه امام حسين ( ع ) » . چاپ شده در كتاب چهل مقاله : كتابنامه - كتابشناسى - شرح حال . چاپ اول : قم ، كتابخانه عمومى آيةاللَّه العظمى مرعشى نجفى ، 1371 .\r\nص 399 - 426 ، وزيرى .\r\n\r\n","description":"","footnote":" ( 1 ) . برگرفته از « كتابشناسى تاريخى امام حسين ( ع ) » محمد اسفنديارى ، سازمان چاپ و انتشارات وزارت فرهنگ و ارشاد اسلامى ، تهران ، 1380 ه . ش . ","page_name":" 461 ","page_number":461},
  {"content":"\r\n\r\nدر اين كتابشناسى ، كه پيشتر در مجله كيهان انديشه ( شماره 13 ، مرداد و شهريور 1366 ) چاپ شده بود ، بيش از پانصد كتاب ، در دو بخش ، معرفى شده است . در بخش اول به معرفى كتابهاى اختصاصى پرداخته شده و در بخش دوم به معرفى كتابهايى كه بخشى از آن درباره امام حسين ( ع ) است . در آغاز اين كتابشناسى به كامل نبودن آن تصريح و گفته شده كتابشناسى حاضر « گزيده » است .\r\n2 . امينى ، محمد هادى . « المؤلفون فى الامام الحسين و ثورته المقدسة » العدل . سال اول ، شماره 16 ، 1386 ق . ص 19 - 21 .\r\nبرخى از نويسندگان درباره امام حسين ( ع ) و آثارشان معرفى شده‌اند .\r\n3 . ايرانى قمى ، اكبر ( به كوشش ) . « اصحاب امام حسين ( ع ) و ساير شهداى كربلا » . چاپ شده در كتاب فهرست موضوعى تراجم : راهنماى منابع شرح حال پيامبران ، ائمه اطهار ( ع ) ، امامزادگان ، صحابه و . . . موجود در كتابخانه آيةاللَّه العظمى مرعشى نجفى ( ره ) . چاپ اول : قم ، كتابخانه آية اللَّه مرعشى ، 1371 . د 1 ، ص 286 - 290 ، وزيرى .\r\nسى و دو كتاب چاپى درباره اصحاب امام حسين ( ع ) و شهيدان كربلا ، كه در كتابخانه آية اللَّه مرعشى موجود است ، معرفى شده است .\r\n4 . ايرانى قمى ، اكبر ( به كوشش ) . « حضرت امام حسين ( ع ) » . چاپ شده در كتاب فهرست موضوعى تراجم : راهنماى منابع شرح حال پيامبران ، ائمه اطهار ع . امامزادگان ، صحابه و . . .\r\nموجود در كتابخانه آية اللَّه العظمى مرعشى نجفى ( ره ) . چاپ اول : قم ، كتابخانه آية اللَّه مرعشى ، 1371 . د 1 ، ص 131 - 147 ، وزيرى .\r\nصد و پنجاه كتاب چاپى درباره امام حسين ( ع ) كه در كتابخانه آية اللَّه مرعشى موجود است ، معرفى شده است .\r\n5 . ايرانى قمى ، اكبر ( به كوشش ) . « زينب و ساير بانوان كربلا » . چاپ شده در كتاب فهرست موضوعى تراجم : راهنماى منابع شرح حال پيامبران ، ائمه اطهار ع ، امامزادگان ، صحابه و . . . موجود در كتابخانه آية اللَّه العظمى مرعشى نجفى ( ره ) . چاپ اول : قم ، كتابخانه آية اللَّه مرعشى ، 1371 . د 1 ، ص 279 - 285 ، وزيرى .\r\nپنجاه كتاب چاپى درباره بانوان كربلا ، كه در كتابخانه آية اللَّه مرعشى موجود است ، معرفى شده است .\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n6 . ايزدپناه ، عباس با يارى رسول جعفريان . « سخنى در باب منابع عاشوراشناسى » . چاپ شده در كتاب معاونت آموزش دفتر تبليغات اسلامى ( گردآورنده ) . ره توشه راهيان نور ( ويژه محرم ) . چاپ اول : قم ، دفتر تبليغات اسلامى ، 1375 . ص 213 - 220 . وزيرى .\r\nشامل معرفى سى كتاب درباره امام حسين ( ع ) است . اغلب كتابهاى معرفى شده جديد است و مشخصات كتابشناختى آنها نيامده و به توصيف آنها پرداخته نشده و تنها به ذكر نام كتاب و نويسنده اقتصار گرديده است .\r\n7 . پژوهشكده باقر العلوم ( ع ) . كتابنامه امام حسين ( ع ) . فتوكپى . قم ، پژوهشكده باقر العلوم ( ع ) ، ( 1371 ) . 4 + 6 + 43 ص ، رحلى .\r\nشامل معرفى كتابهاى فارسى چاپ شده درباره امام حسين ( ع ) و يارانش است . در بخش اول حدود هشتاد كتاب مستقل معرفى شده و در بخش دوم به مطالب برخى از كتابها اشاره گرديده است . در معرفى كتابها فقط به عنوان كتاب ، نام نويسنده و ناشر اقتصار شده است .\r\n8 . پژوهشكده باقر العلوم ( ع ) . كتابنامه عاشورا . فتوكپى . قم ، پژوهشكده باقر العلوم ( ع ) .\r\nبى تا . 9 + 30 ص ، رحلى .\r\nدويست و سى و پنج كتاب و مجله درباره امام حسين ( ع ) و عاشورا معرفى شده است .\r\nبرخى آثار ، مكرر معرفى شده و برخى ديگر خارج از موضوع است و تنها چند صفحه آن به موضوع كتابشناسى اختصاص دارد . در معرفى كتابها فقط به عنوان كتاب ، نام نويسنده و ناشر اقتصار شده است .\r\n9 . پژوهشكده باقر العلوم ( ع ) . كتابنامه محرم . فتوكپى . قم ، پژوهشكده باقر العلوم ( ع ) ، بى تا . 13 ص ، رحلى .\r\nهفتاد و سه كتاب و مجله درباره امام حسين ( ع ) و محرم معرفى شده است . برخى آثار يكسره خارج از موضوع است . در معرفى كتابها فقط به عنوان كتاب ، نام نويسنده و ناشر اقتصار شده است .\r\n10 . تبريزيان ( حسّون ) ، فارس . « اول من كتب المقتل الى زمن السيد ابن طاووس » . چاپ شده در كتاب رضى الدين ابى القاسم على بن موسى بن جعفر بن طاووس . الملهوف على قتلى الطفوف . تصحيح و مقدمه فارس تبريزيان ( حسون ) . چاپ اول : ( قم ) ، دار الاسوة ، 1414 ق . ص 31 - 41 ، وزيرى .\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nسى و دو كتاب مقتل تا پيش از كتاب ابن طاووس معرفى شده است .\r\n11 . تقيان ، لاله و جمشيد كيانفر . « كتابشناسى تعزيه » فصلنامه تئاتر . شماره 13 ، بهار 1370 . ص 265 - 310 .\r\nاصل اين مقاله را ، كه به نظر مىرسد شامل معرفى آثار متعددى درباره تعزيه باشد ، نگارنده اين سطور ملاحظه نكرد . مشخصات آن در كتاب فهرست مقالات فارسى در زمينه تحقيقات ايرانى ، از ايرج افشار ( چاپ اول : تهران ، شركت انتشارات علمى و فرهنگى ، 1374 ) ، ج 5 ، ص 35 ، آمده است .\r\n12 . چلكووسكى ، پيترجى . « كتابشناسى » . چاپ شده در كتاب تعزيه : نيايش و نمايش در ايران . ( عنوان روى جلد : تعزيه ، هنر بومى پيشرو ايران . ) ترجمه داود حاتمى . چاپ اول :\r\nتهران ، شركت انتشارات علمى و فرهنگى ، 1367 . ص 365 - 387 .\r\nكتابها و مقالات متعددى درباره تعزيه ، كه اغلب آنها به زبان انگليسى و فرانسوى است ، معرفى شده است .\r\n13 . حاج سيد جوادى ، سيد كمال . « فهرست كتابهاى منتشر شده درباره بدعتها و سنن مذهبى شيعيان » . چاپ شده در كتاب فهرستواره ايرادات و شبهات عليه شيعيان در هند و پاكستان . يادداشت احمد مسجد جامعى . تهيه شده در مركز بازشناسى اسلام و ايران . چاپ اول : ( تهران ) ، معاونت پژوهشى و آموزشى وزارت فرهنگ و ارشاد اسلامى ، 1375 . ص 123 - 127 ، رقعى .\r\nبيست و هفت كتاب در رد عزادارى و برپايى تعزيه براى امام حسين ( ع ) معرفى شده است . اين كتابها به زبان اردوست و در هندوستان و پاكستان منتشر شده است .\r\n14 . حاج سيد جوادى ، سيد كمال . « حادثه كربلا » . چاپ شده در كتاب فهرستواره ايرادات و شبهات عليه شيعيان در هند و پاكستان . يادداشت احمد مسجد جامعى . تهيه شده در مركز بازشناسى اسلام و ايران . چاپ اول : ( تهران ) ، معاونت پژوهشى و آموزشى وزارت فرهنگ و ارشاد اسلامى ، 1375 . ص 60 - 62 ، رقعى .\r\nنه كتاب در رد قيام امام حسين ( ع ) معرفى شده است . اين كتابها به زبان اردوست و در هندوستان و پاكستان منتشر شده است .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n15 . حاج سيد جوادى ، سيد كمال . « قاتلان امام حسين ( ع ) » . چاپ شده در كتاب فهرستواره ايرادات و شبهات عليه شيعيان در هند و پاكستان . يادداشت احمد مسجد جامعى .\r\nتهيه شده در مركز بازشناسى اسلام و ايران . چاپ اول : ( تهران ) ، معاونت پژوهشى و آموزشى وزارت فرهنگ و ارشاد اسلامى ، 1375 . ص 62 - 64 ، رقعى .\r\nنه كتاب ، كه در آنها ادعا شده قاتلان امام حسين ( ع ) از شيعيان او بودند ، معرفى گرديده است . اين كتابها به زبان اردوست و در هندوستان و پاكستان منتشر شده است .\r\n16 . حبيبى ، نجفقلى ( گردآورى و تنظيم ) . كتابشناسى امام حسين ( ع ) . چاپ اول : ( تهران ) ، مؤسسه تنظيم و نشر آثار امام خمينى ( س ) ، 1374 . 259 ص ، وزيرى .\r\nدر اين كتابشناسى ، كه توصيفى نيست ، نزديك به نهصد عنوان كتاب درباره امام حسين ( ع ) و يارانش در ضمن هشت بخش ، معرفى شده است . پديد آورنده به كامل نبودن اين كتابشناسى تصريح كرده است .\r\n17 . حسينى جلالى ، محمد حسين . « الامام الحسين ( ع ) » . چاپ شده در كتاب فهرس تراث اهل البيت ( ع ) . چاپ دوم : بيروت ، مؤسسه الاعلمى ، 1418 . ص 125 - 126 ، وزيرى .\r\nسه كتاب ، كه شامل گزيده‌اى از احاديث امام حسين ( ع ) است ، معرفى شده است .\r\n18 . دوانى ، على . « نقد و بررسى مقاتل موجود » . چاپ شده در كتاب پژوهشكده علوم انسانى دانشگاه امام حسين ( ع ) . خورشيد شهادت : مجموعه مقالات برگزيده اولين سمينار بررسى ابعاد زندگانى امام حسين ( ع ) . چاپ اول : تهران ، دانشگاه امام حسين ( ع ) ، 1374 . د 1 ، ص 341 - 366 ، وزيرى .\r\nشانزده كتاب مقتل مستقل و غير مستقل از شيعه ، معرفى توصيفى شده است .\r\n19 . « ده سال با كتاب عاشورا » . كتاب هفته . دوره جديد ، شماره 21 ، چهارم ارديبهشت ، 1378 . ص 6 .\r\nهشتاد و چهار كتاب درباره امام حسين ( ع ) كه اغلب آنها فارسى است و از سال 1367 تا 1377 منتشر شده ، معرفى گرديده است .\r\n20 . رادفر ، ابوالقاسم . « گزيده كتابشناسى تعزيه » . كيهان فرهنگى . سال چهارم ، شماره 7 شماره پياپى 43 ، مهر 1366 . ص 33 - 34 .\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nدر حدود هفتاد كتاب و مقاله درباره تعزيه ، كه اغلب كتابها مستقلًا در اين باره نيست ، معرفى شده است .\r\nبر اين مقاله استدراكى نوشته شده كه عنوان ندارد و به قلم محمد حسن رجائى زفره‌اى است و در آن ده اثر ديگر معرفى شده است . اين استدراك در همان مجله ( سال چهارم ، شماره 10 ، شماره پياپى 46 ، دى 1366 ) ، ص 51 ، چاپ شده است .\r\n21 . روسى ، اتوروالسيو بومباچى . فهرست توصيفى نمايشنامه‌هاى مذهبى ايرانى ( مضبوط در كتابخانه واتيكان ) . گردآورنده نسخ انريكو چرولى . ترجمه جابر عناصرى .\r\nچاپ اول : تهران ، مؤسسه فرهنگى گسترش هنر ، 1368 . 290 ص ، وزيرى .\r\nدر اين كتاب به معرفى هزار و پنجاه و پنج مجلس تعزيه ايرانى پرداخته شده است . همه نسخه‌هاى اين تعزيه‌ها در كتابخانه واتيكان است و محور همه آنها امام حسين ( ع ) مىباشد .\r\nاين كتاب در سال 1961 ميلادى در ايتاليا منتشر شد .\r\n22 . رفاعى ، عبدالجبار . « دليل الباحث عن الامام الحسين بن على بن ابىطالب ( ع ) باللغة العربية » . التوحيد . سال پنجم ، شماره سىام ، محرم - صفر 1408 . ص 92 - 109 .\r\nدويست و سى و هشت مقاله و كتاب ، چاپ شده و نشده و مستقل و غير مستقل درباره امام حسين ( ع ) معرفى شده است . در آغاز اين كتابشناسى به جامع نبودن آن تصريح شده است .\r\n23 . رفاعى ، عبد الجبار . « كشاف بالكتابات العربية حول ثورة الامام الحسين ( ع ) و آثارها » .\r\nرسالة الحسين ( ع ) . سال اول ، شماره اول ، 1411 ق . ص 213 - 221 . سال اول ، شماره دوم ، 1412 ق . ص 207 - 216 .\r\nصد و بيست و دو كتاب درباره امام حسين ( ع ) و يارانش ، كه عنوان آنها با حرف « آ » و « ا » آغاز مىشود ، معرفى شده است . اين مقاله ادامه داشته است ، اما با تعطيلى مجله ، امكان چاپ نيافت .\r\n24 . رفاعى ، عبدالجبار . « معجم ما كتب عن الرسول و اهل البيت ( ع ) » . چاپ اول : تهران ، وزارت فرهنگ و ارشاد اسلامى ، 1371 . ج 7 ، ص 61 - 476 و ج 8 . ص 5 - 155 ، وزيرى .\r\nقسم پنجم اين اثر كتابشناسى امام حسين ( ع ) است و شامل اغلب صفحات جلد هفتم و كمى از جلد هشتم است . در اين قسم 3215 كتاب و مقاله معرفى شده كه بيشترينه آنها به زبان\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nعربى و فارسى و تعدادى از آنها به زبان اردو و تعداد كمترى به زبانهاى ديگر است . معدودى از كتاب‌ها مستقلًا درباره امام حسين نيست و برخى از آنها درباره اصحاب و اهل بيت آن حضرت است . اين كتابشناسى كاملترين كتابشناسى امام حسين است .\r\n25 . صاحبى ، محمد جواد . « مقتل و مقتل نگاران » . كيهان فرهنگى . سال يازدهم ، شماره 4 ، شماره پياپى 111 . تير 1373 . ص 31 - 33 .\r\nگزارشى مختصر از سير مقتل‌نگارى ارائه شده است . نويسنده هم به مقتلهاى مستقل و هم به كتابهايى كه بخشى از آن در موضوع مقتل امام حسين ( ع ) است ، اشاره كرده است . اين مقاله در كتاب مقتل الشمس : تحقيق و تحليل تاريخ نهضت حسينى ، از همين نويسنده ، چاپ شده است . ( چاپ سوم : قم ، انتشارات هجرت ، 1375 ) .\r\n26 . صحتى سردرودى ، محمد . « گزيده كتاب‌شناسى توصيفى امام حسين ( ع ) » . پاسدار اسلام . سال يازدهم ، شماره 174 ، خرداد 1375 . ص 49 - 56 .\r\nشامل معرفى شصت كتاب و مجله درباره امام حسين ( ع ) است . آثار معرفى شده بر حسب نوعى ( منابع دست اول ، احاديث امام ، كتابهاى انتقادى و . . . ) از يكديگر تفكيك شده است .\r\nاغلب كتابها باختصار توصيف شده و چند كتاب توصيف نشده است .\r\n27 . صفر على پور ، حشمت اللَّه و ديگران . كتابشناسى امام حسين ( ع ) ، ج 1 : كتابنامه . چاپ اول :\r\n( قم ) ، پژوهشكده تحقيقات اسلامى نمايندگى ولى فقيه در سپاه ، 1377 . شش + 586 ص ، وزيرى .\r\nدوره كامل اين كتاب سه جلد پيش‌بينى شده كه جلد اول و دوم ويژه كتابها و جلد سوم مشتمل بر مقالات است . در اين جلد سه هزار و صد و يك كتاب چاپى و خطى به فارسى و عربى و تركى و اردو درباره امام حسين ( ع ) معرفى شده است . برخى از كتابهاى معرفى شده مستقلًا درباره آن حضرت است و بسيارى ديگر فقط بخش اندكى از آن در اين باره است و اينها از يكديگر تفكيك نشده است . پاره‌اى از كتابها مكرراً معرفى شده و ترجمه‌هاى پاره‌اى ديگر از كتابها به صورت مستقل معرفى شده است . اطلاعات كتابشناختى اغلب كتابها غلط يا ناقص است .\r\n28 . طباطبائى ، سيد عبدالعزيز . « المدونات التاريخيه لواقعة الطف ، دراسة ببليوغرافية » .\r\nالموسم . مجلد سوم ، شماره ، 1412 . ص 143 - 147 .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nهفده كتاب درباره امام حسين ( ع ) معرفى شده است . در عنوان همه كتابها كلمه « مقتل » آمده و همه آنها عربى و از كتابهاى گذشتگان است و نويسندگان آنها سنّى هستند .\r\nاين مقاله بخشى از تحقيق نويسنده با عنوان اهل البيت ( ع ) فى المكتبة العربية است كه پيشتر در مجله تراثنا چاپ شده بود و متن كامل آن ، ذيل همين عنوان ، چاپ شده است . ( چاپ اول : قم ، مؤسسه آل البيت ، 1417 ق ) . ص 532 - 548 .\r\n29 . عندليب همدانى ، حسين . « مقتل‌نگارى » . چاپ شده در كتاب ثاراللَّه : خون حسين ( ع ) در رگهاى اسلام . چاپ اول : قم ، انتشارات در راه حق ، 1376 . ص 85 - 96 ، وزيرى .\r\nشامل بحثى است درباره « نخستين مقتل » ، « منابع اوليه مقتل » ، « مقاتل از ميان رفته » ، « نخستين مقتل فارسى » ، « مقاتل اهل سنت » ، « دفاع از لهوف » و . . . .\r\n30 . غفورى ، على . « كتابهائى در زمينه نهضت حسينى » . چاپ شده در كتاب گوشه‌اى از سرگذشت و شهادت امام حسين . ( تهران ) ، فجر ، 1356 . ص 199 - 231 ، رقعى .\r\nشامل معرفى سيصد و سى كتاب درباره امام حسين ( ع ) است . برخى از كتابها فقط بخشى از آن درباره امام است . مشخصات كتابشناختى بعضى از كتابها كامل نيست .\r\n31 . فدائى ( عراقى ) ، غلامرضا . « حسين بن على » . چاپ شده در كتاب گزيده كتابشناسى توصيفى اسلامى . ( تهران ) ، دفتر نشر فرهنگ اسلامى ، [ 1356 ؟ 
  ] . ص 394 - 402 ، وزيرى .\r\nسى و سه كتاب درباره امام حسين ( ع ) كه همه آنها فارسى و از معاصران است ، معرفى توصيفى شده است .\r\n32 . فرخ زادى ، مجيد . « هفتاد و دو كتاب به ياد هفتاد و دو شهيد كربلا » . زن روز . شنبه ، 20 تير 1371 ، شماره 1367 . ص 38 - 39 و 56 .\r\nشامل معرفى هفتاد و دو كتاب درباره امام حسين ( ع ) است . اغلب كتابها در دسترس و در شمار آثار دست دوم است .\r\n33 . « فهرست پاره‌اى از كتابها و آثارى درباره امام حسين ( ع ) » . چاپ شده در كتاب انتشارات شفق ( گردآورنده ) . مقالاتى درباره حضرت امام حسين ( ع ) . قم ، انتشارات شفق ، 1357 . ص 53 - 75 ، رقعى .\r\nدر مقاله مزبور ، كه نام پديد آورنده آن قيد نشده ، نزديك به دويست كتاب درباره امام حسين ( ع ) معرفى شده است . معدودى از كتابها مستقلًا درباره آن حضرت نيست .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\n34 . كميته فرهنگى جهاد سازندگى استان تهران . « امام حسين ( ع ) » . چاپ شده در كتاب مجموعه موضوعى كتاب . ( تهران ) ، انتشارات جهاد سازندگى ، 1358 . ص 138 ، وزيرى .\r\nسى و سه كتاب فارسى درباره امام حسين ( ع ) معرفى شده است .\r\n35 . محدث همدانى ، ميرزا عبد الرزاق . مجموعة الفوائد المتفرقة . خطى .\r\nشيخ آقا بزرگ تهرانى در الذريعة ( ج 20 ، ص 97 ) ، ضمن معرفى كتاب مزبور مىگويد كه در آن ، از جمله ، فهرست كتابهاى درباره امام حسين ( ع ) آمده است .\r\n36 . محدثى ، جواد . « كتابنامه عاشورا » . چاپ شده در كتاب فرهنگ عاشورا . قم ، نشر معروف ، 1374 . ص 362 - 365 ، وزيرى .\r\nنزديك به شصت كتاب درباره امام حسين ( ع ) معرفى شده است . در معرفى كتابها فقط به نام نويسنده و عنوان كتاب اقتصار گرديده است . در پايان به دسته‌بندى كتابهاى امام حسين پرداخته و به شانزده دسته تقسيم شده است .\r\n37 . محدثى ، جواد . موضوعات و منابع بحث از قيام كربلا . چاپ اول : ( تهران ) ، سازمان تبليغات اسلامى ، 1369 . 38 ص ، پالتويى .\r\nعنوان روى جلد : فهرست كتب و موضوعات پيرامون واقعه كربلا .\r\nدر آغاز پاره‌اى از موضوعات درباره كربلا و منابع آنها معرفى شده و سپس به هشتاد كتاب درباره عاشورا اشاره گرديده است . پديد آورنده فقط عنوان كتابها و نام نويسندگانشان را آورده و از ارائه مشخصات كتابشناختى آنها خوددارى كرده است .\r\nاين اثر در مجله حوزه ( سال هفتم ، شماره سوم ، شماره پياپى 39 ، مرداد و شهريور 1369 ) ، ص 135 - 149 ، و در كتابى با اين مشخصات به چاپ رسيده است : معاونت آموزش دفتر تبليغات اسلامى ( طرح هجرت ) . ره توشه راهيان نور ، ويژه محرم ( 1418 ق - 1376 ش ) .\r\nچاپ اول : قم ، دفتر تبليغات اسلامى ، 1376 . ص 491 - 519 .\r\n38 . مركز پژوهش دفتر تحقيقات اسلامى . « كتابشناسى توصيفى امام حسين ( ع ) و عاشورا » . چاپ شده در كتاب مركز پژوهش و تحقيقات معاونت آموزش و پژوهش سازمان تبليغات اسلامى ( تدوين و تنظيم ) . برشطّى از حماسه و حضور : مجموعه مقالات به مناسبت ايام تبليغى ماه محرم و صفر 1417 مطابق با خرداد و تير 1375 ( ويژهء مبلّغين ) . چاپ اوّل :\r\nتهران ، سازمان تبليغات اسلامى ، 1375 . صفحه 88 - 102 ، وزيرى .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nنوزده كتاب دربارهء امام حسين ( ع ) و عاشورا معرّفى توصيفى شده است . نزديك به همهء كتاب‌ها به زبان فارسى و از نويسندگان معاصر است .\r\n39 . موحّد ابطحى ، سيّد على . « كتاب نامه زيارت عاشورا » . چاپ شده در كتاب ميرزا ابوالفضل طهرانى ، شفاء الصّدور فى شرح زيارة العاشور ، تقريظ محمد حسن حسينى ( شيرازى ) . تصحيح سيّد على موحّد ابطحى ، چاپ سوم : [ قم 
  ] ، مصحّح كتاب ، 1370 . جلد 2 ، صفحه 418 - 433 ، وزيرى .\r\nسى و يك كتاب چاپ نشده و چهارده كتاب چاپ شده دربارهء زيارت عاشورا معرّفى شده است .\r\n40 . نجفى ، سيد محمد باقر . « حسين بن على » . چاپ شده در كتاب دين نامه‌هاى ايران :\r\nكتابشناسى موضوعى كتاب‌هاى دينى ايران . كلن ، آكادمى علمى اسلامى ، 1987 . صفحه 329 - 339 ، وزيرى .\r\nدر حدود صد و پنجاه كتاب دربارهء امام حسين ( ع ) معرّفى شده است . پس از آن ذيل عنوان « زينب بنت على » و « عبّاس بن على » و « ياران حسين بن على » ( ص 339 - 341 ) ، در حدود سى كتاب ديگر دربارهء اين سه موضوع معرّفى شده است .\r\n41 . « نگاهى به برخى از مقاتل » . حوزه . سال هفتم ، شمارهء سوم ، شمارهء پياپى 39 ، مرداد و شهريور 1369 . صفحه 185 - 198 .\r\nيازده كتاب تاريخى معرفى توصيفى شده كه از ميان آنها فقط چهار كتاب ويژهء امام حسين ( ع ) است : وقعة الطّف ابومخنف ، مقتل الحسين خوارزمى ، اللهوف سيد بن طاووس ، نفس المهموم شيخ عبّاس قمى .\r\n42 . يزدى مطلق ، محمد . « مقتل نگارى در آيينهء تاريخ » . چاپ شده در كتاب مجموعه مقالات كنگره بين المللى امام خمينى ( س ) و فرهنگ عاشورا . چاپ اوّل : تهران ، مؤسسه تنظيم و نشر آثار امام خمينى ( س ) ، 1375 . د 3 ، صفحه 97 - 106 ، وزيرى .\r\nدر دو صفحه چند مقتل معرّفى و سپس به مقتل‌خوانى پرداخته شده است .\r\n43 . يوسفى غروى ، محمد هادى . « شناختى توصيفى از كتب مقاتل » . بصائر ، سال سوم ، شمارهء 19 ، خرداد و تير 1375 ، صفحه 70 - 71 .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nشامل معرّفى بسيار مختصرى از ده مقتل است كه برخى از آنها دربارهء امام حسين ( ع ) و برخى ديگر فقط يك بخش آن دربارهء امام است .\r\n\r\nدرنگى در كارنامهء عاشورا نگارى\r\nدربارهء تاريخنگارى امام حسين ( ع ) نكته‌ها و مسائلى وجود دارد كه ، مناسبت را ، اشاره‌اى سريع به آنها سزاست :\r\n1 . تعداد كتاب‌هايى كه دربارهء زندگى و قيام امام حسين ( ع ) به فارسى و عربى ، نوشته شده است ، معلوم نيست . حدس اين نويسنده آن است كه در حدود پنج هزار عنوان كتاب مستقل ، به فارسى و عربى ، مطبوع و مخطوط و مفقود ، دربارهء آن حضرت نوشته شده است . ديگران رقم‌هاى مبالغه‌آميزى ، چو ده‌ها هزار و صدها هزار و حتّى ميليون‌ها عنوان را مطرح كرده‌اند ! اما پيداست كه يا قصد شوخى داشته‌اند و مىخواسته‌اند « ادخال السّرور فى قلوب المؤمنين » كنند ! و يا به معناى ده‌ها و صدها هزار و ميليون‌ها توجّه نداشته‌اند . مثلًا يكى از نويسندگان معاصر مرقوم داشته است :\r\nبراى معرّفى اين شخصيّت بزرگ [ امام حسين 
  ] ، به قدرى كتاب نوشته شده كه حدّ و حصر ندارد . اگر گفته شود مليون‌ها كتاب در طول 1300 سال ( سيزده قرن اسلامى ) ، در اطراف مقام و مرتبت و شخصيّت و اخلاق و فضيلت و جود و سخاوت و گذشت و فداكارى و نسب و حسب اين مولود آسمانى نوشته شده اغراق و مبالغه نيست . « 1 » \r\nاين عين اغراق و مبالغه است و به راستى كه اگر اين ، اغراق و مبالغه نيست ، پس اغراق و مبالغه چيست ؟ واقع اين است كه تا كنون ميليون‌ها كتاب در همهء رشته‌هاى علوم اسلامى نوشته نشده است ؛ چه رسد به اين كه فقط دربارهء امام حسين ( ع ) ميليون‌ها جلد كتاب نوشته شده باشد . بگذريم .\r\n\r\n","description":"","footnote":" ( 1 ) . مقدمهء حسين عمادزاده بر كتاب فرهاد ميرزا معتمدالدّوله ، قمقام زخّار و صمصام بتّار . ( تهران ، كتابفروشى اسلاميّه ، 1394 ق ) . صفحه 2 . همين نويسنده در كتاب زندگانى امام حسين ( ع ) ( چاپ اوّل : انتشارات اسوه ، 1373 ) ، مىگويد : « بدون ترديد ، ميليون‌ها كتاب به لغات مختلف جهان ، از شرقى و غربى و ساحلى ، دربارهء اين پيشواى انقلابى [ امام حسين 
  ] ، نگاشته شده و تمام ملل دنيا رستاخيزى [ را 
  ] كه او در يك روز به وجود آورده ، مورد دقّت و توجّه قرار داده‌اند » . ( جلد 1 ، صفحه 14 - 15 ) ","page_name":" 471 ","page_number":471},
  {"content":"\r\n\r\n2 . متأسفانه شمار زيادى از كتاب‌هايى كه گذشتگان دربارهء امام حسين ( ع ) نوشته‌اند . به ويژه كتاب‌هاى قرن اوّل تا پنجم ، از ميان رفته است و اينك هيچ اثرى از آنها در دست نيست .\r\nگمان اين قلمزن اين است كه حدّاكثر دويست عنوان كتاب در طىّ قرن اوّل تا پنجم نوشته شده كه مفقود است . از آنجا كه اين كتاب‌ها در عصر معصومين و يا نزديك به آن نوشته شده ، از اهميّت زيادى برخوردار است . شايد برخى از ابهامات و گره‌هاى كور تاريخى كه در گزارش از قيام امام حسين ( ع ) ملاحظه مىشود ، ناشى از فقدان اين منابع است . مسلماً اگر اين دسته از كتاب‌ها در دسترس بود ، تاريخ قيام امام روشن‌تر و شفّاف‌تر بود .\r\n3 . در قرن چهاردهم و پانزدهم ، ضمن اين كه كتاب‌هاى ارزنده و آموزنده‌اى دربارهء امام حسين ( ع ) نوشته شده ، كتاب‌هاى ضعيف و سست و سطحى هم فراوان نوشته شده است .\r\nالبتّه از اين دست كتاب‌ها در تاريخ ديگر معصومين هم وجود دارد ، اما در اينجا بيشتر است .\r\nروشن‌تر بگوييم كه در دهه‌هاى گذشته آن قدر كتاب ضعيف و بازارى و عوام‌پسند كه دربارهء امام حسين ( ع ) نوشته شده ، دربارهء ديگر معصومين نوشته نشده است . علل اين موضوع روشن است ؛ از جمله اين كه چون كتاب‌هاى دربارهء امام حسين ( ع ) خوانندگان بيشترى دارد ، نويسندگان بيشترى در اين عرصه وارد شده‌اند و عدّه‌اى از اين نويسندگان ، صلاحيّت كافى ، و حتّى لازم ، را ندارند .\r\nبارى ، در سال‌هاى گذشته كتاب‌هايى دربارهء امام حسين ( ع ) نوشته شده كه موجب سرافكندگى است . محتواى اين كتاب‌ها چند نقل و قصّه و خبر ، توأم با خرافه و مبالغه است .\r\nنثر آنها نيز پريشان و به فارسى درى - ورى ( به جاى فارسى درى ) ، و عربى يأجوج و مأجوج ( به جاى عربى فصيح ) ، است . آنچه در اين كتاب‌ها ديده نمىشود ، توصيف درست ، تحليل علمى ، نتيجه‌گيرى منطقى ، منابع معتبر و نثر معيار است . شايد برخى از اين كتاب‌ها مصداق كتاب‌هاى ضالّه و انحرافى نباشد ، اما از آنها زيانبارتر است . در اين كتاب‌ها امام حسين ( ع ) بد عرضه شده و تصويرى كج و معوَج و دست و پا شكسته از قيام و شخصيّت او ارائه گرديده است . اين كتاب‌ها نه تنها در شأن امام و شايستهء قيام او نيست ، كه زيبندهء يك نويسندهء مسلمان هم نيست . اگر اين كتاب‌ها ، كه دربارهء يك پيشواى معصوم است ، با كتاب‌هاى دربارهء شكسپير و تولستوى و گاندى مقايسه شود ، دانسته مىشود كه تا چه اندازه ضعيف و سخيف و سست و سطحى است .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nكوتاه سخن اين كه عدّه‌اى از سر عشق و ارادت به امام حسين ( ع ) و با اخلاص تمام و قربةً الى اللَّه ، كتاب‌هايى دربارهء آن حضرت نوشته‌اند كه بس سست و بىاساس است .\r\n خواجه پندارد كه طاعت مىكند * بىخبر از معصيت جان مىكند \r\nاينان مىپندارند اخلاص و ارادت به امام حسين ( ع ) مجوّز نوشتن كتاب دربارهء آن حضرت است . حال آن كه شناخت و بصيرت و زمان آگاهى نيز شرط است ، بلكه شطر .\r\nهيچگاه اخلاص و تقوا نمىتواند جانشين علم شود ، چنان‌كه علم نمىتواند جانشين اخلاص و تقوا شود . علم و تقوا جانشين يكديگر نمىشوند و بىجانشين هستند .\r\n4 . علّت قيام امام‌حسين ( ع ) و هدف آن حضرت از خروج ، موضوعى مهم است و بايد در هر كتابى كه دربارهء آن حضرت نوشته مىشود ، به تفصيل بدان پرداخته شود . تا هنگامى كه علّت قيام آن حضرت مشخص نشود و استراتژى آن معيّن و كالبد شكافى نگردد ، همهء مراحل قيام و موضع‌گيرىها و تاكتيك‌هاى آن مبهم و نامفهوم خواهد ماند . با وجود اين ، در كتاب‌هاى گذشتگان به ندرت و به اجمال بدين موضوع پرداخته شده و در كتاب‌هاى معاصران ، كه فراوان از آن بحث شده ، سخنان كلّى و مبهم گفته شده است . در كتاب‌هاى گذشتگان بيشتر بر اين نكته تأكيد شده كه آن حضرت از ازل مأمور به قيام و كشته شدن بود و ، در واقع ، بدين علّت قيام كرد و شهيد شد كه بايد قيام مىكرد و شهيد مىشد . نتيجهء چنين تفسيرى از علّت قيام امام حسين ( ع ) آن است كه آن را به مأموريّتى فردى و قيامى اختصاصى تبديل مىكند و در اين صورت امكان اقتدا به آن حضرت و الگو گرفتن از او منتفى مىشود .\r\nالبتّه عدّه‌اى حتّى ملتزم به اين نتيجه و مدّعى هستند كه قيام امام حسين ( ع ) نمىتواند الگوى رفتارى ديگران باشد و تكليف مردم غير از تكليف آن حضرت است . بنگريد كه مؤلف ناسخ التّواريخ مىگويد :\r\nحسين ( ع ) عالماً ادراك شهادت را تصميم عزم داد ، به حكم مصلحتى كه سرّ آن را جز خداى كس نداند . . . و نتوان گفت كه چرا دانسته خود را به تهلكه افكند ؛ زيرا كه تكليف امام بيرون تكاليف خاص و عام است . « 1 » \r\n\r\n","description":"","footnote":" ( 1 ) . ميرزا محمّد تقى سپهر ( لسان المُلك ) . ناسخ التّواريخ : در احوالات حضرت سيّدالشّهدا ( ع ) . ( تهران ، كتابفروشى اسلاميّه ، 1398 ق ) . جلد 1 ، صفحه 266 . وى همچنين مىگويد : « تكليف پيغمبران و امامان بيرون تكاليف ديگر مردم است . » ( جلد 1 ، صفحه 265 ) . همچنين ميرزا ابوالفضل زاهدى قمى در كتاب مقصد الحسين ( چاپ دوم : قم ، مؤسسهء مطبوعاتى پيروز ، 1350 ) ، در برابر معتقدان اين نظريّه كه بايد « ديگران مثل آن حضرت [ امام حسين 
  ] با سلاطين در مبارزه وارد شده و اگرچه نتيجه كشته شدن باشد » ، مىگويد : « اين صحيح نيست . . . در اطراف واقعه كربلا به جز تكليف شخصى كلام ديگرى نمىشود گفت » . ( ص 9 ) . ","page_name":" 473 ","page_number":473},
  {"content":"\r\n\r\n5 . ترديدى نيست كه پاره‌اى از اخبار و روايات دربارهء قيام امام حسين ( ع ) مجعول است . با وجود اين ، قرن‌هاست كه اين اخبار و روايات با آب و تاب از اين كتاب به آن كتاب نقل مىشود و بر پايهء آنها تاريخ نوشته و تحليل مىشود . لازم است همان دقّتى كه در علم فقه دربارهء روايات مىشود و سند و متن آنها وارسى و جرح و تعديل مىگردد ، در تاريخ نيز معمول شود . اگر دانشوران اسلامى به فقه تاريخ بپردازند و تنها به نقل روايات و اعتماد به روايات موجود و مشهور بسنده نكنند ، تاريخنگارى زندگى معصومين دگرگون مىشود . مختصر اين كه بايد روايات و اخبار دربارهء امام حسين ( ع ) تهذيب شود و صحيح و ضعيف از يكديگر مشخّص گردد و استناد به روايات مجعول و اخبار بىپايه ممنوع شود . « 1 » \r\n6 . در گذشته ( قرن اول تا سيزدهم ) ، به قيام عاشورا و شهادت امام حسين ( ع ) بيشتر با « نگاه عاطفى » نگريسته مىشد ؛ اما امروزه ( قرن چهاردهم و پانزدهم ) ، بيشتر با « نگاه سياسى » بدان نگريسته مىشود ؛ ضمن اين كه هرگز از نگاه عاطفى به آن غفلت نمىشود . از آنجا كه عاشورا غم‌انگيزترين رخداد در تاريخ اسلام است ، طبيعى است كه همواره بدان با نگاه عاطفى نگريسته و بر آن گريسته شود . اما اگر نگاه عاطفى به عاشورا ، حجاب نگاه سياسى به آن شود ، همچنين اگر نگاه سياسى به عاشورا ، مانع نگاه عاطفى به عاشورا شود ، ابعاد گوناگون نهضت عاشورا فهميده نمىشود . پس لازم است با دو نگاه ( نگاه عاطفى و نگاه سياسى ) ، به عاشورا نگريسته شود تا ظاهر و باطن آن فهميده شود .\r\n\r\n","description":"","footnote":" ( 1 ) . پاره‌اى از اخبار دربارهء قيام امام حسين ، گذشته از ضعيف بودن ، بسيار عجيب و باورنكردنى است . براى نمونه به خبرى مىتوان اشاره كرد كه دربارهء فرجام سوء يكى از قاتلان امام حسين در منابع ذيل آمده است و ما از اشاره به مضمون آن خوددارى مىكنيم : بحارالانوار ( جلد 45 ، صفحه 311 ) ؛ عوالم العلوم و المعارف ( جلد 17 ، صفحه 613 ) ، ملحقات الاحقاق ( جلد 11 ، صفحه 533 و 534 و جلد 27 ، صفحه 351 - 352 ) ؛ عبرات المصطفين ( جلد 2 ، صفحه 367 و 369 ) . اين خبر در منابع اهل سنّت نيز آمده است . ","page_name":" 474 ","page_number":474},
  {"content":"\r\n\r\nدر گذشته ، به علل متعدّدى ، از جمله بدين علّت كه شيعيان كمتر درگير سياست بودند ، بيشتر با نگاه عاطفى به عاشورا نگريسته مىشد . اما در عصر حاضر ، به علل متعدّدى ، از جمله بدين علّت كه شيعيان درگير سياست شده‌اند ، گذشته از نگاه عاطفى به عاشورا ، نگاه سياسى هم به آن مىشود . تفاوت اين دو ديدگاه بسيار است : در نگاه عاطفى به عاشورا ، فقط به « مصيبت » امام حسين ( ع ) نگريسته و بر آن گريسته مىشود . اما در نگاه سياسى ( سياسى - عاطفى ) به عاشورا ، هم به مصيبت آن حضرت و هم به « سياست » و « مبارزهء » او نگريسته مىشود . در نگاه عاطفى به عاشورا ، چندان به مصيبت امام حسين ( ع ) چشم دوخته مىشود كه هدف سياسى آن حضرت تحت‌الشّعاع قرار مىگيرد و مغفول مىماند . اما در نگاه سياسى به عاشورا ، مصيبت امام حسين ( ع ) با عنايت به سياست او تفسير مىشود و به روشنى مشخص مىگردد كه آن حضرت با چه انگيزه و براى كدام هدف متحمّل آن همه مصيبت شد . در نگاه عاطفى به عاشورا ، فقط براى امام حسين ( ع ) عزادارى مىشود و به اهداف آن حضرت عنايت نمىشود . اما در نگاه سياسى به عاشورا ، به اهداف امام حسين ( ع ) عنايت بليغ مىشود و عزادارى نيز ابزارى براى تحقّق اهداف آن حضرت مىگردد . مختصر اين‌كه در نگاه سياسى - عاطفى به عاشورا ، قيام امام حسين ( ع ) يك قيام اختصاصى و قضيّهء شخصيّه نيست ، بلكه قيامى است الگو كه همگان بايد از آن پيروى كنند .\r\nتفاوت ديد گذشتگان و معاصران به قيام امام حسين ( ع ) از محتواى كتابهايشان دانسته مىشود . در گذشته ، قيام امام حسين ( ع ) بيشتر با واژه‌هاى ذيل نوشته مىشد و اين واژه‌ها در كتاب‌ها بسامد و تواتر داشت و محور و كليد واژه‌ها بود : بكاء ( گريستن ) ، دمع ( اشك ) ، مصيبت ، حزن و غم ، بلاء و ابتلاء ، عزاء ، ماتم ، تشنگى ، اسارت . امّا امروزه ، قيام امام حسين ( ع ) بيشتر با واژه‌هاى ذيل نوشته مىشود و اين واژه‌ها در كتاب‌ها بسامد دارد و محور و كليد واژه است : آزادى و آزادگى ، انقلاب ، نهضت ، قيام ، مبارزه ، جهاد ، امر به معروف ، نهى از منكر ، اصلاح ، حكومت ، سياست ، عدالت .\r\nحتّى با تأمّل در عنوان كتاب‌هاى گذشتگان و معاصران ، تفاوت ديدگاه آنها روشن مىشود . بنگريد كه اين عنوان‌ها از گذشتگان است : طريق البكاء ، طوفان البكاء ، محيط البكاء ، عمّان البكاء ، امواج البكاء ، رياض البكاء ، مفتاح البكاء ، منبع البكاء ، مخزن البكاء ، معدن البكاء ،\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nمناهل البكاء ، مجرى البكاء ، سحاب البكاء ، عين البكاء ، كنزالباكين ، مبكى العيون ، مبكى العينين ، المبكيّات ، بحرالدّموع ، بحارالدّموع ، فيض الدّموع ، عين الدّموع ، سحاب الدّموع ، ينبوع الدّموع ، منبع الدّموع ، دمع العين ، مدامع العين ، مخازن الاحزان ، رياض الاحزان قبسات الاحزان ، مثير الاحزان ، مهيّج الاحزان ، نوحة الاحزان و صيحة الاشجان ، احزان الشّيعة ، بحرالحَزَن ، كنزالمحن ، بحرالغموم ، بحر غم ، داستان غم ، غمكده ، ماتمكده ، همّ و غم ، نشتر غم ، كنزالمصائب ، مجمع المصائب ، و جيزة المصائب اكليل المصائب .\r\nعنوان‌هاى فوق را با اين عنوان‌ها ، كه از معاصران است ، مقايسه كنيد : رهبر آزادگان ، حسين پرچمدار آزادى ، حسين بزرگ مرد آزاده ، حسين ( ع ) يا مظهر آزادگى ، راه حسين ، راه حسين رهنمودى براى انسان‌ها ، درسى از مكتب حسين ، درسى كه حسين ( ع ) به انسان‌ها آموخت ، حماسهء حسينى ، حماسهء عاشورا ، حماسهء كربلا ، مردان انقلاب ، رسالت انقلابى امام حسين در سخت‌ترين شرايط ، ثورة الحسين ، ثورة الطّفّ ، رستاخيز حسينى ، رستاخيز عاشورا ، هدف‌هاى اجتماعى حسين بن على ( ع ) و تحليل انگيزه‌هاى قيام كربلا .\r\nبر آنچه گفته شد ، اين را هم بيفزاييم كه در گذشته از فرجام قيام امام حسين ( ع ) با دو واژهء « مقتل » ( كشته شدن ) و « مصرع » ( به زمين افكنده شدن ) ياد مىشد . حتّى عنوان بسيارى از كتاب‌ها مقتل بود و مقتل خوانى رواج داشت و حرفه‌اى بود . اما امروزه از فرجام قيام آن حضرت با واژهء « شهادت » ياد مىشود . و تفاوت اين واژه‌ها آشكار است : واژهء شهادت در حوزهء ادبيات سياسى است ، اما مقتل و مصرع چنين نيست ، بلكه ترحّم برانگيز و غم‌انگيز  ( Dramatique )  و حاصل نگاه عاطفى است .\r\nنگاه عاطفى نويسندگان و شاعران گذشته به قيام عاشورا منجر شد كه « ادبيات مراثى » به وجود آيد ، كه بيشتر براى مصيبت‌خوانى و عزادارى قابل استفاده است . امّا نگاه سياسى نويسندگان و شاعران معاصر به قيام عاشورا موجب شد كه « ادبيات حماسى » به وجود آيد ، كه براى قيام و انقلاب و مبارزه با ظلم قابل استفاده است . كوتاه سخن اين كه حاصل نگاه عاطفى به عاشورا ، به وجود آمدن ادبيات مراثى است و حاصل نگاه سياسى به عاشورا ، به دست آمدن ادبيات حماسى است . آن به كار مصيبت‌خوانى مىآيد و اين به كار مبارزهء سياسى .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nالبتّه با نگاه عاطفى به عاشورا نگريستن و به مصائب امام حسين ( ع ) عنايت كردن ، لازم است ، اما فقط با اين نگاه به عاشورا نگريستن و تنها به مصائب آن حضرت توجّه كردن ، كافى نيست . روشن‌تر بگوييم كه قيام امام حسين ( ع ) عليه يك قدرت سياسى بود و از اين رو ، و نيز به دلايل ديگر ، قيام آن حضرت سياسى قلمداد مىشود ( كه البتّه انگيزه و هدف آن ، خدايى بود . ) بنابراين نمىشود بُعد سياسى اين قيام را ناديده گرفت و با نگاه سياسى به آن ننگريست و تنها بر مصائب آن حضرت گريست . لازم است ضمن گريستن به مصيبت امام حسين ، به سياست او هم نگريست و به هر دو بُعد آن عنايت داشت .\r\n\r\n","description":"","footnote":"","page_name":" 477 ","page_number":477},
  {"content":"\r\n . \r\n","description":"","footnote":"","page_name":" 478 ","page_number":478},
  {"content":"\r\n\r\n\r\nفهرست منابع\r\n1 . آذرخشى ديگر از آسمان كربلا ، آية اللَّه محمد تقى مصباح يزدى ، مؤسسهء آموزشى پژوهشى امام خمينى ، قم ، چاپ اول ، 1379 .\r\n2 . ارزيابى گريه ، دكتر محمد مهدى ركنى ، اداره امور فرهنگى آستان قدس رضوى ، مشهد ، چاپ اول 1362 .\r\n3 . اسرار و آثار واقعهء كربلا ، جلال الدين همايى ، كتابفروشى دهخدا ، تهران چاپ دوم ، 1357 .\r\n4 . امانتداران عاشورا ، مجموعه‌اى از سخنان مقام معظم رهبرى ، مؤسسه فرهنگى قدر ولايت ، تهران ، چاپ دوم ، 1378 .\r\n5 . انقلاب تكاملى اسلام ، جلال الدين فارسى ، انتشارات آسيا ، تهران ، 1357 .\r\n6 . بررسىهاى اسلامى ، جلد دوم ، علامه طباطبايى ، به كوشش سيد هادى خسروشاهى ، مركز بررسيهاى اسلامى و انتشارات هجرت ، قم ، بىتا .\r\n7 . پرتوى از عظمت حسين عليه السلام ، آية اللَّه لطف اللَّه صافى ، كتابخانه صدر ، تهران چاپ دوم بىتا .\r\n8 . تاريخ شيعه ، محمد حسين مظفّر ، ترجمه و نگارش سيد محمّد باقر حجّتى ، دفتر نشر فرهنگ اسلامى تهران ، چاپ اول ، 1368 .\r\n9 . الحجّة السعادة فى حجّة الشهادة ، محمد حسن خان اعتماد السلطنه ، به كوشش مصطفى فريديور ، سازمان انتشارات وزارت ارشاد اسلامى ، 1379 .\r\n10 . درسى كه حسين ( ع ) به ا نسانها آموخت ، سيد عبد الكريم هاشمى نژاد ، چاپ اول ، 1347 .\r\n11 . ره توشهء راهيان نور ، ويژهء محرّم ، معاونت آموزش دفتر تبليغات اسلامى ، چاپ اول ، قم ، 1376 .\r\n12 . الفتوح ، ابن اعثم كوفى ( 314 ه ) ترجمه محمّد بن احمد مستوفى هروى ( قرن ششم ) به تصحيح غلامرضا طباطبايى مجد ، انتشارات و آموزش انقلاب اسلامى ، 1372 .\r\n13 . قيام عاشورا در كلام و پيام امام خمينى ، ( تبيان ، آثار موضوعى امام ، دفتر سوم ) ناشر نوشتهء تنظيم و نشر آثار امام خمينى چاپ دوم ، 1373 .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\n14 . كتابشناسى تاريخى امام حسين عليه السلام ، محمّد اسفنديارى ، سازمان چاپ و انتشارات وزارت فرهنگ و ارشاد اسلامى ، 1380 .\r\n15 . مجلّه پيام حوزه ، سال دوم شماره اوّل و دوّم ، 1374 .\r\n16 . مجموعه آثار شهيد مطهرى ، جلد 17 ، انتشارات صدرا ، چاپ اول 1377 .\r\n17 . مروج الذّهب و معادن الجواهر ، ابوالحسن على بن حسين مسعودى ، ترجمهء ابوالقاسم پاينده ، جلد دوّم ، انتشارات علمى فرهنگى چاپ دوّم ، تهران ، 1365 .\r\n18 . نگاهى فلسفى به جريان عاشورا ، سجّاد چوبينه ، انتشارات ابرار ، قم ، چاپ اوّل ، 1377 .\r\n19 . وسيلة الخادم الى المخدوم در شرح صلوات چهارده معصوم ، فضل اللَّه بن روزبهان خنجى اصفهانى به كوشش رسول جعفريان ، انتشارات انصاريان ، قم ، چاپ اوّل ، 1375 .\r\n20 . يادنامهء علامّه امينى ، به كوشش ، دكتر سيّد جعفر شهيدى و محمد رضا حكيمى ، انتشارات رسالت ، قم ، چاپ اول ، 1352 .\r\n\r\n\r\n","description":"","footnote":"","page_name":" 480 ","page_number":480}
  ]