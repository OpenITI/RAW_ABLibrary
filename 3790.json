[
  {"content":"\r\n\r\nاز آغاز سوره هود اين سوره در « مكه » نازل شده و 123 آيه است\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n\r\nمحتوا و فضيلت اين سوره\r\nمشهور در ميان مفسران اين است كه تمام اين سوره در مكه نازل شده ، و طبق نقل « تاريخ القرآن » ، چهل و نهمين سوره اى است كه بر پيامبر ص نازل گرديد . و نيز طبق تصريح بعضى از مفسران نزول اين سوره در اواخر سالهايى بود كه پيامبر ص در مكه به سر مىبرد يعنى بعد از مرگ « ابو طالب » و « خديجه » و طبعا در يكى از سختترين دورانهاى زندگانى پيامبر ص كه فشار دشمن و تبليغات خشن و زهرآگينش بيش از هر زمان ديگر احساس مىشد .\r\nبه همين جهت در آغاز اين سوره ، تعبيراتى كه جنبه دلدارى و تسلى نسبت به پيامبر ص و مؤمنان دارد ديده مىشود .\r\nقسمت عمده آيات سوره را سر گذشت پيامبران پيشين مخصوصا « نوح » كه با وجود نفرات كم بر دشمنان بسيار پيروز شدند تشكيل مىدهد .\r\nذكر اين سر گذشتها هم وسيله آرامش خاطر براى پيامبر ص و مؤمنان در برابر آن انبوه دشمنان بوده ، و هم درس عبرتى براى مخالفان نيرومندشان .\r\nو به هر حال آيات اين سوره ، همانند ساير سوره‌هاى مكى ، اصول معارف اسلام مخصوصا « مبارزه با شرك و بتپرستى » و توجيه به « معاد و جهان پس از مرگ » و « صدق دعوت پيامبر » را تشريح مىكند ، و در لابلاى مباحث ، تهديدهاى شديدى نسبت به دشمنان ، و دستورهاى مؤكدى در زمينه استقامت به مؤمنان ، ديده مىشود .\r\nدر اين سوره علاوه بر حالات « نوح پيامبر » و مبارزات شديدش كه مشروحا\r\n","description":"","footnote":"","page_name":" 3 ","page_number":3},
  {"content":"\r\nآمده است به سر گذشت « هود » و « صالح » و « ابراهيم » و « لوط » و « موسى » و مبارزات دامنه دارشان بر ضد شرك و كفر و انحراف و ستمگرى اشاره شده .\r\n\r\nاين سوره مرا پير كرد .\r\nآيات اين سوره به روشنى اين امر را اثبات مىكند كه مسلمانان هرگز نبايد به خاطر كثرت دشمنان و حملات شديد آنان ميدان را خالى كنند ، بلكه بايد هر روز بر استقامت خويش بيفزايند .\r\nبه همين دليل در حديث معروفى مىخوانيم كه پيغمبر اكرم ص فرمود\r\nشيبتنى سورة هود\r\n: « سوره هود مرا پير كرد » ! ( 1 ) و يا اينكه هنگامى كه يارانش عرضه داشتند آثار پيرى زودرس در چهره شما اى رسول خدا نمايان شده ، فرمود :\r\nشيبتنى هود و الواقعة\r\n: « سوره هود و واقعه مرا پير كرد » ! ( 2 ) و در بعضى از روايات سوره « مرسلات » و « عم يتساءلون » و « تكوير » و غير آن نيز اضافه شده است . ( 3 )\r\nو از ابن عباس در تفسير اين حديث چنين نقل شده كه ما نزل على رسول اللَّه ( ص ) آية كان اشد عليه و لا اشق من آية فَاسْتَقِمْ كَما أُمِرْتَ وَمَنْ تابَ مَعَكَ : « هيچ آيه اى بر پيغمبر ص شديدتر و دشوارتر از آيه » فَاسْتَقِمْ كَما أُمِرْتَ وَمَنْ تابَ مَعَكَ « . . . ( استقامت كن آن چنان كه دستور يافته اى و همچنين كسانى كه با تو هستند ) نبود . ( 4 )\r\nبعضى از مفسران نقل كرده‌اند كه يكى از دانشمندان پيامبر ص را در\r\n\r\n","description":"","footnote":"\r\n( 1 ) نور الثقلين جلد دوم صفحه 334 .\r\n( 2 ) مجمع البيان ذيل آيه 118 همين سوره .\r\n( 3 ) روح المعانى جلد 11 صفحه 179 .\r\n( 4 ) مجمع البيان ذيل آيه 118 همين سوره .\r\n","page_name":" 4 ","page_number":4},
  {"content":"\r\nخواب ديد ، و از حضرتش سؤال كرد ، اينكه از شما نقل شده « سوره هود مرا پير كرد » آيا علتش بيان سر گذشت امتهاى پيشين و هلاك آنها است ، فرمود :\r\nنه ، علتش آيه « فَاسْتَقِمْ كَما أُمِرْتَ . . . » بود . ( 1 )\r\nبه هر حال اين سوره علاوه بر اين آيه ، آيات تكان دهنده اى مربوط به قيامت و بازپرسى در آن دادگاه عدل الهى و آياتى پيرامون مجازات اقوام پيشين و دستوراتى در باره مبارزه با فساد دارد كه همگى مسئوليت آفرين است ، و جاى تعجب نيست كه انديشه در اين مسئوليتها آدمى را پير كند .\r\nنكته ديگرى كه در اينجا بايد به آن توجه داشت اين است كه بسيارى از آيات اين سوره تاكيدى است بر مطالبى كه در سوره قبل يعنى سوره يونس آمده است ، و آغازش مخصوصا درست شبيه همان آغاز ، و برداشتن نيز در بسيارى از موارد تاكيد بر همان مسائل است .\r\n\r\nتاثير معنوى اين سوره\r\nاما در مورد فضيلت اين سوره ، در حديثى از پيغمبر اكرم ص آمده است :\r\nمن قرء هذه السورة اعطى من الاجر و الثواب بعدد من صدق هودا و الانبياء عليهم السلام ، و من كذب بهم ، و كان يوم القيامة فى درجة الشهداء ، و حوسب حسابا يسيرا\r\n: « كسى كه اين سوره را بخواند ، پاداش و ثوابى به تعداد كسانى كه به هود و ساير پيامبران ايمان آوردند و كسانى كه آنها را انكار نمودند خواهد داشت ، و روز قيامت در مقام شهداء قرار مىگيرد ، و حساب آسانى خواهد داشت » . ( 2 )\r\nروشن است كه تنها تلاوت خشك و خالى اين اثر را ندارد بلكه تلاوت\r\n\r\n","description":"","footnote":"\r\n( 1 ) روح المعانى جلد 11 صفحه 179 .\r\n( 2 ) تفسير برهان جلد 2 صفحه 206 .\r\n","page_name":" 5 ","page_number":5},
  {"content":"\r\nاين سوره توأم با انديشه ، و سپس عمل است كه ، انسان را به مؤمنان پيشين نزديك ، و از منكران پيامبران دور مىسازد ، و به همين دليل به تعداد هر يك از آنها پاداشى خواهد داشت ، و چون با شهيدان امتهاى گذشته هم هدف خواهد بود ، جاى تعجب نيست كه در درجه آنان قرار گيرد ، و حسابى ساده و آسان داشته باشد .\r\nو نيز از امام صادق ع نقل شده كه فرمود : « كسى كه اين سوره را بنويسد و با خود داشته باشد ، خداوند نيروى فوق العاده اى به او خواهد داد ، و كسى كه آن را به همراه داشته باشد و با دشمن بجنگد بر او پيروز و غالب مىشود تا آنجا كه هر كس او را ببيند از او مىترسد » ! ( 1 ) گرچه افراد ظاهر بين و راحت طلب از اين گونه احاديث چنين برداشت مىكنند كه فقط بودن خط و نقش قرآن با انسان براى رسيدن به اين هدفها كافى است ، ولى روشن است كه منظور از داشتن اينها با خود آن است كه همچون يك دستور العمل و برنامه زندگى همراه داشته باشد ، پيوسته اين برنامه را بخواند و مو به مو اجرا كند ، و مسلما چنين كار آن همه آثار را نيز خواهد داشت ، چه اينكه در اين سوره دستور استقامت ، مبارزه با فساد ، همبستگى در راه هدف و قسمت زيادى از تجربيات و تاريخ اقوام پيشين كه هر كدام از آنها يك درس پيروزى بر دشمن است ، وجود دارد .\r\n\r\n","description":"","footnote":"\r\n( 1 ) تفسير برهان جلد 2 صفحه 206 .\r\n","page_name":" 6 ","page_number":6},
  {"content":"\r\n\r\n[ سوره هود ‹ 11 › : آيات 1 تا 4 
  ]\r\nبِسْمِ اللَّه الرَّحْمنِ الرَّحِيمِ\r\nالر كِتابٌ أُحْكِمَتْ آياتُه ثُمَّ فُصِّلَتْ مِنْ لَدُنْ حَكِيمٍ خَبِيرٍ ‹ 1 › أَلَّا تَعْبُدُوا إِلَّا اللَّه إِنَّنِي لَكُمْ مِنْه نَذِيرٌ وَبَشِيرٌ ‹ 2 › وَأَنِ اسْتَغْفِرُوا رَبَّكُمْ ثُمَّ تُوبُوا إِلَيْه يُمَتِّعْكُمْ مَتاعاً حَسَناً إِلى أَجَلٍ مُسَمًّى وَيُؤْتِ كُلَّ ذِي فَضْلٍ فَضْلَه وَإِنْ تَوَلَّوْا فَإِنِّي أَخافُ عَلَيْكُمْ عَذابَ يَوْمٍ كَبِيرٍ ‹ 3 › إِلَى اللَّه مَرْجِعُكُمْ وَهُوَ عَلى كُلِّ شَيْءٍ قَدِيرٌ ‹ 4 ›\r\n\r\nترجمه :\r\n1 - الر - اين كتابى است كه آياتش استحكام يافته سپس تشريح شده ، از نزد خداوند حكيم و آگاه ( نازل گرديده است ) .\r\n2 - ( دعوت من اين است ) كه جز اللَّه را نپرستيد ، من از سوى او براى شما بيم دهنده و بشارت دهنده‌ام .\r\n3 - و اينكه از پروردگار خويش آمرزش بطلبيد ، سپس به سوى او باز گرديد تا به طرز نيكويى شما را تا مدت معين ( از مواهب زندگى اين جهان ) بهره مند سازد ، و به هر صاحب فضيلتى به مقدار فضيلتش ببخشد ، و اگر ( از اين فرمان ) روى گردان شويد من بر شما از عذاب روز بزرگى بيمناكم .\r\n4 - ( بدانيد ) بازگشت شما به سوى « اللَّه » است و او بر هر چيز قادر است .\r\n","description":"","footnote":"","page_name":" 7 ","page_number":7},
  {"content":"\r\n\r\nتفسير :\r\n\r\nچهار اصل مهم در دعوت انبيا\r\nاين سوره همانند آغاز سوره گذشته و بسيارى از سوره‌هاى ديگر قرآن با بيان اهميت اين كتاب بزرگ آسمانى شروع مىشود ، تا مردم به محتويات آن بيشتر توجه كنند ، و با ديده دقيقترى به آن بنگرند .\r\nذكر حروف مقطعه « * ( الر ) * » خود دليلى است بر اهميت اين كتاب بزرگ آسمانى كه با تمام اعجاز و عظمتش از حروف مقطعه ساده اى كه در اختيار همگان است همچون « الف ، لام ، راء » تشكيل شده است ( * ( الر ) * ) . ( 1 )\r\nو به دنبال اين حروف مقطعه يكى از ويژگيهاى قرآن مجيد را با دو جمله بيان مىكند ، نخست اينكه « كتابى است كه تمام آياتش متقن و مستحكم است » ( * ( كِتابٌ أُحْكِمَتْ آياتُه ) * ) .\r\nو « سپس شرح و تفصيل و بيان تمام نيازمنديهاى انسان در زمينه زندگى فردى و اجتماعى مادى و معنوى ، در آن بيان شده است » ( * ( ثُمَّ فُصِّلَتْ ) * ) .\r\nاين كتاب بزرگ با اين ويژگى از سوى چه كسى نازل شده است ؟ « از نزد خدايى كه هم حكيم است و هم آگاه » ( * ( مِنْ لَدُنْ حَكِيمٍ خَبِيرٍ ) * ) .\r\nبه مقتضاى حكيم بودنش آيات قرآن را محكم ، و به مقتضاى خبير و آگاه بودنش آيات قرآن را در بخشهاى گوناگون ، طبق نيازهاى انسان بيان داشته است ، چرا كه تا كسى از تمام جزئيات نيازهاى روحى و جسمى انسان با خبر نباشد نمىتواند دستورات شايسته تكامل آفرينى صادر كند .\r\nدر واقع هر يك از صفات قرآن كه در اين آيه آمده ، از يكى از صفات خداوند سرچشمه مىگيرد ، استحكام قرآن از حكمتش ، و شرح و تفصيل آن از\r\n\r\n","description":"","footnote":"\r\n( 1 ) شرح اين معنى و ساير تفسيرهايى كه براى حروف مقطعه قرآن شده است در آغاز سوره « بقره » و « آل عمران » و « اعراف » ذكر كرده‌ايم .\r\n","page_name":" 8 ","page_number":8},
  {"content":"\r\nخبير بودنش .\r\nدر اينكه فرق ميان « احكمت » و « فصلت » چيست ؟ مفسران بحثهاى فراوان كرده‌اند و احتمالات زيادى داده‌اند ، اما آنچه نزديكتر از همه ، به مفهوم آيه فوق به نظر مىرسد اين است ، كه در جمله اول اين واقعيت بيان شده است كه قرآن مجموعه واحد به هم پيوسته اى است ، كه همچون يك بناى محكم و استوار بر جا است و نشان مىدهد كه از سوى خداوند واحد يكتا نازل شده ، و به همين دليل هيچگونه تضاد و اختلاف در ميان آياتش ديده نمىشود .\r\nاما جمله دوم اشاره به اين حقيقت است كه اين كتاب در عين وحدت ، آن چنان شاخه‌ها و شعب فراوان دارد كه تمام نيازهاى روحى و جسمى انسانها را در زير پوشش خود قرار مىدهد ، بنا بر اين در عين وحدت ، كثير است و در عين كثرت ، واحد .\r\nاز آيه بعد مهمترين و اساسىترين محتواى قرآن يعنى توحيد و مبارزه با شرك را به اين صورت بيان مىكند : « نخستين دعوت من اين است كه جز خداوند يگانه يكتا را نپرستيد » ( * ( أَلَّا تَعْبُدُوا إِلَّا اللَّه ) * ) ( 1 ) .\r\nو اين نخستين تفصيل از دستورات اين كتاب بزرگ است .\r\nو دومين برنامه دعوتم اين است كه « من براى شما از سوى او نذير و بشيرم » : در برابر نافرمانيها و ظلم و فساد و شرك و كفر ، شما را بيم مىدهم ، و از عكس العمل كارهايتان و مجازات الهى بر حذر مىدارم ، و در برابر اطاعت\r\n\r\n","description":"","footnote":"\r\n( 1 ) در جمله * ( أَلَّا تَعْبُدُوا إِلَّا اللَّه ) * دو احتمال داده شده : نخست اينكه از زبان پيامبر ( ص ) است ، همانگونه كه ما در بالا گفتيم و تقديرش اين است كه دعوتى و امرى * ( أَلَّا تَعْبُدُوا إِلَّا اللَّه ) * دوم اينكه كلام خدا است تقديرش اين است امركم * ( أَلَّا تَعْبُدُوا إِلَّا اللَّه ) * ، ولى جمله « * ( إِنَّنِي لَكُمْ مِنْه نَذِيرٌ وَبَشِيرٌ ) * » با معنى اول سازگارتر است .\r\n","page_name":" 9 ","page_number":9},
  {"content":"\r\nو پاكى و تقوا شما را بشارت به سرنوشتى سعادتبخش مىدهم ( * ( إِنَّنِي لَكُمْ مِنْه نَذِيرٌ وَبَشِيرٌ ) * ) .\r\nسومين دعوتم اين است كه از گناهان خويش استغفار كنيد ، و از آلودگيها خود را شستشو دهيد ( * ( وَأَنِ اسْتَغْفِرُوا رَبَّكُمْ ) * ) و چهارمين دعوتم اين است كه « به سوى او باز گرديد » و پس از شستشوى از گناه و پاك شدن در سايه استغفار ، خود را به صفات الهى بيارائيد كه بازگشت به سوى او چيزى جز اقتباس از صفات او نيست ( * ( ثُمَّ تُوبُوا إِلَيْه ) * ) .\r\nدر واقع چهار مرحله از مراحل مهم دعوت به سوى حق در ضمن چهار جمله بيان شده است كه دو قسمت آن « جنبه عقيدتى » و زير بنائى دارد ، و دو قسمت « جنبه عملى » و رو بنائى : قبول اصل توحيد و مبارزه با شرك و قبول رسالت پيامبر ص دو اصل اعتقادى است .\r\nو شستشوى از گناه و تخلق به صفات الهى كه سازندگى را به تمام معنى از نظر عمل دربر دارد ، دو دستور عملى قرآن است ، و اگر درست بينديشيم تمام محتواى قرآن در اين چهار بخش خلاصه مىشود ، اين فهرستى است براى همه قرآن و براى تمام محتواى اين سوره .\r\nسپس نتيجه‌هاى عملى « موافقت » يا « مخالفت » با اين چهار دستور را چنين بيان مىكند :\r\n« هر گاه به اين برنامه‌ها جامه عمل بپوشانيد خداوند تا پايان عمر شما را از زندگانى سعادتبخش اين دنيا بهره مند و متمتع مىسازد » ( * ( يُمَتِّعْكُمْ مَتاعاً حَسَناً إِلى أَجَلٍ مُسَمًّى ) * ) .\r\nو از آن بالاتر اينكه به هر كس به اندازه كارش ، بهره مىدهد و تفاوت مردم را در چگونگى عمل به اين چهار اصل به هيچوجه ناديده نمىگيرد ، بلكه\r\n","description":"","footnote":"","page_name":" 10 ","page_number":10},
  {"content":"\r\n« به هر صاحب فضيلتى به اندازه فضيلتش عطا مىكند » ( * ( وَيُؤْتِ كُلَّ ذِي فَضْلٍ فَضْلَه ) * ) .\r\n« و اما اگر راه مخالفت را پيش گيريد ، و در برابر اين دستورهاى چهارگانه عقيدتى و عملى سرپيچى كنيد ، من از عذاب روز بزرگى بر شما بيمناكم » همان روز كه در دادگاه بزرگ عدل الهى حضور مىيابيد ( * ( وَإِنْ تَوَلَّوْا فَإِنِّي أَخافُ عَلَيْكُمْ عَذابَ يَوْمٍ كَبِيرٍ ) * ) .\r\nبه هر حال بدانيد كه هر كس باشيد ، و در هر مقام و منزلتى قرار گيريد ، سرانجام « بازگشت همه شما به سوى خدا است » ( * ( إِلَى اللَّه مَرْجِعُكُمْ ) * ) .\r\nو اين جمله اشاره به اصل پنجمى از اصول تفصيلى قرآن يعنى مساله معاد و رستاخيز است .\r\nاما هيچگاه فكر نكنيد كه قدرت شما در برابر قدرت خدا اهميتى دارد ، يا مىتوانيد از فرمان او ، و دادگاه عدالتش فرار كنيد ، و نيز تصور نكنيد كه او نمىتواند استخوانهاى پوسيده شما را بعد از مرگ جمعآورى كند ، و لباس حيات و زندگى نوينى بر آن بپوشاند « چرا كه او بر همه چيز قادر و تواناست » ( * ( وَهُوَ عَلى كُلِّ شَيْءٍ قَدِيرٌ ) * ) .\r\n\r\nپيوند دين و دنيا\r\nهنوز كم نيستند كسانى كه گمان مىكنند دين دارى فقط براى آباد ساختن سراى آخرت و راحتى پس از مرگ است و اعمال نيك توشه اى است براى سراى ديگر و به نقش مذهب پاك و اصيل در زندگى اين جهان به كلى بىاعتنا هستند ، و يا اهميت كمى براى آن قائلند .\r\nدر حالى كه مذهب پيش از آنكه سراى آخرت را آباد كند ، آباد كننده سراى دنيا است ، و اصولا تا مذهب در اين زندگى اثر نگذارد تاثيرى براى آن\r\n","description":"","footnote":"","page_name":" 11 ","page_number":11},
  {"content":"\r\nزندگى نخواهد داشت ! قرآن با صراحت اين موضوع را در آيات بسيارى عنوان كرده است و حتى گاه دست روى جزئيات مسائل گذاشته چنان كه در سوره نوح از زبان اين پيامبر بزرگ خطاب به قومش مىخوانيم : « فَقُلْتُ اسْتَغْفِرُوا رَبَّكُمْ إِنَّه كانَ غَفَّاراً يُرْسِلِ السَّماءَ عَلَيْكُمْ مِدْراراً وَيُمْدِدْكُمْ بِأَمْوالٍ وَبَنِينَ وَيَجْعَلْ لَكُمْ جَنَّاتٍ وَيَجْعَلْ لَكُمْ أَنْهاراً » : « من به آنها گفتم از گناهان خود استغفار كنيد و با آب توبه آنها را بشوئيد كه خدا آمرزنده است ، تا بركات آسمان را پى در پى بر شما فرو فرستد ، و با اموال و فرزندان شما را يارى بخشد و باغهاى سرسبز و نهرهاى آب جارى در اختيارتان قرار دهد » ( نوح - 9 - 11 ) .\r\nبعضى پيوند اين مواهب مادى دنيا را با استغفار و شستشوى از گناه منحصرا يك پيوند معنوى و ناشناخته مىدانند ، در حالى كه دليل ندارد براى همه اينها تفسير ناشناخته كنيم .\r\nچه كسى نمىداند كه دروغ و تقلب و دزدى و فساد شيرازه زندگى اجتماعى را بهم مىريزد ؟\r\nچه كسى نمىداند كه ظلم و ستم و تبعيض و اجحاف آسمان زندگى انسانها را تيره و تار مىكند ؟\r\nو چه كسى در اين حقيقت شك دارد كه با قبول اصل توحيد و ساختن يك جامعه توحيدى بر اساس قبول رهبرى پيامبران ، و پاكسازى محيط از گناه و آراستگى به ارزشهاى انسانى - يعنى همان چهار اصلى كه در آيات فوق به آن اشاره شده - جامعه به سوى يك هدف تكاملى پيش مىرود و محيطى امن و امان ، آكنده از صلح و صفا آباد و آزاد به وجود مىآيد .\r\nبه همين دليل در آيات فوق پس از ذكر اين چهار اصل مىخوانيم :\r\n* ( يُمَتِّعْكُمْ مَتاعاً حَسَناً إِلى أَجَلٍ مُسَمًّى ) * : « اگر اين اصول را به كار بنديد تا پايان عمر به طرز شايسته و نيكويى بهره مند خواهيد شد » .\r\n","description":"","footnote":"","page_name":" 12 ","page_number":12},
  {"content":"\r\n\r\n[ سوره هود ‹ 11 › : آيه 5 
  ]\r\nأَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْه أَلا حِينَ يَسْتَغْشُونَ ثِيابَهُمْ يَعْلَمُ ما يُسِرُّونَ وَما يُعْلِنُونَ إِنَّه عَلِيمٌ بِذاتِ الصُّدُورِ ‹ 5 ›\r\n\r\nترجمه :\r\n5 - آگاه باشيد هنگامى كه آنها ( سرها را بهم نزديك ساخته و سينه هاشان را در كنار هم قرار مىدهند تا خود ( و سخنان خويش ) را از او ( پيامبر ) پنهان دارند ، آگاه باشيد آن گاه كه آنها لباسهايشان را به خود مىپيچند و خويش را در آن پنهان مىدارند ( خداوند ) از درون و برون آنها با خبر است ، چرا كه او از اسرار درون سينه‌ها آگاه است .\r\n\r\nتفسير :\r\nگرچه بعضى از مفسران شان نزولهايى براى اين آيه ذكر كرده‌اند از جمله اينكه : آيه در باره « اخنس بن شريق منافق » نازل شده است كه مردى شيرين زبان و پشت هم انداز بود و در برابر پيامبر ص اظهار دوستى و محبت مىكرد ، ولى در باطن عدوات مىورزيد .\r\nو نيز از امام باقر ع از « جابر بن عبد اللَّه » چنين نقل شده كه گروهى از مشركان هنگامى كه از برابر پيامبر ص مىگذشتند سر خود را به زير افكنده حتى سر را با لباس خويش مىپوشاندند تا پيامبر ص آنان را نبيند ، اين آيه در باره آنان نازل گشت .\r\nولى در هر حال آيه بطور كلى اشاره به يكى از كارهاى احمقانه دشمنان اسلام و پيامبر ص مىكند كه با استفاده از روش نفاق آميز و دور كشى از حق مىخواستند ماهيت خود را از نظرها پنهان سازند تا گفتار حق را نشنوند .\r\nلذا مىگويد : « آگاه باشيد آنها عداوت پيامبر را در دل مخفى مىدارند\r\n","description":"","footnote":"","page_name":" 13 ","page_number":13},
  {"content":"\r\nو سرها را به زير افكنده سينه را به جلو خم مىكنند تا خود را از نظر او پنهان دارند « ( * ( أَلا إِنَّهُمْ يَثْنُونَ صُدُورَهُمْ لِيَسْتَخْفُوا مِنْه ) * ) .\r\nبراى فهم دقيق معنى آيه بايد مفهوم جمله « يثنون » به درستى روشن شود .\r\n« يثنون » از ماده « ثنى » بر وزن « سنگ » در اصل به معنى نزديك ساختن قسمتهاى مختلف چيزى به يكديگر است ، مثلا در مورد تا كردن لباس و پارچه گفته مىشود : « ثنى ثوبه » و اينكه به دو نفر « اثنان » گفته مىشود به خاطر آن است كه يكى را در كنار ديگر قرار مىدهيم ، و اگر به مداحى كردن « ثنا خوانى » گفته مىشود به خاطر آن است كه صفات برجسته طرف را يكى پس از ديگرى مىشمرند .\r\nاين ماده به معنى خم شدن نيز آمده است چرا كه انسان با اين كار قسمتهايى از بدن خود را به يكديگر نزديك مىسازد .\r\nو نيز به معنى در دل گرفتن كينه و عداوت آمده است ، چرا كه با اين كار انسان عداوت شخص يا چيزى را به دل نزديك مىسازد . اين تعبير در ادبيات عرب ديده مىشود كه : « اثنونى صدره على البغضاء » : « او كينه مرا به دل گرفت » ( 1 ) .\r\nبا توجه به آنچه ذكر شد چنين به نظر مىرسد كه تعبير فوق ممكن است اشاره به هر گونه « مخفىكارى » ظاهرى و باطنى دشمنان پيامبر ص باشد كه از يك سو با در دل داشتن كينه و عداوتش در ظاهر با زبان شيرين اظهار دوستى مىكردند ، و از سوى ديگر به هنگام گفتگو با يكديگر سرها را به هم نزديك و سينه‌ها را به عقب داده و حتى لباسها را به سر مىكشيدند كه بدگوئيها و\r\n\r\n","description":"","footnote":"\r\n( 1 ) به « تاج العروس » و « مجمع البيان » و « المنار » و « مفردات راغب » مراجعه شود .\r\n","page_name":" 14 ","page_number":14},
  {"content":"\r\nتوطئه‌ها را به صورت مرموزى به يكديگر برسانند ، تا كسى از راز آنها آگاه نشود .\r\nلذا قرآن بلافاصله اضافه مىكند « آگاه باشيد آنها هنگامى كه خود را در جامه هاشان پنهان مىدارند پروردگار پنهان و آشكار آنان را مىداند » ( * ( أَلا حِينَ يَسْتَغْشُونَ ثِيابَهُمْ يَعْلَمُ ما يُسِرُّونَ وَما يُعْلِنُونَ ) * ) .\r\n« چرا كه او از اسرار درون سينه‌ها آگاه است » ( * ( إِنَّه عَلِيمٌ بِذاتِ الصُّدُورِ ) * ) .\r\n\r\n[ سوره هود ‹ 11 › : آيه 6 
  ]\r\nوَ ما مِنْ دَابَّةٍ فِي الأَرْضِ إِلَّا عَلَى اللَّه رِزْقُها وَيَعْلَمُ مُسْتَقَرَّها وَمُسْتَوْدَعَها كُلٌّ فِي كِتابٍ مُبِينٍ ‹ 6 ›\r\n\r\nترجمه :\r\n6 - هيچ جنبنده اى در زمين نيست مگر اينكه روزى او بر خدا است ، او قرارگاه و محل نقل و انتقالش را مىداند ، همه اينها در كتاب آشكارى ( لوح محفوظ علم خداوند ) ثبت است .\r\n\r\nتفسير :\r\n\r\nهمه ميهمان اويند !\r\nدر آخرين آيه اى كه گذشت اشاره اى به وسعت علم پروردگار و احاطه او به اسرار نهان و آشكار شده بود ، آيه مورد بحث در حقيقت دليلى براى آن محسوب مىشود ، چرا كه از روزى دادن خداوند به همه موجودات سخن مىگويد ، همان كارى كه بدون احاطه علمى كامل به همه جهان امكان پذير نيست ! نخست مىگويد : « هيچ دابه اى در روى زمين نيست مگر اينكه رزق و روزى آن بر خدا است ، و قرارگاه او را مىداند ، و از نقاطى كه از قرارگاهش به آن منتقل مىشود ( نيز ) با خبر است » و در هر جا باشد روزيش را به او مىرساند\r\n","description":"","footnote":"","page_name":" 15 ","page_number":15},
  {"content":"\r\n( * ( وَما مِنْ دَابَّةٍ فِي الأَرْضِ إِلَّا عَلَى اللَّه رِزْقُها وَيَعْلَمُ مُسْتَقَرَّها وَمُسْتَوْدَعَها ) * ) .\r\n« تمام اين حقائق با همه حدود و مرزهايش در كتاب مبين و لوح محفوظ علم خداوند ثبت است » ( * ( كُلٌّ فِي كِتابٍ مُبِينٍ ) * ) .\r\nبراى فهم معنى آيه به چند نكته بايد توجه كرد :\r\n1 - گرچه « دابة » از ماده « دبيب » به معنى آهسته راه رفتن ، و قدمهاى كوتاه برداشتن است ، ولى از نظر مفهوم لغوى هر گونه جنبنده اى را شامل مىشود اما گاهى به خصوص اسب و يا هر حيوان سوارى اطلاق مىگردد ، و روشن است كه در آيه مورد بحث تمام موجودات زنده و همه جنبندگان را شامل است .\r\n2 - « رزق » به معنى عطاء و بخشش مستمر است ، و از آنجا كه روزى الهى عطاى مستمر او به موجودات است به آن رزق گفته مىشود .\r\nاين نكته نيز لازم به تذكر است كه مفهوم آن تنها در نيازهاى مادى خلاصه نمىشود بلكه هر گونه عطاى مادى و معنوى را شامل مىگردد ، لذا مىگوئيم : « اللهم ارزقنى علما تاما » : « خداوندا علم كامل به من روزى كن » و يا مىگوئيم : « اللهم ارزقنى الشهادة فى سبيلك » : « خداوندا شهادت در راهت را نصيب من بگردان » .\r\nالبته در آيه مورد بحث ممكن است نظر بيشتر روى ارزاق مادى بوده باشد ، هر چند اراده مفهوم عام نيز چندان بعيد نيست .\r\n3 - « مستقر » در اصل به معنى « قرارگاه » است ، زيرا ريشه اين لغت از ماده « قر » ( بر وزن حر ) به معنى « سرما » ى شديد مىباشد كه انسان و موجودات زنده را خانه نشين مىكند ، به همين جهت به معنى سكون و توقف نيز آمده است .\r\n« مستودع » و « وديعه » از يك ماده است ، و در اصل به معنى رها كردن چيزى است ، و از آنجا كه امور ناپايدار رها مىشوند ، و به حالت اول باز مىگردند ، به هر امر ناپايدار ، « مستودع » گفته مىشود ، وديعه را نيز به خاطر اينكه سرانجام\r\n","description":"","footnote":"","page_name":" 16 ","page_number":16},
  {"content":"\r\nبايد محل خود را رها كند و به صاحب اصلى باز گردد وديعه گفته‌اند .\r\nدر حقيقت آيه فوق مىگويد : تصور نشود كه خداوند تنها به جنبندگانى كه در جايگاه اصلى قرار دارند روزى مىبخشد و به اصطلاح سهميه آنها را در خانه هايشان مىآورند ، بلكه هر كجا باشند و در هر وضع و شرائطى قرار گيرند ، سهم آنها را از روزى به آنان مىبخشد چرا كه هم جايگاه اصلى آنان را مىداند و هم از تمام نقاطى كه به آن نقل و مكان مىكنند ، با خبر است . از حيوانات غول پيكر دريايى گرفته تا جنبندگان بسيار كوچكى كه به زحمت به چشم ديده مىشوند هر يك مناسب حالشان آنچه را لازم دارند مقرر كرده است .\r\nاين روزى به اندازه اى حساب شده و مناسب حال موجودات است كه از نظر « كميت » و « كيفيت » كاملا منطبق بر خواسته‌ها و نيازهاى آنها است ، حتى غذاى كودكى كه در رحم مادر است ، هر ماه بلكه هر روز ، با ماه و روز ديگر تفاوت دارد ، هر چند ظاهرا يك نوع خون بيشتر نيست ، و نيز كودك در دوران شيرخوارگى با اينكه ظاهرا ماه‌هاى پى در پى غذاى واحدى دارد ، اما تركيب اين شير هر روز با روز ديگر متفاوت است ! .\r\n4 - « كتاب مبين » به معنى نوشته آشكار است و اشاره به مرحله اى از علم وسيع پروردگار مىباشد كه گاهى از آن تعبير به « لوح محفوظ » مىشود .\r\nممكن است اين تعبير اشاره به اين باشد كه هيچكس نبايد براى به دست آوردن روزى خود كمترين نگرانى به خويش راه دهد ، و تصور كند ممكن است در گرفتن سهم خويش ، به اصطلاح ، از قلم بيفتد ، چرا كه نام همگى در كتاب آشكارى ثبت است ، كتابى كه همه را احصاء كرده و آشكارا بيان مىكند .\r\nآيا اگر در يك مؤسسه نام تمام كارمندان و كاركنان در دفترى به روشنى ثبت شده باشد احتمال از قلم افتادن كسى مىرود ؟\r\n","description":"","footnote":"","page_name":" 17 ","page_number":17},
  {"content":"\r\n\r\nتقسيم ارزاق و تلاش براى زندگى\r\nدر مورد « رزق » بحثهاى مهمى است كه قسمتى از آن را در اينجا از نظر مىگذرانيم :\r\n1 - « رزق » - همانگونه كه گفتيم - در لغت بمعنى بخشش مستمر و متداوم است اعم از اينكه مادى باشد يا معنوى ، بنا بر اين هر گونه بهره اى را كه خداوند نصيب بندگان مىكند از مواد غذايى و مسكن و پوشاك ، و يا علم و عقل و فهم و ايمان و اخلاص به همه اينها رزق گفته مىشود ، و آنها كه مفهوم اين كلمه را محدود به جنبه‌هاى مادى مىكنند ، توجه به موارد استعمال آن دقيقا ندارند ، قرآن در باره شهيدان راه حق مىگويد بَلْ أَحْياءٌ عِنْدَ رَبِّهِمْ يُرْزَقُونَ : « آنها زنده‌اند و نزد پروردگار شان روزى مىبرند » ( آل عمران - 169 ) روشن است كه روزى شهيدان ، آن هم در جهان برزخ ، نعمتهاى مادى نيست ، بلكه همان مواهب معنوى است كه حتى تصورش براى ما در اين زندگى مادى مشكل است .\r\n2 - مساله تامين نيازمنديهاى موجودات زنده - و به تعبير ديگر رزق و روزى آنها - از جالبترين مسائلى است كه با گذشت زمان و پيشرفت علم ، پرده از روى اسرار آن برداشته مىشود ، و صحنه‌هاى شگفت انگيز تازه اى از آن بوسيله علم فاش مىگردد .\r\nدر گذشته همه دانشمندان در فكر بودند كه اگر در اعماق درياها موجودات زنده اى وجود داشته باشد غذاى آنها از چه راهى تامين مىشود ، زيرا ريشه اصلى غذاها به نباتات و گياهان باز مىگردد كه آن هم نيازمند به نور آفتاب است ، و در اعماق بيش از 700 متر مطلقا نورى وجود ندارد و يك شب تاريك ابدى بر آن سايه افكنده است .\r\nولى به زودى روشن شد كه نور آفتاب ، گياهان ذره بينى را در سطح آب ، و در بستر امواج پرورش مىدهد ، و هنگامى كه مرحله تكاملى خود را پيمود ، همچون ميوه رسيده اى ، به اعماق دريا فرو مىرود ، و سفره نعمت را براى موجودات زنده ژرفناى آب فراهم مىسازند .\r\n","description":"","footnote":"","page_name":" 18 ","page_number":18},
  {"content":"\r\nاز سوى ديگر بسيارند پرندگانى كه از ماهيان دريا تغذيه مىكنند حتى انواعى از شب پره وجود دارد ، كه در ظلمت شب همچون يك غواص ماهر به اعماق آب فرو مىرود و صيد خود را كه با امواج مخصوص رادار مانندى كه از بينى آنها بيرون فرستاده مىشود شناسايى و نشانه گيرى كرده‌اند بيرون مىآورد .\r\nروزى بعضى از انواع پرندگان در لابلاى دندانهاى پاره اى از حيوانات عظيم الجثه دريا نهفته شده ! اين حيوانات كه پس از تغذيه از حيوانات دريايى دندانهايشان احتياج به يك « خلال طبيعى » ! دارد به ساحل مىآيند ، دهانشان را كه بىشباهت به غار كوچكى نيست باز نگه مىدارند ، آن گروه از پرندگان كه روزيشان در اينجا حواله شده است بدون هيچگونه وحشت و اضطراب وارد اين « غار » مىشوند ، و به جستجوى روزى خويش در لابلاى دندانهاى حيوان غولپيكر مىپردازند ، هم شكمى از اين غذاى آماده از عزا در مىآورند ، و هم حيوان را از اين مواد مزاحم راحت مىسازند ، و هنگامى كه برنامه هر دو پايان پذيرفت ، و آنها به خارج پرواز كردند ، حيوان با احساس آرامش دهان را به روى هم مىگذارد و به اعماق آب فرو مىرود ! طرز روزى رساندن خداوند به موجودات مختلف ، راستى حيرتانگيز است ، از جنينى كه در شكم مادر قرار گرفته و هيچكس به هيچ وجه در آن ظلمتكده اسرار آميز به او دسترسى ندارد ، تا حشرات گوناگونى كه در اعماق تاريك زمين و لانه‌هاى پرپيچ و خم و در لابلاى درختان و بر فراز كوه‌ها و در قعر دره‌ها زندگى دارند از ديدگاه علم او هرگز مخفى و پنهان نيستند ، و همانگونه كه قرآن مىگويد خداوند ، هم جايگاه و « آدرس اصلى » آنها را مىداند و هم محل سيار آنان را ، و هر جا باشند روزى آنان را به آنان حواله مىكند .\r\nجالب اينكه در آيات فوق به هنگام بحث از روزى خواران تعبير به « دابه و جنبنده » شده است و اين اشاره لطيفى به مساله رابطه « انرژى » و « حركت » است ،\r\n","description":"","footnote":"","page_name":" 19 ","page_number":19},
  {"content":"\r\nمىدانيم هر جا حركتى وجود دارد نيازمند به ماده انرژى زا است يعنى ماده اى كه منشا حركت گردد ، قرآن نيز در آيات مورد بحث مىگويد خدا به تمام موجودات متحرك روزى مىبخشد ! و اگر حركت را به معنى وسيعش تفسير كنيم گياهان را هم در بر مىگيرد ، زيرا آنها نيز يك حركت بسيار دقيق و ظريف در مسير « نمو » دارند ، به همين دليل در فلسفه ما يكى از اقسام حركت را مساله « نمو » شمرده‌اند .\r\n3 - آيا « روزى » هر كس از آغاز تا پايان عمر تعيين شده ، و خواه ناخواه به او مىرسد ؟ يا اينكه بايد به دنبال آن رفت و به گفته شاعر « شرط عقل است جستن از درها » ! بعضى از افراد سست و بىحال به اتكاء تعبيراتى همانند آيه فوق ، يا رواياتى كه روزى را مقدر و معين معرفى مىكند فكر مىكنند لزومى ندارد كه انسان براى تهيه معاش زياد تلاش كند ، چرا كه روزى مقدر است و به هر حال به انسان مىرسد ، و هيچ دهان بازى بدون روزى نمىماند ! اين چنين افراد نادان كه شناختشان در باره دين و مذهب فوق العاده سست و ضعيف است بهانه به دست دشمنان مىدهند كه مذهب عاملى است براى تخدير و ركود اقتصادى و خاموش كردن فعاليتهاى مثبت زندگى ، و تن در دادن به انواع محروميتها ، به عذر اينكه اگر فلان موهبت نصيب من نشده حتما روزى من نبوده ، اگر روزى من بود بدون چون و چرا به من مىرسيد و اين فرصت خوبى بدست استثمارگران مىدهد كه هر چه بيشتر خلقهاى محروم را بدوشند و آنها را از ابتدايى ترين وسائل زندگى محروم سازند .\r\nدر حالى كه مختصر آشنايى به قرآن و احاديث اسلامى براى پىبردن به اين حقيقت كافى است كه اسلام پايه هر گونه بهره گيرى مادى و معنوى انسان را سعى\r\n","description":"","footnote":"","page_name":" 20 ","page_number":20},
  {"content":"\r\nو كوشش و تلاش مىشمرد تا آنجا كه در جمله شعارگونه قرآنى لَيْسَ لِلإِنْسانِ إِلَّا ما سَعى بهره انسان را منحصرا در كوشش و كارش قرار مىدهد .\r\nپيشوايان اسلامى براى اينكه سر مشقى به ديگران بدهند در بسيارى از مواقع كار مىكردند كارهايى سخت و توانفرسا .\r\nپيامبران پيشين نيز از اين قانون مستثنى نبودند ، از چوپانى گرفته ، تا خياطى ، و زره بافى و كشاورزى ، اگر مفهوم تضمين روزى از طرف خدا ، نشستن در خانه و انتظار رسيدن روزى باشد ، نبايد پيامبران و امامان كه از همه آشناتر به مفاهيم دينى هستند اينهمه براى روزى تلاش كنند .\r\nبنا بر اين ما هم مىگوئيم روزى هر كس مقدر و ثابت است ، ولى در عين حال مشروط به تلاش و كوشش مىباشد ، و هر گاه اين شرط حاصل نشود مشروط نيز از ميان خواهد رفت . اين درست به آن مىماند كه مىگوئيم « هر كس اجلى دارد و مقدار معينى از عمر » مسلما مفهوم اين سخن آن نيست كه اگر انسان حتى دست به انتحار و خودكشى و يا تغذيه از مواد زيانبخش بزند تا اجل معينى زنده مىماند ، مفهومش اين است كه اين بدن استعداد بقاء تا يك مدت قابل ملاحظه دارد اما مشروط به اينكه اصول بهداشت را رعايت كند و از موارد خطر بپرهيزد ، و آنچه سبب مرگ زودرس مىشود از خود دور كند .\r\nنكته مهم اين است كه آيات و روايات مربوط به معين بودن روزى در واقع ترمزى است روى افكار مردم حريص و دنياپرست كه براى تامين زندگى به هر در مىزنند ، و هر ظلم و جنايتى را مرتكب مىشوند ، به گمان اينكه اگر چنين نكنند زندگيشان تامين نمىشود .\r\nآيات قرآن و احاديث اسلامى به اين گونه افراد هشدار مىدهد كه بيهوده دست و پا نكنند ، و از طريق نامعقول و نامشروع براى تهيه روزى تلاش ننمايند ، همين اندازه كه آنها در طريق مشروع گام بگذارند و تلاش و كوشش كنند مطمئن\r\n","description":"","footnote":"","page_name":" 21 ","page_number":21},
  {"content":"\r\nباشند خداوند از اين راه همه نيازمنديهاى آنها را تامين مىكند .\r\nخدايى كه آنها را در ظلمتكده رحم فراموش نكرد .\r\nخدايى كه به هنگام طفوليت كه توانايى بر تغذيه از مواد غذايى اين جهان نداشتند روزيشان را قبل از تولد به پستان مادر مهربان حواله كرد .\r\nخدايى كه به هنگام پايان دوران شيرخوارگى در آن حال كه ناتوان بودند ، روزيشان را به دست پدر پر مهرى داد كه صبح تا شام جان بكند و خوشحال باشد كه براى تهيه غذاى فرزندانم زحمت مىكشم .\r\nآرى اين خدا چگونه ممكن است به هنگامى كه انسان بزرگ مىشود و توانايى و قدرت به هر گونه كار و فعاليت پيدا مىكند او را فراموش نمايد ، آيا عقل و ايمان اجازه مىدهد كه انسان در چنين حالى به گمان اينكه ممكن است روزيش فراهم نشود در وادى گناه و ظلم و ستم و تجاوز به حقوق ديگران گام بگذارد و حريصانه به غصب حق مستضعفان پردازد .\r\nالبته نمىتوان انكار كرد كه بعضى از روزيهاست چه انسان به دنبال آن برود ، يا نرود ، به سراغ او مىآيند .\r\nآيا مىتوان انكار كرد كه نور آفتاب بدون تلاش ما به خانه ما مىتابد و يا باران و هوا بدون كوشش و فعاليت به سراغ ما مىشتابد ؟ آيا مىتوان انكار كرد كه عقل و هوش و استعدادى كه از روز نخست در وجود ما ذخيره شده به تلاش ما نبوده است ! ؟\r\nولى اين گونه مواهب به اصطلاح باد آورده و يا به تعبير صحيحتر مواهبى كه بدون تلاش ، به لطف خدا ، به ما رسيده اگر با تلاش و كوشش خود از آن بطور صحيحى نگهدارى نكنيم آنها نيز از دست ما خواهد رفت ، و يا بىاثر مىماند .\r\nحديث معروفى كه از على ع نقل شده كه فرمود : و اعلم يا بنى ! ان الرزق رزقان رزق تطلبه و رزق يطلبك : « بدان فرزندم ، روزى دو گونه است ،\r\n","description":"","footnote":"","page_name":" 22 ","page_number":22},
  {"content":"\r\nيك نوع آن همان روزيهايى است كه تو بايد به جستجويش برخيزى ، و گونه ديگرش روزيهايى است كه آن در جستجوى تو است و به سراغ تو مىآيد » ( 1 ) نيز اشاره به همين حقيقت است .\r\nاين را نيز نمىتوان انكار كرد كه در پاره اى از موارد انسان به دنبال چيزى نمىرود ، ولى بر اثر يك سلسله تصادفها ، موهبتى نصيب او مىشود ، اين حوادث گرچه در نظر ما تصادف است اما در واقع و از نظر سازمان آفرينش حسابى در آن مىباشد ، بدون شك حساب اين گونه روزيها از روزىهايى كه در پرتو تلاش و كوشش بدست مىآيند جدا است ، و حديث بالا ممكن است اشاره به اينها نيز باشد .\r\nولى به هر حال نكته اساسى اين است كه تمام تعليمات اسلامى به ما مىگويد براى تامين زندگى بهتر چه مادى و چه معنوى ، بايد تلاش بيشتر كرد ، و فرار از كار به گمان مقسوم بودن روزى غلط است .\r\n4 - در آيات مورد بحث تنها اشاره به مساله « رزق و روزى » شده ، در حالى كه در چند آيه بعد ، آنجا كه سخن از بندگان توبه كار و باايمان مىگويد ، اشاره به « متاع حسن » ( بهره بردارى و تمتع شايسته ) شده است .\r\nمقابله اين دو با يكديگر اين مطلب را به ما مىفهماند كه براى همه جنبندگان :\r\nانسانها ، حشرات ، درندگان ، نيكان و بدان ، همگى بهره اى از روزى است ، ولى « متاع حسن » و « مواهب شايسته و ارزنده » تنها مخصوص انسانهاى با ايمانى است كه خود را با آب توبه از هر گونه گناه و آلودگى شستشو داده‌اند ، و نعمتهاى خدا را در مسير اطاعت فرمانش به كار مىگيرند نه در طريق هوا و هوسهاى سركش ! .\r\n\r\n","description":"","footnote":"\r\n( 1 ) نهج البلاغه وصيت امام ( ع ) به فرزندش امام حسن ( ع ) .\r\n","page_name":" 23 ","page_number":23},
  {"content":"\r\n\r\n[ سوره هود ‹ 11 › : آيه 7 
  ]\r\nوَ هُوَ الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ وَكانَ عَرْشُه عَلَى الْماءِ لِيَبْلُوَكُمْ أَيُّكُمْ أَحْسَنُ عَمَلًا وَلَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ لَيَقُولَنَّ الَّذِينَ كَفَرُوا إِنْ هذا إِلَّا سِحْرٌ مُبِينٌ ‹ 7 ›\r\n\r\nترجمه :\r\n7 - او كسى است كه آسمانها و زمين را در شش روز ( شش دوران ) آفريد و عرش ( قدرت ) او بر آب قرار داشت ، ( بخاطر اين آفريد ) تا شما را آزمايش كند تا كداميك عملتان بهتر است و اگر بگويى شما بعد از مرگ برانگيخته مىشويد مسلما كافران مىگويند اين سحر آشكارى است ! .\r\n\r\nتفسير : هدف آفرينش\r\nدر اين آيه از سه نكته اساسى بحث شده است : نخست از آفرينش جهان هستى و مخصوصا آغاز آفرينش كه نشانه قدرت پروردگار و دليل عظمت او است : « او كسى است كه آسمانها و زمين را در شش روز آفريد » ( * ( وَهُوَ الَّذِي خَلَقَ السَّماواتِ وَالأَرْضَ فِي سِتَّةِ أَيَّامٍ ) * ) .\r\nنياز به توضيح ندارد كه منظور از « روز » در اينجا روز معمولى بيست و چهار ساعته نيست زيرا آن زمان كه آسمان و زمين وجود نداشت ، نه كره زمين بود و نه حركت بيست و چهار ساعته اش بدور خود ، بلكه منظور از آن - چنان كه سابقا هم گفته‌ايم - « دوران » است ، خواه اين دوران كوتاه باشد و خواه بسيار طولانى و حتى به مقدار ملياردها سال ، و چون در ذيل آيه 54 سوره اعراف شرح كافى و جامع در اين زمينه داده‌ايم نيازى به تكرار نيست ( به تفسير نمونه جلد 6 صفحه 200 به بعد مراجعه فرمائيد )\r\n","description":"","footnote":"","page_name":" 24 ","page_number":24},
  {"content":"\r\nو نيز همانجا يادآور شديم كه آفرينش جهان در شش دوران متوالى و پى در پى با اينكه خدا قدرت داشت تمام عالم را در يك لحظه بيافريند به خاطر آنست كه اين آفرينش تدريجى كه هر زمان چهره تازه و رنگ نو و شكل بديعى پيدا مىكند ، بهتر و بيشتر ، قدرت و عظمت خدا را معرفى مىنمايد .\r\nاو مىخواست قدرت خويش را در هزاران چهره بنمايد ، نه تنها در يك چهره ، در هزاران لباس حكمتش را نشان دهد ، نه تنها در يك لباس ، تا شناخت ذات پاكش و همچنين شناخت قدرت و حكمتش آسانتر و روشنتر باشد ، و دلائلى به تعداد ايام و سالها و قرون و اعصارى كه بر عالم گذشته است ، براى معرفتش در اختيار ما باشد .\r\nسپس اضافه مىكند : و « عرش او ( عرش خداوند ) بر آب قرار داشت » ( * ( وَكانَ عَرْشُه عَلَى الْماءِ ) * ) .\r\nبراى فهم تفسير اين جمله بايد به مفهوم دو كلمه « عرش » و « ماء » آشنا شويم :\r\n« عرش » در اصل به معنى « سقف » يا « شيئى سقفدار » است ، و به تختهاى بلند همانند تختهاى سلاطين گذشته نيز عرش گفته مىشود ، و همچنين داربستهايى كه درختهاى مو و مانند آن را روى آن قرار مىدهند .\r\nاما اين كلمه بعدا به معنى قدرت نيز به كار رفته است ، همانگونه كه واژه « تخت » در فارسى نيز به همين معنى استعمال مىشود :\r\nدر عربى گفته مىشود فلان استوى على عرشه - او - ثل عرشه : « فلان كس بر تخت نشست » يا « تختش فرو ريخت » كنايه از اينكه به قدرت رسيد و يا قدرتش نابود شد ، در فارسى نيز مىگوئيم فلان كس را بر تخت نشاندند و يا از تخت بپائينش كشيدند . ( 1 )\r\n\r\n","description":"","footnote":"\r\n( 1 ) البته گاهى « عرش » در مقابل « كرسى » استعمال مىشود و مفهوم ديگرى دارد كه در تفسير آية الكرسى سوره بقره جلد 2 صفحه 200 به بعد ذكر كرديم .\r\n","page_name":" 25 ","page_number":25},
  {"content":"\r\nاين نكته را نيز بايد توجه داشت كه گاهى كلمه « عرش » به معنى مجموعه جهان هستى است زيرا تخت قدرت خداوند همه اين جهان را فرا مىگيرد و اما كلمه « ماء » معنى معمولى آن « آب » است ، اما گاهى به هر شيء مايع « ماء » گفته مىشود مانند فلزات مايع و امثال آن .\r\nبا آنچه در تفسير اين دو كلمه گفتيم چنين استفاده مىشود كه در آغاز آفرينش ، جهان هستى به صورت مواد مذابى بود ( يا گازهاى فوق العاده فشرده كه شكل مواد مذاب و مايع را داشت ) .\r\nسپس در اين توده آبگونه حركات شديد و انفجارات عظيمى رخ داد ، و قسمتهايى از سطح آن پى در پى به خارج پرتاب شد ، اين اتصال و به هم پيوستگى به انفصال و جدايى گرائيد ، و كواكب و سيارات و منظومه‌ها يكى بعد از ديگرى تشكيل يافتند .\r\nبنا بر اين جهان هستى و پايه تخت قدرت خدا نخست بر اين ماده عظيم آبگونه قرار داشت .\r\nاين همان چيزى است كه در آيه 30 سوره انبياء نيز به آن اشاره شده است أَ وَلَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً فَفَتَقْناهُما وَجَعَلْنا مِنَ الْماءِ كُلَّ شَيْءٍ حَيٍّ :\r\n« آيا آنها كه خدا را انكار مىكنند با چشم علم و دانش اين حقيقت را نديدند كه آسمانها و زمين ، در آغاز به هم پيوسته بود ، سپس ما آنها را از هم گشوديم و هر موجود زنده اى را از آب آفريديم » .\r\nدر نخستين خطبه نهج البلاغه نيز اشارات روشنى به همين معنى شده است .\r\nدومين مطلبى كه آيه فوق به آن اشاره مىكند هدف آفرينش جهان هستى است ، همان هدفى كه قسمت عمده اش به « گل سرسبد اين جهان » يعنى « انسان » باز مىگردد ، انسانى كه بايد در مسير تعليم و تربيت قرار گيرد و راه تكامل را\r\n","description":"","footnote":"","page_name":" 26 ","page_number":26},
  {"content":"\r\nبپويد و هر لحظه به خدا نزديكتر شود ، مىفرمايد : « اين آفرينش با عظمت را به اين خاطر قرار داد كه شما را بيازمايد تا كدامين بهتر عمل مىكنيد » ( * ( لِيَبْلُوَكُمْ أَيُّكُمْ أَحْسَنُ عَمَلًا ) * ) .\r\n« ليبلوكم » از ماده « بلاء و ابتلاء » به معنى آزمايش است ، همانگونه كه سابقا هم اشاره كرده‌ايم آزمايشهاى الهى براى كشف حال و پىبردن به وضع درونى و روحى و فكرى افراد نيست ، بلكه به معنى پرورش دادن و تربيت نمودن است ( شرح اين موضوع ذيل آيه 155 سوره بقره جلد اول صفحه 384 به بعد بيان شد ) جالب اينكه اين آيه ارزش هر انسانى را به « حسن » عمل او مربوط مىداند ، نه به كثرت و فزونى عمل او ، و اين نشان مىدهد كه اسلام در همه جا روى « كيفيت » عمل تكيه مىكند نه روى كثرت و كميت عمل .\r\nدر حديثى در همين زمينه از امام صادق ع چنين نقل شده : ليس يعنى\r\nاكثر عملا و لكن اصوبكم عملا ، و انما الاصابة خشية اللَّه ، و النية الصادقة ، ثم قال الإبقاء على العمل حتى يخلص اشد من العمل ، و العمل الخالص ، الذى لا تريد ان يحمدك عليه احد الا اللَّه عز و جل .\r\n« خداوند كثرت عمل را نمىخواهد بلكه درستى عمل را مىخواهد ، و درستى عمل به آن است كه با خدا ترسى و نيت پاك توأم باشد ، سپس فرمود :\r\nنگهدارى عمل از آلودگى به ريا و نيات نادرست مشكلتر از خود عمل است و عمل خالص عملى است كه نخواهى هيچكس جز خدا ترا بخاطر آن ستايش كند ( 1 ) .\r\nسومين مطلبى كه در اين آيه به آن اشاره شده مساله « معاد » است كه پيوند ناگسستنى با مساله آفرينش جهان و بيان هدف خلقت دارد ، زيرا آفرينش جهان هدفش تكامل انسانها است ، و تكامل انسانها به خاطر آماده شدن براى زندگى در يك جهان وسيعتر و متكاملتر است ، لذا مىگويد :\r\n« اگر به آنها بگويى شما بعد از مرگ برانگيخته مىشويد كافران از روى\r\n\r\n","description":"","footnote":"\r\n( 1 ) تفسير برهان جلد 2 صفحه 207 .\r\n","page_name":" 27 ","page_number":27},
  {"content":"\r\nتعجب مىگويند : اين باور كردنى نيست ، اين حقيقت و واقعيت ندارد ، بلكه اين يك سحر آشكار است « ( * ( وَلَئِنْ قُلْتَ إِنَّكُمْ مَبْعُوثُونَ مِنْ بَعْدِ الْمَوْتِ لَيَقُولَنَّ الَّذِينَ كَفَرُوا إِنْ هذا إِلَّا سِحْرٌ مُبِينٌ ) * ) .\r\nكلمه « هذا » اشاره به گفتار پيامبر ص در باره معاد است ، يعنى اين ادعايى كه تو در باره معاد دارى سحر آشكارى مىباشد ، بنا بر اين كلمه سحر در اينجا به معنى سخن عارى از حقيقت و گفتار بىاساس و به تعبير ساده ، حقه و كلك است ، زيرا ساحران غالبا با كار خود چيزهايى را به ناظران نشان مىدهند كه واقعيت و حقيقتى در آن نيست ، بنا بر اين كلمه « سحر » مىتواند به معنى هر چيز عارى از حقيقت به كار رود .\r\nاما اينكه بعضى گفته‌اند « هذا » اشاره به قرآن مجيد است ، زيرا قرآن نفوذ و جاذبه سحرانگيزى در شنوندگان داشت ، صحيح به نظر نمىرسد ، چرا كه در آيه سخن از معاد است نه سخن از قرآن ، هر چند جاذبه فوق العاده قرآن جاى انكار نيست .\r\n","description":"","footnote":"","page_name":" 28 ","page_number":28},
  {"content":"\r\n\r\n[ سوره هود ‹ 11 › : آيات 8 تا 11 
  ]\r\nوَ لَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُه أَلا يَوْمَ يَأْتِيهِمْ لَيْسَ مَصْرُوفاً عَنْهُمْ وَحاقَ بِهِمْ ما كانُوا بِه يَسْتَهْزِؤُنَ ‹ 8 › وَلَئِنْ أَذَقْنَا الإِنْسانَ مِنَّا رَحْمَةً ثُمَّ نَزَعْناها مِنْه إِنَّه لَيَؤُسٌ كَفُورٌ ‹ 9 › وَلَئِنْ أَذَقْناه نَعْماءَ بَعْدَ ضَرَّاءَ مَسَّتْه لَيَقُولَنَّ ذَهَبَ السَّيِّئاتُ عَنِّي إِنَّه لَفَرِحٌ فَخُورٌ ‹ 10 › إِلَّا الَّذِينَ صَبَرُوا وَعَمِلُوا الصَّالِحاتِ أُولئِكَ لَهُمْ مَغْفِرَةٌ وَأَجْرٌ كَبِيرٌ ‹ 11 ›\r\n\r\nترجمه :\r\n8 - و اگر مجازات را تا زمان محدود از آنها به تاخير اندازيم ( از روى استهزا ) مىگويند چه چيز مانع آن شده ؟ ! آگاه باشيد آن روز كه به سراغشان مىآيد هيچ چيز مانع آن نخواهد بود و آنچه را مسخره مىكردند دامنشان را مىگيرد ! 9 - و اگر به انسان نعمتى بچشانيم سپس از او بگيريم بسيار نوميد و ناسپاس خواهد بود .\r\n10 - و اگر نعمتهايى پس از شدت و ناراحتى به او برسانيم مىگويد مشكلات از من بر طرف شد و ديگر باز نخواهد گشت و غرق شادى و غفلت و فخر فروشى مىشود .\r\n11 - مگر آنها كه ( در سايه ايمان راستين ) صبر و استقامت ورزيدند و عمل صالح انجام دادند ، كه براى آنها آمرزش و اجر بزرگى است .\r\n\r\nتفسير : مؤمنان پر ظرفيت و افراد بىايمان كم ظرفيتند\r\nدر اين آيات - به تناسب بحثى كه در باره افراد بىايمان گذشت - گوشه هايى از حالات روانى و نقاط ضعف اخلاقى اين گونه افراد تشريح شده ، همان نقاط ضعفى كه انسان را به راههاى تاريك و فساد مىكشاند .\r\n","description":"","footnote":"","page_name":" 29 ","page_number":29},
  {"content":"\r\nنخستين صفتى كه براى آنها ذكر مىكند ، شوخى كردن با حقايق و مسخره نمودن مسائل سرنوشت ساز است ، آنها بر اثر جهل و نادانى و غرور هنگامى كه تهديد رجال آسمانى را در زمينه مجازات و كيفر بدكاران مىشنوند ، و « چند صباحى بر آنها مىگذرد و خداوند به لطفش عذاب و مجازات را تاخير مىاندازد با بىشرمى مخصوصى مىگويند چه چيز اين عذاب الهى را به تاخير انداخت ؟ » چه شد اين مجازات ، كجا رفت اين كيفر ؟ ( * ( وَلَئِنْ أَخَّرْنا عَنْهُمُ الْعَذابَ إِلى أُمَّةٍ مَعْدُودَةٍ لَيَقُولُنَّ ما يَحْبِسُه ) * ) .\r\n« امت » از ماده « ام » ( بر وزن قم ) به معنى مادر است ، و در اصل به معنى انضمام اشياء به يكديگر مىباشد و به همين جهت به هر گروهى كه در هدف ، يا در زمان و مكان واحدى جمعند امت گفته مىشود ، ولى اين كلمه به معنى وقت و زمان نيز آمده است ، چرا كه اجزاى زمان بهم پيوسته‌اند و يا به خاطر اينكه هر جماعت و گروهى در عصر و زمانى زندگى مىكنند ، در سوره يوسف آيه 45 مىخوانيم وَادَّكَرَ بَعْدَ أُمَّةٍ « زندانى آزاد شده بعد از مدتى به ياد يوسف افتاد » در آيه مورد بحث نيز « امت » به همين معنى آمده است ، و لذا با كلمه « معدودة » توصيف شده است ، يعنى اگر مدت كوتاهى مجازات را از آنها تاخير بيندازيم مىگويند : چه چيز مانع آن شده است ؟\r\nبهر حال اين شيوه همه جاهلان مغرور و بىخبر است ، كه هر چه با تمايلات آنها سازگار نباشد ، در نظرشان مسخره است ، لذا تهديدهاى تكان دهنده و بيدار كننده مردان حق را ، به شوخى مىگيرند و هميشه با آتش بازى مىكنند .\r\nاما قرآن با صراحت به آنها پاسخ مىگويد : آگاه باشيد آن روز كه مجازات الهى فرا رسيد هيچ چيز جلو آن را نخواهد گرفت « ( * ( أَلا يَوْمَ يَأْتِيهِمْ لَيْسَ مَصْرُوفاً عَنْهُمْ ) * ) .\r\n« و آنچه را مسخره مىكردند بر آنان نازل مىشود » و آنها را درهم مىكوبد ( * ( وَحاقَ بِهِمْ ما كانُوا بِه يَسْتَهْزِؤُنَ ) * ) .\r\n","description":"","footnote":"","page_name":" 30 ","page_number":30},
  {"content":"\r\nدرست است كه در آن موقع ناله و فريادشان به آسمان بلند مىشود ، و از گفته‌هاى شرمآور خود ، پشيمان مىگردند ، اما نه آن ناله به جايى مىرسد و نه اين پشيمانى سودى خواهد داشت .\r\nديگر از نقطه‌هاى ضعف آنان ، كم ظرفيتى در برابر مشكلات و ناراحتيها و قطع بركات الهى است ، چنان كه در آيه بعد مىگويد : « و هر گاه نعمت و رحمتى به انسان بچشانيم و سپس آن را از او بر گيريم او مايوس و نوميد مىشود و به كفران و ناسپاسى بر مىخيزد » ( * ( وَلَئِنْ أَذَقْنَا الإِنْسانَ مِنَّا رَحْمَةً ثُمَّ نَزَعْناها مِنْه إِنَّه لَيَؤُسٌ كَفُورٌ ) * ) .\r\nگرچه در اين آيه سخن از انسان به طور كلى به ميان آمده ، ولى همانگونه كه سابقا هم به آن اشاره كرديم ، كلمه « انسان » در اين گونه آيات اشاره به انسانهاى تربيت نايافته و خودرو و بىارزش است ، بنا بر اين با بحثى كه در آيه قبل در باره افراد بىايمان گذشت ، تطبيق مىكند .\r\nسومين نقطه ضعف آنها اين است كه به هنگامى كه در ناز و نعمت فرو مىروند ، چنان خودباختگى و غرور و تكبر بر آنها چيره مىشود كه همه چيز را فراموش مىكنند ، چنان كه قرآن مىگويد : و اگر نعمتهايى بعد از ناراحتيها به اين انسان برسد چنان از خود مغرور مىشود كه مىگويد ديگر همه مشكلات و ناراحتيهاى من بر طرف شد و هرگز باز نخواهد گشت ، و به همين جهت شادى و سرور بىحساب و فخر فروشى و غرور بى جا سر تا پاى او را فرا مىگيرد آن چنان كه از شكر نعمتهاى پروردگار غافل مىگردد « ( * ( وَلَئِنْ أَذَقْناه نَعْماءَ بَعْدَ ضَرَّاءَ مَسَّتْه لَيَقُولَنَّ ذَهَبَ السَّيِّئاتُ عَنِّي إِنَّه لَفَرِحٌ فَخُورٌ ) * ) .\r\nاحتمال ديگرى در تفسير اين آيه در جمله « * ( ذَهَبَ السَّيِّئاتُ عَنِّي ) * » نيز هست و آن اينكه هنگامى كه اين گونه اشخاص گرفتار شدائدى مىشوند و سپس به\r\n","description":"","footnote":"","page_name":" 31 ","page_number":31},
  {"content":"\r\nلطف پروردگار شدائد جاى خود را به نعمتها مىدهد ، آنها مىگويند شدائد گذشته كفاره گناهان ما بود ، و تمام معاصى ما با آن شسته شد ما ديگر پاك و پاكيزه شديم ! ، و از مقربان درگاه خدا و به همين دليل نيازى به توبه و بازگشت به درگاه او نداريم ! سپس اضافه مىكند « تنها افراد با ايمان كه صبر را در برابر شدائد و حوادث سخت زندگى پيشه كرده‌اند و در همه حال از اعمال صالح فروگذار نمىكنند ، از تنگنظرىها و ناسپاسيها و غرور ، و تكبر بر كنارند » ( * ( إِلَّا الَّذِينَ صَبَرُوا وَعَمِلُوا الصَّالِحاتِ ) * ) .\r\nآنها نه به هنگام وفور نعمت ، مغرور مىشوند و خدا را فراموش مىكنند ، و نه به هنگام شدت و مصيبت مايوس مىگردند و كفران مىكنند ، بلكه روح بزرگ و فكر بلندشان « نعمت » و « بلا » را هر دو در خود هضم كرده و در هر حال از ياد خدا و وظائفشان غافل نمىگردند .\r\nو به همين دليل « براى اين افراد آمرزش و پاداش بزرگى خواهد بود » ( * ( أُولئِكَ لَهُمْ مَغْفِرَةٌ وَأَجْرٌ كَبِيرٌ ) * ) .\r\n\r\nدر اينجا به چند نكته بايد توجه كرد :\r\n\r\nامت معدوده و ياران مهدى ع\r\n1 - در روايات متعددى كه از طرق اهل بيت ع به ما رسيده ، امت معدوده به معنى نفرات كم ، و اشاره به ياران مهدى ع گرفته شده است ، به اين ترتيب معنى آيه نخستين چنين مىشود : اگر ما مجازات اين ستمگران و بدكاران را به قيام مهدى و يارانش واگذار كنيم آنها مىگويند چه چيز جلو عذاب خدا را گرفته است ؟\r\n","description":"","footnote":"","page_name":" 32 ","page_number":32},
  {"content":"\r\nولى البته همانگونه كه گفتيم معنى ظاهر آيه اين است كه امة معدودة به معنى زمان معدود و معين است و اتفاقا در روايتى كه از امير مؤمنان على ع در تفسير آيه نقل شده « امت معدوده » همين گونه تفسير گرديده ، بنا بر اين روايات مزبور ممكن است اشاره به معنى دوم آيه و به اصطلاح « بطن آيه » بوده باشد كه البته در اين صورت بيان يك قانون كلى در مورد ستمگران است ، نه يك مساله مربوط به مشركان و مجرمان زمان پيامبر ص و مىدانيم كه قرآن آياتش معانى مختلفى دارد ، معنى نخستين و ظاهر آن ممكن است در باره يك مساله خاص يا گروه معينى باشد ، اما معنى دوم آن يك معنى عام و مجرد از زمان و گروه معين .\r\n\r\nچهار پديده كوتاه فكرى\r\n2 - در آيات فوق سه حالت مختلف از حالات روحى مشركان و گنهكاران ترسيم شده كه در ضمن آن چهار وصف براى آنان آمده است :\r\nنخست اينكه آنها در برابر قطع نعمتها يؤوس يعنى بسيار نااميد ، و ديگر اينكه كفور يعنى بسيار ناسپاسند .\r\nو به عكس هنگامى كه غرق نعمت مىشوند ، يا حتى مختصر نعمتى به آنها مىرسد « از خوشحالى » دست و پاى خود را گم كرده ، يعنى چنان ذوق زده و غرق لذت و نشاط مىگردند كه از همه چيز غافل مىشوند ، و اين سرمستى از باده لذت و غرور آنها را به فساد و تجاوز از حدود الهى مىكشاند .\r\nديگر اينكه فخور يعنى در موقع نعمت بسيار متكبر و خود برتربين و فخر فروش مىشوند .\r\nبه هر حال اين صفات چهارگانه همه پديده هايى هستند از كوتاهى فكر و كمى ظرفيت و اينها اختصاص به گروه معينى از افراد بىايمان و آلوده ندارد ،\r\n","description":"","footnote":"","page_name":" 33 ","page_number":33},
  {"content":"\r\nبلكه يك سلسله اوصاف عمومى براى همه آنها است .\r\nولى مردم باايمان كه روحى بزرگ ، و فكرى بلند ، و سينه اى گشاده ، و ظرفيتى وافر دارند ، نه دگرگونيهاى روزگار آنها را تكان مىدهد ، نه سلب نعمتها آنان را به ناسپاسى و نوميدى مىكشاند ، و نه روى آوردن نعمتها آنها را در غرور و غفلت فرو مىبرد .\r\nلذا در آخرين آيه كه از اين به عنوان يك استثنا ياد مىكند بجاى كلمه « ايمان » صبر و استقامت را به كار مىبرد ( دقت كنيد ) .\r\n\r\nميزان كم ظرفيتى\r\n3 - نكته ديگرى كه بايد به آن توجه كرد اين است كه در هر دو مورد ( هم مورد سلب نعمت پس از اعطاى آن ، و هم مورد اعطاى نعمت پس از سلب آن ) تعبير به « اذقنا » كه از ماده اذاقه بمعنى چشانيدن است شده ، اشاره به اينكه آنها بقدرى كم ظرفيتند كه حتى اگر مختصر نعمتى به آنها داده شود و سپس آن را از آنها بگيريم داد و فرياد و ناسپاسيشان بلند مىشود و نيز اگر بعد از ناراحتيها مختصر نعمتى به آنها برسد چنان ذوق زده مىشوند كه سر از پا نمىشناسند !\r\n\r\nنعمتها همه موهبت است\r\n4 - جالب اينكه در آيه اول نعمت را با كلمه « رحمت » بيان كرده ، و در آيه دوم با همان كلمه « نعمت » و اين ممكن است اشاره به آن باشد كه نعمتهاى الهى همه از طريق تفضل و رحمت خدا به انسان مىرسد ، نه از طريق استحقاق ، و اگر بنا بود نعمتها جنبه استحقاقى پيدا كند گروه كمى مشمول آن مىشدند ،\r\n","description":"","footnote":"","page_name":" 34 ","page_number":34},
  {"content":"\r\nيا هيچكس مشمول آن نمىشد .\r\n\r\nاعمال نيك دو اثر دارد\r\n5 - در آخرين آيه به افراد با ايمان و با استقامت كه داراى عمل صالحند هم وعده « مغفرت » و آمرزش از گناه داده شده و هم وعده « اجر كبير » ، اشاره به اينكه اعمال نيك دو اثر دارد ، يكى شستشوى گناهان و ديگرى جلب پاداشهاى بزرگ .\r\n","description":"","footnote":"","page_name":" 35 ","page_number":35},
  {"content":"\r\n\r\n[ سوره هود ‹ 11 › : آيات 12 تا 14 
  ]\r\nفَلَعَلَّكَ تارِكٌ بَعْضَ ما يُوحى إِلَيْكَ وَضائِقٌ بِه صَدْرُكَ أَنْ يَقُولُوا لَوْ لا أُنْزِلَ عَلَيْه كَنْزٌ أَوْ جاءَ مَعَه مَلَكٌ إِنَّما أَنْتَ نَذِيرٌ وَاللَّه عَلى كُلِّ شَيْءٍ وَكِيلٌ ‹ 12 › أَمْ يَقُولُونَ افْتَراه قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ ‹ 13 › فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّه وَأَنْ لا إِله إِلَّا هُوَ فَهَلْ أَنْتُمْ مُسْلِمُونَ ‹ 14 ›\r\n\r\nترجمه :\r\n12 - شايد ابلاغ بعض آياتى را كه به تو وحى مىشود به تاخير مىاندازى و سينه ات از اين جهت تنگ ( و ناراحت ) مىشود كه مىگويند چرا گنجى بر او نازل نشده ؟\r\nو يا چرا فرشته اى همراه او نيامده است ؟ ( ابلاغ كن و نگران و ناراحت مباش چرا كه ) تو فقط بيم دهنده ( و بيانگر اعلام خطرهاى الهى ) هستى و خداوند نگاهبان و ناظر بر همه چيز است ( و به حساب آنان مىرسد ) .\r\n13 - بلكه آنها مىگويند اين ( قرآن ) را بدروغ ( به خدا ) نسبت مىدهد ، بگو اگر راست مىگوئيد شما هم ده سوره همانند اين سوره‌هاى دروغين بياوريد و تمام كسانى را كه مىتوانيد غير از خدا ( براى اين كار ) دعوت كنيد .\r\n14 - و اگر آنها دعوت شما را نپذيرفتند بدانيد با علم الهى نازل شده و هيچ معبودى جز او نيست آيا با اينحال تسليم مىشويد ؟\r\n\r\nشان نزول :\r\nبراى آيات فوق دو شان نزول نقل شده كه ممكن است هر دو صحيح باشد :\r\n","description":"","footnote":"","page_name":" 36 ","page_number":36},
  {"content":"\r\nنخست اينكه گروهى از رؤساى كفار مكه نزد پيامبر ص آمدند و گفتند :\r\nاگر راست مىگويى كه پيامبر خدا هستى كوه‌هاى مكه را براى ما طلا كن ! و يا فرشتگانى را بياور كه نبوت تو را تصديق كنند ! آيات فوق نازل شد و به آنها پاسخ گفت .\r\nشان نزول ديگرى از امام صادق ع نقل شده و آن اينكه پيامبر به على ع فرمود من از خدا خواسته‌ام كه ميان من و تو برادرى بر قرار سازد و اين درخواست قبول شد و نيز خواسته‌ام كه تو را وصى من كند اين درخواست نيز اجابت گرديد ، هنگامى كه اين سخن به گوش بعضى از مخالفان رسيد ( از روى عداوت و دشمنى ) گفتند به خدا سوگند يك من خرما در يك مشك خشكيده از آنچه محمد ص از خداى خود خواسته بهتر است ( اگر راست مىگويد ) چرا از خدا نخواست فرشته اى براى يارى او بر دشمنان بفرستد و يا گنجى كه او را از فقر نجات دهد - آيات فوق نازل شد و به آنها پاسخ داد .\r\n\r\nتفسير : قرآن معجزه جاويدان\r\nاز اين آيات چنين بر مىآيد كه گاهى پيامبر ص بخاطر شدت مخالفت و لجاجت دشمنان ابلاغ بعضى از آيات را به آخرين فرصت موكول مىكرده است ، لذا خداوند در نخستين آيه مورد بحث پيامبرش را با اين بيان ، از اين كار نهى مىكند : « گويا ابلاغ بعضى از آياتى كه بر تو وحى مىشود ترك ميكنى و سينه تو از آن نظر تنگ و ناراحت مىشود » ( * ( فَلَعَلَّكَ تارِكٌ بَعْضَ ما يُوحى إِلَيْكَ وَضائِقٌ بِه صَدْرُكَ ) * ) .\r\nاز اين ناراحت مىشوى كه مبادا آنها معجزات اقتراحى از تو بخواهند و « بگويند چرا گنجى بر او نازل نشده ؟ و يا چرا فرشته اى همراه او نيامده » ؟\r\n( * ( أَنْ يَقُولُوا لَوْ لا أُنْزِلَ عَلَيْه كَنْزٌ أَوْ جاءَ مَعَه مَلَكٌ ) * ) .\r\n","description":"","footnote":"","page_name":" 37 ","page_number":37},
  {"content":"\r\nالبته همانگونه كه از آيات ديگر قرآن مانند سوره اسراء آيه 90 تا 93 بر مىآيد آنها با اين تقاضاهاى خود درخواست معجزه براى پذيرش حق و پى بردن به صدق دعوت او نمىكردند ، بلكه هدفشان بهانه جويى و لجاجت و عناد بوده است .\r\nلذا بلافاصله اضافه مىكند « تو تنها بيم دهنده و انذار كننده اى » ( * ( إِنَّما أَنْتَ نَذِيرٌ ) * ) .\r\nيعنى خواه آنها بپذيرند ، يا نپذيرند و مسخره كنند و لجاجت بخرج دهند .\r\nو در پايان آيه مىگويد : « خداوند حافظ و نگاهبان و ناظر بر هر چيز است » ( * ( وَاللَّه عَلى كُلِّ شَيْءٍ وَكِيلٌ ) * ) .\r\nيعنى از ايمان و كفر آنها پروا مكن و اين به تو مربوط نيست وظيفه تو ابلاغ است خداوند خودش مىداند با آنها چگونه رفتار كند و او است كه حساب كار آنان را دارد .\r\nاز آنجا كه اين بهانه جوئيها و ايراد تراشيها بخاطر آن بود كه آنها اصولا وحى الهى را منكر بودند و مىگفتند اين آيات از طرف خدا نيست ، اينها جمله هايى است كه « محمد » به دروغ بر خدا بسته ، لذا آيه بعد به پاسخ اين سخن با صراحت هر چه بيشتر پرداخته ، مىگويد « آنها مىگويند او ( پيامبر ) آنها را به خدا افترا بسته » ( * ( أَمْ يَقُولُونَ افْتَراه ) * ) .\r\n« به آنها بگو اگر راست مىگوئيد كه اينها ساخته و پرداخته مغز بشر است شما هم ده سوره همانند اين سوره‌هاى دروغين بياوريد و از هر كس مىتوانيد - جز خدا - براى اين كار دعوت كنيد » ( * ( قُلْ فَأْتُوا بِعَشْرِ سُوَرٍ مِثْلِه مُفْتَرَياتٍ وَادْعُوا مَنِ اسْتَطَعْتُمْ مِنْ دُونِ اللَّه إِنْ كُنْتُمْ صادِقِينَ ) * ) .\r\n« اما اگر آنها دعوت شما مسلمانان را اجابت نكردند و حاضر نشدند لا اقل\r\n","description":"","footnote":"","page_name":" 38 ","page_number":38},
  {"content":"\r\nده سوره همانند اين سوره‌ها بياورند بدانيد كه اين ضعف و ناتوانى نشانه آن است كه اين آيات از علم الهى سرچشمه گرفته « و الا اگر ساخته فكر بشر بود ، آنها هم بشرند ( * ( فَإِلَّمْ يَسْتَجِيبُوا لَكُمْ فَاعْلَمُوا أَنَّما أُنْزِلَ بِعِلْمِ اللَّه ) * ) .\r\nو نيز بدانيد كه « معبودى جز خدا نيست » و نزول اين آيات معجز نشان دليل بر اين حقيقت است ( * ( وَأَنْ لا إِله إِلَّا هُوَ ) * ) .\r\n« آيا با اين حال در برابر فرمان الهى شما اى مخالفان تسليم مىشويد » ؟\r\n( * ( فَهَلْ أَنْتُمْ مُسْلِمُونَ ) * ) .\r\nآيا با اينكه از شما دعوت به مبارزه كرديم و عجز و ناتوانيتان در برابر اين دعوت ثابت شد جاى ترديد ميماند كه اين آيات از طرف خدا است ، با اين معجزه روشن باز هم راه انكار را مىپوئيد يا تسليم خواهيد شد ؟\r\n\r\nدر اينجا به چند نكته مهم بايد توجه كرد :\r\n\r\n[ - معنى « لعل » 
  ]\r\n1 - همانطور كه مىدانيم « لعل » معمولا براى اظهار اميدوارى به انجام چيزى ذكر مىشود ، ولى در اينجا به معنى « نهى » آمده است ، درست مثل اينكه پدرى مىخواهد فرزند خود را از انجام چيزى نهى كند مىگويد شايد تو با فلان كس رفاقت مىكنى كه در كارهاى خود زياد جدى نيستى ، يعنى با او رفاقت مكن زيرا رفاقت با او تو را سست مىكند .\r\nبنا بر اين « لعل » در اين گونه موارد هر چند در همان معنى « شايد » به كار رفته است ، ولى مفهوم التزامى آن نهى از انجام كارى است .\r\nدر آيات مورد بحث نيز خداوند به پيامبرش تاكيد مىكند كه ابلاغ آيات الهى را به خاطر وحشت از تكذيب مخالفان و يا تقاضاى « معجزات اقتراحى » به تاخير نيندازد .\r\n","description":"","footnote":"","page_name":" 39 ","page_number":39},
  {"content":"\r\n\r\n[ - چگونه پيامبر ممكن است ابلاغ را تاخير بيندازد ؟ 
  ]\r\n2 - در اينجا سؤالى پيش مىآيد كه : چگونه پيامبر ص ممكن است ابلاغ آيات الهى را تاخير اندازد ، و يا اصولا از ابلاغ آنها خوددارى كند ؟ با اينكه پيامبر ص معصوم است و هيچگونه گناه و خطايى از او سر نمىزند .\r\nپاسخ اين است كه هر گاه پيامبر ص مامور به ابلاغ فورى حكمى باشد مسلما بدون واهمه آن را ابلاغ خواهد كرد ، ولى گاه مىشود كه وقت ابلاغ وسيع است ، و پيامبر روى ملاحظاتى آن هم نه ملاحظاتى كه به شخص خودش باز گردد ، بلكه ملاحظاتى كه جنبه عمومى و دفاع از مكتب دارد ، ابلاغ آن را به عقب مىاندازد و اين مسلما گناه نيست ، همانگونه كه نظير آن را در سوره « مائده » آيه 67 خوانديم كه خداوند به پيامبر ص تاكيد مىكند كه آيات الهى را ابلاغ نمايد و از تهديدهاى مردم نهراسد ، و خدا او را حفظ خواهد كرد ( يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه وَاللَّه يَعْصِمُكَ مِنَ النَّاسِ ) .\r\nدر واقع با اينكه تاخير ابلاغ در اينجا ممنوع نبود ، ولى سرعت در آن كه توام با نشان دادن قاطعيت بوده اولى محسوب مىشده است ، خداوند به اين طريق مىخواهد پيامبرش را از نظر روانى تقويت كند و قاطعيت او را در مقابل مخالفان بيشتر سازد كه از جار و جنجال و در خواستهاى بىاساس و بهانه جوييهاى مسخره آنان وحشتى به خود راه ندهد .\r\n\r\n[ « ام » در ( * ( أَمْ يَقُولُونَ افْتَراه ) * ) 
  ]\r\n3 - در باره معنى « ام » در آغاز آيه دوم ( * ( أَمْ يَقُولُونَ افْتَراه ) * . . . ) مفسران دو احتمال داده‌اند يكى اينكه به معنى « او » ( يا ) بوده باشد و ديگر اينكه به معنى « بل » ( بلكه ) است .\r\nدر صورت اول معنى آيه چنين مىشود كه : شايد تو آيات ما را از ترس بهانه جوييهاى مخالفان بر آنها تلاوت نكردى ، يا اينكه آيات را خواندى ولى آنها\r\n","description":"","footnote":"","page_name":" 40 ","page_number":40},
  {"content":"\r\n- آن را افترا و دروغ بر خدا قلمداد كردند .\r\nو در صورت دوم معنى چنين خواهد بود : ابلاغ آيات الهى را به خاطر بهانه - جوييهاى آنها به تاخير نينداز ، سپس اضافه مىكند : اينها اساسا منكر وحى و نبوتند ، و مىگويند پيامبر به خدا دروغ بسته است .\r\nدر حقيقت خداوند با اين بيان به پيامبرش خبر مىدهد كه درخواستهاى آنها در زمينه معجزات اقتراحى نه به خاطر حقيقت طلبى است بلكه به خاطر آن است كه آنها اصولا منكر نبوتند و اينها همه بهانه است .\r\nبه هر حال دقت در مفهوم آيات فوق ، و مخصوصا دقت روى كلمات آن ، از نظر ادبى نشان مىدهد كه معنى دوم به مفاد آيات نزديكتر است ( دقت كنيد ) .\r\n\r\n[ معجزات اقتراحى 
  ]\r\n4 - شك نيست كه پيامبر ص بايد در مقابل حق طلبان معجزاتى به عنوان سند حقانيت خود ارائه كند و هيچ پيامبرى نميتواند تنها روى ادعا تكيه نمايد ولى بدون شك مخالفانى كه در آيات فوق سخنى از آنان به ميان آمده در جستجوى حقيقت نبودند ، و معجزاتى را كه مطالبه مىكردند معجزات اقتراحى بود ( منظور از معجزات اقتراحى اين است كه هر كس به ميل و هوس خود پيشنهاد معجزه اى بكند و به هيچ معجزه ديگرى قناعت نكند ) مسلما چنين افرادى بهانه جو هستند نه حقيقت خواه .\r\nآيا حتما لازم است پيامبر داراى گنجهاى عظيمى باشد آن چنان كه مشركان مكه پيشنهاد مىكردند ؟ و يا حتما بايد فرشته اى همراه او به تبليغ رسالت پردازد ؟\r\nاز اين گذشته آيا خود قرآن از هر معجزه اى برتر و بالاتر نبود ؟ اگر واقعا آنها در صدد بهانه جويى نبودند چرا به همين گفتار قرآن گوش فرا نمىدادند كه مىگويد : « اگر معتقديد اين آيات را پيامبر از پيش خود گفته برويد و همانند آن را بياوريد و از تمام مردم جهان كمك بگيريد » .\r\n","description":"","footnote":"","page_name":" 41 ","page_number":41},
  {"content":"\r\n\r\n[ قرآن معجزه است 
  ]\r\n5 - آيات فوق بار ديگر اعجاز قرآن را تاكيد مىكند و مىگويد : اين يك سخن عادى نيست ، تراوش مغز بشر نمىباشد بلكه وحى آسمانى است كه از علم و قدرت بىپايان خداوند سرچشمه گرفته ، و به همين جهت تحدى مىكند و تمام جهانيان را به مبارزه مىطلبد و با توجه به اينكه معاصران پيامبر ص و حتى اقوام كه تا به امروز روى كار آمدند از انجام چنين چيزى عاجز ماندند و تن به آن همه مشكلات دادند اما اقدامى در راه معارضه با آيات قرآن انجام ندادند روشن مىشود كه چنين كارى اصولا از بشر ساخته نبوده و نيست ، آيا معجزه چيزى غير از اين است اين نداى قرآن هنوز در گوش ماست ، و اين معجزه جاويدان هم چنان جهانيان را بسوى خود مىخواند و تمام محافل علمى دنيا را تحدى مىكند نه تنها از نظر فصاحت و بلاغت يعنى شيرينى و جذابيت عبارات ، و رسايى مفاهيم ، بلكه از جهت محتوا ، علومى كه آن زمان از نظر انسانها پنهان بود ، قوانين و مقرراتى كه ضامن سعادت و نجات بشريت است ، بياناتى خالى از هر گونه تناقض و پراكنده گويى ، تواريخى خالى از هر گونه خرافات و گزافگويى و مانند اينها ( در تفسير آيات 23 و 24 سوره بقره پيرامون اعجاز قرآن مشروحا بحث كرديم جلد اول تفسير نمونه صفحه 83 به بعد ) .\r\n\r\nهمه قرآن يا ده سوره يا يك سوره ؟\r\n6 - همانگونه كه مىدانيم قرآن مجيد در يك جا مخالفان را دعوت به آوردن مثل قرآن كرده است ( سوره اسراء - 88 ) و در جاى ديگر به آوردن ده سوره همانند قرآن ( مانند آيات مورد بحث ) و در مورد ديگر به آوردن يك سوره مثل سوره‌هاى قرآن ( بقره - 23 ) .\r\n","description":"","footnote":"","page_name":" 42 ","page_number":42},
  {"content":"\r\nبه همين دليل در ميان گروهى از مفسران بحث شده كه اين تفاوت در تحدى و دعوت به مبارزه براى چيست ؟ چرا يك جا همه قرآن و جاى ديگر 10 سوره و جاى ديگر يك سوره ؟\r\nدر پاسخ اين سؤال طرق مختلفى پيموده‌اند :\r\nالف - بعضى معتقدند اين تفاوت از قبيل تنزل از مرحله بالاتر به مرحله پائينتر است درست مثل اينكه كسى به ديگرى ميگويد : اگر تو هم مثل من در فن نويسندگى و شعر مهارت دارى كتاب و ديوانى همچون كتاب و ديوان من بنويس بعد تنزل مىكند و مىگويد يك فصل مانند آن را و يا حتى يك صفحه مثل آن ارائه بده ! ولى اين پاسخ در صورتى صحيح است كه سوره‌هاى « اسراء » و « هود » و « يونس » و بقره به همين ترتيب نازل شده باشد ، البته آن با ترتيبى كه در كتاب « تاريخ القرآن » از « فهرست ابن نديم » نقل شده سازگار است : چرا كه او مىگويد : سوره اسراء سوره 48 و هود 49 و يونس 51 و بقره نودمين سوره است كه بر پيامبر نازل شده .\r\nاما متاسفانه اين سخن با ترتيب معروفى كه براى سوره‌هاى فوق در تفاسير اسلامى آمده است سازگار نمىباشد .\r\nب - بعضى گفته‌اند گرچه ترتيب نزول سوره‌هاى فوق منطبق بر تنزل از مرحله بالا به مرحله پائين نيست ، ولى مىدانيم كه همه آيات يك سوره با هم نازل نمىشده چه بسا آياتى كه مدتى بعد نازل مىشد به دستور پيامبر ص به خاطر تناسبهايى كه داشت در سوره قبل قرار داده مىشد . در محل كلام ما نيز ممكن است چنين باشد ، و از اين رو تاريخ سوره‌هاى فوق منافاتى با تنزل از مرحله بالاتر به پائينتر ندارد .\r\nج - احتمال ديگرى كه براى حل اين مشكل وجود دارد اين است كه اصولا\r\n","description":"","footnote":"","page_name":" 43 ","page_number":43},
  {"content":"\r\nواژه « قرآن » واژه اى است كه به « تمام » و « بعض » قرآن هر دو اطلاق مىشود ، مثلا در آيه اول سوره جن مىخوانيم « إِنَّا سَمِعْنا قُرْآناً عَجَباً » : « ما قرآن عجيبى شنيديم » پيدا است كه آنها قسمتى از قرآن را شنيده بودند .\r\nاصولا « قرآن » از ماده قرائت است ، و مىدانيم قرائت و تلاوت ، هم بر كل قرآن صادق است و هم بر جزء آن ، بنا بر اين تحدى به مثل قرآن مفهومش تمام قرآن نيست و با ده سوره و حتى يك سوره نيز سازگار مىباشد .\r\nاز سوى ديگر « سوره » نيز در اصل به معنى مجموعه و محدوده است ، و بر مجموعه اى از آيات نيز تطبيق مىكند هر چند يك سوره كامل به اصطلاح معمولى نبوده باشد .\r\nو به تعبير ديگر سوره در دو معنى استعمال مىشود يكى به معنى مجموع آياتى كه هدف معينى را تعقيب مىكند و ديگر يك سوره كامل كه با بسم اللَّه شروع و پيش از بسم اللَّه سوره بعد پايان مىپذيرد .\r\nشاهد اين سخن آيه 86 سوره توبه است آنجا كه مىفرمايد : « وَإِذا أُنْزِلَتْ سُورَةٌ أَنْ آمِنُوا بِاللَّه وَجاهِدُوا مَعَ رَسُولِه . . . » ( هنگامى كه سوره اى نازل مىشود كه ايمان به خدا بياوريد و با پيامبرش جهاد كنيد . . . ) روشن است كه منظور از سوره در اينجا همان آياتى است كه هدف فوق ( يعنى ايمان به خدا و جهاد ) را تعقيب مىكند هر چند قسمتى از يك سوره كامل باشد .\r\n« راغب » نيز در كتاب « مفردات » در تفسير آيه اول سوره نور « سُورَةٌ أَنْزَلْناها . . . » مىگويد : « اى جملة من الاحكام و الحكم . . . » همانگونه كه ملاحظه مىكنيم سوره را به معنى مجموعه اى از احكام تفسير كرده است .\r\nبنا بر اين فرق چندانى ميان « قرآن » و « سوره » و « ده سوره » از نظر مفهوم لغت باقى نمىماند يعنى همه اينها به مجموعه اى از آيات قرآن اطلاق مىگردد نتيجه اينكه تحدى قرآن به يك كلمه و يك جمله نيست كه كسى ادعا كند من\r\n","description":"","footnote":"","page_name":" 44 ","page_number":44},
  {"content":"\r\nمىتوانم مثل آيه « وَالضُّحى » و آيه « مُدْهامَّتانِ » و يا جمله‌هاى ساده اى از قرآن را بياورم ، بلكه تحدى در همه جا به مجموعه اى از آيات است كه هدف مهمى را تعقيب مىكند . ( دقت كنيد ) .\r\n\r\n[ مخاطب در « * ( فَإِلَّمْ يَسْتَجِيبُوا لَكُمْ ) * » 
  ]\r\n7 - در اينكه مخاطب در جمله « * ( فَإِلَّمْ يَسْتَجِيبُوا لَكُمْ ) * » كيست در ميان مفسران گفتگو است بعضى گفته‌اند مخاطب مسلمانانند ، يعنى اگر منكران ، دعوت شما را اجابت نكردند و همانند ده سوره از قرآن را نياوردند بدانيد كه اين قرآن از طرف خدا است و اين خود دليل اعجاز قرآن است .\r\nبعضى ديگر گفته‌اند مخاطب منكران هستند يعنى اى منكران ! اگر ساير انسانها و هر چه غير از خدا است دعوت شما را براى كمك كردن به آوردن مثل قرآن اجابت نكردند و عاجز و ناتوان ماندند بدانيد كه اين قرآن از طرف خدا است : البته از نظر نتيجه تفاوت چندانى ميان دو تفسير نيست ولى احتمال اول نزديكتر به نظر مىرسد .\r\n","description":"","footnote":"","page_name":" 45 ","page_number":45},
  {"content":"\r\n\r\n[ سوره هود ‹ 11 › : آيات 15 تا 16 
  ]\r\nمَنْ كانَ يُرِيدُ الْحَياةَ الدُّنْيا وَزِينَتَها نُوَفِّ إِلَيْهِمْ أَعْمالَهُمْ فِيها وَهُمْ فِيها لا يُبْخَسُونَ ‹ 15 › أُولئِكَ الَّذِينَ لَيْسَ لَهُمْ فِي الآخِرَةِ إِلَّا النَّارُ وَحَبِطَ ما صَنَعُوا فِيها وَباطِلٌ ما كانُوا يَعْمَلُونَ ‹ 16 ›\r\n\r\nترجمه :\r\n15 - كسانى كه زندگى دنيا و زينت آن را طالب باشند اعمالشان را در اين جهان بىكم و كاست به آنها مىدهيم ! 16 - ( ولى ) آنها در آخرت جز آتش ( سهمى ) نخواهند داشت و آنچه را در دنيا ( براى نيل به مقاصد مادى و براى غير خدا ) انجام دادند بر باد مىرود و اعمالشان باطل مىشود .\r\n\r\nتفسير :\r\nآيات گذشته با ذكر « دلائل اعجاز قرآن » حجت را بر مشركان و منكران تمام كرد و از آنجا كه پس از وضوح حق باز گروهى ، تنها به خاطر حفظ منافع مادى خويش ، از تسليم خوددارى مىكنند در آيات مورد بحث اشاره به سرنوشت اين گونه افراد دنيا پرست كرده ، مىگويد : « كسى كه تنها هدفش زندگى دنيا و زرق و برق و زينت آن باشد در همين جهان نتيجه اعمال خويش را در مىيابد بىآنكه چيزى از آن كم و كاست شود » ( * ( مَنْ كانَ يُرِيدُ الْحَياةَ الدُّنْيا وَزِينَتَها نُوَفِّ إِلَيْهِمْ أَعْمالَهُمْ فِيها وَهُمْ فِيها لا يُبْخَسُونَ ) * ) .\r\n« بخس » در لغت بمعنى نقصان حق است ، و جمله « * ( هُمْ فِيها لا يُبْخَسُونَ ) * » اشاره به اين است كه آنها نتيجه اعمالشان را بدون كمترين نقصانى خواهند گرفت .\r\nاين آيه بيان يك سنت هميشگى الهى است كه اعمال مثبت و مؤثر نتايج ، آن از ميان نمىرود ، با اين تفاوت كه اگر هدف اصلى رسيدن به زندگى مادى اين جهان باشد ثمره آن چيزى جز آن نخواهد بود ، و اما اگر هدف خدا و جلب رضاى او باشد هم در اين جهان تاثير خواهد بخشيد و هم نتايج پر بارى براى جهان\r\n","description":"","footnote":"","page_name":" 46 ","page_number":46},
  {"content":"\r\nديگر خواهد داشت .\r\nدر واقع قسم اول از اين اعمال به بناى بىدوام و كوتاه عمرى مىماند كه تنها براى يك مدت موقت ساخته و از آن استفاده مىشود ، ولى بعد از آن ويران مىگردد ، اما قسم دوم به بناهاى محكم و شالوده دارى شبيه است كه قرنهاى متوالى برقرار مىماند و قابل استفاده است .\r\nنمونه اين موضوع را امروز در اطراف خود به روشنى مىيابيم ، جهان غرب با تلاش پيگير و منظم خود اسرار بسيارى از علوم و دانشها را شكافته ، و بر نيروهاى مختلف طبيعت مسلط گشته و با سعى و كوشش مداوم و استقامت در مقابل مشكلات و اتحاد و همبستگى ، مواهب فراوانى فراهم نموده است .\r\nبنا بر اين گفتگو ندارد كه آنها نتايج اعمال و تلاشهاى خود را خواهند گرفت و به پيروزيهاى درخشانى نايل خواهند شد ، اما از آنجا كه هدفشان تنها زندگى است ، اثر طبيعى اين اعمال چيزى جز فراهم شدن امكانات مادى آنان نخواهد بود .\r\nحتى كارهاى انسانى و مردمى آنها مانند : تاسيس بيمارستانها ، درمانگاهها مراكز فرهنگى كمك به بعضى از ملتهاى فقير و امثال آن اگر دامى براى استعمار و استثمار آنان نباشد ، چون بهر حال هدف مادى و حفظ منافع مادى دارد تنها اثر مادى خواهد داشت .\r\nهمچنين كسانى كه اعمال ريا كارانه انجام ميدهند اعمالى كه جنبه‌هاى انسانى و عبادى دارد .\r\nلذا در آيه بعد صريحا مىگويد : « اين گونه افراد در سراى ديگر بهره اى جز آتش ندارند » ! ( * ( أُولئِكَ الَّذِينَ لَيْسَ لَهُمْ فِي الآخِرَةِ إِلَّا النَّارُ ) * ) .\r\n« و تمام آنچه را در اين جهان انجام داده‌اند در جهان ديگر محو و نابود مىشود و هيچ پاداشى در برابر آن دريافت نخواهند كرد ( * ( وَحَبِطَ ما صَنَعُوا فِيها ) * ) .\r\n","description":"","footnote":"","page_name":" 47 ","page_number":47},
  {"content":"\r\nو تمام اعمالى را كه براى غير خدا انجام داده‌اند باطل و نابود مىگردد ( * ( وَباطِلٌ ما كانُوا يَعْمَلُونَ ) * ) .\r\n« حبط » ( بر وزن وقت ) در اصل به اين معنى است كه حيوان از علفهاى نامناسب زياد بخورد تا شكم او باد كند و دستگاه گوارش او بيمار و ضايع شود ، اين حيوان بر اثر اين حالت ظاهرا چاق و چله به نظر مىرسد ولى در باطن مريض و بيمار است .\r\nاين تعبير جالب و رسايى است در باره اعمالى كه ظاهرا مفيد و انسانى است ولى در باطن با نيتى آلوده و پست انجام يافته است .\r\n\r\nدر اينجا بايد به چند نكته توجه كرد .\r\n\r\n[ آيا اين دو آيه تعارض دارند ؟ 
  ]\r\n1 - ممكن است در ابتداء چنين به نظر رسد كه دو آيه فوق با هم يك نوع تعارض دارند ، براى اينكه آيه اول مىگويد : « اشخاصى كه تنها هدفشان زندگى دنياست نتيجه همه اعمالشان را بىكم و كاست به آنها ميدهيم » اما آيه دوم مىگويد « اعمال آنها حبط و بىخاصيت و باطل مىگردد » ! اما با توجه به اينكه يكى از اين دو آيه اشاره به محيط زندگى دنيا و ديگرى به سراى آخرت است پاسخ اين ايراد روشن مىشود آنها نتايج اعمال خويش را در دنيا بطور كامل مىگيرند ، ولى چه سود كه اين اعمال ، هر چند از مهمترين كارها باشد براى آخرت آنها بىاثر است ، چرا كه هدفشان پاك و نيتشان خالص نبوده ، آنها هدفى جز وصول به يك سلسله منافع مادى نداشتند كه به آن رسيدند .\r\n\r\n[ زينت و حيات دنيا 
  ]\r\n2 - ذكر كلمه « زينت » بعد از حياة دنيا براى اينست كه دنياپرستى و زرق و برق دنيا را محكوم كند ، نه بهره گيرى معتدل و حساب شده از\r\n","description":"","footnote":"","page_name":" 48 ","page_number":48},
  {"content":"\r\nمواهب اين جهان .\r\nكلمه « زينت » كه در اينجا بطور سر بسته بيان شده در آيات ديگر به زنان زيبا ، گنجها و ثروتهاى عظيم ، مركبهاى گرانبها و پر زرق و برق ، زمينهاى زراعتى و دامهاى فراوان تفسير شده است ( زُيِّنَ لِلنَّاسِ حُبُّ الشَّهَواتِ مِنَ النِّساءِ وَالْبَنِينَ وَالْقَناطِيرِ الْمُقَنْطَرَةِ مِنَ الذَّهَبِ وَالْفِضَّةِ وَالْخَيْلِ الْمُسَوَّمَةِ وَالأَنْعامِ وَالْحَرْثِ ( آل عمران 14 ) ( 1 ) .\r\n\r\n[ كلمه « باطل » بعد از « حبط » 
  ]\r\n3 - ذكر كلمه « باطل » بعد از « حبط » ممكن است اشاره به اين باشد كه اعمال آنها ظاهرى دارد بدون محتوا و به همين دليل نتيجه آن بر باد ميرود ، سپس اضافه مىكند ، اعمالشان اصولا از آغاز باطل و بىخاصيت است ، منتهى چون حقايق بسيارى از اشياء در اين جهان شناخته نمىشود و در سراى ديگر كه محل كشف اسرار است ، حقيقت خود را نشان ميدهد ، معلوم مىشود كه اين گونه اعمال از آغاز چيزى نبوده است .\r\n4 - در تفسير آيات فوق در كتاب « در المنثور » حديثى نقل شده كه مفاد آيه را به خوبى روشن مىسازد\r\nقال رسول اللَّه صلى اللَّه عليه و آله : اذا كان يوم القيامة صارت امتى ثلاث فرق : فرقة يعبدون اللَّه خالصا و فرقة يعبدون اللَّه رياء و فرقة يعبدون اللَّه يعيون به دنيا .\r\nفيقول للذى كان يعبد اللَّه للدنيا : بعزتى و جلالى ما اردت بعبادتى ؟\r\nفيقول الدنيا ، فيقول لا جرم لا ينفعك ما جمعت و لا ترجع اليه انطلقوا به الى النار .\r\n\r\n","description":"","footnote":"\r\n( 1 ) براى توضيح بيشتر به جلد دوم تفسير نمونه صفحه 38 ببعد ذيل آيه 14 سوره آل عمران مراجعه شود .\r\n","page_name":" 49 ","page_number":49},
  {"content":"\r\nو يقول للذى يعبد اللَّه رياء : بعزتى و جلالى ما اردت بعبادتى ؟ قال :\r\nالرياء ، فيقول انما كانت عبادتك التي كنت ترائى بها لا يصعد الى منها شىء و لا ينفعك اليوم ، انطلقوا به الى النار .\r\nو يقول للذى كان يعبد اللَّه خالصا : بعزتى و جلالى ما اردت بعبادتى ؟\r\nفيقول بعزتك و جلالك لانت اعلم منى كنت اعبدك لوجهك و لدارك قال : صدق عبدى انطلقوا به الى الجنة » ( 1 ) : « پيامبر ص فرمود : هنگامى كه روز قيامت مىشود ، پيروان من به سه گروه تقسيم مىشوند ، گروهى خدا را با اخلاص پرستش مىكردند و گروهى از روى ريا ، و گروهى به خاطر اينكه به دنيا برسند ، در آن هنگام خداوند به كسى كه او را به خاطر دنيا ، پرستش مىكرده مىگويد : به عزت و جلال من سوگند ، بگو هدف از پرستش من چه بود ؟ در پاسخ مىگويد دنيا ، خداوند مىگويد بنا بر اين آنچه را اندوختى به حال تو سودى نمىدهد و به آن باز نمىگردى ، او را به سوى آتش ببريد ! .\r\nو به آن كس كه خدا را از روى ريا عبادت مىكرده مىگويد : به عزت و جلالم سوگند ، بگو منظورت از عبادت من چه بوده ؟ در پاسخ ميگويد : ريا ! ، ميفرمايد آن عبادتى را كه از روى ريا انجام ميدادى چيزى از آن به سوى من صعود نميكرد ، و امروز هيچ سودى به تو نخواهم داد ، او را به سوى آتش ببريد ! و به آن كس كه خدا را از روى خلوص عبادت كرده گفته مىشود به عزت و جلالم سوگند بگو منظورت از عبادت چه بود ؟ در پاسخ ميگويد به عزت و جلالت قسم تو از آن آگاهترى ، من فقط تو را براى خودت و براى سراى آخرت ميپرستيدم مىفرمايد بنده‌ام راست ميگويد او را به بهشت ببريد « .\r\n\r\n","description":"","footnote":"\r\n( 1 ) بنا بنقل تفسير الميزان ج 10 صفحه 186\r\n","page_name":" 50 ","page_number":50},
  {"content":"\r\n\r\n[ سوره هود ‹ 11 › : آيه 17 
  ]\r\nأَ فَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه وَمِنْ قَبْلِه كِتابُ مُوسى إِماماً وَرَحْمَةً أُولئِكَ يُؤْمِنُونَ بِه وَمَنْ يَكْفُرْ بِه مِنَ الأَحْزابِ فَالنَّارُ مَوْعِدُه فَلا تَكُ فِي مِرْيَةٍ مِنْه إِنَّه الْحَقُّ مِنْ رَبِّكَ وَلكِنَّ أَكْثَرَ النَّاسِ لا يُؤْمِنُونَ ‹ 17 ›\r\n\r\nترجمه :\r\n17 - آيا آن كس كه دليل آشكارى از پروردگار خويش دارد و بدنبال آن شاهدى از سوى او مىباشد و پيش از آن كتاب موسى كه پيشوا و رحمت بود ( گواهى بر آن مىدهد همچون كسى است كه چنين نباشد ) آن ( حق طلبان و حقيقت جويان ) به او ( كه داراى اين ويژگيهاست ) ايمان مىآورند و هر كس از گروه‌هاى مختلف به او كافر شود آتش وعده گاه اوست ، بنا بر اين ترديدى در آن نداشته باش كه آن حق است از پروردگارت ولى اكثر مردم ايمان نمىآورند .\r\n\r\nتفسير :\r\nدر تفسير آيه فوق در ميان مفسران گفتگو بسيار است و در جزئيات كلمات آيه و ضمائر و موصول و اسم اشاره آن نظرات گوناگونى داده‌اند كه نقل همه آنها بر خلاف روش ما در اين تفسير است ، ولى دو تفسير را كه از همه روشنتر به نظر ميرسد ، به ترتيب اهميت ، در اينجا مياوريم :\r\n1 - در آغاز آيه ميگويد : « آيا كسى كه دليل روشنى از پروردگار خويش در اختيار دارد ، و به دنبال آن شاهد و گواهى از سوى خدا آمده و قبل از آن كتاب موسى ( تورات ) به عنوان پيشوا و رحمت و بيانگر عظمت او آمده است همانند كسى است كه داراى اين صفات و نشانه‌ها و دلائل روشن نيست » ( * ( أَ فَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه وَمِنْ قَبْلِه كِتابُ مُوسى إِماماً وَرَحْمَةً ) * ) .\r\n","description":"","footnote":"","page_name":" 51 ","page_number":51},
  {"content":"\r\nاين شخص همان پيامبر ص است و « بينه » و دليل روشن او قرآن مجيد و شاهد و گواه صدق نبوتش مؤمنان راستينى همچون على ع مىباشند ، پيش از او نشانه‌ها و صفاتش در تورات آمده است .\r\nبه اين ترتيب از سه راه روشن حقانيت دعوتش به ثبوت رسيده است .\r\nنخست قرآن كه بينه و دليل روشنى است در دست او .\r\nدوم كتب آسمانى پيشين كه نشانه‌هاى او را دقيقا بيان كرده ، و پيروان اين كتب در عصر پيامبر ص آنها را به خوبى مىشناختند و به همين دليل در انتظار او بودند .\r\nسوم پيروان فداكار و مؤمنان مخلص كه بيانگر صدق دعوت او و گفتار او مىباشند زيرا يكى از نشانه‌هاى حقانيت يك مكتب اخلاص و فداكارى و عقل و درايت و ايمان پيروان آن مكتب است ، چرا كه هر مكتبى را از پيروانش مىتوان شناخت ! .\r\nآيا با وجود اين دلائل زنده مىتوان او را با مدعيان ديگر قياس كرد و يا در صدق دعوتش ترديد نمود ؟ ( 1 ) .\r\nسپس به دنبال اين سخن اشاره به افراد حق طلب و حقيقت جو كرده و از آنها دعوت ضمنى به ايمان مىكند و مىگويد « آنها به چنين پيامبرى كه اين همه دليل روشن در اختيار دارد ايمان مىآوردند » ( * ( أُولئِكَ يُؤْمِنُونَ بِه ) * ) گرچه چنين كسانى كه با كلمه اولئك به آنها اشاره شده در خود اين آيه\r\n\r\n","description":"","footnote":"\r\n( 1 ) مطابق اين تفسير منظور از « من » پيامبر و منظور از « بينة » قرآن و منظور از « شاهد » كه به معنى جنس است مؤمنان راستين مىباشد كه در راس آنها امير مؤمنان على ع قرار داشت ، و ضمير « منه » به خداوند و ضمير « قبله » به قرآن يا پيامبر باز مىگردد ، و مجموع جمله مبتدا است و خبر آن محذوف است و تقدير آن چنين مىشود كمن ليس كذلك - و يا - كمن * ( يُرِيدُ الْحَياةَ الدُّنْيا ) * .\r\n","page_name":" 52 ","page_number":52},
  {"content":"\r\nذكر نشده‌اند ولى با توجه به آيات گذشته ، مىتوان حضور آنها را در جو اين آيه احساس كرد و مورد اشاره قرار داد .\r\nو به دنبال آن سرنوشت منكران را به اين صورت بيان مىكند : « هر كس از گروه‌هاى مختلف به او كافر شود موعد و ميعادش آتش دوزخ است » ( * ( وَمَنْ يَكْفُرْ بِه مِنَ الأَحْزابِ فَالنَّارُ مَوْعِدُه ) * ) .\r\nو در پايان آيه همانگونه كه سيره قرآن در بسيارى از موارد است روى سخن را به پيامبر كرده ، يك درس عمومى براى همه مردم بيان مىكند و مىگويد « اكنون كه چنين است و اين همه شاهد و گواه بر صدق دعوت تو وجود دارد ، هرگز در آنچه بر تو نازل شده ترديد به خود راه مده » ( * ( فَلا تَكُ فِي مِرْيَةٍ مِنْه ) * ) .\r\n« چرا كه اين سخن حقى است از سوى پروردگار تو » ( * ( إِنَّه الْحَقُّ مِنْ رَبِّكَ ) * ) .\r\nولى بسيارى از مردم بر اثر جهل و تعصب و خودخواهى ، ايمان نمىآورند « ( * ( وَلكِنَّ أَكْثَرَ النَّاسِ لا يُؤْمِنُونَ ) * ) .\r\n2 - تفسير ديگرى كه براى آيه ذكر شده اين است كه هدف اصلى بيان حال مؤمنان راستين است كه با در دست داشتن دلائل روشن و شواهدى كه بر صدق دعوت پيامبر ص آمده است و گواهىهايى كه در كتب پيشين مىباشد ، آنها به اتكاى اين دلائل به پيامبر ص ايمان مىآورند .\r\nبنا بر اين منظور از جمله من * ( كانَ عَلى بَيِّنَةٍ مِنْ رَبِّه ) * تمام كسانى است كه با چشم باز و در دست داشتن دلائل قانع كننده به دنبال قرآن و آورنده آن شتافتند ، نه شخص پيامبر .\r\nترجيحى كه اين تفسير بر تفسير سابق دارد اين است كه خبر « مبتدا » در آيه صريحا آمده است ، و محذوفى ندارد ، و مشار اليه « اولئك » در خود آيه ذكر شده است و بخش اول آيه كه با * ( أَ فَمَنْ كانَ عَلى بَيِّنَةٍ مِنْ رَبِّه ) * شروع شده تا « * ( أُولئِكَ يُؤْمِنُونَ بِه ) * » يك جمله كامل را تشكيل مىدهد بدون هيچگونه حذف\r\n","description":"","footnote":"","page_name":" 53 ","page_number":53},
  {"content":"\r\nو تقدير .\r\nولى بدون شك تعبيرات ديگر آيه با اين تفسير زياد سازگار نيست ، و لذا ما آن را در مرحله دوم قرار داده‌ايم ( دقت كنيد ) .\r\nدر هر حال آيه اشاره به امتيازات اسلام و مسلمين راستين و اتكاى آنها بر دلائل محكم در انتخاب اين مكتب است ، و در نقطه مقابل سرنوشت شوم منكران مستكبر را نيز بيان كرده است .\r\n\r\nدر اينجا به چند نكته بايد توجه داشت :\r\n\r\n1 - منظور از « شاهد » در آيه فوق چيست ؟\r\nبعضى از مفسران گفته‌اند منظور « جبرئيل » پيك وحى خدا است ، و بعضى منظور از آن را پيامبر ص دانسته‌اند ، و بعضى آن را به معنى زبان پيامبر ص تفسير كرده‌اند ( در حالى كه يتلوه را از ماده تلاوت به معنى « قرائت » گرفته‌اند ، نه به معنى پشت سر آمدن ) .\r\nولى بسيارى از بزرگان مفسران آن را به على ع تفسير كرده‌اند .\r\nدر روايات متعددى كه از ائمه معصومين به ما رسيده است ، و در بعضى از كتب تفسير اهل سنت نيز آمده روى تفسير تاكيد شده است كه منظور از شاهد امام امير مؤمنان ع يعنى نخستين مردى كه به پيامبر و قرآن ايمان آورد ، و در تمام مراحل با او بود و لحظه اى از فداكارى فروگذار نكرد و تا آخرين نفس در حمايتش كوشيده ، مىباشد ( 1 ) .\r\nدر حديثى مىخوانيم كه على ع فرمود : در باره هر يك از مردان معروف قريش آيه يا آيه هايى نازل شده است كسى عرض كرد اى امير مؤمنان در باره شما\r\n\r\n","description":"","footnote":"\r\n( 1 ) به تفسيرهاى برهان ، و نور الثقلين ، و قرطبى ، و مجمع البيان ، و ساير تفاسير مراجعه فرمائيد .\r\n","page_name":" 54 ","page_number":54},
  {"content":"\r\nكدام آيه نازل شده است ؟ ، امام فرمود : آيا آيه اى كه در سوره هود است نخوانده اى * ( أَ فَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه ) * ، پيامبر « بينه الهى » داشت و « شاهد » من بودم ( 1 ) .\r\nدر آخرين آيه سوره رعد نيز تعبيرى ديده مىشود كه اين معنى را تاييد مىكند آنجا كه مىفرمايد : وَيَقُولُ الَّذِينَ كَفَرُوا لَسْتَ مُرْسَلًا قُلْ كَفى بِاللَّه شَهِيداً بَيْنِي وَبَيْنَكُمْ وَمَنْ عِنْدَه عِلْمُ الْكِتابِ : « كافران مىگويند تو پيامبر نيستى بگو همين اندازه بس كه خداوند ميان من و شما شاهد و گواه است و همچنين كسى كه علم كتاب ( قرآن ) نزد او است .\r\nدر روايات بسيارى از طرق شيعه و اهل سنت چنين مىخوانيم كه منظور از مَنْ عِنْدَه عِلْمُ الْكِتابِ على ع است .\r\nاين نكته نيز لازم به ياد آورى است : همانگونه كه سابقا هم اشاره كرديم يكى از بهترين طرق شناخت حقانيت يك مكتب مطالعه در وضع پيروان و مدافعان و حاميان آن است . طبق ضرب المثل معروف امامزاده را از زوارش بايد شناخت هنگامى ملاحظه كنيم گروهى پاكباز ، باهوش ، باايمان ، مخلص و با تقوى گرد رهبر و مكتبى جمع شده‌اند به خوبى مىتوان دريافت كه اين مكتب و آن رهبر در يك حد عالى از صداقت و درستى است .\r\nاما هنگامى كه ببينيم يك عده فرصتطلب : شياد ، بىايمان ، و بىتقوا ، اطراف مكتب و يا رهبرى را گرفته‌اند كمتر مىتوان باور كرد كه آن رهبر و آن مكتب بر حق باشد .\r\nاشاره به اين مطلب را نيز لازم مىدانيم كه تفسير كلمه « شاهد » به على ع منافاتى با اين حقيقت ندارد كه همه مؤمنان راستين و افرادى همچون ابو ذرها ، سلمانها ، و عمار ياسرها را شامل شود چرا كه اين گونه تفاسير اشاره به فرد شاخص و برتر مىكند ،\r\n\r\n","description":"","footnote":"\r\n( 1 ) تفسير برهان جلد 2 صفحه 213 .\r\n","page_name":" 55 ","page_number":55},
  {"content":"\r\nيعنى منظور اصلى گروهى است كه در راس آنها آن فرد شاخص قرار گرفته است .\r\nشاهد اين سخن روايتى است كه از امام باقر ع نقل شده كه فرمود : منظور از شاهد امير مؤمنان ، سپس جانشينان او يكى بعد از ديگرى هستند ( 1 ) گرچه در اين حديث تنها معصومين ذكر شده‌اند ولى اين خود نشان مىدهد كه رواياتى كه شاهد را منحصرا به على ع تفسير ، منظور خصوص آن حضرت نيست بلكه منظور مصداق شاخص است .\r\n\r\n2 - چرا تنها اشاره به تورات شده ؟\r\nهمانگونه كه گفتيم يكى از دلائل حقانيت پيامبر ص در آيه فوق كتب پيشين ذكر شده ، ولى تنها از كتاب موسى ذكرى به ميان آمده ، در حالى كه مىدانيم بشارات ظهور پيامبر اسلام ص در انجيل نيز هست .\r\nاين موضوع ممكن است به خاطر آن باشد كه در محيط نزول قرآن و ظهور اسلام يعنى مكه و مدينه بيشتر افكار يهود - از ميان اهل كتاب - منتشر بوده است و مسيحيان در نقاط نسبتا دورترى زندگى داشتند ، مانند « يمن » ، « شامات » ، و نجران كه در كوهستانهاى شمالى يمن در فاصله ده منزلى صنعاء واقع شده است .\r\nو يا به خاطر اينكه ذكر اوصاف پيامبر ص در تورات به طور جامعتر و وسيعترى آمده است .\r\nبهر حال تعبير به « امام » در مورد تورات ممكن است به خاطر اين باشد كه احكام شريعت موسى ع به طور كامل در آن بوده و حتى مسيحيان بسيارى از تعليمات خود را از تورات مىگيرند .\r\n\r\n3 - مخاطب در « * ( فَلا تَكُ فِي مِرْيَةٍ ) * » كيست ؟\r\n- در اينكه مخاطب در اين جمله\r\n\r\n","description":"","footnote":"\r\n( 1 ) تفسير برهان جلد 2 ص 213 .\r\n","page_name":" 56 ","page_number":56},
  {"content":"\r\nكيست ؟ دو احتمال داده شده نخست اينكه مخاطب ، پيامبر ص است ، يعنى كمترين شك و ترديدى در حقانيت قرآن يا آئين اسلام به خود راه مده .\r\nالبته پيامبر ص به حكم اينكه وحى را با شهود درك مىكرد و نزول قرآن از طرف خدا براى او محسوس بلكه بالاتر از حس بوده ترديدى در حقانيت اين دعوت نداشت ولى اين نخستين بار نيست كه قرآن خطابى را متوجه پيامبر ص مىكند در حالى كه منظورش عموم مردم است ، و به تعبير معروف عرب اين گونه خطابها از قبيل اياك اعنى و اسمعى يا جاره است كه ضرب المثل عاميانه آن در فارسى « در به تو مىگويم ديوار تو گوش كن ، يا تو بشنو » مىباشد و اين خود يكى از فنون بلاغت است كه در پاره اى از موارد براى تاكيد و اهميت و يا منظورهاى ديگر به جاى مخاطب حقيقى ديگرى را مخاطب قرار مىدهند .\r\nاحتمال ديگر اينكه مخاطب ، هر مكلف عاقل بوده باشد ، يعنى فلا تك ايها المكلف العاقل فى مرية : « اى انسان عاقل و مكلف با اين دلائل روشن شك و ترديد در حقانيت اين قرآن نداشته باش » و اين احتمال بنا بر اين است كه منظور از « * ( فَمَنْ كانَ عَلى بَيِّنَةٍ مِنْ رَبِّه ) * » پيامبر ص نباشد بلكه همه مؤمنان راستين باشند ( دقت كنيد ) .\r\nولى به هر حال تفسير اول با ظاهر آيه سازگارتر است .\r\n","description":"","footnote":"","page_name":" 57 ","page_number":57},
  {"content":"\r\n\r\n[ سوره هود ‹ 11 › : آيات 18 تا 22 
  ]\r\nوَ مَنْ أَظْلَمُ مِمَّنِ افْتَرى عَلَى اللَّه كَذِباً أُولئِكَ يُعْرَضُونَ عَلى رَبِّهِمْ وَيَقُولُ الأَشْهادُ هؤُلاءِ الَّذِينَ كَذَبُوا عَلى رَبِّهِمْ أَلا لَعْنَةُ اللَّه عَلَى الظَّالِمِينَ ‹ 18 › الَّذِينَ يَصُدُّونَ عَنْ سَبِيلِ اللَّه وَيَبْغُونَها عِوَجاً وَهُمْ بِالآخِرَةِ هُمْ كافِرُونَ ‹ 19 › أُولئِكَ لَمْ يَكُونُوا مُعْجِزِينَ فِي الأَرْضِ وَما كانَ لَهُمْ مِنْ دُونِ اللَّه مِنْ أَوْلِياءَ يُضاعَفُ لَهُمُ الْعَذابُ ما كانُوا يَسْتَطِيعُونَ السَّمْعَ وَما كانُوا يُبْصِرُونَ ‹ 20 › أُولئِكَ الَّذِينَ خَسِرُوا أَنْفُسَهُمْ وَضَلَّ عَنْهُمْ ما كانُوا يَفْتَرُونَ ‹ 21 › لا جَرَمَ أَنَّهُمْ فِي الآخِرَةِ هُمُ الأَخْسَرُونَ ‹ 22 ›\r\n\r\nترجمه :\r\n18 - چه كسى ستمكارتر است از آنها كه بر خدا افترا مىبندند ، آنان ( روز رستاخيز ) بر پروردگارشان عرضه مىشوند و شاهدان ( پيامبران و فرشتگان ) مىگويند اينها همانها هستند كه به پروردگار دروغ بستند . لعنت خدا بر ظالمان باد ! 19 - همانها كه ( مردم را ) از راه خدا باز مىدارند و راه حق را كج و معوج نشان مىدهند و به سراى آخرت كافرند .\r\n20 - آنها هيچگاه توانايى فرار در زمين ندارند ، و جز خدا دوستان و پشتيبانانى نمىيابند عذاب خدا براى آنها مضاعف خواهد بود ( چرا كه هم گمراه بودند و هم ديگران\r\n","description":"","footnote":"","page_name":" 58 ","page_number":58},
  {"content":"\r\nرا به گمراهى كشاندند ) ، آنها هرگز توانايى شنيدن ( حق را ) نداشتند و ( حقايق را ) نمىديدند .\r\n21 - آنان كسانى هستند كه سرمايه وجود خود را از دست دادند و تمام معبودهاى دروغين از نظرشان گم شدند .\r\n22 - ( به همين دليل ) آنها مسلما در سراى آخرت از همه زيانكارترند .\r\n\r\nتفسير : زيانكارترين مردم\r\nدر تعقيب آيه گذشته كه سخن از قرآن و رسالت پيامبر ص به ميان آمده آورده ، آيات مورد بحث سرنوشت منكران ، و نشانه‌ها ، و پايان و عاقبت كارشان را تشريح مىكند .\r\nدر نخستين آيه مىفرمايد : « چه كسى ستمكارتر است از آن كس كه بر خدا دروغ مىبندد » ( * ( وَمَنْ أَظْلَمُ مِمَّنِ افْتَرى عَلَى اللَّه كَذِباً ) * ) .\r\nيعنى نفى دعوت پيامبر راستين در واقع نفى سخنان خدا است و آن را به دروغ نسبت دادن ، اصولا تكذيب پيامبر تكذيب خدا است ، و دروغ بستن بر كسى كه جز از طرف خدا سخن نمىگويد ، دروغ بستن بر ذات پاك خدا محسوب مىشود ( 1 ) همانگونه كه تا كنون مكرر گفته‌ايم در قرآن مجيد در چندين آيه گروهى به عنوان ستمكارترين مردم با تعبير « اظلم » معرفى شده‌اند ، در حالى كه ظاهرا كارهاى آنها با هم مختلف است و ممكن نيست چند گروه با داشتن چند كار مختلف هر كدام ستمكارترين مردم شمرده شوند ، بلكه بايد گروهى « ستمكار » يا « ستمكارتر » و گروه ديگرى « ستمكارترين » بوده باشند .\r\n\r\n","description":"","footnote":"\r\n( 1 ) اينكه بعضى از مفسران احتمال داده‌اند كه منظور از اين جمله پاسخ به كسانى است كه مىگفتند پيامبر بر خدا افترا بسته ، بسيار بعيد است زيرا آيه قبل و آيات بعد با اين تفسير تناسب ندارد ، بلكه مناسب آن است كه اشاره به كفار بوده باشد .\r\n","page_name":" 59 ","page_number":59},
  {"content":"\r\nولى همانگونه كه در جواب اين سؤال بارها گفته‌ايم ، ريشه تمام اين اعمال به يك چيز يعنى شرك و تكذيب آيات الهى باز مىگردد ، كه بالاترين تهمتهاست ( براى توضيح بيشتر به جلد پنجم صفحه 183 مراجعه فرمائيد ) .\r\nسپس آينده شوم آنها را در قيامت چنين بيان مىكند كه « آنها در آن روز به پيشگاه پروردگار با تمامى اعمال و كردارشان عرضه مىشوند و در دادگاه عدل او حضور مىيابند » ( * ( أُولئِكَ يُعْرَضُونَ عَلى رَبِّهِمْ ) * ) .\r\n« در اين هنگام شاهدان اعمال گواهى مىدهند و مىگويند اينها همان كسانى هستند كه بر پروردگار بزرگ و مهربان و ولى نعمت خود دروغ بستند » ( * ( وَيَقُولُ الأَشْهادُ هؤُلاءِ الَّذِينَ كَذَبُوا عَلى رَبِّهِمْ ) * ) .\r\nسپس با صداى رسا مىگويند لعنت خدا بر ستمگران باد ( * ( أَلا لَعْنَةُ اللَّه عَلَى الظَّالِمِينَ ) * ) .\r\nدر اينكه « شاهدان » ، فرشتگان الهى هستند ؟ يا ماموران ضبط اعمال ؟\r\nو يا پيامبران ؟ مفسران احتمالاتى داده‌اند ، ولى با توجه به اينكه در آيات ديگر قرآن ، پيامبران خدا به عنوان شاهدان اعمال معرفى شده‌اند ظاهر اين است كه در اينجا نيز منظور همانها هستند و يا مفهوم وسيعترى كه آنها و ساير شاهدان اعمال را دربر گيرد .\r\nدر سوره نساء آيه 41 مىخوانيم فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً : « چگونه است حال آنها در آن روز كه براى هر امتى گواهى بر اعمالشان مىطلبيم و ترا گواه آنها قرار مىدهيم » .\r\nو در مورد حضرت مسيح ع در آيه 117 سوره مائده آمده است وَكُنْتُ عَلَيْهِمْ شَهِيداً ما دُمْتُ فِيهِمْ : « من تا آن زمان كه در ميان پيروانم بودم بر اعمال آنها گواه بودم » .\r\nو نيز در اينكه گوينده جمله * ( أَلا لَعْنَةُ اللَّه عَلَى الظَّالِمِينَ ) * خداوند است يا\r\n","description":"","footnote":"","page_name":" 60 ","page_number":60},
  {"content":"\r\nشاهدان بر اعمال ، در ميان مفسران گفتگو است اما ظاهر آيه اين است كه اين سخن دنباله گفتار شاهدان است آيه بعد صفات اين ظالمان را در ضمن سه جمله بيان مىكند :\r\nنخست مىگويد : « آنها كسانى هستند كه مردم را با انواع وسائل از راه خدا باز مىدارند » ( * ( الَّذِينَ يَصُدُّونَ عَنْ سَبِيلِ اللَّه ) * ) .\r\nاين كار يا از طريق القاء شبهه ، و زمانى از طريق تهديد ، و گاهى تطميع ، و مانند آن ، صورت مىگيرد كه هدف همه آنها يكى است و آن باز داشتن از راه خدا است .\r\nديگر اينكه آنها مخصوصا سعى دارند راه مستقيم الهى را كج و معوج نشان دهند « ( * ( وَيَبْغُونَها عِوَجاً ) * ) .\r\nيعنى با انواع تحريفها كم و زياد كردن ، تفسير به راى و مخفى ساختن حقايق چنان مىكنند كه اين صراط مستقيم به صورت اصليش در نظرها جلوه گر نشود ، تا مردم نتوانند از اين راه بروند ، و افراد حق طلب جاده اصلى را پيدا نكنند ( 1 ) و ديگر اينكه « آنها به قيامت و روز رستاخيز ايمان ندارند » ( * ( وَهُمْ بِالآخِرَةِ هُمْ كافِرُونَ ) * ) .\r\nو عدم ايمانشان به معاد سرچشمه ساير انحرافات و تبهكاريهاى آنان مىشود چرا كه ايمان به آن دادگاه بزرگ و عالم وسيع بعد از مرگ روح و جان را تربيت مىكند .\r\n\r\n","description":"","footnote":"\r\n( 1 ) « عوج » به معنى كجى است ، و در اين زمينه شرحى در ج 6 ص 180 آورده‌ايم ضمنا بايد توجه داشت كه ضمير « يبغونها » به « سبيل » باز مىگردد كه مؤنث مجازى است ، و يا به معنى طريقه و جاده است كه مؤنث لفظى است در آيه 108 سوره يوسف مىخوانيم * ( قُلْ هذِه سَبِيلِي أَدْعُوا إِلَى اللَّه ) * .\r\n","page_name":" 61 ","page_number":61},
  {"content":"\r\nجالب اينكه تمام اين مسائل در مفهوم « ظلم » جمع است زيرا مفهوم وسيع اين كلمه هر گونه انحراف و تغيير موضع واقعى « اشياء » و « اعمال » و « صفات » و « عقائد » را شامل مىشود .\r\nولى در آيه بعد مىگويد : با اينهمه « چنان نيست كه آنها بتوانند در روى زمين از مجازات پروردگار فرار كنند ، و از قلمرو قدرت او خارج شوند » ( * ( أُولئِكَ لَمْ يَكُونُوا مُعْجِزِينَ فِي الأَرْضِ ) * ) :\r\n« همچنين آنها نمىتوانند ولى و حامى و پشتيبانى غير از خدا براى خود بيابند » ( * ( وَما كانَ لَهُمْ مِنْ دُونِ اللَّه مِنْ أَوْلِياءَ ) * ) .\r\nسرانجام به مجازات سنگين آنها اشاره كرده مىگويد : « مجازات آنها مضاعف مىگردد » ( * ( يُضاعَفُ لَهُمُ الْعَذابُ ) * ) .\r\nچرا كه هم خود گمراه و گناهكار و تبهكار بودند ، و هم ديگران را به اين راهها مىكشاندند ، به همين دليل هم بار گناه خويش را بر دوش مىكشند و هم بار گناه ديگران را ( بىآنكه از گناه ديگران چيزى كاسته شود ) .\r\nشاهد اين سخن آنكه در آيات ديگر قرآن مىخوانيم وَلَيَحْمِلُنَّ أَثْقالَهُمْ وَأَثْقالًا مَعَ أَثْقالِهِمْ : « آنها در روز قيامت سنگينى گناه خويش ، و گناهان ديگرى را با آن ، بر دوش خود حمل مىكنند » ( عنكبوت - 13 ) .\r\nو نيز اخبار فراوانى داريم كه هر كس سنت بدى بگذارد ، « وزر » و گناه تمام كسانى كه به آن سنت بد عمل مىكنند ، براى او نوشته مىشود ، همچنين هر كس سنت نيكى بگذارد معادل پاداش كسانى كه به آن عمل مىكنند براى او ثبت مىگردد .\r\nدر پايان آيه ريشه اصلى بدبختى آنها را به اين گونه شرح مىدهد : « آنها نه گوش شنوا داشتند و نه چشم بينا » ! ( * ( ما كانُوا يَسْتَطِيعُونَ السَّمْعَ وَما كانُوا\r\n","description":"","footnote":"","page_name":" 62 ","page_number":62},
  {"content":"\r\n* ( يُبْصِرُونَ ) * ) .\r\nدر حقيقت از كار انداختن اين دو وسيله مؤثر براى درك حقايق سبب شد كه هم خودشان به گمراهى بيفتند و هم ديگران را به گمراهى بكشانند چرا كه حق و حقيقت را جز با چشم باز و گوش شنوا نمىتوان درك كرد .\r\nجالب توجه اينكه در اين جمله مىخوانيم آنها توانايى شنيدن ( حق را ) نداشتند ، اين تعبير اشاره به اين واقعيت است كه براى آنها شنيدن سخنان حق آن قدر سنگين و ثقيل است كه گويى اصلا توانايى شنيدن حق را ندارند ، اين تعبير درست به اين مىماند كه مىگوئيم شخص عاشق نمىتواند سخن از عيب معشوق خود را بشنود .\r\nبديهى است اين عدم توانايى درك حقايق كه نتيجه لجاجت شديد و دشمنى آنان با حق و حقيقت است ، از آنها سلب مسئوليت نمىكند ، و به اصطلاح اين همان چيزى است كه خودشان اسباب آن را فراهم ساخته‌اند در حالى كه مىتوانستند اين حالت را از خود دور كنند چرا كه قدرت بر سبب ، قدرت بر مسبب است .\r\nآيه بعد محصول تمام تلاشها و كوششهاى نادرست آنها را در يك جمله بيان مىكند و مىگويد : « اينها همان كسانى هستند كه سرمايه وجود خود را از دست داده و ورشكست شدند » ( أُولئِكَ الَّذِينَ خَسِرُوا أَنْفُسَهُمْ ) .\r\nو اين بزرگترين خسارتى است كه ممكن است دامنگير انسانى شود كه موجوديت انسانى خويش را از دست دهد ، سپس اضافه مىكند آنها به معبودهايى دروغين دل بسته بودند « اما سر انجام تمام اين معبودهاى ساختگى گم شدند و از نظرشان محو گشتند » ( وَضَلَّ عَنْهُمْ ما كانُوا يَفْتَرُونَ ) .\r\nآخرين آيه مورد بحث حكم نهايى سرنوشت آنها را به صورت قاطعى چنين\r\n","description":"","footnote":"","page_name":" 63 ","page_number":63},
  {"content":"\r\nبيان مىكند : « لا جرم و بناچار آنها در سراى آخرت زيانكارترين مردمند » ( * ( لا جَرَمَ أَنَّهُمْ فِي الآخِرَةِ هُمُ الأَخْسَرُونَ ) * ) .\r\nچرا كه هم از نعمت چشم باز و گوش شنوا محروم شدند ، و هم تمام سرمايه‌هاى انسانى وجود خويش را از دست دادند ، و با اين حال هم بار مسئوليت خويش را بر دوش مىكشند و هم بار مسئوليت ديگران را ! .\r\nمعنى اصلى « لا جرم » - « جرم » ( بر وزن حرم ) در اصل به معنى چيدن ميوه از درخت است ( چنان كه راغب در مفردات آورده است ) و سپس به هر گونه اكتساب و تحصيل امرى گفته شده ، و بر اثر كثرت استعمال در « كسب ناملايمات » اين مفهوم را به خود گرفته ، به همين دليل به گناه ، « جرم » گفته مىشود ، ولى هنگامى كه اين كلمه با « لا » به صورت « لا جرم » بر سر جمله اى مىآيد اين معنى را مىدهد كه هيچ چيزى نمىتواند اين موضوع را قطع و منع كند ، بنا بر اين لا جرم به معنى « لا بد » و « ناچار » و « مسلما » به كار مىرود . ( دقت كنيد ) .\r\n","description":"","footnote":"","page_name":" 64 ","page_number":64},
  {"content":"\r\n\r\n[ سوره هود ‹ 11 › : آيات 23 تا 24 
  ]\r\nإِنَّ الَّذِينَ آمَنُوا وَعَمِلُوا الصَّالِحاتِ وَأَخْبَتُوا إِلى رَبِّهِمْ أُولئِكَ أَصْحابُ الْجَنَّةِ هُمْ فِيها خالِدُونَ ‹ 23 › مَثَلُ الْفَرِيقَيْنِ كَالأَعْمى وَالأَصَمِّ وَالْبَصِيرِ وَالسَّمِيعِ هَلْ يَسْتَوِيانِ مَثَلًا أَ فَلا تَذَكَّرُونَ ‹ 24 ›\r\n\r\nترجمه :\r\n23 - آنها كه ايمان آوردند و عمل صالح انجام دادند و در برابر خداوند خاضع و تسليم بودند ، آنها ياران بهشتند ، و جاودانه در آن خواهند ماند .\r\n24 - حال اين دو گروه ( مؤمنان و منكران ) حال « نابينا و كر » و « بينا و شنوا » است آيا اين دو همانند يكديگرند ؟ آيا فكر نمىكنيد ؟\r\n\r\nتفسير :\r\nدر تعقيب آيات گذشته كه حال گروهى از منكران وحى الهى را تشريح مىكرد ، اين دو آيه نقطه مقابل آنها يعنى حال مؤمنان راستين را بيان مىكند .\r\nنخست مىگويد : « كسانى كه ايمان آوردند و عمل صالح انجام دادند و در برابر خداوند خاضع و تسليم و به وعده‌هاى او مطمئن بودند ، اصحاب و ياران بهشتند و جاودانه در آن خواهند ماند » * ( إِنَّ الَّذِينَ آمَنُوا وَعَمِلُوا الصَّالِحاتِ وَأَخْبَتُوا إِلى رَبِّهِمْ أُولئِكَ أَصْحابُ الْجَنَّةِ هُمْ فِيها خالِدُونَ ) * ) .\r\n\r\nدر اينجا به دو نكته بايد توجه داشت :\r\n\r\n[ 1 - بيان سه وصف « ايمان » و « صالح » و « تسليم » 
  ]\r\n1 - بيان اين سه وصف يعنى « ايمان » و « عمل صالح » و « تسليم و خضوع در برابر دعوت حق » در حقيقت بيان سه واقعيت مرتبط با يكديگر است ، چرا كه عمل صالح ميوه\r\n","description":"","footnote":"","page_name":" 65 ","page_number":65},
  {"content":"\r\nدرخت ايمان است ، ايمانى كه چنين ثمرى نداشته باشد ، ايمان سست و بىارزشى است كه نمىتوان آن را به حساب آورد ، همچنين مساله تسليم و خضوع و اطمينان به وعده‌هاى پروردگار از آثار ايمان و عمل صالح مىباشد ، چرا كه اعتقاد صحيح و عمل پاك سرچشمه پيدايش اين صفات و ملكات عالى در درون جان انسان است .\r\n\r\n[ 2 - معنى اخبتوا 
  ]\r\n2 - اخبتوا از ماده « اخبات » از ريشه « خبت » ( بر وزن ثبت ) گرفته شده كه به معنى زمين صاف و وسيع است كه انسان به راحتى و با اطمينان مىتواند در آن گام بردارد ، به همين جهت اين ماده در معنى اطمينان به كار رفته است ، و به معنى خضوع و تسليم نيز آمده ، چرا كه چنين زمينى هم براى گام برداشتن اطمينان بخش است ، و هم در برابر رهروان خاضع و تسليم .\r\nبنا بر اين جمله * ( أَخْبَتُوا إِلى رَبِّهِمْ ) * ، ممكن است به يكى از سه معنى زير باشد كه در عين حال جمع هر سه نيز با هم منافاتى ندارد :\r\n1 - مؤمنان راستين در برابر خداوند خاضعند .\r\n2 - آنها در برابر فرمان پروردگارشان تسليمند .\r\n3 - آنها به وعده‌هاى خداوند اطمينان دارند .\r\nو در هر صورت اشاره به يكى از عاليترين صفات انسانى مؤمنان است كه اثرش در تمام زندگى آنان منعكس است .\r\nجالب اينكه در حديثى از امام صادق ع چنين مىخوانيم كه « يكى از يارانش عرض كرد در ميان ما مردى است كه نام او » كليب « است ، هيچ حديثى از ناحيه شما صادر نمىشود مگر اينكه او فورا مىگويد من در برابر آن تسليم ، و لذا ما اسم او را » كليب تسليم « گذارده‌ايم .\r\nامام فرمود : رحمت خدا بر او باد ، سپس اضافه كرد : « آيا مىدانى تسليم چيست » ؟\r\nما ساكت شديم ، فرمود : به خدا سوگند اين همان « اخبات » است كه در كلام خداوند\r\n","description":"","footnote":"","page_name":" 66 ","page_number":66},
  {"content":"\r\nعز و جل * ( الَّذِينَ آمَنُوا وَعَمِلُوا الصَّالِحاتِ وَأَخْبَتُوا إِلى رَبِّهِمْ ) * آمده است ( 1 ) .\r\nدر آيه بعد خداوند حال اين دو گروه را در ضمن يك مثال روشن و زنده بيان مىكند و مىگويد : « حال اين دو گروه ، حال » نابينا و كر « و » بينا و شنوا « است » ( * ( مَثَلُ الْفَرِيقَيْنِ كَالأَعْمى وَالأَصَمِّ وَالْبَصِيرِ وَالسَّمِيعِ ) * ) .\r\n« آيا اين دو گروه همانند يكديگرند » ( * ( هَلْ يَسْتَوِيانِ مَثَلًا ) * ) .\r\n« آيا شما متذكر نمىشويد و نمىانديشيد » ( * ( أَ فَلا تَذَكَّرُونَ ) * ) همانگونه كه در علم « معانى بيان » آمده است ، همواره براى مجسم ساختن حقايق عقلى و توضيح و تبيين آنها در سطح عموم ، « معقولات » را به « محسوسات » تشبيه مىكنند ، قرآن اين روش را زياد به كار برده ، و در بيان بسيارى از مسائل حساس و پر اهميت ، با استفاده از مثلهاى روشن و زيبا ، حقايق را به عاليترين صورتى تبيين مىكند .\r\nبيان فوق نيز از همين قبيل است ، چرا كه مؤثرترين وسيله براى شناخت حقايق حسى در جهان طبيعت چشم و گوش است ، به همين دليل نمىتوان باور كرد ، كه افرادى كه از چشم و گوش به طور كلى مثلا به صورت مادرزاد بىبهره باشند ، چيز درستى از اين جهان طبيعت درك كنند ، آنها مسلما در يك عالم بىخبرى كامل به سر خواهند برد .\r\nهمين گونه آنها كه بر اثر لجاجت و دشمنى با حق و گرفتار بودن در چنگال تعصب و خودخواهى و خودپرستى ، چشم و گوش حقيقت بين را از دست داده‌اند هرگز نمىتوانند ، حقايق مربوط به عالم غيب و اثرات ايمان و لذت عبادت پروردگار و شكوه تسليم در برابر فرمان او را درك كنند ، اين گونه افراد به كوران و كرانى ميمانند كه در تاريكى مطلق و سكوت مرگبار زندگى دارند ، در حالى كه مؤمنان راستين با چشم باز و گوش شنوا هر حركتى را مىبينند و هر صدايى را مىشنوند و با توجه به آن راه خود را به سوى سرنوشتى سعادت آفرين مىگشايند .\r\n\r\n","description":"","footnote":"\r\n( 1 ) تفسير برهان جلد 2 صفحه 216 .\r\n","page_name":" 67 ","page_number":67},
  {"content":"\r\n\r\n[ سوره هود ‹ 11 › : آيات 25 تا 28 
  ]\r\nوَ لَقَدْ أَرْسَلْنا نُوحاً إِلى قَوْمِه إِنِّي لَكُمْ نَذِيرٌ مُبِينٌ ‹ 25 › أَنْ لا تَعْبُدُوا إِلَّا اللَّه إِنِّي أَخافُ عَلَيْكُمْ عَذابَ يَوْمٍ أَلِيمٍ ‹ 26 › فَقالَ الْمَلأُ الَّذِينَ كَفَرُوا مِنْ قَوْمِه ما نَراكَ إِلَّا بَشَراً مِثْلَنا وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ وَما نَرى لَكُمْ عَلَيْنا مِنْ فَضْلٍ بَلْ نَظُنُّكُمْ كاذِبِينَ ‹ 27 › قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي رَحْمَةً مِنْ عِنْدِه فَعُمِّيَتْ عَلَيْكُمْ أَ نُلْزِمُكُمُوها وَأَنْتُمْ لَها كارِهُونَ ‹ 28 ›\r\n\r\nترجمه :\r\n25 - ما نوح را به سوى قومش فرستاديم ( نخستين بار به آنها گفت : ) من براى شما بيم دهنده اى آشكارم .\r\n26 - ( دعوت من اين است كه ) جز اللَّه ( خداى واحد يكتا ) را نپرستيد كه بر شما از عذاب روز دردناكى مىترسم ! .\r\n27 - اشراف كافر قومش ( در پاسخ ) گفتند ما تو را جز بشرى همچون خودمان نمىبينيم ، و كسانى را كه از تو پيروى كرده‌اند جز گروهى اراذل ساده لوح نمىيابيم ، و فضيلتى براى شما نسبت به خود مشاهده نمىكنيم بلكه شما را دروغگو تصور مىكنيم .\r\n28 - ( نوح ) گفت : اگر من دليل روشنى از پروردگارم داشته باشم و از نزد خود رحمتى به من داده باشد كه بر شما مخفى مانده ( آيا باز هم رسالت مرا انكار مىكنيد ؟ ) . آيا من ميتوانم شما را به پذيرش اين بينه مجبور سازم با اينكه شما آمادگى نداريد ؟\r\n\r\nتفسير : سرگذشت تكان دهنده نوح و قومش\r\nهمانگونه كه در آغاز سوره بيان كرديم در اين سوره براى بيدار ساختن افكار\r\n","description":"","footnote":"","page_name":" 68 ","page_number":68},
  {"content":"\r\nو توجه دادن واقعيات زندگى و سرنوشت شوم تبهكاران و بالآخره بيان راه پيروزى و موفقيت ، قسمتهاى قابل ملاحظه اى از تاريخ انبياء پيشين بيان شده است :\r\nنخست از داستان « نوح ع » پيامبر اولوا العزمى شروع مىكند كه ضمن 26 آيه نقاط اساسى تاريخ او را به صورت تكان دهنده اى شرح مىدهد .\r\nبدون شك داستان قيام نوح ع و مبارزه سر سختانه و پى گيرش با مستكبرين عصر خويش ، و سر انجام شوم آنها ، يكى از عبرت انگيزترين فرازهاى تاريخ بشر است كه در هر گامى از آن ، درس عبرت مهمى نهفته است .\r\nآيات فوق نخستين مرحله اين دعوت بزرگ را بيان كرده و مىگويد :\r\n« ما نوح را به سوى قومش فرستاديم ، او به آنها اعلام كرد كه من بيم دهنده آشكارى هستم » ( * ( وَلَقَدْ أَرْسَلْنا نُوحاً إِلى قَوْمِه إِنِّي لَكُمْ نَذِيرٌ مُبِينٌ ) * ) .\r\nتكيه روى مساله « انذار و بيم دادن » با اينكه پيامبران هم بيم دهنده بودند و هم بشارت دهنده ، به خاطر آن است كه ضربه‌هاى نخستين انقلاب بايد از اعلام خطر و انذار شروع شود ، چرا كه تاثير اين كار در بيدار ساختن خفتگان و غافلان از بشارت بيشتر است .\r\nاصولا انسان تا احساس خطر مهمى نكند از جا حركت نخواهد كرد و به همين دليل انذارها و اعلام خطرهاى انبيا به صورت تازيانه هايى بر ارواح بىدرد گمراهان چنان فرود مىآمد كه هر كس قابليت حركتى داشت به حركت در آيد ! و نيز به همين دليل در آيات زيادى از قرآن ( مانند 49 حج - 115 شعراء - 50 عنكبوت - 42 فاطر - 70 ص - 9 احقاف - 50 ذاريات و آيات ديگر ) همه روى همين كلمه « نذير » به هنگام بيان دعوت انبياء تكيه شده است .\r\nدر آيه بعد پس از ضربه نخستين ، محتواى رسالت خود را در يك جمله\r\n","description":"","footnote":"","page_name":" 69 ","page_number":69},
  {"content":"\r\nخلاصه مىكند و مىگويد رسالت من اين است كه غير از « اللَّه » ديگرى را پرستش نكنيد « ( * ( أَنْ لا تَعْبُدُوا إِلَّا اللَّه ) * ) .\r\nو بلا فاصله پشت سر آن همان مساله انذار و اعلام خطر را تكرار مىكند و مىگويد : « من بر شما از عذاب روز دردناكى بيمناكم » ( * ( إِنِّي أَخافُ عَلَيْكُمْ عَذابَ يَوْمٍ أَلِيمٍ ) * ) ( 1 ) در حقيقت توحيد و پرستش اللَّه ( خداى يگانه يكتا ) ريشه و اساس و زير بناى تمام دعوت پيامبران است ، و به همين دليل در مورد ساير پيامبران همانگونه كه در آيه دوم اين سوره و آيه 40 سوره يوسف و 23 سوره اسراء نيز آمده همين تعبير مشاهده مىشود كه آنها دعوتشان را در توحيد خلاصه مىكردند .\r\nاگر براستى همه افراد جامعه جز « اللَّه » را پرستش نكنند و در مقابل انواع بتهاى ساختگى اعم از بتهاى برونى و درونى ، خودخواهيها ، هوا و هوسها ، شهوتها پول و مقام و جاه و جلال و زن و فرزند سر تعظيم فرود نياورند ، هيچگونه نابسامانى در جوامع انسانى وجود نخواهد آمد .\r\nاگر انسان خودكامه ناتوانى را به صورت يك بت در نياورند ، و در مقابل او سجده نكنند و فرمانش را به كار نبندند ، نه استبداد و استعمارى به وجود خواهد آمد و نه آثار شوم آن نه ذلت و اسارت پيش مىآيد و نه وابستگى و طفيلىگرايى و تمام اين بدبختيها كه دامان افراد و جوامع را مىگيرد ، به خاطر همان انحراف از پرستش اللَّه ، و روى آوردن به پرستش بتها و طاغوتها است .\r\n\r\n","description":"","footnote":"\r\n( 1 ) با اينكه دردناك بودن صفت عذاب است ، ولى در آيه فوق صفت براى « يوم » قرار داده شده است ، اين يك نوع اسناد مجازى لطيف است كه در ادبيات زبانهاى مختلف مىآيد در فارسى نيز مىگوئيم فلان روز روز دردناكى بود با اينكه خود روز دردناك نبوده بلكه حوادثش دردناك بوده است .\r\n","page_name":" 70 ","page_number":70},
  {"content":"\r\nاكنون ببينيم نخستين عكس العمل طاغوتها و خود كامگان و صاحبان زر و زور آن عصر در برابر اين دعوت بزرگ و اعلام خطر آشكار چه بود ؟\r\nمسلما چيزى جز يك مشت عذرهاى واهى ، بهانه‌هاى دروغين و استدلالهاى بىاساس كه برنامه همه جباران را در هر عصر و زمان تشكيل مىدهد نبود .\r\nآنها سه پاسخ در برابر دعوت نوح دادند :\r\nنخست « اشراف و ثروتمندانى كه از قوم نوح كافر بودند ، گفتند ما تو را جز انسانى همانند خود نمىبينيم » ( * ( فَقالَ الْمَلأُ الَّذِينَ كَفَرُوا مِنْ قَوْمِه ما نَراكَ إِلَّا بَشَراً مِثْلَنا ) * ) .\r\nدر حالى كه رسالت الهى را بايد فرشتگان بدوش كشند ، نه انسانهايى همچون ما ، به گمان اينكه مقام انسان از فرشته پائينتر است و يا درد انسان را فرشته بهتر از انسان مىداند ! باز در اينجا به كلمه « ملاء » بر خورد مىكنيم كه اشاره به صاحبان زر و زور و افراد چشم پركن توخالى است كه در هر جامعه اى سرچشمه اصلى فساد و تباهى را تشكيل مىدهند و پرچم مخالفت را در برابر پيامبران همينها بر افراشته مىدارند .\r\nدليل ديگر آنها اين بود كه گفتند اى نوح « ما در اطراف تو ، و در ميان آنها كه از تو پيروى كرده‌اند كسى جز يك مشت اراذل و جوانان كم سن و سال ناآگاه و بى خبر كه هرگز مسائل را بررسى نكرده‌اند نمىبينيم » ( * ( وَما نَراكَ اتَّبَعَكَ إِلَّا الَّذِينَ هُمْ أَراذِلُنا بادِيَ الرَّأْيِ ) * ) « اراذل » جمع « ارذل » ( بر وزن اهرم ) است و آن خود نيز جمع « رذل » مىباشد كه به معنى موجود پست و حقير است خواه انسان باشد يا چيز ديگر .\r\nالبته شك نيست كه گروندگان و ايمان آورندگان به نوح ، نه از اراذل بودند و نه حقير و پست ، بلكه به حكم اينكه پيامبران قبل از هر چيز به حمايت مستضعفان و مبارزه با مستكبران مىپرداختند ، نخستين گروهى كه دعوت پيامبران را لبيك\r\n","description":"","footnote":"","page_name":" 71 ","page_number":71},
  {"content":"\r\nمىگفتند همان گروه محروم و فقير و كم درآمد بودند كه در نظر مستكبران كه مقياس شخصيت را تنها زر و زور مىدانستند ، افرادى پست و حقير به شمار مىآمدند .\r\nو اينكه آنها را به عنوان بادى الراى ( ظاهر بين و بى مطالعه و كسى كه با يك نظر عاشق و خواهان چيزى مىشود ) ناميدند در حقيقت به خاطر آن بود كه لجاجت و تعصبهاى ناروايى را كه ديگران داشتند ، آنها نداشتند ، بلكه بيشتر ، جوانان پاكدلى بودند كه در نخستين تابش حقيقت را در قلب خود به سرعت احساس مىكردند ، و با هوشيارى ناشى از حقيقت جويى نشانه‌هاى صدق را در گفته‌ها و اعمال پيامبران به زودى درك مىكردند .\r\nبالآخره سومين ايراد آنها اين بود كه مىگفتند قطع نظر از اينكه تو انسان هستى نه فرشته ، و علاوه بر اينكه ايمان آورندگان به تو نشان مىدهد كه دعوتت محتواى صحيحى ندارد « اصولا ما هيچگونه برترى براى شما بر خودمان نمىبينيم تا به خاطر آن از شما پيروى كنيم » ( * ( وَما نَرى لَكُمْ عَلَيْنا مِنْ فَضْلٍ ) * ) و به همين دليل « ما گمان مىكنيم كه شما دروغ گو هستيد » ( * ( بَلْ نَظُنُّكُمْ كاذِبِينَ ) * ) .\r\nدر آيات بعد پاسخهاى منطقى نوح را در برابر اين ماجرا جويان بيان مىكند ، نخست مىگويد : « اى قوم ! اگر من داراى دليل و معجزه آشكارى از سوى پروردگارم باشم ، و مرا در انجام اين رسالت مشمول رحمت خود ساخته باشد ، و اين موضوع بر اثر عدم توجه بر شما مخفى مانده باشد » آيا باز هم مىتوانيد رسالت مرا انكار كنيد ، و از پيروى من دست برداريد ؟ ! ( * ( قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي رَحْمَةً مِنْ عِنْدِه فَعُمِّيَتْ عَلَيْكُمْ ) * ) .\r\nدر اينكه اين پاسخ مربوط به كداميك از ايرادهاى سه گانه مستكبران قوم نوح است ، مفسران گفتگوهاى فراوانى دارند ، ولى با دقت روشن مىشود كه\r\n","description":"","footnote":"","page_name":" 72 ","page_number":72},
  {"content":"\r\nاين پاسخ جامع مىتواند جوابگوى هر سه ايراد گردد ، زيرا نخستين ايرادشان اين بود كه چرا تو انسان هستى ؟ ! او در پاسخ مىگويد : درست است كه من انسانى هستم همچون شما ، ولى مشمول رحمت الهى واقع شده‌ام و دليل و بينه آشكارى به من داده است ، بنا بر اين انسانيتم نمىتواند مانع اين رسالت بزرگ باشد و لزومى ندارد كه فرشته باشم .\r\nدومين ايراد آنها اين بود كه پيروان تو افراد بىفكر و ظاهر بين هستند ، او مىگويد : شما بىفكر هستيد كه اين حقيقت روشن را انكار مىكنيد زيرا دلائلى با من است كه براى هر فرد حقيقت جويى كافى و قانع كننده است ، مگر افرادى چون شما كه زير پوشش غرور و خودخواهى و تكبر و جاه طلبى ، چشم حقيقت بينشان از كار افتاده باشد .\r\nسومين ايراد آنها اين بود كه مىگفتند « ما هيچ برترى براى شما بر خود نمىيابيم » و او در پاسخ مىگويد : چه برترى از اين بالاتر كه خداوند مرا مشمول رحمتش ساخته و مدارك روشن در اختيارم گذاشته است .\r\nبنا بر اين هيچ دليلى ندارد كه شما مرا دروغگو خيال كنيد ، زيرا كه نشانه‌هاى صدق گفتار من آشكار است .\r\nو در پايان آيه مىگويد : « آيا من مىتوانم شما را بر پذيرش اين بينه روشن مجبور سازم در حالى كه خود شما آمادگى نداريد و از پذيرش و حتى تفكر و انديشه پيرامون آن كراهت داريد » ( أ نلزمكموها * ( وَأَنْتُمْ لَها كارِهُونَ ) * ) .\r\n","description":"","footnote":"","page_name":" 73 ","page_number":73},
  {"content":"\r\n\r\n[ سوره هود ‹ 11 › : آيات 29 تا 31 
  ]\r\nوَ يا قَوْمِ لا أَسْئَلُكُمْ عَلَيْه مالًا إِنْ أَجرِيَ إِلَّا عَلَى اللَّه وَما أَنَا بِطارِدِ الَّذِينَ آمَنُوا إِنَّهُمْ مُلاقُوا رَبِّهِمْ وَلكِنِّي أَراكُمْ قَوْماً تَجْهَلُونَ ‹ 29 › وَيا قَوْمِ مَنْ يَنْصُرُنِي مِنَ اللَّه إِنْ طَرَدْتُهُمْ أَ فَلا تَذَكَّرُونَ ‹ 30 › وَلا أَقُولُ لَكُمْ عِنْدِي خَزائِنُ اللَّه وَلا أَعْلَمُ الْغَيْبَ وَلا أَقُولُ إِنِّي مَلَكٌ وَلا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّه خَيْراً اللَّه أَعْلَمُ بِما فِي أَنْفُسِهِمْ إِنِّي إِذاً لَمِنَ الظَّالِمِينَ ‹ 31 ›\r\n\r\nترجمه :\r\n29 - اى قوم ! من در برابر اين دعوت اجر و پاداشى از شما نمىطلبم ، اجر من تنها بر « اللَّه » است ، و من آنها را كه ايمان آورده‌اند ( بخاطر شما ) از خود طرد نمىكنم چرا كه آنها پروردگارشان را ملاقات خواهند كرد ( و در دادگاه قيامت خصم من خواهند بود ) ولى شما را قوم جاهلى مىبينم .\r\n30 - اى قوم ! چه كسى مرا در برابر ( مجازات خدا ) يارى مىدهد اگر آنها را طرد كنم ! آيا انديشه نمىكنيد ؟\r\n31 - من هرگز به شما نمىگويم خزائن الهى نزد من است و نمىگويم غيب مىدانم و نمىگويم من فرشته‌ام و ( نيز ) نمىگويم آنها كه در نظر شما خوار مىآيند خداوند خيرى به آنها نخواهد داد ، خدا از دل آنها آگاهتر است ( من اگر با اينحال آنها را برانم ) در اين صورت از ستمكاران خواهم بود .\r\n\r\nتفسير :\r\n\r\nمن هيچ فرد باايمانى را طرد نمىكنم .\r\nدر آيات گذشته ديديم كه قوم خود خواه و بهانه جو ايرادهاى مختلفى به\r\n","description":"","footnote":"","page_name":" 74 ","page_number":74},
  {"content":"\r\nنوح داشتند كه او با بيانى رسا و روشن به آنها پاسخ گفت .\r\nآيات مورد بحث نيز دنباله پاسخگويى به بهانه جوييهاى آنها است .\r\nنخستين آيه يكى از دلائل نبوت را كه نوح براى روشن ساختن قوم تاريكدل بيان كرده بازگو مىكند : « اى قوم ! من در برابر اين دعوت از شما مال و ثروت و اجر و پاداشى مطالبه نمىكنم » ( * ( وَيا قَوْمِ لا أَسْئَلُكُمْ عَلَيْه مالًا ) * ) .\r\n« اجر و پاداش من تنها بر خدا است » خدايى كه مرا مبعوث به نبوت ساخته و مامور به دعوت خلق كرده است ( * ( إِنْ أَجرِيَ إِلَّا عَلَى اللَّه ) * ) .\r\nاين به خوبى نشان مىدهد كه من هدف مادى از اين برنامه ندارم و جز به پاداش معنوى الهى نمىانديشم ، و هرگز يك مدعى دروغين نمىتواند چنين باشد و اينهمه دردسر و ناراحتى را بخاطر هيچ براى خود بخرد .\r\nو اين ميزان و الگويى است براى شناخت رهبران راستين ، از فرصت طلبان دروغين ، كه هر گامى را بر مىدارند به طور مستقيم يا غير مستقيم هدف مادى از آنان دارند .\r\nسپس در پاسخ آنها كه اصرار داشتند نوح ايمان آورندگان فقير و يا كم سن و سال را از خود براند با قاطعيت مىگويد « من » هرگز كسانى را كه ايمان آورده‌اند طرد نمىكنم « ( * ( وَما أَنَا بِطارِدِ الَّذِينَ آمَنُوا ) * ) .\r\n« چرا كه آنها با پروردگار خويش ملاقات خواهند كرد و در سراى ديگر خصم من در برابر او خواهند بود » ( * ( إِنَّهُمْ مُلاقُوا رَبِّهِمْ ) * ) . ( 1 )\r\nدر پايان آيه به آنها اعلام مىكند كه « من شما را مردمى جاهل مىدانم » ( * ( وَلكِنِّي أَراكُمْ قَوْماً تَجْهَلُونَ ) * ) .\r\n\r\n","description":"","footnote":"\r\n( 1 ) اين احتمال نيز در تفسير اين جمله وجود دارد كه منظور نوح اين است كه اگر ايمان آورندگان من در باطن دروغگو باشند خداوند در رستاخيز به حساب آنها مىرسد ، ولى احتمال اول صحيحتر به نظر مىرسد .\r\n","page_name":" 75 ","page_number":75},
  {"content":"\r\nچه جهل و نادانى از اين بالاتر كه مقياس سنجش فضيلت را گم كرده‌ايد و آن را در ثروت و تمكن مالى و مقامهاى ظاهرى و سن و سال جستجو مىكنيد ، و به گمان شما افراد پاكدل و با ايمان كه دستشان تهى و پايشان برهنه است از درگاه خدا دورند ، اين اشتباه بزرگ شما است و نشانه جهل و بيخبريتان ! .\r\nبه علاوه شما بر اثر جهل و نادانى چنين مىپنداريد كه پيامبر بايد فرشته باشد ، در حالى كه رهبر انسانها بايد از جنس آنها باشد تا نيازها و مشكلات و دردهاى آنان را بداند و لمس كند .\r\nدر آيه بعد براى توضيح بيشتر به آنها مىگويد : « اى قوم ! اگر من اين گروه با ايمان را طرد كنم چه كسى در برابر خدا ( در آن دادگاه بزرگ عدالت و حتى در اين جهان ) مرا يارى خواهد كرد » ؟ ! ( * ( وَيا قَوْمِ مَنْ يَنْصُرُنِي مِنَ اللَّه إِنْ طَرَدْتُهُمْ ) * ) .\r\nطرد افراد صالح و مؤمن كار ساده اى نيست ، آنها فرداى قيامت دشمن من خواهند بود و هيچكس نمىتواند در آنجا از من دفاع كند ، و نيز ممكن است مجازات الهى در اين جهان دامن مرا بگيرد . « آيا انديشه نمىكنيد » تا بدانيد آنچه مىگويم عين حقيقت است ( أ فلا تذكرون ) .\r\n\r\n[ تفاوت ميان « تفكر » و « تذكر » 
  ]\r\nميان « تفكر » و « تذكر » اين تفاوت وجود دارد كه « تفكر » در حقيقت براى شناخت چيزى است هر چند هيچگونه اطلاعى از آن قبلا نداشته باشيم ، ولى « تذكر » ( ياد آورى ) در موردى گفته مىشود كه انسان قبلا با آن موضوع آشنايى داشته است ، هر چند از طريق آگاهيهاى فطرى باشد ، و اتفاقا مسائل مورد بحث نوح با قومش نيز همه از اين قبيل است ، مطالبى است كه انسان با مراجعه به فطرت و نهاد خويش آنها را درك مىكند ولى غرور و تعصب و خود -\r\n","description":"","footnote":"","page_name":" 76 ","page_number":76},
  {"content":"\r\nخواهى و غفلتشان بر روى آنها پرده افكنده است .\r\nآخرين سخنى كه نوح در پاسخ ايرادهاى واهى قوم به آنها مىگويد اين است كه اگر شما خيال مىكنيد و انتظار داريد من امتيازى جز از طريق وحى و اعجاز بر شما داشته باشم اشتباه است ، با صراحت بايد بگويم كه « من نه به شما مىگويم خزائن الهى در اختيار من است و نه هر كارى بخواهم مىتوانم انجام دهم » ( * ( وَلا أَقُولُ لَكُمْ عِنْدِي خَزائِنُ اللَّه ) * ) .\r\nو نه مىگويم از غيب آگاهى دارم « ( * ( وَلا أَعْلَمُ الْغَيْبَ ) * ) .\r\nو نه مىگويم من فرشته‌ام ( * ( وَلا أَقُولُ إِنِّي مَلَكٌ ) * ) .\r\nاين گونه ادعاهاى بزرگ و دروغين مخصوص مدعيان كاذب است ، و هيچگاه يك پيامبر راستين چنين ادعاهايى نخواهد كرد ، چرا كه « خزائن الهى » « و علم غيب » تنها در اختيار ذات پاك خدا است ، و فرشته بودن با اين احساسات بشرى نيز سازگار نيست .\r\nبنا بر اين هر كس يكى از اين سه ادعا يا همه آنها را داشته باشد دليل بر دروغگويى او است .\r\nنظير اين تعبير در باره پيامبر اسلام ص نيز در آيه 50 سوره انعام ديده مىشود ، آنجا كه مىگويد : قُلْ لا أَقُولُ لَكُمْ عِنْدِي خَزائِنُ اللَّه وَلا أَعْلَمُ الْغَيْبَ وَلا أَقُولُ لَكُمْ إِنِّي مَلَكٌ إِنْ أَتَّبِعُ إِلَّا ما يُوحى إِلَيَّ : « بگو من نمىگويم خزائن الهى نزد من است و نمىگويم از غيب آگاهم ، و نه مىگويم فرشته‌ام ، من تنها پيروى از آنچه بر من وحى مىشود دارم » منحصر ساختن امتياز پيامبر در اين آيه به مسئله « وحى » و نفى امور سه گانه بالا دليل بر اين است كه در آيات مربوط به نوح نيز چنين امتيازى در مفهوم كلام افتاده هر چند صريحا بيان نشده است .\r\nدر پايان آيه بار ديگر به موضوع ايمان آورندگان مستضعف پرداخته و\r\n","description":"","footnote":"","page_name":" 77 ","page_number":77},
  {"content":"\r\nتاكيد مىكند كه « من هرگز نمىتوانم در باره اين افرادى كه در چشم شما حقيرند بگويم خداوند هيچ خير و پاداش نيكى به آنها نخواهد داد » ( * ( وَلا أَقُولُ لِلَّذِينَ تَزْدَرِي أَعْيُنُكُمْ لَنْ يُؤْتِيَهُمُ اللَّه خَيْراً ) * ) .\r\nبلكه به عكس خير اين جهان و آن جهان مال آنها است ، هر چند دستشان از مال و ثروت تهى است ، اين شما هستيد كه بر اثر خيالات خام ، خير را در مال و مقام يا سن و سال منحصر ساخته‌ايد و از حقيقت و معنى به كلى بيخبريد .\r\nو به فرض كه گفته شما راست باشد و آنها اراذل و اوباش باشند خدا از درون جان آنها و نياتشان آگاه است ( * ( اللَّه أَعْلَمُ بِما فِي أَنْفُسِهِمْ ) * ) من كه جز ايمان و صداقت از آنها چيزى نمىبينم ، و به همين دليل وظيفه دارم آنان را بپذيرم ، من مامور به ظاهرم و بنده شناس خداست ! و « اگر غير از اين كارى كنم مسلما از ستمكاران خواهم بود » ( * ( إِنِّي إِذاً لَمِنَ الظَّالِمِينَ ) * ) .\r\nاين احتمال نيز در تفسير جمله آخر داده شده است كه به تمام محتواى آيه مربوط باشد يعنى اگر من ادعاى علم غيب يا فرشته بودن ، يا مالك خزائن الهى بودن كنم ، و يا ايمان آورندگان را طرد نمايم در پيشگاه خدا و و جدان در صف ستمگران خواهم بود .\r\n\r\nدر اينجا بايد به چند نكته توجه كرد :\r\n\r\n[ 1 - آگاهى از غيب 
  ]\r\n1 - همانگونه كه بارها اشاره كرده‌ايم آگاهى از غيب به طور مطلق و بدون هيچگونه قيد و شرط از آن خدا است ، ولى او هر مقدار از اين آگاهى را مصلحت ببيند در اختيار پيامبران و اولياى خود مىگذارد همانطور كه در آيه 26 و 27 سوره « جن » مىخوانيم : « عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ ( خداوند از تمام امور پنهانى آگاه است و هيچكس را از علم غيب خود\r\n","description":"","footnote":"","page_name":" 78 ","page_number":78},
  {"content":"\r\nآگاه نمىكند مگر رسولانى كه مورد رضايت او هستند ) .\r\nبنا بر اين هيچگونه تضادى ميان آيات مورد بحث كه نفى علم غيب از پيامبران مىكند و آيات يا رواياتى كه آگاهى بعضى از غيوب را به پيامبران يا امامان ع نسبت مىدهد وجود ندارد .\r\nآگاهى از اسرار غيب بالذات مخصوص خدا است و ديگران هر چه دارند بالعرض و از طريق تعليم الهى مىباشد و به همين دليل محدود به حدودى است كه او اراده مىكند ( 1 ) .\r\n\r\n2 - مقياس سنجش فضيلت\r\nبار ديگر در اين آيات به واقعيت بر خورد مىكنيم كه صاحبان زر و زور و دنياپرستان مادى كه همه چيز را از دريچه افكار خود به همان رنگ مادى مىبينند تمام احترام و شخصيت را در داشتن ثروت و مقام و موقعيتهايى هموزن اين دو مىپندارند ، بنا بر اين تعجب نيست كه مؤمنان راستينى كه دستشان از مال و ثروت تهى بود در قاموس آنها به عنوان « اراذل » معرفى گردند و با چشم حقارت و پستى به آنها بنگرند .\r\nاين منحصر به قوم نوح نبود كه مؤمنان مستضعف مخصوصا جوانان انقلابى را كه اطرافش را گرفته بودند تهى مغز و كوتاه فكر و بىسر و پا مىدانستند ، تاريخ نشان مىدهد كه اين منطق در برابر پيامبران ديگر مخصوصا در مورد پيامبر اسلام ص و مؤمنان نخستين وجود داشته است .\r\nهم اكنون نظير اين منطق را در عصر و زمان خود مىبينيم كه مستكبران فرعون صفت ، با اتكاى به قدرت شيطانى خود مؤمنان راستين را متهم به تمام\r\n\r\n","description":"","footnote":"\r\n( 1 ) براى توضيح بيشتر به جلد پنجم تفسير نمونه صفحه 245 و جلد 7 صفحه 46 مراجعه فرمائيد .\r\n","page_name":" 79 ","page_number":79},
  {"content":"\r\nاين موضوعات مىكنند و به صورت تكرار تاريخ همان عناوين را به مخالفان خود نسبت مىدهند ولى هنگامى كه يك محيط فاسد با يك انقلاب الهى پاكسازى شد اين گونه مقياسهاى سنجش شخصيت نيز همراه ساير عناوين موهوم به زباله دان تاريخ ريخته مىشود ، و مقياسهاى اصيل و انسانى جاى آنها را مىگيرد ، مقياسهايى كه در متن زندگى انسان قرار گرفته و واقعيتهاى عينى روى آن استوار است و يك جامعه پاك و آباد و آزاد از آنها مايه مىگيرد ، همچون ايمان ، علم و آگاهى فداكارى و گذشت ، تقوا و پاكدامنى ، شهامت و شجاعت ، تجربه و هوشيارى مديريت و نظم و مانند اينها .\r\n\r\n[ 3 - سخنى از نويسنده تفسير المنار 
  ]\r\n3 - بعضى از مفسران مانند نويسنده « المنار » هنگامى كه به اين آيه مىرسد در ضمن يك جمله كوتاه به آنها كه علم غيب را براى غير خدا قائلند و يا حل مشكلاتى را از آنها مىخواهند اشاره كرده ، مىگويد : « اين دو امر ( علم غيب و خزائن الهى ) همان چيزهايى است كه قرآن از پيامبران نفى كرده اما بدعتگزاران مسلمين و اهل كتاب آنها را براى اولياء و قديسين اثبات مىكنند » ( 1 ) اگر منظور او اين باشد كه هر گونه آگاهى از غيب و لو به تعليم الهى از آنها نفى شود اين بر خلاف نصوص صريح قرآن مجيد است ، و اگر منظور او نفى توسل به پيامبران و اولياى الهى باشد - به اين صورت كه از آنها تقاضا كنيم كه از خداوند حل مشكلات ما را بخواهند - اين سخن نيز مخالف آيات قرآن و احاديث مسلمى است كه از طرق شيعه و اهل سنت نقل شده است ( براى توضيح بيشتر در اين باره به جلد چهارم تفسير نمونه صفحه 363 - 369 مراجعه فرمائيد : )\r\n\r\n","description":"","footnote":"\r\n( 1 ) المنار جلد 12 صفحه 67 .\r\n","page_name":" 80 ","page_number":80},
  {"content":"\r\n\r\n[ سوره هود ‹ 11 › : آيات 32 تا 35 
  ]\r\nقالُوا يا نُوحُ قَدْ جادَلْتَنا فَأَكْثَرْتَ جِدالَنا فَأْتِنا بِما تَعِدُنا إِنْ كُنْتَ مِنَ الصَّادِقِينَ ‹ 32 › قالَ إِنَّما يَأْتِيكُمْ بِه اللَّه إِنْ شاءَ وَما أَنْتُمْ بِمُعْجِزِينَ ‹ 33 › وَلا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ إِنْ كانَ اللَّه يُرِيدُ أَنْ يُغْوِيَكُمْ هُوَ رَبُّكُمْ وَإِلَيْه تُرْجَعُونَ ‹ 34 › أَمْ يَقُولُونَ افْتَراه قُلْ إِنِ افْتَرَيْتُه فَعَلَيَّ إِجْرامِي وَأَنَا بَرِيءٌ مِمَّا تُجْرِمُونَ ‹ 35 ›\r\n\r\nترجمه :\r\n32 - گفتند اى نوح ! با ما جر و بحث كردى ، و زياد سخن گفتى ( بس است ) اكنون اگر راست مىگويى آنچه را بما وعده مىدهى ( از عذاب الهى ) بياور ! 33 - ( نوح ) گفت اگر خدا اراده كند خواهد آورد و شما قدرت فرار نخواهيد داشت ! 34 - ( اما چه سود كه ) هر گاه خدا بخواهد شما را ( بخاطر گناهانتان ) گمراه سازد و من بخواهم شما را اندرز دهم اندرز من فايده اى بحالتان نخواهد داشت ، او پروردگار شماست و به سوى او بازگشت خواهيد نمود .\r\n35 - ( مشركان ) مىگويند او ( محمد ) اين سخنان را بدروغ به خدا نسبت داده ، بگو اگر من اينها را از پيش خود ساخته باشم و به او نسبت دهم گناهش بر عهده من است ولى من از گناهان شما بيزارم .\r\n\r\nتفسير :\r\n\r\nحرف بس است ، مجازات كو ؟\r\nدر اين آيات به دنباله گفتگوى نوح و قومش اشاره شده است آيه نخست از زبان قوم نوح چنين نقل مىكند « آنها گفتند : اى نوح اين همه بحث و مجادله كردى بس است ، تو بسيار با ما سخن گفتى ، ديگر جايى براى بحث باقى نمانده\r\n","description":"","footnote":"","page_name":" 81 ","page_number":81},
  {"content":"\r\nاست « ( * ( قالُوا يا نُوحُ قَدْ جادَلْتَنا فَأَكْثَرْتَ جِدالَنا ) * ) .\r\n« اگر راست مىگويى ، همان وعده‌هاى دردناكى را كه به ما مىدهى در مورد عذابهاى الهى تحقق بخش » ( * ( فَأْتِنا بِما تَعِدُنا إِنْ كُنْتَ مِنَ الصَّادِقِينَ ) * ) .\r\nاين درست به آن مىماند كه شخص يا اشخاصى در باره مساله اى با ما سخن بگويند و در ضمن تهديدهايى هم كنند و ما مىگوئيم پر حرفى بس است برويد و هر كارى از شما ساخته است انجام دهيد و هيچ معطل نشويد ، اشاره به اينكه : نه به دلائل شما وقعى مىنهيم و نه از تهديدتان مىترسيم و نه حاضريم بيش از اين گوش به سخنان شما فرا دهيم ! انتخاب اين روش در برابر آن همه محبت و لطف پيامبران الهى و گفتارهايى كه همچون آب زلال و گوارا بر دل مىنشيند حكايت از نهايت لجاجت و تعصب و بىخبرى مىكند .\r\nضمنا از اين گفتار نوح به خوبى بر مىآيد كه مدتى طولانى براى هدايت آنها كوشيده است ، و از هر فرصتى براى رسيدن به اين هدف ، يعنى ارشاد آنان استفاده كرده است ، آن قدر كه آن قوم گمراه اظهار خستگى از سخنان و ارشادهايش كردند .\r\nاين واقعيت از ساير آياتى كه در قرآن در باره نوح آمده نيز به خوبى روشن مىشود ، در سوره نوح آيات 5 تا 13 به طور مبسوط اين معنى را بيان كرده است قالَ رَبِّ إِنِّي دَعَوْتُ قَوْمِي لَيْلًا وَنَهاراً فَلَمْ يَزِدْهُمْ دُعائِي إِلَّا فِراراً وَإِنِّي كُلَّما دَعَوْتُهُمْ لِتَغْفِرَ لَهُمْ جَعَلُوا أَصابِعَهُمْ فِي آذانِهِمْ وَاسْتَغْشَوْا ثِيابَهُمْ وَأَصَرُّوا وَاسْتَكْبَرُوا اسْتِكْباراً ، ثُمَّ إِنِّي دَعَوْتُهُمْ جِهاراً ، ثُمَّ إِنِّي أَعْلَنْتُ لَهُمْ وَأَسْرَرْتُ لَهُمْ إِسْراراً : « پروردگارا ! من قوم خود را شب و روز به سوى تو خواندم ولى اين دعوت من چيزى جز فرار بر آنها نيفزود ! ، و من هر زمان آنها را دعوت كردم تا تو آنان را بيامرزى انگشتان خويش را در گوشها قرار دادند ، و لباسها را\r\n","description":"","footnote":"","page_name":" 82 ","page_number":82},
  {"content":"\r\nبر خود پيچيدند ، و در مخالفت اصرار ورزيدند و استكبار و خود سرى نشان دادند ، من باز دست از دعوت آنها بر نداشتم ، آشكارا و سپس پنهانى آنان را به سوى تو دعوت كردم و پى در پى اصرار ورزيدم ولى آنها به هيچ وجه به سخنان من گوش فرا ندادند « ! در آيه مورد بحث جمله » جادلتنا « آمده است كه از ماده » مجادله « گرفته شده و آن در اصل از » جدل « به معنى تابيدن و پيچيدن شديد طناب است ، و به همين دليل به باز شكارى » اجدل « گفته مىشود چرا كه از همه پرندگان پرخاشگرتر و پيچنده تر است ، سپس در مورد پيچانيدن طرف در بحث و گفتگو به كار رفته است .\r\nبا اينكه « جدال » و « مراء » و « حجاج » ( بر وزن لجاج ) در معنى شبيه يكديگرند ولى به طورى كه بعضى از محققين گفته‌اند در « مراء » يك نوع مذمت و نكوهش افتاده است ، چرا كه در مواردى به كار مىرود كه انسان روى يك مساله باطل پافشارى و استدلال مىكند ، ولى در معنى جدال و مجادله اين مفهوم الزاما وجود ندارد ، اما تفاوت « جدال » و « حجاج » در اين است كه جدال براى باز گرداندن طرف از عقيده خود به كار مىرود اما حجاج براى دعوت او به يك عقيده و استدلال بر آن .\r\nنوح در برابر اين بىاعتنايى ، لجاجت و خيره سرى ، با جمله كوتاهى چنين پاسخ گفت : « تنها اگر خدا اراده كند به اين تهديدها و وعده‌هاى عذاب تحقق مىبخشد » ( * ( قالَ إِنَّما يَأْتِيكُمْ بِه اللَّه إِنْ شاءَ ) * ) ولى به هر حال اين از دست من خارج است و در اختيار من نيست ، من فرستاده اويم ، و سر بر فرمانش دارم ، بنا بر اين مجازات و عذاب را از من مخواهيد .\r\nاما بدانيد هنگامى كه فرمان عذاب فرا رسد « شما نمىتوانيد از چنگال\r\n","description":"","footnote":"","page_name":" 83 ","page_number":83},
  {"content":"\r\nقدرت او بگريزيد ، و به مامن و پناهگاهى فرار كنيد « ! ( * ( وَما أَنْتُمْ بِمُعْجِزِينَ ) * ) .\r\n« معجزه » از ماده « اعجاز » به معنى ناتوان ساختن ديگرى است ، اين كلمه گاهى در مواردى به كار مىرود كه انسان مانع كار ديگرى شود و جلو او را بگيرد و او را به عجز در آورد ، و گاهى در موردى كه از چنگال كسى فرار كند و از دسترس وى بيرون رود و او را ناتوان سازد ، و گاهى به اين صورت كه با پيشدستى كردن طرف را به زانو در آورد و يا خود را در مصونيت قرار دهد .\r\nتمام اينها چهره‌هاى مختلفى از معنى « اعجاز » و ناتوان ساختن طرف است ، و در آيه فوق همه اين معانى محتمل است ، چرا كه هيچگونه منافاتى ميان آنها نيست يعنى شما به هيچ صورت نمىتوانيد از عذاب او در امان بمانيد .\r\nسپس اضافه مىكند « اگر خداوند به خاطر گناهان و آلودگيهاى جسمى و فكرىتان بخواهد شما را گمراه سازد ، هرگز نصيحت من براى شما سودى نخواهد بخشيد هر چند بخواهم شما را نصيحت كنم » ( * ( وَلا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ إِنْ كانَ اللَّه يُرِيدُ أَنْ يُغْوِيَكُمْ ) * ) .\r\nچرا كه « او پروردگار شما است و به سوى او باز مىگرديد » و تمام هستى شما در قبضه قدرت او است ( * ( هُوَ رَبُّكُمْ وَإِلَيْه تُرْجَعُونَ ) * ) .\r\n\r\nسؤال :\r\nبا مطالعه اين آيه فورا اين سؤال به نظر مىرسد - و بسيارى از مفسران هم به آن اشاره كرده‌اند - كه مگر ممكن است خداوند اراده گمراه ساختن كسى را بكند ؟ آيا اين دليل بر جبر نخواهد بود ؟ و آيا با قبول اصل آزادى اراده و اختيار چنين چيزى قابل قبول است ؟\r\n","description":"","footnote":"","page_name":" 84 ","page_number":84},
  {"content":"\r\n\r\nپاسخ :\r\nهمانگونه كه از لابلاى بحثهاى فوق روشن شد - و بارها هم به آن اشاره كرده‌ايم گاهى يك سلسله اعمال از انسان سر مىزند كه نتيجه آن گمراهى و انحراف هميشگى و عدم بازگشت به سوى حق است ؟ لجاجت مستمر و اصرار بر گناهان و دشمنى مداوم با حق طلبان و رهبران راستين ، آن چنان پرده ضخيمى بر فكر انسان مىافكند كه توانايى ديد كمترين شعاع آفتاب حق و حقيقت را پيدا نمىكند ! .\r\nو چون اين حالت ، از آثار اعمالى است كه خود انسان انجام داده به هيچ وجه دليل بر جبر نمىشود ، بلكه عين اختيار است ، آنچه به خدا مربوط است اين است كه در چنان اعمالى چنين اثرى قرار داده است :\r\nدر قرآن مجيد آيات متعددى به اين واقعيت اشاره مىكند كه ما در ذيل آيه 7 سوره بقره و . . . به آن اشاره كرده‌ايم .\r\nدر آخرين آيه مورد بحث سخنى به عنوان يك جمله معترضه براى تاكيد بحثهايى كه در داستان نوح در آيات گذشته و آينده عنوان شده است مىگويد :\r\n« دشمنان مىگويند اين مطلب را او ( محمد - ص ) از پيش خود ساخته و به خدا نسبت داده است » ( * ( أَمْ يَقُولُونَ افْتَراه ) * ) .\r\nدر پاسخ آنها بگو « اگر من اينها را از پيش خود ساخته‌ام و به دروغ به خدا نسبت داده‌ام گناهش بر عهده من است » ( * ( قُلْ إِنِ افْتَرَيْتُه فَعَلَيَّ إِجْرامِي ) * ) .\r\n« ولى من از گناهان شما بيزارم » ( * ( وَأَنَا بَرِيءٌ مِمَّا تُجْرِمُونَ ) * )\r\n\r\nدر اينجا بايد به چند نكته توجه داشت :\r\n\r\n[ معنى « اجرام » 
  ]\r\n1 - « اجرام » از ماده « جرم » ( بر وزن جهل ) همانگونه كه سابقا هم اشاره\r\n","description":"","footnote":"","page_name":" 85 ","page_number":85},
  {"content":"\r\nكرده‌ايم به معنى چيدن ميوه نارس و سپس هر كار ناخوش آيندى گفته شده است ، و همچنين به وادار كردن كسى به گناه نيز اطلاق مىشود ، و از آنجا كه انسان در ذات و فطرت خود پيوندى با معنويت و پاكى دارد ، انجام گناهان او را از اين پيوند الهى جدا مىسازد .\r\n\r\n[ اين آيه مربوط به پيامبر اسلام است يا نوح ؟ 
  ]\r\n2 - بعضى احتمال داده‌اند كه آيه اخير در باره پيامبر اسلام نيست ، بلكه مربوط به خود نوح است چرا كه اين آيات همه مربوط به او بوده و آيات آينده نيز از او سخن مىگويد ، بنا بر اين مناسبتر اين است كه اين آيه هم مربوط به نوح باشد ، و جمله معترضه خلاف ظاهر است .\r\nولى با توجه به اينكه اولا شبيه اين تعبير تقريبا با همين عبارت در سوره احقاف آيه 8 در مورد پيامبر اسلام ص آمده ، ثانيا آنچه در باره نوح ع در اين آيات آمده است همه به صورت صيغه غايب است ، در حالى كه آيه مورد بحث به صورت مخاطب مىباشد ( و مساله « التفات » يعنى انتقال از غيبت به خطاب نيز بر خلاف ظاهر مىباشد ) و اگر بخواهيم آيه را در باره نوح بدانيم جمله « يقولون » كه به صورت فعل مضارع است و همچنين « قل » كه به صورت فعل امر است همه احتياج به تقدير دارد ، ثالثا در حديثى كه از امام باقر ع و امام صادق ع در تفسير برهان ذيل همين آيه نقل شد آمده است كه آيه فوق در برابر كفار مكه نازل گرديده ، از مجموع اين دلائل چنين به نظر مىرسد كه آيه مربوط به پيامبر اسلام ص و تهمتهاى نارواى كفار و پاسخ پيامبر ص به آنهاست .\r\nذكر اين نكته نيز لازم است كه معنى « جمله معترضه » اين نيست كه سخنى بىارتباط با اصل گفتار ذكر شود بلكه جمله‌هاى معترضه غالبا محتوى مطالبى است كه مفاد كلام را تاكيد و تاييد مىكند و از آنجا كه پيوند سخن را موقتا قطع مىكند مخاطب را از يك نواختى رهايى مىبخشد و لطافت و روح و تازگى به گفتار مىدهد ، و مطمئنا جمله معترضه هيچگاه نمىتواند به تمام معنى بيگانه از سخن باشد\r\n","description":"","footnote":"","page_name":" 86 ","page_number":86},
  {"content":"\r\nو الا بر خلاف اصول فصاحت و بلاغت است ، در حالى كه هميشه در كلمات فصيح و بليغ جمله‌هاى معترضه ديده مىشود .\r\n\r\n[ آيا مىشود گناه كسى را به گردن گرفت 
  ]\r\n3 - به هنگام مطالعه آيه اخير ممكن است اين ايراد به نظر برسد كه اين چگونه منطقى است كه پيامبر يا نوح در مقابل كفار بگويند اگر اين سخن افتراء است گناهش به گردن ما ، آيا قبول مسئوليت گناه « افتراء » سبب مىشود كه سخن آنها حق و مطابق واقع باشد و مردم موظف باشند از آن اطاعت و پيروى كنند ؟ ! ولى با دقت در آيات گذشته به پاسخ اين ايراد پى مىبريم : آنها در حقيقت مىخواستند بگويند با اين سخنان ما كه مشتمل بر انواع استدلالهاى عقلى است ، بفرض محال كه از طرف خدا هم نباشيم گناهش به گردن ما است ولى استدلالات عقلى جاى خودش ثابت است و شما با مخالفت آن همواره در گناه خواهيد بود ، گناهى مستمر و پايدار ( توجه داشته باشيد كه تجرمون صيغه مضارع است كه معمولا دلالت بر استمرار مىكند ) .\r\n","description":"","footnote":"","page_name":" 87 ","page_number":87},
  {"content":"\r\n\r\n[ سوره هود ‹ 11 › : آيات 36 تا 39 
  ]\r\nوَ أُوحِيَ إِلى نُوحٍ أَنَّه لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ فَلا تَبْتَئِسْ بِما كانُوا يَفْعَلُونَ ‹ 36 › وَاصْنَعِ الْفُلْكَ بِأَعْيُنِنا وَوَحْيِنا وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ ‹ 37 › وَيَصْنَعُ الْفُلْكَ وَكُلَّما مَرَّ عَلَيْه مَلأٌ مِنْ قَوْمِه سَخِرُوا مِنْه قالَ إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ ‹ 38 › فَسَوْفَ تَعْلَمُونَ مَنْ يَأْتِيه عَذابٌ يُخْزِيه وَيَحِلُّ عَلَيْه عَذابٌ مُقِيمٌ ‹ 39 ›\r\n\r\nترجمه :\r\n36 - به نوح وحى شد كه جز آنها كه ( تا كنون ) ايمان آورده‌اند ديگر هيچكس از قوم تو ايمان نخواهد آورد بنا بر اين از كارهايى كه مىكنند غمگين مباش ، 37 - و ( اكنون ) در حضور ما و طبق وحى ما كشتى بساز و در باره آنها كه ستم كردند شفاعت مكن كه آنها غرق شدنى هستند .\r\n38 - او مشغول ساختن كشتى بود و هر زمان گروهى از اشراف قومش بر او مىگذشتند او را مسخره مىكردند ، ( ولى نوح ) گفت اگر ما را مسخره مىكنيد ما نيز شما را همين گونه مسخره خواهيم كرد :\r\n39 - به زودى خواهيد دانست چه كسى عذاب خوار كننده به سراغش خواهد آمد و مجازات جاودان بر او وارد خواهد شد ! .\r\n\r\nتفسير : تصفيه شروع مىشود .\r\nسر گذشت نوح كه در آيات اين سوره آمده است در حقيقت در چند فراز كه هر فراز مربوط به يك دوره از مبارزات نوح در مقابل مستكبران است بيان شده :\r\n","description":"","footnote":"","page_name":" 88 ","page_number":88},
  {"content":"\r\nآنچه در آيات قبل گذشت مرحله دعوت و تبليغ پى گير و مستمر نوح ع با نهايت جديت ، و با استفاده از تمام وسائل بود ، در اين مرحله كه ساليان دراز طول كشيد گروه اندكى - اندك از نظر عدد و بسيار از نظر كيفيت و استقامت - به او ايمان آوردند .\r\nآيات مورد بحث اشاره به مرحله دوم اين مبارزه است ، مرحله پايان يافتن دوران تبليغ و آماده شدن براى تصفيه الهى ! در آيه نخست مىخوانيم : « به نوح وحى شد كه جز افرادى كه از قومت به تو ايمان آورده‌اند ديگر هيچكس ايمان نخواهد آورد » . ( * ( وَأُوحِيَ إِلى نُوحٍ أَنَّه لَنْ يُؤْمِنَ مِنْ قَوْمِكَ إِلَّا مَنْ قَدْ آمَنَ ) * ) .\r\nاشاره به اينكه صفوف به كلى از هم جدا شده ، و ديگر دعوت براى ايمان و اصلاح سودى ندارد ، و بايد آماده تصفيه و انقلاب نهايى شود .\r\nو در پايان آيه به نوح دلدارى داده مىگويد : « اكنون كه چنين است از كارهايى كه اينها انجام مىدهند به هيچوجه اندوهناك و محزون مباش » ( * ( فَلا تَبْتَئِسْ بِما كانُوا يَفْعَلُونَ ) * ) .\r\nضمنا از اين آيه استفاده مىشود كه خداوند قسمتهايى از علم اسرار غيب را در هر مورد كه لازم باشد در اختيار پيامبرش مىگذارد همانگونه كه در اينجا به نوح خبر مىدهد كه در آينده هيچكس از آنها ايمان نخواهد آورد .\r\nبه هر حال اين گروه عصيانگر و لجوج بايد مجازات شوند ، مجازاتى كه جهان را از لوث وجود آنها پاك كند و مؤمنان را براى هميشه از چنگالشان رها سازد ، فرمان غرق شدن آنها صادر شده است ، ولى هر چيز وسائلى مىخواهد ، نوح بايد كشتى مناسبى براى نجات مؤمنان راستين بسازد تا هم مؤمنان در مدت ساختن كشتى در مسير خود ورزيده تر شوند و هم بر غير مؤمنان به اندازه كافى اتمام حجت گردد .\r\n","description":"","footnote":"","page_name":" 89 ","page_number":89},
  {"content":"\r\n« به نوح فرمان داديم كه كشتى بسازد ، در حضور ما و طبق فرمان ما » ( * ( وَاصْنَعِ الْفُلْكَ بِأَعْيُنِنا وَوَحْيِنا ) * ) منظور از كلمه « اعيننا » ( در برابر ديدگان ما ) اشاره به اين است كه تمام تلاشها و كوششهاى تو در اين زمينه در حضور ما است ، بنا بر اين با فكر راحت به كار خويش ادامه ده ، طبيعى است اين احساس كه خداوند حاضر و ناظر است و محافظ و مراقب مىباشد به انسان هم توان و نيرو مىبخشد ، و هم احساس مسئوليت بيشتر ! و از كلمه « وحينا » چنين بر مىآيد كه نوح چگونگى ساختن كشتى را نيز از فرمان خدا مىآموخت ، و بايد همچنين باشد زيرا نوح پيش خود نمىدانست ابعاد عظمت طوفان آينده چه اندازه است تا كشتى خود را متناسب با آن بسازد ، و اين وحى الهى بود كه او را در انتخاب بهترين كيفيتها يارى مىكرد .\r\nدر پايان آيه به نوح هشدار مىدهد كه از اين به بعد « در باره ستمگران شفاعت و تقاضاى عفو مكن چرا كه آنها محكوم به عذابند و مسلما غرق خواهند شد » ( * ( وَلا تُخاطِبْنِي فِي الَّذِينَ ظَلَمُوا إِنَّهُمْ مُغْرَقُونَ ) * ) اين جمله به خوبى مىفهماند كه شفاعت در باره همه كس ممكن نيست ، بلكه شرائطى دارد كه اگر در كسى موجود نباشد پيامبر خدا هم حق شفاعت و تقاضاى عفو در مورد او ندارد ( به جلد اول تفسير نمونه مراجعه شود ) اما چند جمله هم در باره قوم نوح بشنويم : آنها به جاى اينكه يك لحظه با مساله دعوت نوح به طور جدى بر خورد كنند و حد اقل احتمال دهند كه ممكن است اينهمه اصرار نوح ع و دعوتهاى مكررش از وحى الهى سرچشمه گرفته ، و مسئله طوفان و عذاب حتمى باشد ، باز همانطور كه عادت همه افراد مستكبر و مغرور است به استهزاء و مسخره ادامه دادند : « و هر زمان كه گروهى از قومش از كنار او مىگذشتند و او و يارانش را سر گرم تلاش براى آماده ساختن چوبها و ميخها و وسائل كشتى سازى\r\n","description":"","footnote":"","page_name":" 90 ","page_number":90},
  {"content":"\r\nمىديدند مسخره مىكردند و مىخنديدند و مىگذشتند « ( * ( وَيَصْنَعُ الْفُلْكَ وَكُلَّما مَرَّ عَلَيْه مَلأٌ مِنْ قَوْمِه سَخِرُوا مِنْه ) * ) .\r\n« ملاء » آن اشراف از خود راضى همه جا مستضعفان را به مسخره مىگيرند و آنها را موجوداتى پست و در خور تحقير مىپندارند ، چرا كه زر و زور ندارند ، نه تنها آنها را مسخره مىكنند ، بلكه افكارشان هر قدر بلند باشد و مكتبشان هر اندازه ريشه دار باشد و اعمالشان هر چند كاملا حساب شده باشد به پندار آنها در خور تحقير است و به همين دليل پند و اندرز و هشدار و اعلام خطر در آنها اثر نمىكند ، تنها تازيانه‌هاى عذاب دردناك الهى بايد بر پشت آنها نواخته شود .\r\nمىگويند اين گروه‌هاى اشراف قوم نوح هر دسته نوعى استهزاء كه مايه خنده و تفريح بود براى خود انتخاب مىكردند .\r\nيكى مىگفت : اى نوح مثل اينكه دعوى پيامبرى نگرفت آخر سر ، نجار شدى ! . . .\r\nديگرى مىگفت : كشتى مىسازى بسيار خوب ، دريايش را هم بساز ! هيچ آدم عاقل ديده اى در وسط خشكى كشتى بسازد ؟ ! . . .\r\nبعضى ديگر شايد مىگفتند : اوه كشتى به اين بزرگى براى چه مىخواهى ، لا اقل كوچكتر بساز ، كه اگر بخواهى به سوى دريا بكشى براى تو ممكن باشد ! مىگفتند و قاه قاه مىخنديدند و مىگذشتند و اين موضوع در خانه‌ها و مركز كارشان به اصطلاح سوژه بحثها بود ، و با يكديگر در باره نوح و كم فكرى پيروانش سخن مىگفتند ! : پير مرد را تماشا كن آخر عمرى به چه روزى افتاده است ؟ حالا مىفهميم كه اگر به سخنان او ايمان نياورديم حق با ما بود . اصلا عقل درستى ندارد ! ! و اما نوح با استقامت فوق العاده اى كه زائيده ايمان است با جديت فراوان به كار خود ادامه مىداد ، و بىاعتنا به گفته‌هاى بىاساس اين كوردلان از خود\r\n","description":"","footnote":"","page_name":" 91 ","page_number":91},
  {"content":"\r\nراضى به سرعت پيشروى مىكرد ، و روز به روز اسكلت كشتى آماده تر و مهياتر مىشد ، فقط گاهى سر بلند مىكرد و اين جمله كوتاه و پر معنى را به آنها مىگفت :\r\n« اگر امروز شما ما را مسخره مىكنيد ما هم همين گونه در آينده نزديكى شما را مسخره خواهيم كرد » ! ( * ( قالَ إِنْ تَسْخَرُوا مِنَّا فَإِنَّا نَسْخَرُ مِنْكُمْ كَما تَسْخَرُونَ ) * ) :\r\nآن روز كه شما در ميان طوفان سرگردان خواهيد شد و سراسيمه به هر سو مىدويد و هيچ پناهگاهى نخواهيد داشت و از ميان امواج فرياد مىكشيد و التماس مىكنيد كه ما را نجات ده آرى آن روز مؤمنان بر افكار شما و غفلت و جهل و بىخبريتان مىخندند .\r\n« در آن روز خواهيد دانست چه كسى عذاب خوار كننده به سراغ او خواهد آمد و مجازات جاودان دامنش را خواهد گرفت » ( * ( فَسَوْفَ تَعْلَمُونَ مَنْ يَأْتِيه عَذابٌ يُخْزِيه وَيَحِلُّ عَلَيْه عَذابٌ مُقِيمٌ ) * ) اشاره به اينكه اگر چه مزاحمتهاى شما نسبت بما عذاب دردناكى است ولى اولا ما در تحمل اين شدائد سربلنديم و پرافتخار ، و ثانيا اينها هر چه باشد زود گذر است اما مجازات الهى هم خوار كننده است هم پايان ناپذير و اين دو با هم قابل مقايسه نيست .\r\n\r\nدر اينجا به چند نكته بايد توجه كرد :\r\n\r\n1 - تصفيه نه انتقام\r\nاز آيات فوق به خوبى استفاده مىشود كه عذابهاى الهى جنبه انتقامى ندارد ، بلكه بخاطر تصفيه نوع بشر و از ميان رفتن آنها كه شايسته حيات نيستند و باقى ماندن صالحان صورت مىگيرد .\r\n","description":"","footnote":"","page_name":" 92 ","page_number":92},
  {"content":"\r\nبه اين معنى كه يك قوم مستكبر و فاسد و مفسد كه هيچ اميد به ايمان آنها نيست از نظر نظام آفرينش حق حيات ندارد و بايد از ميان برود ، و قوم نوح چنين بودند ، چرا كه آيات فوق مىگويد ، اكنون كه ديگر اميدى به ايمان بقيه نيست آماده ساختن كشتى شو ، و در باره ظالمان هيچگونه شفاعت و تقاضاى عفو منما .\r\nهمين موضوع در نفرين اين پيامبر بزرگ كه در سوره نوح آمده است به چشم مىخورد : رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً إِنَّكَ إِنْ تَذَرْهُمْ يُضِلُّوا عِبادَكَ وَلا يَلِدُوا إِلَّا فاجِراً كَفَّاراً : « پروردگارا احدى از اين كافران را بر روى زمين مگذار چرا كه اگر آنها بمانند بندگانت را گمراه مىسازند ، و از نسل آنها نيز جز گروهى فاجر و بىايمان به وجود نخواهد آمد » ! اصولا در سازمان آفرينش هر موجودى براى هدفى آفريده شده است ، هنگامى كه از هدف خود به كلى منحرف شود و تمام راههاى اصلاح را به روى خود ببندد باقيماندن او بىدليل است و خواه و ناخواه بايد از ميان برود .\r\nو به گفته شاعر\r\n\r\nنه طراوتى نه برگى نه گلى نه ميوه دارم\r\nمتحيرم كه دهقان به چكار هشت ما را !\r\n\r\n\r\n2 - نشانه‌هاى مستكبرين .\r\nمستكبران خود خواه هميشه مسائل جدى را كه در مسير خواسته‌ها و هوسها و منافع آنها نيست به بازى و شوخى ميگيرند . و به همين دليل مسخره كردن حقايق مخصوص آنچه مربوط به زندگى مستضعفان است جزئى از زندگى آنها را تشكيل ميدهد ، بسيار ديده‌ايم كه آنها براى رنگ و آب دادن به جلسات\r\n","description":"","footnote":"","page_name":" 93 ","page_number":93},
  {"content":"\r\nپر گناه خود دنبال فرد با ايمان تهى دستى ميگردند كه او را به اصطلاح ملعبه و مضحكه سازند .\r\nو اگر در مجالس خود دسترسى به چنين افراد پيدا نكنند فرد يا افرادى از آنها را غيابا سوژه سخن قرار داده و مىگويند و مسخره مىكنند و مىخندند .\r\nآنها خود را عقل كل مىپندارند و به گمان اينكه ثروت انبوه و حرام آنها نشانه لياقت و شخصيت و ارزش آنها است ديگران را نالايق و بىارزش و فاقد شخصيت مىدانند ! ولى قرآن مجيد سختترين حملات خود را متوجه اين گونه افراد مغرور و متكبر كرده و مخصوصا سخريه‌هاى آنها را شديدا محكوم مىكند .\r\nفى المثل در تاريخ اسلامى مىخوانيم هنگامى كه « ابو عقيل انصارى » آن كارگر باايمان و فقير شب را بيدار ماند و به آب آوردن از چاههاى مدينه براى خانه‌ها ادامه داد ، و مختصر خرمايى را كه از اين راه به عنوان مزد دريافت داشته بود به عنوان كمك به ارتش مسلمانان براى جنگ تبوك خدمت پيامبر ص آورد گروهى از منافقان مستكبر بر او خنديدند آيات قرآن نازل شد و همچون صاعقه بر آنها فرو ريخت ( الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ فِي الصَّدَقاتِ وَالَّذِينَ لا يَجِدُونَ إِلَّا جُهْدَهُمْ فَيَسْخَرُونَ مِنْهُمْ سَخِرَ اللَّه مِنْهُمْ وَلَهُمْ عَذابٌ أَلِيمٌ ) :\r\n« آنها كه مؤمنان اطاعت كننده را در كمكهاى مالى در راه خدا به باد مسخره مىگيرند و آنان را كه جز به مقدار توانايى اندك دسترسى به چيز ديگر ندارند ، مسخره مىكنند خداوند آنان را مسخره خواهد كرد و براى آنها عذاب دردناكى است :\r\n\r\n3 - كشتى نوح\r\nبدون شك كشتى نوح يك كشتى ساده اى نبود و با وسائل آن روز به آسانى و\r\n","description":"","footnote":"","page_name":" 94 ","page_number":94},
  {"content":"\r\nسهولت پايان نيافت ، كشتى بزرگى بود كه بعلاوه بر مؤمنان راستين يك جفت از نسل هر حيوانى را در خود جاى مىداد و آذوقه فراوانى كه براى مدتها زندگى انسانها و حيوانهايى كه در آن جاى داشتند حمل مىكرد ، چنين كشتى با چنين ظرفيت حتما در آن روز بىسابقه بوده است ، به خصوص كه اين كشتى بايد از دريايى به وسعت اين جهان با امواجى كوه پيكر سالم بگذرد و نابود نشود ، لذا در بعضى از روايات مفسرين مىخوانيم كه اين كشتى هزار دويست ذراع طول و ششصد ذراع عرض داشت ! ( هر ذراع حدود نيم متر است ) .\r\nدر بعضى از روايات اسلامى آمده است كه مدت چهل سال قبل از ظهور طوفان يك نوع بيمارى به زنان قوم نوح دست داد كه ديگر از آنان بچه اى متولد نشد و اين در واقع مقدمه اى براى مجازات و عذاب آنان بود .\r\n","description":"","footnote":"","page_name":" 95 ","page_number":95},
  {"content":"\r\n\r\n[ سوره هود ‹ 11 › : آيات 40 تا 43 
  ]\r\nحَتَّى إِذا جاءَ أَمْرُنا وَفارَ التَّنُّورُ قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ وَأَهْلَكَ إِلَّا مَنْ سَبَقَ عَلَيْه الْقَوْلُ وَمَنْ آمَنَ وَما آمَنَ مَعَه إِلَّا قَلِيلٌ ‹ 40 › وَقالَ ارْكَبُوا فِيها بِسْمِ اللَّه مَجْراها وَمُرْساها إِنَّ رَبِّي لَغَفُورٌ رَحِيمٌ ‹ 41 › وَهِيَ تَجْرِي بِهِمْ فِي مَوْجٍ كَالْجِبالِ وَنادى نُوحٌ ابْنَه وَكانَ فِي مَعْزِلٍ يا بُنَيَّ ارْكَبْ مَعَنا وَلا تَكُنْ مَعَ الْكافِرِينَ ‹ 42 › قالَ سَآوِي إِلى جَبَلٍ يَعْصِمُنِي مِنَ الْماءِ قالَ لا عاصِمَ الْيَوْمَ مِنْ أَمْرِ اللَّه إِلَّا مَنْ رَحِمَ وَحالَ بَيْنَهُمَا الْمَوْجُ فَكانَ مِنَ الْمُغْرَقِينَ ‹ 43 ›\r\n\r\nترجمه :\r\n40 - ( اين وضع هم چنان ادامه يافت ) تا فرمان ما فرا رسيد و تنور جوشيدن گرفت ، ( به نوح ) گفتيم از هر جفتى از حيوانات ( نر و ماده ) يك زوج در آن ( كشتى ) حمل كن ، همچنين خاندانت را مگر آنها كه قبلا وعده هلاك آنان داده شده ( همسر نوح و يكى از فرزندانش ) و همچنين مؤمنان را ، اما جز عده كمى به او ايمان نياوردند .\r\n41 - او گفت بنام خدا بر آن سوار شويد و به هنگام حركت و توقف آن ياد او كنيد ، كه پروردگارم آمرزنده و مهربان است .\r\n42 - و او آنها را از لابلاى امواجى همچون كوه‌ها حركت مىداد ، ( در اين هنگام ) نوح فرزندش را كه در گوشه اى قرار داشت فرياد زد ، پسرم ! همراه ما سوار شو و با كافران مباش ! 43 - گفت به كوهى پناه مىبرم تا مرا از آب حفظ كند ، گفت امروز هيچ حافظى در برابر فرمان خدا نيست ، مگر آن كس را كه او رحم كند ، در اين هنگام موجى در ميان آن دو حائل شد و او در زمره غرقشدگان قرار گرفت .\r\n","description":"","footnote":"","page_name":" 96 ","page_number":96},
  {"content":"\r\n\r\nتفسير : طوفان شروع مىشود\r\nدر آيات گذشته ديديم كه چگونه نوح و مؤمنان راستين دست به ساختن كشتى نجات زدند و تن به تمام مشكلات و سخريه‌هاى اكثريت بىايمان مغرور دادند ، و خود را براى طوفان ، همان طوفانى كه سطح زمين را از لوث مستكبران بىايمان پاك مىكرد ، آماده ساختند :\r\nآيات مورد بحث سومين فراز اين سرگذشت يعنى چگونگى نزول عذاب را بر اين قوم ستمگر به طرز گويايى تشريح مىكند .\r\nنخست مىگويد : « اين وضع هم چنان ادامه داشت تا فرمان ما صادر شد و طلايع عذاب آشكار گشت و آب از درون تنور جوشيدن گرفت » ! ( * ( حَتَّى إِذا جاءَ أَمْرُنا وَفارَ التَّنُّورُ ) * ) .\r\n« تنور » ( با تشديد نون ) همان معنى را مىبخشد كه « تنور » در فارسى متداول امروز يعنى محلى كه نان در آن پخت و پز مىشود .\r\nدر اينكه جوشيدن آب از تنور چه تناسبى با مساله نزديكشدن طوفان دارد مفسران در آن گفتگو بسيار كرده‌اند .\r\nبعضى گفته‌اند جوشيدن آب از درون تنور يك نشانه الهى بوده است براى نوح ، تا او متوجه جريان شود و خود و يارانش با وسائل و اسباب لازم بر كشتى سوار شوند .\r\nگروهى ديگر احتمال داده‌اند كه تنور در اينجا در معنى مجازى و كنايى استعمال شده ، اشاره به اينكه تنور خشم و غضب پروردگار فوران پيدا كرد و شعله ور شد ، و اين به معنى نزديك شدن عذاب كوبنده الهى است ، اين تعبير در فارسى و هم در زبان عربى آمده است كه شدت غضب را تشبيه به فوران آتش مىكنند .\r\n","description":"","footnote":"","page_name":" 97 ","page_number":97},
  {"content":"\r\nولى اين احتمال قوىتر به نظر مىرسد كه تنور به معنى حقيقى و معروف آن باشد و منظور از آن ، تنور خاصى هم نباشد بلكه منظور بيان اين نكته است هنگامى كه آب از درون تنور كه معمولا مركز آتش است جوشيدن گرفت نوح و يارانش متوجه شدند اوضاع به زودى ديگرگون مىشود و انقلاب و تحول نزديك است « آب كجا و آتش كجا » ؟ ! به تعبير ديگر هنگامى كه ديدند سطح آب زيرزمينى چنان بالا آمده است كه از درون تنور كه معمولا در جاى خشك و محفوظى ساخته مىشود جوشيدن گرفته فهميدند موضوع مهمى در پيش است و حادثه نو ظهورى در شرف تكوين است ، همين موضوع اخطار و علامتى بود براى نوح و يارانش كه برخيزيد و آماده شويد ! شايد قوم غافل و بىخبر نيز جوشيدن آب را از درون تنور خانه هايشان ديدند ولى مانند هميشه از كنار اين گونه اخطارهاى پر معنى الهى چشم و گوش بسته گذشتند ، حتى براى يك لحظه نيز به خود اجازه تفكر ندادند كه شايد حادثه اى در شرف تكوين باشد ، شايد اخطارهاى نوح واقعيت داشته باشد .\r\nدر اين هنگام به نوح « فرمان داديم كه از هر نوعى از انواع حيوانات يك جفت ( نر و ماده ) بر كشتى سوار كن » تا در غرقاب ، نسل آنها قطع نشود ( * ( قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ ) * ) .\r\n« و همچنين خاندانت را جز آنها كه قبلا وعده هلاك آنها داده شده و نيز مؤمنان را بر كشتى سوار كن » ( * ( وَأَهْلَكَ إِلَّا مَنْ سَبَقَ عَلَيْه الْقَوْلُ وَمَنْ آمَنَ ) * ) .\r\n« اما جز افراد كمى به او ايمان نياوردند » ( * ( وَما آمَنَ مَعَه إِلَّا قَلِيلٌ ) * ) .\r\nاين آيه از يك سو اشاره به همسر بىايمان نوح و فرزندش « كنعان » مىكند كه داستان آنها در آيات آينده آمده است كه بر اثر انحراف از مسير ايمان و همكارى با گناهكاران رابطه و پيوند خود را از نوح بريدند و حق سوارشدن بر آن كشتى نجات نداشتند ، چرا كه شرط سوارى بر آن در درجه اول « ايمان » بود .\r\n","description":"","footnote":"","page_name":" 98 ","page_number":98},
  {"content":"\r\nو از سوى ديگر اشاره به اين مىكند كه محصول ساليان بسيار دراز تلاش پيگير نوح ع در راه تبليغ آئين خويش چيزى جز گروهى اندك از مؤمنان نبود كه طبق بعضى از اين روايات در اين مدت طولانى تنها هشتاد نفر به او ايمان آوردند و حتى بعضى ، عدد آنها را از اين هم كمتر نوشته‌اند . و اين خود مىرساند كه اين پيامبر بزرگ تا چه حد استقامت و پايمردى داشت كه براى هدايت هر يك از آنها بسوى خدا به طور متوسط ده سال زحمت كشيد ! زحمتى كه مردم عادى حتى براى هدايت و نجات فرزندشان تحمل نمىكنند .\r\nنوح به سرعت بستگان و ياران با ايمان خود را جمع كرد و چون لحظه طوفان و فرارسيدن مجازاتهاى كوبنده الهى نزديك مىشد « به آنها دستور داد كه بنام خدا بر كشتى سوار شويد ، به هنگام حركت و توقف كشتى نام خدا را بر زبان جارى سازيد و به ياد او باشيد » ( * ( بِسْمِ اللَّه مَجْراها وَمُرْساها ) * ) ( 1 ) چرا مىگويد : در همه حال به ياد او باشيد و از ياد و نام او مدد بگيريد ؟\r\n« براى اينكه پروردگار من آمرزنده و مهربان است » ( * ( إِنَّ رَبِّي لَغَفُورٌ رَحِيمٌ ) * ) به مقتضاى رحمتش اين وسيله نجات را در اختيار شما بندگان با ايمان قرار داده و به مقتضاى آمرزشش از لغزشهاى شما مىگذرد .\r\nسرانجام لحظه نهايى فرا رسيد و فرمان مجازات اين قوم سركش صادر شد ، ابرهاى تيره و تار همچون پاره‌هاى شب ظلمانى سراسر آسمان را فرا گرفت ، و آن چنان رويهم متراكم گرديد كه نظيرش هيچگاه ديده نشده بود ، صداى غرش رعد و پرتو خيره كننده برق پى در پى در فضاى آسمان پخش مىشد و خبر از حادثه بسيار\r\n\r\n","description":"","footnote":"\r\n( 1 ) « مجرا » و « مرسا » هر دو اسم زمان است به معنى « موقع حركت » و « موقع توقف »\r\n","page_name":" 99 ","page_number":99},
  {"content":"\r\nعظيم و وحشتناكى مىداد .\r\nباران شروع شد ، سريع و سريعتر شد ، قطره‌ها درشت و درشتر شد و همانگونه كه قرآن در آيه 11 سوره قمر مىگويد گويى تمام درهاى آسمان گشوده شده و اقيانوسى از آب از لابلاى ابرها فرو مىريزد از سوى ديگر سطح آب زير زمينى آن قدر بالا آمد كه از هر گوشه اى چشمه خروشانى جوشيدن گرفت .\r\nو به اين ترتيب آبهاى زمين و آسمان بهم پيوستند و دست بدست هم دادند و بر سطح زمينها ، كوه‌ها ، دشتها ، دره‌ها جارى شدند و به زودى سطح زمين به صورت اقيانوسى در آمد . وزش بادها امواج كوه پيكرى روى اين اقيانوس ترسيم مىكرد و اين امواج از سر و دوش هم بالا مىرفتند و روى يكديگر مىغلطيدند .\r\n« و كشتى نوح با سرنشينانش سينه امواج كوه پيكر را مىشكافت و هم چنان پيش مىرفت » ( * ( وَهِيَ تَجْرِي بِهِمْ فِي مَوْجٍ كَالْجِبالِ ) * ) .\r\n« نوح فرزندش را كه در كنارى جدا از پدر قرار گرفته بود مخاطب ساخت و فرياد زد فرزندم ! با ما سوار شو و با كافران مباش » كه فنا و نابودى دامنت را خواهد گرفت ( * ( وَنادى نُوحٌ ابْنَه وَكانَ فِي مَعْزِلٍ يا بُنَيَّ ارْكَبْ مَعَنا وَلا تَكُنْ مَعَ الْكافِرِينَ ) * ) نوح اين پيامبر بزرگ نه تنها به عنوان يك پدر ، بلكه به عنوان يك مربى خستگى ناپذير و پراميد ، حتى در آخرين لحظه دست از وظيفه خود بر نداشت به اين اميد كه سخنش در قلب سخت فرزند اثر كند .\r\nاما متاسفانه تاثير همنشين بد بيش از آن بود كه گفتار اين پدر دلسوز تاثير مطلوب خود را ببخشد :\r\nلذا اين فرزند لجوج و كوتاه فكر به گمان اينكه با خشم خدا مىتوان به مبارزه برخاست ، « فرياد زد پدر براى من جوش نزن ، به زودى به كوهى پناه ميبرم\r\n","description":"","footnote":"","page_name":" 100 ","page_number":100},
  {"content":"\r\nكه دست اين سيلاب به دامنش هرگز نخواهد رسيد و مرا در دامان خود پناه خواهد داد « ( * ( قالَ سَآوِي إِلى جَبَلٍ يَعْصِمُنِي مِنَ الْماءِ ) * ) .\r\nنوح باز مايوس نشد ، بار ديگر به اندرز و نصيحت پرداخت شايد فرزند كوتاه فكر از مركب غرور و خيره سرى فرود آيد و راه حق پيش گيرد ، به او « گفت :\r\nفرزندم امروز هيچ قدرتى در برابر فرمان خدا پناه نخواهد داد « ( * ( قالَ لا عاصِمَ الْيَوْمَ مِنْ أَمْرِ اللَّه ) * ) .\r\nتنها نجات از آن كسى است كه مشمول رحمت خدا باشد و بس « ( * ( إِلَّا مَنْ رَحِمَ ) * ) .\r\nكوه كه سهل است ، كره زمين كه سهل است ، خورشيد و تمام منظومه شمسى با آن عظمت خيره كننده اش در برابر قدرت لا يزال او ذره بىمقدارى بيش نيست .\r\nمگر بالاترين كوه‌ها در برابر كره زمين همچون برآمدگيهاى بسيار كوچكى كه روى سطح يك نارنج قرار دارد نيست ؟ همان زمينى كه يك ميليون و دويست هزار مرتبه بايد بزرگ شود تا به اندازه كره خورشيد گردد ، همان خورشيدى كه يك ستاره متوسط معمولى آسمان از ميان ميليونها ميليون ستاره در پهنه عالم خلقت است .\r\nپس چه خيال خامى و چه فكر كوتاهى كه از « كوه » كارى ساخته باشد ؟ ! در همين هنگام موجى برخاست و جلو آمد و جلوتر و فرزند نوح را همچون پر كاهى از جا كند و در لابلاى خود در هم كوبيد « و ميان پدر و فرزند جدايى افكند و او را در صف غرق شدگان قرار داد » ! ( * ( وَحالَ بَيْنَهُمَا الْمَوْجُ فَكانَ مِنَ الْمُغْرَقِينَ ) * )\r\n","description":"","footnote":"","page_name":" 101 ","page_number":101},
  {"content":"\r\n\r\nدر اينجا به چند نكته مهم بايد توجه كرد :\r\n\r\n1 - آيا طوفان نوح ع عالمگير بود ؟\r\nاز ظاهر بسيارى از آيات قرآن چنين بر مىآيد كه طوفان نوح ع جنبه منطقه اى نداشته است ، بلكه حادثه اى بوده است براى سراسر روى زمين ، زيرا كلمه ارض ( زمين ) به طور مطلق ذكر شده مانند ( رَبِّ لا تَذَرْ عَلَى الأَرْضِ مِنَ الْكافِرِينَ دَيَّاراً : « خداوندا بر روى زمين از كافران كه هرگز اميد به اصلاحشان نيست احدى را زنده مگذار » ( 1 ) و همچنين آيه 44 همين سوره هود ( آيه آينده ) * ( وَقِيلَ يا أَرْضُ ابْلَعِي ماءَكِ ) * . . . « اى زمين آبهاى خود را فرو بر . . . »\r\nاز بسيارى از تواريخ نيز ، جهانى بودن طوفان نوح استفاده مىشود ، به همين جهت تمام نژادهاى كنونى را به يكى از سه فرزند نوح ( حام ، و سام و يافث ) كه بعد از نوح باقى ماندند باز مىگردانند .\r\nدر تاريخ طبيعى نيز دورانى بنام دوران بارانهاى سيلابى ديده مىشود كه اگر آن را الزاما مربوط به قبل از تولد جانداران ندانيم قابل تطبيق بر طوفان نوح نيز هست .\r\nاين نظريه نيز در تاريخ طبيعى زمين هست كه محور كره زمين تدريجا تغيير پيدا مىكند يعنى قطب شمال و جنوب تبديل به خط استوا و خط استوا جاى قطب شمال و جنوب را مىگيرد ، روشن است كه به هنگام گرم شدن يخهاى فوق العاده متراكم قطبى ، آب درياها به اندازه اى بالا مىآيد كه بسيارى از خشكيها را فرا مىگيرد و با نفوذ در لايه‌هاى زمين به صورت چشمه‌هاى خروشان از نقاط ديگر سر بر مىآورد ، و همين گسترش آبها باعث فزونى ابرها و بارش بارانهاى زيادتر مىگردد .\r\n\r\n","description":"","footnote":"\r\n( 1 ) سوره نوح آيه 26 .\r\n","page_name":" 102 ","page_number":102},
  {"content":"\r\nاين مطلب كه نوح از حيوانات روى زمين نمونه هايى با خود برداشت نيز مؤيد جهانى بودن طوفان است ، و اگر محل زندگى نوح را كوفه - آن چنان كه در بعضى از روايات آمده است - بدانيم و باز طبق روايات ديگر دامنه طوفان به مكه و خانه كعبه هم كشيده شده باشد ، اين خود مؤيد ديگرى بر جهانى بودن اين طوفان است .\r\nولى با اين حال احتمال منطقه اى بودن آن نيز به كلى منتفى نيست ، زيرا اطلاق كلمه « ارض » بر يك منطقه وسيع جهان در قرآن مكرر آمده است چنان كه در سرگذشت بنى اسرائيل مىخوانيم : ( وَأَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الأَرْضِ وَمَغارِبَهَا : « مشرقها و مغربهاى زمين را در اختيار گروه مستضعفان ( بنى اسرائيل ) قرار داديم » ( 1 ) .\r\nحمل حيوانات در كشتى نيز ممكن است به خاطر اين باشد كه در آن قسمت از زمين ، نسل حيوانات قطع نگردد ، بخصوص اينكه در آن روز نقل و انتقال حيوانات از نقطه‌هاى دوردست كار آسانى نبود ( دقت كنيد ) .\r\nهمچنين قرائن ديگرى كه در بالا ذكر شد قابل تطبيق بر منطقه اى بودن طوفان نوح مىتواند باشد .\r\nاين نكته نيز قابل توجه است كه طوفان نوح به عنوان مجازات آن قوم سركش بود ، و ما هيچ دليلى در دست نداريم كه دعوت نوح به سراسر زمين رسيده باشد ، اصولا با وسائل آن زمان رسيدن دعوت يك پيامبر ( در عصر خودش ) به همه نقاط ، بسيار بعيد به نظر مىرسد .\r\nولى در هر حال هدف قرآن از بيان اين سرگذشت عبرت انگيز بيان نكته‌هاى تربيتى مهمى است كه در آن نهفته است خواه جهانى باشد يا منطقه اى .\r\n\r\n","description":"","footnote":"\r\n( 1 ) اعراف - 137 .\r\n","page_name":" 103 ","page_number":103},
  {"content":"\r\n\r\n2 - آيا بعد از نزول عذاب توبه ممكن است ؟\r\nاز آيات گذشته استفاده مىشود كه نوح حتى بعد از شروع طوفان فرزند خود را تبليغ مىكرد ، اين دليل بر آنست كه اگر ايمان مىآورد ايمانش پذيرفته بود ، در اينجا اين سؤال پيش مىآيد كه با توجه به آيات ديگر قرآن كه در گذشته نمونه هايى از آن را داشته‌ايم درهاى توبه بعد از نزول عذاب بسته مىشود ، چرا كه در اين هنگام غالب گنهكاران سركش كه مجازات را با چشم خود مىبينند ، بىاختيار و از روى اضطرار توبه مىكنند ، توبه اى بىارزش و بىمحتوا ! اما با دقت در آيات فوق پاسخ اين سؤال را مىتوان چنين يافت كه شروع طوفان و آغاز كار آن نشانه روشنى بر عذاب نبود ، بلكه يك باران تند و بىسابقه به نظر مىرسيد ، به همين دليل فرزند نوح به پدر گفت من به كوه پناه مىبرم تا از غرقاب نجات يابم به گمان اينكه باران و طوفان يك باران و طوفان طبيعى است ، در چنين هنگامى باز بودن درهاى توبه مساله عجيبى نيست ! .\r\nسؤال ديگرى كه در مورد فرزند نوح ممكن است پيش آيد اين است كه چرا او در اين لحظه حساس تنها فرزند خود را مخاطب ساخت ، نه همه مردم را ؟\r\nاين ممكن است به خاطر آن باشد كه او وظيفه دعوت عمومىاش را در باره حتى فرزندش انجام داده بود ، ولى در باره فرزند وظيفه سنگينترى داشت و آن وظيفه ابوت علاوه بر « نبوت » بود به همين دليل براى اداى اين وظيفه در آخرين لحظه روى فرزندش تاكيد بيشتر مىكرد .\r\nاحتمال ديگرى با توجه به گفته بعضى از مفسران نيز وجود دارد كه فرزند نوح در آن موقع نه در صف كفار قرار داشت و نه در صف مؤمنان و جمله و * ( كانَ فِي مَعْزِلٍ ) * ( او در گوشه تنهايى قرار گرفته بود ) را دليل بر آن دانستند ، گرچه به حكم قرار نگرفتن در صف مؤمنان مستحق مجازات بود ولى كناره گيريش از صف كفار ايجاب مىكرد كه مورد محبت و لطف بيشترى از طريق تبليغ قرار گيرد ،\r\n","description":"","footnote":"","page_name":" 104 ","page_number":104},
  {"content":"\r\nبه علاوه اين جدايى از صف كفار اين فكر را براى نوح به وجود آورده بود كه شايد از كار خود پشيمان شده باشد .\r\nاين احتمال نيز با توجه به آيات آينده وجود دارد كه پسر نوح با صراحت مخالفت با پدر نمىكرد بلكه به صورت « منافقان » بود ، و در برابر او گاه اظهار موافقت مىنمود ، به همين دليل نوح در باره او تقاضاى نجات از خدا كرد .\r\nبه هر حال آيه فوق هيچگونه منافاتى با ساير آيات قرآن كه مىگويد :\r\nهنگام نزول عذاب درهاى توبه بسته مىشود ، ندارد ؟\r\n\r\n3 - درسهاى تربيتى در طوفان نوح\r\nهمانگونه كه مىدانيم هدف اصلى قرآن از بيان سرگذشت پيشينيان بيان درسهاى عبرت و نكات آموزنده و تربيتى است و در همين قسمت كه تا كنون از داستان نوح خوانده‌ايم نكته‌هاى بسيار مهمى نهفته است كه به قسمتى از آن ذيلا اشاره مىشود :\r\n\r\nالف : پاكسازى روى زمين\r\n- درست است كه خداوند ، « رحيم » و مهربان است ولى نبايد فراموش كرد كه او در عين حال ، « حكيم » نيز مىباشد ، به مقتضاى حكمتش هر گاه قوم و ملتى فاسد شوند و دعوت ناصحان و مربيان الهى در آنها اثر نكند ، حق حيات براى آنها نيست سرانجام از طريق انقلابهاى اجتماعى و يا انقلابهاى طبيعى ، سازمان زندگى آنها در هم كوبيده و نابود مىشود .\r\nاين نه منحصر به قوم نوح بوده است و نه به زمان و وقت معينى ، يك سنت الهى است در همه اعصار و قرون و همه اقوام و ملتها و حتى در عصر و زمان ما ! و چه بسا جنگهاى جهانى اول و دوم اشكالى از اين پاكسازى باشد .\r\n","description":"","footnote":"","page_name":" 105 ","page_number":105},
  {"content":"\r\n\r\nب : مجازات با طوفان چرا ؟\r\n- درست است كه يك قوم و ملت فاسد بايد نابود شوند و وسيله نابودى آنها هر چه باشد تفاوت نمىكند ، ولى دقت در آيات قرآن نشان مىدهد كه بالآخره تناسبى ميان نحوه مجازاتها و گناهان اقوام بوده و هست ( دقت كنيد ) .\r\nفرعون تكيه گاه قدرتش را رود « عظيم نيل » و آبهاى پر بركت آن قرار داده بود و جالب اينكه نابودى او هم بوسيله همان شد ! نمرود متكى به لشكر عظيمش بود و چنان كه مىدانيم لشكر كوچكى از حشرات او و يارانش را شكست داد ! قوم نوح جمعيت كشاورز و دامدار بودند و چنين جمعيتى همه چيز خود را از دانه‌هاى حياتبخش باران مىداند ، اما سرانجام همين باران آنها را از بين برد .\r\nو از اينجا به خوبى روشن مىشود كه چقدر برنامه‌هاى الهى حساب شده است و اگر مىبينيم انسانهاى طغيانگر عصر ما در جنگهاى جهانى اول و دوم بوسيله مدرنترين سلاحهايشان درهم كوبيده شدند ، نبايد مايه تعجب ما باشد چرا كه همين صنايع پيشرفته بود كه تكيه گاه آنها در استعمار و استثمار خلقهاى مستضعف جهان محسوب مىشد !\r\n\r\nج : نام خدا در هر حال و در همه جا\r\n- در آيات بالا خوانديم نوح به يارانش دستور مىدهد كه نام خدا را به هنگام حركت و توقف كشتى فراموش نكنند ، همه چيز به نام او ، و به ياد او ، و با استمداد از ذات پاك او بايد باشد ، هر حركتى ، هر توقفى ، در حال آرامش و در حال طوفان ، همه بايد با نام او آغاز شود چرا كه هر كار بىنام او شروع شود « ابتر و بريده دم » خواهد بود .\r\nهمانگونه كه در حديث معروفى از پيامبر ص نقل شده است\r\nكل امر ذى بال لم يذكر فيه بسم اللَّه فهو ابتر\r\n« هر كار مهمى كه نام خدا در آن برده نشود نافرجام\r\n","description":"","footnote":"","page_name":" 106 ","page_number":106},
  {"content":"\r\nخواهد بود » ( 1 ) .\r\nذكر نام خدا نه به عنوان تشريفات ، بلكه به عنوان انگيزه و هدف يعنى هر كار كه انگيزه خدايى ندارد و هدفش خدا نيست ابتر است ، چرا كه انگيزه‌هاى مادى پايان مىپذيرد ولى انگيزه‌هاى الهى تمام نشدنى است ، هدفهاى مادى به اوج خود كه رسيد خاموش مىشود ، اما هدفهاى الهى همچون ذات پاك او جاودانى خواهد بود .\r\n\r\nد : پناهگاههاى پوشالى\r\n- معمولا هر كس در مشكلات زندگى به چيزى پناه مىبرد ، گروهى به ثروتشان ، گروهى به مقام و منصبشان ، عده اى به قدرت جسمانيشان ، و جمعى به نيروى فكرىشان ، ولى همانگونه كه آيات فوق به ما مىگويد ، و تاريخ نشان داده ، هيچيك از اينها در برابر فرمان پروردگار كمترين تاب مقاومت ندارد ، و همچون تارهاى عنكبوت كه در برابر وزش طوفان قرار گيرد به سرعت در هم مىريزد .\r\nفرزند نادان و خيره پسر نوح پيامبر ع نيز در همين اشتباه بود ، گمان مىكرد كوه مىتواند در برابر طوفان خشم خدا به او پناه دهد ، اما چه اشتباه بزرگى ؟ حركت يك موج كار او را ساخت و به ديار عدمش فرستاد .\r\nبه همين دليل در پاره اى از دعاها مىخوانيم من از خشم تو به سوى تو فرار مىكنم\r\nهارب منك اليك\r\n( 2 ) يعنى اگر پناهگاهى در برابر طوفان خشم تو باشد باز همان ذات پاك تو است و باز گشت به سوى تو ، نه چيز ديگر .\r\n\r\nه : كشتى نجات\r\n- رهايى از هيچ طوفانى بدون كشتى نجات ممكن نيست\r\n\r\n","description":"","footnote":"\r\n( 1 ) سفينة البحار جلد اول صفحه 663 .\r\n( 2 ) دعاى ابو حمزه ثمالى .\r\n","page_name":" 107 ","page_number":107},
  {"content":"\r\nلزومى ندارد كه اين كشتى حتما از چوب و آهن باشد ، بلكه چه بسا اين كشتى نجات يك مكتب كار ساز حياتبخش مثبت است ، كه در برابر امواج طوفانهاى افكار انحرافى مقاومت مىكند و پيروانش را به ساحل نجات مىرساند .\r\nروى همين جهت در رواياتى كه از پيامبر اكرم ص در كتب شيعه و اهل تسنن آمده است خاندان او يعنى امامان اهل بيت و حاملان مكتب اسلام به عنوان « كشتى نجات » معرفى شده‌اند .\r\n« حنش بن مغيره » مىگويد : من به همراه ابو ذر كنار خانه كعبه آمدم او دست در حلقه در خانه كرد و صدا زد منم ابو ذر غفارى ، هر كس مرا نمىشناسد بشناسد . من همان جندب هستم ( نام اصلى ابو ذر جندب بود ) من يار پيامبرم ، با گوش خود شنيدم كه مىفرمود\r\nمثل أهل بيتي مثل سفينة نوح من ركبها نجى\r\n« مثل اهل بيت من مثل كشتى نوح است كه هر كس به آن پناه برد نجات مىيابد » ( 1 ) در بعضى ديگر از طرق حديث جمله\r\nفمن تخلف عنها غرق\r\n: ( 2 ) : « و هر كس از آن تخلف كند غرق مىشود » - يا -\r\nمن تخلف عنها هلك\r\n: ( 3 ) « هر كس از آن تخلف كند هلاك مىشود » اضافه شده است .\r\nاين حديث پيامبر ص با صراحت مىگويد به هنگامى كه طوفانهاى فكرى و عقيدتى و اجتماعى در جامعه اسلامى رخ مىدهد تنها راه نجات پناه بردن به اين مكتب است ، و ما اين مساله را به خوبى در انقلاب شكوهمند ملت ايران\r\n\r\n","description":"","footnote":"\r\n( 1 ) ابن قتيبه دينورى كه از علماى معروف اهل تسنن است اين حديث را در عيون الاخبار جلد اول صفحه 211 آورده است .\r\n( 2 ) معجم الكبير نوشته حافظ طبرانى صفحه 130 ( مخطوط ) .\r\n( 3 ) همان مدرك - گروه ديگرى از بزرگان اهل سنت مانند حاكم نيشابورى در مستدرك و ابن مغازلى در مناقب امير المؤمنين و علامه خوارزمى در مقتل الحسين ، و حموينى در فرائد السمطين ، همچنين گروه كثير ديگرى در كتابهاى خود آورده‌اند ( براى توضيح بيشتر به جلد 9 احقاق الحق صفحه 280 ط جديد مراجعه شود ) .\r\n","page_name":" 108 ","page_number":108},
  {"content":"\r\nآزموديم كه پيروان مكتبهاى غير اسلامى در برابر طاغوت ، شكست خوردند جز آن گروهى كه به مكتب اسلام و اهل بيت و برنامه‌هاى انقلابى آنها پناه بردند .\r\n\r\n[ سوره هود ‹ 11 › : آيه 44 
  ]\r\nوَ قِيلَ يا أَرْضُ ابْلَعِي ماءَكِ وَيا سَماءُ أَقْلِعِي وَغِيضَ الْماءُ وَقُضِيَ الأَمْرُ وَاسْتَوَتْ عَلَى الْجُودِيِّ وَقِيلَ بُعْداً لِلْقَوْمِ الظَّالِمِينَ ‹ 44 ›\r\n\r\nترجمه :\r\n44 - و گفته شد اى زمين آبت را فرو بر ، و اى آسمان خوددارى كن ، و آب فرو نشست و كار پايان يافت ، و ( كشتى ) بر ( دامنه كوه ) جودى پهلو گرفت و ( در اين هنگام ) گفته شد : دور باد قوم ستمگر !\r\n\r\nتفسير :\r\n\r\nپايان يك ماجرا .\r\nهمانگونه كه در آيات گذشته بطور اجمال و سر بسته خوانديم ، سرانجام امواج خروشان آب همه جا را فرا گرفت ، آب بالا و بالاتر آمد ، گنهكاران بىخبر به گمان اينكه يك طوفان عادى است به نقاط مرتفع و برآمدگيها و كوه‌هاى زمين پناه بردند ، اما آب از آن هم گذشت و همه جا در زير آب پنهان شد ، اجسام بىجان طغيانگران ، و باقيمانده خانه‌ها و وسائل زندگانيشان در لابلاى كفها روى آب به چشم مىخورد ! نوح زمام كشتى را به دست خدا سپرده ، امواج كشتى را به هر سو مىبرد در روايات آمده است كه شش ماه تمام ( از آغاز ماه رجب تا پايان ماه ذى الحجة و به روايتى از دهم ماه رجب تا روز عاشورا ) اين كشتى سرگردان بود ( 1 ) و نقاط\r\n\r\n","description":"","footnote":"\r\n( 1 ) تفسير قرطبى جلد 5 صفحه 3269 - ابو الفتوح رازى جلد 6 صفحه 278 - مجمع البيان جلد 5 صفحه 164 و طبرى جلد 12 صفحه 29 .\r\n","page_name":" 109 ","page_number":109},
  {"content":"\r\nمختلفى و حتى طبق پاره اى از روايات سر زمين مكه و اطراف خانه كعبه را سير كرد .\r\nسرانجام فرمان پايان مجازات و بازگشت زمين به حالت عادى صادر شد .\r\nآيه فوق چگونگى اين فرمان و جزئيات و نتيجه آن را در عبارات بسيار كوتاه و مختصر و در عين حال فوق العاده رسا و زيبا در ضمن شش جمله بيان مىكند و مىگويد : « به زمين دستور داده شد ، اى زمين آبت را در كام فرو بر » ! ( * ( وَقِيلَ يا أَرْضُ ابْلَعِي ماءَكِ ) * ) .\r\n« و به آسمان دستور داده شد اى آسمان دست نگهدار » ( * ( وَيا سَماءُ أَقْلِعِي ) * ) « و آب فرو نشست » ( * ( وَغِيضَ الْماءُ ) * ) .\r\n« و كار پايان يافت » ( * ( وَقُضِيَ الأَمْرُ ) * ) .\r\n« و كشتى بر دامنه كوه جودى پهلو گرفت » ( * ( وَاسْتَوَتْ عَلَى الْجُودِيِّ ) * ) « در اين هنگام گفته شد : دور باد قوم ستمگر » ! ( * ( وَقِيلَ بُعْداً لِلْقَوْمِ الظَّالِمِينَ ) * ) .\r\nتعبيرات آيه فوق بقدرى رسا و دلنشين است و در عين كوتاهى گويا و زنده ، و با تمام زيبايى آن قدر تكان دهنده و كوبنده است كه به گفته جمعى از دانشمندان عرب اين آيه « فصيحترين و بليغترين » آيات قرآن محسوب مىشود ، هر چند همه آيات قرآن در سر حد اعجاز از فصاحت و بلاغت است .\r\nشاهد گوياى اين سخن همان است كه در روايات و تواريخ اسلامى مىخوانيم كه گروهى از كفار قريش ، به مبارزه با قرآن برخاستند و تصميم گرفتند آياتى همچون آيات قرآن ابداع كنند ، علاقمندانشان براى مدت چهل روز بهترين غذاها و مشروبات مورد علاقه آنان بر ايشان تدارك ديدند ، مغز گندم خالص ، گوشت گوسفند و شراب كهنه ! تا با خيال راحت به تركيب جمله هايى همانند قرآن بپردازند ! .\r\n","description":"","footnote":"","page_name":" 110 ","page_number":110},
  {"content":"\r\nاما هنگامى كه به آيه فوق رسيدند ، چنان آنها را تكان داد كه بعضى به بعض ديگر نگاه كردند و گفتند اين سخنى است كه هيچ كلامى شبيه آن نيست ، و اصولا شباهت به كلام مخلوقين ندارد ، اين را گفتند و از تصميم خود منصرف شدند و مايوسانه پراكنده گشتند ( 1 ) .\r\n\r\n« جودى » كجا است ؟\r\nبسيارى از مفسران گفته‌اند جودى كه محل پهلو گرفتن كشتى نوح در آيه فوق معرفى شده كوه معروفى است در نزديكى موصل ( 2 ) بعضى ديگر از مفسرين آن را كوهى در حدود شام و يا نزديك « آمد » و يا در شمال عراق دانسته‌اند .\r\nدر كتاب مفردات راغب آن را كوهى در ميان موصل و الجزيره ( نام منطقه اى است در شمال عراق و آن غير از الجزائر و الجزيره معروف امروز است ) بعيد نيست كه همه اينها به يك معنى باز گردد زيرا « موصل » و « آمد » و « جزيره » همه جزء مناطق شمالى عراق و نزديك شام مىباشند .\r\nبعضى ديگر از مفسران احتمال داده‌اند كه منظور از جودى هر كوه و زمين محكمى است ، يعنى كشتى نوح بر يك زمين محكم كه براى پياده شدن سرنشينانش آماده بود پهلو گرفت ، ولى مشهور و معروف همان معنى اول است .\r\nدر كتاب « اعلام قرآن » در باره كوه جودى تحقيق و تتبعى شده است كه در ذيل مىآوريم :\r\n« جودى نام كوهى است كه كشتى نوح بر فراز آن به خاك نشسته و نام آن در\r\n\r\n","description":"","footnote":"\r\n( 1 ) مجمع البيان جلد 5 صفحه 165 - روح المعانى جلد 12 صفحه 57 .\r\n( 2 ) مجمع البيان و روح المعانى و قرطبى ذيل آيه مورد فوق .\r\n","page_name":" 111 ","page_number":111},
  {"content":"\r\nسوره هود آيه 44 كه قريب المضمون با مندرجات تورات است ذكر شده است . . .\r\nنسبت به محل كوه جودى سه قول اظهار شده است :\r\n1 - بنا بر قول اصفهانى ، كوه جودى در عربستان است و يكى از دو كوهى است كه در قلمرو قبيله « طى » واقعست .\r\n2 - كوه جودى سلسله كار دين است كه در شمال شرقى جزيره « ابن عمر » در مشرق دجله ، نزديك به موصل ، واقع است ، و اكراد آن را به لهجه خود « كاردو » و يونانيان جوردى و اعراب آن را جودى خوانده‌اند .\r\nدر ترگوم يعنى ترجمه كلدانى تورات ، و همچنين در ترجمه سريانى تورات ، محل به خاك نشستن كشتى نوح ، قلعه كوه اكراد « كاردين » معين شده است .\r\nجغرافيون عرب نيز جودى مذكور در قرآن را بر اين كوه منطبق كرده‌اند و گفته‌اند كه تخته پاره‌هاى كشتى نوح در قله اين كوه تا زمان بنى عباس باقى بوده است و مشركين آن را زيارت ميكرده‌اند .\r\nدر داستانهاى بابلى داستانى شبيه به داستان توفان نوح موجود است ، به علاوه مىتوان احتمال داد كه دجله طغيان كرده باشد و مردم آن حدود دچار طوفان شده باشند .\r\nدر كوه جودى كتيبه‌هاى آشورى موسوم به كتيبه‌هاى « ميسر » موجود است و در اين كتيبه‌ها نام « ارارتو » ديده شده است .\r\n3 - در ترجمه فعلى تورات محل به خاك نشستن كشتى نوح كوهاى آرارات تعيين شده و آن كوه ماسيس واقع در ارمنستان است .\r\nنويسنده قاموس كتاب مقدس معنى اوليه را « ملعون » ضبط كرده و گفته است :\r\nبنا بر روايات ، كشتى نوح بر فراز اين كوه به خاك نشست ، و آن را عربها « جودى » مىنامند ، و ايرانيان كوه نوح و تركان آن را « كرداغ » به معنى كوه سراشيب مىخوانند و در نزديكى ارس واقع است .\r\n","description":"","footnote":"","page_name":" 112 ","page_number":112},
  {"content":"\r\nتا قرن پنجم ارامنه در ارمنستان كوهى به نام جودى نمىشناختند ، و از آن قرن شايد بر اثر اشتباه مترجمين تورات كه كوه « اكراد » را كوه آرارات ترجمه كرده‌اند براى علماء ارمنى چنين تصورى پيدا شده است .\r\nشايد مجوز اين تصور آن بوده است كه آشوريان بر كوه‌هاى شمال و جنوب درياچه « وان » نام آرارات يا آرارتو ، ميداده‌اند .\r\nمىگويند كه حضرت نوح بر فراز كوه جودى پس از فرو نشستن توفان ، مسجدى ساخت و ارامنه هم مىگويند كه در پاى كوه جادى قريه « ثمانين » يا « ثمان » نخستين محلى بوده كه همراهان نوح بدان فرود آمده‌اند ( 1 ) .\r\n\r\n","description":"","footnote":"\r\n( 1 ) اعلام قرآن خزائلى صفحه 281 .\r\n","page_name":" 113 ","page_number":113},
  {"content":"\r\n\r\n[ سوره هود ‹ 11 › : آيات 45 تا 47 
  ]\r\nوَ نادى نُوحٌ رَبَّه فَقالَ رَبِّ إِنَّ ابْنِي مِنْ أَهْلِي وَإِنَّ وَعْدَكَ الْحَقُّ وَأَنْتَ أَحْكَمُ الْحاكِمِينَ ‹ 45 › قالَ يا نُوحُ إِنَّه لَيْسَ مِنْ أَهْلِكَ إِنَّه عَمَلٌ غَيْرُ صالِحٍ فَلا تَسْئَلْنِ ما لَيْسَ لَكَ بِه عِلْمٌ إِنِّي أَعِظُكَ أَنْ تَكُونَ مِنَ الْجاهِلِينَ ‹ 46 › قالَ رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِه عِلْمٌ وَإِلَّا تَغْفِرْ لِي وَتَرْحَمْنِي أَكُنْ مِنَ الْخاسِرِينَ ‹ 47 ›\r\n\r\nترجمه :\r\n45 - نوح به پروردگارش عرض كرد پروردگارا ! پسر من از خاندان من است و وعده تو ( در مورد نجات خاندانم ) حق است و تو از همه حكم كنندگان برترى .\r\n46 - فرمود : اى نوح ! او از اهل تو نيست ! او عمل غير صالحى است ، بنا بر اين آنچه را از آن آگاه نيستى از من مخواه ، من به تو اندرز مىدهم تا از جاهلان نباشى ! 47 - عرض كرد : پروردگارا ! من به تو پناه مىبرم كه از تو چيزى بخواهم كه از آن آگاهى ندارم ، و هر گاه مرا نبخشى و بر من رحم نكنى از زيانكاران خواهم بود .\r\n\r\nتفسير : سرگذشت دردناك فرزند نوح\r\nدر آيات گذشته خوانديم كه فرزند نوح ، نصيحت و اندرز پدر را نشنيد و تا آخرين نفس دست از لجاجت و خيره سرى بر نداشت و سرانجام در ميان امواج طوفان گرفتار و غرق شد .\r\nآيات مورد بحث قسمت ديگرى از همين ماجرا را بيان مىكند و آن اينكه وقتى نوح فرزند خود را در ميان امواج ديد ، عاطفه پدرى به جوش آمد و به ياد\r\n","description":"","footnote":"","page_name":" 114 ","page_number":114},
  {"content":"\r\nوعده الهى در باره نجات فرزندش افتاد ، رو به درگاه خدا كرد و گفت :\r\n« پروردگارا ! فرزندم از اهل من و خاندان من است ، و تو وعده فرمودى كه خاندان مرا از طوفان و هلاكت رهايى بخشى ، و تو از همه حكم كنندگان برترى ، و در وفاى به عهد از همه ثابتترى » ( * ( وَنادى نُوحٌ رَبَّه فَقالَ رَبِّ إِنَّ ابْنِي مِنْ أَهْلِي وَإِنَّ وَعْدَكَ الْحَقُّ وَأَنْتَ أَحْكَمُ الْحاكِمِينَ ) * ) .\r\nاين وعده اشاره به همان چيزى است كه در آيه 40 همين سوره آمده است ، آنجا كه مىفرمايد : قُلْنَا احْمِلْ فِيها مِنْ كُلٍّ زَوْجَيْنِ اثْنَيْنِ وَأَهْلَكَ إِلَّا مَنْ سَبَقَ عَلَيْه الْقَوْلُ : « ما به نوح فرمان داديم كه از هر نوعى از انواع حيوانات يك جفت بر كشتى سوار كن و همچنين خانواده خود را جز آن كسى كه به فرمان خدا محكوم به نابودى است » .\r\nنوح چنين فكر مىكرد كه منظور از جمله إِلَّا مَنْ سَبَقَ عَلَيْه الْقَوْلُ تنها همسر بىايمان و مشرك او است ، و فرزندش كنعان جزء آنها نيست ، و لذا چنين سخنى را به پيشگاه خدا عرضه داشت .\r\nاما بلافاصله پاسخ شنيد ، پاسخى تكان دهنده و روشنگر از يك واقعيت بزرگ واقعيتى كه پيوند مكتبى را ما فوق پيوند نسبى و خويشاوندى قرار مىدهد .\r\n« اى نوح ! او از اهل تو نيست » ! ( * ( قالَ يا نُوحُ إِنَّه لَيْسَ مِنْ أَهْلِكَ ) * ) .\r\n« بلكه او عملى است غير صالح » ( * ( إِنَّه عَمَلٌ غَيْرُ صالِحٍ ) * ) .\r\nفرد ناشايسته اى است كه بر اثر بريدن پيوند مكتبيش از تو ، پيوند خانوادگيش به چيزى شمرده نمىشود .\r\n« حال كه چنين است ، چيزى را كه به آن علم ندارى از من تقاضا مكن » ( * ( فَلا تَسْئَلْنِ ما لَيْسَ لَكَ بِه عِلْمٌ ) * ) .\r\n« من به تو موعظه مىكنم تا از جاهلان نباشى » ( * ( إِنِّي أَعِظُكَ أَنْ تَكُونَ\r\n","description":"","footnote":"","page_name":" 115 ","page_number":115},
  {"content":"\r\n* ( مِنَ الْجاهِلِينَ ) * ) .\r\nنوح دريافت كه اين تقاضا از پيشگاه پروردگار درست نبوده است و هرگز نبايد نجات چنين فرزندى را مشمول وعده الهى بر نجات خاندانش بداند ، لذا رو به درگاه پروردگار كرد و گفت : « پروردگارا من به تو پناه مىبرم از اينكه چيزى از تو بخواهم كه به آن آگاهى ندارم » * ( قالَ رَبِّ إِنِّي أَعُوذُ بِكَ أَنْ أَسْئَلَكَ ما لَيْسَ لِي بِه عِلْمٌ ) * ) .\r\n« و اگر مرا نبخشى و مشمول رحمتت قرار ندهى از زيانكاران خواهم بود » ( * ( وَإِلَّا تَغْفِرْ لِي وَتَرْحَمْنِي أَكُنْ مِنَ الْخاسِرِينَ ) * ) .\r\n\r\nدر اينجا به چند نكته بايد توجه كرد :\r\n\r\n1 - چرا فرزند نوح ، عمل غير صالح بود ؟\r\nبعضى از مفسران معتقدند كه در اين آيه كلمه اى در تقدير است ، و در اصل مفهومش چنين است انه ذو عمل غير صالح : « فرزند تو داراى عمل غير صالح است » .\r\nولى با توجه به اينكه گاهى انسان در انجام يك كار آن چنان پيش مىرود كه گويا عين آن عمل مىشود در ادبيات زبانهاى مختلف به هنگام مبالغه اين تعبير فراوان ديده مىشود ، مثلا گفته مىشود فلان كس سرا پا عدل و سخاوت است ، و يا فلان شخص سرا پا دزدى و فساد است ، گويى آن چنان در آن عمل غوطه ور گشته كه ذات او عين آن عمل گشته است .\r\nاين پيامبر زاده نيز آن قدر با بدان بنشست و در اعمال زشت و افكار نادرستشان غوطه ور گشت كه گويى وجودش تبديل به يك عمل غير صالح شد .\r\nبنا بر اين تعبير فوق در عين اينكه بسيار كوتاه و مختصر است ، گوياى يك\r\n","description":"","footnote":"","page_name":" 116 ","page_number":116},
  {"content":"\r\nواقعيت مهم در مورد فرزند نوح مىباشد ، يعنى اى نوح اگر نادرستى و ظلم و فساد در وجود اين فرزند سطحى بود ، امكان شفاعت در باره او مىرفت ، اما اكنون كه سرا پا غرق فساد و تباهى است ، جاى شفاعت نيست ، اصلا حرفش را نزن ! .\r\nو اينكه بعضى از مفسران احتمال داده‌اند كه اين فرزند حقيقتا ، فرزند او نبود ( يا فرزندى نامشروع بود ، يا فرزند مشروع همسرش از شوهر ديگرى بوده است ) مطلب درستى به نظر نمىرسد ، زيرا جمله « * ( إِنَّه عَمَلٌ غَيْرُ صالِحٍ ) * » در واقع به منزله علت است براى « * ( إِنَّه لَيْسَ مِنْ أَهْلِكَ ) * » يعنى اينكه مىگويم از اهل تو نيست براى آن است كه از نظر عمل و كردار با تو فاصله گرفته است هر چند نسب او با تو پيوند دارد .\r\n\r\n[ 2 - چگونه نوح توجه نداشت كه فرزندش مشمول وعده الهى نيست ؟ 
  ]\r\n2 - با توجه به گفتار نوح در آيات فوق و پاسخى كه خداوند به او داد اين سؤال پيش مىآيد كه چگونه نوح توجه به اين مساله نداشت كه فرزندش كنعان مشمول وعده الهى نيست .\r\nپاسخ اين سؤال را مىتوان از اين راه داد ، كه اين فرزند - همانگونه كه سابقا هم اشاره شد - وضع كاملا مشخصى نداشته ، گاهى با مؤمنان و گاهى با كافران بود ، و چهره منافق گونه او ، هر كس را ظاهرا به اشتباه مىانداخت .\r\nبه علاوه احساس مسئوليت شديدى كه نوح در رابطه با فرزندش مىكرد ، و عشق و علاقه طبيعى كه هر پدرى به فرزندش دارد - و پيامبران نيز از اين قانون مستثنى نيستند - سبب شد كه چنين درخواستى را از خداوند بكند .\r\nاما به محض اينكه از واقعيت امر آگاه شد ، فورا در مقام عذر خواهى به درگاه خداوند و طلب عفو بر آمد ، هر چند گناهى از او سر نزده بود ، اما مقام و موقعيت پيامبر ايجاب مىكند كه بيش از اين مراقب گفتار و رفتار خود باشد ، همين ترك اولى براى او با آن شخصيت ، بزرگ بود و به همين دليل از\r\n","description":"","footnote":"","page_name":" 117 ","page_number":117},
  {"content":"\r\nپيشگاه خدا تقاضاى بخشش كرد .\r\nو از اينجا پاسخ سؤال ديگرى نيز روشن مىشود كه مگر انبياء گناه مىكنند كه تقاضاى آمرزش نمايند .\r\n\r\n3 - آنجا كه پيوندها گسسته مىشود ؟\r\nآيات فوق يكى ديگر از عاليترين درسهاى انسانى و تربيتى را در ضمن بيان سرگذشت نوح منعكس مىكند ، درسى كه در مكتبهاى مادى مطلقا مفهوم ندارد اما در يك مكتب الهى و معنوى يك اصل اساسى است .\r\nپيوندهاى مادى ( نسب ، خويشاوندى ، دوستى و رفاقت ) در مكتبهاى آسمانى هميشه تحت الشعاع پيوندهاى معنوى است .\r\nدر اين مكتب نور چشمى و امتياز خويشاوندى در برابر پيوند مكتبى و معنوى مفهومى ندارد .\r\nآنجا كه رابطه مكتبى وجود دارد ، سلمان فارسى دور افتاده كه نه از خاندان پيغمبر ص و نه از قريش ، و نه حتى از اهل مكه بود ، بلكه اصولا از نژاد عرب نبود ، طبق حديث معروف « سلمان منا اهل البيت\r\n» « سلمان از خانواده ما است » جزء خاندان پيامبر ص محسوب مىشود ، ولى فرزند واقعى و بلا فصل پيامبرى همچون نوح بر اثر گسستن پيوند مكتبيش با پدر ، آن چنان طرد مىشود كه با « * ( إِنَّه لَيْسَ مِنْ أَهْلِكَ ) * » روبرو مىگردد .\r\nممكن است چنين مساله مهمى براى آنها كه مادى مىانديشند گران آيد اما اين واقعيتى است كه در تمام اديان آسمانى به چشم مىخورد .\r\nبه همين دليل در احاديث اهل بيت ع در باره شيعيانى كه تنها نام تشيع بر خود مىگذارند ، و اثر چشمگيرى از تعليمات و برنامه‌هاى عملى اهل بيت ع در زندگانى آنها ديده نمىشود جمله‌هاى صريح و تكان دهنده اى مىخوانيم كه\r\n","description":"","footnote":"","page_name":" 118 ","page_number":118},
  {"content":"\r\nبيانگر همان روشى است كه قرآن در آيات فوق ، پيش گرفته است .\r\nاز امام على بن موسى الرضا ع نقل شده كه روزى از دوستان خود پرسيد :\r\nمردم اين آيه را چگونه تفسير مىكنند « * ( إِنَّه عَمَلٌ غَيْرُ صالِحٍ ) * » يكى از حاضران عرض كرد بعضى معتقدند كه معنى آن اين است كه فرزند نوح ( كنعان ) فرزند حقيقى او نبود . امام فرمود :\r\nكلا لقد كان ابنه و لكن لما عصى اللَّه نفاه عن ابيه كذا من كان منا لم يطع اللَّه فليس منا\r\n: « نه چنين نيست ، او براستى فرزند نوح بود ، اما هنگامى كه گناه كرد و از جاده اطاعت فرمان خدا قدم بيرون گذاشت خداوند فرزندى او را نفى كرد ، همچنين كسانى كه از ما باشند ولى اطاعت خدا نكنند ، از ما نيستند » ( 1 ) .\r\n\r\n4 - مسلمانان مطرود !\r\nبىمناسبت نيست كه با الهام از آيه فوق اشاره به قسمتى از احاديث اسلامى كنيم كه آنها نيز گروه‌هاى زيادى را كه ظاهرا در زمره مسلمانان و يا پيروان مكتب اهل بيت هستند ، مطرود دانسته و آنان را از صف مؤمنان و شيعيان خارج مىسازد :\r\n1 - پيامبر اسلام مىفرمايد :\r\nمن غش مسلما فليس منا\r\n: « آن كس كه با برادران مسلمانش تقلب و خيانت كند از ما نيست » ( 2 ) .\r\n2 - امام صادق ع مىفرمايد :\r\nليس بولى لى من اكل مال مؤمن حراما\r\n« كسى كه مال مؤمنى را به گناه بخورد ، دوست من نيست » ( 3 ) .\r\n3 - پيامبر ص مىفرمايد :\r\nالا و من اكرمه الناس اتقاء شره فليس منى\r\n:\r\n\r\n","description":"","footnote":"\r\n( 1 ) تفسير صافى ذيل آيات فوق .\r\n( 2 ) سفينة البحار ج 2 ص 318 .\r\n( 3 ) وسايل جلد 12 صفحه 53 .\r\n","page_name":" 119 ","page_number":119},
  {"content":"\r\n« بدانيد كسى كه مردم او را به خاطر اجتناب از شرش گرامى دارند از من نيست » 4 - امام فرمود :\r\nليس من شيعتنا من يظلم الناس\r\n: « كسى كه به مردم ستم مىكند شيعه ما نيست » 5 - امام كاظم فرمود :\r\nليس منا من لم يحاسب نفسه فى كل يوم\r\n( 1 ) : « كسى كه هر روز به حساب خويش نرسد از ما نيست » .\r\n6 - پيامبر ص فرمود :\r\nمن سمع رجلا ينادى يا للمسلمين فلم يجبه فليس بمسلم\r\n( 2 ) « كسى كه صداى انسانى را بشنود كه فرياد مىزند اى مسلمانان به دادم برسيد و كمكم كنيد ، كسى كه اين فرياد را بشنود و پاسخ نگويد مسلمان نيست .\r\n7 - امام باقر ع به يكى از يارانش به نام جابر فرمود :\r\nو اعلم يا جابر بانك لا تكون لنا وليا حتى لو اجتمع عليك اهل مصرك و قالوا انت رجل سوء لم يحزنك ذلك و لو قالوا انك رجل صالح لم يسرك ذلك و لكن اعرض نفسك على كتاب اللَّه\r\n: « اى جابر ! بدان كه تو دوست ما نخواهى بود تا زمانى كه اگر تمام اهل شهر تو جمع شوند و بگويند تو آدم بدى هستى غمگين نشوى و اگر همه بگويند تو آدم خوبى هستى خوشحال نشوى ، بلكه خود را بر كتاب خدا قرآن عرضه دارى و ضوابط خوبى و بدى را از آن بگيرى و بعد ببينى از كدام گروهى » ( 3 ) .\r\nاين احاديث خط بطلان بر پندارهاى كسانى كه تنها به اسم قناعت مىكنند و از عمل و ارتباط مكتبى در ميان آنها خبرى نيست مىكشد ، و به وضوح ثابت مىكند كه در مكتب پيشوايان الهى آنچه اصل اساسى و زير بنائى است ، همان ايمان به مكتب و عمل به برنامه‌هاى آن است ، و همه چيز بايد با اين مقياس سنجيده شود .\r\n\r\n","description":"","footnote":"\r\n( 1 ) بحار جلد 15 ( طبع قديم ) بخش اخلاق .\r\n( 2 ) اصول كافى جلد 2 صفحه 164 .\r\n( 3 ) سفينة البحار جلد دوم صفحه 691 .\r\n","page_name":" 120 ","page_number":120},
  {"content":"\r\n\r\n[ سوره هود ‹ 11 › : آيات 48 تا 49 
  ]\r\nقِيلَ يا نُوحُ اهْبِطْ بِسَلامٍ مِنَّا وَبَرَكاتٍ عَلَيْكَ وَعَلى أُمَمٍ مِمَّنْ مَعَكَ وَأُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذابٌ أَلِيمٌ ‹ 48 › تِلْكَ مِنْ أَنْباءِ الْغَيْبِ نُوحِيها إِلَيْكَ ما كُنْتَ تَعْلَمُها أَنْتَ وَلا قَوْمُكَ مِنْ قَبْلِ هذا فَاصْبِرْ إِنَّ الْعاقِبَةَ لِلْمُتَّقِينَ ‹ 49 ›\r\n\r\nترجمه :\r\n48 - ( به نوح ) گفته شد : اى نوح ! با سلامت و بركت از ناحيه ما بر تو و بر تمام امتهايى كه با تواند ، فرود آى ، و امتهايى نيز هستند كه ما آنها را از نعمتها بهره مند مىسازيم سپس عذاب دردناكى از سوى ما به آنها مىرسد .\r\n49 - اينها از خبرهاى غيب است كه به تو ( اى پيامبر ) وحى مىكنيم ، نه تو و نه قوم تو اينها را قبل از اين نمىدانستيد ، بنا بر اين صبر و استقامت كن كه عاقبت از آن پرهيزكاران است .\r\n\r\nتفسير : نوح به سلامت فرود آمد\r\nاين آيات آخرين آياتى است كه در باره نوح و سرگذشت عبرتانگيزش در اين سوره آمده است كه در آن اشاره به فرود آمدن نوح از كشتى و تجديد حيات و زندگى عادى بر روى زمين شده است .\r\nدر نخستين آيه مىگويد : « به نوح خطاب شد كه به سلامت و با بركت از ناحيه ما بر تو و بر آنها كه با تواند فرود آى » ( * ( قِيلَ يا نُوحُ اهْبِطْ بِسَلامٍ مِنَّا وَبَرَكاتٍ عَلَيْكَ وَعَلى أُمَمٍ مِمَّنْ مَعَكَ ) * ) بدون شك « طوفان » همه آثار حيات را در هم كوبيده بود ، و طبعا زمينهاى آباد مراتع سر سبز و باغهاى خرم ، همگى ويران شده بودند ، و در اين هنگام بيم آن مىرفت كه نوح و يارانش از نظر « زندگى » و « تغذيه » در مضيقه شديد قرار گيرند ، اما\r\n","description":"","footnote":"","page_name":" 121 ","page_number":121},
  {"content":"\r\nخداوند به اين گروه مؤمنان اطمينان داد كه درهاى بركات الهى به روى شما گشوده خواهد شد و از نظر زندگى هيچگونه نگرانى به خود راه ندهند .\r\nبه علاوه ممكن بود نگرانى ديگرى از نظر سلامت براى نوح و پيروانش پيدا شود كه زندگى كردن در مجاورت اين باتلاقها و مردابهاى باقيمانده از طوفان ممكن است سلامت آنها را به خطر افكند ، لذا خداوند در اين زمينه نيز به آنها اطمينان داد كه هيچگونه خطرى شما را تهديد نمىكند و آن كس كه طوفان را براى نابودى طغيانگران فرستاد ، هم او مىتواند محيطى « سالم » و « پر بركت » براى مؤمنان فراهم سازد .\r\nاين جمله كوتاه به ما مىفهماند كه قرآن تا چه اندازه به ريزه كاريهاى مسائل اهميت مىدهد و آنها را در عباراتى بسيار فشرده و زيبا منعكس مىسازد .\r\nكلمه « امم » جمع « امت » است ، و اين تعبير مىرساند كه همراه نوح امتهايى بودند ، اين عبارت ممكن است به خاطر آن باشد كه افرادى كه با نوح بودند هر يك سرچشمه پيدايش قبيله و امتى گشتند و يا اينكه واقعا آنها كه با نوح بودند هر گروهى از قوم و قبيله اى بودند كه مجموعا امتهايى تشكيل مىدادند .\r\nاين احتمال نيز وجود دارد كه « امم » اصناف حيوانى را كه با نوح بودند نيز شامل گردد ، زيرا در قرآن مجيد كلمه « امت » بر آنها نيز اطلاق شده است ، چنان كه در سوره انعام آيه 38 مىخوانيم : وَما مِنْ دَابَّةٍ فِي الأَرْضِ وَلا طائِرٍ يَطِيرُ بِجَناحَيْه إِلَّا أُمَمٌ أَمْثالُكُمْ : « هيچ جنبنده اى در روى زمين و هيچ پرنده اى كه با دو بال خود پرواز مىكند وجود ندارد مگر اينكه آنها نيز امتهايى مثل شما هستند » بنا بر اين همانگونه كه نوح و يارانش به لطف بىپايان پروردگار در برابر آن همه مشكلات زندگى بعد از طوفان در سلامت و بركت زيستند ، انواع جاندارانى كه با نوح از كشتى پياده شدند و گام به روى زمين گذاشتند ، نيز اين سلامت و مصونيت را به لطف الهى داشتند ،\r\n","description":"","footnote":"","page_name":" 122 ","page_number":122},
  {"content":"\r\nسپس اضافه مىكند « با اين همه باز در آينده از نسل همين مؤمنان ، امتهايى به وجود مىآيند كه انواع نعمتها را به آنها مىبخشيم ، ولى آنها در غرور و غفلت فرو مىروند سپس عذاب دردناك ما به آنها مىرسد » ( * ( وَأُمَمٌ سَنُمَتِّعُهُمْ ثُمَّ يَمَسُّهُمْ مِنَّا عَذابٌ أَلِيمٌ ) * ) بنا بر اين چنين نيست كه اين انتخاب اصلح ، و اصلاح نوع انسانى از طريق طوفان آخرين انتخاب ، و آخرين اصلاح باشد ، بلكه باز هم تا زمانى كه نوع آدمى به عاليترين مرحله رشد و تكامل برسد ، به خاطر سوء استفاده كردن از آزادى اراده ، گاه در راه شر و فساد قدم مىگذارد و باز همان برنامه مجازات در اين جهان و سراى ديگر دامنش را مىگيرد .\r\nجالب اينكه در جمله فوق فقط مىگويد : « سنمتّعهم » به زودى آنها را از انواع نعمتها بهره مند مىكنيم ، و بلا فاصله سخن از عذاب و مجازات آنها مىگويد ، اشاره به اينكه بهره ورى از نعمت فراوان در افراد كم ظرفيت و ضعيف الايمان به جاى اينكه حس شكر گزارى و اطاعت را بيدار كند ، غالبا بر طغيان و غرور آنها مىافزايد ، و به دنبال آن رشته‌هاى بندگى خدا را پاره مىكند .\r\nجمله اى كه مرحوم « طبرسى » در مجمع البيان از يكى از مفسران در ذيل اين آيه نقل كرده جالب است ، آنجا كه مىگويد هلك المستمتعون فى الدنيا لان الجهل يغلب عليهم و الغفلة ، فلا يتفكرون الا فى الدنيا و عمارتها و ملاذها :\r\n« صاحبان نعمت در دنيا هلاك و گمراه شدند چرا كه جهل و غفلت بر آنها غالب مىشود و جز در فكر دنيا و لذتهاى آن نيستند » اين واقعيت در زندگى كشورهاى متنعم و ثروتمند دنيا به خوبى ديده مىشود كه آنها غالبا در فساد غوطه ورند ، نه تنها به فكر مستضعفان جهان نيستند ، بلكه روز بروز طرحى تازه براى مكيدن هر چه بيشتر خون آنها مىريزند .\r\nبه همين دليل بسيار مىشود كه خداوند جنگها و حوادث دردناكى كه نعمتها را موقتا سلب مىكند ، بر آنها فرو مىريزد ، شايد بيدار شوند .\r\n","description":"","footnote":"","page_name":" 123 ","page_number":123},
  {"content":"\r\nدر آخرين آيه كه با آن داستان نوح در اين سوره پايان مىگيرد ، يك اشاره كلى به تمام آنچه گذشت مىكند و مىفرمايد :\r\n« اينها همه از اخبار غيب است كه به تو ( اى پيامبر ) وحى مىكنيم » ( * ( تِلْكَ مِنْ أَنْباءِ الْغَيْبِ نُوحِيها إِلَيْكَ ) * ) .\r\n« هيچگاه نه تو و نه قوم تو قبل از اين از آن آگاهى نداشتيد » ( * ( ما كُنْتَ تَعْلَمُها أَنْتَ وَلا قَوْمُكَ مِنْ قَبْلِ هذا ) * ) .\r\nبا توجه به آنچه شنيدى و آن همه مشكلاتى كه نوح در دعوتش با آن روبرو بود ، و با اين حال استقامت ورزيد ، تو هم صبر و استقامت كن ، چرا كه سرانجام پيروزى براى پرهيزكاران است ( * ( فَاصْبِرْ إِنَّ الْعاقِبَةَ لِلْمُتَّقِينَ ) * ) .\r\n\r\n1 - آيه اخير به چند نكته اشاره مىكند :\r\n1 - بيان داستان انبياء به صورت واقعى و خالى از هر گونه خرافه و تحريف تنها از طريق وحى آسمانى ممكن است و گرنه كتب تاريخ پيشينيان آن قدر با اسطوره‌ها و افسانه‌ها آميخته شده كه شناخت حق از باطل در آن ممكن نيست و هر قدر بيشتر به عقب بر مىگرديم ، اين آميختگى بيشتر مىشود .\r\nبنا بر اين بيان سر گذشت انبياء و اقوام پيشين ، خالى از هر گونه خرافات ، خود يكى از نشانه‌هاى حقانيت قرآن و پيامبر اسلام است ( 1 ) 2 - از اين آيه استفاده مىشود كه بر خلاف آنچه برخى مىپندارند ، پيامبران از علم غيب آگاهى داشتند ، منتها اين آگاهى از طريق الهى و به مقدارى كه خدا\r\n\r\n","description":"","footnote":"\r\n( 1 ) در اين زمينه در كتاب « قرآن و آخرين پيامبر » شرح مبسوطى آمده است .\r\n","page_name":" 124 ","page_number":124},
  {"content":"\r\nمىخواست بود ، نه اينكه از پيش خود چيزى بدانند و اگر مىبينيم در پاره اى از آيات نفى علم غيب شده اشاره به همين است كه علم آنها ذاتى نيست بلكه فقط از ناحيه خدا است .\r\n3 - اين آيه واقعيت ديگرى را نيز روشن مىكند كه بيان سرگذشت انبياء و اقوام گذشته در قرآن تنها درسى براى امت اسلامى نيست ، بلكه علاوه بر اين يك نوع دلدارى و تسلى خاطر و تقويت اراده و روحيه براى پيامبر ص نيز هست ، چرا كه او هم بشر است ، و بايد از اين طريق در مكتب الهى درس بخواند و براى مبارزه با طاغوتهاى عصر خويش آماده تر شود ، و از انبوه مشكلاتى كه بر سر راهش وجود دارد نهراسد يعنى همان گونه كه نوح با آن همه گرفتاريهاى طاقت فرسا صبر و استقامت به خرج داد ، و به ايمان آوردن يك عده بسيار كم در عمر طولانى معروفش دلخوش بود ، تو هم بايد صبر و استقامت را در هر حال از دست ندهى .\r\nدر اينجا داستان نوح را با تمام شگفتيها و عبرتهايش رها كرده و به سراغ پيامبر بزرگ ديگرى يعنى هود كه اين سوره به نام او ناميده شده است مىرويم :\r\n","description":"","footnote":"","page_name":" 125 ","page_number":125},
  {"content":"\r\n\r\n[ سوره هود ‹ 11 › : آيات 50 تا 52 
  ]\r\nوَ إِلى عادٍ أَخاهُمْ هُوداً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه إِنْ أَنْتُمْ إِلَّا مُفْتَرُونَ ‹ 50 › يا قَوْمِ لا أَسْئَلُكُمْ عَلَيْه أَجْراً إِنْ أَجْرِيَ إِلَّا عَلَى الَّذِي فَطَرَنِي أَ فَلا تَعْقِلُونَ ‹ 51 › وَيا قَوْمِ اسْتَغْفِرُوا رَبَّكُمْ ثُمَّ تُوبُوا إِلَيْه يُرْسِلِ السَّماءَ عَلَيْكُمْ مِدْراراً وَيَزِدْكُمْ قُوَّةً إِلى قُوَّتِكُمْ وَلا تَتَوَلَّوْا مُجْرِمِينَ ‹ 52 ›\r\n\r\nترجمه :\r\n50 - ( ما ) بسوى ( قوم ) عاد ، برادرشان هود را فرستاديم ، ( به آنها ) گفت اى قوم من ! اللَّه را پرستش كنيد كه معبودى جز او براى شما نيست ، شما فقط تهمت مىزنيد .\r\n51 - اى قوم من ! من از شما پاداشى نمىطلبم ، پاداش من فقط بر كسى است كه مرا آفريده ، آيا نمىفهميد ؟\r\n52 - و اى قوم من ! از پروردگارتان طلب آمرزش كنيد سپس به سوى او باز گرديد تا ( باران ) آسمان را پى در پى بر شما بفرستد و نيرويى بر نيروى شما بيفزايد ، و روى ( از حق ) بر نتابيد و گناه نكنيد .\r\n\r\nتفسير : بت شكن شجاع\r\nهمانگونه كه گفتيم در اين سوره داستان دعوت پنج پيامبر بزرگ و شدائد و سختيهاى اين دعوتها و نتائج آنها بيان شده است ، در آيات قبل سخن از « نوح » بود و اكنون نوبت به « هود » مىرسد .\r\nهمه اين پيامبران داراى يك منطق و يك هدف بودند ، آنها براى نجات\r\n","description":"","footnote":"","page_name":" 126 ","page_number":126},
  {"content":"\r\nبشريت از انواع اسارتها ، و دعوت به سوى توحيد با تمام ابعادش قيام كردند ، شعار همه آنها ايمان و اخلاص و تلاش و كوشش و استقامت در راه خدا بود ، واكنش اقوام مختلف در برابر همه آنان نيز تند و خشن و توام با انواع قهرها و فشارها بود .\r\nدر نخستين آيه از اين ماجرا مىفرمايد : « ما به سوى قوم عاد برادرشان هود را فرستاديم » ( * ( وَإِلى عادٍ أَخاهُمْ هُوداً ) * ) .\r\nدر اينجا از « هود » تعبير به برادر مىكند ، اين تعبير يا به خاطر آن است كه عرب از تمام افراد قبيله تعبير به برادر مىكند چرا كه در ريشه نسب با هم مشتركند ، مثلا به يك نفر از طايفه بنى اسد « اخو اسدى » مىگويد و از طايفه مذحج ، « اخو مذحج » .\r\nو يا اشاره به اين است كه رفتار هود مانند ساير انبياء با قوم خود كاملا برادرانه بود ، نه در شكل يك امير و فرمانده ، و يا حتى يك پدر نسبت به فرزندان ، بلكه همچون يك برادر در برابر برادران ديگر بدون هر گونه امتياز و برترىجويى .\r\nنخستين دعوت هود ، همان دعوت تمام انبيا بود ، دعوت به سوى توحيد و نفى هر گونه شرك : « هود به آنها گفت اى قوم من ! خدا را پرستش كنيد » ( * ( قالَ يا قَوْمِ اعْبُدُوا اللَّه ) * ) .\r\n« چرا كه هيچ إله و معبود شايسته جز او وجود ندارد » ( * ( ما لَكُمْ مِنْ إِله غَيْرُه ) * ) .\r\n« شما در اعتقادى كه به بتها داريد در اشتباهيد و به خدا افترا مىبنديد » ( * ( إِنْ أَنْتُمْ إِلَّا مُفْتَرُونَ ) * ) .\r\nاين بتها نه شريك او هستند و نه منشا خير و شر و هيچ كارى از آنها ساخته نيست ، چه افترا و تهمتى از اين بالاتر كه براى چنين موجودات بىارزشى اين همه مقام قائل شويد .\r\n","description":"","footnote":"","page_name":" 127 ","page_number":127},
  {"content":"\r\nهود ع سپس اضافه كرد « اى قوم من ! من در دعوت خودم هيچگونه چشمداشتى از شما ندارم ، هيچگونه پاداشى از شما نمىخواهم » تا گمان كنيد فرياد و جوش و خروش من براى رسيدن به مال و مقام است ، و يا شما به خاطر سنگينى بار پاداشى كه مىخواهيد براى من در نظر بگيريد تن به تسليم ندهيد .\r\n( * ( يا قَوْمِ لا أَسْئَلُكُمْ عَلَيْه أَجْراً ) * ) .\r\n« تنها اجر و پاداش من بر آن كسى است كه مرا آفريده » به من روح و جسم بخشيده و در همه چيز مديون او هستم همان خالق و رازق من ( * ( إِنْ أَجْرِيَ إِلَّا عَلَى الَّذِي فَطَرَنِي ) * ) .\r\nاصولا من اگر گامى براى هدايت و سعادت شما بر مىدارم به خاطر اطاعت فرمان او است و بنا بر اين بايد اجر و پاداش از او بخواهم نه از شما . به علاوه مگر شما چيزى از خود داريد كه به من بدهيد هر چه شما داريد از ناحيه او است « آيا نمىفهميد ؟ » ( * ( أَ فَلا تَعْقِلُونَ ) * ) .\r\nسرانجام براى تشويق آنها و استفاده از تمام وسائل ممكن براى بيدار ساختن روح حق طلبى اين قوم گمراه ، متوسل به بيان پاداشهاى مادى مشروط مىشود كه خداوند در اختيار مؤمنان در اين جهان مىگذارد و مىگويد :\r\n« اى قوم من ! از خدا بخاطر گناهانتان طلب بخشش كنيد » ( * ( وَيا قَوْمِ اسْتَغْفِرُوا رَبَّكُمْ ) * ) .\r\n« سپس توبه كنيد و به سوى او باز گرديد » ( * ( ثُمَّ تُوبُوا إِلَيْه ) * ) .\r\n« اگر شما چنين كنيد به آسمان فرمان مىدهد قطره‌هاى حياتبخش باران را بر شما پى در پى فرو فرستد » ( * ( يُرْسِلِ السَّماءَ عَلَيْكُمْ مِدْراراً ) * ) ( 1 )\r\n\r\n","description":"","footnote":"\r\n( 1 ) « مدرار » چنان كه قبلا هم گفته‌ايم از ماده « در » به معنى ريزش شير از\r\n","page_name":" 128 ","page_number":128},
  {"content":"\r\nتا كشت و زرع و باغهاى شما به كم آبى و بىآبى تهديد نشوند و همواره سرسبز و خرم باشند . به علاوه در سايه ايمان و تقوا و پرهيز از گناه و بازگشت به - سوى خدا « نيرويى بر نيروى شما مىافزايد » ( * ( وَيَزِدْكُمْ قُوَّةً إِلى قُوَّتِكُمْ ) * ) .\r\nهرگز فكر نكنيد كه ايمان و تقوا از نيروى شما مىكاهد ، نه هرگز .\r\nبلكه نيروى جسمانى شما را با بهره گيرى از نيروى معنوى افزايش مىدهد و با اين پشتوانه مهم قادر خواهيد بود اجتماعى آباد ، جمعيتى انبود ، اقتصادى سالم ، و ملتى پرقدرت و آزاد و مستقل داشته باشيد .\r\nبنا بر اين « از راه حق روى بر نتابيد و در جاده گناه قدم مگذرايد » * ( ( وَلا تَتَوَلَّوْا مُجْرِمِينَ ) * ) .\r\n\r\nدر اينجا به چند نكته بايد توجه كرد :\r\n\r\n1 - توحيد خمير مايه دعوت همه پيامبران\r\nتاريخ انبياء نشان مىدهد كه همه آنها دعوت خود را از توحيد و نفى شرك و هر گونه بتپرستى آغاز كردند ، و در واقع هيچ اصلاحى در جوامع انسانى بدون اين دعوت ميسر نيست ، چرا كه وحدت جامعه و همكارى و تعاون و ايثار و فداكارى همه امورى هستند كه از ريشه توحيد معبود سيراب مىشوند .\r\nاما شرك سرچشمه هر گونه پراكندگى و تضاد و تعارض و خودكامگى و خودمحورى و انحصارطلبى است ، و پيوند اين مفاهيم با شرك و بتپرستى به مفهوم وسيعش چندان مخفى نيست .\r\n\r\n","description":"","footnote":"\r\nپستان است ، سپس به ريزش باران نيز گفته شده است و جالب اينكه در آيه بالا نمىگويد باران را از آسمان بر شما فرو ميريزد بلكه مىگويد آسمان را بر شما فرو مىريزد يعنى آن قدر باران مىبارد كه گويى همه آسمان در حال ريزش است و با توجه اينكه « مدرار » نيز صيغه مبالغه است نهايت تاكيد از اين جمله استفاده مىشود .\r\n","page_name":" 129 ","page_number":129},
  {"content":"\r\nآن كس كه خود محور يا انحصار طلب است تنها خويشتن را مىبيند و به همين دليل مشرك است ، توحيد قطره وجود يك فرد را در اقيانوس پهناور جامعه حل مىكند ، موحد چيزى جز يك واحد بزرگ يعنى سراسر جامعه انسانى و بندگان خدا نمىبيند .\r\nبرترى جويان از نوعى ديگر از انواع شرك مايه مىگيرند ، و همچنين آنها كه دائما با همنوعانشان در جنگ و ستيزند و منافع خود را از منافع ديگران جدا مىبينند ، اين دوگانگى و چندگانگى چيزى جز شرك در چهره‌هاى مختلف نيست .\r\nبه همين دليل پيامبران براى اصلاحات وسيعشان همه از همين جا شروع كرده‌اند ، توحيد معبود ( اللَّه ) و سپس توحيد كلمه و توحيد عمل و توحيد جامعه .\r\n\r\n2 - رهبران راستين پاداشى از پيروان نمىطلبند .\r\nيك پيشواى واقعى در صورتى مىتواند دور از هر گونه اتهام و در نهايت آزادى به راه خود ادامه دهد و هر گونه انحراف و كجروى را در پيروانش اصلاح كند كه وابستگى و نياز مادى به آنها نداشته باشد ، و گرنه همان نياز زنجيرى خواهد شد بر دست و پاى او ، و قفل و بندى بر زبان و فكر او ! و منحرفان از همين طريق براى تحت فشار قرار دادن او وارد مىشوند ، يا از طريق تهديد به قطع كمكهاى مادى ، و يا از طريق پيشنهاد كمكهاى بيشتر ، و پيشوا و رهبرى هر قدر هم صاف و مخلص باشد باز انسان است و ممكن است در اين مرحله گام او بلرزد .\r\nبه همين دليل در آيات فوق و آيات ديگرى از قرآن مىخوانيم پيامبران در آغاز دعوت صريحا اعلام مىكردند نياز مادى و انتظار پاداش از پيروانشان ندارند .\r\n","description":"","footnote":"","page_name":" 130 ","page_number":130},
  {"content":"\r\nاين سرمشقى است براى همه رهبران مخصوصا رهبران روحانى و مذهبى منتها چون بالآخره آنها كه تمام وقت در خدمت اسلام و مسلمين هستند بايد به طرز صحيحى نيازهايشان تامين بشود تهيه صندوق كمك و بيت المال اسلامى براى رفع نيازمنديهاى اين گروه است ، كه يكى از فلسفه‌هاى تشكيل بيت المال در اسلام همين مىباشد .\r\n\r\n3 - گناه و ويرانى جامعه‌ها\r\nباز در آيات فوق مىبينيم كه قرآن پيوند روشنى ميان مسائل معنوى و مادى بر قرار مىسازد و استغفار از گناه و باز گشت به سوى خدا را مايه آبادانى و خرمى و طراوت و سرسبزى و اضافه شدن نيرويى بر نيروها معرفى كرده .\r\nاين حقيقت در بسيارى ديگر از آيات قرآن به چشم مىخورد ، از جمله در سوره نوح از زبان اين پيامبر بزرگ مىخوانيم : فَقُلْتُ اسْتَغْفِرُوا رَبَّكُمْ إِنَّه كانَ غَفَّاراً يُرْسِلِ السَّماءَ عَلَيْكُمْ مِدْراراً وَيُمْدِدْكُمْ بِأَمْوالٍ وَبَنِينَ وَيَجْعَلْ لَكُمْ جَنَّاتٍ وَيَجْعَلْ لَكُمْ أَنْهاراً ( 1 ) « به آنها گفتم از گناهان خود در پيشگاه پروردگارتان استغفار كنيد كه او آمرزنده است ، تا باران آسمان را پشت سر هم بر شما فرو ريزد و شما را با اموال و فرزندان كمك بخشد و باغها و نهرها براى شما قرار دهد » .\r\nجالب توجه اينكه در روايات اسلامى مىخوانيم كه ربيع بن صبيح مىگويد نزد حسن بودم ، مردى از در وارد شد و از خشكسالى آباديش شكايت كرد ، حسن به او گفت : استغفار كن ، ديگرى آمد از فقر شكايت كرد ، به او نيز گفت استغفار كن ، سومى آمد و به او گفت : دعا كن خداوند پسرى به من بدهد به او نيز گفت استغفار كن ، ربيع مىگويد ( من تعجب كردم ) و به او گفتم هر كس\r\n\r\n","description":"","footnote":"\r\n( 1 ) سوره نوح آيه 9 - 12 .\r\n","page_name":" 131 ","page_number":131},
  {"content":"\r\nنزد تو مىآيد و مشكلى دارد و تقاضاى نعمتى به او همين دستور را مىدهى و به همه مىگويى استغفار كنيد و از خدا طلب آمرزش نمائيد .\r\nوى در جواب من گفت : آنچه را گفتم از پيش خود نگفتم ، من اين مطلب را از كلام خدا كه از پيامبرش نوح حكايت مىكند ، استفاده كردم و سپس آيات سوره نوح را كه در بالا ذكر شد تلاوت كرد ( 1 ) .\r\nآنها كه عادت دارند از اين مسائل آسان بگذرند فورا يك نوع ارتباط و پيوند معنوى ناشناخته در ميان اين امور قائل مىشوند و از هر گونه تحليل بيشتر خود را راحت مىكنند .\r\nولى اگر بيشتر دقت كنيم در ميان اين امور پيوندهاى نزديكى مىيابيم كه توجه به آنها مسائل مادى و معنوى را در متن جامعه همچون تار و پود پارچه به هم مىآميزد و يا همانند ريشه و ساقه درخت با گل و ميوه آن ربط مىدهد .\r\nكدام جامعه است كه آلوده به گناه ، خيانت ، نفاق ، دزدى ، ظلم ، تنبلى و مانند آنها بشود و اين جامعه آباد و پر بركت باشد .\r\nكدام جامعه است كه روح تعاون و همكارى را از دست دهد و جنگ و نزاع و خونريزى را جانشين آن سازد و زمينهاى خرم و سرسبز و وضع اقتصادى مرفهى داشته باشد .\r\nكدام جامعه است كه مردمش آلوده انواع هوسها باشند ، و در عين حال نيرومند و پا بر جا در مقابل دشمنان ايستادگى كنند .\r\nبا صراحت بايد گفت : هيچ مساله اخلاقى نيست مگر اينكه اثر مفيد و سازنده اى در زندگى مادى مردم دارد ، و هيچ اعتقاد و ايمان صحيحى پيدا نمىشود مگر اينكه در ساختن يك جامعه اى آباد و آزاد و مستقل و نيرومند سهم به سزايى دارد .\r\n\r\n","description":"","footnote":"\r\n( 1 ) مجمع البيان جلد 10 صفحه 361 .\r\n","page_name":" 132 ","page_number":132},
  {"content":"\r\nآنها كه مسائل اخلاقى و ايمان مذهبى و توحيد را از مسائل مادى جدا مىكنند ، نه مسائل معنوى را درست شناخته‌اند و نه مادى را .\r\nاگر دين به صورت يك سلسله تشريفات و آداب ظاهرى و خالى از محتوا در ميان مردم باشد بديهى است تاثيرى در نظام مادى اجتماع نخواهد داشت ، اما آن گاه كه اعتقادات معنوى و روحانى آن چنان در اعماق روح انسان نفوذ كند كه آثارش در دست و پا و چشم و گوش و زبان و تمام ذرات وجودش ظاهر گردد ، آثار سازنده اين اعتقادات در جامعه بر هيچكس مخفى نخواهد ماند .\r\nممكن است ما بعضى از مراحل پيوند استغفار را با نزول بركات مادى نتوانيم درست درك كنيم ولى بدون شك قسمت بيشترى از آن براى ما قابل درك است .\r\nدر انقلاب اسلامى كشور ما ايران در اين عصر و زمان به خوبى مشاهده كرديم كه اعتقادات اسلامى و نيروى اخلاق و معنويت چگونه توانست بر نيرومندترين اسلحه زمان و قوىترين ارتشها و قدرتهاى استعمارى پيروز گردد ، و اين نشان مىدهد كار برد عقائد دينى و اخلاق مثبت معنوى تا چه حد در مسائل اجتماعى و سياسى زياد است .\r\n\r\n4 - منظور از « * ( يَزِدْكُمْ قُوَّةً إِلى قُوَّتِكُمْ ) * » چيست ؟\r\nظاهر اين جمله مىگويد : خداوند در پرتو توبه و استغفار ، نيرويى بر نيروى شما مىافزايد بعضى اين جمله را اشاره به افزايش نيروى انسانى گرفته‌اند ( چنان كه در آيات سوره نوح نيز به آن اشاره شده بود ) و بعضى ديگر آن را اشاره به اضافه نيروهاى مادى بر نيروى معنوى دانسته‌اند ، ولى تعبير آيه مطلق است و هر گونه افزايش نيروى مادى و معنوى را شامل مىشود ، و تمام اين تفاسير را در بر مىگيرد\r\n","description":"","footnote":"","page_name":" 133 ","page_number":133},
  {"content":"\r\n\r\n[ سوره هود ‹ 11 › : آيات 53 تا 57 
  ]\r\nقالُوا يا هُودُ ما جِئْتَنا بِبَيِّنَةٍ وَما نَحْنُ بِتارِكِي آلِهَتِنا عَنْ قَوْلِكَ وَما نَحْنُ لَكَ بِمُؤْمِنِينَ ‹ 53 › إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ قالَ إِنِّي أُشْهِدُ اللَّه وَاشْهَدُوا أَنِّي بَرِيءٌ مِمَّا تُشْرِكُونَ ‹ 54 › مِنْ دُونِه فَكِيدُونِي جَمِيعاً ثُمَّ لا تُنْظِرُونِ ‹ 55 › إِنِّي تَوَكَّلْتُ عَلَى اللَّه رَبِّي وَرَبِّكُمْ ما مِنْ دَابَّةٍ إِلَّا هُوَ آخِذٌ بِناصِيَتِها إِنَّ رَبِّي عَلى صِراطٍ مُسْتَقِيمٍ ‹ 56 › فَإِنْ تَوَلَّوْا فَقَدْ أَبْلَغْتُكُمْ ما أُرْسِلْتُ بِه إِلَيْكُمْ وَيَسْتَخْلِفُ رَبِّي قَوْماً غَيْرَكُمْ وَلا تَضُرُّونَه شَيْئاً إِنَّ رَبِّي عَلى كُلِّ شَيْءٍ حَفِيظٌ ‹ 57 ›\r\n\r\nترجمه :\r\n53 - گفتند : اى هود ! تو دليلى براى ما نياورده اى ، و ما خدايان خود را به خاطر حرف تو رها نخواهيم كرد ، و ما ( اصلا ) به تو ايمان نمىآوريم ! .\r\n54 - ما فقط ( در باره تو ) مىگوئيم بعضى از خدايان ما به تو زيان رسانده ( و عقلت را ربوده‌اند ) ( نوح ) گفت من خدا را به شهادت مىطلبم شما نيز گواه باشيد كه من از آنچه شريك ( خدا ) قرار مىدهيد بيزارم ! .\r\n55 - از آنچه غير او ( مىپرستيد ) حال كه چنين است همگى براى من نقشه بكشيد و مرا مهلت ندهيد ، ( اما بدانيد كارى از دست شما ساخته نيست ! ) 56 - چرا كه من توكل بر اللَّه كه پروردگار من و شما است كرده‌ام ، هيچ جنبنده اى نيست مگر اينكه او بر وى تسلط دارد ( اما سلطه اى توام با عدالت چرا كه ) پروردگار من بر صراط مستقيم است .\r\n","description":"","footnote":"","page_name":" 134 ","page_number":134},
  {"content":"\r\n57 - و اگر روى برگردانيد من رسالتى را كه مامور بودم به شما رساندم ، و خداوند گروه ديگرى را جانشين شما مىكند و شما كمترين ضررى به او نمىرسانيد پروردگار من حافظ و نگاهبان هر چيز است .\r\n\r\nتفسير :\r\n\r\nمنطق نيرومند هود\r\nحال ببينيم اين قوم سركش و مغرور يعنى قوم عاد در برابر برادرشان هود ع و نصائح و اندرزها و راهنماييهاى او چه واكنشى نشان دادند .\r\n« آنها گفتند : اى هود تو دليل روشنى براى ما نياورده اى » ( * ( قالُوا يا هُودُ ما جِئْتَنا ) * بينة ) .\r\n« و ما هرگز به خاطر سخنان تو دست از دامن بتها و خدايانمان بر نمىداريم » ( * ( وَما نَحْنُ بِتارِكِي آلِهَتِنا عَنْ قَوْلِكَ ) * ) .\r\n« و ما هرگز به تو ايمان نخواهيم آورد » ! ( * ( وَما نَحْنُ لَكَ بِمُؤْمِنِينَ ) * ) .\r\nو پس از اين سه جمله غير منطقى ، اضافه كردند : « ما فكر مىكنيم تو ديوانه شده اى و علتش اين بوده كه مبغوض خدايان ما گشته اى و آنها به عقل تو آسيب رسانده‌اند » ( * ( إِنْ نَقُولُ إِلَّا اعْتَراكَ بَعْضُ آلِهَتِنا بِسُوءٍ ) * . )\r\nبدون شك هود - همانگونه كه برنامه و وظيفه تمام پيامبران است - معجزه يا معجزاتى براى اثبات حقانيت خويش به آنها عرضه داشته بود ، ولى آنها به خاطر كبر و غرورى كه داشتند مانند ساير اقوام لجوج ، معجزات را انكار كردند و آنها را سحر شمردند ، يا يك سلسله تصادفها و حوادث اتفاقى كه نمىتواند دليلى بر چيزى بوده باشد .\r\nاز اين گذشته نفى بت پرستى دليلى لازم ندارد هر كس مختصر عقل و\r\n","description":"","footnote":"","page_name":" 135 ","page_number":135},
  {"content":"\r\nشعورى داشته باشد و خود را از تعقيب برهاند آن را به خوبى در مىيابد و بفرض كه دليل بخواهد آيا دلائل علاوه بر منطقى و عقلى به معجزه هم نياز دارد ؟\r\nو به تعبير ديگر آنچه در دعوت هود در آيات گذشته آمد ، دعوت به سوى خداوند يگانه و باز گشت به سوى او و استغفار از گناهان و نفى هر گونه شرك و بتپرستى است ، همه اينها مسائلى است كه اثبات آن با دليل عقلى كاملا امكان پذير است .\r\nبنا بر اين اگر منظور آنها از نفى « بينة » ، نفى دليل عقلى بوده ، مسلما اين سخن نادرست است ، و اگر منظور نفى « معجزه » بوده ، اين ادعا نياز به معجزه نداشته است ، و به هر حال اين جمله كه آنها گفته‌اند ما هرگز به خاطر سخنان تو ، بتهاى خود را فراموش نمىكنيم بهترين دليل بر لجاجت آنها است ، چرا كه انسان عاقل و حقيقت جو سخن حق را از هر كس كه باشد مىپذيرد .\r\nمخصوصا اين جمله كه آنها هود را متهم به « جنون » كردند ، جنونى كه بر اثر خشم خدايان حاصل شده بود ! خود بهترين دليل بر خرافى بودن و خرافه پرستى آنها است .\r\nسنگ و چوبهاى بىجان و بىشعور كه نياز به حمايت بندگان خود دارند ، چگونه مىتوانند عقل و شعور را از انسان عاقلى بگيرند .\r\nبه علاوه آنها چه دليلى بر جنون هود داشتند جز اينكه او ، سنت شكنى كرده ، و با آداب و سنن خرافى محيطش به پيكار برخاسته بود ، اگر اين دليل جنون باشد تمام مصلحان جهان و مردان انقلابى كه بر ضد روشهاى غلط به پا خاستند بايد مجنون باشند .\r\nو اين تازگى ندارد ، تاريخ گذشته و معاصر پر است از نسبت جنون به مردان و زنان نيكانديش و سنت شكن كه بر ضد خرافات و استعمارها و اسارتها به پا مىخاستند .\r\n","description":"","footnote":"","page_name":" 136 ","page_number":136},
  {"content":"\r\nبه هر حال هود مىبايد پاسخى دندانشكن به اين قوم گمراه و لجوج بدهد ، پاسخى كه هم آميخته با منطق باشد ، و هم از موضع قدرت ادا شود . قرآن ميگويد :\r\nاو در پاسخ آنها اين چند جمله را بيان كرد :\r\n« من خدا را به شهادت مىطلبم و همه شما نيز شاهد باشيد كه من از اين بتها و خدايانتان بيزارم » ( * ( قالَ إِنِّي أُشْهِدُ اللَّه وَاشْهَدُوا أَنِّي بَرِيءٌ مِمَّا تُشْرِكُونَ - مِنْ دُونِه ) * ) .\r\nاشاره به اينكه اگر اين بتها قدرتى دارند از آنها بخواهيد مرا از ميان بردارند ، من كه آشكارا به جنگ آنها بر خاسته‌ام و علنا بيزارى و تنفر از آنها را اعلام مىدارم ، چرا آنها ، معطلند ؟ انتظار چه چيز را مىكشند ؟ و چرا مرا نابود نمىكنند ؟ ! سپس اضافه مىكند : نه فقط كارى از آنها ساخته نيست ، شما هم با اين انبوه جمعيتتان قادر بر چيزى نيستيد ، « اگر راست مىگوئيد همگى دست به دست هم بدهيد و هر نقشه اى را مىتوانيد بر ضد من بكشيد و لحظه اى مرا مهلت ندهيد » ( * ( فَكِيدُونِي جَمِيعاً ثُمَّ لا تُنْظِرُونِ ) * ) .\r\nچرا من انبوه جمعيت شما را به هيچ مىشمرم ؟ و چرا كمترين اعتنايى به قوت و قدرت شما ندارم ؟ شمايى كه تشنه خون من هستيد و همه گونه قدرت داريد .\r\nبراى اينكه من پشتيبانى دارم كه قدرتش فوق قدرتها است « من توكل بر خدايى كردم كه پروردگار من و شما است » ( * ( إِنِّي تَوَكَّلْتُ عَلَى اللَّه رَبِّي وَرَبِّكُمْ ) * ) .\r\nاين خود دليل بر اين است كه من دروغ نمىگويم ، اين نشانه آن است كه من دل به جاى دگرى بسته‌ام ، اگر درست بينديشيد اين خود يك نوع معجزه است كه انسانى تك و تنها با عقايد خرافى جمعيتى نيرومند و متعصب به پيكار برخيزد ،\r\n","description":"","footnote":"","page_name":" 137 ","page_number":137},
  {"content":"\r\nو حتى آنها را تحريك به قيام بر ضد خود كند ، و در عين حال نه ترسى به خود راه دهد ، و نه دشمنانش قدرت بر تصميم گيرى بر ضد او داشته باشند .\r\nو بعد ادامه داد نه تنها شما ، « هيچ جنبنده اى در جهان نيست مگر اينكه در قبضه قدرت و فرمان خدا است » و تا او نخواهد كارى از آنان ساخته نيست ( * ( ما مِنْ دَابَّةٍ إِلَّا هُوَ آخِذٌ بِناصِيَتِها ) * ) .\r\nولى اين را نيز بدانيد خداى من از آن قدرتمندانى نيست كه قدرتش موجب خودكامگى و هوسبازى گردد و آن را در غير حق به كار برد ، بلكه « پروردگار من همواره بر صراط مستقيم و جاده عدل و داد مىباشد » و كارى بر خلاف حكمت و صواب انجام نمىدهد ( * ( إِنَّ رَبِّي عَلى صِراطٍ مُسْتَقِيمٍ ) * ) .\r\n\r\nدر اينجا به دو نكته بايد توجه داشت :\r\nنخست اين كه « ناصيه » در اصل به معنى موى پيش سر مىباشد ، و از ماده « نصا » ( بر وزن نصر ) به معنى اتصال و پيوستگى آمده است ، و اخذ به ناصيه ( گرفتن موى پيش سر ) كنايه از تسلط و قهر و غلبه بر چيزى است ، و اينكه در جمله بالا خداوند مىفرمايد : هيچ جنبنده اى نيست مگر اينكه ما ناصيه او را ميگيريم ، اشاره به قدرت قاهره او بر همه چيز است ، به گونه اى كه هيچ موجودى در برابر اراده او هيچگونه تاب مقاومت ندارد ، زيرا معمولا هنگامى كه موى پيش سر انسان يا حيوانى را محكم بگيرند ، قدرت مقاومت از او سلب مىشود .\r\nاين تعبير براى آن است كه مستكبران مغرور و بت پرستان از خود راضى ، و سلطه جويان ستمكار ، فكر نكنند اگر چند روزى ميدان به آنها داده شده است ، دليل بر آنست كه مىتوانند در برابر اراده پروردگار ، كوچكترين مقاومتى كنند ، باشد كه آنها به اين واقعيت توجه كنند و از مركب غرور فرود آيند .\r\nديگر اينكه جمله * ( إِنَّ رَبِّي عَلى صِراطٍ مُسْتَقِيمٍ ) * از زيباترين تعبيرات در\r\n","description":"","footnote":"","page_name":" 138 ","page_number":138},
  {"content":"\r\nباره قدرت آميخته با عدالت پروردگار است ، چرا كه قدرتمندان غالبا زورگو و ظالمند ، اما خداوند با قدرت بىانتهايش ، همواره بر صراط مستقيم عدالت و جاده صاف حكمت و نظم و حساب مىباشد .\r\nاين نكته را نيز از نظر نبايد دور داشت كه سخنان « هود » در برابر مشركان بيان كننده اين واقعيت است كه هر قدر دشمنان لجوج بر لجاجت خود بيفزايند ، رهبر قاطع بايد بر استقامت خود بيفزايد ، قوم هود او را سخت از بتها ترساندند ، او در مقابل ، آنها را به نحو شديدترى از قدرت قاهره خداوند بيم داد .\r\nسر انجام « هود » در آخرين سخن به آنها چنين مىگويد : « اگر شما از راه حق روى بر تابيد به من زيانى نمىرسد ، چرا كه من رسالت خويش را به شما ابلاغ كردم » ( * ( فَإِنْ تَوَلَّوْا فَقَدْ أَبْلَغْتُكُمْ ما أُرْسِلْتُ بِه إِلَيْكُمْ ) * ) .\r\nاشاره به اينكه گمان نكنيد اگر دعوت من پذيرفته نشود براى من شكست است ، من انجام وظيفه كردم ، انجام وظيفه ، پيروزى است ، هر چند دعوتم مورد قبول واقع نشود ، و اين درسى است براى همه رهبران راستين و پيشوايان راه حق ، كه هرگز از كار خود احساس خستگى و نگرانى نكنند ، هر چند مردم دعوت آنان را پذيرا نشوند .\r\nسپس همانگونه كه بت پرستان او را تهديد كرده بودند ، او به طرز شديدترى آنها را به مجازات الهى تهديد مىكند و ميگويد : « اگر شما دعوت حق را نپذيريد خداوند به زودى شما را نابود كرده و گروه ديگرى را جانشين شما مىكند و هيچگونه زيانى به او نمىرسانيد » ( * ( وَيَسْتَخْلِفُ رَبِّي قَوْماً غَيْرَكُمْ وَلا تَضُرُّونَه شَيْئاً ) * ) .\r\nاين قانون خلقت است ، كه هر گاه مردمى لياقت پذيرا شدن نعمت هدايت و يا نعمتهاى ديگر پروردگار را نداشته باشند ، آنها را از ميان بر مىدارد و و گروهى لايق به جاى آنان مىنشاند .\r\n","description":"","footnote":"","page_name":" 139 ","page_number":139},
  {"content":"\r\n« اين را هم بدانيد كه پروردگار من حافظ همه چيز و نگاهدارنده هر گونه حساب است » ( * ( إِنَّ رَبِّي عَلى كُلِّ شَيْءٍ حَفِيظٌ ) * ) .\r\nنه فرصت از دست او مىرود ، نه موقعيت را فراموش مىكند ، نه پيامبران و دوستان خود را به دست نسيان مىسپارد ، و نه حساب هيچكس از علم او بيرون است ، بلكه همه چيز را مىداند و بر هر چيز مسلط است .\r\n\r\n[ سوره هود ‹ 11 › : آيات 58 تا 60 
  ]\r\nوَ لَمَّا جاءَ أَمْرُنا نَجَّيْنا هُوداً وَالَّذِينَ آمَنُوا مَعَه بِرَحْمَةٍ مِنَّا وَنَجَّيْناهُمْ مِنْ عَذابٍ غَلِيظٍ ‹ 58 › وَتِلْكَ عادٌ جَحَدُوا بِآياتِ رَبِّهِمْ وَعَصَوْا رُسُلَه وَاتَّبَعُوا أَمْرَ كُلِّ جَبَّارٍ عَنِيدٍ ‹ 59 › وَأُتْبِعُوا فِي هذِه الدُّنْيا لَعْنَةً وَيَوْمَ الْقِيامَةِ أَلا إِنَّ عاداً كَفَرُوا رَبَّهُمْ أَلا بُعْداً لِعادٍ قَوْمِ هُودٍ ‹ 60 ›\r\n\r\nترجمه :\r\n58 - و هنگامى كه فرمان ما فرا رسيد هود و آنها را كه با او ايمان آورده بودند به رحمت خود نجات بخشيديم و از عذاب شديد آنها را رها ساختيم .\r\n59 - و اين قوم عاد بود كه آيات پروردگارشان را انكار كردند و رسولان او را معصيت نمودند و از فرمان هر ستمگر دشمن حق پيروى كردند .\r\n60 - بدنبال آنها در اين جهان لعنت ( و نام ننگين ) ماند و در قيامت ( گفته مىشود ) بدانيد عاد نسبت به پروردگارشان كفر ورزيدند ، دور باد عاد ، قوم هود ، ( از رحمت خدا و خير و سعادت ) .\r\n\r\nتفسير : لعن و نفرين ابدى بر اين قوم ستمگر\r\nدر آخرين قسمت از آيات مربوط به سرگذشت قوم عاد و پيامبرشان هود ،\r\n","description":"","footnote":"","page_name":" 140 ","page_number":140},
  {"content":"\r\nبه مجازات دردناك اين سركشان اشاره كرده ، نخست مىگويد :\r\n« هنگامى كه فرمان ما دائر به مجازاتشان فرا رسيد ، هود و كسانى را كه با او ايمان آورده بودند به خاطر رحمت و لطف خاصى كه به آنان داشتيم رهايى بخشيد » ( * ( وَلَمَّا جاءَ أَمْرُنا نَجَّيْنا هُوداً وَالَّذِينَ آمَنُوا مَعَه بِرَحْمَةٍ مِنَّا ) * ) .\r\nو باز براى تاكيد بيشتر مىفرمايد : « و ما اين قوم با ايمان را از عذاب شديد و غليظ رهايى بخشيديم » ( * ( وَنَجَّيْناهُمْ مِنْ عَذابٍ غَلِيظٍ ) * ) .\r\nجالب اينكه : قبل از آنكه مجازات افراد بىايمان و ياغى و ستمكار را بيان كند ، نجات و رهايى قوم با ايمان را ذكر مىكند ، تا اين پندار پيدا نشود كه به هنگام عذاب الهى طبق ضرب المثل معروف خشك و تر با هم خواهند سوخت ، چرا كه او حكيم است و عادل ، و محال است كه حتى يك فرد با ايمان را در ميان انبوهى بىايمان و گناهكار مجازات كند .\r\nبلكه رحمت الهى اين گونه اشخاص را قبل از درگير شدن مجازات به محل امن و امانى منتقل مىسازد ، چنان كه ديديم قبل از آنكه طوفان فرا رسد كشتى نجات نوح آماده بود و پيش از آنكه شهرهاى لوط درهم كوبيده شود ، شب هنگام لوط و تعداد معدود ياران با ايمانش به فرمان الهى خارج شدند .\r\nدر اينكه جمله « نجينا » ( رهايى بخشيديم ) چرا در اين آيه تكرار شده تفسيرهاى گوناگونى وجود دارد ، بعضى معتقدند كه « نجينا » در مرحله اول اشاره به رهايى بخشيدن از مجازات دنيا است و در مرحله دوم رهايى از عذاب آخرت است كه با توصيف به غليظ بودن نيز كاملا سازگار است .\r\nبعضى ديگر به نكته لطيفى اشاره كرده‌اند كه چون سخن از رحمت الهى به ميان آمده اگر بلا فاصله كلمه عذاب تكرار مىشد ، تناسب نداشت ، رحمت كجا و عذاب غليظ كجا ، لذا « نجينا » بار ديگر تكرار شده تا ميان اين دو فاصله بيفتد و چيزى از شدت عذاب و تاكيد روى آن كاسته نشود .\r\n","description":"","footnote":"","page_name":" 141 ","page_number":141},
  {"content":"\r\nاين نكته را نيز بايد مورد توجه قرار داد كه در آيات قرآن در چهار مورد « عذاب » توصيف به « غليظ » شده است ( 1 ) كه با دقت در آن آيات چنين به نظر مىرسد كه عذاب غليظ مربوط به سراى ديگر است مخصوصا آيات سوره ابراهيم كه در آن اشاره بر عذاب غليظ شده است با صراحت ، حال دوزخيان را بيان مىدارد . و بايد همچنين باشد چرا كه هر اندازه عذاب دنيا شديد باشد باز در برابر عذاب آخرت خفيف و كم اهميت است .\r\nاين تناسب نيز قابل ملاحظه است كه قوم عاد چنان كه در سوره « قمر » و سوره « حاقه » به خواست خدا خواهد آمد ، افراد خشن و درشت و بلند قامت بودند ، كه اندام آنها به تنه درختان نخل تشبيه شده و به همين نسبت ساختمانهاى محكم و بزرگ و بلند داشتند تا آنجا كه در تاريخ قبل از اسلام مىخوانيم :\r\nعربها بناهاى بلند و محكم را به عاد نسبت مىدادند و مىگفتند « عادى » لذا عذاب آنها نيز مانند خودشان غليظ و خشن بوده است ، نه تنها در جهان ديگر ، در اين دنيا نيز مجازات آنها بسيار شديد و خشن بود ، چنان كه در تفسير سوره‌هاى فوق خواهد آمد .\r\nبعدا گناهان قوم عاد را در سه موضوع خلاصه مىكند : نخست اينكه آنها آيات پروردگارشان را انكار كردند ، و با لجاجت ، هر گونه دليل و مدرك روشنى را بر صدق دعوت پيامبرشان منكر شدند « ( * ( وَتِلْكَ عادٌ جَحَدُوا بِآياتِ رَبِّهِمْ ) * ) .\r\nديگر اينكه آنها از نظر عمل نيز « به عصيان و سركشى در برابر پيامبران برخاستند » ( * ( وَعَصَوْا رُسُلَه ) * ) اينكه « رسل » به صورت جمع بيان شده يا به خاطر آن است كه دعوت همه پيامبران بسوى يك واقعيت است ( توحيد و شاخه‌هاى آن ) بنا بر اين انكار\r\n\r\n","description":"","footnote":"\r\n( 1 ) سوره ابراهيم آيه 17 - لقمان آيه 24 و سوره فصلت آيه 50 .\r\n","page_name":" 142 ","page_number":142},
  {"content":"\r\nيك پيامبر در حكم انكار همه پيامبران است ، و يا اينكه هود آنها را به ايمان به انبياى پيشين نيز دعوت مىكرد و آنها انكار مىكردند .\r\nسومين گناهشان اين بود كه فرمان خدا را رها كرده « و از فرمان هر جبار عنيدى پيروى مىكردند » ( * ( وَاتَّبَعُوا أَمْرَ كُلِّ جَبَّارٍ عَنِيدٍ ) * ) چه گناهى از اين گناهان بالاتر ، ترك ايمان ، مخالفت پيامبران و گردن نهادن به فرمان جباران عنيد .\r\n« جبار » به كسى مىگويند كه از روى خشم و غضب مىزند و مىكشد و نابود مىكند ، و پيرو فرمان عقل نيست و به تعبير ديگر جبار كسى است كه ديگرى را مجبور به پيروى خود مىكند و يا مىخواهد نقص خود را با ادعاى عظمت و تكبر ظاهرا بر طرف سازد ، و « عنيد » كسى است كه با حق و حقيقت ، فوق العاده مخالف است و هيچگاه زير بار حق نمىرود .\r\nاين دو صفت ، صفت بارز طاغوتها و مستكبران هر عصر و زمان است ، كه هرگز گوششان بدهكار حرف حق نيست ، و با هر كس مخالف شدند با قساوت و بىرحمى ، شكنجه مىكنند و مىكوبند و از ميان مىبرند .\r\nدر اينجا يك سؤال پيش مىآيد و آن اينكه اگر جبار معنايش اين است ، چرا يكى از صفات خدا در قرآن سوره حشر آيه 23 و ساير منابع اسلامى « جبار » ذكر شده است ؟\r\nپاسخ اينكه : « جبار در اصل ريشه لغت همانگونه كه در بالا اشاره كرديم ، يا از ماده » جبر « به معنى قهر و غلبه و قدرت است و يا از ماده » جبران « به معنى بر طرف ساختن نقص چيزى است .\r\nولى « جبار » چه به معنى اول باشد يا دوم در دو شكل به كار مىرود ، گاهى به صورت مذمت و آن در موردى است كه انسانى بخواهد كمبودها و نقائص خود را با « خود برتربينى » و تكبر و ادعاهاى غلط جبران كند ، و يا اينكه بخواهد\r\n","description":"","footnote":"","page_name":" 143 ","page_number":143},
  {"content":"\r\nديگرى را در برابر اراده و خواست دل خويش مقهور و ذليل سازد .\r\nاين معنى در بسيارى از آيات قرآن آمده و با صفات مذموم ديگرى احيانا همراه است مانند آيه فوق كه توام با « عنيد » ذكر شده و در آيه 32 سوره مريم از زبان عيسى پيامبر خدا مىخوانيم وَلَمْ يَجْعَلْنِي جَبَّاراً شَقِيًّا « خداوند مرا جبار شقى قرار نداده است » ، و يا در حالات بنى اسرائيل در باره ساكنان ستمگر بيت المقدس مىخوانيم كه آنها به موسى گفتند إِنَّ فِيها قَوْماً جَبَّارِينَ : « در اين سر زمين گروهى ستمگر و ستم پيشه‌اند » ( مائده آيه 22 ) اما گاه « جبار » از همين دو ريشه در معنى مدح به كار مىرود و به كسى گفته مىشود كه نيازمنديهاى مردم و نقائص آنها را جبران مىكند ، و استخوانهاى شكسته را پيوند مىدهد ، و يا اينكه داراى قدرت فراوانى است كه غير او در برابر او خاضع مىباشند بىآنكه بخواهد بر كسى ستم كند و يا از قدرتش سوء استفاده نمايد و به همين جهت ، جبار به هنگامى كه به اين معنى باشد با صفات مدح ديگر همراه مىگردد ، چنان كه در آيه 23 سوره حشر مىخوانيم الْمَلِكُ الْقُدُّوسُ السَّلامُ الْمُؤْمِنُ الْمُهَيْمِنُ الْعَزِيزُ الْجَبَّارُ الْمُتَكَبِّرُ : « او فرمانرواى پاك و منزهى است كه بندگانش هرگز از او ستم نمىبينند ، و نگهبان و حافظ غير قابل شكست و قدرتمند و برتر است » روشن است كه صفاتى همچون قدوس و سلام و مؤمن ، هرگز با جبار به معنى ظالم و ستمگر ، و متكبر به معنى خود برتر بين سازگار نيست ، و اين عبارت به خوبى نشان مىدهد كه جبار در اينجا به معنى دوم است .\r\nولى از آنجا كه بعضى تنها پاره اى از استعمالات جبار را در نظر گرفته و به ريشه لغت و معانى متعدد آن توجه نكرده‌اند ، چنين پنداشته‌اند كه به كار بردن آن در باره خداوند صحيح به نظر نمىرسد ( و همچنين واژه متكبر ) اما با در نظر\r\n","description":"","footnote":"","page_name":" 144 ","page_number":144},
  {"content":"\r\nگرفتن ريشه‌هاى اصلى لغت ، ايراد بر طرف مىشود ( 1 ) .\r\nدر آخرين آيه مورد بحث كه داستان هود و قوم عاد در آنجا به آن پايان مىگيرد ، نتيجه اعمال زشت و نادرست آنها را چنين بيان مىكند : « آنها بخاطر اعمالشان در اين دنيا مورد لعن و نفرين واقع شدند ، و بعد از مرگشان جز نام بد و تاريخ ننگين از آنها باقى نماند » ( * ( وَأُتْبِعُوا فِي هذِه الدُّنْيا لَعْنَةً ) * ) .\r\nو در روز رستاخيز گفته مىشود : « بدانيد كه قوم عاد پروردگارشان را انكار كردند ( * ( وَيَوْمَ الْقِيامَةِ أَلا إِنَّ عاداً كَفَرُوا رَبَّهُمْ ) * ) .\r\n« دور باد عاد ، قوم هود از رحمت پروردگار » ( * ( أَلا بُعْداً لِعادٍ قَوْمِ هُودٍ ) * ) با اينكه كلمه « عاد » براى معرفى اين گروه كافى است در آيه فوق بعد از ذكر عاد ، قوم هود نيز ذكر شده است كه هم تاكيد را مىرساند و هم اشاره به اين است اين گروه همان كسانى هستند كه پيامبر دلسوزشان هود را آن همه ناراحت و متهم ساختند ، و به همين جهت از رحمت خداوند دورند .\r\n\r\nدر اينجا به چند نكته بايد توجه داشت :\r\n\r\n1 - قوم عاد از نظر تاريخ\r\nگرچه بعضى از مورخان غربى مانند « اسپرينگل » خواسته‌اند وجود قوم عاد را از نظر تاريخى منكر شوند ، شايد به دليل اينكه در غير آثار اسلامى ذكرى از آن نيافته‌اند و در كتب عهد قديم ( تورات ) اثرى از آن نديده‌اند ، ولى مداركى در دست است كه نشان مىدهد قصه عاد بطور اجمال در زمان جاهليت عرب مشهور\r\n\r\n","description":"","footnote":"\r\n( 1 ) به كتاب تاج العروس زبيدى و مفردات راغب و تفسير مجمع البيان و تفسير المنار ذيل آيه مورد بحث و يا آيات آخر سوره حشر مراجعه فرمائيد .\r\n","page_name":" 145 ","page_number":145},
  {"content":"\r\nبوده ، و شعراى پيش از اسلام نيز از قوم هود سخن گفته‌اند ، حتى در عصر جاهليت بناهاى بلند و محكم را به « عاد » نسبت مىدادند و بر آن كلمه « عادى » اطلاق مىكردند .\r\nبعضى از مورخان معتقدند « عاد » بر دو قبيله اطلاق مىشود ، قبيله اى از انسانهاى قبل از تاريخ بوده‌اند كه در جزيره عربستان زندگى مىكرده‌اند ، سپس از ميان رفتند و آثارشان نيز از ميان رفت ، و تاريخ بشر از زندگى آنان جز افسانه هايى كه قابل اطمينان نيست حفظ نكرده است ، و تعبير قرآن عاد الاولى ( سوره نجم آيه 50 ) را اشاره به همين گرفته‌اند .\r\nاما در دوران تاريخ بشر و احتمالا در حدود 700 سال قبل از ميلا مسيح يا قديمتر ، قوم ديگرى به نام عاد وجود داشتند كه در سر زمين « احقاف » يا « يمن » زندگى مىكردند .\r\nآنها داراى قامتهايى طويل و اندامى قوى و پرقدرت بودند ، و به همين دليل جنگ آورانى زبده محسوب مىشدند .\r\nبه علاوه از نظر تمدن تا حدود زيادى پيشرفته بودند ، شهرهاى آباد ، زمينهاى خرم و سرسبز ، باغهاى پرطراوت داشتند ، آن چنان كه قرآن در توصيف آنها مىگويد الَّتِي لَمْ يُخْلَقْ مِثْلُها فِي الْبِلادِ : « نظير آن در بلاد جهان خلق نشده بود » ( فجر آيه 8 ) به همين جهت بعضى از مستشرقين گفته‌اند كه قوم عاد در حدود برهوت ( يكى از نواحى حضرموت يمن ) زندگى مىكردند و بر اثر آتشفشانهاى اطراف بسيارى از آنها از ميان رفتند و بقايايشان متفرق شدند .\r\nبه هر حال اين قوم مدتى در ناز و نعمت به سر مىبردند ، ولى آن چنان كه شيوه بيشتر متنعمان است مست غرور و غفلت شدند و از قدرتشان براى ظلم و ستم و استعمار و استثمار ديگران سوء استفاده كردند و مستكبران و جباران عنيد را\r\n","description":"","footnote":"","page_name":" 146 ","page_number":146},
  {"content":"\r\nپيشواى خود ساختند ، آئين بتپرستى را بر پا نمودند و به هنگام دعوت پيامبرشان هود با آن همه تلاش و كوششى كه در پند و اندرز و روشن ساختن انديشه و افكار آنان و اتمام حجت نسبت به ايشان داشت نه تنها كمترين وقعى ننهادند بلكه به خاموش كردن نداى اين مرد بزرگ حق طلب برخاستند .\r\nگاهى او را به جنون و سفاهت نسبت دادند و زمانى از خشم خدايان وى را ترساندند ، اما او همچون كوه در مقابل خشم اين قوم مغرور و زورمند ايستادگى به خرج داد ، و سر انجام توانست گروهى در حدود چهار هزار نفر را پاكسازى كرده و به آئين حق بخواند ، اما ديگران بر لجاجت و عناد خود باقى ماندند .\r\nسر انجام چنان كه در آيات سوره « ذاريات » و « حاقه » و « قمر » خواهد آمد ، طوفان شديد و بسيار كوبنده اى به مدت هفت شب و شش روز بر آنها مسلط شد كه قصرهايشان را در هم كوبيد ، و اجسادشان را همچون برگهاى پائيزى بر امواج باد سوار كرد و به اطراف پراكنده ساخت ، مؤمنان راستين را قبلا از ميان آنان بيرون برد و نجات داد ، و زندگانى و سر نوشتشان درس بزرگ عبرتى براى همه جباران و خودكامگان گشت ( 1 ) .\r\n\r\n2 - لعن و نفرين ابدى بر قوم عاد باد\r\nاين تعبير و مشابه آن در آيات متعددى از قرآن در باره اقوام مختلفى آمده است كه پس از شرح بخشى از حالات آنها مىفرمايد : أَلا بُعْداً لِثَمُودَ ( سوره هود آيه 68 ) أَلا بُعْداً لِمَدْيَنَ كَما بَعِدَتْ ثَمُودُ ( سوره هود آيه 89 ) فَبُعْداً لِلْقَوْمِ الظَّالِمِينَ ( سوره مؤمنون آيه 41 ) فَبُعْداً لِقَوْمٍ لا يُؤْمِنُونَ ( سوره مؤمنون آيه 44 ) و همچنين در داستان نوح قبلا خوانديم وَقِيلَ بُعْداً لِلْقَوْمِ الظَّالِمِينَ ( سوره هود آيه 44 )\r\n\r\n","description":"","footnote":"\r\n( 1 ) تفسير الميزان ، تفسير مجمع البيان و كتاب اعلام قرآن .\r\n","page_name":" 147 ","page_number":147},
  {"content":"\r\nدر تمام اين آيات ، نفرين شعار گونه اى در باره كسانى كه گناه عظيمى انجام داده‌اند ، دائر به دورى آنها از رحمت خداوند شده است .\r\nاين درست به شعارهايى مىماند كه امروز براى افراد و گروه‌هاى سركش و استعمارگر و ستم پيشه گفته مىشود ، منتها اين شعار قرآنى بقدرى جالب و جامع است كه تنها ناظر به يك جنبه و يك بعد نيست ، چرا كه وقتى مىگوئيم دور باد فلان گروه ، هم دورى از رحمت خداوند را شامل مىشود هم دورى از سعادت ، و هم دورى از هر گونه خير و بركت و نعمت ، و هم دورى از بندگان خدا . البته دورى آنها از خير و سعادت ، عكس العمل دوريشان در درون جان و فكر و در محيط عمل از خدا و خلق خداست ، چرا كه هر گونه ايده و عملى بازتابى در سراى ديگر و جهان پس از مرگ دارد ، بازتابى كاملا مشابه آن و به همين دليل اين دوريها در اين جهان سرچشمه بعد و دورى در آخرت ، از رحمت و عفو و بخشش و مواهب الهى خواهد بود ( 1 ) .\r\n\r\n","description":"","footnote":"\r\n( 1 ) كلمه « بعدا » از نظر تركيب نحوى در آيه فوق « مفعول مطلق » است براى جمله « ابعد هم اللَّه » كه در تقدير مىباشد ، البته قاعدتا بايد « ابعادا » به جاى « بعدا » باشد زيرا مصدر « ابعد » ابعاد است ، اما گاه مىشود كه مصدر ثلاثى مجرد به هنگام ذكر مفعول مطلق بجاى مصدر باب افعال مىنشيند مانند « * ( وَاللَّه أَنْبَتَكُمْ مِنَ الأَرْضِ نَباتاً ) * » ( دقت كنيد )\r\n","page_name":" 148 ","page_number":148},
  {"content":"\r\n\r\n[ سوره هود ‹ 11 › : آيه 61 
  ]\r\nوَ إِلى ثَمُودَ أَخاهُمْ صالِحاً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه هُوَ أَنْشَأَكُمْ مِنَ الأَرْضِ وَاسْتَعْمَرَكُمْ فِيها فَاسْتَغْفِرُوه ثُمَّ تُوبُوا إِلَيْه إِنَّ رَبِّي قَرِيبٌ مُجِيبٌ ‹ 61 ›\r\n\r\nترجمه :\r\n61 - و به سوى ( قوم ) ثمود برادرشان صالح را فرستاديم ، گفت : اى قوم من ! اللَّه را پرستش كنيد كه معبودى جز او براى شما نيست ، او است كه شما را از زمين آفريد و آبادى آن را به شما واگذار نمود ، از او آمرزش بطلبيد سپس به سوى از باز گرديد كه پروردگارم ( به بندگان خود ) نزديك و اجابت كننده ( تقاضاهاى آنها ) است .\r\n\r\nتفسير :\r\n\r\nآغاز سرگذشت قوم ثمود\r\nسر گذشت قوم عاد با تمام درسهاى عبرت انگيزش به طور فشرده پايان يافت و اكنون نوبت قوم ثمود است ، همان جمعيتى كه طبق نقل تواريخ در سرزمين وادى القرى در ميان مدينه و شام زندگى داشتند .\r\nباز در اينجا مىبينيم كه قرآن مجيد هنگامى كه سخن از پيامبر آنها صالح مىگويد به عنوان « برادر » از او ياد مىكند ، چه تعبيرى از اين رساتر و زيباتر كه به قسمتى از محتواى آن در تفسير آيات گذشته اشاره كرديم : برادرى دلسوز و مهربان كه جز خير خواهى هدف ديگرى ندارد . « ما به سوى قوم ثمود برادرشان صالح را فرستاديم » ( * ( وَإِلى ثَمُودَ أَخاهُمْ صالِحاً ) * ) باز مىبينيم برنامه صالح همان برنامه اصولى همه پيامبران است ، برنامه اى كه از « توحيد » و نفى هر گونه شرك و بت پرستى كه خمير مايه تمام رنجهاى بشر است ، آغاز مىشود .\r\n","description":"","footnote":"","page_name":" 149 ","page_number":149},
  {"content":"\r\n« گفت اى قوم من ! خدا را پرستش كنيد كه هيچ معبودى جز او نيست » ( * ( قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه ) * ) سپس براى تحريك حس حقشناسى آنها به گوشه اى از نعمتهاى مهم پروردگار كه سراسر وجودشان را فرا گرفته اشاره كرده ، مىگويد :\r\n« او كسى است كه شما را از زمين آفريد » ( * ( هُوَ أَنْشَأَكُمْ مِنَ الأَرْضِ ) * ) زمين و آن خاك بىارزش و بىمقدار كجا و اين وجود عالى و خلقت بديع كجا ؟ آيا هيچ عقلى اجازه مىدهد كه انسان چنين خالق و پروردگارى را كه اين همه قدرت دارد و اين همه نعمت بخشيده كنار بگذارد و به سراغ اين بتهاى مسخره برود ؟\r\nپس از اشاره به نعمت آفرينش ، نعمتهاى ديگرى را كه در زمين قرار داده به اين انسانهاى سركش يادآورى مىكند : « او كسى است كه عمران و آبادى زمين را به شما سپرد و قدرت و وسائل آن را در اختيارتان قرار داد » ( * ( وَاسْتَعْمَرَكُمْ فِيها ) * ) .\r\n« واژه استعمار » و « اعمار » در لغت عرب در اصل به معنى تفويض آبادى زمين به كسى است و طبيعى است كه لازمه آن اين است كه وسائل لازم را در اختيار او بگذارد ، اين چيزى است كه ارباب لغت مانند « راغب » در مفردات و بسيارى از مفسران در تفسير آيه فوق گفته‌اند .\r\nاين احتمال نيز در معنى آيه داده شده است كه منظور آن است كه خداوند عمر طولانى به شما داده ، ولى البته معنى اول با توجه به متون لغت صحيحتر به نظر مىرسد .\r\nو در هر حال اين موضوع به هر دو معنى در باره قوم ثمود ، صادق بوده است ، چرا كه آنها زمينهاى آباد و خرم و سرسبز و باغهايى پر نعمت داشتند و اصولا در كشاورزى ابتكار و قدرت فراوان به خرج مىدادند ، و از اين گذشته عمرهاى\r\n","description":"","footnote":"","page_name":" 150 ","page_number":150},
  {"content":"\r\nطولانى و اندامهايى قوى و نيرومند داشتند ، و در ساختن بناهاى محكم پيشرفته بودند ، چنان كه قرآن مىگويد : وَكانُوا يَنْحِتُونَ مِنَ الْجِبالِ بُيُوتاً آمِنِينَ « در دل كوه‌ها خانه‌هاى امن و امان به وجود مىآوردند » ( سوره حجر آيه 82 ) قابل توجه اينكه قرآن نمىگويد خداوند زمين را آباد كرد و در اختيار شما گذاشت ، بلكه مىگويد عمران و آبادى زمين را به شما تفويض كرد ، اشاره به اينكه وسائل از هر نظر آماده است ، اما شما بايد با كار و كوشش زمين را آباد سازيد و منابع آن را بدست آوريد و بدون كار و كوشش سهمى نداريد .\r\nدر ضمن اين حقيقت نيز از آن استفاده مىشود كه براى عمران و آبادى بايد به يك ملت مجال داد و كارهاى آنها را بدست آنان سپرد ، و وسائل و ابزار لازم را در اختيارشان گذارد .\r\n« اكنون كه چنين است ، از گناهان خود توبه كنيد و به سوى خدا باز گرديد كه پروردگار من به بندگان خود نزديك است و در خواست آنها را اجابت مىكند » ( * ( فَاسْتَغْفِرُوه ثُمَّ تُوبُوا إِلَيْه إِنَّ رَبِّي قَرِيبٌ مُجِيبٌ ) * ) .\r\n\r\nاستعمار در قرآن و عصر ما\r\nهمانگونه كه در آيات فوق ديديم ، پيامبر خدا صالح براى ايفاى نقش تربيتى خود در ميان قوم گمراه « ثمود » آنان را به ياد آفرينش عظيم انسان از خاك و تفويض آبادى زمين و منابع آن به او سخن مىگويد .\r\nولى اين كلمه استعمار با آن زيبايى خاص و كشندگى مفهوم كه هم عمران و آبادى را دربر دارد و هم تفويض اختيارات و هم تهيه وسائل و ابزار ، آن چنان مفهومش در عصر ما مسخ شده كه درست در نقطه مقابل مفهوم قرآنى قرار گرفته .\r\nتنها واژه استعمار نيست كه به اين سرنوشت شوم گرفتار شده است ، كلمات زيادى چه در فارسى و چه در عربى و چه در لغات ديگر مىيابيم كه گرفتار همين\r\n","description":"","footnote":"","page_name":" 151 ","page_number":151},
  {"content":"\r\nمسخ و تحريف و واژگونگى شده است ، مانند « حضارت » و « ثقافت » و « حريت » در عربى و كلماتى مانند تمدن ، روشنفكرى آزادى و آزادگى ، هنر و هنرمندى در فارسى و در سايه اين تحريفها هر گونه از خود بيگانگى و ماده پرستى و اسارت انسانها و انكار هر گونه واقعيت و توسعه هر گونه فساد و انجام هر كار شتابزده و بى مطالعه انجام مىگردد .\r\nبه هر حال مفهوم واقعى استعمار در عصر ما ، استيلاى قدرتهاى بزرگ سياسى و صنعتى بر ملتهاى مستضعف و كم قدرت است ، كه محصول آن غارت و چپاولگرى و مكيدن خون آنها و به يغما بردن منابع حياتى آنان است .\r\nاين استعمار كه چهره‌هاى شوم گوناگونى دارد گاهى در شكل فرهنگى ، گاهى فكرى ، گاه اقتصادى و گاه سياسى و نظامى مجسم شود ، همان است كه چهره دنياى امروز ما را تاريك و سياه كرده ، اقليتى در اين جهان داراى همه چيز و اكثريت عظيمى فاقد همه چيزند ، اين استعمار سرچشمه جنگها و ويرانيها و تبه كاريها و مسابقه كمرشكن تسليحاتى است .\r\nواژه اى را كه قرآن براى اين مفهوم به كار برده واژه استضعاف است كه درست قالب اين معنى است ، يعنى ضعيف ساختن به مفهوم وسيع كلمه ، ضعيف ساختن فكر و سياست و اقتصاد و هر چيز ديگر .\r\nدامنه استعمار در عصر ما آن چنان گسترده است كه خود واژه استعمار نيز استعمارى شده است چرا كه مفهوم لغوى آن كاملا واژگونه است .\r\nبه هر حال استعمار داستان غم انگيز طولانى دارد ، كه مىتوان گفت سراسر تاريخ بشر را در بر مىگيرد گرچه دائما تغيير چهره مىدهد ولى بدرستى معلوم نيست چه زمانى از جوامع انسانى ، ريشه كن خواهد شد ، و زندگى بشر بر پايه تعاون و احترام متقابل انسانها و كمك به پيشرفت يكديگر در تمام زمينه‌ها خواهد انجاميد .\r\n","description":"","footnote":"","page_name":" 152 ","page_number":152},
  {"content":"\r\n\r\n[ سوره هود ‹ 11 › : آيات 62 تا 65 
  ]\r\nقالُوا يا صالِحُ قَدْ كُنْتَ فِينا مَرْجُوًّا قَبْلَ هذا أَ تَنْهانا أَنْ نَعْبُدَ ما يَعْبُدُ آباؤُنا وَإِنَّنا لَفِي شَكٍّ مِمَّا تَدْعُونا إِلَيْه مُرِيبٍ ‹ 62 › قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي مِنْه رَحْمَةً فَمَنْ يَنْصُرُنِي مِنَ اللَّه إِنْ عَصَيْتُه فَما تَزِيدُونَنِي غَيْرَ تَخْسِيرٍ ‹ 63 › وَيا قَوْمِ هذِه ناقَةُ اللَّه لَكُمْ آيَةً فَذَرُوها تَأْكُلْ فِي أَرْضِ اللَّه وَلا تَمَسُّوها بِسُوءٍ فَيَأْخُذَكُمْ عَذابٌ قَرِيبٌ ‹ 64 › فَعَقَرُوها فَقالَ تَمَتَّعُوا فِي دارِكُمْ ثَلاثَةَ أَيَّامٍ ذلِكَ وَعْدٌ غَيْرُ مَكْذُوبٍ ‹ 65 ›\r\n\r\nترجمه :\r\n62 - گفتند اى صالح ! تو پيش از اين مايه اميد ما بودى ! آيا ما را از پرستش آنچه پدرانمان مىپرستيدند نهى مىكنى ؟ و ما در مورد آنچه ما را به سوى آن دعوت مىكنى در شك و ترديد هستيم .\r\n63 - گفت : اى قوم من ! آيا اگر من دليل آشكارى از پروردگارم داشته باشم و رحمت او به سراغ من آمده باشد ( مىتوانم از ابلاغ رسالت او سرپيچى كنم ) اگر من نافرمانى او كنم چه كسى مىتواند مرا در برابر وى يارى دهد ؟ بنا بر اين ( سخنان ) شما چيزى جز اطمينان به زيانكار بودنتان بر من نمىافزايد .\r\n64 - اى قوم من ! اين ناقه خداوند است كه براى شما دليل و نشانه اى است بگذاريد در زمين خدا به چرا مشغول شود و هيچگونه آزارى به آن نرسانيد كه به زودى عذاب خدا شما را فرو خواهد گرفت .\r\n65 - ( اما ) آنها آن را از پاى در آوردند و او به آنها گفت ( مهلت شما تمام شده ) سه روز در خانه هاتان متمتع گرديد ( و بعد از آن عذاب الهى فرا خواهد رسيد ) اين وعده اى است كه دروغ نخواهد بود .\r\n\r\nتفسير :\r\nاكنون ببينيم مخالفان صالح در مقابل منطق زنده و حق طلبانه او چه\r\n","description":"","footnote":"","page_name":" 153 ","page_number":153},
  {"content":"\r\nپاسخى دادند ؟\r\nآنها براى نفوذ در صالح و يا لا اقل خنثى كردن نفوذ سخنانش در توده مردم از يك عامل روانى استفاده كردند ، و به تعبير عاميانه خواستند هندوانه زير بغلش بگذارند ، و « گفتند : اى صالح تو پيش از اين مايه اميد ما بودى » در مشكلات به تو پناه مىبرديم و از تو مشورت مىكرديم ، و به عقل و هوش و درايت تو ايمان داشتيم ، و در خيرخواهى و دلسوزى تو هرگز ترديد به خود راه نمىداديم ( * ( قالُوا يا صالِحُ قَدْ كُنْتَ فِينا مَرْجُوًّا قَبْلَ هذا ) * ) .\r\nاما متاسفانه اميد ما را بر باد دادى ، و با مخالفت با آئين بتپرستى و خدايان ما كه راه و رسم نياكان ما است و از افتخارات قوم ما محسوب مىشود نشان دادى كه نه احترامى براى بزرگان قائلى ، نه به عقل و هوش ما ايمان دارى ، و نه مدافع سنتهاى ما هستى .\r\n« راستى تو مىخواهى ما را از پرستش آنچه پدران ما مىپرستيدند نهى كنى » ؟\r\n( * ( أَ تَنْهانا أَنْ نَعْبُدَ ما يَعْبُدُ آباؤُنا ) * ) .\r\n« حقيقت اين است ما نسبت به آئينى كه تو به آن دعوت مىكنى ، يعنى آئين يكتاپرستى ، در شك و ترديديم ، نه تنها شك داريم ، نسبت به آن بدبين نيز هستيم » ( * ( وَإِنَّنا لَفِي شَكٍّ مِمَّا تَدْعُونا إِلَيْه مُرِيبٍ ) * ) .\r\nدر اينجا مىبينيم قوم گمراه براى توجيه غلطكارى و افكار و اعمال نادرست خود به زير چتر نياكان و هاله قداستى كه معمولا آنها را پوشانيده است پناه مىبرند ، همان منطق كهنه اى كه از قديم ميان همه اقوام منحرف براى توجيه خرافات وجود داشته و هم اكنون در عصر اتم و فضا نيز به قوت خود باقى است .\r\nاما اين پيامبر بزرگ الهى بدون آنكه از هدايت آنها مايوس گردد ، و يا اينكه سخنان پر تزويرشان در روح بزرگ او كمترين اثرى بگذارد ، با متانت\r\n","description":"","footnote":"","page_name":" 154 ","page_number":154},
  {"content":"\r\nخاص خودش چنين پاسخ « گفت : اى قوم من ! ببينيد اگر من دليل روشنى از طرف پروردگارم داشته باشم ، و رحمت او به سراغ من آمده باشد و قلب مرا روشن و فكر مرا بيدار كرده باشد ، و به حقايقى آشنا شوم كه پيش از آن آشنا نبوده‌ام » آيا باز هم مىتوانم سكوت اختيار كنم و رسالت الهى را ابلاغ نكنم و با انحرافات و زشتيها نجنگم ؟ ! ( * ( قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَآتانِي مِنْه رَحْمَةً ) * . . . )\r\nدر اين حال « اگر من مخالفت فرمان خدا كنم چه كسى مىتواند در برابر مجازاتش مرا يارى كند ( * ( فَمَنْ يَنْصُرُنِي مِنَ اللَّه إِنْ عَصَيْتُه ) * ) .\r\nولى بدانيد اين گونه سخنان شما و استدلال به روش نياكان و مانند آن براى من جز ايمان بيشتر به زيانكار بودن شما اثرى نخواهد داشت « ( * ( فَما تَزِيدُونَنِي غَيْرَ تَخْسِيرٍ ) * ) .\r\nبعد براى نشان دادن معجزه و نشانه اى بر حقانيت دعوتش از طريق كارهايى كه از قدرت انسان بيرون است و تنها به قدرت پروردگار متكى است وارد شد و به آنها گفت : « اى قوم من ! اين ناقه پروردگار براى شما ، آيت و نشانه اى است » ( * ( وَيا قَوْمِ هذِه ناقَةُ اللَّه لَكُمْ آيَةً ) * ) .\r\n« آن را رها كنيد كه در زمين خدا از مراتع و علفهاى بيابان بخورد » ( * ( فَذَرُوها تَأْكُلْ فِي أَرْضِ اللَّه ) * ) « و هرگز آزارى به آن نرسانيد كه اگر چنين كنيد به زودى عذاب الهى شما را فرا خواهد گرفت » ( * ( وَلا تَمَسُّوها بِسُوءٍ فَيَأْخُذَكُمْ عَذابٌ قَرِيبٌ ) * ) .\r\n\r\nناقه صالح\r\n« ناقه » در لغت به معنى شتر ماده است ، در آيه فوق و بعضى ديگر از آيات\r\n","description":"","footnote":"","page_name":" 155 ","page_number":155},
  {"content":"\r\nقرآن ، اضافه به « اللَّه » شده است ( 1 ) و اين نشانه مىدهد كه اين ناقه ويژگيهايى داشته و با توجه به اينكه در آيه فوق به عنوان آيه و نشانه الهى و دليل حقانيت ذكر شده است ، روشن مىشود كه اين ناقه يك ناقه معمولى نبود و از جهت يا جهاتى خارق العاده بوده است .\r\nولى در آيات قرآن اين مساله بطور مشروح نيامده است كه ويژگيهاى اين ناقه چه بوده است ؟ همين اندازه مىدانيم يك شتر عادى و معمولى نبوده است .\r\nتنها چيزى كه در دو مورد از قرآن آمده اين است كه صالح در مورد اين ناقه به قوم خود اعلام كرد كه آب آن منطقه بايد سهمبندى شود ، يك روز سهم ناقه و يك روز سهم مردم باشد ( هذِه ناقَةٌ لَها شِرْبٌ وَلَكُمْ شِرْبُ يَوْمٍ مَعْلُومٍ - شعراء آيه 155 و در سوره قمر آيه 28 نيز مىخوانيم وَنَبِّئْهُمْ أَنَّ الْماءَ قِسْمَةٌ بَيْنَهُمْ كُلُّ شِرْبٍ مُحْتَضَرٌ ) در سوره شمس نيز اشاره مختصرى به اين امر آمده است ، آنجا كه مىفرمايد فَقالَ لَهُمْ رَسُولُ اللَّه ناقَةَ اللَّه وَسُقْياها ( شمس آيه 13 ) .\r\nولى كاملا مشخص نشده كه اين تقسيم آب چگونه خارق العاده بوده ، يك احتمال اين است كه آن حيوان آب فراوانى مىخورده بگونه اى كه تمام آب چشمه را به خود اختصاص مىداده ، احتمال ديگر آن است كه به هنگامى كه آن حيوان وارد آبشخور مىشده حيوانات ديگر جرئت ورود به محل آب را نداشتند . !\r\nاما چگونه اين حيوان از تمام آب مىتوانسته استفاده كند اين احتمال هست كه آب آن قريه كم بوده ، مانند آب قريه هايى كه چشمه كوچكى بيش ندارند و مجبورند آب را در تمام شبانه روز در يك گودال مهار كنند تا مقدارى\r\n\r\n","description":"","footnote":"\r\n( 1 ) اين گونه اضافه را در اصطلاح ادبى اضافه تشريفى مىگويند يعنى اضافه اى كه دليل بر شرف و اهميت چيزى است و در آيه فوق دو نمونه آن ديده مىشود : ناقة اللَّه ، و ارض اللَّه و در موارد ديگر بيت اللَّه و شهر اللَّه و مانند آن نيز گفته شده است .\r\n","page_name":" 156 ","page_number":156},
  {"content":"\r\nاز آن جمع شود و قابل استفاده گردد .\r\nولى از طرفى از پاره اى از آيات سوره شعراء استفاده مىشود كه قوم ثمود در منطقه كم آبى زندگى نداشتند ، بلكه داراى باغها و چشمه سارها و زراعتها و نخلستانها بودند أَ تُتْرَكُونَ فِي ما هاهُنا آمِنِينَ فِي جَنَّاتٍ وَعُيُونٍ وَزُرُوعٍ وَنَخْلٍ طَلْعُها هَضِيمٌ ( شعراء آيه 146 تا 148 ) .\r\nبه هر حال همانگونه كه گفتيم قرآن اين مساله را در مورد ناقه صالح به طور سربسته و اجمال بيان كرده است .\r\nولى در بعضى از روايات كه از طرق شيعه و اهل تسنن نيز نقل شده مىخوانيم كه از عجائب آفرينش اين ناقه آن بوده كه از دل كوه بيرون آمد و خصوصيات ديگرى نيز براى آن نقل شده كه اينجا جاى شرح آن نيست .\r\nبه هر حال با تمام تاكيدهايى كه اين پيامبر بزرگ يعنى صالح در باره آن ناقه كرده بود آنها سرانجام تصميم گرفتند ، ناقه را از بين ببرند چرا كه وجود آن با خارق عاداتى كه داشت باعث بيدار شدن مردم و گرايش به صالح مىشد ، لذا گروهى از سركشان قوم ثمود كه نفوذ دعوت صالح را مزاحم منافع خويش مىديدند ، و هرگز مايل به بيدار شدن مردم نبودند ، چرا كه با بيدار شدن خلق خدا پايه‌هاى استعمار و استثمارشان فرو مىريخت ، توطئه اى براى از ميان بردن ناقه چيدند و گروهى براى اين كار مامور شدند و سرانجام يكى از آنها بر ناقه تاخت و با ضربه يا ضرباتى كه بر آن وارد كرد آن را از پاى در آورده ( * ( فَعَقَرُوها ) * ) .\r\n« عقروها » از ماده « عقر » ( بر وزن ظلم ) به معنى اصل و اساس و ريشه چيزى است و عقرت البعير يعنى شتر را سر بريدم و نحر كردم ، و چون كشتن شتر سبب مىشود كه از اصل ، وجودش برچيده شود اين ماده در اين معنى\r\n","description":"","footnote":"","page_name":" 157 ","page_number":157},
  {"content":"\r\nبه كار رفته است ، گاهى به جاى نحر كردن پى كردن شتر و يا دست و پاى آن را قطع نمودن ، تفسير كرده‌اند كه در واقع همه آنها به يك چيز باز مىگردد .\r\nو نتيجه اش يكى است ( دقت كنيد ) .\r\n\r\nپيوند مكتبى\r\nجالب اينكه در روايات اسلامى مىخوانيم آن كس كه ناقه را از پاى در آورد يك نفر بيش نبود ، ولى با اين حال قرآن اين كار را به تمام جمعيت مخالفان صالح نسبت مىدهد و به صورت صيغه جمع مىگويد « * ( فَعَقَرُوها ) * » .\r\nاين به خاطر آن است كه اسلام رضايت باطنى به يك امر و پيوند مكتبى با آن را به منزله شركت در آن مىداند ، در واقع توطئه اين كار جنبه فردى نداشت ، و حتى كسى كه اقدام به اين عمل كرد ، تنها متكى به نيروى خويش نبود بلكه به نيروى جمع و پشتيبانى آنها دلگرم بود و مسلما چنين كارى را نمىتوان يك كار فردى محسوب داشت بلكه يك كار گروهى و جمعى محسوب مىشود .\r\nامير مؤمنان على ع مىفرمايد :\r\nو انما عقر ناقة ثمود رجل واحد فعمهم اللَّه بالعذاب لما عموه بالرضا\r\n: « ناقه ثمود را يك نفر از پاى در آورد ، اما خداوند همه آن قوم سركش را مجازات كرد چرا كه همه به آن راضى بودند » ( 1 ) روايات متعدد ديگرى به همين مضمون و يا مانند آن از پيامبر اسلام ص و ائمه اهل بيت ع نقل شده كه اهميت فوق العاده اسلام را به پيوند مكتبى و برنامه‌هاى هماهنگ فكرى روشن مىسازد ، كه به عنوان نمونه چند قسمت از آن را ذيلا مىخوانيم :\r\nقال رسول اللَّه ( ص ) من شهد امرا فكرهه كان كمن غاب عنه ، و من\r\n\r\n","description":"","footnote":"\r\n( 1 ) نهج البلاغه كلام 201 .\r\n","page_name":" 158 ","page_number":158},
  {"content":"\r\nغاب عن امر فرضيه كان كمن شهده\r\n: « كسى كه شاهد و ناظر كارى باشد اما از آن متنفر باشد همانند كسى است كه از آن غائب بوده و در آن شركت نداشته است ، و كسى كه در برنامه اى غائب بوده اما قلبا به آن رضايت داشته ، همانند كسى است كه حاضر و شريك بوده ( 1 ) .\r\nاما على بن موسى الرضا ع مىفرمايد :\r\nلو ان رجلا قتل فى المشرق فرضى بقتله رجل بالمغرب لكان الراضى عند اللَّه عز و جل شريك القاتل\r\n: « هر گاه كسى در مشرق كشته شود و ديگرى در مغرب راضى به قتل او باشد ، او در پيشگاه خدا شريك قاتل است » ( 2 ) .\r\nو نيز از على ع نقل شده كه فرمود :\r\nالراض بفعل قوم كالداخل معهم فيه و على كل داخل فى باطل اثمان اثم العمل به و اثم الرضا به\r\n: « كسى كه به كار گروهى راضى باشد همچون كسى است كه با آنها در آن كار شركت كرده است ، اما كسى كه عملا شركت كرده دو گناه دارد گناه عمل و گناه رضايت » ( و آن كس كه فقط راضى بوده يك گناه دارد ) ( 3 ) .\r\nبراى اينكه عمق و وسعت پيوند فكرى و مكتبى را در اسلام بدانيم كه هيچ حد و مرزى از نظر زمان و مكان نمىشناسد كافى است ، اين گفتار پر معنى و تكان دهنده على ع را در نهج البلاغه مورد توجه قرار دهيم :\r\nهنگامى كه در ميدان جنگ جمل بر ياغيان آتش افروز پيروز شد ، و ياران على ع از اين پيروزى كه پيروزى اسلام بر شرك و جاهليت بود خوشحال شدند ، يكى از آنها عرض كرد : « چقدر دوست داشتم كه برادرم در اين ميدان حاضر بود تا پيروزى شما را بر دشمن با چشم خود ببيند » امام رو به او كرد و فرمود :\r\n\r\n","description":"","footnote":"\r\n( 1 ) وسائل الشيعه جلد 11 صفحه 409 .\r\n( 2 ) وسائل الشيعه جلد 11 صفحه 410 .\r\n( 3 ) وسائل الشيعه جلد 11 صفحه 411 .\r\n","page_name":" 159 ","page_number":159},
  {"content":"\r\nاهوى اخيك معنا\r\n: « بگو ببينم قلب برادر تو با ما بود » ؟ ! .\r\nفقال نعم : « در پاسخ گفت آرى » .\r\nامام فرمود :\r\nفقد شهدنا\r\n( غم مخور ) « او هم با مادر اين ميدان شركت داشت » .\r\nسپس اضافه فرمود :\r\nو لقد شهدنا فى عسكرنا هذا اقوام فى اصلاب الرجال و ارحام النساء سيرعف بهم الزمان و يقوى بهم الايمان\r\n: « از اين بالاتر به تو بگويم : امروز گروه هايى در لشگر ما شركت كردند كه هنوز در صلب پدران و رحم مادرانند ( و به دنيا گام ننهاده‌اند ! ) اما به زودى گذشت زمان آنها را به دنيا خواهد فرستاد و قدرت ايمان با نيروى آنها افزايش مىيابد » ( 1 ) .\r\nبدون شك آنها كه در برنامه اى شركت دارند و تمام مشكلات و زحمات آن را تحمل مىكنند داراى امتياز خاصى هستند ، اما اين به آن معنى نيست كه سايرين مطلقا در آن شركت نداشته باشند ، بلكه چه در آن زمان و چه در قرون و اعصار آينده تمام كسانى كه از نظر فكر و مكتب ، پيوندى با آن برنامه دارند به نوعى در آن شريكند .\r\nاين مساله كه شايد در هيچيك از مكاتب جهان نظير و مانند نداشته باشد بر اساس يك واقعيت مهم اجتماعى استوار است و آن اينكه كسانى كه در طرز فكر با ديگرى شبيهند هر چند در برنامه معينى كه او انجام داده شركت نداشته باشند اما به طور قطع وارد برنامه‌هاى مشابه آن در محيط و زمان خود خواهند شد ، زيرا اعمال انسان هميشه . پرتوى از افكار او است و ممكن نيست انسان به مكتبى پاى بند باشد و در عمل او آشكار نشود .\r\nاسلام از گام اول ، اصلاحات را در منطقه روح و جان انسان پياده مىكند ، تا مرحله عمل ، خود به خود اصلاح گردد ، طبق ، اين دستور كه در بالا خوانديم\r\n\r\n","description":"","footnote":"\r\n( 1 ) نهج البلاغه كلام 12 .\r\n","page_name":" 160 ","page_number":160},
  {"content":"\r\nيك فرد مسلمان هر گاه خبرى به او برسد كه فلان كار نيك بايد انجام شود ، فورا سعى مىكند در برابر آن موضع گيرى صحيح كند و دل و جان و خود را با نيكيها هماهنگ سازد و از بدى تنفر جويد ، اين تلاش و كوشش درونى بدون شك در اعمال او اثر خواهد گذاشت ، و پيوند فكريش به پيوند عملى خواهد انجاميد .\r\nدر پايان آيه مىخوانيم : « صالح پس از سركشى و عصيان قوم و از ميان بردن ناقه به آنها اخطار كرد و گفت : « سه روز تمام در خانه‌هاى خود از هر نعمتى مىخواهيد متلذذ و بهره مند شويد و بدانيد پس از اين سه روز عذاب و مجازات الهى فرا خواهد رسيد » ( * ( فَقالَ تَمَتَّعُوا فِي دارِكُمْ ثَلاثَةَ أَيَّامٍ ) * ) .\r\nاين را جدى بگيريد ، دروغ نمىگويم ، اين يك وعده راست و حقيقى است ( * ( ذلِكَ وَعْدٌ غَيْرُ مَكْذُوبٍ ) * ) .\r\n\r\n[ سوره هود ‹ 11 › : آيات 66 تا 68 
  ]\r\nفَلَمَّا جاءَ أَمْرُنا نَجَّيْنا صالِحاً وَالَّذِينَ آمَنُوا مَعَه بِرَحْمَةٍ مِنَّا وَمِنْ خِزْيِ يَوْمِئِذٍ إِنَّ رَبَّكَ هُوَ الْقَوِيُّ الْعَزِيزُ ‹ 66 › وَأَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ ‹ 67 › كَأَنْ لَمْ يَغْنَوْا فِيها أَلا إِنَّ ثَمُودَ كَفَرُوا رَبَّهُمْ أَلا بُعْداً لِثَمُودَ ‹ 68 ›\r\n\r\nترجمه :\r\n66 - هنگامى كه فرمان ما ( دائر به مجازات اين قوم ) فرا رسيد صالح و كسانى را كه با او ايمان آورده بودند به رحمت خود ( از آن عذاب ) و از رسوايى آن روز رهايى بخشيديم چرا كه پروردگارت قوى و شكست ناپذير است .\r\n67 - و آنها را كه ستم كرده بودند صيحه ( آسمانى ) فرو گرفت و در خانه هايشان به روى افتادند و مردند ! 68 - آن چنان كه گويى هرگز ساكن آن ديار نبودند بدانيد قوم ثمود پروردگارشان را انكار كردند دور باد قوم ثمود ( از رحمت پروردگار ! ) .\r\n","description":"","footnote":"","page_name":" 161 ","page_number":161},
  {"content":"\r\n\r\nتفسير : سرانجام قوم ثمود\r\nدر اين آيات چگونگى نزول عذاب را بر اين قوم سركش ( قوم ثمود ) بعد از پايان مدت سه روز تشريح مىكند : « هنگامى كه فرمان ما دائر به مجازات اين گروه فرا رسيد صالح و كسانى را كه با او ايمان آورده بودند در پرتو رحمت خويش رهايى بخشيديم ( * ( فَلَمَّا جاءَ أَمْرُنا نَجَّيْنا صالِحاً وَالَّذِينَ آمَنُوا مَعَه بِرَحْمَةٍ مِنَّا ) * ) .\r\nنه تنها از عذاب جسمانى و مادى كه « از رسوايى و خوارى و بى آبرويى كه آن روز دامن اين قوم سركش را گرفت نيز نجاتشان داديم » ( * ( وَمِنْ خِزْيِ يَوْمِئِذٍ ) * ) ( 1 ) .\r\n« چرا كه پروردگارت قوى و قادر بر همه چيز و مسلط به هر كار است » هيچ چيز براى او محال نيست ، و هيچ قدرتى توانايى مقابله با اراده او را ندارد ( * ( إِنَّ رَبَّكَ هُوَ الْقَوِيُّ الْعَزِيزُ ) * ) ، و به همين دليل نجات گروهى با ايمان از ميان انبوه جمعيتى كه غرق عذاب الهى مىشوند ، هيچگونه زحمت و اشكالى براى او توليد نخواهد كرد ، اين رحمت الهى است كه ايجاب مىكند ، بىگناهان به آتش گنهكاران نسوزند ، و مؤمنان به خاطر افراد بىايمان گرفتار نشوند .\r\n« ولى ظالمان را صيحه آسمانى فرو گرفت ، و آن چنان اين صيحه سخت و سنگين و وحشتناك بود كه بر اثر آن همگى آنان در خانه‌هاى خود به زمين\r\n\r\n","description":"","footnote":"\r\n( 1 ) خزى در لغت به معنى شكستى است كه به انسان وارد مىشود خواه بوسيله خودش باشد يا ديگرى و هر گونه رسوايى و ذلت فوق العاده اى را شامل مىشود .\r\n","page_name":" 162 ","page_number":162},
  {"content":"\r\nافتادند و مردند « ( * ( وَأَخَذَ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ ) * ) آن چنان مردند و نابود شدند و آثارشان بر باد رفت كه گويى هرگز در آن سرزمين ساكن نبودند » ( * ( كَأَنْ لَمْ يَغْنَوْا فِيها ) * ) .\r\nبدانيد قوم ثمود نسبت به پروردگار خود كفر ورزيدند و فرمانهاى الهى را پشت سر انداختند « ( * ( أَلا إِنَّ ثَمُودَ كَفَرُوا رَبَّهُمْ ) * ) .\r\n« دور باد قوم ثمود از لطف و رحمت پروردگار و نفرين بر آنها » ( * ( أَلا بُعْداً لِثَمُودَ ) * ) .\r\n\r\nدر اينجا به چند نكته بايد توجه كرد :\r\n\r\n[ 1 - رحمت الهى نسبت به مؤمنان 
  ]\r\n1 - باز در اين آيات مىبينيم رحمت الهى نسبت به مؤمنان آن چنان پر بار است كه پيش از نزول عذاب همه آنها را به مكان امن و امانى منتقل مىكند ، و هيچگاه خشك و تر را به عنوان عذاب و مجازات نمىسوزاند .\r\nالبته ممكن است حوادث ناگوارى مانند سيلها و بيماريهاى عمومى و زلزله‌ها رخ دهد كه كوچك و بزرگ را فرا گيرد ، ولى اين حوادث حتما جنبه مجازات و عذاب الهى ندارد ، و گرنه محال است در منطق عدالت پروردگار حتى يك نفر بىگناه به جرم ميليونها گناهكار گرفتار شود .\r\nالبته اين موضوع كاملا امكان دارد كه افرادى ساكت و خاموش در ميان جمعى گناهكار باشند و به مسئوليتهايشان در مبارزه با فساد عمل نكنند و به همان سرنوشت گرفتار شوند ، اما اگر آنها به مسئوليتهايشان عمل كنند محال است حادثه اى كه به عنوان عذاب نازل مىشود دامن آنها را بگيرد ( اين موضوع را در بحثهاى مربوط به خداشناسى در رابطه با نزول بلاها و حوادث در كتابهاى\r\n","description":"","footnote":"","page_name":" 163 ","page_number":163},
  {"content":"\r\nخداشناسى تشريح كرده‌ايم « .\r\n\r\n[ 2 - مجازات سركشان تنها جنبه مادى ندارد 
  ]\r\n2 - از آيات فوق به خوبى بر مىآيد كه مجازات سركشان و طغيانگران تنها جنبه مادى ندارد ، بلكه جنبه معنوى را نيز شامل مىشود چرا كه سر انجام كار آنها و سرنوشت مرگبارشان و زندگى آلوده به ننگشان به عنوان فصول رسوا كننده اى در تاريخ ثبت مىشود در حالى كه براى افراد با ايمان سطور طلايى تاريخ رقم مىخورد .\r\n\r\n3 - منظور از صيحه چيست ؟\r\nصيحه در لغت به معنى صداى عظيمى است كه معمولا از دهان انسان يا حيوانى بيرون مىآيد ولى اختصاص به آن ندارد بلكه هر گونه صداى عظيم را شامل مىشود .\r\nدر آيات قرآن مىخوانيم كه چند قوم گنهكار به وسيله صيحه آسمانى مجازات شدند يكى همين قوم ثمود بودند و ديگر قوم لوط ( سوره حجر آيه 73 ) و ديگر قوم شعيب ( سوره هود آيه 94 ) .\r\nاز آيات ديگر قرآن در مورد قوم ثمود استفاده مىشود كه مجازات آنها بوسيله صاعقه بود فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ ( فصلت آيه 13 ) و اين نشان مىدهد كه منظور از « صيحه » صداى وحشتناك صاعقه است . آيا صداى وحشت انگيز صاعقه مىتواند جمعيتى را نابود كند ؟ جواب اين سؤال مسلما مثبت است ، زيرا مىدانم امواج صوتى از حد معينى كه بگذرد ،\r\n\r\n","description":"","footnote":"\r\n( 1 ) در جلد هفتم تفسير نمونه صفحه 130 نيز توضيحاتى آمده است كه براى فهم مقصود اين گونه آيات مؤثر است - به كتابهاى « آفريدگار جهان » و « در جستجوى خدا » .\r\n","page_name":" 164 ","page_number":164},
  {"content":"\r\nمىتواند شيشه‌ها را بشكند ، حتى بعضى از عمارتها را ويران كند و ارگانيسم درون بدن انسان را از كار بيندازد .\r\nاين را شنيده‌ايم به هنگامى كه هواپيماها ديوار صوتى را مىشكنند ( و با سرعتى بيشتر از سرعت امواج صوت حركت مىكنند ) افرادى بيهوش به روى زمين مىافتند و يا زنانى سقط جنين مىكنند و يا تمام شيشه‌هاى عمارتهايى كه در آن منطقه قرار دارند مىشكند .\r\nطبيعى است اگر شدت امواج صوت از اين هم بيشتر شود به آسانى ممكن است اختلالات كشنده اى در اعصاب و رگهاى مغزى و حركات قلب توليد كند و سبب مرگ انسانها شود .\r\nالبته طبق آيات قرآن پايان اين جهان نيز با يك صيحه همگانى خواهد بود ( ما يَنْظُرُونَ إِلَّا صَيْحَةً واحِدَةً تَأْخُذُهُمْ وَهُمْ يَخِصِّمُونَ - يس آيه 49 ) همانگونه كه رستاخيز نيز با صيحه بيدار كننده اى آغاز مىشود ( إِنْ كانَتْ إِلَّا صَيْحَةً واحِدَةً فَإِذا هُمْ جَمِيعٌ لَدَيْنا مُحْضَرُونَ - يس - 53 ) .\r\n\r\n[ 4 - معنى لغوى « جاثم » 
  ]\r\n4 - « جاثم » از ماده « جثم » ( بر وزن خشم ) به معنى نشستن روى زانو و همچنين به معنى افتادن برو آمده است . ( براى توضيح بيشتر در اين زمينه به جلد ششم تفسير نمونه صفحه 240 مراجعه نمائيد ) .\r\nالبته از تعبير به « جاثمين » چنين استفاده مىشود كه صيحه آسمانى باعث مرگ آنها شد ولى اجساد بىجانشان به روى زمين افتاده بود ، اما از پاره اى از روايات بر مىآيد كه آتش صاعقه آنها را سوزاند ، البته اين دو با هم منافات ندارد زيرا اثر وحشتناك صداى صاعقه فورا آشكار مىشود در حالى كه آثار سوختگى آن مخصوصا براى كسانى كه در درون عمارتها بوده باشند بعدا ظاهر مىگردد .\r\n","description":"","footnote":"","page_name":" 165 ","page_number":165},
  {"content":"\r\n5 - « يغنوا » از ماده « غنى » به معنى اقامت در مكان است ، و بعيد نيست از مفهوم اصلى « غنا » به معنى بىنيازى گرفته شده ، باشد زيرا كسى كه بى نياز است منزل آماده اى دارد و مجبور نيست هر زمان از منزلى به منزل ديگر كوچ كند ، جمله * ( كَأَنْ لَمْ يَغْنَوْا فِيها ) * كه در باره قوم ثمود و همچنين قوم شعيب آمده است ، مفهومش اين است آن چنان طومار زندگيشان در هم پيچيده شد كه گويا كه هرگز از ساكنان آن سرزمين نبودند .\r\n","description":"","footnote":"","page_name":" 166 ","page_number":166},
  {"content":"\r\n\r\n[ سوره هود ‹ 11 › : آيات 69 تا 73 
  ]\r\nوَ لَقَدْ جاءَتْ رُسُلُنا إِبْراهِيمَ بِالْبُشْرى قالُوا سَلاماً قالَ سَلامٌ فَما لَبِثَ أَنْ جاءَ بِعِجْلٍ حَنِيذٍ ‹ 69 › فَلَمَّا رَأى أَيْدِيَهُمْ لا تَصِلُ إِلَيْه نَكِرَهُمْ وَأَوْجَسَ مِنْهُمْ خِيفَةً قالُوا لا تَخَفْ إِنَّا أُرْسِلْنا إِلى قَوْمِ لُوطٍ ‹ 70 › وَامْرَأَتُه قائِمَةٌ فَضَحِكَتْ فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ ‹ 71 › قالَتْ يا وَيْلَتى أَ أَلِدُ وَأَنَا عَجُوزٌ وَهذا بَعْلِي شَيْخاً إِنَّ هذا لَشَيْءٌ عَجِيبٌ ‹ 72 › قالُوا أَ تَعْجَبِينَ مِنْ أَمْرِ اللَّه رَحْمَتُ اللَّه وَبَرَكاتُه عَلَيْكُمْ أَهْلَ الْبَيْتِ إِنَّه حَمِيدٌ مَجِيدٌ ‹ 73 ›\r\n\r\nترجمه :\r\n69 - فرستادگان ما با بشارت نزد ابراهيم آمدند گفتند : سلام ( او نيز ) گفت سلام ، و طولى نكشيد كه گوساله بريانى ( براى آنها ) آورد .\r\n70 - ( اما ) هنگامى كه ديد دست آنها به آن نمىرسد ( و از آن نمىخورند ) آنها را زشت شمرد و در دل احساس ترس نمود ( اما به زودى ) به او گفتند نترس ما به سوى قوم لوط فرستاده شديم .\r\n71 - و همسرش ايستاده بود خنديد او را بشارت به اسحاق و پس از او يعقوب داديم .\r\n72 - گفت : اى واى بر من ! آيا من فرزند مىآورم در حالى كه پير زنم و اين شوهرم پير مردى است اين راستى چيز عجيبى است .\r\n73 - گفتند از فرمان خدا تعجب مىكنى اين رحمت خدا و بركاتش بر شما خانواده است چرا كه او حميد و مجيد است .\r\n\r\nتفسير : فرازى از زندگى بت شكن\r\nاكنون نوبت فرازى از زندگانى ابراهيم اين قهرمان بت شكن است ، البته شرح زندگى پرماجراى اين پيامبر بزرگ ( ع ) در سوره‌هاى ديگر قرآن\r\n","description":"","footnote":"","page_name":" 167 ","page_number":167},
  {"content":"\r\nمفصلتر از اينجا آمده ( مانند سوره بقره ، آل عمران ، نساء ، انعام ، انبياء ، و غير آن ) ولى در اينجا تنها به يك قسمت از زندگانى او كه مربوط به داستان قوم لوط و مجازات اين گروه آلوده عصيانگر است ، ذكر شده ، نخست مىگويد :\r\n« فرستاده‌هاى ما نزد ابراهيم آمدند در حالى كه حامل بشارتى بودند » ( * ( وَلَقَدْ جاءَتْ رُسُلُنا إِبْراهِيمَ بِالْبُشْرى ) * ) .\r\nهمانگونه كه از آيات بعد استفاده مىشود اين فرستادگان الهى همان فرشتگانى بودند كه مامور درهم كوبيدن شهرهاى قوم لوط بودند ، ولى قبلا براى دادن پيامى به ابراهيم ع نزد او آمدند .\r\nدر اينكه اين بشارتى كه آنها حامل آن بودند چه بوده است ، دو احتمال وجود دارد كه جمع ميان آن دو نيز بىمانع است : نخست بشارت به تولد اسماعيل و اسحاق ، زيرا يك عمر طولانى بر ابراهيم گذشته بود و هنوز فرزندى نداشت ، در حالى كه آرزو مىكرد فرزند يا فرزندانى كه حامل لواى نبوت باشند داشته باشد ، بنا بر اين اعلام تولد اسحاق و اسماعيل بشارت بزرگى براى او محسوب مىشد .\r\nديگر اينكه ابراهيم از فساد قوم لوط و عصيانگرى آنها سخت ناراحت بود ، هنگامى كه با خبر شد آنها چنين ماموريتى دارند ، خوشحال گشت .\r\nبهر حال : « هنگامى كه رسولان بر او وارد شدند ، سلام كردند » ( * ( قالُوا سَلاماً ) * ) « او هم در پاسخ با آنها سلام گفت » ( * ( قالَ سَلامٌ ) * ) « و چيزى نگذشت كه گوساله بريانى براى آنها آورد » ( * ( فَما لَبِثَ أَنْ جاءَ بِعِجْلٍ حَنِيذٍ ) * ) « عجل » به معنى گوساله ، و « حنيذ » به معنى بريان است ، و بعضى احتمال داده‌اند كه حنيذ هر نوع بريان را نمىگيرد بلكه تنها به گوشتى گفته مىشود كه روى سنگها مىگذارند و در كنار آتش قرار مىدهند و بىآنكه آتش به\r\n","description":"","footnote":"","page_name":" 168 ","page_number":168},
  {"content":"\r\nآن اصابت كند نرم نرم بريان و پخته مىشود .\r\nاز اين جمله استفاده مىشود كه يكى از آداب مهماندارى آن است كه غذا را هر چه زودتر براى او آماده كنند ، چرا كه مهمان وقتى از راه مىرسد مخصوصا اگر مسافر باشد غالبا خسته و گرسنه است ، هم نياز به غذا دارد ، و هم نياز به استراحت ، بايد زودتر غذاى او را آماده كنند تا بتواند استراحت كند .\r\nممكن است بعضى خرده گيران بگويند براى چند مهمان يك گوساله بريان زياد است ! ولى با توجه به اينكه اولا در تعداد اين مهمانها كه قرآن عددشان را صريحا بيان نكرده گفتگو است ، بعضى سه و بعضى چهار و بعضى نه و بعضى يازده نفر نوشته‌اند ، و از اين بيشتر هم احتمال دارد ، و ثانيا ابراهيم هم پيروان و دوستانى داشت و هم كاركنان و آشنايانى ، و اين معمول است كه گاه به هنگام فرا رسيدن ميهمان غذايى درست مىكنند چند برابر نياز ميهمان ، و همه از آن استفاده مىكنند .\r\nاما در اين هنگام واقعه عجيبى اتفاق افتاد و آن اينكه ابراهيم مشاهده كرد كه ميهمانان تازه وارد دست بسوى غذا دراز نمىكنند ، اين كار براى او تازگى داشت و به همين دليل احساس بيگانگى نسبت به آنها كرد و باعث وحشت او شد ( فلما رآ * ( أَيْدِيَهُمْ لا تَصِلُ إِلَيْه نَكِرَهُمْ وَأَوْجَسَ مِنْهُمْ خِيفَةً ) * ) .\r\nاين موضوع از يك رسم و عادت ديرينه سرچشمه مىگرفت كه هم اكنون نيز در ميان اقوامى كه به سنتهاى خوب گذشته پايبندند وجود دارد ، كه اگر كسى از غذاى ديگرى تناول كند و به اصطلاح نان و نمك او را بخورد ، قصد سويى در باره او نخواهد كرد . و به همين دليل اگر كسى واقعا قصد سويى نسبت به ديگرى داشته باشد سعى مىكند نان و نمك او را نخورد ، روى اين\r\n","description":"","footnote":"","page_name":" 169 ","page_number":169},
  {"content":"\r\nجهت ابراهيم از كار اين مهمانان نسبت به آنها بد گمان شد و فكر كرد ممكن است قصد سويى داشته باشند .\r\nرسولان كه به اين مساله پىبرده بودند ، به زودى ابراهيم را از اين فكر بيرون آوردند و « به او گفتند نترس ما فرستادگانى هستيم بسوى قوم لوط » يعنى فرشته‌ايم و مامور عذاب يك قوم ستمگر و فرشته غذا نمىخورد ( * ( قالُوا لا تَخَفْ إِنَّا أُرْسِلْنا إِلى قَوْمِ لُوطٍ ) * ) .\r\nدر اين هنگام همسر ابراهيم ( ساره ) كه در آنجا ايستاده بود خنديد ( * ( وَامْرَأَتُه قائِمَةٌ فَضَحِكَتْ ) * ) .\r\nاين خنده ممكن است به خاطر آن باشد كه او نيز از فجايع قوم لوط به شدت ناراحت و نگران بود و اطلاع از نزديك شدن مجازات آنها مايه خوشحالى و سرور او گشت .\r\nاين احتمال نيز هست كه اين خنده از روى تعجب و يا حتى وحشت بوده باشد ، چرا كه خنده مخصوص به حوادث سرورانگيز نيست ، بلكه گاه مىشود كه انسان از شدت وحشت و ناراحتى خنده مىكند ، و در ميان عرب ضرب المثل معروفى است شر الشدائد ما يضحك : « بدترين شدائد آنست كه انسان را بخنده آورد » .\r\nو يا خنده به خاطر اين بود كه چرا مهمانهاى تازه وارد با اينكه وسيله پذيرايى آماده شده دست به سوى طعام نمىبرند .\r\nاين احتمال را نيز داده‌اند كه خنده او از جهت خوشحالى به خاطر بشارت بر فرزند بوده باشد ، هر چند ظاهر آيه اين تفسير را نفى مىكند ، زيرا بشارت به اسحاق بعد از اين خنده به او داده شد مگر اينكه گفته شود نخست به ابراهيم بشارت دادند كه صاحب فرزندى خواهد شد و ساره اين احتمال را داد كه او\r\n","description":"","footnote":"","page_name":" 170 ","page_number":170},
  {"content":"\r\nچنين فرزندى را براى ابراهيم خواهد آورد ولى تعجب كرد كه مگر ممكن است پير زنى در اين سن و سال براى شوهر پيرش فرزند بياورد ، لذا با تعجب از آنها سؤال كرد و آنها صريحا به او گفتند كه آرى اين فرزند از تو خواهد شد ، دقت در آيات سوره ذاريات نيز اين معنى را تاييد مىكند .\r\nقابل توجه اينكه بعضى از مفسران اصرار دارند كه « ضحكت » را در اينجا از ماده « ضحك » ( بر وزن درك ) به معنى عادت زنانه بوده باشد و گفته‌اند درست در همين لحظه بود كه ساره در آن سن زياد و بعد از رسيدن به حد ياس ، بار ديگر عادت ماهيانه را كه نشانه امكان تولد فرزند بود پيدا كرد و لذا وقتى او را بشارت به تولد اسحاق دادند كاملا توانست اين مساله را باور كند ، آنها به اين استدلال كرده‌اند كه در لغت عرب اين جمله گفته مىشود ضحكت الارانب يعنى « خرگوشها عادت شدند » ! ولى اين احتمال از جهات مختلفى بعيد است ، زيرا اولا شنيده نشده است كه اين ماده در مورد انسان در لغت عرب به كار رفته باشد ، و لذا راغب در كتاب مفردات هنگامى كه اين معنى را ذكر مىكند ، صريحا مىگويد كه اين تفسير جمله « فضحكت » نيست آن گونه كه بعضى از مفسران پنداشته‌اند ، بلكه معنى جمله همان معنى خنديدن است ولى مقارن حالت خنده عادت ماهانه نيز به او دست داد ، و اين دو با هم اشتباه شده است .\r\nثالثا اگر اين جمله به معنى پيدا شدن آن حالت زنانه بوده باشد نبايد ساره بعد از آن از بشارت به اسحاق تعجب كند چرا كه با وجود اين حالت ، فرزند آوردن عجيب نيست ، در حالى كه از جمله‌هاى بعد در همين آيه استفاده مىشود كه او نه تنها تعجب كرده بلكه صدا زد : واى بر من مگر ممكن است من پير زن فرزند آوردم ؟ ! به هر حال اين احتمال در تفسير آيه بسيار بعيد به نظر مىرسد .\r\n","description":"","footnote":"","page_name":" 171 ","page_number":171},
  {"content":"\r\nسپس اضافه مىكند : « به دنبال آن به او بشارت داديم كه اسحاق از او متولد خواهد شد و پس از اسحاق ، يعقوب از اسحاق متولد مىگردد » ( * ( فَبَشَّرْناها بِإِسْحاقَ وَمِنْ وَراءِ إِسْحاقَ يَعْقُوبَ ) * ) .\r\nدر حقيقت هم به او بشارت فرزند دادند ، و هم « نوه » ، يكى اسحاق و ديگرى يعقوب كه هر دو از پيامبران خدا بودند .\r\nهمسر ابراهيم « ساره » كه با توجه به سن زياد خود و همسرش سخت از دارا شدن فرزند مايوس و نوميد بود ، « با لحن بسيار تعجب آميزى فرياد كشيد كه اى واى بر من ! آيا من فرزند مىآورم در حالى كه پير زنم ، و شوهرم نيز پير است ، اين مساله بسيار عجيبى است ؟ ! » ( * ( قالَتْ يا وَيْلَتى أَ أَلِدُ وَأَنَا عَجُوزٌ وَهذا بَعْلِي شَيْخاً إِنَّ هذا لَشَيْءٌ عَجِيبٌ ) * ) .\r\nاو حق داشت تعجب كند زيرا اولا طبق آيه 29 سوره ذاريات در جوانى نيز زن عقيمى بود و در آن روز كه اين مژده را به او دادند طبق گفته مفسران و سفر تكوين تورات نود سال يا بيشتر داشت و همسرش ابراهيم حدود يكصد سال يا بيشتر .\r\nدر اينجا اين سؤال پيش مىآيد كه چرا ساره هم به پير بودن خود استدلال كرد و هم پيرى همسرش در حالى كه مىدانيم زنان معمولا بعد از پنجاه سالگى عادت ماهيانه شان كه نشانه آمادگى براى تولد فرزند است قطع مىشود و پس از آن احتمال ، فرزند آوردن در مورد آنها ضعيف است ، ولى آزمايشهاى پزشكى نشان داده كه مردان از نظر توليد نطفه آمادگى پدر شدن را تا سنين بالا دارند .\r\nولى پاسخ اين سؤال روشن است كه در مردان نيز اين موضوع هر چند امكان دارد ولى به هر صورت در مورد آنها نيز در سنين خيلى بالا اين احتمال ضعيف خواهد بود ، و لذا طبق آيه 54 سوره حجر ، خود ابراهيم نيز از اين بشارت\r\n","description":"","footnote":"","page_name":" 172 ","page_number":172},
  {"content":"\r\nبه خاطر پيرى تعجب كرد .\r\nبه علاوه از نظر روانى نيز ساره شايد بىميل نبود ، كه تنها گناه را به گردن نگيرد ! .\r\nبه هر حال رسولان پروردگار فورا او را از اين تعجب در آوردند ، و سوابق نعمتهاى فوق العاده الهى را بر اين خانواده و نجات معجزه آسايشان را از چنگال حوادث يادآور شدند و به او » گفتند : « آيا از فرمان خداوند تعجب مىكنى ؟ » ( * ( قالُوا أَ تَعْجَبِينَ مِنْ أَمْرِ اللَّه ) * ) .\r\nدر حالى كه « رحمت خدا و بركاتش بر شما اهل بيت بوده و هست » ( * ( رَحْمَتُ اللَّه وَبَرَكاتُه عَلَيْكُمْ أَهْلَ الْبَيْتِ ) * ) .\r\nهمان خدايى كه ابراهيم را از چنگال نمرود ستمگر رهايى بخشيد ، و در دل آتش سالم نگاه داشت ، همان خدايى كه ابراهيم قهرمان بت شكن را كه يك تنه بر همه طاغوتها تاخت قدرت و استقامت و بينش داد ( 1 ) اين رحمت و بركت الهى تنها آن روز و آن زمان نبود بلكه در اين خاندان هم چنان ادامه داشته و دارد ، چه بركتى بالاتر از وجود پيامبر اسلام ص و امامان معصوم ع كه در اين خاندان آشكار شده‌اند .\r\nبعضى از مفسران با اين آيه استدلال كرده‌اند كه همسر انسان نيز در عنوان اهل البيت وارد است ، و اين عنوان مخصوص به فرزندان و پدر و مادر نيست ، البته اين استدلال صحيح است ، و حتى اگر اين آيه هم نبود ، از نظر محتواى كلمه اهل اين معنى درست است ، اما هيچ مانعى ندارد كسانى جزء اهل بيت پيامبرى همچون پيامبر اسلام باشند و بر اثر جدا كردن مكتب خود از نظر معنوى\r\n\r\n","description":"","footnote":"\r\n( 1 ) جمله * ( رَحْمَتُ اللَّه وَبَرَكاتُه عَلَيْكُمْ ) * ممكن است جمله خبريه باشد و در مقام حال ، و نيز ممكن است جنبه دعا داشته باشد ، ولى احتمال اول نزديكتر به نظر مىرسد .\r\n","page_name":" 173 ","page_number":173},
  {"content":"\r\nاز اهل بيت خارج شوند ( شرح بيشتر در اين باره به خواست خدا ذيل آيه 33 سوره احزاب خواهد آمد ) .\r\nو در پايان آيه براى تاكيد بيشتر ، فرشتگان گفتند « او خدايى است كه حميد و مجيد است » ( * ( إِنَّه حَمِيدٌ مَجِيدٌ ) * ) در واقع ذكر اين دو صفت پروردگار دليلى است براى جمله قبل ، زيرا « حميد » به معنى كسى است كه اعمال او ستوده است ، اين نام خدا اشاره اى به نعمتهاى فراوانى است كه او بر بندگانش دارد كه در مقابل آن حمدش را مىكنند ، و « مجيد » به كسى گفته مىشود كه حتى قبل از استحقاق ، نعمت مىبخشد ، آيا از خداوندى كه داراى اين صفات است ، عجيب مىآيد كه چنين نعمتى ( يعنى فرزندهاى برومند ) به خاندان پيامبرش بدهد ؟\r\n\r\n[ سوره هود ‹ 11 › : آيات 74 تا 76 
  ]\r\nفَلَمَّا ذَهَبَ عَنْ إِبْراهِيمَ الرَّوْعُ وَجاءَتْه الْبُشْرى يُجادِلُنا فِي قَوْمِ لُوطٍ ‹ 74 › إِنَّ إِبْراهِيمَ لَحَلِيمٌ أَوَّاه مُنِيبٌ ‹ 75 › يا إِبْراهِيمُ أَعْرِضْ عَنْ هذا إِنَّه قَدْ جاءَ أَمْرُ رَبِّكَ وَإِنَّهُمْ آتِيهِمْ عَذابٌ غَيْرُ مَرْدُودٍ ‹ 76 ›\r\n\r\nترجمه :\r\n74 - هنگامى كه ترس ابراهيم فرو نشست و بشارت به او رسيد ، با ما ، در باره قوم لوط مجادله مىكرد .\r\n75 - چرا كه ابراهيم ، بردبار و دلسوز و بازگشت كننده ( به سوى خدا ) بود .\r\n76 - اى ابراهيم از اين كار صرف نظر كن كه فرمان پروردگارت فرا رسيده و عذاب ( الهى ) بطور قطع به سراغ آنها مىآيد و برگشت ندارد .\r\n\r\nتفسير :\r\nحال در آيات گذشته ديديم كه ابراهيم به زودى دريافت كه ميهمانهاى تازه وارد ، افراد خطرناك و مزاحمى نيستند ، بلكه رسولان پروردگارند ، كه به گفته\r\n","description":"","footnote":"","page_name":" 174 ","page_number":174},
  {"content":"\r\nخودشان براى انجام ماموريتى به سوى قوم لوط مىروند .\r\nهنگامى كه وحشت ابراهيم از آنها زائل شد ، و از طرفى بشارت فرزند و جانشين برومندى به او دادند ، فورا به فكر قوم لوط كه آن رسولان مامور نابودى آنها بودند افتاد و شروع به مجادله و گفتگو در اين باره با آنها كرد ( * ( فَلَمَّا ذَهَبَ عَنْ إِبْراهِيمَ الرَّوْعُ وَجاءَتْه الْبُشْرى يُجادِلُنا فِي قَوْمِ لُوطٍ ) * ) ( 1 ) در اينجا ممكن است ، اين سؤال پيش آيد كه چرا ابراهيم در باره يك قوم آلوده گنهكار به گفتگو برخاسته و با رسولان پروردگار كه ماموريت آنها به فرمان خدا است به مجادله پرداخته است ( و به همين دليل تعبير به « * ( يُجادِلُنا ) * » شده ، يعنى با ما مجادله مىكرد ) در حالى كه اين كار از شان يك پيامبر ، آن هم پيامبرى به عظمت ابراهيم دور است .\r\nلذا قرآن بلافاصله در آيه بعد مىگويد : « ابراهيم بردبار ، بسيار مهربان ، و متوكل بر خدا و بازگشت كننده به سوى او بود » ( * ( إِنَّ إِبْراهِيمَ لَحَلِيمٌ أَوَّاه مُنِيبٌ ) * ) ( 2 ) .\r\nدر واقع با اين سه جمله پاسخ سر بسته و كوتاهى به اين سؤال داده شده است .\r\nتوضيح اينكه : ذكر اين صفات براى ابراهيم به خوبى نشان مىدهد كه مجادله او مجادله ممدوحى بوده است ، و اين به خاطر آنست كه براى ابراهيم\r\n\r\n","description":"","footnote":"\r\n( 1 ) « روع » ( بر وزن نوع ) به معنى ترس و وحشت است ، و « روع » ( بر وزن نوح ) به معنى روح يا بخشى از روح كه مركز نزول ترس و وحشت است مىباشد ( به قاموس اللغة مراجعه شود ) .\r\n( 2 ) « حليم » از حلم به معنى بردبارى در راه رسيدن به يك هدف مقدس است و « اواه » در اصل به معنى كسى است كه فراوان آه مىكشد ، خواه به خاطر ترس از مسئوليتهاى خود باشد و يا مشكلات و مصائبى كه دامن مردم را گرفته است ، و « منيب » از ماده « انابه » به معنى رجوع و بازگشت است .\r\n","page_name":" 175 ","page_number":175},
  {"content":"\r\nروشن نبود كه فرمان عذاب به طور قطع از ناحيه خداوند صادر شده ، بلكه اين احتمال را مىداد كه هنوز روزنه اميدى براى نجات اين قوم باقى است ، و احتمال بيدار شدن در باره آنها مىرود ، و به همين دليل هنوز جايى براى شفاعت وجود دارد ، لذا خواستار تاخير اين مجازات و كيفر بود ، چرا كه او حليم و بردبار بود ، و نيز بسيار مهربان بود و نيز در همه جا به خدا رجوع مىكرد .\r\nبنا بر اين اينكه بعضى گفته‌اند اگر مجادله ابراهيم با خدا بود كه معنى ندارد و اگر با فرستادگان او بود آنها نيز از پيش خود نمىتوانستند كارى انجام دهند ، پس در هر صورت اين مجادله نمىتوانست صحيح باشد ؟\r\nپاسخ اين است كه در برابر يك حكم قطعى نمىتوان گفتگو كرد ، اما فرمانهاى غير قطعى را با تغيير شرائط و اوضاع مىتوان تغيير داد چرا كه راه بازگشت در آن بسته نيست و به تعبير ديگر فرمانهايى است مشروط نه مطلق .\r\nاما اينكه بعضى احتمال داده‌اند كه مجادله در باره نجات مؤمنان بوده و از آيه 31 و 32 سوره عنكبوت بر اين مطلب استشهاد كرده‌اند ، آنجا كه مىگويد :\r\nوَ لَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِه الْقَرْيَةِ إِنَّ أَهْلَها كانُوا ظالِمِينَ قالَ إِنَّ فِيها لُوطاً قالُوا نَحْنُ أَعْلَمُ بِمَنْ فِيها لَنُنَجِّيَنَّه وَأَهْلَه إِلَّا امْرَأَتَه كانَتْ مِنَ الْغابِرِينَ : « هنگامى كه رسولان با بشارت نزد ابراهيم آمدند گفتند كه ما اهل اين قريه ( شهر قوم لوط ) را هلاك خواهيم كرد ، چرا كه اهل آن ستمكارند ابراهيم گفت : در آنجا لوط زندگى مىكند گفتند ما به كسانى كه در آنجا هستند آگاهتريم ، او و خانواده اش جز همسرش را كه در ميان قوم باقى ميماند نجات خواهيم داد » .\r\nصحيح نيست زيرا با آيه بعد كه هم اكنون از آن بحث خواهيم كرد به هيچوجه سازگار نمىباشد .\r\n","description":"","footnote":"","page_name":" 176 ","page_number":176},
  {"content":"\r\nدر آيه بعد مىفرمايد : « رسولان به زودى به ابراهيم گفتند اى ابراهيم از اين پيشنهاد صرف نظر كن » و شفاعت را كنار بگذار كه جاى آن نيست ( * ( يا إِبْراهِيمُ أَعْرِضْ عَنْ هذا ) * ) « چرا كه فرمان حتمى پروردگارت فرا رسيده » ( * ( إِنَّه قَدْ جاءَ أَمْرُ رَبِّكَ ) * ) و عذاب خداوند بدون گفتگو به سراغ آنها خواهد آمد ( * ( وَإِنَّهُمْ آتِيهِمْ عَذابٌ غَيْرُ مَرْدُودٍ ) * ) .\r\nتعبير به « ربك » ( پروردگارت ) نشان مىدهد كه اين عذاب نه تنها جنبه انتقامى نداشته بلكه از صفت ربوبيت پروردگار كه نشانه تربيت و پرورش بندگان و اصلاح مجتمع انسانى است ، سرچشمه گرفته ! .\r\nو اينكه در بعضى از روايات مىخوانيم : ابراهيم به رسولان پروردگار گفت : اگر در ميان اين قوم صد نفر از مؤمنان باشد آيا باز هم آنها را هلاك خواهيد ساخت گفتند نه ، گفت اگر پنجاه نفر باشد ، گفتند نه ، گفت اگر سى نفر گفتند نه ، گفت اگر ده نفر ، گفتند : نه ، گفت اگر پنج نفر گفتند نه گفت حتى اگر يك نفر در ميان آنها با ايمان باشد گفتند نه ، ابراهيم گفت بطور مسلم لوط در ميان آنها است آنها پاسخ گفتند ما آگاهتريم : او و خاندانش را بجز همسرش نجات خواهيم داد ( 1 ) اين روايت به هيچوجه دليل بر آن نيست كه منظور از مجادله اين گفتگو باشد بلكه اين گفتگو در باره مؤمنان بوده و از گفتگويى كه در باره كافران داشته است جدا است ، و از اينجا روشن مىشود كه آيات سوره عنكبوت نيز با تفسيرى كه در بالا آمد منافاتى ندارد . ( دقت كنيد ) .\r\n\r\n","description":"","footnote":"\r\n( 1 ) تفسير برهان صفحه 226 جلد 2 .\r\n","page_name":" 177 ","page_number":177},
  {"content":"\r\n\r\n[ سوره هود ‹ 11 › : آيات 77 تا 80 
  ]\r\nوَ لَمَّا جاءَتْ رُسُلُنا لُوطاً سِيءَ بِهِمْ وَضاقَ بِهِمْ ذَرْعاً وَقالَ هذا يَوْمٌ عَصِيبٌ ‹ 77 › وَجاءَه قَوْمُه يُهْرَعُونَ إِلَيْه وَمِنْ قَبْلُ كانُوا يَعْمَلُونَ السَّيِّئاتِ قالَ يا قَوْمِ هؤُلاءِ بَناتِي هُنَّ أَطْهَرُ لَكُمْ فَاتَّقُوا اللَّه وَلا تُخْزُونِ فِي ضَيْفِي أَ لَيْسَ مِنْكُمْ رَجُلٌ رَشِيدٌ ‹ 78 › قالُوا لَقَدْ عَلِمْتَ ما لَنا فِي بَناتِكَ مِنْ حَقٍّ وَإِنَّكَ لَتَعْلَمُ ما نُرِيدُ ‹ 79 › قالَ لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ ‹ 80 ›\r\n\r\nترجمه :\r\n77 - و هنگامى كه رسولان ما به سراغ لوط آمدند از آمدنشان ناراحت شد و قلبش پريشان گشت و گفت امروز روز سختى است ! .\r\n78 - و قومش به سرعت به سراغ او آمدند - و قبلا كارهاى بد انجام مىدادند - گفت اى قوم من ! اينها دختران منند ، براى شما پاكيزه ترند ( با آنها ازدواج كنيد و از اعمال شنيع صرف نظر نمائيد ) از خدا بترسيد و مرا در مورد ميهمانهايم رسوا مسازيد ، آيا در ميان شما يك مرد رشيد وجود ندارد ؟ ! 79 - گفتند تو كه مىدانى ما حق ( و ميلى ) در دختران تو نداريم و خوب ميدانى ما چه مىخواهيم ؟ ! 80 - گفت ( افسوس ) اى كاش در برابر شما قدرتى داشتم يا تكيه گاه و پشتيبان محكمى در اختيار من بود ( آن گاه مىدانستم با شما ددمنشان چه كنم ؟ ! ) .\r\n\r\nتفسير : زندگى ننگين قوم لوط\r\nدر آيات سوره اعراف ، اشاره به گوشه اى از سر نوشت قوم لوط شده ، و تفسير آن را در آنجا ديديم ، اما در اينجا به تناسب شرح داستانهاى پيامبران و اقوام آنها ، و به تناسب پيوندى كه آيات گذشته با سر گذشت لوط و قومش داشت پرده از روى قسمت ديگرى از زندگانى اين قوم منحرف و گمراه بر مىدارد ، تا\r\n","description":"","footnote":"","page_name":" 178 ","page_number":178},
  {"content":"\r\nهدف اصلى را كه نجات و سعادت كل جامعه انسانى است از زاويه ديگرى تعقيب كند .\r\nنخست مىگويد : « هنگامى كه رسولان ما به سراغ لوط آمدند او بسيار از آمدن آنها ناراحت شد و فكر و روحش پراكنده گشت و غم و اندوه تمام وجودش را فرا گرفت » ( * ( وَلَمَّا جاءَتْ رُسُلُنا لُوطاً سِيءَ بِهِمْ وَضاقَ بِهِمْ ذَرْعاً ) * ) در روايات و تفاسير اسلامى آمده است كه لوط در آن هنگام در مزرعه خود كار مىكرد ناگهان ، عده اى از جوانان زيبا را ديد كه به سراغ او مىآيند و مايلند مهمان او باشند ، علاقه او به پذيرايى از مهمان از يك سو ، و توجه به اين واقعيت كه حضور اين جوانان زيبا ، در شهرى كه غرق آلودگى انحراف جنسى است ، موجب انواع دردسر و احتمالا آبروريزى است ، او را سخت در فشار قرار داد .\r\nاين مسائل به صورت افكارى جانفرسا از مغز او عبور كرد ، و آهسته با خود « گفت امروز روز سخت و وحشتناكى است » ( * ( وَقالَ هذا يَوْمٌ عَصِيبٌ ) * ) .\r\n« سيئ » از ماده « ساء » به معنى بد حال شدن و ناراحت گشتن است .\r\n« ذرع » را بعضى به معنى قلب و بعضى به معنى خلق گرفته‌اند بنا بر اين * ( ضاقَ بِهِمْ ذَرْعاً ) * يعنى دلش به خاطر اين مهمانهاى ناخوانده در چنين شرائط سختى تنگ و ناراحت شد .\r\nولى به طورى كه فخر رازى در تفسيرش از « از هرى » نقل كرده ، « ذرع » در اين گونه موارد به معنى طاقت است ، و در اصل فاصله ميان دستهاى شتر به هنگام راه رفتن مىباشد .\r\nطبيعى است هنگامى كه بر پشت شتر بيش از مقدار طاقتش بار بگذارند مجبور است دستها را نزديكتر بگذارد و فاصله آن را به هنگام راه رفتن كمتر كند ، به همين مناسبت اين تعبير تدريجا به معنى ناراحتى به خاطر سنگينى\r\n","description":"","footnote":"","page_name":" 179 ","page_number":179},
  {"content":"\r\nحادثه آمده است .\r\nاز بعضى از كتب لغت مانند « قاموس » استفاده مىشود كه اين تعبير در موقعى گفته مىشود كه شدت حادثه بقدرى باشد كه انسان تمام راههاى چاره را به روى خود بسته ببيند .\r\n« عصيب » از ماده « عصب » ( بر وزن اسب ) به معنى بستن چيزى به يكديگر است ، و از آنجا كه حوادث سخت و ناراحت كننده انسان را در هم مىپيچد و گويى در لابلاى ناراحتى قرار مىدهد ، عنوان « عصيب » به آن اطلاق مىشود ، و عرب روزهاى گرم و سوزان را نيز « يوم العصيب » مىگويد .\r\nبه هر حال لوط ، راهى جز اين نداشت كه ميهمانهاى تازه وارد را به خانه خود بپذيرد و از آنها پذيرايى كند ، اما براى اينكه آنها را اغفال نكرده باشد ، در وسط راه چند بار به آنها گوشزد كرد ، كه اين شهر مردم شرور و منحرفى دارد ، تا اگر مهمانها توانايى مقابله با آنان را ندارند ، حساب كار خويش بكنند .\r\nدر روايتى مىخوانيم كه خداوند به فرشتگان دستور داده بود كه تا اين پيامبر ، سه بار شهادت بر بدى و انحراف اين قوم ندهد ، آنها را مجازات نكنند ( يعنى حتى در اجراى فرمان خدا نسبت به يك قوم گناهكار بايد موازين يك دادگاه و محاكمه عادلانه انجام گردد ! ) و اين رسولان شهادت لوط را در اثناء راه سه بار شنيدند . ( 1 )\r\nدر پاره اى از روايات آمده كه لوط آن قدر مهمانهاى خود را معطل كرد تا شب فرا رسيد شايد دور از چشم آن قوم شرور و آلوده بتواند با حفظ حيثيت و آبروى از آنان پذيرايى كند .\r\nولى چه مىتوان كرد . وقتى كه انسان دشمنش در درون خانه اش باشد .\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 180 ","page_number":180},
  {"content":"\r\nهمسر لوط كه زن بىايمانى بود و به اين قوم گنهكار كمك مىكرد ، از ورود اين ميهمانان جوان و زيبا آگاه شد بر فراز بام رفت . نخست از طريق كف زدن ، و سپس با روشن كردن آتش و برخاستن دود ، گروهى از اين قوم منحرف را آگاه كرد كه طعمه چربى به دام افتاده ! ( 1 ) در اينجا قرآن مىگويد : « قوم با سرعت و حرص و ولع براى رسيدن به مقصد خود به سوى لوط آمدند » ( * ( وَجاءَه قَوْمُه يُهْرَعُونَ إِلَيْه ) * ) ( 2 ) .\r\nهمان قوم و گروهى كه صفحات زندگانيشان سياه و آلوده به ننگ بود « و قبلا اعمال زشت و بدى انجام مىدادند » ( * ( وَمِنْ قَبْلُ كانُوا يَعْمَلُونَ السَّيِّئاتِ ) * ) .\r\nلوط در اين هنگام حق داشت بر خود بلرزد و از شدت ناراحتى فرياد بكشد و به آنها « گفت من حتى حاضرم دختران خودم را به عقد شما در آورم ، اينها براى شما پاكيزه ترند » ( * ( قالَ يا قَوْمِ هؤُلاءِ بَناتِي هُنَّ أَطْهَرُ لَكُمْ ) * ) .\r\nبيائيد « و از خدا بترسيد ، آبروى مرا نبريد ، و با قصد سوء در مورد ميهمانانم مرا رسوا مسازيد » ( * ( فَاتَّقُوا اللَّه وَلا تُخْزُونِ فِي ضَيْفِي ) * ) .\r\nاى واى « مگر در ميان شما يك انسان رشيد و عاقل و شايسته وجود ندارد » كه شما را از اين اعمال ننگين و بىشرمانه باز دارد ( * ( أَ لَيْسَ مِنْكُمْ رَجُلٌ رَشِيدٌ ) * ) .\r\nولى اين قوم تبهكار در برابر اينهمه بزرگوارى لوط پيامبر بيشرمانه پاسخ گفتند : « تو خود به خوبى مىدانى كه ما را در دختران تو حقى نيست » ( * ( قالُوا لَقَدْ عَلِمْتَ ما لَنا فِي بَناتِكَ مِنْ حَقٍّ ) * ) .\r\n« و تو مسلما مىدانى ما چه چيز مىخواهيم » ؟ ! ( * ( وَإِنَّكَ لَتَعْلَمُ ما نُرِيدُ ) * ) .\r\n\r\n","description":"","footnote":"\r\n( 1 ) الميزان جلد 10 صفحه 362 .\r\n( 2 ) « يهرعون » از ماده « اهراع » به معنى راندن شديد است گويى غريزه سركش جنسى اين قوم گمراه را به شدت به سوى ميهمانهاى لوط پيامبر مىراند ! .\r\n","page_name":" 181 ","page_number":181},
  {"content":"\r\nدر اينجا بود كه اين پيامبر بزرگوار چنان خود را در محاصره حادثه ديد و ناراحت شد كه فرياد زد : « اى كاش قوه و قدرتى در خود داشتم » تا از ميهمانهايم دفاع كنم و شما خيره سران را در هم بكوبم ( * ( قالَ لَوْ أَنَّ لِي بِكُمْ قُوَّةً ) * ) .\r\n« يا تكيه گاه محكمى از قوم و عشيره و پيروان و هم پيمانهاى قوى و نيرومند در اختيار من بود تا با كمك آنها بر شما منحرفان چيره شوم » ( * ( أَوْ آوِي إِلى رُكْنٍ شَدِيدٍ ) * ) .\r\n\r\nدر اينجا به چند نكته بايد توجه كرد\r\n\r\n[ منظور از دختران لوط چه كسانى هستند ؟ 
  ]\r\n1 - اين جمله اى كه لوط به هنگام حمله قوم به خانه او به قصد تجاوز به مهمانانش گفت كه اين دختران من براى شما پاك و حلال است از آنها استفاده كنيد و گرد گناه نگرديد ، در ميان مفسران سؤالاتى را بر انگيخته است .\r\nنخست اينكه آيا منظور دختران نسبى و حقيقى لوط بوده‌اند ؟ در حالى كه آنها طبق نقل تاريخ دو يا سه نفر بيشتر نبودند ، چگونه آنها را به اين جمعيت پيشنهاد مىكند ؟ يا اينكه منظور همه دختران قوم و شهر بوده است كه مطابق معمول بزرگ قبيله از آنها به عنوان دختران خود ياد مىكند .\r\nاحتمال دوم ضعيف به نظر مىرسد چرا كه خلاف ظاهر است و صحيح همان احتمال اول است و اين پيشنهاد لوط به خاطر آن بود كه مهاجمين عده اى از اهل قريه بودند نه همه آنها ، به علاوه او مىخواهد نهايت فداكارى خود را در اينجا نشان دهد كه من حتى حاضرم براى مبارزه با گناه و همچنين حفظ حيثيت ميهمانانم دختران خودم را به همسرى شما در آورم ، شايد آنها با اين فداكارى بىنظير ، و جدان خفته شان بيدار شود و به راه حق باز گردند .\r\nديگر اينكه مگر ازدواج دختر با ايمانى مانند دختران لوط با كفار\r\n","description":"","footnote":"","page_name":" 182 ","page_number":182},
  {"content":"\r\nبىايمان جائز بود كه چنين پيشنهادى را كرد ؟ ! پاسخ اين سؤال را از دو راه گفته‌اند : يكى اينكه در آئين لوط همانند آغاز اسلام تحريم چنين ازدواجى وجود نداشت ، لذا پيامبر ص دختر خود را « زينب » به ازدواج « ابى العاص » قبل از آنكه اسلام را بپذيرد در آورد ، ولى بعدا اين حكم منسوخ گشت ( 1 ) .\r\nديگر اينكه منظور « لوط » پيشنهاد ازدواج مشروط بود ( مشروط به ايمان ) يعنى اين دختران من است ، بيائيد ايمان آوريد تا آنها را به ازدواج شما در آورم .\r\nو از اينجا روشن مىشود كه ايراد بر لوط پيامبر كه چگونه دختران پاك خود را به جمعى از اوباش پيشنهاد كرد نادرست است زيرا پيشنهاد او مشروط و براى اثبات نهايت علاقه به هدايت آنها بود .\r\n\r\n[ كلمه « اطهر » مفهومش چيست ؟ 
  ]\r\n2 - بايد توجه داشت كه كلمه « اطهر » ( پاكيزه تر ) مفهومش اين نيست كه عمل زشت و ننگين آنها پاك بوده ، و ازدواج از آن پاكيزه تر ، بلكه اين تعبيرى است كه در زبان عرب و زبانهاى ديگر به هنگام مقايسه گفته مىشود ، مثلا به كسى كه با سرعت سرسامآورى رانندگى مىكند مىگويند : « دير رسيدن بهتر از هرگز نرسيدن است » . و يا « چشم از غذاى مشكوك پوشيدن بهتر از آن است كه انسان جان خود را به خطر بيندازد » . در روايتى نيز مىخوانيم كه امام به هنگام شدت تقيه و احساس خطر از ناحيه خلفاى بنى عباسى فرمود « و اللَّه افطر يوما من شهر رمضان احب الى من ان يضرب عنقى » : « يك روز از ماه رمضان را - همانروزى را كه خليفه وقت عيد اعلام كرده بود در حالى كه عيد نبود - افطار كنم ( و سپس آن روز را قضا كنم ) بهتر از آن است كه كشته\r\n\r\n","description":"","footnote":"\r\n( 1 ) تفسير مجمع البيان و تفسير كبير فخر رازى .\r\n","page_name":" 183 ","page_number":183},
  {"content":"\r\nشوم » ( 1 ) با اينكه نه كشته شدن خوب است و نه هرگز نرسيدن و مانند آن ، اما اين تعبير گفته مىشود .\r\n\r\n[ يك مرد « رشيد » 
  ]\r\n3 - تعبير « لوط » كه در پايان سخنش گفت : « آيا در ميان شما يك مرد رشيد نيست » اين حقيقت را بازگو مىكند كه حتى وجود يك مرد رشيد در ميان يك قوم و قبيله براى جلوگيرى از اعمال ننگينشان كافى است يعنى اگر يك انسان عاقل و صاحب رشد فكرى در ميان شما بود هرگز به سوى خانه من به قصد تجاوز به ميهمانانم نمىآمديد .\r\nاين تعبير نقش « رجل رشيد » را در رهبرى جوامع انسانى به خوبى روشن مىسازد اين همان واقعيتى است كه در طول تاريخ بشر نمونه‌هاى زيادى از آن را ديده‌ايم .\r\n\r\n[ نهايت انحراف اين گروه 
  ]\r\n4 - عجب اينكه آن قوم گمراه به لوط گفتند ما به دختران تو حق نداريم اين تعبير بيانگر نهايت انحراف اين گروه است ، يعنى يك جامعه آلوده كارش به جايى مىرسد كه حق را باطل و باطل را حق مىبيند ازدواج با دختران پاك و باايمان را اصلا در قلمرو حق خود نمىشمارد ، ولى به عكس انحراف جنسى را حق خود مىشمارد .\r\nعادت كردن و خو گرفتن به گناه در مراحل نهايى و خطرناكش چنين است كه ننگينترين و زشتترين اعمال را حق خود مىشمارد و پاكترين تمتع و بهره گيرى جنسى را ناحق مىداند .\r\n\r\n","description":"","footnote":"\r\n( 1 ) وسائل جلد 7 صفحه 95 ( كتاب الصوم باب 57 . )\r\n","page_name":" 184 ","page_number":184},
  {"content":"\r\n\r\n[ حديثى از امام صادق عليه السلام 
  ]\r\n5 - در حديثى از امام صادق ع چنين مىخوانيم كه در تفسير آيات فوق فرمود : منظور از « قوه » همان « قائم » است « و ركن شديد » 313 نفر يارانش ! ( 1 ) .\r\nاين روايت ممكن است عجيب به نظر برسد كه چگونه مىتوان باور كرد لوط در عصر خودش آرزوى ظهور چنين شخص با چنين يارانى را كرده باشد .\r\nولى آشنايى با رواياتى كه در تفسير آيات قرآن وارد شده تا كنون اين درس را به ما داده است كه غالبا يك قانون كلى را در چهره يك مصداق روشنش بيان مىكند ، در واقع لوط آرزو مىكرد كه اى كاش مردانى مصمم با قدرت روحى و جسمى كافى براى تشكيل يك حكومت الهى همانند مردانى كه حكومت جهانى عصر قيام مهدى ع را تشكيل مىدهند در اختيار داشت ، تا قيام كند و با تكيه بر قدرت ، با فساد و انحراف مبارزه نمايد ، و اين گونه افراد خيره سر بىشرم را در هم بكوبد .\r\n\r\n","description":"","footnote":"\r\n( 1 ) تفسير برهان جلد 2 صفحه 228 .\r\n","page_name":" 185 ","page_number":185},
  {"content":"\r\n\r\n[ سوره هود ‹ 11 › : آيات 81 تا 83 
  ]\r\nقالُوا يا لُوطُ إِنَّا رُسُلُ رَبِّكَ لَنْ يَصِلُوا إِلَيْكَ فَأَسْرِ بِأَهْلِكَ بِقِطْعٍ مِنَ اللَّيْلِ وَلا يَلْتَفِتْ مِنْكُمْ أَحَدٌ إِلَّا امْرَأَتَكَ إِنَّه مُصِيبُها ما أَصابَهُمْ إِنَّ مَوْعِدَهُمُ الصُّبْحُ أَ لَيْسَ الصُّبْحُ بِقَرِيبٍ ‹ 81 › فَلَمَّا جاءَ أَمْرُنا جَعَلْنا عالِيَها سافِلَها وَأَمْطَرْنا عَلَيْها حِجارَةً مِنْ سِجِّيلٍ مَنْضُودٍ ‹ 82 › مُسَوَّمَةً عِنْدَ رَبِّكَ وَما هِيَ مِنَ الظَّالِمِينَ بِبَعِيدٍ ‹ 83 ›\r\n\r\nترجمه :\r\n81 - گفتند : اى لوط ! ما رسولان پروردگار توايم ، آنها هرگز دسترسى به تو پيدا نخواهند كرد ، در دل شب با خانواده ات ( از اين شهر ) حركت كن و هيچيك از شما پشت سرش را نگاه نكند ، مگر همسر تو كه او هم به همان بلائى كه آنها گرفتار مىشوند گرفتار خواهد شد ، موعد آنها صبح است ، آيا صبح نزديك نيست ؟ ! .\r\n82 - هنگامى كه فرمان ما فرا رسيد آن ( شهر و ديار ) را زير و رو كرديم و بارانى از سنگ :\r\nگلهاى متحجر متراكم بر روى هم بر آنها نازل نموديم .\r\n83 - ( سنگهايى كه ) نزد پروردگارت نشاندار بود و آن از ستمگران دور نيست .\r\n\r\nتفسير : پايان زندگى اين گروه ستمكار .\r\nسر انجام هنگامى كه رسولان پروردگار نگرانى شديد لوط را مشاهده كردند كه در چه عذاب و شكنجه روحى گرفتار است ، پرده از روى اسرار كار خود برداشتند و به او » گفتند : « اى لوط ما فرستادگان پروردگار توايم نگران مباش ، و بدان كه آنها هرگز دسترسى به تو پيدا نخواهند كرد » ! ( * ( قالُوا يا\r\n","description":"","footnote":"","page_name":" 186 ","page_number":186},
  {"content":"\r\n* ( لُوطُ إِنَّا رُسُلُ رَبِّكَ لَنْ يَصِلُوا إِلَيْكَ ) * ) .\r\nجالب اينكه فرشتگان خدا نمىگويند به ما آسيبى نمىرسد بلكه مىگويند به تو اى لوط دست نمىيابند كه آسيب برسانند . اين تعبير يا به خاطر آن است كه آنها خود را از لوط جدا نمىدانستند چون به هر حال ميهمان او بودند و هتك حرمت آنها هتك حرمت لوط بود ، و يا به خاطر اين است كه مىخواهند به او بفهمانند ، ما رسولان خدا هستيم و عدم دسترسى به ما مسلم است ، حتى به تو هم كه انسانى همنوع آنان هستى به لطف پروردگار دست نخواهند يافت .\r\nدر آيه 37 سوره قمر مىخوانيم : وَلَقَدْ راوَدُوه عَنْ ضَيْفِه فَطَمَسْنا أَعْيُنَهُمْ :\r\n« آنها قصد تجاوز به ميهمان لوط داشتند ولى ما چشمهاى آنها را نابينا ساختيم » اين آيه نشان مىدهد كه در اين هنگام قوم مهاجم به اراده پروردگار بينايى خود را از دست دادند و قادر بر حمله نبودند . در بعضى از روايات نيز مىخوانيم كه يكى از فرشتگان مشتى خاك به صورت آنها پاشيد و آنها نابينا شدند .\r\nبهر حال اين آگاهى لوط از وضع ميهمانان و ماموريتشان همچون آب سردى بود كه بر قلب سوخته اين پيامبر بزرگ ريخته شد ، و در يك لحظه احساس كرد بار سنگين غم و اندوه از روى قلبش برداشته شد ، برق شادى در چشمش درخشيدن گرفت ، و همچون بيمار شديدى كه چشمش به طبيب مسيحا دمى بيفتد احساس آرامش نمود ، و فهميد دوران اندوه و غم در شرف پايان است و زمان شادى و نجات از چنگال اين قوم ننگين حيوان صفت فرا رسيده است ! .\r\nميهمانان بلافاصله اين دستور را به لوط دادند كه « تو همين امشب در دل تاريكى خانواده ات را با خود بردار و از اين سرزمين بيرون شو » ( * ( فَأَسْرِ بِأَهْلِكَ بِقِطْعٍ مِنَ اللَّيْلِ ) * ) ( 1 ) .\r\n\r\n","description":"","footnote":"\r\n( 1 ) « اسر » از ماده « اسراء » به معنى حركت در شب است ، بنا بر اين ذكر ليل ( شب ) در آيه براى تاكيد بيشتر اين موضوع است و « قطع » به معنى تاريكى شب است اشاره به اينكه در آن هنگام كه پرده‌هاى سياه شب در همه جا فرو افتاده و اين قوم غافل يا در خوابند و يا مست شراب و هوسبازى ، بىخبر از ميان آنها بيرون رو .\r\n","page_name":" 187 ","page_number":187},
  {"content":"\r\nولى مواظب باشيد كه « هيچيك از شما به پشت سرش نگاه نكند » ( * ( وَلا يَلْتَفِتْ مِنْكُمْ أَحَدٌ ) * ) .\r\n« تنها كسى كه از اين دستور تخلف خواهد كرد و به همان بلائى كه به قوم گناهكار مىرسد گرفتار خواهد شد همسر معصيتكار تو است » ( * ( إِلَّا امْرَأَتَكَ إِنَّه مُصِيبُها ما أَصابَهُمْ ) * ) .\r\nدر تفسير جمله « * ( لا يَلْتَفِتْ مِنْكُمْ أَحَدٌ ) * » مفسران چند احتمال داده‌اند :\r\nنخست اينكه هيچكس به پشت سر نگاه نكند .\r\nديگر اينكه به فكر مال و وسائل زندگى خود در شهر نباشيد تنها خود را از اين مهلكه بيرون ببريد .\r\nديگر اينكه هيچيك از شما خانواده از اين قافله كوچك عقب نماند .\r\nچهارم اينكه به هنگام خروج شما زمين لرزه و مقدمات عذاب شروع خواهد شد به پشت سر خود نگاه نكنيد و به سرعت دور شويد .\r\nولى هيچ مانعى ندارد كه همه اين احتمالات در مفهوم آيه جمع باشد ( 1 ) .\r\nسر انجام آخرين سخن را به لوط گفتند كه : « لحظه نزول عذاب و ميعاد\r\n\r\n","description":"","footnote":"\r\n( 1 ) در اينكه « * ( إِلَّا امْرَأَتَكَ ) * » استثناء از كدام جمله است مفسران دو احتمال داده‌اند :\r\nنخست اينكه از جمله « * ( لا يَلْتَفِتْ مِنْكُمْ أَحَدٌ ) * » استثناء مىشود كه مفهومش اين است لوط و خانواده و حتى زنش همه با هم به خارج شهر حركت كردند و هيچيك از آنها طبق فرمان رسولان به پشت سر نگاه نكرد جز همسر لوط كه به حكم علاقه و دلبستگى كه به آنان داشت و نگران سرنوشت آنها بود لحظه اى ايستاد و نگاهى به پشت سر كرد و طبق روايتى در اين هنگام قطعه سنگى از آن سنگها كه بر شهر فرو مىريخت به او اصابت كرد و او را كشت ! .\r\nاحتمال ديگر اينكه استثناء از جمله « فاسر با هلك » باشد يعنى همه خانواده را جز همسرت با خود ببر ، در اين صورت همسر لوط در شهر باقى مانده است ولى احتمال اول مناسبتر به نظر مىرسد .\r\n","page_name":" 188 ","page_number":188},
  {"content":"\r\nآنها صبح است و با نخستين شعاع صبحگاهى زندگى اين قوم غروب خواهد كرد « ( * ( إِنَّ مَوْعِدَهُمُ الصُّبْحُ ) * ) .\r\nاكنون برخيزيد و هر چه زودتر شهر را ترك گوئيد « مگر صبح نزديك نيست » ( * ( أَ لَيْسَ الصُّبْحُ بِقَرِيبٍ ) * ) .\r\nدر بعضى از روايات مىخوانيم هنگامى كه فرشتگان موعد عذاب را صبح ذكر كردند لوط از شدت ناراحتى كه از اين قوم آلوده داشت همان قومى كه با اعمال ننگينشان قلب او را مجروح و روح او را پر از غم و اندوه ساخته بودند ، از فرشتگان خواست كه حالا كه بنا است نابود شوند چه بهتر كه زودتر ! .\r\nولى آنها لوط را دلدارى دادند و گفتند مگر صبح نزديك نيست .\r\nسر انجام لحظه عذاب فرا رسيد و به انتظار لوط پيامبر پايان داد ، همانگونه كه قرآن مىگويد : « هنگامى كه فرمان ما فرا رسيد آن سرزمين را زير و رو كرديم ، و بارانى از سنگ ، از گلهاى متحجر متراكم بر روى هم ، بر سر آنها فرو ريختيم » ( * ( فَلَمَّا جاءَ أَمْرُنا جَعَلْنا عالِيَها سافِلَها وَأَمْطَرْنا عَلَيْها حِجارَةً مِنْ سِجِّيلٍ مَنْضُودٍ ) * ) .\r\n« سجيل » در اصل يك كلمه فارسى است كه از « سنگ » و « گل » گرفته شده است بنا بر اين چيزى است كه نه كاملا مانند سنگ سخت شده و نه همچون گل سست است بلكه برزخى ميان آن دو مىباشد .\r\n« منضود » از ماده « نضد » به معنى رويهم قرار گفتن و پى در پى آمدن است يعنى اين باران سنگ آن چنان سريع و پى در پى بود كه گويى سنگها بر هم سوار مىشدند .\r\nولى اين سنگها ، سنگهاى معمولى نبودند بلكه « سنگهايى بودند نشاندار ،\r\n","description":"","footnote":"","page_name":" 189 ","page_number":189},
  {"content":"\r\nنزد پروردگار تو « ( * ( مُسَوَّمَةً عِنْدَ رَبِّكَ ) * ) .\r\nاما تصور نكنيد كه اين سنگها مخصوص قوم لوط بودند ، « آنها از هيچ قوم و جمعيت و گروه ستمكار و ظالمى دور نيستند » ( * ( وَما هِيَ مِنَ الظَّالِمِينَ بِبَعِيدٍ ) * ) .\r\nاين قوم منحرف هم بر خويش ستم كردند و هم بر جامعه شان ، هم سرنوشت ملتشان را ببازى گرفتند و هم ايمان و اخلاق انسانى را ، و هر قدر رهبر دلسوزشان فرياد زد ، گوش فرا ندادند و مسخره كردند ، وقاحت و بىشرمى را به آنجا رساندند كه حتى مىخواستند به حريم ميهمانهاى رهبرشان نيز تجاوز كنند .\r\nاينها كه همه چيز را وارونه كرده بودند ! بايد شهرشان هم واژگونه شود ! نه فقط زير و رو شود كه بارانى از سنگ ، آخرين آثار حيات را در آنجا در هم بكوبد و آنها را زير پوشش خود دفن كند ، به گونه اى كه حتى اثرى از آنها در آن سرزمين ديده نشود ، تنها بيابانى وحشتناك و بهم ريخته و قبرستانى خاموش و مدفون زير سنگ ريزه‌ها ، از آنها باقى بماند .\r\nآيا تنها قوم لوط بايد چنين مجازات شوند ، مسلما نه ، هر گروه منحرف و ملت ستم پيشه اى چنين سرنوشتى در انتظار او است گاهى زير باران سنگريزه‌ها ، و گاهى زير ضربات بمبهاى آتشزا ، و زمانى زير فشارهاى اختلافات كشنده اجتماعى ، و بالآخره هر كدام به شكلى و به صورتى .\r\n\r\nدر اينجا به چند نكته بايد توجه كرد :\r\n\r\n1 - چرا لحظه نزول عذاب « صبح » بود ؟\r\n- دقت در آيات بالا اين سؤال را در ذهن خواننده ترسيم مىكند كه صبح در اين ميان چه نقشى داشت ؟ چرا در دل شب عذاب نازل نشد .\r\nآيا به خاطر آن است كه گروه مهاجم به خانه لوط هنگامى كه نابينا\r\n","description":"","footnote":"","page_name":" 190 ","page_number":190},
  {"content":"\r\nشده‌اند به سوى قوم برگشتند و جريان را بازگو كردند ، و آنها كمى در فكر فرو رفتند كه جريان چيست و خداوند اين مهلت را تا صبح به آنها داد و شايد بيدار شوند و به سوى او باز گردند ؟ ! .\r\nيا اينكه خداوند نمىخواست در دل شب ، بر آنها شبيخون زند و به همين دليل دستور داد تا فرا رسيدن صبح ماموران عذاب دست نگهدارند .\r\nدر تفاسير تقريبا چيزى در اين زمينه ننوشته‌اند ولى آنچه در بالا گفتيم احتمالاتى بود كه قابل مطالعه است .\r\n\r\n2 - زير و رو چرا ؟\r\n- گفتيم عذاب بايد تناسبى با نحوه گناه داشته باشد از آنجا كه اين قوم در طريق انحراف جنسى همه چيز را دگرگون ساختند ، خداوند نيز شهرهاى آنها را زير و رو كرد و از آنجا كه - طبق روايات - بارانى از سخنان ركيك به طور مداوم بر هم مىريختند ، خداوند هم بارانى از سنگ بر سر آنان فرو ريخت .\r\n\r\n3 - باران سنگ چرا ؟ -\r\nآيا بارش سنگريزه قبل از زير و رو شدن شهرهاى آنها بود ، يا همراه آن ، يا بعد از آن ؟ در ميان مفسران گفتگو است و آيات قرآن نيز صراحتى در اين زمينه ندارد ، زيرا اين جمله با واو ، عطف شده كه ترتيب از آن استفاده نمىشود .\r\nولى بعضى از مفسران مانند نويسنده المنار معتقد است ، اين باران سنگ يا قبل از زير و رو شدن بوده ، يا در اثناء آن ، و فلسفه آن ، اين بوده كه افراد پراكنده اى كه در گوشه و كنار قرار داشتند و زير آوارها مدفون نشدند ، سالم در نروند ، آنها نيز به كيفر اعمال زشتشان برسند ! .\r\nروايتى كه مىگويد : همسر لوط ، صدا را كه شنيد سر بر گردانيد و در\r\n","description":"","footnote":"","page_name":" 191 ","page_number":191},
  {"content":"\r\nهمان حال سنگى به او اصابت كرد و او را كشت ، نشان مىدهد كه اين دو ( زير و رو شدن و باران سنگ ) با هم صورت گرفته است .\r\nولى اگر از اينها صرف نظر كنيم ، مانعى ندارد كه براى تشديد عذاب و محو آثار آنها سنگريزه حتى پس از زير و رو شدن بر آنها نازل شده باشد به طورى كه سرزمينشان زير آن پنهان گردد و آثارش محو شود .\r\n\r\n4 - نشاندار چرا ؟\r\n- گفتيم جمله « * ( مُسَوَّمَةً عِنْدَ رَبِّكَ ) * » اين نكته را مىفهماند كه اين سنگها از نزد خدا نشاندار بودند ، ولى در اينكه چگونه نشاندار بود ، در ميان مفسران گفتگو است ، بعضى گفته‌اند در اين سنگها علاماتى بود كه نشان مىداد سنگ معمولى نيست ، بلكه مخصوصا براى عذاب الهى نازل شده است ، تا با ريزش سنگهاى ديگر اشتباه نشود ، و به همين دليل بعضى ديگر گفته‌اند ، سنگها شباهتى با سنگهاى زمينى نداشت ، بلكه مشاهده وضع آنها نشان مىداد ، نوعى سنگ آسمانى است كه از خارج كره زمين به سوى زمين سرازير شده است ! .\r\nبعضى نيز گفته‌اند اينها علائمى در علم پروردگار داشته كه هر كدام از آنها درست براى فرد معين و نقطه معين نشانه گيرى شده بود ، اشاره به اينكه آن قدر مجازاتهاى الهى روى حساب است كه حتى معلوم است كدام شخص با كدام سنگ بايد در هم كوبيده شود ، بيحساب و بىضابطه نيست .\r\n\r\n5 - تحريم همجنس گرايى .\r\nهمجنس گرايى چه در مردان باشد و چه در زنان در اسلام از گناهان بسيار بزرگ است و هر دو داراى حد شرعى است .\r\nحد همجنسگرايى در مردان خواه فاعل باشد يا مفعول اعدام است ، و براى اين اعدام طرق مختلفى در فقه بيان شده است ، البته اثبات اين گناه بايد\r\n","description":"","footnote":"","page_name":" 192 ","page_number":192},
  {"content":"\r\nاز طرق معتبر و قاطعى كه در فقه اسلامى و روايات وارده از معصومين ذكر شده صورت گيرد ، و حتى سه مرتبه اقرار هم به تنهايى كافى نيست و بايد حد اقل چهار بار اقرار به اين عمل كند .\r\nو اما حد همجنس گرايى در زنان پس از چهار بار اقرار و يا ثبوت بوسيله چهار شاهد عادل ( به شرائطى كه در فقه گفته شده ) صد تازيانه است ، و بعضى از فقها گفته‌اند اگر زن شوهردارى اين عمل را انجام بدهد حد او اعدام است .\r\nاجراى اين حدود ، شرائط دقيق و حساب شده اى دارد كه در كتب فقه اسلامى آمده است .\r\nرواياتى كه در مذمت همجنس گرايى از پيشوايان اسلام نقل شده آن قدر زياد و تكان دهنده است كه با مطالعه آن هر كس احساس مىكند كه زشتى اين گناه به اندازه اى است كه كمتر گناهى در پايه آن قرار دارد .\r\nاز جمله در روايتى از پيامبر اسلام ص مىخوانيم\r\nلما عمل قوم لوط ما عملوا بكت الارض الى ربها حتى بلغ دموعها الى السماء ، بكت السماء حتى بلغ دموعها العرض ، فاوحى اللَّه الى السماء ان احصبيهم ، و اوحى الى الارض ان اخسفى بهم\r\n: « هنگامى كه قوم لوط آن اعمال ننگين را انجام دادند زمين آن چنان ناله و گريه سر داد كه اشكهايش به آسمان رسيد ، و آسمان آن چنان گريه كرد كه اشكهايش به عرش رسيد ، در اين هنگام خداوند به آسمان وحى فرستاد كه آنها را سنگباران كن ! و به زمين وحى فرستاد كه آنها را فرو بر » ! ( 1 ) ( بديهى است گريه و اشك جنبه تشبيه و كنايه دارد ) .\r\nو در حديثى از امام صادق ع مىخوانيم كه پيامبر ص فرمود :\r\nمن جامع غلاما جاء يوم القيامة جنبا لا ينقيه ماء الدنيا و غضب اللَّه عليه و لعنه و اعد له جهنم و ساءت مصيرا . . . . ثم قال ان الذكر يركب الذكر فيهتز\r\n\r\n","description":"","footnote":"\r\n( 1 ) تفسير برهان جلد 2 صفحه 231 .\r\n","page_name":" 193 ","page_number":193},
  {"content":"\r\nالعرض لذلك\r\n: « هر كس با نوجوانى آميزش جنسى كند روز قيامت ناپاك وارد محشر مىشود ، آن چنان كه تمام آبهاى جهان او را پاك نخواهند كرد ، و خداوند او را غضب مىكند و از رحمت خويش دور مىدارد و دوزخ را براى او آماده ساخته است و چه بد جايگاهى است » . . . سپس فرمود : « هر گاه جنس مذكر با مذكر آميزش كند عرش خداوند به لرزه در مىآيد » ( 1 ) .\r\nدر حديث ديگرى از امام صادق ع مىخوانيم : « آنها كه تن به چنين كارى در مىدهند بازماندگان سدوم ( قوم لوط ) هستند » سپس اضافه فرمود : « من نمىگويم از فرزندان آنها هستند ولى از طينت آنها هستند » سؤال شد همان شهر سدوم كه زير و رو شد ، فرمود : « آرى چهار شهر بودند سدوم و صريم و لدنا و غميرا ( عمورا ) ( 2 ) .\r\nدر روايت ديگرى از امير مؤمنان على ع مىخوانيم كه فرمود : از پيامبر ص شنيدم چنين مىگفت :\r\nلعن اللَّه المتشبهين من الرجال بالنساء و المتشبهات من النساء بالرجال\r\n: « لعنت خدا بر آن مردانى باد كه خود را شبيه زنان مىسازند ، ( با مردان آميزش جنسى مىكنند ) و لعنت خدا بر زنانى باد كه خود را شبيه مردان مىكنند » ( 3 ) .\r\n\r\nفلسفه تحريم هم جنسگرايى .\r\nگرچه در دنياى غرب كه آلودگىهاى جنسى فوق العاده زياد است ، اين گونه زشتيها مورد تنفر نيست و حتى شنيده مىشود در بعضى از كشورها همانند انگلستان طبق قانونى كه با كمال وقاحت از پارلمان گذشته اين موضوع جواز\r\n\r\n","description":"","footnote":"\r\n( 1 ) وسائل الشيعه جلد 14 صفحه 249 .\r\n( 2 ) وسائل الشيعه جلد 14 صفحه 253 .\r\n( 3 ) وسائل الشيعه جلد 14 صفحه 255 .\r\n","page_name":" 194 ","page_number":194},
  {"content":"\r\nقانونى پيدا كرده ! ! ولى شيوع اين گونه زشتيها هرگز از قبح آن نمىكاهد و مفاسد اخلاقى و روانى و اجتماعى آن در جاى خود ثابت است .\r\nگاهى بعضى از پيروان مكتب مادى كه اين گونه آلودگيها را دارند براى توجيه عملشان مىگويند ما هيچگونه منع طبى براى آن سراغ نداريم ! .\r\nولى آنها فراموش كرده‌اند كه اصولا هر گونه انحراف جنسى در تمام روحيات و ساختمان وجود انسان اثر مىگذارد و تعادل او را بر هم مىزند .\r\nتوضيح اينكه : انسان به صورت طبيعى و سالم تمايل جنسى به جنس مخالف دارد و اين تمايل از ريشه دارترين غرائز انسان و ضامن بقاء نسل او است .\r\nهر گونه كارى كه تمايل را از مسير طبيعيش منحرف سازد ، يك نوع بيمارى و انحراف روانى در انسان ايجاد مىكند .\r\nمردى كه تمايل به جنس موافق دارد و يا مردى كه تن به چنين كارى مىدهد هيچكدام يك مرد كامل نيستند ، در كتابهاى امور جنسى « هموسكو آليسم » ( همجنس گرايى ) به عنوان يكى از مهمترين انحراف ذكر شده است .\r\nادامه اين كار تمايلات جنسى را نسبت به جنس مخالف در انسان تدريجا مىكشد و در مورد كسى كه تن به اين كار در مىدهد احساسات زنانه تدريجا در او پيدا مىشود ، و هر دو گرفتار ضعف مفرط جنسى و به اصطلاح سرد مزاجى مىشوند ، به طورى كه بعد از مدتى قادر به آميزش طبيعى ( آميزش با جنس مخالف ) نخواهند بود .\r\nبا توجه به اينكه احساسات جنسى مرد و زن هم در ارگانيسم بدن آنها مؤثر است و هم در روحيات و اخلاق ويژه آنان ، روشن مىشود كه از دست دادن احساسات طبيعى تا چه حد ضربه بر جسم و روح انسان وارد مىسازد ، و حتى ممكن است افرادى كه گرفتار چنين انحرافى هستند ، چنان گرفتار ضعف جنسى شوند كه ديگر قدرت بر توليد فرزند پيدا نكنند .\r\n","description":"","footnote":"","page_name":" 195 ","page_number":195},
  {"content":"\r\nاين گونه اشخاص از نظر روانى غالبا سالم نيستند و در خود يك نوع بيگانگى از خويشتن و بيگانگى از جامعه اى كه به آن تعلق دارند احساس مىكنند .\r\nقدرت اراده را كه شرط هر نوع پيروزى است تدريجا از دست مىدهند ، و يك نوع سرگردانى و بىتفاوتى در روح آنها لانه مىكند .\r\nآنها اگر به زودى تصميم به اصلاح خويشتن نگيرند و حتى در صورت لزوم از طبيب جسمى يا روانى كمك نخواهند و اين عمل به صورت عادتى براى آنها در آيد ، ترك آن مشكل خواهد شد ، ولى در هر حال هيچوقت براى ترك اين عادت زشت دير نيست ، تصميم مىخواهد و عمل .\r\nبهر حال سرگردانى روانى تدريجا آنها را به مواد مخدر و مشروبات الكلى و انحرافات اخلاقى ديگر خواهد كشانيد و اين يك بدبختى بزرگ ديگر است .\r\nجالب اينكه در روايات اسلامى در عباراتى كوتاه و پر معنى اشاره به اين مفاسد شده است ، از جمله در روايتى از امام صادق ع مىخوانيم كه كسى از او سؤال كرد لم حرم اللَّه اللواط : « چرا خداوند لواط را حرام كرده است » فرمود :\r\nمن اجل انه لو كان اتيان الغلام حلالا لاستغنى الرجال عن النساء و كان فيه قطع النسل و تعطيل الفروج و كان فى اجازة ذلك فساد كثير\r\n: « اگر آميزش با پسران حلال بود مردان از زنها بىنياز ( و نسبت به آنان بىميل ) مىشدند ، و اين باعث قطع نسل انسان مىشد و باعث از بين رفتن آميزش طبيعى جنس موافق و مخالف مىگشت و اين كار مفاسد زياد اخلاقى و اجتماعى ببار مىآورد » ( 1 ) .\r\nذكر اين نكته نيز قابل توجه است كه اسلام يكى از مجازاتهايى را كه براى چنين افرادى قائل شده آنست كه ازدواج خواهر و مادر و دختر شخص مفعول بر فاعل حرام است يعنى اگر چنين كارى قبل از ازدواج صورت گرفته شد ، اين زنان براى او حرام ابدى مىشوند .\r\n\r\n","description":"","footnote":"\r\n( 1 ) وسائل الشيعه جلد 14 صفحه 252 .\r\n","page_name":" 196 ","page_number":196},
  {"content":"\r\nآخرين نكته اى كه در اينجا بايد يادآور شويم اين است كه كشيده شدن افراد به اين گونه انحراف جنسى علل بسيار مختلفى دارد و حتى گاهى طرز رفتار پدر و مادر با فرزندان خود ، و يا عدم مراقبت از فرزندان همجنس ، و طرز معاشرت و خواب آنها با هم در خانه ممكن است از عوامل اين آلودگى گردد .\r\nگاهى ممكن است انحراف اخلاقى ديگر سر از اين انحراف بيرون آورد .\r\nقابل توجه اينكه در حالات قوم لوط مىخوانيم كه عامل آلودگى آنها به اين گناه اين بود كه آنها مردمى بخيل بودند و چون شهرهاى آنها بر سر راه كاروانهاى شام قرار داشت و آنها نمىخواستند از ميهمانان و عابرين پذيرايى كنند در آغاز چنين به آنها وانمود مىكردند كه قصد تجاوز جنسى به آنان دارند تا ميهمانان و عابرين را از خود فرار دهند ، ولى اين عمل تدريجا به صورت عادت براى آنها در آمد و تمايلات انحراف جنسى تدريجا در وجود آنها بيدار شد و كارشان به جايى رسيد كه از فرق تا قدم آلوده شدند ( 1 ) .\r\nحتى شوخىهاى بىموردى كه گاهى در ميان پسران و يا دختران نسبت به همجنسان خود مىشود گاهى انگيزه كشيده شدن به اين انحرافات مىگردد ، به هر حال بايد به دقت مراقب اين گونه مسائل بود ، و آلودگان را به سرعت نجات داد و از خدا در اين راه توفيق طلبيد .\r\n\r\nاخلاق قوم لوط .\r\nدر روايات و تواريخ اسلامى اعمال زشت و ننگين ديگرى به موازات انحراف جنسى از آنها نقل شده است از جمله در « سفينة البحار » مىخوانيم :\r\nقيل كانت مجالسهم تشتمل على انواع المناكير مثل الشتم و السخف و الصفح و القمار و ضرب المخراق و خذف الاحجار على من مر بهم و ضرب المعازف و المزامير و كشف العورات\r\n:\r\n\r\n","description":"","footnote":"\r\n( 1 ) بحار جلد 12 صفحه 147 .\r\n","page_name":" 197 ","page_number":197},
  {"content":"\r\n« گفته مىشود مجالس آنها مملو بود از انواع منكرات و اعمال زشت ، فحشهاى ركيك و كلمات زننده با هم رد و بدل مىكردند ، با كف دست بر پشت يكديگر مىكوبيدند ، قمار مىكردند ، و بازيهاى بچه گانه داشتند ، سنگ به عابران پرتاب مىكردند و انواع آلات موسيقى را به كار مىبردند و در حضور جمع بدن خود را برهنه و كشف عورت مىنمودند » ! ( 1 ) .\r\nروشن است در چنان محيط آلوده اى ، انحراف و زشتى هر روز ابعاد تازه اى به خود مىگيرد ، و اصولا قبح اعمال ننگين برچيده مىشود و آن چنان در اين مسير پيش مىروند كه هيچ كارى در نظر آنها زشت و منكر نيست ! .\r\nو از آنها بدبختتر اقوام و ملتهايى هستند كه در عصر پيشرفت علوم و دانشها در همان راه گام برمىدارند و حتى گاهى اعمالشان بقدرى ننگين و رسوا است كه اعمال قوم لوط را به فراموشى مىسپارد .\r\n\r\n","description":"","footnote":"\r\n( 1 ) سفينة البحار صفحه 517 .\r\n","page_name":" 198 ","page_number":198},
  {"content":"\r\n\r\n[ سوره هود ‹ 11 › : آيات 84 تا 86 
  ]\r\nوَ إِلى مَدْيَنَ أَخاهُمْ شُعَيْباً قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه وَلا تَنْقُصُوا الْمِكْيالَ وَالْمِيزانَ إِنِّي أَراكُمْ بِخَيْرٍ وَإِنِّي أَخافُ عَلَيْكُمْ عَذابَ يَوْمٍ مُحِيطٍ ‹ 84 › وَيا قَوْمِ أَوْفُوا الْمِكْيالَ وَالْمِيزانَ بِالْقِسْطِ وَلا تَبْخَسُوا النَّاسَ أَشْياءَهُمْ وَلا تَعْثَوْا فِي الأَرْضِ مُفْسِدِينَ ‹ 85 › بَقِيَّتُ اللَّه خَيْرٌ لَكُمْ إِنْ كُنْتُمْ مُؤْمِنِينَ وَما أَنَا عَلَيْكُمْ بِحَفِيظٍ ‹ 86 ›\r\n\r\nترجمه :\r\n84 - و به سوى مدين برادرشان شعيب را فرستاديم ، گفت اى قوم من ! « اللَّه » را پرستش كنيد كه جز او معبود ديگرى براى شما نيست و پيمانه و وزن را كم نكنيد ( و دست به كم فروشى نزنيد ) من خير خواه شما هستم و من از عذاب روز فراگير بر شما بيمناكم ! .\r\n85 - و اى قوم من ! ، پيمانه و وزن را با عدالت وفا كنيد و بر اشياء ( و اجناس ) مردم عيب مگذاريد و از حق آنان نكاهيد و در زمين فساد مكنيد .\r\n86 - سرمايه حلالى كه خداوند براى شما باقى گذارده برايتان بهتر است اگر ايمان داشته باشيد ، و من پاسدار شما ( و مامور بر اجبارتان به ايمان ) نيستم .\r\n\r\nتفسير : مدين سرزمين شعيب .\r\nبا پايان يافتن داستان عبرت انگيز قوم لوط نوبت به قوم « شعيب » و مردم « مدين » مىرسد همان جمعيتى كه راه توحيد را رها كردند و در سنگلاخ شرك و بتپرستى سرگردان شدند ، نه تنها بت كه در هم و دينار و مال و ثروت خويش را مىپرستيدند ، و به خاطر آن كسب و تجارت با رونق خويش را آلوده به تقلب و كم فروشى و خلافكاريهاى ديگر مىكردند .\r\n","description":"","footnote":"","page_name":" 199 ","page_number":199},
  {"content":"\r\nدر آغاز مىگويد : « و به سوى مدين برادرشان شعيب را فرستاديم » :\r\n( * ( وَإِلى مَدْيَنَ أَخاهُمْ شُعَيْباً ) * ) كلمه « اخاهم » ( برادرشان ) همانگونه كه سابقا هم اشاره كرديم به خاطر آن است كه نهايت محبت پيامبران را به قوم خود باز گو كند ، نه فقط به خاطر اينكه از افراد قبيله و طائفه آنها بود بلكه علاوه بر آن خير خواه و دلسوز آنها همچون يك برادر بود .\r\n« مدين » ( بر وزن مريم ) نام آبادى شعيب و قبيله او است ، اين شهر در مشرق خليج عقبه قرار داشته و مردم آن از فرزندان اسماعيل بودند ، و با مصر و لبنان و فلسطين تجارت داشته‌اند .\r\nامروز شهر مدين به نام « معان » ناميده مىشود ولى بعضى از جغرافيون نام مدين را بر مردمى اطلاق كرده‌اند كه ميان خليج عقبه تا كوه سينا مىزيسته‌اند .\r\nدر تورات نيز نام « مديان » آمده ، اما به عنوان بعضى از قبائل ( و البته اطلاق يك نام بر شهر و صاحبان شهر معمول است ) ( 1 ) .\r\nاين پيامبر اين برادر دلسوز و مهربان همانگونه كه شيوه همه پيامبران در آغاز دعوت بود نخست آنها را به اساسىترين پايه‌هاى مذهب يعنى « توحيد » دعوت كرد و « گفت : اى قوم ! خداوند يگانه يكتا را بپرستيد كه جز او معبودى براى شما نيست » ( * ( قالَ يا قَوْمِ اعْبُدُوا اللَّه ما لَكُمْ مِنْ إِله غَيْرُه ) * ) .\r\nچرا كه دعوت به توحيد دعوت به شكستن همه طاغوتها و همه سنتهاى جاهلى است ، و هر گونه اصلاح اجتماعى و اخلاقى بدون آن ميسر نخواهد بود .\r\nآن گاه به يكى از مفاسد اقتصادى كه از روح شرك و بت پرستى سرچشمه مىگيرد و در آن زمان در ميان اهل « مدين » سخت رائج بود اشاره كرده و گفت :\r\n« به هنگام خريد و فروش پيمانه و وزن اشياء را كم نكنيد »\r\n\r\n","description":"","footnote":"\r\n( 1 ) اعلام قرآن صفحه 573 .\r\n","page_name":" 200 ","page_number":200},
  {"content":"\r\n( * ( وَلا تَنْقُصُوا الْمِكْيالَ وَالْمِيزانَ ) * ) .\r\n« مكيال » و « ميزان » به معنى پيمانه و ترازو است و كم كردن آنها به معنى كم فروشى و نپرداختن حقوق مردم است .\r\nرواج اين دو كار در ميان آنها نشانه اى بود از نبودن نظم و حساب و ميزان و سنجش در كارهايشان ، و نمونه اى بود از غارتگرى و استثمار و ظلم و ستم در جامعه ثروتمند آنها .\r\nاين پيامبر بزرگ پس از اين دستور بلافاصله اشاره به دو علت براى آن مىكند :\r\nنخست مىگويد : « قبول اين اندرز سبب مىشود كه درهاى خيرات به روى شما گشوده شود ، پيشرفت امر تجارت ، پائين آمدن سطح قيمتها ، آرامش جامعه ، خلاصه » من خير خواه شما هستم « و مطمئنم كه اين اندرز نيز سرچشمه خير و بركت براى جامعه شما خواهد بود . ( * ( إِنِّي أَراكُمْ بِخَيْرٍ ) * ) .\r\nاين احتمال نيز در تفسير اين جمله وجود دارد كه شعيب مىگويد : « من شما را داراى نعمت فراوان و خير كثيرى مىبينم » بنا بر اين دليلى ندارد كه تن به پستى در دهيد و حقوق مردم را ضايع كنيد و به جاى شكر نعمت كفران نمائيد .\r\nديگر اينكه ، من از آن مىترسم كه اصرار بر شرك و كفران نعمت و كم فروشى ، عذاب روز فراگير ، همه شما را فرو گيرد « ( * ( وَإِنِّي أَخافُ عَلَيْكُمْ عَذابَ يَوْمٍ مُحِيطٍ ) * ) .\r\n« محيط » در اينجا صفت براى « يوم » است ، يعنى يك روز « فراگير » و البته فراگير بودن روز به معنى فراگير بودن مجازات آن روز است ، و اين مىتواند اشاره به عذاب آخرت و همچنين مجازاتهاى فراگير دنيا باشد .\r\nبنا بر اين هم شما نياز به اين گونه كارها نداريد و هم عذاب خدا در كمين شما است پس بايد هر چه زودتر وضع خويش را اصلاح كنيد .\r\n","description":"","footnote":"","page_name":" 201 ","page_number":201},
  {"content":"\r\nآيه بعد مجددا روى نظام اقتصادى آنها تاكيد مىكند و اگر قبلا شعيب قوم خود را از كم فروشى نهى كرده بود در اينجا دعوت به پرداختن حقوق مردم كرده ، مىگويد : « اى قوم ! پيمانه و وزن را با قسط و عدل وفا كنيد » ( * ( وَيا قَوْمِ أَوْفُوا الْمِكْيالَ وَالْمِيزانَ بِالْقِسْطِ ) * ) .\r\nو اين اصل يعنى اقامه قسط و عدل و دادن حق هر كس به او بايد بر سراسر جامعه شما حكومت كند .\r\nسپس قدم از آن فراتر نهاده ، مىگويد : « بر اشياء و اجناس مردم عيب مگذاريد ، و چيزى از آنها را كم مكنيد » ( * ( وَلا تَبْخَسُوا النَّاسَ أَشْياءَهُمْ ) * ) .\r\n« بخس » ( بر وزن نحس ) در اصل به معنى كم كردن به عنوان ظلم و ستم است .\r\nو اينكه به زمينهايى كه بدون آبيارى زراعت مىشود « بخس » گفته مىشود به همين علت است كه آب آن كم است ( تنها از باران استفاده مىكند ) و يا آنكه محصول آن نسبت به زمينهاى آبى كمتر مىباشد .\r\nو اگر به وسعت مفهوم اين جمله نظر بيفكنيم دعوتى است به رعايت همه حقوق فردى و اجتماعى براى همه اقوام و همه ملتها ، « بخس حق » در هر محيط و هر عصر و زمان به شكلى ظهور مىكند ، و حتى گاهى در شكل كمك بلا عوض ! و تعاون و دادن وام ! ( همانگونه كه روش استثمار گران در عصر و زمان ما است ) .\r\nدر پايان آيه باز هم از اين فراتر رفته ، مىگويد : « در روى زمين فساد مكنيد » ( * ( وَلا تَعْثَوْا فِي الأَرْضِ مُفْسِدِينَ ) * ) .\r\nفساد از طريق كم فروشى ، فساد از طريق غصب حقوق مردم و تجاوز به حق ديگران ، فساد به خاطر بر هم زدن ميزانها و مقياسهاى اجتماعى ، فساد از طريق عيب گذاشتن بر اموال و اشخاص ، و بالآخره فساد به خاطر تجاوز به حريم حيثيت\r\n","description":"","footnote":"","page_name":" 202 ","page_number":202},
  {"content":"\r\nو آبرو و ناموس و جان مردم ! .\r\nجمله « * ( لا تَعْثَوْا ) * » به معنى فساد نكنيد است بنا بر اين ذكر « مفسدين » بعد از آن به خاطر تاكيد هر چه بيشتر روى اين مساله است .\r\nدو آيه فوق اين واقعيت را به خوبى منعكس مىكند كه بعد از مساله اعتقاد به توحيد و ايدئولوژى صحيح ، يك اقتصاد سالم از اهميت ويژه اى برخوردار است ، و نيز نشان مىدهد كه بهمريختگى نظام اقتصادى سرچشمه فساد وسيع در جامعه خواهد بود .\r\nسرانجام به آنها گوشزد كرد كه افزايش كميت ثروت - ثروتى كه از راه ظلم و ستم و استثمار ديگران بدست آيد - سبب بىنيازى شما نخواهد بود ، بلكه « سرمايه حلالى كه براى شما باقى مىماند هر چند كم و اندك باشد اگر ايمان به خدا و دستورش داشته باشيد بهتر است » ( * ( بَقِيَّتُ اللَّه خَيْرٌ لَكُمْ إِنْ كُنْتُمْ مُؤْمِنِينَ ) * ) .\r\nتعبير به « بقية اللَّه » يا به خاطر آن است كه سود حلال اندك چون به فرمان خدا است « بقية اللَّه » است .\r\nو يا اينكه تحصيل حلال باعث دوام نعمت الهى و بقاى بركات مىشود .\r\nو يا اينكه اشاره به پاداش و ثوابهاى معنوى است كه تا ابد باقى مىماند هر چند دنيا و تمام آنچه در آن است فانى شود ، آيه 46 سوره كهف وَالْباقِياتُ الصَّالِحاتُ خَيْرٌ عِنْدَ رَبِّكَ ثَواباً وَخَيْرٌ أَمَلًا نيز اشاره به همين است .\r\nو تعبير به * ( إِنْ كُنْتُمْ مُؤْمِنِينَ ) * ( اگر ايمان داشته باشيد ) اشاره به اين است كه اين واقعيت را تنها كسانى درك مىكنند كه ايمان به خدا و حكمت او و فلسفه فرمانهايش داشته باشند .\r\nدر روايات متعددى مىخوانيم كه بقية اللَّه تفسير به وجود « مهدى ع » يا بعضى از امامان ديگر شده است ، از جمله در كتاب اكمال الدين از امام باقر\r\n","description":"","footnote":"","page_name":" 203 ","page_number":203},
  {"content":"\r\nع چنين نقل شده :\r\nاول ما ينطق به القائم عليه السلام حين خرج هذه الاية * ( بَقِيَّتُ اللَّه خَيْرٌ لَكُمْ إِنْ كُنْتُمْ مُؤْمِنِينَ ) * ، ثم يقول انا بقية اللَّه و حجته و خليفته عليكم فلا يسلم عليه مسلم الا قال السلام عليك يا بقية اللَّه فى ارضه\r\n: « نخستين سخنى كه مهدى ع پس از قيام خود مىگويد اين آيه است » * ( بَقِيَّتُ اللَّه خَيْرٌ لَكُمْ إِنْ كُنْتُمْ مُؤْمِنِينَ ) * « سپس مىگويد منم بقية اللَّه و حجت و خليفه او در ميان شما ، سپس هيچكس بر او سلام نمىكند مگر اينكه مىگويد : السلام عليك يا بقية اللَّه فى ارضه » ( 1 ) .\r\nبارها گفته‌ايم آيات قرآن هر چند در مورد خاصى نازل شده باشد مفاهيم جامعى دارد كه مىتواند در اعصار و قرون بعد بر مصداقهاى كلىتر و وسيعتر ، تطبيق شود .\r\nدرست است كه در آيه مورد بحث ، مخاطب قوم شعيبند ، و منظور از « * ( بَقِيَّتُ اللَّه ) * » سود و سرمايه حلال و يا پاداش الهى است ، ولى هر موجود نافع كه از طرف خداوند براى بشر باقى مانده و مايه خير و سعادت او گردد ، « بقية اللَّه » محسوب مىشود .\r\nتمام پيامبران الهى و پيشوايان بزرگ « بقية اللَّه » اند .\r\nتمام رهبران راستين كه پس از مبارزه با يك دشمن سر سخت براى يك قوم و ملت باقى ميمانند از اين نظر بقية اللَّه اند .\r\nهمچنين سربازان مبارزى كه پس از پيروزى از ميدان جنگ باز مىگردند آنها نيز بقية اللَّه اند .\r\nو از آنجا كه مهدى موعود ع آخرين پيشوا و بزرگترين رهبر انقلابى پس از قيام پيامبر اسلام ص است يكى از روشنترين مصاديق « بقية اللَّه » مىباشد و از همه به اين لقب شايسته تر است ، بخصوص كه تنها باقيمانده بعد از پيامبران\r\n\r\n","description":"","footnote":"\r\n( 1 ) به نقل تفسير صافى ذيل آيه فوق .\r\n","page_name":" 204 ","page_number":204},
  {"content":"\r\nو امامان است .\r\nدر پايان آيه مورد بحث از زبان شعيب مىخوانيم كه مىگويد : وظيفه من همين ابلاغ و انذار و هشدار بود كه گفتم « و من مسئول اعمال شما و موظف به اجبار كردنتان بر پذيرفتن اين راه نيستم » اين شما و اين راه و اين چاه ! ( * ( وَما أَنَا عَلَيْكُمْ بِحَفِيظٍ ) * ) .\r\n\r\n[ سوره هود ‹ 11 › : آيات 87 تا 90 
  ]\r\nقالُوا يا شُعَيْبُ أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا أَوْ أَنْ نَفْعَلَ فِي أَمْوالِنا ما نَشؤُا إِنَّكَ لأَنْتَ الْحَلِيمُ الرَّشِيدُ ‹ 87 › قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَرَزَقَنِي مِنْه رِزْقاً حَسَناً وَما أُرِيدُ أَنْ أُخالِفَكُمْ إِلى ما أَنْهاكُمْ عَنْه إِنْ أُرِيدُ إِلَّا الإِصْلاحَ مَا اسْتَطَعْتُ وَما تَوْفِيقِي إِلَّا بِاللَّه عَلَيْه تَوَكَّلْتُ وَإِلَيْه أُنِيبُ ‹ 88 › وَيا قَوْمِ لا يَجْرِمَنَّكُمْ شِقاقِي أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ وَما قَوْمُ لُوطٍ مِنْكُمْ بِبَعِيدٍ ‹ 89 › وَاسْتَغْفِرُوا رَبَّكُمْ ثُمَّ تُوبُوا إِلَيْه إِنَّ رَبِّي رَحِيمٌ وَدُودٌ ‹ 90 ›\r\n\r\nترجمه :\r\n87 - گفتند : اى شعيب آيا نمازت تو را دستور مىدهد كه ما آنچه را پدرانمان مىپرستيدند ترك گوئيم ؟ و آنچه را ميخواهيم در اموالمان انجام ندهيم ؟ تو مرد بردبار و رشيدى هستى ؟ .\r\n88 - گفت : اى قوم من ! هر گاه من دليل آشكارى از پروردگارم داشته باشم و رزق خوبى به من داده باشد ( آيا مىتوانم بر خلاف فرمان او رفتار كنم ؟ ) من هرگز\r\n","description":"","footnote":"","page_name":" 205 ","page_number":205},
  {"content":"\r\nنمىخواهم چيزى كه شما را از آن باز مىدارم خودم مرتكب شوم ، من جز اصلاح تا آنجا كه توانايى دارم نمىخواهم ، و توفيق من جز به خدا نيست ، بر او توكل كردم و به سوى او باز گشتم .\r\n89 - و اى قوم من ! دشمنى و مخالفت با من سبب نشود كه شما به همان سرنوشتى كه قوم نوح يا قوم هود يا قوم صالح گرفتار شدند گرفتار شويد ، و قوم لوط از شما چندان دور نيست .\r\n90 - از پروردگار خود آمرزش بطلبيد و به سوى او باز گرديد كه پروردگارم مهربان و دوستدار ( بندگان توبه كار ) است .\r\n\r\nتفسير : منطق بىاساس لجوجان .\r\nاكنون ببينيم اين قوم لجوج در برابر اين نداى مصلح آسمانى چه عكس - العملى نشان داد .\r\nآنها كه بتها را آثار نياكان و نشانه اصالت فرهنگ خويش مىپنداشتند و از كم فروشى و تقلب در معامله سود كلانى مىبردند ، در برابر شعيب چنين گفتند :\r\nاى شعيب ! آيا اين نمازت به تو دستور مىدهد كه ما آنچه را « پدرانمان مىپرستيدند ترك گوئيم » ؟ ! ( * ( قالُوا يا شُعَيْبُ أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا ) * ) .\r\nو يا آزادى خود را در اموال خويش از دست دهيم و نتوانيم به دلخواهمان در اموالمان تصرف كنيم « ؟ ( * ( أَوْ أَنْ نَفْعَلَ فِي أَمْوالِنا ) * ما نشاء ) .\r\n« تو كه آدم بردبار . پر حوصله و فهميده اى » ، از تو چنين سخنانى بعيد است ! ( * ( إِنَّكَ لأَنْتَ الْحَلِيمُ الرَّشِيدُ ) * ) .\r\nدر اينجا اين سؤال پيش مىآيد كه چرا آنها روى « نماز » شعيب تكيه كردند ؟ .\r\n","description":"","footnote":"","page_name":" 206 ","page_number":206},
  {"content":"\r\nبعضى از مفسران گفته‌اند ، اين به دليل آن بوده كه شعيب بسيار نماز مىخواند و به مردم مىگفت : نماز انسان را از كارهاى زشت و منكرات باز مىدارد ، ولى جمعيت نادان كه رابطه ميان نماز و ترك منكرات را درك نمىكردند ، از روى مسخره به او گفتند : آيا اين اوراد و حركات تو فرمان به تو مىدهد كه ما سنت نياكان و فرهنگ مذهبى خود را زير پا بگذاريم ، و يا نسبت به اموالمان مسلوب الاختيار شويم ؟ ! .\r\nبعضى نيز احتمال داده‌اند كه « صلاة » اشاره به آئين و مذهب است ، زيرا آشكارترين سمبل دين نماز است .\r\nبهر حال اگر آنها درست انديشه مىكردند ، اين واقعيت را در مىيافتند كه نماز حس مسئوليت و تقوا و پرهيزكارى و خدا ترسى و حقشناسى را در انسان زنده مىكند ، او را به ياد خدا و به ياد دادگاه عدل او مىاندازد ، گرد و غبار خودپسندى و خودپرستى را از صفحه دل او مىشويد ، و او را از جهان محدود و آلوده دنيا به جهان ما وراء طبيعت به عالم پاكيها و نيكيها متوجه مىسازد ، و به همين دليل او را از شرك و بت پرستى و تقليد كوركورانه نياكان و از كمفروشى و انواع تقلب باز مىدارد .\r\nسؤال ديگرى كه در اينجا پيش مىآيد اين است كه آيا آنها جمله * ( إِنَّكَ لأَنْتَ الْحَلِيمُ الرَّشِيدُ ) * : « تو مرد عاقل و فهميده و بردبارى » را از روى واقعيت و ايمان مىگفتند و يا به عنوان مسخره و استهزاء ؟ .\r\nمفسران هر دو احتمال را داده‌اند ، ولى با توجه به تعبير استهزاءآميزى كه در جمله قبل خوانديم ( جمله * ( أَ صَلاتُكَ تَأْمُرُكَ ) * ) چنين به نظر مىرسد كه اين جمله را از روى استهزاء گفتند ، اشاره به اينكه آدم حليم و بردبار كسى است كه تا مطالعه كافى روى چيزى نكند و به صحت آن اطمينان پيدا ننمايد ، اظهار نمىنمايد ، و آدم رشيد و عاقل كسى است كه سنتهاى يك قوم را زير پا\r\n","description":"","footnote":"","page_name":" 207 ","page_number":207},
  {"content":"\r\nنگذارد ، و آزادى عمل را از صاحبان اموال ، سلب نكند ، پس معلوم مىشود ، نه مطالعه كافى دارى و نه عقل درست و نه انديشه عميق ، چرا كه عقل درست و انديشه عميق ايجاب مىكند انسان دست از روش نياكان خود برندارد و آزادى عمل را از كسى سلب نكند ! .\r\nاما شعيب در پاسخ آنها كه سخنانش را حمل بر سفاهت و دليل بر بيخردى گرفته بودند « گفت : اى قوم من ! ( اى گروهى كه شما از منيد و من هم از شما ، و آنچه را براى خود دوست مىدارم براى شما هم مىخواهم ) هر گاه خداوند دليل روشن و وحى و نبوت به من داده باشد و علاوه بر اين روزى پاكيزه و مال به قدر نياز به من ببخشد ، آيا در اين صورت ، صحيح است كه من مخالفت فرمان او كنم و يا نسبت به شما قصد و غرضى داشته باشم و خير خواهتان نباشم ؟ ! » ( * ( قالَ يا قَوْمِ أَ رَأَيْتُمْ إِنْ كُنْتُ عَلى بَيِّنَةٍ مِنْ رَبِّي وَرَزَقَنِي مِنْه رِزْقاً حَسَناً ) * ) ( 1 ) .\r\nشعيب با اين جمله مىخواهد بگويد من در اين كار تنها انگيزه معنوى و انسانى و تربيتى دارم ، من حقايقى را مىدانم كه شما نمىدانيد و هميشه انسان دشمن چيزى است كه نمىداند .\r\nجالب توجه اينكه در اين آيات تعبير * ( يا قَوْمِ ) * ( اى قوم من ) تكرار شده است ، به خاطر اينكه عواطف آنها را براى پذيرش حق بسيج كند و به آنها بفهماند كه شما از من هستيد و من هم از شما ( خواه قوم در اينجا به معنى قبيله باشد و طايفه و فاميل ، و خواه به معنى گروهى كه او در ميان آنها زندگى مىكرد و جزء اجتماع آنها محسوب مىشد ) .\r\nسپس اين پيامبر بزرگ اضافه مىكند « گمان مبريد كه من مىخواهم شما را\r\n\r\n","description":"","footnote":"\r\n( 1 ) بايد توجه داشت كه جزاى جمله شرطيه در آيه فوق محذوف است ، و جزا چنين بوده است « أ فأعدل مع ذلك عما انا عليه من عبادته و تبليغ دينه » .\r\n","page_name":" 208 ","page_number":208},
  {"content":"\r\nاز چيزى نهى كنم ولى خودم به سراغ آن بروم « ( * ( وَما أُرِيدُ أَنْ أُخالِفَكُمْ إِلى ما أَنْهاكُمْ عَنْه ) * ) .\r\nبه شما بگويم كم فروشى نكنيد و تقلب و غش در معامله روا مداريد ، اما خودم با انجام اين اعمال ثروتى بيندوزم و يا شما را از پرستش بتها منع كنم اما خود در برابر آنها سر تعظيم فرود آورم ، نه هرگز چنين نيست .\r\nاز اين جمله چنين بر مىآيد كه آنها شعيب را متهم مىكردند كه او قصد سودجويى براى شخص خودش دارد ، و لذا صريحا اين موضوع را نفى مىكند .\r\nسرانجام به آنها مىگويد : « من يك هدف بيشتر ندارم و آن اصلاح شما و جامعه شما است تا آنجا كه در قدرت دارم » ( * ( إِنْ أُرِيدُ إِلَّا الإِصْلاحَ مَا اسْتَطَعْتُ ) * ) .\r\nاين همان هدفى است كه تمام پيامبران آن را تعقيب مىكردند ، اصلاح عقيده اصلاح اخلاق ، اصلاح عمل و اصلاح روابط و نظامات اجتماعى .\r\nو براى رسيدن به اين هدف « تنها از خدا توفيق مىطلبم » ( * ( وَما تَوْفِيقِي إِلَّا بِاللَّه ) * ) .\r\nو به همين دليل براى انجام رسالت خود ، و رسيدن به اين هدف بزرگ « تنها بر او تكيه مىكنم و در همه چيز به او باز مىگردم » ( * ( عَلَيْه تَوَكَّلْتُ وَإِلَيْه أُنِيبُ ) * ) .\r\nبراى حل مشكلات ، با تكيه بر يارى او تلاش مىكنم ، و براى تحمل شدائد اين راه ، به او باز مىگردم .\r\nسپس آنها را متوجه به يك نكته اخلاقى مىكند و آن اينكه بسيار مىشود كه انسان به خاطر بغض و عداوت نسبت به كسى ، و يا تعصب و لجاجت نسبت به چيزى ، تمام مصالح خويش را ناديده مىگيرد ، و سرنوشت خود را به دست فراموشى مىسپارد ، به آنها مىگويد « اى قوم من ! مبادا دشمنى و عداوت با من شما را به گناه\r\n","description":"","footnote":"","page_name":" 209 ","page_number":209},
  {"content":"\r\nو عصيان و سركشى وا دارد « ( * ( وَيا قَوْمِ لا يَجْرِمَنَّكُمْ شِقاقِي ) * ) .\r\n« مبادا همان بلاها و مصائب و رنجها و مجازاتهايى كه به قوم نوح يا قوم هود يا قوم صالح رسيد به شما هم برسد » ( * ( أَنْ يُصِيبَكُمْ مِثْلُ ما أَصابَ قَوْمَ نُوحٍ أَوْ قَوْمَ هُودٍ أَوْ قَوْمَ صالِحٍ ) * ) .\r\n« حتى قوم لوط با آن بلاى عظيم يعنى زير و رو شدن شهرهايشان و سنگباران شدن از شما چندان دور نيستند » ( * ( وَما قَوْمُ لُوطٍ مِنْكُمْ بِبَعِيدٍ ) * ) .\r\nنه زمان آنها از شما چندان فاصله دارد ، و نه مكان زندگيشان و نه اعمال و گناهان شما از گناهان آنان دست كمى دارد ! .\r\nالبته « مدين » كه مركز قوم شعيب بود از سرزمين قوم لوط فاصله زيادى نداشت ، چرا كه هر دو از مناطق شامات بودند ، و از نظر زمانى هر چند فاصله داشتند اما فاصله آنها نيز آن چنان نبود كه تاريخشان به دست فراموشى سپرده شده باشد ، و اما از نظر عمل هر چند ميان انحرافات جنسى قوم لوط و انحرافات اقتصادى قوم شعيب ، ظاهرا فرق بسيار بود ، ولى هر دو در توليد فساد ، در جامعه و به هم ريختن نظام اجتماعى و از ميان بردن فضائل اخلاقى و اشاعه فساد با هم شباهت داشتند ، به همين جهت گاهى در روايات مىبينم كه يك درهم ربا كه طبعا مربوط به مسائل اقتصادى است با زنا كه يك آلودگى جنسى است مقايسه شده است ( 1 ) .\r\n\r\n","description":"","footnote":"\r\n( 1 ) ذكر اين نكته نيز لازم است كه جمله * ( لا يَجْرِمَنَّكُمْ ) * به دو معنى آمده است ، يكى به معنى لا يحملنكم يعنى شما را وادار نكند ، در اين صورت آيه از نظر تركيب چنين خواهد بود كه « لا يجرمن » فعل و « شقاق » فاعل و « كم » مفعول و « ان يصيبكم » كه معنى مصدر را دارد مفعول دوم است ، و در اين صورت معنى آيه چنين مىشود : اى قوم من مخالفت با من شما را وادار نكند كه سرنوشتى همچون سرنوشت قوم نوح و مانند آنها را پيدا كنيد .\r\nاحتمال دوم اين است كه بمعنى « شما را به گناه نكشاند » بوده باشد ، در اين صورت « يجرمن » فعل و « شقاق » فاعل و « كم » مفعول است و « * ( أَنْ يُصِيبَكُمْ ) * » نتيجه آن است ، و معنى آيه همان خواهد شد كه ما در متن آورده‌ايم .\r\n","page_name":" 210 ","page_number":210},
  {"content":"\r\nو سرانجام دو دستور كه در واقع نتيجه تمام تبليغات پيشين او است به اين قوم گمراه مىدهد :\r\nنخست اينكه « از خداوند آمرزش بطلبيد » تا از گناه پاك شويد ، و از شرك و بت پرستى و خيانت در معاملات بر كنار گرديد ( * ( وَاسْتَغْفِرُوا رَبَّكُمْ ) * ) .\r\n« و پس از پاكى از گناه به سوى او باز گرديد » كه او پاك است و بايد پاك شد و به سوى او رفت ( * ( ثُمَّ تُوبُوا إِلَيْه ) * ) .\r\nدر واقع استغفار ، توقف در مسير گناه و شستشوى خويشتن است و توبه بازگشت به سوى او است كه وجودى است بىانتها .\r\nو بدانيد گناه شما هر قدر عظيم و سنگين باشد ، راه بازگشت به روى شما باز است « چرا كه پروردگار من ، هم رحيم است و هم دوستدار بندگان » ( * ( إِنَّ رَبِّي رَحِيمٌ وَدُودٌ ) * ) .\r\n« ودود » صيغه مبالغه از « ود » به معنى محبت است ، ذكر اين كلمه بعد از كلمه « رحيم » اشاره به اين است كه نه تنها خداوند به حكم رحيميتش به بندگان گنهكار توبه كار توجه دارد بلكه از اين گذشته آنها را بسيار دوست مىدارد كه هر كدام از اين دو ( رحم و محبت ) خود انگيزه اى است براى پذيرش استغفار و توبه بندگان .\r\n","description":"","footnote":"","page_name":" 211 ","page_number":211},
  {"content":"\r\n\r\n[ سوره هود ‹ 11 › : آيات 91 تا 93 
  ]\r\nقالُوا يا شُعَيْبُ ما نَفْقَه كَثِيراً مِمَّا تَقُولُ وَإِنَّا لَنَراكَ فِينا ضَعِيفاً وَلَوْ لا رَهْطُكَ لَرَجَمْناكَ وَما أَنْتَ عَلَيْنا بِعَزِيزٍ ‹ 91 › قالَ يا قَوْمِ أَ رَهْطِي أَعَزُّ عَلَيْكُمْ مِنَ اللَّه وَاتَّخَذْتُمُوه وَراءَكُمْ ظِهْرِيًّا إِنَّ رَبِّي بِما تَعْمَلُونَ مُحِيطٌ ‹ 92 › وَيا قَوْمِ اعْمَلُوا عَلى مَكانَتِكُمْ إِنِّي عامِلٌ سَوْفَ تَعْلَمُونَ مَنْ يَأْتِيه عَذابٌ يُخْزِيه وَمَنْ هُوَ كاذِبٌ وَارْتَقِبُوا إِنِّي مَعَكُمْ رَقِيبٌ ‹ 93 ›\r\n\r\nترجمه :\r\n91 - گفتند اى شعيب ! بسيارى از آنچه را مىگويى ما نمىفهميم ، و ما تو را در ميان خود ضعيف مىيابيم ، و اگر بخاطر احترام قبيله كوچكت نبود تو را سنگسار مىكرديم و تو در برابر ما قدرتى ندارى .\r\n92 - گفت : اى قوم ! آيا قبيله كوچك من نزد شما از خداوند ، عزيزتر است در حالى كه ( فرمان ) او را پشت سر انداخته‌ايد ؟ پروردگارم با آنچه انجام مىدهيد احاطه دارد ( و آگاه است ) .\r\n93 - اى قوم ! هر كارى از دستتان ساخته است انجام دهيد من هم كار خود را خواهم كرد ! ، و به زودى خواهيد دانست چه كسى عذاب خوار كننده به سراغ او مىآيد و چه كسى دروغگو است ، شما انتظار بكشيد من هم در انتظارم .\r\n\r\nتفسير : تهديدهاى متقابل شعيب و قومش\r\nشعيب اين پيامبر بزرگ كه به خاطر سخنان حساب شده و رسا و دلنشينش\r\n","description":"","footnote":"","page_name":" 212 ","page_number":212},
  {"content":"\r\nبه عنوان خطيب الانبياء ( 1 ) لقب گرفته ، گفتارش را كه بهترين راهگشاى زندگى مادى و معنوى اين گروه بود با صبر و حوصله و متانت و دلسوزى تمام ايراد كرد ، اما ببينيم اين قوم گمراه چگونه به او پاسخ گفتند .\r\nآنها با چهار جمله كه همگى حكايت از لجاجت و جهل و بىخبرى مىكرد جواب دادند .\r\nنخست اينكه « گفتند : اى شعيب ما بسيارى از حرفهاى تو را نمىفهميم » ( * ( قالُوا يا شُعَيْبُ ما نَفْقَه كَثِيراً مِمَّا تَقُولُ ) * ) .\r\nاساسا سخنان تو سروته ندارد ! و محتوا و منطق با ارزشى در آن نيست كه ما بخواهيم پيرامون آن بينديشيم ! و به همين دليل چيزى نيست كه بخواهيم آن را ملاك عمل قرار دهيم ، بنا بر اين زياد خود را خسته مكن و به سراغ ديگران برو ! ديگر اينكه « ما تو را در ميان خود ضعيف و ناتوان مىيابيم » ( * ( وَإِنَّا لَنَراكَ فِينا ضَعِيفاً ) * ) .\r\nبنا بر اين اگر فكر كنى حرفهاى بى منطقت را با قدرت و زور مىتوانى به كرسى بنشانى ، آن هم اشتباه است .\r\nگمان مكن اگر ما حساب تو را نمىرسيم به خاطر ترس از قدرت تو است ، « اگر ملاحظه قوم و قبيله ات و احترامى كه براى آنها قائل هستيم نبود ترا به بدترين صورتى به قتل مىرسانديم يعنى ترا سنگباران مىكرديم » ! ( * ( وَلَوْ لا رَهْطُكَ لَرَجَمْناكَ ) * ) .\r\nجالب اينكه آنها از قبيله شعيب به عنوان « رهط » ياد كردند ، كه در لغت عرب به يك جمعيت كم از سه تا هفت يا ده و يا حد اكثر به گفته بعضى به چهل نفر اطلاق مىشود ، اشاره به اينكه گروه قبيله تو نيز در نظر ما قدرتى\r\n\r\n","description":"","footnote":"\r\n( 1 ) سفينة البحار ماده « شعيب » .\r\n","page_name":" 213 ","page_number":213},
  {"content":"\r\nندارند ، بلكه ملاحظات ديگر است كه ما را از اين كار باز مىدارد و اين درست به آن ميماند كه ما به ديگرى مىگوئيم اگر ملاحظه اين چهار نفر قوم و فاميل تو نبود حق تو را در دستت مىگذاشتيم ، در حالى كه واقعا فاميل و قبيله او چهار نفر نيست بلكه منظور بيان اين نكته است كه آنها اهميتى از نظر قدرت ندارند .\r\nسرانجام گفتند « تو براى ما فردى نيرومند و شكست ناپذير نيستى » ( * ( وَما أَنْتَ عَلَيْنا بِعَزِيزٍ ) * ) .\r\nتو هر چند از بزرگان قبيله ات محسوب مىشوى ، به خاطر برنامه اى كه در پيش گرفتى در نظر ما قرب و منزلتى ندارى .\r\nشعيب بدون اينكه از سخنان زننده و توهينهاى آنها از جا در برود ، با همان منطق شيوا و بيان رسا به آنها چنين پاسخ گفت :\r\nاى قوم ! آيا اين چند نفر قوم و قبيله من نزد شما « از خداوند عزيزترند » ؟\r\n( * ( قالَ يا قَوْمِ أَ رَهْطِي أَعَزُّ عَلَيْكُمْ مِنَ اللَّه ) * ) .\r\nشما كه به خاطر فاميل من كه به گفته خودتان چند نفرى بيش نيستند به من آزار نمىرسانيد چرا به خاطر « خدا » سخنانم را نمىپذيريد ؟ آيا چند نفر در برابر عظمت پروردگار به حساب مىآيند ؟ .\r\nآيا شما براى خدا احترام قائليد ؟ « با اينكه او و فرمان او را پشت سر انداخته‌ايد » ؟ ( * ( وَاتَّخَذْتُمُوه وَراءَكُمْ ظِهْرِيًّا ) * ( 1 ) ) .\r\nو در پايان مىگويد : فكر نكنيد خداوند اعمال شما را نمىبيند و سخنانتان را نمىشنود ، « يقين بدانيد كه پروردگار من به تمام اعمالى كه انجام مىدهيد ،\r\n\r\n","description":"","footnote":"\r\n( 1 ) در زبان عرب هنگامى كه مىخواهند بىاعتنايى نسبت به چيزى را به صورت كنايى بيان كنند مىگويند « جعلته تحت قدمى » يا « جعلته دبر اذنى » يا « جعلته وراء ظهرى » يا « جعلته ظهريا » ( آن را پشت گوش انداختم - پشت سر گذاشتم ) و ظهرى از ماده ظهر ( بر وزن قهر ) گرفته شده و ياء ، ياء نسبت است و كسره ظاء بخاطر تغييراتى است كه گاه در اسم منسوب مىدهند .\r\n","page_name":" 214 ","page_number":214},
  {"content":"\r\nاحاطه دارد « ( * ( إِنَّ رَبِّي بِما تَعْمَلُونَ مُحِيطٌ ) * ) .\r\nسخنگوى بليغ كسى است كه در برابر تمام موضع گيرىهاى طرف مقابل موضع خود را در لابلاى سخنانش مشخص كند ، از آنجا كه مشركان قوم شعيب در آخر سخنان خود ، او را تهديد ضمنى به سنگسار كردن نمودند ، و قدرت خود را به رخ او كشيدند ، شعيب موضع خويش را در برابر تهديد آنها چنين مشخص مىكند :\r\n« اى قوم من ! هر چه در قدرت داريد انجام دهيد و كوتاهى نكنيد و هر كارى از دستتان ساخته است مضايقه ننمائيد » ( * ( وَيا قَوْمِ اعْمَلُوا عَلى مَكانَتِكُمْ ) * ) ( 1 ) .\r\n« من نيز كار خودم را مىكنم » ( * ( إِنِّي عامِلٌ ) * ) .\r\n« اما به زودى خواهيد فهميد چه كسى گرفتار عذاب خوار كننده خواهد شد من يا شما و چه كسى دروغگو است ، من يا شما ؟ » ( * ( سَوْفَ تَعْلَمُونَ مَنْ يَأْتِيه عَذابٌ يُخْزِيه وَمَنْ هُوَ كاذِبٌ ) * ) .\r\nو حال كه چنين است ، شما در انتطار بمانيد ، من هم در انتظارم ( * ( وَارْتَقِبُوا إِنِّي مَعَكُمْ رَقِيبٌ ) * ) ( 2 ) .\r\n« شما در انتظار اين باشيد كه بتوانيد با قدرت و جمعيت و ثروت و نفوذتان بر من پيروز شويد من هم در انتظار اين هستم كه مجازات دردناك الهى به زودى دامان شما جمعيت گمراه را بگيرد و از صفحه گيتى بر اندازد » !\r\n\r\n","description":"","footnote":"\r\n( 1 ) « مكانة » مصدر يا اسم مصدر به معنى قدرت بر چيزى داشتن است .\r\n( 2 ) « رقيب » به معنى حافظ و مراقب و نگاهبان است ، و در اصل از « رقبه » كه به معنى گردن است گرفته شده و اين معنى يا به خاطر آنست كه شخص حافظ و مراقب گردن كسى را كه در حفاظت او است حفظ مىكند ( كنايه از اينكه جان او را حفظ مىكند ) و يا به خاطر اينكه گردن مىكشد تا برنامه پاسدارى و حفاظت را انجام دهد .\r\n","page_name":" 215 ","page_number":215},
  {"content":"\r\n\r\n[ سوره هود ‹ 11 › : آيات 94 تا 95 
  ]\r\nوَ لَمَّا جاءَ أَمْرُنا نَجَّيْنا شُعَيْباً وَالَّذِينَ آمَنُوا مَعَه بِرَحْمَةٍ مِنَّا وَأَخَذَتِ الَّذِينَ ظَلَمُوا الصَّيْحَةُ فَأَصْبَحُوا فِي دِيارِهِمْ جاثِمِينَ ‹ 94 › كَأَنْ لَمْ يَغْنَوْا فِيها أَلا بُعْداً لِمَدْيَنَ كَما بَعِدَتْ ثَمُودُ ‹ 95 ›\r\n\r\nترجمه :\r\n94 - و هنگامى كه فرمان ما فرا رسيد شعيب و آنها را كه با او ايمان آورده بودند ، به رحمت خود ، نجات داديم و آنها را كه ستم كردند صيحه ( آسمانى ) فرو گرفت و در ديار خود به رو افتادند ( و مردند ) .\r\n95 - آن چنان كه گويى هرگز از ساكنان آن ديار نبودند ، دور باد مدين ( از رحمت خدا ) همانگونه كه قوم ثمود دور شدند ! .\r\n\r\nتفسير : پايان عمر تبهكاران مدين .\r\nدر سرگذشت اقوام پيشين بارها در قرآن مجيد خوانده‌ايم كه در مرحله نخست ، پيامبران به دعوت آنها به سوى خدا بر مىخاستند و از هر گونه آگاه سازى و اندرز و نصيحت مضايقه نمىكردند ، در مرحله بعد كه اندرزها براى گروهى سود نمىداد ، روى تهديد به عذاب الهى تكيه مىكردند ، تا آخرين كسانى كه آمادگى پذيرش دارند تسليم حق شوند و به راه خدا باز گردند و اتمام حجت شود ، در مرحله سوم كه هيچيك از اينها سودى نمىداد به حكم سنت الهى در زمينه تصفيه و پاكسازى روى زمين ، مجازات فرا مىرسيد و اين خارهاى سر راه را از ميان مىبرد .\r\nدر مورد قوم شعيب يعنى مردم « مدين » نيز ، سرانجام مرحله نهايى فرا رسيد ، چنان كه قرآن گويد :\r\n","description":"","footnote":"","page_name":" 216 ","page_number":216},
  {"content":"\r\n« هنگامى كه فرمان ما ( دائر به مجازات اين قوم گمراه و ستمكار و لجوج ) فرا رسيد ، نخست شعيب و كسانى را كه با او ايمان آورده بودند به بركت رحمت خود از آن سرزمين نجات داديم » ( * ( وَلَمَّا جاءَ أَمْرُنا نَجَّيْنا شُعَيْباً وَالَّذِينَ آمَنُوا مَعَه بِرَحْمَةٍ مِنَّا ) * ) .\r\n« سپس فرياد آسمانى و صيحه عظيم مرگ آفرين ، ظالمان و ستمگران را فرو گرفت » ( * ( وَأَخَذَتِ الَّذِينَ ظَلَمُوا الصَّيْحَةُ ) * ) .\r\n« صيحه » همانگونه كه سابقا هم گفته‌ايم به معنى هر گونه صداى عظيم است ، و قرآن حكايت از نابودى چند قوم گنهكار بوسيله صيحه آسمانى مىكند ، اين صيحه احتمالا وسيله صاعقه و مانند آن بوده است ، و همانگونه كه در داستان قوم ثمود بيان كرديم ، گاهى ممكن است امواج صوتى بقدرى قوى باشد كه سبب مرگ گروهى شود .\r\nو به دنبال آن مىفرمايد : « قوم شعيب بر اثر اين صيحه آسمانى در خانه‌هاى خود برو افتادند و مردند » و اجساد بىجانشان به عنوان درسهاى عبرتى تا مدتى در آنجا بود ( * ( فَأَصْبَحُوا فِي دِيارِهِمْ جاثِمِينَ ) * ) .\r\nآن چنان طومار زندگانى آنها در هم پيچيده شد كه « گويا هرگز ساكن آن سرزمين نبودند » ( * ( كَأَنْ لَمْ يَغْنَوْا فِيها ) * ) .\r\nتمام آن ثروتهايى كه به خاطر آن گناه و ظلم و ستم كردند و تمام آن كاخها و زينتها و زرق و برقها و غوغاها ، همه از ميان رفت و همه خاموش شدند .\r\nسر انجام همان گونه كه در آخر سرگذشت قوم عاد و ثمود بيان شد مىفرمايد « دور باد سرزمين مدين از لطف و رحمت پروردگار همانگونه كه قوم ثمود دور شدند » ( * ( أَلا بُعْداً لِمَدْيَنَ كَما بَعِدَتْ ثَمُودُ ) * ) .\r\nروشن است كه منظور از « مدين » در اينجا اهل مدين است ، آنها بودند كه از رحمت خدا دور افتادند .\r\n","description":"","footnote":"","page_name":" 217 ","page_number":217},
  {"content":"\r\n\r\nدرسهاى تربيتى در داستان شعيب .\r\nخاطرات پيامبران و ماجراى زندگى اقوام پيشين هميشه الهام بخش براى اقوام بعد است چرا كه آزمايشهاى زندگى آنان - همان آزمايشهايى كه گاهى دهها سال يا صدها سال به طول انجاميده - در لابلاى چند صفحه از تاريخ در اختيار همگان قرار مىگيرد ، و هر كس مىتواند در زندگى خود از آن الهام بگيرد .\r\nسرگذشت اين پيامبر بزرگ ( شعيب ) نيز درسهاى فراوانى به ما مىدهد از جمله :\r\n\r\n1 - اهميت مسائل اقتصادى\r\n- در اين سرگذشت خوانديم كه شعيب بعد از دعوت به توحيد آنها را دعوت به حق و عدالت در امور مالى و تجارت كرد ، اين خود نشان مىدهد كه مسائل اقتصادى يك جامعه را نمىتوان ساده شمرد ، و نيز نشان مىدهد كه پيامبران فقط مامور مسائل اخلاقى نبوده‌اند ، بلكه اصلاح وضع نابسامان اجتماعى و اقتصادى نيز بخش مهمى از دعوت آنها را تشكيل مىداده است تا آنجا كه آن را بعد از دعوت به توحيد قرار مىدادند .\r\n\r\n2 - اصالتها را نبايد فداى تعصب كرد\r\n- در اين سرگذشت خوانديم كه يكى از عوامل سقوط اين قوم گمراه در دامان بدبختى اين بود كه آنها به خاطر كينه‌ها و عداوتهاى شخصى ، حقايق را بدست فراموشى مىسپردند ، در حالى كه انسان عاقل و واقع بين كسى است كه حق را از هر كس هر چند دشمن شماره يك او باشد بشنود و بپذيرد .\r\n\r\n3 - نماز دعوت به توحيد و پاكى مىكند\r\n- قوم گمراه شعيب از روى تعجب از او پرسيدند كه آيا اين نماز تو دعوت به ترك پرستش بتها و ترك كم فروشى و تقلب مىكند ؟ .\r\nشايد آنها فكر مىكردند اين حركات و اذكار چه اثرى مىتواند در اين\r\n","description":"","footnote":"","page_name":" 218 ","page_number":218},
  {"content":"\r\nامور بگذارد ، در حالى كه ما مىدانيم نيرومندترين رابطه ميان اين دو بر قرار است ، اگر نماز به معنى واقعى يعنى حضور انسان با تمام وجودش در برابر خدا باشد ، اين حضور نردبان تكامل و وسيله تربيت روح و جان و پاك كننده زنگار گناه از قلب او است ، اين حضور ، اراده انسان را قوى ، عزمش را راسخ و غرور و كبر را از او دور مىسازد .\r\n\r\n4 - خود بينى رمز توقف است\r\n- قوم شعيب چنان كه از آيات فوق استفاده كرديم افرادى خودخواه و خودبين بودند ، خود را فهميده و شعيب را نادان مى - پنداشتند ، او را به باد مسخره مىگرفتند ، سخنانش را بىمحتوا و شخصش را ضعيف و ناتوان مىخواندند ، و اين خود بينى و خود خواهى سرانجام آسمان زندگيشان را تاريك ساخت و آنها را به خاك سياه نشاند ! .\r\nنه تنها انسان كه حيوان نيز اگر خود بين باشد در راه متوقف خواهد شد ، مىگويند : يك نفر اسب سوار به نهر آبى رسيد ولى با تعجب ملاحظه كرد كه اسب حاضر نيست از آن نهر كوچك و كم عمق بگذرد ، هر چه در اين كار اصرار ورزيد سودى نداشت ، مرد حكيمى فرا رسيد و گفت : آب نهر را به هم زنيد تا گل آلود شود مشكل حل خواهد شد ! اين كار را كردند اسب به آرامى عبور كرد ، تعجب كردند و از او نكته حل مشكل را خواستند .\r\nمرد حكيم گفت : هنگامى كه آب صاف بود اسب عكس خود را در آب مىديد و مىپنداشت خود او است ، و حاضر نبود پا به روى خويشتن بگذارد ، همين كه آب گل آلود شد و خويش را فراموش كرد با سادگى از آن گذشت ! .\r\n\r\n5 - ايمان و عمل از هم جدا نيستند\r\n- هنوز بسيارند كسانى كه فكر مىكنند با داشتن يك عقيده ساده مىتوان مسلمان بود ، هر چند عملى از آنها سر نزند ، هنوز زيادند كسانى كه دينى را مىخواهند كه بر سر راه هوسهاى سركش آنها مانعى ايجاد نكند و از هر نظر آنان را آزاد بگذارد .\r\n","description":"","footnote":"","page_name":" 219 ","page_number":219},
  {"content":"\r\nداستان شعيب نشان مىدهد كه اين قوم نيز خواهان چنين آئينى بودند ، لذا به او مىگفتند ما نه حاضريم بتهاى نياكان را فراموش كنيم و نه آزادى عمل در اموال و ثروتمان را از دست دهيم .\r\nآنها فراموش كرده بودند كه اصولا ميوه درخت ايمان ، عمل است و آئين انبياء براى اين بوده است كه خودكامگىها و انحرافات عملى انسان را اصلاح كنند و گر نه يك درخت بىشاخ و برگ و ميوه به هيچ كار جز سوزاندن نمىآيد .\r\nامروز اين طرز فكر ، با نهايت تاسف ، در ميان عده اى از مسلمانان قوت گرفته كه اسلام را در مجموعه اى از عقائد خشك خلاصه مىكنند كه در داخل مسجد همراه آنها است و همين كه از در مسجد بيرون آمدند با آن خداحافظى مىكنند و در ادارات و بازارها و محوطه كار آنها اثرى از اسلام نيست .\r\nسير و سياحت در بسيارى از كشورهاى اسلامى حتى كشورهايى كه كانون ظهور اسلام بوده اين واقعيت تلخ را نشان مىدهد كه اسلام در يك مشت عقيده و چند عبادت كم روح خلاصه شده ، نه از آگاهى ، و نه از عدالت اجتماعى ، و نه از رشد فرهنگى ، و نه از بينش و اخلاق اسلامى در آنها خبرى نيست .\r\nهر چند خوشبختانه در پرتو پاره اى از انقلابهاى اسلامى مخصوصا در ميان قشر جوان يك نوع حركت به سوى اسلام راستين و آميزش « ايمان » و « عمل » پيدا شده است ، و ديگر اين جمله كه اسلام را با اعمال ما چكار ؟ يا اسلام مربوط به دل است نه زندگى كمتر شنيده مىشود .\r\nو نيز اين « تز » كه گروه‌هاى التقاطى مىگويند ما عقيده را از اسلام و اقتصاد را از ماركس گرفته‌ايم ، كه شبيه طرز تفكر گمراهان قوم شعيب است نيز محكوم شمرده مىشود ، ولى بهر حال اين جدايى و تفرقه از قديم بوده و امروز نيز هست كه بايد با آن به مبارزه برخاست .\r\n","description":"","footnote":"","page_name":" 220 ","page_number":220},
  {"content":"\r\n\r\n6 - مالكيت بىقيد و شرط سرچشمه فساد است\r\n- قوم شعيب نيز گرفتار اين اشتباه بودند كه هيچكس نمىتواند كمترين محدوديتى براى تصرف در اموال نسبت به مالكين قائل شود حتى از شعيب تعجب مىكردند و مىگفتند : مثل تو با اين عقل و درايت ممكن است جلو آزادى عمل ما را در اموال ما بگيرد اين سخن را خواه به عنوان استهزاء خواه به عنوان حقيقت گفته باشند نشان مىدهد كه آنها محدوديت در تصرفات مالى را دليل بر عدم عقل و درايت مىدانستند ! در حالى كه اشتباه بزرگ آنها همين بود اگر مردم در تصرف در اموالشان آزاد باشند ، سراسر جامعه را فساد و بدبختى فرا خواهد گرفت ، هميشه امور مالى بايد تحت ضوابط صحيح و حساب شده اى كه پيامبران الهى بر مردم عرضه كرده‌اند و گرنه جامعه به تباهى خواهد كشيد .\r\n\r\n7 - هدف پيامبران تنها اصلاح بود\r\n- شعار إِنْ أُرِيدُ إِلَّا الإِصْلاحَ مَا اسْتَطَعْتُ ، تنها شعار شعيب نبوده ، بلكه از شعارهاى همه انبياء و تمام رهبران راستين بوده است گفتار و كردار آنها نيز شاهدى بر اين هدف محسوب مىشود ، آنها نه براى سر گرمى مردم آمده بودند و نه بخشش گناهان ، و نه فروختن بهشت به آنان ، و نه براى حمايت از زورمندان و تخدير توده‌ها بلكه هدفشان ، اصلاح به معنى مطلق و به معنى وسيع كلمه بود ، اصلاح در تفكر و انديشه ، اصلاح در اخلاق ، اصلاح در نظامات فرهنگى و اقتصادى و سياسى جامعه ، اصلاح در همه ابعاد اجتماع .\r\nو در تحقق اين هدف تكيه گاهشان تنها خدا بود ، و از هيچ توطئه و تهديدى هراس نداشتند چنان كه شعيب گفت « وَما تَوْفِيقِي إِلَّا بِاللَّه عَلَيْه تَوَكَّلْتُ وَإِلَيْه أُنِيبُ » .\r\n","description":"","footnote":"","page_name":" 221 ","page_number":221},
  {"content":"\r\n\r\n[ سوره هود ‹ 11 › : آيات 96 تا 99 
  ]\r\nوَ لَقَدْ أَرْسَلْنا مُوسى بِآياتِنا وَسُلْطانٍ مُبِينٍ ‹ 96 › إِلى فِرْعَوْنَ وَمَلائِه فَاتَّبَعُوا أَمْرَ فِرْعَوْنَ وَما أَمْرُ فِرْعَوْنَ بِرَشِيدٍ ‹ 97 › يَقْدُمُ قَوْمَه يَوْمَ الْقِيامَةِ فَأَوْرَدَهُمُ النَّارَ وَبِئْسَ الْوِرْدُ الْمَوْرُودُ ‹ 98 › وَأُتْبِعُوا فِي هذِه لَعْنَةً وَيَوْمَ الْقِيامَةِ بِئْسَ الرِّفْدُ الْمَرْفُودُ ‹ 99 ›\r\n\r\nترجمه :\r\n96 - ما موسى را با آيات خود و دليل آشكار فرستاديم .\r\n97 - به سوى فرعون و اطرافيانش ، اما آنها از فرمان فرعون پيروى كردند در حالى كه فرمان فرعون مايه رشد و نجات نبود .\r\n98 - او در پيشاپيش قومش روز قيامت خواهد بود و آنها را ( بجاى چشمه‌هاى زلال بهشت ) وارد آتش مىكند و چه بد است كه آتش آبگاه انسان باشد .\r\n99 - آنها در اين جهان و روز قيامت از رحمت خدا دور خواهند بود و چه بد عطائى به آنها داده مىشود .\r\n\r\nتفسير : قهرمان مبارزه با فرعون .\r\nبعد از پايان داستان شعيب و اصحاب مدين اشاره به گوشه اى از سرگذشت موسى بن عمران و مبارزاتش با فرعون مىكند و اين هفتمين داستان پيامبران در اين سوره است .\r\nسرگذشت موسى ع از تمام پيامبران در قرآن بيشتر آمده است ، زيرا در بيش از سى سوره بيش از صد بار به ماجراى موسى و فرعون و بنى اسرائيل\r\n","description":"","footnote":"","page_name":" 222 ","page_number":222},
  {"content":"\r\nاشاره شده است .\r\nويژگى سرگذشت موسى نسبت به پيامبرانى همچون شعيب و صالح و هود و لوط كه در گذشته خوانديم ، اين است كه آنها بر ضد اقوام گمراه ، قيام كردند ، ولى موسى علاوه بر اين در برابر حكومت خودكامه اى همچون دستگاه جبار فرعون قيام نمود .\r\nاصولا هميشه آب را بايد از سرچشمه صاف كرد ، و تا حكومتهاى فاسد بر سر كارند هيچ جامعه اى روى سعادت نخواهد ديد ، و رهبران الهى در اين گونه اجتماعات قبل از همه بايد اين كانونهاى فساد را درهم بكوبند .\r\nولى بايد توجه داشت كه در اين قسمت از سرگذشت موسى ، تنها يك گوشه را مىخوانيم گوشه اى كه در عين كوچكى ، پيام بزرگى براى همه انسانها دارد .\r\nنخستين آيه مىگويد : « ما موسى را با معجزاتى كه در اختيار او قرار داديم و منطقى قوى و نيرومند فرستاديم » ( * ( وَلَقَدْ أَرْسَلْنا مُوسى بِآياتِنا وَسُلْطانٍ مُبِينٍ ) * ) .\r\n« سلطان » كه به معنى تسلط است گاهى در سلطه ظاهرى و زمانى در سلطه منطقى به كار مىرود سلطه اى كه مخالف را در بن بست قرار دهد به گونه اى كه هيچ راهى براى فرار نيابد ! در آيه فوق به نظر مىرسد كه سلطان در همان معنى دوم به كار رفته و آيات اشاره به معجزات روشن موسى است ( مفسران احتمالات ديگرى نيز در باره اين دو كلمه داده‌اند ) .\r\nبه هر حال موسى را با آن معجزات كوبنده و آن منطق نيرومند به سوى فرعون و ملاء او فرستاديم ( * ( إِلى فِرْعَوْنَ وَمَلَائِه ) * ) .\r\nهمانگونه كه بارها گفته‌ايم « ملا » به كسانى گفته مىشود كه ظاهر آنها چشمها را پر مىكند هر چند توخالى هستند ، و در منطق قرآن بيشتر به اعيان\r\n","description":"","footnote":"","page_name":" 223 ","page_number":223},
  {"content":"\r\nو اشراف و شخصيتهاى قلابى كه اطراف قدرتهاى ستمگر را مىگيرند ، اطلاق شده .\r\nاما اطرافيان فرعون كه با قيام موسى ، منافع نامشروع خود را در خطر مىديدند ، حاضر نشدند در برابر او و معجزات و منطقش تسليم گردند « لذا از فرمان فرعون پيروى كردند » ( * ( فَاتَّبَعُوا أَمْرَ فِرْعَوْنَ ) * ) .\r\n« اما فرمان فرعون هرگز ضامن سعادت آنها و مايه رشد و نجات نبود » ( * ( وَما أَمْرُ فِرْعَوْنَ بِرَشِيدٍ ) * ) .\r\nالبته اين موفقيت براى فرعون به سادگى بدست نيامد ، او از هر گونه نيرنگ و توطئه و نيرويى براى پيشرفت اهداف خود و شوراندن مردم بر ضد موسى ع استفاده مىكرد و در اين راه حتى هيچ نكته روانى را از نظر دور نمىداشت .\r\nگاهى مىگفت : « موسى مىخواهد سرزمينهاى شما را بگيرد و شما را كه صاحبان اصلى آنها هستيد بيرون كند ، يُرِيدُ أَنْ يُخْرِجَكُمْ مِنْ أَرْضِكُمْ ( سوره اعراف آيه 110 ) .\r\nگاهى احساس مذهبى قوم خود را تحريك مىكرد و مىگفت : من از اين مرد مىترسم كه آئين شما را دگرگون سازد إِنِّي أَخافُ أَنْ يُبَدِّلَ دِينَكُمْ ( سوره غافر آيه 26 ) .\r\nمن از اين مىترسم او سرزمين شما را به فساد بكشد أَوْ أَنْ يُظْهِرَ فِي الأَرْضِ الْفَسادَ ( سوره غافر آيه 26 ) .\r\nو گاهى به موسى تهمت مىزد ، و زمانى تهديد مىكرد و بار ديگر قدرت و شوكت خود را به رخ مردم مصر مىكشيد و زمانى ادعاى رهبرى داهيانه اى كه ضامن خير و صلاحشان است داشت .\r\nاز آنجا كه روز رستاخيز هر قوم و ملت و گروهى با رهبر خويش ، وارد محشر مىشوند و پيشوايان اين جهان ، پيشوايان آن جهانند ، فرعون نيز كه رهبر گمراهان عصر خود بود ، در پيشاپيش قومش وارد اين صحنه مىشود\r\n","description":"","footnote":"","page_name":" 224 ","page_number":224},
  {"content":"\r\n( * ( يَقْدُمُ قَوْمَه يَوْمَ الْقِيامَةِ ) * ) .\r\nاما به جاى اينكه اين پيشوا پيروان خود را در آن گرماى سوزان به سوى چشمه گوارايى از آب زلال ببرد « آنها را به آتش دوزخ وارد مىسازد » ( * ( فَأَوْرَدَهُمُ النَّارَ ) * ) .\r\n« و چقدر زشت و ناپسند است كه آتش آبشخور گاه انسان باشد كه بر آن وارد گردد » ( * ( وَبِئْسَ الْوِرْدُ الْمَوْرُودُ ) * ) .\r\nهمان چيزى كه به جاى تسكين عطش تمام وجود انسان را مىسوزاند و در عوض سيراب كردن بر تشنگيش مىافزايد .\r\nبايد توجه داشت كه « ورود » در اصل به معنى حركت به طرف آب ، و نزديك شدن به آن است ولى بعدا به هر نوع داخل شدن بر چيزى كلمه « ورود » اطلاق شده است .\r\n« ورد » ( بر وزن ذكر ) به معنى آبى است كه انسان بر آن وارد مىشود ، و به معنى ورود بر آب نيز آمده است .\r\nو « مورود » به معنى آبى است كه بر آن وارد مىشوند ( اسم مفعول است ) .\r\nبنا بر اين معنى جمله * ( بِئْسَ الْوِرْدُ الْمَوْرُودُ ) * چنين مىشود آتش بد آبشخور گاهى است كه بر آن وارد مىشوند ( 1 ) .\r\nذكر اين نكته نيز لازم به نظر مىرسد كه جهان پس از مرگ همانگونه كه قبلا هم اشاره كرده‌ايم عالمى است كه اعمال و افعال ما در اين دنيا در مقياس\r\n\r\n","description":"","footnote":"\r\n( 1 ) اين جمله از نظر تركيب نحوى به اين صورت است كه « بئس » از افعال ذم است و فاعل آن « الورد » و « المورود » صفت ، و مخصوص بالذم كلمه « النار » است كه محذوف مىباشد و بعضى از ادبا احتمال داده‌اند كه « المورود » مخصوص بالذم است ، و چيزى در آيه محذوف نيست ، ولى احتمال اول قوىتر به نظر مىرسد .\r\n","page_name":" 225 ","page_number":225},
  {"content":"\r\nوسيعى در آنجا مجسم مىشود ، خوشبختيها و بدبختيهاى آن جهان پرتوى است از كارهاى ما در اين جهان ، آنها كه در اينجا رهبران بهشتيان بودند در آنجا نيز گروه‌ها را به سوى بهشت و سعادت مىبرند و ، آنها كه رهبر ستمگران و گمراهان و دوزخيان بودند ، در آنجا نيز پيروان خود را به سوى جهنم مىبرند و خود جلودار آنها هستند ! .\r\nسپس مىگويد : « آنها در اين جهان به لعنت خدا ملحق گشتند و به مجازات و كيفرهاى سخت او گرفتار شدند و در ميان امواج خروشان غرق گرديدند و در روز رستاخيز نيز از رحمت خدا دور خواهند بود » ( * ( وَأُتْبِعُوا فِي هذِه لَعْنَةً وَيَوْمَ الْقِيامَةِ ) * ) .\r\nنام ننگين آنها هميشه در صفحات تاريخ به عنوان يك قوم گمراه و جبار ثبت مىگردد ، بنا بر اين هم در اين دنيا خسارت كردند و هم در جهان ديگر .\r\n« و آتش دوزخ چه بد عطائى است كه به آنها داده شده است » ( * ( بِئْسَ الرِّفْدُ الْمَرْفُودُ ) * ) .\r\n« رفد » در اصل به معنى كمك كردن به انجام كارى است ، حتى اگر چيزى را تكيه به چيز ديگرى بدهند ، از آن تعبير به « رفد » مىكنند ولى كم كم اين كلمه بر عطا و بخشش اطلاق شده ، چرا كه كمكى است از ناحيه عطا كننده به شخص عطا شونده ( 1 ) .\r\n\r\n","description":"","footnote":"\r\n( 1 ) اين جمله از نظر تركيب نحوى نيز همانگونه است كه در جمله « * ( بِئْسَ الْوِرْدُ الْمَوْرُودُ ) * » بيان كرديم .\r\n","page_name":" 226 ","page_number":226},
  {"content":"\r\n\r\n[ سوره هود ‹ 11 › : آيات 100 تا 104 
  ]\r\nذلِكَ مِنْ أَنْباءِ الْقُرى نَقُصُّه عَلَيْكَ مِنْها قائِمٌ وَحَصِيدٌ ‹ 100 › وَما ظَلَمْناهُمْ وَلكِنْ ظَلَمُوا أَنْفُسَهُمْ فَما أَغْنَتْ عَنْهُمْ آلِهَتُهُمُ الَّتِي يَدْعُونَ مِنْ دُونِ اللَّه مِنْ شَيْءٍ لَمَّا جاءَ أَمْرُ رَبِّكَ وَما زادُوهُمْ غَيْرَ تَتْبِيبٍ ‹ 101 › وَكَذلِكَ أَخْذُ رَبِّكَ إِذا أَخَذَ الْقُرى وَهِيَ ظالِمَةٌ إِنَّ أَخْذَه أَلِيمٌ شَدِيدٌ ‹ 102 › إِنَّ فِي ذلِكَ لآيَةً لِمَنْ خافَ عَذابَ الآخِرَةِ ذلِكَ يَوْمٌ مَجْمُوعٌ لَه النَّاسُ وَذلِكَ يَوْمٌ مَشْهُودٌ ‹ 103 › وَما نُؤَخِّرُه إِلَّا لأَجَلٍ مَعْدُودٍ ‹ 104 ›\r\n\r\nترجمه :\r\n100 - اين از خبرهاى شهرها و آباديهاست كه ما براى تو باز گو مىكنيم ، كه بعضى ( هنوز ) بر پا هستند و بعضى درو شده‌اند ( و از ميان رفته‌اند ) .\r\n101 - ما به آنها ستم نكرديم بلكه آنها خودشان بر خويشتن ستم روا داشتند و هنگامى كه فرمان مجازات الهى فرا رسيد خدايانى را كه غير از « اللَّه » مىخواندند آنها را يارى نكردند و جز هلاكت بر آنها نيفزودند .\r\n102 - و اينچنين است مجازات پروردگار تو هنگامى كه شهرها و آباديهاى ظالم را مجازات مىكند ، ( آرى ) مجازات او دردناك و شديد است ! .\r\n103 - در اين نشانه اى است براى كسى كه از عذاب آخرت مىترسد ، همان روزى است كه مردم در آن جمع مىشوند ، و روزى كه همه آن را مشاهده مىكنند .\r\n104 - و ما آن را جز تا زمان محدودى تاخير نمىاندازيم .\r\n","description":"","footnote":"","page_name":" 227 ","page_number":227},
  {"content":"\r\n\r\nتفسير :\r\nدر آيات اين سوره سرگذشت هفت قوم از اقوام پيشين و گوشه اى از تاريخ پيامبرانشان بيان شد كه هر كدام قسمت قابل توجهى از زواياى زندگى پرماجراى انسان را روشن مىساخت ، و هر يك درسهاى عبرت فراوانى در برداشت .\r\nدر اينجا به تمام آن داستانها اشاره كرده ، به صورت يك جمع بندى مىفرمايد : « اين ماجراها گوشه اى از اخبار شهرهاى و آباديها است كه ما داستانش را براى تو بازگو مىكنيم » ( * ( ذلِكَ مِنْ أَنْباءِ الْقُرى نَقُصُّه عَلَيْكَ ) * ) .\r\n« همان شهرها و آباديهايى كه قسمتى از آن هنوز بر پاست ، و قسمتى همچون كشتزار درو شده به كلى ويران گشته است » ( * ( مِنْها قائِمٌ وَحَصِيدٌ ) * ) .\r\n« قائم » اشاره به شهرها و آباديهايى است كه از اقوام پيشين بر پا مانده‌اند ، مانند سرزمين مصر كه جايگاه فرعونيان بود ، و پس از غرق اين گروه ظالم و ستمگر هم چنان بر جاى ماند ، باغهايش و كشتزارهايش و بسيارى از عمارتهاى خيره كننده اش .\r\n« حصيد » به معنى درو شده ، اشاره به سرزمينهايى همچون سرزمين قوم نوح و لوط كه يكى در زير آب غرق شد و ديگرى زير و رو و سنگباران گرديد .\r\n« اما گمان مبر كه ما به آنها ستم كرديم ، آنها خودشان به خويشتن ظلم كردند » ( * ( وَما ظَلَمْناهُمْ وَلكِنْ ظَلَمُوا أَنْفُسَهُمْ ) * ) .\r\n« آنها به بتها و خدايان دروغينشان پناه بردند ، اما خدايانشان را كه به جاى » اللَّه « مىخواندند ، هيچ مشكلى را در برابر فرمان پروردگار از آنها نگشودند » ( * ( فَما أَغْنَتْ عَنْهُمْ آلِهَتُهُمُ الَّتِي يَدْعُونَ مِنْ دُونِ اللَّه مِنْ شَيْءٍ لَمَّا جاءَ أَمْرُ رَبِّكَ ) * ) .\r\nآرى « اين خدايان قلابى جز ضرر و زيان و هلاكت و بدبختى ، بر آنها\r\n","description":"","footnote":"","page_name":" 228 ","page_number":228},
  {"content":"\r\nنيفزودند « ( * ( وَما زادُوهُمْ غَيْرَ تَتْبِيبٍ ) * ) ( 1 ) .\r\nآرى « اين چنين بود مجازات پروردگار تو نسبت به شهرها و آباديهايى كه ستم مىكردند هنگامى كه آنها را تسليم هلاكت كرد » ( * ( وَكَذلِكَ أَخْذُ رَبِّكَ إِذا أَخَذَ الْقُرى وَهِيَ ظالِمَةٌ ) * ) .\r\n« مسلما مجازات پروردگار دردناك و شديد است » ( * ( إِنَّ أَخْذَه أَلِيمٌ شَدِيدٌ ) * ) .\r\nاين يك قانون عمومى الهى است ، يك نسبت و برنامه هميشگى است كه هر قوم و ملتى دست به ظلم و ستم بيالايند و پا را از مرز فرمانهاى الهى فراتر نهند و به رهبرى و راهنمايى و اندرزهاى پيامبران خدا اعتنا ننمايند خداوند آنها را سرانجام سخت مىگيرد و در پنجه عذاب مىفشارد .\r\nاين واقعيت كه برنامه فوق يك برنامه عمومى و يك سنت هميشگى است از ساير آيات قرآن نيز به خوبى استفاده مىشود و در واقع هشدارى است به تمام مردم جهان كه گمان مبريد شما از اين قانون مستثنى هستيد يا اين حكم مخصوص اقوام پيشين بوده است .\r\nالبته ظلم به معنى وسيع كلمه شامل همه گناهان مىشود و توصيف « قريه » و شهر و آبادى به ظالم بودن ( * ( هِيَ ظالِمَةٌ ) * ) با اينكه اين صفت مربوط به ساكنان شهر و آبادى است گويا اشاره به اين نكته لطيف است كه آنها آن قدر در ظلم و بيدادگرى فرو رفتند كه گويى شهر و آبادى يك پارچه ظلم و ستم شده بود .\r\nو اين تعبير نزديك به تعبيرى است كه در فارسى داريم كه مىگوئيم ظلم و فساد از در و ديوار فلان شهر مىبارد .\r\n\r\n","description":"","footnote":"\r\n( 1 ) « تتبيب » از ماده « تب » به معنى استمرار در زيان است و به معنى هلاكت و نابودى نيز آمده است .\r\n","page_name":" 229 ","page_number":229},
  {"content":"\r\nو از آنجا كه اين يك قانون كلى و عمومى است بلا فاصله مىفرمايد : در اين سرگذشتهاى عبرت انگيز و حوادث و شوم و دردناكى كه بر گذشتگان گذشت علامت و نشانه اى است براى يافتن راه حق ، براى كسانى كه از عذاب آخرت مىترسند « ( * ( إِنَّ فِي ذلِكَ لآيَةً لِمَنْ خافَ عَذابَ الآخِرَةِ ) * ) .\r\nچرا كه دنيا در برابر سراى ديگر همه چيزش كوچك و ناچيز است حتى مجازاتها و عذابهايش و جهان ديگر از هر نظر وسيعتر مىباشد ، و آنها كه ايمان به رستاخيز دارند با ديدن هر يك از اين نمونه‌ها در دنيا تكان مىخورند و عبرت مىگيرند و راه خود را باز مىيابند .\r\nدر پايان آيه اشاره به دو وصف از اوصاف روز قيامت كرده ، مىگويد :\r\n« آن روزى است كه همه مردم براى آن جمع مىشوند » ( * ( ذلِكَ يَوْمٌ مَجْمُوعٌ لَه النَّاسُ ) * ) .\r\n« و آن روزى است كه مشهود همگان است » ( * ( وَذلِكَ يَوْمٌ مَشْهُودٌ ) * ) .\r\nاشاره به اينكه همانگونه كه قوانين و سنن الهى در اين جهان عمومى است اجتماع مردم در آن دادگاه نيز عمومى و حتى در يك زمان خواهد بود ، روزى است آشكار براى همه آن چنان كه تمام انسانها در آن حاضر مىشوند و آن را مىبينند .\r\nجالب اينكه مىفرمايد : « * ( يَوْمٌ مَجْمُوعٌ لَه النَّاسُ ) * » و نمىگويد « فيه الناس » اين تعبير اشاره به آن است كه رستاخيز تنها ظرف اجتماع مردم نيست ، بلكه يك هدف است و يك مقصد كه انسانها در مسير تكاملى خود به سوى آن پيش مىروند .\r\nدر سوره « تغابن » آيه 9 نيز مىخوانيم : يَوْمَ يَجْمَعُكُمْ لِيَوْمِ الْجَمْعِ ذلِكَ يَوْمُ التَّغابُنِ : « در آن روز كه روز جمع و اجتماع است همه شما را گرد آورى مىكند و آن روزى است كه همه احساس غبن مىكنند » ! .\r\n","description":"","footnote":"","page_name":" 230 ","page_number":230},
  {"content":"\r\nو از آنجا كه ممكن است بعضى بگويند سخن از آن روز نسيه است و معلوم نيست كى فرا مىرسد ، لذا قرآن بلافاصله مىگويد : « ما آن روز را فقط تا زمان محدودى تاخير مىاندازيم » ( * ( وَما نُؤَخِّرُه إِلَّا لأَجَلٍ مَعْدُودٍ ) * ) .\r\nآن هم براى مصلحتى كه روشن است تا مردم جهان ميدانهاى آزمايش و پرورش را ببينند ، و آخرين برنامه انبياء پياده شود ، و آخرين حلقه سلسله تكامل كه اين جهان استعداد آن را دارد ظاهر گردد و بعد پايان اعلام شود .\r\nتعبير به « معدود » ( شمرده شده ) اشاره به نزديكى رستاخيز است زيرا هر چيزى كه قابل شمارش باشد و تحت عدد واقع شود محدود و نزديك است .\r\nخلاصه تاخير آن روز هرگز نبايد ظالمان را مغرور كند . چرا كه « قيامت گرچه دير آيد بيايد » و حتى تعبير به دير آمدن هم در باره آن صحيح نيست ! .\r\n","description":"","footnote":"","page_name":" 231 ","page_number":231},
  {"content":"\r\n\r\n[ سوره هود ‹ 11 › : آيات 105 تا 108 
  ]\r\nيَوْمَ يَأْتِ لا تَكَلَّمُ نَفْسٌ إِلَّا بِإِذْنِه فَمِنْهُمْ شَقِيٌّ وَسَعِيدٌ ‹ 105 › فَأَمَّا الَّذِينَ شَقُوا فَفِي النَّارِ لَهُمْ فِيها زَفِيرٌ وَشَهِيقٌ ‹ 106 › خالِدِينَ فِيها ما دامَتِ السَّماواتُ وَالأَرْضُ إِلَّا ما شاءَ رَبُّكَ إِنَّ رَبَّكَ فَعَّالٌ لِما يُرِيدُ ‹ 107 › وَأَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَالأَرْضُ إِلَّا ما شاءَ رَبُّكَ عَطاءً غَيْرَ مَجْذُوذٍ ‹ 108 ›\r\n\r\nترجمه :\r\n105 - آن روز كه ( قيامت ) فرا رسد هيچكس جز به اجازه او سخن نمىگويد گروهى از آنها شقاوتمندند و گروهى سعادتمند ( گروهى بدبختند و گروهى نيكبخت ) .\r\n106 - اما آنها كه شقاوتمند شدند در آتشاند ، و براى آنها زفير و شهيق ( ناله‌هاى طولانى دم و باز دم ) است .\r\n107 - جاودانه در آن خواهند ماند ، تا آسمانها و زمين بر پاست ، مگر آنچه پروردگارت بخواهد كه پروردگارت هر چه را اراده كند انجام مىدهد .\r\n108 - اما آنها كه سعادتمند شدند در بهشت جاودانه خواهند بود ، ما دام كه آسمانها و زمين بر پاست مگر آنچه پروردگارت بخواهد ، بخششى است قطع نشدنى ! .\r\n\r\nتفسير : سعادت و شقاوت .\r\nدر آيات گذشته اشاره اى به مسئله قيامت و اجتماع همه مردم در آن دادگاه بزرگ شده بود .\r\nدر آيات مورد بحث گوشه اى از سرنوشت مردم را در آن روز بيان مىكند ، نخست مىگويد :\r\n","description":"","footnote":"","page_name":" 232 ","page_number":232},
  {"content":"\r\n« هنگامى كه آن روز فرا رسد هيچ كس جز به اراده پروردگار سخن نمىگويد » ( * ( يَوْمَ يَأْتِ لا تَكَلَّمُ نَفْسٌ إِلَّا بِإِذْنِه ) * ) .\r\nگاه چنين تصور مىشود اين آيه كه دليل بر سخن گفتن مردم در آن روز به اجازه پروردگار است ، با آياتى كه مطلقا نفى تكلم مىكند منافات دارد ، مانند آيه 65 سوره يس : الْيَوْمَ نَخْتِمُ عَلى أَفْواهِهِمْ وَتُكَلِّمُنا أَيْدِيهِمْ وَتَشْهَدُ أَرْجُلُهُمْ بِما كانُوا يَكْسِبُونَ : « امروز بر دهان آنها مهر مىنهيم و به جاى آن دستهايشان سخن مىگويند ، و پاهايشان گواهى مىدهند به كارهايى كه انجام داده‌اند » و در آيه 35 سوره مرسلات مىخوانيم : هذا يَوْمُ لا يَنْطِقُونَ « امروز روزى است كه آنها سخن نمىگويند » .\r\nبه همين دليل بعضى از مفسران بزرگ معتقدند كه اصولا در آن روز سخن گفتن مفهومى ندارد ، چرا كه سخن گفتن وسيله اى است كه ما به آن كشف باطن و درون اشخاص را مىكنيم و اگر ما حسى داشتيم كه از افكار هر كس مىتوانستيم به وسيله آن آگاه شويم هيچگاه نيازى به تكلم نبود ، بنا بر اين در قيامت كه كشف اسرار مىشود و همه چيز به حالت « بروز و ظهور » در مىآيد اصولا تكلم معنى ندارد .\r\nبه بيانى ديگر : سراى آخرت سراى پاداش است ، نه دار عمل ، و به همين دليل در آنجا خبرى از اختيار انسانى و سخن گفتن به ميل و اراده خويشتن نيست ، بلكه در آنجا تنها انسان است و اعمالش و آنچه به آن مربوط است ، بنا بر اين اگر سخن هم بگويد همچون سخنان دنيا كه از اختيار و اراده ، براى كشف اسرار درون سرچشمه مىگيرد نيست ، و هر چه بگويد يك نوع انعكاس و بازتاب از اعمال اوست اعمالى كه در آنجا ظاهر و آشكار است .\r\nبنا بر اين سخن گفتن در آن روز همانند تكلم در دنيا نيست كه انسان بتواند به ميل خود راست بگويد يا دروغ .\r\n","description":"","footnote":"","page_name":" 233 ","page_number":233},
  {"content":"\r\nبهر حال آن روز روز كشف حقائق اشياء و باز گشت « غيب » به « شهود » است و شباهتى با اين جهان ندارد .\r\nولى اين برداشت از آيه فوق با ظاهر آيات ديگر قرآن چندان سازگار نيست چرا كه قرآن گفتگوهاى زيادى از مؤمنان و مجرمان ، پيشوايان و جباران و پيروان آنها ، همچنين شيطان و فريبخوردگانش ، و دوزخيان و بهشتيان نقل مىكند كه نشان دهنده وجود سخنانى همانند سخنان اين جهان است .\r\nحتى از بعضى از آيات قرآن استفاده مىشود كه پاره اى از گناهكاران در برابر بعضى از سؤالات دروغ هم مىگويند مثلا در سوره انعام آيه 22 - 24 مىخوانيم وَيَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا أَيْنَ شُرَكاؤُكُمُ الَّذِينَ كُنْتُمْ تَزْعُمُونَ - ثُمَّ لَمْ تَكُنْ فِتْنَتُهُمْ إِلَّا أَنْ قالُوا وَاللَّه رَبِّنا ما كُنَّا مُشْرِكِينَ - انْظُرْ كَيْفَ كَذَبُوا عَلى أَنْفُسِهِمْ وَضَلَّ عَنْهُمْ ما كانُوا يَفْتَرُونَ : - « آن روز كه همه آنها را محشور مىكنيم به مشركان مىگوئيم معبودهايى را كه شريك خدا مىدانستيد كجا هستند ؟ پاسخ و عذر آنها جز اين نيست كه مىگويند به خدايى كه پروردگار ماست سوگند كه ما مشرك نبوديم ، ببين چگونه به خودشان نيز دروغ مىگويند و آنچه را به دروغ شريك خدا مىپنداشتند از دست مىدهند » .\r\nبنا بر اين بهتر آن است كه در پاسخ سؤال مربوط به تناقض ظاهرى آيات مربوط به تكلم همان جوابى را بگوئيم كه بسيارى از مفسران گفته‌اند و آن اينكه : مردم در آن روز مراحل مختلفى را مىپيمايند كه هر مرحله ويژگىهايى دارد ، در پاره اى از مراحل هيچگونه پرسش و سؤالى از آنها نمىشود و حتى مهر بر دهانشان مىنهند ، فقط اعضاى پيكرشان كه آثار اعمال را در خود حفظ كرده‌اند با زبان بىزبانى سخن مىگويند ، اما در مراحل ديگر قفل از زبانشان برداشته مىشود و به اذن خداوند به سخن مىآيند و بگناهان خود اعتراف مىكنند و خطاكاران يكديگر را ملامت مىنمايند بلكه سعى دارند گناه خويش را بر گردن\r\n","description":"","footnote":"","page_name":" 234 ","page_number":234},
  {"content":"\r\nديگرى نهند ! .\r\nبهر حال در پايان آيه اشاره به تقسيم همه مردم به دو گروه كرده مىگويد :\r\n« گروهى در آنجا شقى و گروهى سعيدند ، گروهى خوش بخت و گروه ديگرى بدبختند » ( * ( فَمِنْهُمْ شَقِيٌّ وَسَعِيدٌ ) * ) .\r\n« سعيد » از ماده « سعادت » به معنى فراهم بودن اسباب نعمت ، و « شقى » از ماده « شقاوت » به معنى فراهم بودن اسباب گرفتارى و مجازات و بلاست ، بنا بر اين سعيدها در آن جهان همان نيكوكارانى هستند كه در لابلاى انواع نعمتها جاى آنهاست و شقاوتمندان همان بدكارانى هستند كه در دل دوزخ در انواع مجازاتها گرفتارند .\r\nو بهر حال اين شقاوت و آن سعادت چيزى جز نتيجه اعمال و كردار و گفتار و نيات انسان در دنيا نيست :\r\nو عجب اينكه بعضى از مفسران اين آيه را دستاويزى براى عقيده باطل خود در زمينه جبر قرار داده‌اند ، در حالى كه آيه كمترين دلالتى بر اين معنا ندارد ، بلكه از سعادتمندان و شقاوتمندان رستاخيز سخن مىگويد كه همگى به خاطر اعمال خود به اين مرحله رسيده‌اند شايد آنها مفهوم اين آيه را با پاره اى از احاديث اشتباه كرده‌اند كه در باره سعادت و شقاوت قبل از تولد سخن مىگويد كه آن داستان جداگانه اى دارد .\r\nسپس حالات شقاوتمندان و سعادتمندان را در عبارات فشرده و گويايى چنين شرح مىدهد :\r\n« اما آنها كه شقاوتمند شدند در آتش دوزخ » زفير « و » شهيق « دارند و ناله و نعره و فرياد سر مىدهند » ( * ( فَأَمَّا الَّذِينَ شَقُوا فَفِي النَّارِ لَهُمْ فِيها زَفِيرٌ وَشَهِيقٌ ) * ) .\r\n","description":"","footnote":"","page_name":" 235 ","page_number":235},
  {"content":"\r\nو اضافه مىكند : « آنها جاودانه در آتش خواهند ماند تا زمانى كه آسمانها و زمين بر پاست » ( * ( خالِدِينَ فِيها ما دامَتِ السَّماواتُ وَالأَرْضُ ) * ) .\r\nمگر آنچه پروردگارت اراده كند « ( * ( إِلَّا ما شاءَ رَبُّكَ ) * ) .\r\n« چرا كه خداوند هر كارى را اراده كند انجام مىدهد » ( * ( إِنَّ رَبَّكَ فَعَّالٌ لِما يُرِيدُ ) * ) .\r\n« و اما آنها كه سعادتمند شدند در بهشت جاودانه خواهند ماند ، تا آسمانها و زمين برپاست » ( * ( وَأَمَّا الَّذِينَ سُعِدُوا فَفِي الْجَنَّةِ خالِدِينَ فِيها ما دامَتِ السَّماواتُ وَالأَرْضُ ) * ) .\r\n« مگر آنچه پروردگار تو اراده كند » ( * ( إِلَّا ما شاءَ رَبُّكَ ) * ) .\r\n« اين بخشش و عطيه اى است كه هرگز از آنان قطع نمىشود » ( * ( عَطاءً غَيْرَ مَجْذُوذٍ ) * ) .\r\n\r\nدر اينجا بايد به چند نكته توجه كرد :\r\n\r\n[ 1 - ذاتى بودن سعادت و شقاوت ؟ 
  ]\r\n1 - همانگونه كه گفتيم بعضى خواسته‌اند از آيات فوق ذاتى بودن سعادت و شقاوت را اثبات كنند در حالى كه نه تنها آيات فوق دلالتى بر اين امر ندارد بلكه به وضوح ثابت مىكند كه سعادت و شقاوت اكتسابى است ، زيرا مىگويد :\r\n« * ( فَأَمَّا الَّذِينَ شَقُوا ) * » ( آنها كه شقاوتمند شدند ) و يا مىگويد : « * ( أَمَّا الَّذِينَ سُعِدُوا ) * » ( اما آنها كه سعادتمند شدند ) اگر شقاوت و سعادت ذاتى بود مىبايست گفته شود « اما الاشقياء و اما السعداء » و مانند آن . و از اينجا روشن مىشود آنچه در تفسير فخر رازى آمده كه « در اين آيات خداوند از هم اكنون حكم كرده كه گروهى در قيامت سعادتمندند و گروهى شقاوتمند ، و كسانى را كه خداوند\r\n","description":"","footnote":"","page_name":" 236 ","page_number":236},
  {"content":"\r\nمحكوم به چنين حكمى كرده و مىداند سرانجام در قيامت سعيد يا شقى خواهند بود محال است تغيير پيدا كنند ، و الا لازم مىآيد كه خبر دادن خداوند كذب ، و علمش جهل شود و اين محال است « ! ! . . . به كلى بىاساس است .\r\nاين همان ايراد معروف « علم خدا » در مساله جبر و اختيار است كه پاسخ آن از قديم داده شده است و آن اينكه :\r\nاگر ما افكار پيش ساخته خود را نخواهيم بر آيات تحميل كنيم مفاهيم آن روشن است ، اين آيات مىگويد : در آن روز گروهى در پرتو اعمالشان سعادتمند و گروهى بخاطر اعمالشان شقاوتمندند و خدا مىداند چه كسانى به اراده خود و به خواست و اختيار خود در طريق سعادت گام مىنهند و چه گروهى با اراده خود در مسير شقاوت گام مىنهند بنا بر اين به عكس آنچه او گفته اگر مردم مجبور به انتخاب اين راه باشند علم خدا جهل خواهد شد چرا كه همگان با ميل و اختيار خود راه خويش را انتخاب مىكنند .\r\nشاهد سخن اينكه آيات فوق به دنبال داستانهاى اقوام پيشين است كه گروه عظيمى از آنها بر اثر ظلم و ستم و انحراف از جاده حق و عدالت ، و آلودگى به مفاسد شديد اخلاقى ، و مبارزه با رهبران الهى گرفتار مجازاتهاى دردناكى در اين جهان شدند كه قرآن براى تربيت و ارشاد ما و نشان دادن راه حق از باطل و جدا ساختن مسير سعادت از شقاوت اين داستانها را بازگو مىكند .\r\nاصولا اگر ما - آن چنان كه فخر رازى و هم فكرانش مىپندارند - محكوم به سعادت و شقاوت ذاتى باشيم ، و بدون اراده به بديها و نيكيها كشانده شويم تعليم و تربيت لغو و بيهوده خواهد بود . آمدن پيامبران و نزول كتب آسمانى و نصيحت و اندرز و تشويق و توبيخ و سرزنش و ملامت و مؤاخذه و سؤال و بالآخره كيفر و پاداش همگى بيفايده يا ظالمانه محسوب مىگردد .\r\nآنها كه مردم را در انجام نيك و بد مجبور مىدانند خواه اين جبر را ،\r\n","description":"","footnote":"","page_name":" 237 ","page_number":237},
  {"content":"\r\nجبر الهى ، يا جبر طبيعى ، يا جبر اقتصادى ، و يا جبر محيط بدانند تنها به هنگام سخن گفتن و يا مطالعه در كتابها از اين مسلك طرفدارى مىكنند ، ولى در عمل حتى خودشان هرگز چنين عقيده اى ندارند ، به همين دليل اگر به حقوق آنها تجاوزى شود متجاوز را مستحق توبيخ و ملامت و محاكمه و مجازات مىدانند ، و هرگز حاضر نيستند به عنوان اينكه او مجبور به انجام اين كار است از وى صرفنظر كنند و يا مجازاتش را ظالمانه به پندارند و يا بگويند او نمىتوانسته است اين عمل را مرتكب نشود چون خدا خواسته يا جبر محيط و طبيعت بوده است ، اين خود دليل ديگرى بر فطرى بودن اصل اختيار است .\r\nبهر حال هيچ جبرى مسلكى را نمىيابيم كه در عمل روزانه خود به اين عقيده پاى بند باشد بلكه بر خوردش با تمام انسانها برخورد با افراد آزاد و مسئول و مختار است .\r\nتمام اقوام دنيا به دليل تشكيل دادگاهها و دستگاههاى قضايى براى كيفر متخلفان عملا آزادى اراده را پذيرفته‌اند .\r\nتمام مؤسسات تربيتى جهان نيز بطور ضمنى اين اصل را قبول كرده‌اند كه انسان با ميل و اراده خود كار مىكند و با تعليم و تربيت مىتوان او را راهنمايى و ارشاد كرد و از خطاها و اشتباهات و كج انديشيها بر كنار ساخت .\r\n\r\n[ 2 - فعل « شقوا » و « سعدوا » 
  ]\r\n2 - جالب اينكه در آيات فوق « شقوا » به عنوان فعل معلوم « و سعدوا » به عنوان فعل مجهول آمده است ( 1 ) .\r\n\r\n","description":"","footnote":"\r\n( 1 ) « سعدوا » از ماده « سعد » مىباشد كه به عقيده گروهى از ارباب لغت فعل لازم است و مفعول نمىگيرد ، بنا بر اين صيغه مجهول ندارد و لذا ناچار شده‌اند كه آن را مخفف از « سعدوا » ( فعل مجهول از باب افعال ) بدانند ، ولى بطورى كه آلوسى در روح المعانى در ذيل آيه از بعضى از ارباب لغت نقل كرده فعل ثلاثى آن نيز متعدى است و سعده اللَّه و مسعود گفته مىشود بنا بر اين نيازى نيست كه ما اين فعل مجهول را از باب افعال بدانيم . ( دقت كنيد ) .\r\n","page_name":" 238 ","page_number":238},
  {"content":"\r\nاين اختلاف تعبير شايد اشاره لطيفى به اين نكته باشد كه انسان راه شقاوت را با پاى خود مىپيمايد ، ولى براى پيمودن راه سعادت تا امداد و كمك الهى نباشد و او را در مسيرش يارى ندهد پيروز نخواهد شد و بدون شك اين امداد و كمك تنها شامل كسانى مىشود كه گامهاى نخستين را با اراده و اختيار خود برداشته‌اند و شايستگى چنين امدادى را پيدا كرده‌اند . ( دقت كنيد ) .\r\n\r\n3 - مساله خلود در قرآن .\r\n« خلود » در اصل لغت به معنى بقاى طولانى و هم به معنى ابديت آمده است ، بنا بر اين كلمه خلود به تنهايى دليل بر ابديت نيست ، زيرا هر نوع بقاء طولانى را شامل مىشود .\r\nولى در بسيارى از آيات قرآن با قيودى ذكر شده است كه از آن به وضوح مفهوم ابديت فهميده مىشود ، مثلا در آيات 100 توبه 11 طلاق و 9 تغابن در مورد بهشتيان تعبير به خالِدِينَ فِيها أَبَداً مىكند ، كه اين تعبير مفهومش ابديت بهشت براى اين گروه‌ها است ، و در آيات ديگرى مانند 169 نساء و 23 جن در باره گروهى از دوزخيان همين تعبير خالِدِينَ فِيها أَبَداً ديده مىشود كه دليل بر جاودانگى عذاب آنها است .\r\nتعبيرات ديگرى مانند ماكثين فيها ابدا در آيه 3 كهف لا يَبْغُونَ عَنْها حِوَلًا ( كهف - 108 ) و مانند اينها نشان مىدهد كه بطور قطع گروهى از بهشتيان و دوزخيان جاودانه در نعمت يا در عذاب خواهند ماند .\r\nبعضى كه نتوانسته‌اند اشكالات خلود و جاودانگى مجازات را به نظر خود حل كنند ناچار دست به دامن معنى لغوى آن زده و آن را به معنى مدت طولانى گرفته‌اند ، در حالى كه تعبيراتى نظير آيات فوق تاب چنين تفسيرى را ندارد .\r\nبراى توضيح بيشتر نظر شما را به بحث زير معطوف مىداريم .\r\n","description":"","footnote":"","page_name":" 239 ","page_number":239},
  {"content":"\r\n\r\nيك سؤال مهم :\r\nدر اينجا فورا يك علامت استفهام بزرگ در فكر هر شنونده اى ترسيم مىشود كه اين نابرابرى ميان « گناه » و « مجازات » چگونه در كار خدا ممكن است ؟ چگونه مىتوان پذيرفت كه انسان تمام عمر خود را كه حد اكثر 80 يا 100 سال بوده كار خوب يا بد كرده است ولى مليونها مليون سال و بيشتر - پاداش و كيفر ببيند ؟ ! .\r\nالبته اين مطلب در مورد پاداش چندان مهم نيست ، زيرا بخشش و پاداش هر چه بيشتر باشد نشانه فضل و كرم پاداش دهنده است ، بنا بر اين جاى ايراد و خرده گيرى نيست .\r\nاما در مورد كار بد و گناه و ظلم و كفر اين سؤال هست كه چگونه عذاب جاودانه در برابر گناه محدود با اصل عدالت خدا سازگار است ؟ .\r\nكسى كه دوران طغيان و سركشى و تجاوزش حد اكثر از يك صد سال تجاوز نمىكند چرا هميشه بايد در آتش و مجازات شكنجه ببيند ؟ ! .\r\nآيا عدالت ايجاب نمىكند كه يك نوع تعادل در اينجا برقرار گردد و مثلا 100 سال ( به اندازه اعمال خلافش ) كيفر ببيند ؟ ! .\r\n\r\nپاسخهاى غير قانع كننده .\r\nپيچيدگى پاسخ اين اشكال سبب شده كه بعضى به فكر توجيه آيات خلود بيفتند و آنها را طورى تفسير كنند كه مجازات جاودان كه به عقيده آنها بر خلاف اصل عدالت است از آن استفاده نشود .\r\n1 - بعضى مىگويند : منظور از « خلود » معنى كنايى يا مجازى آن است يعنى يك مدت نسبتا طولانى ، همانطور كه به افرادى كه تا آخر عمر بايد در زندان بمانند مىگويند آنها محكوم به « زندان ابد » هستند ، با اينكه مسلما ابديتى در هيچ زندانى وجود ندارد و با پايان عمر زندانى پايان مىيابد ، حتى\r\n","description":"","footnote":"","page_name":" 240 ","page_number":240},
  {"content":"\r\nدر زبان عربى نيز « يخلد فى السجن » كه از ماده خلود است در اين گونه موارد به كار مىرود .\r\n2 - بعضى ديگر مىگويند : اين گونه گردنكشان طاغى و ياغى كه گناه سراسر وجود آنها را فرا گرفته است وجودشان به رنگ كفر و گناه در آمده اگر چه هميشه در دوزخ خواهند بود ، ولى دوزخ هميشه به يك حال باقى نمىماند ، روزى فرا ميرسد كه آتش آن ، مانند هر آتش ديگر ، بالآخره خاموش مىگردد ! و آرامش خاصى دوزخيان را فرا مىگيرد ! .\r\n3 - بعضى ديگر احتمال داده‌اند كه با گذشت زمان و پس از كشيدن مجازاتهاى فراوان ، سرانجام يك نوع سازش با محيط در دوزخيان به وجود مىآيد و آنها به رنگ محيط خود در مىآيند يعنى كم كم به آن خو مىگيرند و عادت مىكنند ! و در اين حال هيچگونه احساس ناراحتى و عذاب ندارند ! .\r\nالبته همان گونه كه گفتيم همه اين توجيهات به خاطر عجز و ناتوانى در برابر حل مشكل خلود و جاودانى بودن عذاب است و گر نه ظهور آيات خلود در جاودانى بودن عذاب يك دسته خاص قابل انكار نيست .\r\n\r\nحل نهايى ايراد .\r\nبراى حل اين مشكل بايد به بحثهاى سابق باز گرديم و اشتباهى را كه در مقايسه مجازاتهاى رستاخيز با مجازاتهاى ديگر روى مىدهد اصلاح كنيم ، تا معلوم شود كه مساله خلود هرگز با اصل عدالت پروردگار مخالف نيست .\r\nبراى توضيح اين بحث بايد به سه اصل توجه كرد :\r\n1 - مجازات ابدى و جاويدان ، همانطور كه قبلا هم اشاره شد ، منحصر به كسانى است كه تمام روزنه‌هاى نجات را به روى خود بسته‌اند و عالما عامدا غرق در فساد و تباهى و كفر و نفاق گشته‌اند ، سايه شوم گناه تمام قلب و جان آنها را پوشانيده ، و در حقيقت به رنگ گناه و كفر در آمده‌اند همانگونه كه در سوره\r\n","description":"","footnote":"","page_name":" 241 ","page_number":241},
  {"content":"\r\nبقره مىخوانيم : بَلى مَنْ كَسَبَ سَيِّئَةً وَأَحاطَتْ بِه خَطِيئَتُه فَأُولئِكَ أَصْحابُ النَّارِ هُمْ فِيها خالِدُونَ : « آرى كسى كه مرتكب گناهى گردد و آثار آن تمام وجود او را احاطه كند چنان كسى اهل دوزخ است و جاودانه در آن خواهد ماند » ( بقره آيه 81 ) .\r\n2 - اين اشتباه است كه بعضى خيال مىكنند كه مدت و زمان كيفر بايد به اندازه مدت و زمان گناه باشد ، زيرا رابطه ميان « گناه » و « كيفر » رابطه زمانى نيست بلكه رابطه « كيفى » است يعنى مقدار زمان مجازات تناسب با كيفيت گناه دارد نه مقدار زمان آن « مثلا » كسى ممكن است در يك لحظه دست به قتل نفس بزند و طبق پاره اى از قوانين محكوم به زندان ابد گردد ، در اينجا مىبينيم زمان گناه تنها يك لحظه بوده در حالى كه مجازات آن گاهى 80 سال زندان خواهد بود .\r\nبنا بر اين آنچه مطرح است « كيفيت » است نه « كميت گناه از نظر زمان » .\r\n3 - گفتيم مجازاتها و كيفرهاى رستاخيز بيشتر جنبه اثر طبيعى عمل و خاصيت گناه دارد و به عبارت روشنتر : رنجها و دردها و ناراحتيهايى كه گناهكاران در جهان ديگر مىكشند اثر و نتيجه اعمال خود آنها است كه دامانشان را فرا مىگيرد در قرآن مىخوانيم فَالْيَوْمَ لا تُظْلَمُ نَفْسٌ شَيْئاً وَلا تُجْزَوْنَ إِلَّا ما كُنْتُمْ تَعْمَلُونَ : « امروز ( روز رستاخيز ) به هيچكس ستم نمىشود و جز اعمال خود شما جزائى براى شما نيست » ! ( سوره يس آيه 54 ) .\r\nو بَدا لَهُمْ سَيِّئاتُ ما عَمِلُوا وَحاقَ بِهِمْ ما كانُوا بِه يستهزؤن :\r\n« اعمال بد آنها در برابر آنان آشكار مىگردد و آنچه را به باد مسخره مىگرفتند بر آنها وارد مىگردد » ( سوره جاثيه آيه 33 ) فَلا يُجْزَى الَّذِينَ عَمِلُوا السَّيِّئاتِ إِلَّا ما كانُوا يَعْمَلُونَ : « به آنها كه كار بد انجام دادند جزائى جز اعمال آنها داده نمىشود » ( سوره قصص آيه 84 ) .\r\n","description":"","footnote":"","page_name":" 242 ","page_number":242},
  {"content":"\r\nاكنون كه اين مقدمات سه گانه روشن شد حل نهايى از دسترس ما چندان دور نيست و براى رسيدن به آن كافى است كه به چند سؤال زير جواب دهيد :\r\nفرض كنيد كسى بر اثر مصرف كردن پى در پى مشروبات الكلى در مدت يك هفته گرفتار زخم معده شديد شود . چندان كه مجبور باشد تا آخر عمر با اين درد بسازد و رنج برد ، آيا اين برابرى ميان عمل بد و نتيجه آن بر خلاف عدالت است ؟ حال اگر عمر اين انسان به جاى 80 سال يكهزار سال و يا يك مليون سال باشد و بايد بخاطر يك هفته هوسرانى يك مليون سال رنج ببرد آيا اين بر خلاف اصل عدالت است ؟ در حالى كه قبلا وجود اين خطر در ميگسارى به او اعلام شده ، و عاقبت آن نيز براى او توضيح داده شده است .\r\nو نيز فرض كنيد كسى دستورات و مقررات رانندگى را كه به كار بستن آنها مسلما به نفع عموم و موجب كاهش تصادف و ناراحتيهاى ناشى از آن است ، به دست فراموشى بسپارد و به اخطارهاى مكرر دوستان عاقل گوش فرا نداد و حادثه در يك لحظه كوتاه - و همه حوادث در يك لحظه رخ مىدهد - به سراغ او بيايد و چشم يا دست و پاى خود را در حادثه از دست بدهد ، و به دنبال آن ناچار شود ساليان دراز رنج نابينايى و بىدست و پايى را تحمل كند آيا اين پديده ، هيچگونه منافاتى با اصل عدالت پروردگار دارد ؟ ! .\r\nدر اينجا مثال ديگرى داريم - و مثالها حقايق عقلى را به ذهن نزديك كرده و براى گرفتن نتيجه نهايى و استدلالى آماده مىكنند - فرض كنيد چند گرم بذر خار مغيلان را بر سر راه خود مىپاشيم و پس از چند ماه يا چند سال خود را با يك صحراى وسيع خار روبرو مىبينيم كه دائما مزاحم ماست و ما را آزار مىدهد . . .\r\nو يا اينكه چند گرم بذر گل - آگاهانه - مىپاشيم و چيزى نمىگذرد كه خود را با صحرايى از زيباترين و معطرترين گلها روبرو مىبينيم كه همواره مشام جان ما را معطر و ديده و دل ما را نوازش مىدهد .\r\n","description":"","footnote":"","page_name":" 243 ","page_number":243},
  {"content":"\r\nآيا اين امور كه همه از آثار اعمال است هيچگونه منافاتى با اصل عدالت دارد ، در حالى كه مساوات و برابرى در ميان كميت اين عمل و نتيجه آن موجود نيست ؟ . از مجموع آنچه گفته شد چنين نتيجه مىگيريم :\r\nهنگامى كه پاداش و كيفر ، نتيجه و اثر خود عمل آدمى باشد مسئله مساوات و برابرى از نظر كميت و كيفيت مطرح نخواهد بود اى بسا عمل به ظاهر كوچكى كه اثرش يك عمر محروميت و شكنجه و ناراحتى است و اى بسا كار ظاهرا كوچكى كه سرچشمه خيرات و بركات براى يك عمر خواهد بود ( اشتباه نشود منظور ما كوچك از نظر مقدار زمان است و الا كارها و گناهانى كه باعث خلود در عذاب مىگردد حتما كوچك از نظر كيفيت و اهميت نخواهد بود ) بنا بر اين هنگامى كه گناه و كفر و طغيان و سركشى سراسر وجود انسانى را احاطه كرد و تمام بال و پرهاى روح و جان او در آتش بيدادگرى و نفاق سوخت چه جاى تعجب كه در سراى ديگر براى هميشه از نعمت پرواز در آسمان بهشت محروم گردد و همواره گرفتار درد و رنج اين محروميت بزرگ باشد .\r\nآيا به او اعلام نكردند ، و او را از اين خطر بزرگ آگاه نساختند ؟ ! .\r\nآرى . . . پيامبران الهى از يك سو ، و فرمان خرد از سوى ديگر ، به او آگاهى لازم را دادند . آيا بدون توجه و اختيار دست به چنان كارى زد و چنان سرنوشتى پيدا كرد ؟ نه ، از روى علم و عمد و اختيار بود .\r\nآيا جز خودش و نتيجه مستقيم اعمالش اين سرنوشت را براى او فراهم ساخت ؟ نه ، هر چه بود از آثار كار خود او بود .\r\nبنا بر اين نه جاى شكايتى باقى است و نه ايراد و اشكال به كسى ، و نه منافاتى با قانون عدالت پروردگار دارد ( 1 ) .\r\n\r\n","description":"","footnote":"\r\n( 1 ) معاد و جهان پس از مرگ از صفحه 385 تا 393 .\r\n","page_name":" 244 ","page_number":244},
  {"content":"\r\n\r\n4 - خلود در آيات مورد بحث .\r\nآيا « خلود » در آيات مورد بحث به معنى جاودانگى است و يا همان مفهوم مدت طولانى را كه مفهوم لغوى آن است مىرساند .\r\nبعضى از مفسران از نظر اينكه خلود در اينجا مقيد به * ( ما دامَتِ السَّماواتُ وَالأَرْضُ ) * شده ( ما دام كه آسمانها و زمين بر پا است ) خواسته‌اند چنين نتيجه بگيرند كه خلود در اين مورد خاص به معنى جاودانگى نيست ، زيرا آسمانها و زمينها ، ابديت ندارند و طبق صريح قرآن زمانى فرا مىرسد كه آسمانها در هم پيچيده مىشود و اين زمين ويران مىگردد و تبديل به زمين ديگرى مىگردد ( 1 ) .\r\nولى با توجه به اينكه اين گونه تعبيرات در ادبيات عرب معمولا كنايه از ابديت و جاودانگى است ، آيات مورد بحث نيز خلود را به معنى جاودانگى بيان مىكند .\r\nمثلا عرب مىگويد : اين وضع بر قرار خواهد بود ما لاح كوكب ( ما دام كه ستاره اى مىدرخشد ) يا ما لاح الجديدان ( ما دام كه شب و روز وجود دارد ) يا ما اضاء فجر ( ما دام كه صبح مىدرخشد ) يا ما اختلف الليل و النهار ( ما دام كه شب و روز پى در پى فرا مىرسد ) و مانند اينها كه همه كنايه از جاودانگى است .\r\nدر كلام امام امير مؤمنان على ع در نهج البلاغه مىخوانيم :\r\nهنگامى كه بعضى از خرده گيران ناآگاه به امام ايراد كردند كه چرا در تقسيم بيت المال رعايت مساوات مىكند و بعضى را براى تحكيم پايه‌هاى حكومت به ديگران ترجيح نمىدهد ، امام ناراحت شد و فرمود :\r\nأ تامرونى ان اطلب النصر بالجور فيمن وليت عليه و اللَّه لا اطور به ما سمر سمير و ما ام نجم فى السماء نجما\r\n: « آيا به من مىگوئيد براى پيروزى دست به ستم نسبت به كسانى\r\n\r\n","description":"","footnote":"\r\n( 1 ) آيه 48 ابراهيم و آيه 104 انبياء .\r\n","page_name":" 245 ","page_number":245},
  {"content":"\r\nكه تحت حكومت منند بزنم به خدا نزديك اين كار نمىروم ما دام كه مردم شبها به بحث مىنشينند و ما دام كه ستارگان آسمان يكى پشت سر ديگرى طلوع و غروب دارد ( 1 ) .\r\nدر اشعار دعبل خزاعى در قصيده معروفى كه در حضور امام على بن موسى الرضا ع خواند اين شعر آمده است .\r\n\r\nسابكيهم ما ذر فى الافق شارق\r\nو نادى مناد الخير فى الصلوات\r\n\r\n« من بر شهيدان خاندان پيامبر گريه مىكنم تا آن زمان كه خورشيد بر افق مشرق نور مىپاشد و تا آن زمان كه بانگ اذان براى دعوت به نماز بر مناره‌ها سر مىدهد » ( 2 ) .\r\nالبته اين مخصوص به ادبيات عرب نيست ، در زبانهاى ديگر نيز كم و بيش وجود دارد و به هر حال دلالت آيه بر ابديت نبايد جاى گفتگو باشد .\r\nو به اين ترتيب نيازى به گفتار كسانى كه مىگويند آسمان و زمين در اينجا آسمان و زمين قيامت است ، كه جاودانى مىباشد نخواهد بود .\r\n\r\n5 - استثناء در آيه چه مفهومى دارد ؟ .\r\nجمله استثنائيه « * ( إِلَّا ما شاءَ رَبُّكَ ) * » ( مگر آنچه پروردگارت بخواهد ) كه در آيات فوق هم در مورد اهل بهشت آمده و هم اهل دوزخ ، براى مفسران ميدان وسيعى جهت بحث شده است ، و مفسر بزرگ طبرسى در تفسير اين استثناء ده وجه از مفسران نقل كرده است كه به عقيده ما بسيارى از آنها سست و با آيات قبل يا بعد به هيچوجه سازگار نيست ، و لذا از بيان آنها چشم مىپوشيم و تنها آنچه را كه صحيحتر به نظر ما مىرسد در اينجا مىآوريم و آن دو تفسير است :\r\n\r\n","description":"","footnote":"\r\n( 1 ) نهج البلاغه صبحى صالح خطبه 126 .\r\n( 2 ) نور الأبصار صفحه 140 و الغدير و كتب ديگر .\r\n","page_name":" 246 ","page_number":246},
  {"content":"\r\n1 - هدف از بيان اين استثناء اين است كه تصور نشود خلود و مجازات افراد بىايمان و پاداش مؤمنان راستين چنان است كه بدون خواست و مشيت الهى باشد و قدرت و توانايى و اراده او را محدود كند و صورت جبر و الزام به خود بگيرد ، بلكه در عين جاودانى بودن اين دو ، قدرت و اراده او بر همه چيز حاكم است هر چند به مقتضاى حكمتش پاداش و عذاب را بر اين دو گروه جاودانه مىدارد .\r\nشاهد اين سخن آنكه در جمله دوم در باره سعادتمندان بعد از ذكر اين استثناء مىفرمايد : « * ( عَطاءً غَيْرَ مَجْذُوذٍ ) * » : اين عطا و پاداشى است كه هرگز از آنها قطع نمىشود . و اين نشان مىدهد كه جمله استثنائيه فقط براى بيان قدرت بوده است .\r\n2 - از آنجا كه اين آيات از دو گروه شقى و سعيد بحث مىكند و شقاوتمندان همگى الزاما افراد بىايمانى كه مستحق خلود باشند نيستند ، بلكه ممكن است در ميان آنها گروهى از مؤمنان خطاكار وجود داشته باشند بنا بر اين استثناء مربوط به اين گروه است .\r\nولى اين سؤال پيش مىآيد كه اين استثناء در جمله دوم چه مفهومى خواهد داشت ؟ ( در مورد سعادتمندان ) .\r\nدر پاسخ گفته شده است كه آن نيز در مورد مؤمنان خطاكار است كه مدتى بايد در آغاز به دوزخ بروند و پاك شوند سپس به صف بهشتيان بپيوندند ، در حقيقت استثناء در جمله اول نسبت به آخر كار است و در جمله دوم نسبت به آغاز كار .\r\n( دقت كنيد ) .\r\nاين احتمال نيز در پاسخ سؤال فوق وجود دارد كه استثناء در جمله اول اشاره به مؤمنان خطاكار باشد كه بعد از مدتى از دوزخ رهايى مىيابند و در جمله دوم تنها اشاره به قدرت و توانايى پروردگار باشد . شاهد اين سخن اينكه در جمله اول بعد از استثناء جمله : « * ( إِنَّ رَبَّكَ فَعَّالٌ لِما يُرِيدُ ) * » كه دليل بر انجام اين مشيت\r\n","description":"","footnote":"","page_name":" 247 ","page_number":247},
  {"content":"\r\nاست ذكر شده و در جمله دوم « * ( عَطاءً غَيْرَ مَجْذُوذٍ ) * » كه دليل بر ابديت است آمده ( دقت كنيد ) .\r\nاما اينكه بعضى احتمال داده‌اند كه اين پاداش و مجازات مربوط به بهشت و دوزخ برزخى است كه مدتش محدود است و پايان مىپذيرد احتمال بسيار بعيدى است زيرا آيات قبل صريحا در باره قيامت بحث مىكند و پيوند اين آيات با آنها ناگسستنى است .\r\nهمچنين احتمال اينكه خلود در اينجا مانند بعضى ديگر از آيات قرآن به معنى مدتى طولانى باشد نه ابديت با جمله « * ( عَطاءً غَيْرَ مَجْذُوذٍ ) * » و با خود استثناء كه دليل بر ابديت جمله‌هاى قبل از آن است سازگار نمىباشد .\r\n\r\n[ 6 - « زفير » و « شهيق » در باره دوزخيان 
  ]\r\n6 - در آيات فوق در مورد دوزخيان مىگويد : آنها در آن « زفير » و « شهيق » دارند .\r\nدر معنى اين دو كلمه ارباب لغت و مفسران احتمالات متعددى داده‌اند ، بعضى گفته‌اند . « زفير » به معنى فرياد كشيدنى است كه با بيرون فرستادن نفس توام باشد ، و « شهيق » ناله توام با فرو بردن نفس است .\r\nبعضى ديگر « زفير » را به آغاز صداى الاغ و « شهيق » را به پايان آن تفسير كرده‌اند كه شايد با معنى اول زياد تفاوت نداشته باشد .\r\nو به هر حال اين هر دو صداى فرياد و ناله كسانى است كه از غم و اندوه ناله سر مىدهند ، ناله اى كه تمام وجود آنها را پر مىكند و نشانه نهايت ناراحتى و شدت عذاب است .\r\nبايد توجه داشت كه « زفير » و « شهيق » هر دو مصدرند و زفير در اصل به معنى بار سنگين بر دوش گرفتن است و چون چنين كارى سرچشمه آه و ناله مىشود به آن زفير گفته شده ، و شهيق در اصل به معنى طولانى بودن است همان\r\n","description":"","footnote":"","page_name":" 248 ","page_number":248},
  {"content":"\r\nگونه كه به كوه بلند « جبل شاهق » مىگويند و سپس به ناله‌هاى طولانى اطلاق شده است .\r\n\r\nاسباب سعادت و شقاوت .\r\nسعادت كه گمشده همه انسانها است و هر كس آن را در چيزى مىجويد و در جايى مىطلبد به طور خلاصه عبارتست از فراهم بودن اسباب تكامل براى يك فرد يا يك جامعه ، و نقطه مقابل آن شقاوت و بدبختى است كه همه از آن متنفرند و آن عبارت از : نامساعد بودن شرائط پيروزى و پيشرفت و تكامل است .\r\nبنا بر اين هر كس از نظر شرائط روحى ، جسمى ، خانوادگى ، محيط و فرهنگ ، اسباب بيشترى براى رسيدن به هدفهاى و الا در اختيار داشته باشد به سعادت نزديكتر يا به تعبير ديگر سعادتمندتر است .\r\nو هر كس گرفتار كمبودها ، نارساييها ، از جهات بالا بوده باشد شقاوتمند و بىبهره از سعادت خواهد بود .\r\nولى بايد توجه داشت كه پايه اصلى سعادت و شقاوت ، اراده و خواست خود انسان است او است كه مىتواند وسائل لازم را براى ساختن خويش و حتى جامعه اش فراهم سازد ، و او است كه مىتواند با عوامل بدبختى و شقاوت به مبارزه برخيزد و يا تسليم آن شود .\r\nدر منطق انبياء سعادت و شقاوت چيزى نيست كه در درون ذات انسان باشد ، و حتى نارساييهاى محيط و خانوادگى و وراثت در برابر تصميم و اراده خود انسان ، قابل تغيير و دگرگونى است ، مگر اينكه ما اصل اراده و آزادى انسان را انكار كنيم و او را محكوم شرائط جبرى بدانيم و سعادت و شقاوتش را ذاتى و يا مولود جبرى محيط و مانند آن بدانيم كه اين نظر بطور قطع در مكتب انبياء و همچنين مكتب عقل محكوم است .\r\n","description":"","footnote":"","page_name":" 249 ","page_number":249},
  {"content":"\r\nجالب اينكه در رواياتى كه از پيامبر ص و ائمه اهل بيت ع نقل شده ، انگشت روى مسائل مختلفى به عنوان اسباب سعادت يا اسباب شقاوت گذارده شده كه مطالعه آنها انسان را به طرز تفكر اسلامى در اين مساله مهم ، آشنا مىسازد و بجاى اينكه براى رسيدن به سعادت و فرار از شقاوت به دنبال مسائل خرافى و پندارها و سنتهاى غلطى كه در بسيارى از اجتماعات وجود دارد ، و مسائل بىاساسى را اسباب سعادت و شقاوت مىپندارند ، به دنبال واقعيات عينى و اسباب حقيقى سعادت خواهد رفت .\r\n\r\n[ چند حديث از پيشوايان در باره سعادت و شقاوت 
  ]\r\nبه عنوان نمونه به چند حديث پر معنى زير توجه فرمائيد :\r\n1 - امام صادق ع از جدش امير مؤمنان على ع چنين نقل مىكند :\r\nحقيقة السعادة ان يختم للرجل عمله بالسعادة و حقيقة الشقاوة ان يختم للمرء عمله بالشقاوة\r\n: « حقيقت سعادت اين است كه آخرين مرحله زندگى انسان با عمل سعادتمندانه اى پايان پذيرد و حقيقت شقاوت اين است كه آخرين مرحله عمر با عمل شقاوتمندانه اى خاتمه يابد » ( 1 ) .\r\nاين روايت با صراحت مىگويد مرحله نهايى عمر انسان و اعمال او در اين مرحله بيانگر سعادت و شقاوت او است و به اين ترتيب سعادت و شقاوت ذاتى را به كلى نفى مىكند و انسان را در گرو اعمالش مىگذارد و راه بازگشت را در تمام مراحل تا پايان عمر براى او باز مىداند .\r\n2 - در حديث ديگرى از على ع مىخوانيم :\r\nالسعيد من وعظ بغيره و الشقى من انخدع لهواه و غروره\r\n: « سعادتمند كسى است كه از سرنوشت ديگران پند گيرد و شقاوتمند كسى است كه فريب هواى نفس و غرورش را بخورد » ( 2 ) .\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 398 .\r\n( 2 ) نهج البلاغه صبحى صالح خطبه 86 .\r\n","page_name":" 250 ","page_number":250},
  {"content":"\r\nاين سخن على ع نيز تاكيد مجددى است بر اختيارى بودن سعادت و شقاوت و بعضى از اسباب مهم اين دو را بيان مىكند .\r\n3 - پيامبر اسلام ص مىفرمايد :\r\nاربع من اسباب السعادة و اربع من الشقاوة فا لا ربع التي من السعادة المرأة الصالحة و المسكن الواسع ، و الجار الصالح ، و المركب البهئ و الاربع التي من الشقاوة الجار السوء و المرأة السوء و المسكن الضيق و المركب السوء\r\n( 1 ) .\r\n« چهار چيز است كه از اسباب سعادت و چهار چيز است از اسباب شقاوت است :\r\nاما آن چهار چيز كه از اسباب سعادت است : همسر صالح ، خانه وسيع ، همسايه شايسته و مركب خوب است .\r\nو چهار چيز كه از اسباب شقاوت است : همسايه بد و همسر بد و خانه تنگ و مركب بد است .\r\nبا توجه به اينكه اين چهار موضوع در زندگى مادى و معنوى هر كس نقش مؤثرى دارد و از عوامل پيروزى يا شكست مىتواند باشد ، وسعت مفهوم سعادت و شقاوت در منطق اسلام روشن مىشود .\r\nيك همسر خوب انسان را به انواع نيكيها تشويق مىكند ، يك خانه وسيع روح و فكر انسان را آرامش مىبخشد ، و آماده فعاليت بيشتر مىنمايد ، همسايه بد بلا آفرين و همسايه خوب كمك مؤثرى به آسايش و حتى پيشرفت هدفهاى انسان مىكند ، يك مركب بدردخور براى رسيدن به كارها و وظائف اجتماعى عامل مؤثرى است ، در حالى كه مركب قراضه و زوار در رفته يك عامل عقب ماندگى است ، چرا كه كمتر مىتواند صاحبش را به مقصد برساند .\r\n4 - و نيز از پيامبر ص اين حديث نقل شده است :\r\n\r\n","description":"","footnote":"\r\n( 1 ) مكارم الاخلاق صفحه 65 .\r\n","page_name":" 251 ","page_number":251},
  {"content":"\r\nمن علامات الشقاء جمود العينين ، و قسوة القلب ، و شدة الحرص فى طلب الرزق ، و الاصرار على الذنب\r\n( 1 ) .\r\n« از نشانه‌هاى شقاوت آنست كه هرگز قطره اشكى از چشم انسان نريزد ، و نيز از علامات آن سنگ دلى ، و حرص شديد در تحصيل روزى ، و اصرار بر گناه است » .\r\nاين امور چهارگانه كه در حديث فوق آمده امورى است اختيارى كه از اعمال و اخلاق اكتسابى خود انسان سرچشمه مىگيرد و به اين ترتيب دور كردن اين اسباب شقاوت در اختيار خود انسانها است .\r\nاگر اسبابى را كه براى سعادت و شقاوت در احاديث بالا ذكر شده با توجه بر عينيت همه آنها و نقش مؤثرشان در زندگى بشر با اسباب و نشانه‌هاى خرافى كه حتى در عصر ما ، عصر اتم و فضا گروه زيادى به آن پايبندند مقايسه كنيم به اين واقعيت مىرسيم كه تعليمات اسلام تا چه حد منطقى و حساب شده است .\r\nهنوز بسيارند كسانى كه نعل اسب را سبب خوشبختى ، روز سيزده را سبب بدبختى .\r\nپريدن از روى آتش را در بعضى از شبهاى سال سبب خوشبختى ، و آواز خواندن مرغ را سبب بدبختى .\r\nپاشيدن آب را پشت سر مسافر سبب خوشبختى و رد شدن زير نردبان را سبب بدبختى ، و حتى آويزان كردن خرمهره را به خود يا به وسيله نقليه سبب خوشبختى و عطسه را نشانه بدبختى در انجام كار مورد نظر مىدانند و امثال اين خرافات كه در شرق و غرب در ميان اقوام و ملل مختلف فراوان است .\r\nو چه بسيار انسانهايى كه بر اثر گرفتار شدن به اين خرافات از فعاليت در زندگى باز مانده‌اند و گرفتار مصيبتهاى فراوانى شده‌اند .\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 398 .\r\n","page_name":" 252 ","page_number":252},
  {"content":"\r\nاسلام بر تمام اين پندارهاى خرافى قلم سرخ كشيده و سعادت و شقاوت انسان را در فعاليتهاى مثبت و منفى و نقاط قوت و ضعف اخلاقى و برنامه‌هاى عملى و طرز تفكر و عقيده هر كس مىداند كه نمونه هايى از آن در چهار حديث فوق بروشنى بيان شده است .\r\n\r\n[ سوره هود ‹ 11 › : آيات 109 تا 112 
  ]\r\nفَلا تَكُ فِي مِرْيَةٍ مِمَّا يَعْبُدُ هؤُلاءِ ما يَعْبُدُونَ إِلَّا كَما يَعْبُدُ آباؤُهُمْ مِنْ قَبْلُ وَإِنَّا لَمُوَفُّوهُمْ نَصِيبَهُمْ غَيْرَ مَنْقُوصٍ ‹ 109 › وَلَقَدْ آتَيْنا مُوسَى الْكِتابَ فَاخْتُلِفَ فِيه وَلَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ وَإِنَّهُمْ لَفِي شَكٍّ مِنْه مُرِيبٍ ‹ 110 › وَإِنَّ كُلاًّ لَمَّا لَيُوَفِّيَنَّهُمْ رَبُّكَ أَعْمالَهُمْ إِنَّه بِما يَعْمَلُونَ خَبِيرٌ ‹ 111 › فَاسْتَقِمْ كَما أُمِرْتَ وَمَنْ تابَ مَعَكَ وَلا تَطْغَوْا إِنَّه بِما تَعْمَلُونَ بَصِيرٌ ‹ 112 ›\r\n\r\nترجمه :\r\n109 - شك و ترديدى در معبودهايى كه آنها مىپرستند به خود راه مده ، آنها همان گونه اين معبودها را پرستش مىكنند كه پدرانشان قبلا مىپرستيدند ، و ما نصيب آنها را بى كم و كاست خواهيم داد .\r\n110 - ما كتاب آسمانى به موسى داديم سپس در آن اختلاف كردند ، و اگر فرمان قبلى خدا ( در زمينه آزمايش و اتمام حجت بر آنها ) نبود در ميان آنها داورى مىشد ، و آنها ( هنوز ) در شكاند شكى آميخته با سوء ظن و بدبينى .\r\n111 - و پروردگار تو اعمال هر يك را بىكم و كاست به آنها خواهد داد ، او به آنچه عمل مىكنند آگاه است .\r\n112 - بنا بر اين همانگونه كه فرمان يافته اى استقامت كن همچنين كسانى كه با تو به سوى خدا آمده‌اند و طغيان نكنيد كه خداوند آنچه را انجام مىدهيد مىبيند .\r\n","description":"","footnote":"","page_name":" 253 ","page_number":253},
  {"content":"\r\n\r\nتفسير :\r\n\r\nاستقامت كن ، استقامت ! .\r\nاين آيات در حقيقت به عنوان دلدارى و تسلى خاطر پيامبر ص و بيان وظيفه و مسئوليت او نازل شده است و در واقع يكى از نتائج مهمى كه از شرح داستانهاى اقوام پيشين گرفته مىشود همين است كه پيامبر و به دنبال او مؤمنان راستين از انبوه دشمنان نهراسند و در شكست قوم بت پرست و ستمگرى كه با آن روبرو هستند شك و ترديدى به خود راه ندهند و به امدادهاى الهى مطمئن باشند .\r\nلذا در نخستين آيه مىفرمايد : « شك و ترديدى در مورد چيزى كه اينها پرستش مىكنند به خود راه مده كه اينها هم از همان راهى مىروند كه گروهى از پيشينيان رفتند و پرستش نمىكنند مگر همانگونه كه نياكانشان از قبل پرستيدند بنا بر اين سرنوشتى بهتر از آنان نخواهد داشت » ( * ( فَلا تَكُ فِي مِرْيَةٍ مِمَّا يَعْبُدُ هؤُلاءِ ما يَعْبُدُونَ إِلَّا كَما يَعْبُدُ ) * آبائهم من قبل ) ( 1 ) .\r\nو لذا بلا فاصله مىگويد : « ما حتما نصيب و سهم آنها را بدون كم و كاست از مجازات و عذاب خواهيم داد » و چنانچه به راه حق باز گردند ، نصيب آنها از پاداش ما محفوظ است ( * ( وَإِنَّا لَمُوَفُّوهُمْ نَصِيبَهُمْ غَيْرَ مَنْقُوصٍ ) * ) .\r\nبا اينكه جمله « موفوهم » خود به معنى اداى كامل حق است ، ذكر كلمه غير منقوص ( بى كم و كاست ) براى تاكيد بيشتر روى اين مساله است .\r\n\r\n","description":"","footnote":"\r\n( 1 ) « مريه » ( بر وزن جزيه و بر وزن قريه نيز آمده است ) به معنى ترديد در تصميم - گيرى است و بعضى به معنى شك توام با قرائن تهمت گرفته‌اند ، ريشه اصلى اين لغت به معنى فشار دادن پستان شتر بعد از گرفتن شير است به اين اميد بقايايى كه در پستان است بيرون آيد و از آنجا كه اين كار با شك و ترديد انجام مىشود اين كلمه به هر گونه شك و ترديد اطلاق شده است .\r\n","page_name":" 254 ","page_number":254},
  {"content":"\r\nدر حقيقت اين آيه ، اين واقعيت را مجسم مىكند كه آنچه از سرگذشت اقوام پيشين خوانديم ، اسطوره و افسانه نبود ، و نيز اختصاصى به گذشتگان نداشت ، سنتى است ابدى و جاودانى و در باره تمام انسانهاى ديروز و امروز و فردا .\r\nمنتها اين مجازاتها در بسيارى از اقوام گذشته به صورت بلاهاى هولناك و عظيم صورت گرفت اما در مورد دشمنان پيامبر اسلام ص شكل ديگرى پيدا كرد و آن اينكه خدا آن قدر قدرت و نيرو به پيامبرش داد كه توانست بوسيله گروه مؤمنان دشمنان لجوج و بيرحم را كه به هيچ صراطى مستقيم نبودند درهم بشكند .\r\nباز براى تسلى خاطر پيامبر ص اضافه مىكند : « اگر قوم تو در باره كتاب آسمانيت يعنى قرآن اختلاف و بهانه جويى مىكنند ، ناراحت نباش زيرا ما به موسى كتاب آسمانى ( تورات ) را داديم و در آن اختلاف كردند ، بعضى پذيرفتند و بعضى منكر شدند » ( * ( وَلَقَدْ آتَيْنا مُوسَى الْكِتابَ فَاخْتُلِفَ فِيه ) * ) .\r\nو اگر مىبينى در مجازات دشمنان تو تعجيل نمىكنيم ، به خاطر اين است كه مصالحى از نظر تعليم و تربيت و هدايت اين قوم ، چنين ايجاب مىكند و اگر اين مصلحت نبود و برنامه اى كه پروردگار تو از قبل در اين زمينه مقرر فرموده ايجاب تاخير نمىكرد ، در ميان آنها داورى لازم مىشد و مجازات دامانشان را مىگرفت « ( * ( وَلَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ ) * ) .\r\n« هر چند آنها اين حقيقت را هنوز باور نكردند و هم چنان نسبت به آن در شك و ترديدند شكى آميخته با سوء ظن و بدبينى » ( * ( وَإِنَّهُمْ لَفِي شَكٍّ مِنْه مُرِيبٍ ) * ) ( 1 ) .\r\n\r\n","description":"","footnote":"\r\n( 1 ) در اينكه ضمير « هم » در اين آيه و همچنين ضمير « منه » به چه چيز باز مىگردد در ميان مفسران گفتگو است ، گروهى معتقدند كه ضمير « هم » به قوم موسى و ضمير « منه » به كتاب موسى باز مىگردد و معنى آيه چنين مىشود : اين قوم هنوز هم در كتاب موسى در شك و ترديدند ، ولى عده اى ديگر از مفسران ترجيح داده‌اند كه ضمير اول به مشركان مكه و ضمير دوم به قرآن ( يا به مجازات و كيفر آنها ) باز گردد و با توجه به اينكه آيات قبل و بعد همه به دلدارى و تسلى دادن به پيامبر ( ص ) ناظر است تفسير دوم قويتر به نظر مىرسد و ما هم در متن همين را انتخاب كرديم .\r\n","page_name":" 255 ","page_number":255},
  {"content":"\r\n« مريب » از ماده « ريب » به معنى شكى است كه آميخته با بدبينى و سوء ظن و قرائن خلاف باشد و بنا بر اين مفهوم اين كلمه اين مىشود كه بت پرستان نه تنها در مساله حقانيت قرآن ، و يا نزول عذاب بر تبهكاران ترديد داشتند ، بلكه مدعى بودند كه ما قرائن خلافى نيز در دست داريم .\r\n« راغب » در كتاب مفردات ، « ريب » را به شكى معنى مىكند كه بعدا پرده از روى آن برداشته شود ، و به يقين گرايد ، بنا بر اين مفهوم آيه چنين مىشود كه به زودى پرده از روى حقانيت دعوت تو و همچنين مجازات تبهكاران برداشته مىشود و حقيقت امر ظاهر مىگردد .\r\nبراى تاكيد بيشتر اضافه مىكند كه « پروردگار تو هر يك از اين دو گروه ( مؤمنان و كافران ) را به پاداش اعمالشان به طور كامل مىرساند و اعمال آنها را بىكم و كاست به خودشان تحويل مىدهد » ( * ( وَإِنَّ كُلًّا لَمَّا لَيُوَفِّيَنَّهُمْ رَبُّكَ أَعْمالَهُمْ ) * ) .\r\nو اين كار هيچگونه مشكل و مشقتى براى خداوند ندارد « زيرا او به همه چيز آگاه است و از هر كارى كه انجام مىدهند با خبر مىباشد » ( * ( إِنَّه بِما يَعْمَلُونَ خَبِيرٌ ) * ) .\r\nجالب اينكه مىگويد : اعمالشان را به آنها مىدهيم و اين اشاره ديگرى بر مساله تجسم اعمال است و اينكه پاداش و كيفر در حقيقت اعمال خود انسان است كه تغيير شكل مىيابد و به او مىرسد .\r\n","description":"","footnote":"","page_name":" 256 ","page_number":256},
  {"content":"\r\nپس از ذكر سر گذشت پيامبران و اقوام پيشين و رمز موفقيت و پيروزى آنها و پس از دلدارى و تقويت اراده پيامبر از اين طريق در آيه بعد ، مهمترين دستور را به پيغمبر اكرم ص مىدهد و مىگويد : « استقامت كن همانگونه كه به تو دستور داده شده است » ( * ( فَاسْتَقِمْ ) * ) .\r\nاستقامت در راه تبليغ و ارشاد كن ، استقامت در طريق مبارزه و پيكار كن ، استقامت در انجام وظائف الهى و پياده كردن تعليمات قرآن كن .\r\nولى اين استقامت نه به خاطر خوش آيند اين و آن باشد و نه از روى تظاهر و ريا ، و نه براى كسب عنوان قهرمانى ، نه براى بدست آوردن مقام و ثروت و كسب موفقيت و قدرت ، بلكه تنها به خاطر فرمان خدا و آن گونه كه به تو دستور داده شده است بايد باشد ( * ( كَما أُمِرْتَ ) * ) .\r\nاما اين دستور تنها مربوط به تو نيست ، هم تو بايد استقامت كنى « و هم تمام كسانى كه از شرك به سوى ايمان باز گشته‌اند و قبول دعوت اللَّه نموده‌اند . »\r\n( * ( وَمَنْ تابَ مَعَكَ ) * ) .\r\n« استقامتى خالى از افراط و تفريط ، و زياده و نقصان ، استقامتى كه در آن طغيان وجود نداشته باشد » ( * ( وَلا تَطْغَوْا ) * ) .\r\n« چرا كه خداوند از اعمال شما آگاه است » ، و هيچ حركت و سكون و سخن و برنامه اى بر او مخفى نمىماند ( * ( إِنَّه بِما تَعْمَلُونَ بَصِيرٌ ) * ) .\r\n\r\nآيه اى پر محتوا و طاقت فرسا .\r\nدر حديث معروفى از ابن عباس چنين مىخوانيم :\r\nما نزل على رسول اللَّه ( ص ) آية كانت اشد عليه و لا اشق من هذه الاية ، و لذلك قال لاصحابه حين قالوا له اسرع اليك الشيب يا رسول اللَّه ! شيبتنى هود و الواقعه\r\n( 1 ) .\r\n\r\n","description":"","footnote":"\r\n( 1 ) تفسير مجمع البيان جلد 5 صفحه 199 .\r\n","page_name":" 257 ","page_number":257},
  {"content":"\r\n« هيچ آيه اى شديد و مشكلتر از اين آيه بر پيامبر ص نازل نشد و لذا هنگامى كه اصحاب از آن حضرت پرسيدند چرا به اين زودى موهاى شما سفيد شده و آثار پيرى نمايان ، گشته ، فرمود مرا سوره هود و واقعه پير كرد ! .\r\nو در روايت ديگرى مىخوانيم : هنگامى كه آيه فوق نازل شد پيامبر فرمود :\r\nشمروا ، شمروا ، فما رئى ضاحكا\r\n: « دامن به كمر بزنيد ، دامن به كمر بزنيد ( كه وقت كار و تلاش است ) و از آن پس پيامبر هرگز خندان ديده نشد » ! ( 1 ) .\r\nدليل آن هم روشن است ، زيرا چهار دستور مهم در اين آيه وجود دارد كه هر كدام بار سنگينى بر دوش انسان مىگذارد .\r\nاز همه مهمتر ، فرمان به استقامت است ، استقامت كه از ماده قيام گرفته شده از اين نظر كه انسان در حال قيام بر كار و تلاش خود تسلط بيشترى دارد ، استقامت كه به معنى طلب قيام است يعنى در خود آن چنان حالتى ايجاد كن كه سستى در تو راه نيابد ، چه فرمان سخت و سنگينى ؟ .\r\nهميشه بدست آوردن پيروزيها كار نسبتا آسانى است ، اما نگه داشتن آن بسيار مشكل آن هم در جامعه اى آن چنان عقب افتاده و دور از عقل و دانش در برابر مردمى لجوج و سرسخت ، و در ميان دشمنانى انبوه و مصمم ، و در طريق ساختن جامعه اى سالم و سر بلند و با ايمان و پيشتاز ، استقامت در اين راه كار ساده اى نبوده است .\r\nدستور ديگر اينكه اين استقامت بايد تنها انگيزه الهى داشته باشد و هر گونه وسوسه شيطانى از آن دور بماند ، يعنى بدست آوردن بزرگترين قدرتهاى سياسى و اجتماعى ، آن هم براى خدا ! .\r\nسوم مساله رهبرى كسانى است كه به راه حق برگشتند و آنها را هم به استقامت واداشتن .\r\n\r\n","description":"","footnote":"\r\n( 1 ) در المنثور ذيل آيه .\r\n","page_name":" 258 ","page_number":258},
  {"content":"\r\nچهارم مبارزه را در مسير حق و عدالت ، رهبرى نمودن و جلوگيرى از هر گونه تجاوز و طغيان ، زيرا بسيار شده است كه افرادى در راه رسيدن به هدف نهايت استقامت را به خرج مىدهند اما رعايت عدالت براى آنها ممكن نيست و غالبا گرفتار طغيان و تجاوز از حد مىشوند .\r\nآرى مجموع اين جهات دست به دست هم داد و پيامبر ص را آن چنان در زير بار مسئوليت فرو برد كه حتى مجال لبخند زدن را از او گرفت و او را پير كرد ! .\r\nو به هر حال اين تنها دستورى براى ديروز نبود بلكه براى امروز و فردا فرداهاى ديگر نيز هست .\r\nامروز هم مسئوليت مهم ما مسلمانان و مخصوصا رهبران اسلامى در اين چهار جمله خلاصه مىشود استقامت - اخلاص - رهبرى مؤمنان - و عدم طغيان و تجاوز ، و بدون به كار بستن اين اصول ، پيروزى بر دشمنانى كه از هر سو از داخل و خارج ما را احاطه كرده‌اند و از تمام وسائل فرهنگى و سياسى و اقتصادى و اجتماعى و نظامى بر ضد ما بهره گيرى مىكنند امكان پذير نمىباشد .\r\n\r\n[ سوره هود ‹ 11 › : آيه 113 
  ]\r\nوَ لا تَرْكَنُوا إِلَى الَّذِينَ ظَلَمُوا فَتَمَسَّكُمُ النَّارُ وَما لَكُمْ مِنْ دُونِ اللَّه مِنْ أَوْلِياءَ ثُمَّ لا تُنْصَرُونَ ‹ 113 ›\r\n\r\nترجمه :\r\n113 - و تكيه بر ظالمان نكنيد كه موجب مىشود آتش شما را فرو گيرد و در آن حال جز خدا هيچ ولى و سرپرستى نخواهيد داشت و يارى نمىشويد .\r\n\r\nتفسير : تكيه بر ظالمان و ستمگران .\r\nاين آيه يكى از اساسىترين برنامه‌هاى اجتماعى و سياسى و نظامى و عقيدتى\r\n","description":"","footnote":"","page_name":" 259 ","page_number":259},
  {"content":"\r\nرا بيان مىكند ، عموم مسلمانان را مخاطب ساخته و به عنوان يك وظيفه قطعى مىگويد : « به كسانى كه ظلم و ستم كرده‌اند ، تكيه نكنيد » و اعتماد و اتكاى كار شما بر اينها نباشد ( * ( وَلا تَرْكَنُوا إِلَى الَّذِينَ ظَلَمُوا ) * ) .\r\n« چرا كه اين امر سبب مىشود كه عذاب آتش ، دامان شما را بگيرد » ( * ( فَتَمَسَّكُمُ النَّارُ ) ) * « و غير از خدا هيچ ولى و سرپرست و ياورى نخواهيد داشت » ( * ( وَما لَكُمْ مِنْ دُونِ اللَّه مِنْ أَوْلِياءَ ) * ) .\r\nو با اين حال واضح است كه « هيچكس شما را يارى نخواهد كرد » ( * ( ثُمَّ لا تُنْصَرُونَ ) * ) .\r\n\r\nدر اينجا چند نكته مهم است كه بايد به آن توجه كرد :\r\n\r\n1 - مفهوم « ركون »\r\n- « ركون » از ماده « ركن » به معنى ستون و ديواره هايى است كه ساختمان يا اشياء ديگر را بر سر پا مىدارد ، و سپس به معنى اعتماد و تكيه كردن بر چيزى به كار رفته است .\r\nگرچه مفسران معانى بسيارى براى اين كلمه در ذيل آيه آورده‌اند ، ولى همه يا غالب آنها به يك مفهوم جامع و كلى باز مىگردد ، مثلا بعضى آن را به معنى « تمايل » و بعضى به معنى « همكارى » و بعضى به معنى « اظهار رضايت » يا « دوستى » و بعضى به معنى « خير خواهى و اطاعت » ذكر كرده‌اند كه همه اينها در مفهوم جامع اتكاء و اعتماد و وابستگى جمع است .\r\n\r\n2 - در چه امورى نبايد به ظالمان تكيه كرد\r\n- بديهى است كه در درجه اول نبايد در ظلمها و ستمگريهايشان شركت جست و از آنها كمك گرفت ، و در درجه بعد اتكاء بر آنها در آنچه مايه ضعف و ناتوانى جامعه اسلامى و از دست دادن استقلال و خودكفايى و تبديل شدن به يك عضو وابسته و ناتوان مىگردد بايد\r\n","description":"","footnote":"","page_name":" 260 ","page_number":260},
  {"content":"\r\nاز ميان برود كه اين گونه ركونها جز شكست و ناكامى و ضعف جوامع اسلامى ، نتيجه اى نخواهد داشت .\r\nو اما اينكه : فى المثل مسلمانان با جوامع غير مسلمان ، روابط تجارى يا علمى بر اساس حفظ منافع مسلمين و استقلال و ثبات جوامع اسلامى داشته باشند ، نه داخل در مفهوم ركون به ظالمين است و نه چيزى است كه از نظر اسلام ممنوع بوده باشد و در عصر خود پيامبر ص و اعصار بعد همواره چنين ارتباطاتى وجود داشته است .\r\n\r\n3 - فلسفه تحريم ركون به ظالمان .\r\nتكيه بر ظالم ، مفاسد و نابسامانيهاى فراوانى مىآفريند كه بطور اجمال بر هيچكس پوشيده نيست ، ولى هر قدر در اين مساله كنجكاوتر شويم به نكات تازه اى دست مىيابيم .\r\n- تكيه بر ظالمان باعث تقويت آنهاست و تقويت آنها باعث گسترش دامنه ظلم و فساد و تباهى جامعه‌ها است ، در دستورات اسلامى مىخوانيم كه انسان تا مجبور نشود ( و حتى در پاره اى از اوقات مجبور هم شود ) نبايد حق خود را از طريق يك قاضى ظالم و ستمگر بگيرد ، چرا كه مراجعه به چنين قاضى و حكومتى براى احقاق حق مفهومش به رسميت شناختن ضمنى و تقويت او است ، و ضرر اين كار گاهى از زيانى كه به خاطر از دست دادن حق مىشود بيشتر است .\r\n- تكيه بر ظالمان در فرهنگ فكرى جامعه تدريجا اثر مىگذارد و زشتى ظلم و گناه را از ميان مىبرد و مردم را به ستم كردن و ستمگر بودن تشويق مىنمايد .\r\n- اصولا تكيه و اعتماد بر ديگران كه در شكل وابستگى آشكار گردد ، نتيجه اى جز بدبختى نخواهد داشت تا چه رسد به اينكه اين تكيه گاه ظالم و ستمگر باشد .\r\n","description":"","footnote":"","page_name":" 261 ","page_number":261},
  {"content":"\r\n- يك جامعه پيشرو و پيشتاز و سربلند و قوى ، جامعه اى است كه روى پاى خود بايستد همانگونه كه قرآن در مثال زيبايى در سوره فتح آيه 29 مىفرمايد فَاسْتَوى عَلى سُوقِه : « همانند گياه سرسبزى كه روى پاى خود ايستاده و براى زنده ماندن و سرفرازى نياز به وابستگى به چيز ديگر ندارد .\r\nيك جامعه مستقل و آزاد ، جامعه اى است كه از هر نظر خودكفا باشد و پيوند و ارتباطش باد گران ، پيوندى بر اساس منافع متقابل باشد ، نه بر اساس اتكاء يك ضعيف بر قوى ، اين وابستگى خواه از نظر فكرى و فرهنگى باشد يا نظامى يا اقتصادى و يا سياسى ، نتيجه اى جز اسارت و استثمار ببار نخواهد آورد ، و اگر اين وابستگى به ظالمان و ستمگران باشد ، نتيجه اش وابستگى به ظلم آنها و شركت در برنامه‌هاى آنها خواهد بود .\r\nالبته فرمان آيه فوق مخصوص به روابط جامعه‌ها نيست بلكه پيوند و رابطه دو فرد را با يكديگر نيز شامل مىشود كه حتى يك انسان آزاده و با ايمان هرگز نبايد متكى به ظالم و ستمگر بوده باشد كه علاوه بر از دست دادن استقلال ، سبب كشيده شدن به دايره ظلم و ستم او و تقويت و گسترش فساد و بيدادگرى خواهد بود .\r\n\r\n4 - * ( الَّذِينَ ظَلَمُوا ) * چه اشخاص هستند ؟ .\r\nمفسران در اين زمينه احتمالات مختلفى ذكر كرده‌اند بعضى آنها را به مشركان تفسير كرده ولى همانگونه كه گروه ديگرى گفته‌اند هيچ دليلى ندارد كه آنها را به مشركان منحصر كنيم و اگر مصداق ظالمان در عصر نزول آيه مشركان بوده‌اند ، دليل بر انحصار نمىشود .\r\nهمانگونه كه تفسير اين كلمه در روايات به مشركان نيز دليل بر انحصار نيست ، زيرا كرارا گفته‌ايم اين گونه روايات غالبا مصداق روشن و آشكار را بيان مىكند .\r\n","description":"","footnote":"","page_name":" 262 ","page_number":262},
  {"content":"\r\nبنا بر اين تمام كسانى كه دست به ظلم و فساد در ميان بندگان خدا زده‌اند و آنها را بنده و برده خود ساخته‌اند و از نيروهاى آنها به نفع خود بهره كشى كرده‌اند و خلاصه در مفهوم عام كلمه « * ( الَّذِينَ ظَلَمُوا ) * » وارد هستند جزء مصاديق آيه مىباشند .\r\nولى مسلم است كسانى كه در زندگى خود ظلم كوچكى را مرتكب شده‌اند و گاهى مصداق اين عنوان بوده‌اند داخل در مفهوم آن نيستند ، زيرا در اين صورت كمتر كسى از آن مستثنى خواهد بود و ركون و اتكاء به هيچكس مجاز نخواهد شد مگر اينكه معنى ركون را اتكاء و اعتماد در همان جنبه ظلم و ستم بدانيم كه در اين صورت حتى كسانى را كه يك بار دست به ظلم آلوده‌اند شامل مىشود .\r\n\r\n[ 5 - گرفتارى بعضى از اهل تسنن در مورد دو دستور ، تسليم در برابر سلطان و تكيه نكردن بر ظالمان 
  ]\r\n5 - بعضى از مفسران اهل سنت در اينجا اشكالى مطرح كرده‌اند كه روى مبانى آنها پاسخ آن چندان آسان نيست و آن اينكه از يك سو در روايات آنها وارد شده كه بايد در برابر سلطان وقت - به عنوان « اولو الامر » - تسليم بود ، هر كس كه باشد ، مثلا : در حديثى از پيامبر ص نقل كرده‌اند كه بر شما لازم است اطاعت سلطان كنيد\r\nو ان اخذ مالك و ضرب ظهرك\r\n: « هر چند مال تو را بگيرد و تازيانه بر پشتت بزند » ! و روايات ديگرى كه روى اطاعت سلطان به معنى وسيع كلمه تاكيد مىكند .\r\nو از سوى ديگر آيه فوق مىگويد : « به افراد ظالم و ستمگر تكيه و اعتماد نكنيد » :\r\nآيا اين دو دستور قابل جمع است ؟ .\r\nبعضى خواسته‌اند با يك استثناء ، اين تضاد را بر طرف سازند و آن اينكه اطاعت سلطان تا آنجا لازم است كه راه عصيان را نپويد و در طريق كفر گام ننهد .\r\nولى لحن روايات آنها در زمينه اطاعت سلطان چندان با چنين استثنايى\r\n","description":"","footnote":"","page_name":" 263 ","page_number":263},
  {"content":"\r\nهماهنگ نيست .\r\nدر هر صورت ما فكر مىكنيم همانگونه كه در مكتب اهل بيت آمده تنها اطاعت از ولى امرى لازم است كه عالم و عادل بوده باشد و بتواند جانشين عام پيامبر و امام محسوب شود و اگر سلاطين بنى اميه و بنى عباس احاديثى به نفع خود در اين زمينه ساخته و پرداخته‌اند به هيچوجه با اصول مكتب ما و با تعليماتى كه از قرآن گرفته‌ايم هماهنگ نيست و بايد چنين رواياتى را اگر قابل تخصيص است تخصيص و گر نه به كلى كنار بگذاريم چرا كه هر روايتى بر خلاف كتاب اللَّه بوده باشد مردود است و قرآن صراحت دارد كه امام و پيشواى مؤمنين بايد ظالم نباشد و آيه فوق نيز صريحا مىگويد به ظالمان تكيه و اعتماد نكن ! .\r\nو يا اينكه اين گونه روايات را مخصوص مقام ضرورت و ناچارى بدانيم .\r\n","description":"","footnote":"","page_name":" 264 ","page_number":264},
  {"content":"\r\n\r\n[ سوره هود ‹ 11 › : آيات 114 تا 115 
  ]\r\nوَ أَقِمِ الصَّلاةَ طَرَفَيِ النَّهارِ وَزُلَفاً مِنَ اللَّيْلِ إِنَّ الْحَسَناتِ يُذْهِبْنَ السَّيِّئاتِ ذلِكَ ذِكْرى لِلذَّاكِرِينَ ‹ 114 › وَاصْبِرْ فَإِنَّ اللَّه لا يُضِيعُ أَجْرَ الْمُحْسِنِينَ ‹ 115 ›\r\n\r\nترجمه :\r\n114 - نماز را در دو طرف روز و اوائل شب برپا دار ، چرا كه حسنات ، سيئات ( و آثار آنها را ) بر طرف مىسازند ، اين تذكرى است براى آنها كه اهل تذكرند .\r\n115 - و شكيبايى كن كه خداوند پاداش نيكوكاران را ضايع نخواهد كرد .\r\n\r\nتفسير :\r\n\r\n« نماز » و « صبر » .\r\nدر اين آيات ، انگشت روى دو دستور از مهمترين دستورات اسلامى كه در واقع روح ايمان و پايه اسلام است گذارده شده :\r\nنخست فرمان به اقامه نماز داده مىگويد : « نماز را در دو طرف روز ، و در اوائل شب بر پا دار » ( و اقم الصلاة * ( طَرَفَيِ النَّهارِ وَزُلَفاً مِنَ اللَّيْلِ ) * ) .\r\nظاهر تعبير طرفى النهار ( دو طرف روز ) اين است كه نماز صبح و مغرب را بيان مىكند ، كه در دو طرف روز قرار گرفته و « زلف » كه جمع « زلفه » به معنى نزديكى است به قسمتهاى آغاز شب كه نزديك به روز است گفته مىشود بنا بر اين منطبق بر نماز عشا مىگردد .\r\nهمين تفسير در روايات ائمه اهل بيت ع نيز وارد شده كه آيه فوق اشاره به سه نماز ( صبح و مغرب و عشا ) است .\r\nدر اينجا اين سؤال پيش مىآيد كه چرا از نمازهاى پنجگانه تنها در اينجا\r\n","description":"","footnote":"","page_name":" 265 ","page_number":265},
  {"content":"\r\nاشاره به سه نماز صبح و مغرب و عشا شده و از نماز ظهر و عصر سخن به ميان نيامده است .\r\nپيچيده بودن پاسخ اين سؤال سبب شده است كه بعضى از مفسران « * ( طَرَفَيِ النَّهارِ ) * » را آن چنان وسيع بگيرند كه هم نماز صبح و هم ظهر و عصر و هم مغرب را شامل شود و با تعبير به « * ( زُلَفاً مِنَ اللَّيْلِ ) * » كه اشاره به نماز عشا است همه نمازهاى پنجگانه را در بر مىگيرد .\r\nولى انصاف اين است كه « * ( طَرَفَيِ النَّهارِ ) * » تاب چنين تفسيرى را ندارد مخصوصا با توجه به اينكه مسلمانان صدر اول مقيد بودند كه نماز ظهر را در اول وقت و نماز عصر را حدود نيمه وقت ( ميان ظهر و غروب آفتاب ) انجام دهند .\r\nتنها چيزى كه مىتوان اينجا گفت اين است كه در آيات قرآن گاهى هر پنج نماز ذكر شده مانند اقم الصلاة لِدُلُوكِ الشَّمْسِ إِلى غَسَقِ اللَّيْلِ وَقُرْآنَ الْفَجْرِ ( اسراء - 78 ) و گاهى سه نماز مانند آيه مورد بحث و گاهى تنها يك نماز ذكر شده است ، مانند حافِظُوا عَلَى الصَّلَواتِ وَالصَّلاةِ الْوُسْطى وَقُومُوا لِلَّه قانِتِينَ ( بقره - 238 ) .\r\nبنا بر اين لزومى ندارد كه در هر مورد هر پنج نماز با يكديگر ذكر شود بخصوص اينكه گاهى مناسبات ايجاب مىكند كه تنها روى نماز ظهر ( صلاة وسطى ) به خاطر اهميتش تكيه شود ، و گاهى روى نماز صبح و مغرب و عشا كه گاهى بخاطر خستگى و يا خواب ممكن است در معرض فراموشى قرار گيرد .\r\nسپس براى اهميت نماز روزانه خصوصا و همه عبادات و طاعات و حسنات عموما چنين ميگويد : « حسنات ، سيئات را از ميان مىبرند » ( * ( إِنَّ الْحَسَناتِ يُذْهِبْنَ السَّيِّئاتِ ) * ) .\r\n« و اين تذكر و يادآورى است براى آنها كه توجه دارند » ( * ( ذلِكَ ذِكْرى لِلذَّاكِرِينَ ) * ) .\r\n","description":"","footnote":"","page_name":" 266 ","page_number":266},
  {"content":"\r\nآيه فوق همانند قسمتى ديگر از آيات قرآن تاثير اعمال نيك را در از ميان بردن آثار سوء اعمال بد بيان مىكند ، در سوره نساء آيه 31 مىخوانيم إِنْ تَجْتَنِبُوا كَبائِرَ ما تُنْهَوْنَ عَنْه نُكَفِّرْ عَنْكُمْ سَيِّئاتِكُمْ : « اگر از گناهان بزرگ دورى كنيد گناهان كوچك شما را مىپوشانيم » .\r\nو در آيه ‹ 7 عنكبوت ) مىخوانيم وَالَّذِينَ آمَنُوا وَعَمِلُوا الصَّالِحاتِ لَنُكَفِّرَنَّ عَنْهُمْ سَيِّئاتِهِمْ : « كسانى كه ايمان آوردند و عمل صالح انجام دارند گناهان آنان را مىپوشانيم » .\r\nو به اين ترتيب اثر خنثى كننده گناه را در طاعات و اعمال نيك تثبيت مىكند .\r\nاز نظر روانى نيز شك نيست كه هر گناه و عمل زشتى ، يك نوع تاريكى در روح و روان انسان ايجاد مىكند كه اگر ادامه يابد اثرات آنها متراكم شده ، به صورت وحشتناكى انسان را مسخ مىكند .\r\nولى كار نيك كه از انگيزه الهى سر چشمه گرفته به روح آدمى لطافتى مىبخشد كه آثار گناه را مىتواند از آن بشويد و آن تيرگيها را به روشنايى مبدل سازد .\r\nاما از آنجا كه جمله فوق ( * ( إِنَّ الْحَسَناتِ يُذْهِبْنَ السَّيِّئاتِ ) * ) بلا فاصله بعد از دستور نماز ذكر شده يكى از مصداقهاى روشن آن ، نمازهاى روزانه است و اگر مىبينيم در روايات تنها تفسير به نمازهاى روزانه شده دليل بر انحصار نيست ، بلكه همانگونه كه بارها گفته‌ايم بيان يك مصداق روشن قطعى است .\r\n\r\nاهميت فوق العاده نماز\r\nدر روايات متعددى كه ذيل آيات فوق از پيامبر ص و ائمه معصومين ع نقل شده تعبيراتى ديده مىشود كه از اهميت فوق العاده نماز در مكتب اسلام پرده بر مىدارد .\r\n","description":"","footnote":"","page_name":" 267 ","page_number":267},
  {"content":"\r\nابو عثمان مىگويد : من با سلمان فارسى زير درختى نشسته بودم ، او شاخه خشكى را گرفت و تكان داد تا تمام برگهايش فرو رفت ، سپس رو به من كرد و گفت سؤال نكردى چرا اين كار را كردم .\r\nگفتم : بگو ببينم منظورت چه بود ؟\r\nگفت : اين همان كارى بود كه پيامبر ص انجام داد هنگامى كه خدمتش زير درختى نشسته بودم ، سپس پيامبر اين سؤال را از من كرد و گفت سلمان نمىپرسى چرا چنين كردم ؟ من عرض كردم بفرمائيد چرا ؟ فرمود :\r\nان المسلم اذا توضأ فاحسن الوضوء ثم صلى الصلوات الخمس تحاتت خطاياه كما تحات هذا الورق ثم قرء هذه الاية و اقم الصلاة . . . : « هنگامى كه مسلمان وضو بگيرد و خوب وضو بگيرد ، سپس نمازهاى پنجگانه را بجا آورد ، گناهان او فرو مىريزد ، همانگونه كه برگهاى اين شاخه فرو ريخت ، سپس همين آيه ( اقم الصلاة . . . ) را تلاوت فرمود ( 1 ) .\r\nدر حديث ديگرى از يكى از ياران پيامبر ص بنام « ابى امامه » مىخوانيم كه مىگويد : روزى در مسجد خدمت پيامبر ص نشسته بوديم كه مردى آمد و عرض كرد يا رسول اللَّه من گناهى كرده‌ام كه حد بر آن لازم مىشود ، آن حد را بر من اجرا فرما ، فرمود : آيا نماز با ما خواندى ؟ عرض كرد آرى ، اى رسول خدا ، فرمود : خداوند گناه تو - يا حد تو - را بخشيد ( 2 ) .\r\nو نيز از على ع نقل شده كه مىفرمايد : با رسول خدا در مسجد در انتظار نماز بوديم كه مردى برخاست و عرض كرد : اى رسول خدا من گناهى كرده‌ام پيامبر ص روى از او برگرداند ، هنگامى كه نماز تمام شد همان مرد برخاست و سخن اول را تكرار كرد ، پيامبر ص فرمود : آيا با ما اين نماز را انجام ندادى ؟ و براى آن به خوبى وضو نگرفتى ؟ عرض كرد : آرى ، فرمود اين كفاره\r\n\r\n","description":"","footnote":"\r\n( 1 ) و ( 2 ) مجمع البيان ذيل آيه .\r\n","page_name":" 268 ","page_number":268},
  {"content":"\r\nگناه تو است ! ( 1 ) .\r\nو نيز از على ع از پيامبر ص نقل شده كه فرمود : انما منزلة الصلوات الخمس لامتى كنهر جار على باب احدكم فما يظن احدكم لو كان فى جسده درن ثم اغتسل فى ذلك النهر خمس مرات كان يبقى فى جسده درن فكذلك و اللَّه الصلوات الخمس لامتى :\r\n« نمازهاى پنجگانه براى امت من همچون يك نهر آب جارى است كه بر در خانه يكى از شما باشد ، آيا گمان مىكنيد اگر كثافتى در تن او باشد و سپس پنج بار در روز در آن نهر غسل كند آيا چيزى از آن بر جسد او خواهد ماند ( مسلما نه ) همچنين است به خدا سوگند نمازهاى پنجگانه براى امت من ( 2 ) .\r\nبه هر حال جاى ترديد نيست كه هر گاه نماز با شرائطش انجام شود ، انسان را در عالمى از معنويت و روحانيت فرو مىبرد كه پيوندهاى ايمانى او را با خدا چنان محكم مىسازد كه آلودگيها و آثار گناه را از دل و جان او شستشو مىدهد .\r\nنماز انسان را در برابر گناه بيمه مىكند ، و نيز نماز زنگار گناه را از آئينه دل مىزدايد .\r\nنماز جوانه‌هاى ملكات عالى انسانى را در اعماق جان بشر مىروياند ، نماز اراده را قوى و قلب را پاك و روح را تطهير مىكند ، و به اين ترتيب نماز در صورتى كه به صورت جسم بيروح نباشد مكتب عالى تربيت است .\r\n\r\nاميد بخشترين آيه قرآن .\r\nدر تفسير آيه مورد بحث حديث جالبى از على ع به اين مضمون نقل شده است كه روزى رو به سوى مردم كرد و فرمود : به نظر شما اميد بخشترين آيه\r\n\r\n","description":"","footnote":"\r\n( 1 ) و ( 2 ) مجمع البيان ذيل آيه .\r\n","page_name":" 269 ","page_number":269},
  {"content":"\r\nقرآن كدام آيه است ؟ بعضى گفتند آيه إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ ( خداوند هرگز شرك را نمىبخشد و پائينتر از آن را براى هر كس كه بخواهد مىبخشد ) .\r\nامام فرمود : خوب است ، ولى آنچه من مىخواهم نيست ، بعضى گفتند آيه و من يعمل سوء أَوْ يَظْلِمْ نَفْسَه ثُمَّ يَسْتَغْفِرِ اللَّه يَجِدِ اللَّه غَفُوراً رَحِيماً ( هر كس عمل زشتى انجام دهد يا بر خويشتن ستم كند و سپس از خدا آمرزش بخواهد خدا را غفور و رحيم خواهد يافت ) امام فرمود خوبست ولى آنچه را مىخواهم نيست .\r\nبعضى ديگر گفتند آيه قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه ( اى بندگان من كه اسراف بر خويشتن كرده‌ايد از رحمت خدا مايوس نشويد ) فرمود خوبست اما آنچه مىخواهم نيست ! بعضى ديگر گفتند آيه و الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّه فَاسْتَغْفَرُوا لِذُنُوبِهِمْ وَمَنْ يَغْفِرُ الذُّنُوبَ إِلَّا اللَّه ( پرهيزكاران كسانى هستند كه هنگامى كه كار زشتى انجام مىدهند يا به خود ستم مىكنند به ياد خدا مىافتند ، از گناهان خويش آمرزش مىطلبند و چه كسى است جز خدا كه گناهان را بيامرزد ) باز امام فرمود خوبست ولى آنچه مىخواهم نيست .\r\nدر اين هنگام مردم از هر طرف به سوى امام متوجه شدند و همهمه كردند فرمود : چه خبر است اى مسلمانان ؟ عرض كردند : به خدا سوگند ما آيه ديگرى در اين زمينه سراغ نداريم .\r\nامام فرمود : از حبيب خودم رسول خدا شنيدم كه فرمود : اميد بخشترين آيه قرآن اين آيه است و اقم الصلاة * ( طَرَفَيِ النَّهارِ وَزُلَفاً مِنَ اللَّيْلِ إِنَّ الْحَسَناتِ يُذْهِبْنَ السَّيِّئاتِ ذلِكَ ذِكْرى لِلذَّاكِرِينَ ) * ( 1 ) .\r\n\r\n","description":"","footnote":"\r\n( 1 ) همان مدرك .\r\n","page_name":" 270 ","page_number":270},
  {"content":"\r\nالبته همانگونه كه در ذيل آيه 48 سوره نساء گفتيم در حديث ديگرى آمده است كه اميد بخشترين آيه قرآن : آيه « إِنَّ اللَّه لا يَغْفِرُ أَنْ يُشْرَكَ بِه وَيَغْفِرُ ما دُونَ ذلِكَ لِمَنْ يَشاءُ » مىباشد .\r\nاما با توجه به اينكه هر يك از اين آيات به زاويه اى از اين بحث نظر دارد و يك بعد از ابعاد آن را بيان مىكند ، تضادى با هم ندارد :\r\nدر واقع آيه مورد بحث از كسانى سخن مىگويد كه نمازهاى خود را به خوبى انجام مىدهند ، نمازى با روح و با حضور قلب كه آثار گناهان ديگر را از دل و جانشان مىشويد .\r\nاما آيه ديگر از كسانى سخن مىگويد كه داراى چنين نمازى نيستند و تنها از در توبه وارد مىشوند پس اين آيه براى اين گروه و آن آيه براى آن گروه اميدبخشترين آيه است .\r\nچه اميدى از اين بيشتر كه انسان بداند هر گاه پاى او بلغزد و يا هوى و هوس بر او چيره شود ( بدون اينكه اصرار بر گناه داشته باشد پايش به گناه كشيده شود ) هنگامى كه وقت نماز فرا رسيد ، وضو گرفت و در پيشگاه معبود به راز و نياز برخاست احساس شرمسارى كه از لوازم توجه به خدا است نسبت به اعمال گذشته به او دست داد گناه او بخشوده مىشود و ظلمت و تاريكيش از قلب او بر مىخيزد .\r\nبه دنبال برنامه انسانساز نماز و بيان تاثيرى كه حسنات در زدودن سيئات دارد در آيه بعد فرمان به « صبر » مىدهد ، و مىگويد : « شكيبا باش كه خدا اجر نيكوكاران را ضايع نمىكند » ( * ( وَاصْبِرْ فَإِنَّ اللَّه لا يُضِيعُ أَجْرَ الْمُحْسِنِينَ ) * ) .\r\nگرچه بعضى از مفسران خواسته‌اند معنى صبر را در اينجا محدود به مورد نماز و يا اذيت و آزارهاى دشمنان در برابر پيامبر ص كنند .\r\n","description":"","footnote":"","page_name":" 271 ","page_number":271},
  {"content":"\r\nولى روشن است كه هيچگونه دليلى بر محدود ساختن معنى صبر ، در آيه مورد بحث نداريم بلكه يك مفهوم كلى و جامع را در بر دارد كه هر گونه شكيبايى را در برابر مشكلات ، مخالفتها ، آزارها ، هيجانها ، طغيانها و مصائب گوناگون را شامل مىشود و ايستادگى در برابر تمام اين حوادث در مفهوم جامع صبر مندرج است .\r\n« صبر » يك اصل كلى و اساس اسلامى است كه در موردى از قرآن با نماز همراه ذكر شده است شايد به اين دليل كه نماز در انسان « حركت » مىآفريند و دستور صبر ، مقاومت ايجاب مىكند ، و اين دو يعنى « حركت » و « مقاومت » هنگامى كه دست به دست هم دهند عامل اصلى هر گونه پيروزى خواهند شد .\r\nاصولا هيچگونه نيكى بدون ايستادگى و صبر ممكن نيست ، چون بپايان رساندن كارهاى نيك حتما استقامت لازم دارد ، و به همين جهت در آيه فوق به دنبال امر به صبر مىفرمايد خداوند پاداش نيكوكاران را ضايع نمىكند ، يعنى نيكوكارى بدون صبر و ايستادگى ميسر نيست .\r\nذكر اين نكته نيز لازم است كه مردم در برابر حوادث ناگوار به چند گروه تقسيم مىشوند .\r\n1 - گروهى فورا دست و پاى خود را گم مىكنند و به گفته قرآن بنا بر جزع و فزع مىگذارند إِذا مَسَّه الشَّرُّ جَزُوعاً ( معارج - 20 ) .\r\n2 - گروه ديگرى دست و پاى خود را گم نمىكنند و با تحمل و برد بارى در برابر حادثه مىايستند .\r\n3 - گروه ديگرى هستند كه علاوه بر تحمل و برد بارى ، شكر گزارى هم دارند .\r\n4 - گروه ديگرى هستند كه در برابر اين گونه حوادث عاشقانه به تلاش\r\n","description":"","footnote":"","page_name":" 272 ","page_number":272},
  {"content":"\r\nو كوشش بر مىخيزند و براى خنثى كردن اثرات منفى حادثه ، طرح ريزى مىكنند ، جهاد و پيكار خستگى ناپذير به خرج مىدهند و تا مشكل را از پيش پا بر ندارند آرام نمىگيرند .\r\nخداوند به چنين صابرانى وعده پيروزى داده ( إِنْ يَكُنْ مِنْكُمْ عِشْرُونَ صابِرُونَ يَغْلِبُوا ماتين - انفال : 65 › .\r\nو نعمتهاى بهشتى را پاداش سراى ديگر آنها شمرده ( وَجَزاهُمْ بِما صَبَرُوا جَنَّةً وَحَرِيراً - انسان : 12 › .\r\n\r\n[ سوره هود ‹ 11 › : آيات 116 تا 117 
  ]\r\nفَلَوْ لا كانَ مِنَ الْقُرُونِ مِنْ قَبْلِكُمْ أُولُوا بَقِيَّةٍ يَنْهَوْنَ عَنِ الْفَسادِ فِي الأَرْضِ إِلَّا قَلِيلًا مِمَّنْ أَنْجَيْنا مِنْهُمْ وَاتَّبَعَ الَّذِينَ ظَلَمُوا ما أُتْرِفُوا فِيه وَكانُوا مُجْرِمِينَ ‹ 116 › وَما كانَ رَبُّكَ لِيُهْلِكَ الْقُرى بِظُلْمٍ وَأَهْلُها مُصْلِحُونَ ‹ 117 ›\r\n\r\nترجمه :\r\n116 - چرا در قرون ( و اقوام ) قبل از شما دانشمندان صاحب قدرتى نبودند كه از فساد در زمين جلوگيرى كنند ، مگر اندكى از آنها كه نجاتشان داديم و آنها كه ستم مىكردند از تنعم و تلذذ پيروى كردند و گناهكار بودند ( و نابود شدند ) .\r\n117 - و چنين نبود كه پروردگارت آباديها را به ظلم و ستم نابود كند در حالى كه اهلش در صدد اصلاح بوده باشند .\r\n\r\nتفسير :\r\n\r\nعامل تباهى جامعه‌ها .\r\nبراى تكميل بحثهاى گذشته در اين دو آيه يك اصل اساسى اجتماعى كه ضامن نجات جامعه‌ها از تباهى است مطرح شده است ، و آن اينكه در هر جامعه اى\r\n","description":"","footnote":"","page_name":" 273 ","page_number":273},
  {"content":"\r\nتا زمانى كه گروهى از انديشمندان متعهد و مسئول وجود دارد كه در برابر مفاسد ساكت نمىنشينند ، و به مبارزه بر مىخيزند ، و رهبرى فكرى و مكتبى مردم را در اختيار دارند اين جامعه به تباهى و نابودى كشيده نمىشود .\r\nاما آن زمان كه بىتفاوتى و سكوت در تمام سطوح حكم فرما شد و جامعه در برابر عوامل فساد بىدفاع ماند ، فساد و به دنبال آن نابودى حتمى است .\r\nدر آيه نخست ضمن اشاره به اقوام پيشين كه گرفتار انواع بلاها شدند مىگويد :\r\n« چرا در قرون و امتها و اقوام قبل از شما نيكان و پاكان قدرتمند و صاحب فكرى نبودند كه از فساد در روى زمين جلوگيرى كنند » ( * ( فَلَوْ لا كانَ مِنَ الْقُرُونِ مِنْ قَبْلِكُمْ أُولُوا بَقِيَّةٍ يَنْهَوْنَ عَنِ الْفَسادِ فِي الأَرْضِ ) * ) .\r\nبعد به عنوان استثناء مىگويد : « مگر افراد اندكى كه آنها را نجات داديم » ( * ( إِلَّا قَلِيلًا مِمَّنْ أَنْجَيْنا مِنْهُمْ ) * ) .\r\nاين گروه اندك هر چند امر به معروف و نهى از منكر داشتند ، اما مانند لوط و خانواده كوچكش و نوح و ايمان آورندگان محدودش و صالح و تعداد كمى كه از او پيروى كرده بودند ، آن چنان كم و اندك بودند كه توفيق بر اصلاح كلى جامعه نيافتند .\r\nو به هر حال ستمگران كه اكثريت اين جامعه‌ها را تشكيل مىدادند به دنبال ناز و نعمت و عيش و نوش رفتند و آن چنان مست باده غرور و تنعم و لذات شدند كه دست به انواع گناهان زدند ( * ( وَاتَّبَعَ الَّذِينَ ظَلَمُوا ما أُتْرِفُوا فِيه وَكانُوا مُجْرِمِينَ ) * ) .\r\nسپس براى تاكيد اين واقعيت ، در آيه بعد اضافه مىفرمايد : اينكه مىبينى خداوند اين اقوام را به ديار عدم فرستاد به خاطر آن بود كه مصلحانى\r\n","description":"","footnote":"","page_name":" 274 ","page_number":274},
  {"content":"\r\nدر ميان آنها نبودند ، زيرا « خداوند هرگز قوم و ملت و شهر و ديارى را به خاطر ظلم و ستمش نابود نمىكند اگر آنها در راه اصلاح گام بردارند » ( * ( وَما كانَ رَبُّكَ لِيُهْلِكَ الْقُرى بِظُلْمٍ وَأَهْلُها مُصْلِحُونَ ) * ) .\r\nچه اينكه در هر جامعه اى معمولا ظلم و فسادى وجود دارد ، اما مهم اين است كه مردم احساس كنند كه ظلم و فسادى هست و در طريق اصلاح باشند و با چنين احساس و گام برداشتن در راه اصلاح ، خداوند به آنان مهلت مىدهد و قانون آفرينش براى آنها حق حيات قائل است .\r\nاما همين كه اين احساس از ميان رفت و جامعه بىتفاوت شد و فساد و ظلم به سرعت همه جا را گرفت آن گاه است كه ديگر در سنت آفرينش حق حياتى براى آنها وجود ندارد اين واقعيت را با يك مثال روشن مىتوان بيان كرد :\r\nدر بدن انسان ، نيروى مدافع مجهزى است به نام « گلبولهاى سفيد خون » كه هر ميكرب خارجى از طريق هوا ، آب و غذا و خراشهاى پوست به داخل بدن هجوم كند اين سربازان جانباز در برابر آنها ايستادگى كرده و نابودشان مىكنند و يا حد اقل جلو توسعه و رشد آنها را مىگيرند .\r\nبديهى است اگر يك روز اين نيروى بزرگ دفاعى كه از مليونها سرباز تشكيل مىشود دست به اعتصاب بزند و بدن بىدفاع بماند چنان ميدان تاخت و تاز ميكربهاى مضر ، مىشود كه به سرعت انواع بيماريها به او هجوم مىآورند .\r\nكل جامعه انسانى نيز چنين حالى را دارد اگر نيروى مدافع كه همان « * ( أُولُوا بَقِيَّةٍ ) * » بوده باشد از آن برچيده شود ميكربهاى بيمارى زاى اجتماعى كه در زواياى هر جامعه اى وجود دارد به سرعت نمو و تكثير مثل كرده ، جامعه را سر تا پا بيمار مىكنند .\r\nنقش « اولوا بقيه » در بقاى جوامع آن قدر حساس است كه بايد گفت :\r\nبدون آنها حق حيات از آنان سلب مىشود و اين همان چيزى است كه آيات\r\n","description":"","footnote":"","page_name":" 275 ","page_number":275},
  {"content":"\r\nفوق به آن اشاره دارد .\r\n\r\nاولوا بقيه چه كسانى هستند ؟\r\n« اولوا » به معنى صاحبان و « بقيه » به معنى باقيمانده است و معمولا اين تعبير در لغت عرب به معنى اولوا الفضل ( صاحبان فضيلت و شخصيت و نيكان و پاكان ) گفته مىشود زيرا انسان معمولا اجناس بهتر و اشياء نفيستر را ذخيره مىكند و نزد او باقى ميماند و به همين جهت اين كلمه مفهوم نيكى و نفاست را با خود دارد .\r\nو از اين گذشته همواره در ميدان مبارزات اجتماعى آنها كه ضعيفترند ، زودتر از صحنه خارج مىشوند يا نابود مىگردند ، و تنها آنها باقى ميمانند كه از نظر تفكر و يا نيروى جسمانى قويترند ، و به همين دليل باقيماندگان نيرومندانند ، به همين جهت در عرب اين ضرب المثل وجود دارد كه مىگويند فى الزوايا خبايا و فى الرجال بقايا ( در زاويه‌ها هنوز مسائل مخفى وجود دارد و در ميان رجال ، شخصيتهايى باقيمانده ) .\r\nو نيز به همين دليل كلمه « بقيه » كه در سه مورد از قرآن مجيد آمده است همين مفهوم را در بر دارد : در داستان طالوت و جالوت در قرآن مجيد ميخوانيم :\r\nإِنَّ آيَةَ مُلْكِه أَنْ يَأْتِيَكُمُ التَّابُوتُ فِيه سَكِينَةٌ مِنْ رَبِّكُمْ وَبَقِيَّةٌ مِمَّا تَرَكَ آلُ مُوسى : « نشانه حقانيت حكومت طالوت اين است كه صندوق عهد به سوى شما خواهد آمد همان صندوقى كه يادگارى نفيس خاندان موسى و هارون در آنست و مايه آرامش شما است » ( 1 ) .\r\nو نيز در داستان شعيب در همين سوره خوانديم كه به قومش گفت :\r\nبَقِيَّتُ اللَّه خَيْرٌ لَكُمْ إِنْ كُنْتُمْ مُؤْمِنِينَ ( هود - 86 ) .\r\n\r\n","description":"","footnote":"\r\n( 1 ) سوره بقره آيه 248 .\r\n","page_name":" 276 ","page_number":276},
  {"content":"\r\nو اينكه در پاره اى از تعبيرات نام « بقية اللَّه » بر مهدى موعود ع گذارده شده نيز اشاره به همين موضوع است ، زيرا او يك وجود پر فيض و ذخيره بزرگ الهى است كه براى بر چيدن بساط ظلم و بيدادگرى در جهان و بر افراشتن پرچم عدل و داد نگاهدارى شده است .\r\nو از اينجا روشن مىشود كه چه حق بزرگى اين شخصيتهاى ارزشمند و مبارزه كنندگان با فساد و « اولوا بقيه‌ها » بر جوامع بشرى دارند چرا كه آنها رمز بقاء و حيات ملتها و نجات آنها از نابودى و هلاكتند !\r\nنكته ديگرى كه در آيه فوق جلب توجه مىكند اين است كه قرآن مىگويد : خداوند هيچ شهر و آبادى را به ظلم و ستم نابود نمىكند در حالى كه اهلش « مصلح » باشند . توجه به تفاوت « مصلح » و « صالح » اين نكته را روشن مىسازد كه تنها « صلاحيت » ضامن بقاء نيست بلكه اگر جامعه اى صالح نباشد ولى در مسير اصلاح گام بردارد او نيز باز حق بقاء و حيات دارد ، ولى آن روز كه نه صالح بود و نه مصلح ، از نظر سنت آفرينش حق حيات براى او نيست و به زودى از ميان خواهد رفت .\r\nبه تعبير ديگر هر گاه جامعه اى ظالم بود اما به خود آمده و در صدد اصلاح باشد چنين جامعه اى مىماند ، ولى اگر ظالم بود و در مسير اصلاح و پاكسازى نبود ، نخواهد ماند .\r\nنكته ديگر اينكه يكى از سرچشمه‌هاى ظلم و جرم در آيات فوق پيروى از هوسرانى و لذت پرستى و عيش و نوشها ذكر شده كه در قرآن از آن تعبير به « اتراف » مىشود .\r\nاين تنعم و تلذذ بىقيد و شرط سرچشمه انواع انحرافاتى است كه در طبقات\r\n","description":"","footnote":"","page_name":" 277 ","page_number":277},
  {"content":"\r\nمرفه جامعه‌ها به وجود مىآيد ، چرا كه مستى شهوت آنها را از پرداختن به ارزشهاى اصيل انسانى و درك واقعيتهاى اجتماعى باز مىدارد و غرق عصيان و گناه مىسازد .\r\n\r\n[ سوره هود ‹ 11 › : آيات 118 تا 119 
  ]\r\nوَ لَوْ شاءَ رَبُّكَ لَجَعَلَ النَّاسَ أُمَّةً واحِدَةً وَلا يَزالُونَ مُخْتَلِفِينَ ‹ 118 › إِلَّا مَنْ رَحِمَ رَبُّكَ وَلِذلِكَ خَلَقَهُمْ وَتَمَّتْ كَلِمَةُ رَبِّكَ لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ ‹ 119 ›\r\n\r\nترجمه :\r\n118 - و اگر پروردگارت مىخواست همه مردم را امت واحده ( بدون هيچگونه اختلاف ) قرار مىداد ، ولى آنها همواره مختلفند .\r\n119 - مگر آنچه پروردگارت رحم كند و براى همين ( پذيرش رحمت و در سايه آن تكامل ) آنها را آفريد و فرمان پروردگارت قطعى است كه جهنم را از ( سركشان و طاغيان ) جن و انس پر خواهم كرد .\r\n\r\nتفسير :\r\nدر نخستين آيه مورد بحث به يكى از سنن آفرينش كه در واقع زير بناى ساير مسائل مربوط به انسان است اشاره شده و آن مساله اختلاف و تفاوت در ساختمان روح و جسم و فكر و ذوق و عشق انسانها ، و مساله آزادى اراده و اختيار است .\r\nمىفرمايد : « اگر خدا مىخواست ، همه مردم را امت واحده قرار مىداد ولى خداوند چنين كارى را نكرده و همواره انسانها با هم اختلاف دارند » ( * ( وَلَوْ شاءَ رَبُّكَ لَجَعَلَ النَّاسَ أُمَّةً واحِدَةً وَلا يَزالُونَ مُخْتَلِفِينَ ) * ) .\r\nتا كسى تصور نكند تاكيد و اصرار پروردگار در اطاعت فرمانش دليل\r\n","description":"","footnote":"","page_name":" 278 ","page_number":278},
  {"content":"\r\nبر اين است كه او قادر بر اين نبود كه همه آنها را در يك مسير و در يك برنامه معين قرار دهد .\r\nآرى هيچ مانعى نداشت كه او به حكم اجبار و الزام ، همه انسانها را يك نواخت و مؤمن به حق و مجبور بر قبول ايمان بيافريند .\r\nولى نه چنين ايمانى فايده اى داشت ، و نه چنان اتحاد و هماهنگى ، ايمان اجبارى كه از روى انگيزه‌هاى غير ارادى برخيزد ، نه دليل بر شخصيت است و نه وسيله تكامل ، و نه موجب پاداش و ثواب ، درست به اين ميماند كه خداوند زنبور عسل را چنان آفريده كه به حكم الزام غريزه به دنبال جمع آورى شيره گلها مىرود ، و پشه مالاريا را آن چنان قرار داده كه تنها در مردابها لانه مىكند و هيچكدام در اين راه از خود اختيارى ندارند .\r\nاصولا ارزش و امتياز انسان و مهمترين تفاوت او با موجودات ديگر داشتن همين موهبت آزادى اراده و اختيار است ، همچنين داشتن ذوقها و سليقه‌ها و انديشه‌هاى گوناگون و متفاوت كه هر كدام بخشى از جامعه را مىسازد ، و بعدى از ابعاد آن را تامين مىكند .\r\nاز طرفى هنگامى كه آزادى اراده آمد ، اختلاف در انتخاب عقيده و مكتب ، طبيعى است ، اختلافى كه سبب مىشود گروهى راه حق را بپذيرند و گروه ديگرى راه باطل را ، مگر اينكه انسانها تربيت شوند و در دامان رحمت پروردگار و با استفاده از مواهب او تعليمات صحيح ببينند ، در اين هنگام با تمام تفاوتهايى كه دارند و با حفظ آزادى و اختيار ، در راه حق گام خواهند گذارد هر چند در همين مسير نيز تفاوتهايى خواهند داشت .\r\nبه همين جهت در آيه بعد مىفرمايد : « مردم در پذيرش حق با هم اختلاف دارند مگر آنها كه مشمول رحمت پروردگارند » ( * ( إِلَّا مَنْ رَحِمَ رَبُّكَ ) * ) .\r\n","description":"","footnote":"","page_name":" 279 ","page_number":279},
  {"content":"\r\nولى اين رحمت الهى مخصوص گروه معينى نيست ، همه مىتوانند ( به شرط اينكه بخواهند ) از آن استفاده كنند ، اصلا « خداوند مردم را براى پذيرش اين رحمت و موهبت آفريده » * ( ( وَلِذلِكَ خَلَقَهُمْ ) * ) .\r\nآنها كه بخواهند در زير اين چتر رحمت الهى قرار بگيرند راه براى آنها باز است رحمتى كه از طريق تشخيص عقل و هدايت انبياء و كتب آسمانى به همه مردم افاضه شده است .\r\nو هر گاه از اين رحمت و موهبت استفاده كنند درهاى بهشت و سعادت جاويدان به روى آنها گشوده خواهد شد .\r\nدر غير اين صورت « فرمان خدا صادر شده است كه جهنم را از سركشان و طاغيان جن و انس پر مىكنم » ( * ( وَتَمَّتْ كَلِمَةُ رَبِّكَ لأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ ) * ) .\r\n\r\nدر اينجا به چند نكته بايد توجه داشت :\r\n\r\n[ آزادى اراده 
  ]\r\n1 - آزادى اراده اساس آفرينش انسان و دعوت همه انبياء است ، و اصولا بدون آن انسان حتى يك گام در مسير تكامل ( تكامل انسانى و معنوى ) پيش نخواهد رفت ، به همين دليل در آيات متعددى از قرآن تاكيد شده است كه اگر خداوند مىخواست همه را به اجبار هدايت مىكرد ، اما چنين نخواست .\r\nكار خداوند تنها دعوت به مسير حق و نشان دادن راه ، و علامتگذارى ، و هشدار دادن در برابر بيراهه ، و تعيين كردن راهبر ، و برنامه طى طريق است .\r\nقرآن مىگويد : إِنَّ عَلَيْنا لَلْهُدى ! « بر ما نشان دادن راه است » ( سوره ليل آيه 12 ) .\r\nو نيز مىگويد إِنَّما أَنْتَ مُذَكِّرٌ لَسْتَ عَلَيْهِمْ بِمُصَيْطِرٍ : « تو فقط يادآورى\r\n","description":"","footnote":"","page_name":" 280 ","page_number":280},
  {"content":"\r\nكننده اى نه اجبار كننده « ( سوره غاشيه آيه 21 ) .\r\nو در سوره ( شمس آيه 8 ) مىفرمايد : فَأَلْهَمَها فُجُورَها وَتَقْواها :\r\n« خداوند انسان را آفريد و راه فجور و تقوا را به او الهام كرد » .\r\nو نيز در سوره انسان آيه 4 مىخوانيم : إِنَّا هَدَيْناه السَّبِيلَ إِمَّا شاكِراً وَإِمَّا كَفُوراً : « ما راه را به انسان نشان داديم يا شكر گذارى مىكند و يا كفران » ؟\r\nبنا بر اين آيات مورد بحث از روشنترين آياتى است كه بر آزادى اراده انسان و نفى مكتب جبر تاكيد مىكند و دليل بر آن است كه تصميم نهايى با خود انسان است .\r\n\r\n[ هدف آفرينش 
  ]\r\n2 - در باره هدف آفرينش در آيات قرآن بيانات مختلفى آمده است كه در حقيقت هر كدام به يكى از ابعاد اين هدف اشاره مىكند ، از جمله و ما خَلَقْتُ الْجِنَّ وَالإِنْسَ إِلَّا لِيَعْبُدُونِ : « من جن و انس را نيافريديم مگر اينكه مرا پرستش كنند » ( ذاريات - 56 ) يعنى در مكتب بندگى و عبادت « تكامل » يا بند ، و به عاليترين مقام انسانيت در اين مكتب برسند .\r\nدر جاى ديگر مىخوانيم الَّذِي خَلَقَ الْمَوْتَ وَالْحَياةَ لِيَبْلُوَكُمْ أَيُّكُمْ أَحْسَنُ عَمَلًا : « آن خدايى كه مرگ و زندگى را آفريد تا شما را بيازمايد تا كدامين بهتر عمل مىكنيد » ( يعنى آزمايشى آميخته با پرورش و در نتيجه تكامل ) - سوره ملك آيه 2 .\r\nو در آيه مورد بحث مىفرمايد * ( وَلِذلِكَ خَلَقَهُمْ ) * : « براى پذيرش رحمت ، رحمتى آميخته با هدايت و قدرت بر تصميم گيرى ، مردم را آفريد » .\r\nهمانگونه كه ملاحظه مىكنيد ، همه اين خطوط به يك نقطه منتهى مىشود و آن پرورش و هدايت و پيشرفت و تكامل انسانها است كه هدف نهايى آفرينش محسوب مىشود .\r\n","description":"","footnote":"","page_name":" 281 ","page_number":281},
  {"content":"\r\nهدفى كه بازگشتش به خود انسان است ، نه به خدا ، زيرا او وجودى است بىنهايت از تمام جهات ، و چنين وجودى كمبود در آن راه ندارد تا بخواهد با آفرينش خلق ، كمبود و نيازى را بر طرف سازد .\r\n\r\n[ پر شدن جهنم از جن و انس 
  ]\r\n3 - در ذيل آيه اخير ، فرمان مؤكد خداوند دائر به پر كردن جهنم از جن و انس مىخوانيم ولى بديهى است كه اين فرمان حتمى تنها يك شرط دارد و آن بيرون رفتن از دايره رحمت الهى و پشت پا زدن به هدايت و راهنمايى فرستادگان او است ، و به اين ترتيب اين آيه نه تنها دليل بر مكتب بر جبر نخواهد بود ، بلكه تاكيد مجددى است بر اختيار .\r\n","description":"","footnote":"","page_name":" 282 ","page_number":282},
  {"content":"\r\n\r\n[ سوره هود ‹ 11 › : آيات 120 تا 123 
  ]\r\nوَ كُلاًّ نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِه فُؤادَكَ وَجاءَكَ فِي هذِه الْحَقُّ وَمَوْعِظَةٌ وَذِكْرى لِلْمُؤْمِنِينَ ‹ 120 › وَقُلْ لِلَّذِينَ لا يُؤْمِنُونَ اعْمَلُوا عَلى مَكانَتِكُمْ إِنَّا عامِلُونَ ‹ 121 › وَانْتَظِرُوا إِنَّا مُنْتَظِرُونَ ‹ 122 › وَلِلَّه غَيْبُ السَّماواتِ وَالأَرْضِ وَإِلَيْه يُرْجَعُ الأَمْرُ كُلُّه فَاعْبُدْه وَتَوَكَّلْ عَلَيْه وَما رَبُّكَ بِغافِلٍ عَمَّا تَعْمَلُونَ ‹ 123 ›\r\n\r\nترجمه :\r\n120 - ما از هر يك از سرگذشتهاى انبياء را براى تو باز گو كرديم تا قلبت آرام ( و اراده ات قوى ) گردد و در اين ( اخبار و سرگذشتها ) حق و موعظه و تذكر براى مؤمنان آمده است .\r\n121 - و به آنها كه ايمان نمىآورند بگو هر چه در قدرت داريد انجام دهيد ما هم انجام مىدهيم ؟ .\r\n122 - و انتظار بكشيد ما هم منتظريم ! 123 - و براى خدا است غيب ( و اسرار نهان ) آسمانها و زمين و همه كارها به او باز مىگردد ، او را پرستش كن و بر او توكل نما و پروردگارت غافل از كارهايى كه مىكنيد نيست .\r\n\r\nتفسير : مطالعه سرگذشت پيشينيان چهار اثر دارد\r\nدر اين آيه آيات سوره هود با آن پايان مىپذيرد يك نتيجه گيرى كلى از مجموع بحثهاى سوره بيان شده است و از آنجا كه قسمت عمده اين سوره\r\n","description":"","footnote":"","page_name":" 283 ","page_number":283},
  {"content":"\r\nداستانهاى عبرت انگيز پيامبران و اقوام پيشين بود ، نتائج گرانبهاى ذكر اين داستانها را در چهار موضوع خلاصه مىكند :\r\nنخست مىگويد : « ما سر گذشتهاى گوناگون پيامبران را براى تو بيان كرديم تا قلبت را محكم كنيم و اراده ات را قوى و ثابت » ( * ( وَكُلًّا نَقُصُّ عَلَيْكَ مِنْ أَنْباءِ الرُّسُلِ ما نُثَبِّتُ بِه فُؤادَكَ ) * ) .\r\nكلمه « كلا » اشاره به تنوع اين سرگذشتها است كه هر كدام به نوعى از جبهه گيريها در برابر انبياء اشاره مىكند و نوعى از انحرافات و نوعى از مجازاتها را ، و اين تنوع ، اشعه روشنى بر ابعاد زندگى انسانها مىاندازد .\r\n« تثبيت قلب » پيامبر ص و تقويت اراده او كه در اين آيه به آن اشاره شده يك امر كاملا طبيعى است ، زيرا مخالفتهاى سرسختانه دشمنان لجوج و بيرحم ، خواه و ناخواه در قلب پيامبر ص اثر مىگذاشت كه او هم انسان و بشر بود .\r\nاما براى اينكه هرگز كمترين گرد و غبار نوميدى و ياس بر قلب پاك او ننشيند ، و اراده آهنينش از اين مخالفتها و كارشكنيها به ضعف نگرايد ، خداوند داستانهاى انبياء و مشكلات كار آنها و مقاومتهايشان را در برابر اقوام لجوج و پيروزى آنها را يكى پس از ديگرى شرح مىدهد ، تا روح و دل پيامبر ص و همچنين مؤمنانى كه دوشادوش او در اين پيكار بزرگ شركت دارند ، هر روز قويتر از روز قبل باشد .\r\nسپس به دومين نتيجه بزرگ بيان اين داستانها اشاره كرده ، مىگويد :\r\n« در اين اخبار پيامبران حقايق و واقعيتهاى مربوط به زندگى و حيات ، پيروزى و شكست ، عوامل موفقيت و تيره روزى ، همگى براى تو آمده است » ( * ( وَجاءَكَ\r\n","description":"","footnote":"","page_name":" 284 ","page_number":284},
  {"content":"\r\n* ( فِي هذِه الْحَقُّ ) * ) ( 1 ) .\r\nسومين و چهارمين اثر چشمگير بيان اين سرگذشتها آن است كه « براى مؤمنان موعظه و اندرز ، تذكر و يادآورى است » ( * ( وَمَوْعِظَةٌ وَذِكْرى لِلْمُؤْمِنِينَ ) * ) جالب اينكه نويسنده « المنار » در ذيل اين آيه مىگويد : در اين آيه معجزه ايجاز و اختصار آن چنان است كه گويى تمام اعجاز سرگذشتهاى گذشته را در خود جمع كرده و با چند جمله كوتاه همه فوائد آنها را بيان نموده است .\r\nو به هر حال اين آيه بار ديگر تاكيد مىكند كه تواريخ قرآن را نبايد سرسرى شمرد و يا به عنوان يك سرگرمى از آن براى شنوندگان استفاده كرد چرا كه مجموعه اى است از بهترين درسهاى زندگى در تمام زمينه‌ها و راهگشايى است براى همه انسانهاى « امروز » و « فردا » .\r\nسپس به پيامبر ص دستور مىدهد كه تو نيز در مقابل سرسختيها و لجاجتهاى دشمن همان بگو كه بعضى از پيامبران پيشين به اين افراد مىگفتند :\r\n« به آنها كه ايمان نمىآورند بگو هر چه در قدرت داريد انجام دهيد و از هيچكارى فرو گذار نكنيد ما هم آنچه در توان داريم انجام خواهيم داد » ( * ( وَقُلْ لِلَّذِينَ لا يُؤْمِنُونَ اعْمَلُوا عَلى مَكانَتِكُمْ إِنَّا عامِلُونَ ) * ) .\r\n\r\n","description":"","footnote":"\r\n( 1 ) از آنچه در بالا گفته شد معلوم شد كه مرجع ضمير « هذه » همان « * ( أَنْباءِ الرُّسُلِ » ) * است ، و با توجه به نزديكى اين مرجع ضمير و ذكر آن در عبارت و تناسب آن با بحثهايى كه در اين آيه آمده بازگشت ضمير به چنين مرجعى كاملا روشن است ، اما احتمالات ديگرى از قبيل اينكه مشار اليه ، « دنيا » يا خصوص « آيات قبل » بوده باشد ، بعيد به نظر مىرسد ، و اينكه بسيارى از مفسران گفته‌اند مشار اليه سوره است قابل تطبيق بر آنچه گفتيم مىباشد ، زيرا قسمت عمده سوره اى كه گذشت شرح سرگذشت پيامبران پيشين بود .\r\n","page_name":" 285 ","page_number":285},
  {"content":"\r\nشما در انتظار باشيد و ما هم انتظار مىكشيم تا ببينيم كدامين پيروز مىشوند و كدامين شكست مىخورند « ( * ( وَانْتَظِرُوا إِنَّا مُنْتَظِرُونَ ) * ) .\r\nشما در انتظار خام شكست ما باشيد و ما در انتظار واقعى عذاب الهى براى شما هستيم كه يا از دست ما خواهيد كشيد و يا مستقيما از طرف خدا ! اين گونه تهديدها كه به صورت « امر » ذكر مىشود در موارد ديگرى از قرآن نيز به چشم مىخورد مانند اعْمَلُوا ما شِئْتُمْ إِنَّه بِما تَعْمَلُونَ بَصِيرٌ : « هر كار مىخواهيد بكنيد ، خدا از اعمال شما آگاه است » ( سوره فصلت آيه 40 ) و در مورد شيطان مىخوانيم وَاسْتَفْزِزْ مَنِ اسْتَطَعْتَ مِنْهُمْ بِصَوْتِكَ وَأَجْلِبْ عَلَيْهِمْ بِخَيْلِكَ وَرَجِلِكَ : « با صداى خود آنها را به حركت در آور و لشگر سواره و پياده خود را به سوى آنها بفرست » ( سوره اسراء آيه 64 ) .\r\nبديهى است هيچيك از اين صيغه‌هاى امر براى وادار كردن به كار نيست بلكه همه آنها جنبه تهديد دارد .\r\nآخرين آيه اين سوره به بيان توحيد ( توحيد علم و توحيد افعال و توحيد عبادت ) مىپردازد همانگونه كه آيات آغاز اين سوره از علم توحيد سخن مىگفت .\r\nدر حقيقت در اين آيه انگشت روى سه شعبه از توحيد گذاشته شده است نخست توحيد علمى پروردگار ، غيب آسمانها و زمين مخصوص خدا است و او است كه از همه اسرار آشكار و نهان با خبر است ( * ( وَلِلَّه غَيْبُ السَّماواتِ وَالأَرْضِ ) * ) و غير او علمش محدود و در عين محدوديت از ناحيه تعليم الهى است ، بنا بر اين علم نامحدود ، آن هم علم ذاتى ، نسبت به تمام آنچه در پهنه زمين و آسمان قرار دارد ، مخصوص ذات پاك پروردگار است .\r\nو از سوى ديگر زمام تمام كارها در كف قدرت او است ، همه چيز به\r\n","description":"","footnote":"","page_name":" 286 ","page_number":286},
  {"content":"\r\nسوى او باز مىگردد « ( * ( وَإِلَيْه يُرْجَعُ الأَمْرُ كُلُّه ) * ) .\r\nو اين مرحله توحيد افعالى است .\r\nسپس نتيجه مىگيرد اكنون كه آگاهى نامحدود و قدرت بىپايان ، مخصوص ذات پاك او است و بازگشت هر چيز به سوى او مىباشد ، « بنا بر اين تنها او را پرستش كن » * ( ( فَاعْبُدْه ) ) * .\r\nو فقط بر او توكل نما ( * ( وَتَوَكَّلْ عَلَيْه ) ) * .\r\nو اين مرحله توحيد عبادت است .\r\nو از آنچه نافرمانى و سركشى و طغيان و گناه است ، بپرهيز ، چرا كه « خداوند از آنچه انجام مىدهيد غافل نيست » ( * ( وَما رَبُّكَ بِغافِلٍ عَمَّا تَعْمَلُونَ ) * ) .\r\n\r\nدر اينجا به چند نكته بايد توجه كرد :\r\n\r\n1 - علم غيب مخصوص خدا است .\r\nهمانگونه كه در جلد هفتم ذيل آيه 188 اعراف و در جلد پنجم ذيل آيه 50 سوره انعام مشروحا بيان كرديم جاى ترديد نيست كه آگاهى بر اسرار نهان و اسرار گذشته و آينده مخصوص خداوند است ، آيات مختلف قرآن نيز بر اين حقيقت گواهى مىدهد ، او در اين صفت تنها است و هيچكس شبيه و مانند او نيست .\r\nو اگر مىبينيم در پاره اى از آيات قرآن ، بخشى از علم غيب به پيامبران نسبت داده شده و يا در آيات و روايات فراوانى در باره پيامبر ص و على ع و ائمه معصومين ع مىخوانيم كه آنها گاهى از حوادث آينده و از اسرار نهان خبر مىدادند بايد دانست كه آن هم به تعليم الهى است .\r\n","description":"","footnote":"","page_name":" 287 ","page_number":287},
  {"content":"\r\nاو است كه در هر مورد صلاح بداند ، قسمتى از اسرار غيب را به بندگان خاصش تعليم مىدهد اما اين علم ، نه ذاتى است و نه نامحدود ، بلكه از طريق تعليم الهى است و محدود به مقدارى است كه او اراده كرده است .\r\nو با اين توضيح پاسخ تمام بد گويانى كه عقيده شيعه را در زمينه علم غيب به باد انتقاد گرفته‌اند كه پيامبران و امامان را « عالم الغيب » مىدانند روشن مىگردد .\r\nنه تنها خداوند اسرار غيب را در مورد لازم به پيامبران و امامان تعليم مىدهد بلكه گاهى به غير پيامبر و امام نيز چنين تعليمى مىدهد همانگونه كه در داستان مادر موسى در قرآن مىخوانيم كه خداوند به او گفت « نترس و اندوه به خود راه مده ، ما اين كودك را به تو باز مىگردانيم و او را از پيامبران قرار مىدهيم وَلا تَخافِي وَلا تَحْزَنِي إِنَّا رَادُّوه إِلَيْكِ وَجاعِلُوه مِنَ الْمُرْسَلِينَ » ( قصص آيه 7 ) .\r\nحتى گاهى پرندگان و جانداران ديگر به خاطر ضرورتهاى زندگى ، آگاهيهايى از اسرار نهان و حتى از آينده نسبتا دور پيدا مىكنند كه تصورش براى ما مشكل و پيچيده است ، و به اين ترتيب بعضى از مسائلى كه براى ما غيب محسوب مىشود ، براى آنها غيب نيست .\r\n\r\n2 - عبادت مخصوص او است .\r\nدر آيه فوق دليل لطيفى بر اختصاص پرستش به خدا بيان شده است ، و آن اينكه اگر پرستش به خاطر عظمت و صفات جمال و جلال باشد ، اين صفات بيش از همه در خدا است ، و ديگران در برابر او ناچيزند ، بزرگترين نشانه عظمت ، علم نامحدود و قدرت بىپايان است كه آيه فوق مىگويد هر دو مخصوص او است و اگر پرستش به خاطر پناه بردن در حل مشكلات به معبود باشد ، چنين\r\n","description":"","footnote":"","page_name":" 288 ","page_number":288},
  {"content":"\r\nكارى در مورد كسى شايسته است كه از همه نيازها و احتياجهاى بندگان و از اسرار غيب و نهان آنها با خبر است و توانايى بر اجابت دعوت و انجام خواسته‌ها دارد ، و به همين دليل توحيد صفات ، سبب توحيد عبادت مىگردد ( دقت كنيد ) .\r\n\r\n[ 3 - سير انسان در « * ( فَاعْبُدْه وَتَوَكَّلْ عَلَيْه ) * » 
  ]\r\n3 - بعضى از مفسران گفته‌اند كه تمام سير انسان در طريق عبوديت پروردگار در دو جمله در آيه فوق خلاصه شده : * ( فَاعْبُدْه وَتَوَكَّلْ عَلَيْه ) * چرا كه عبادت خواه عبادت جسمانى باشد مانند عبادات معمولى و يا عبادت روحانى باشد مانند تفكر در عالم آفرينش و نظام اسرار هستى ، آغاز اين سير است .\r\nو توكل يعنى واگذارى مطلق به خدا و سپردن همه چيز بدست او كه يك نوع « فناء فى اللَّه » محسوب مىشود ، آخرين نقطه اين سير مىباشد .\r\nدر تمام اين مسير از آغاز تا انتها توجه به حقيقت توحيد صفات ، رهروان اين راه را يارى مىدهد ، و به تلاش و تكاپوى آميخته با عشق وا مىدارد .\r\nپروردگارا ! چنان كن كه ترا با صفات جلال و جمالت بشناسيم .\r\nو چنان كن كه با آگاهى به سوى تو حركت كنيم .\r\nپروردگارا ! به ما توفيقى ده كه مخلصانه ترا « پرستش » كنيم و عاشقانه به تو « توكل » نمائيم .\r\nپروردگارا ! در اين برهه از زمان كه پس از انقلاب شكوهمند اسلامى ما مشكلات روز افزون از هر سو ما را احاطه كرده ، و دشمنان براى خاموش كردن نور اين انقلاب تلاش و كوشش مىكنند ، تنها اميد ما تويى ، و تكيه گاه براى حل اين مشكلات ذات پاك تو است .\r\nپروردگارا ! اين ما نبوديم كه راه را تا بدينجا پيموديم ، بلكه تاييدات آشكار و نهان تو بود كه در همه جا ما را در رسيدن به اين مرحله توان بخشيد ،\r\n","description":"","footnote":"","page_name":" 289 ","page_number":289},
  {"content":"\r\nدر باقيمانده راه نيز ما را از اين موهبت بزرگ محروم مفرما و لطف خاصت را از ما دريغ مدار و به ما نيز توفيق مرحمت كن كه بتوانيم اين تفسير را كه دريچه تازه اى به كتاب بزرگ آسمانيت مىگشايد بپايان برسانيم .\r\n( پايان سوره هود )\r\n","description":"","footnote":"","page_name":" 290 ","page_number":290},
  {"content":"\r\n\r\nسوره يوسف ( داراى 111 آيه كه همه در مكه نازل شده است )\r\n","description":"","footnote":"","page_name":" 291 ","page_number":291},
  {"content":"\r\nآغاز سوره يوسف قبل از ورود در تفسير آيات اين سوره ذكر چند امر لازم است :\r\n\r\n[ 1 - مكى بودن اين سوره 
  ]\r\n1 - در اينكه اين سوره در مكه نازل شده است در ميان مفسران ، بحث و اشكال نيست ، تنها از ابن عباس نقل شده كه چهار آيه آن ( سه آيه نخست و آيه هفتم ) در مدينه نازل گرديده .\r\nولى دقت در پيوند اين آيات با آيات ديگر اين سوره نشان مىدهد كه نمىتوان آنها را از بقيه تفكيك كرد ، بنا بر اين احتمال نزول اين چهار آيه در مدينه بسيار ضعيف است .\r\n\r\n[ 2 - محتواى اين سوره 
  ]\r\n2 - تمام آيات اين سوره جز چند آيه كه در آخر آن آمده سر گذشت جالب و شيرين و عبرت انگيز پيامبر خدا يوسف ع را بيان مىكند و به همين دليل اين سوره بنام يوسف ناميده شده است و نيز و به همين جهت از مجموع 27 بار ذكر نام يوسف در قرآن 25 مرتبه آن در اين سوره است ، و فقط دو مورد آن در سوره‌هاى ديگر ( سوره غافر آيه 34 و انعام آيه 84 ) مىباشد .\r\nمحتواى اين سوره بر خلاف سوره‌هاى ديگر قرآن همگى به هم پيوسته و بيان فرازهاى مختلف يك داستان است ، كه در بيش از ده بخش با بيان فوق العاده گويا ، جذاب ، فشرده ، عميق و مهيج آمده است .\r\nگرچه داستان پردازان بىهدف ، و يا آنها كه هدفهاى پست و آلوده اى دارند سعى كرده‌اند از اين سرگذشت آموزنده يك داستان عشقى محرك براى هوسبازان بسازند و چهره واقعى يوسف و سرگذشت او را مسخ كنند ، و حتى در شكل يك فيلم عشقى به روى پرده سينما بياورند ولى قرآن كه همه چيزش الگو\r\n","description":"","footnote":"","page_name":" 292 ","page_number":292},
  {"content":"\r\nو « اسوه » است ، در لابلاى اين داستان عاليترين درسهاى عفت و خويشتن دارى و تقوى و ايمان و تسلط بر نفس را منعكس ساخته آن چنان كه هر انسانى - هر چند ، بارها آن را خوانده باشد - باز به هنگام خواندنش بىاختيار تحت تاثير جذبه‌هاى نيرومندش قرار مىگيرد .\r\nو به همين جهت قرآن نام زيباى « احسن القصص » ( بهترين داستانها ) را بر آن گذارده است ، و در آن براى اولوا الالباب ( صاحبان مغز و انديشه ) عبرتها بيان كرده است .\r\n\r\n[ 3 - قرآن در تمام ابعادش معجزه است 
  ]\r\n3 - دقت در آيات اين سوره اين واقعيت را براى انسان روشنتر مىسازد كه قرآن در تمام ابعادش معجزه است ، چرا كه قهرمانهايى كه در داستانها معرفى مىكند - قهرمانهاى واقعى و نه پندارى - هر كدام در نوع خود بىنظيرند .\r\nابراهيم قهرمان بت شكن با آن روح بلند و سازش ناپذير در برابر طاغوتيان .\r\nنوح آن قهرمان صبر و استقامت و پايمردى و دلسوزى در آن عمر طولانى و پربركت .\r\nموسى آن قهرمان تربيت يك جمعيت لجوج در برابر يك طاغوت عصيانگر .\r\nيوسف آن قهرمان پاكى و پارسايى و تقوى ، در برابر يك زن زيباى هوسباز و حيله گر .\r\nو از اين گذشته قدرت بيان وحى قرآنى در اين داستان آن چنان تجلى كرده كه انسان را به حيرت مىاندازد ، زيرا اين داستان چنان كه مىدانيم در پاره اى از موارد به مسائل بسيار باريك عشقى منتهى مىگردد ، و قرآن بىآنكه آنها را درز بگيرد ، و از كنار آن بگذرد تمام اين صحنه‌ها را با ريزه كاريهايش طورى بيان مىكند كه كمترين احساس منفى و نامطلوب در شنونده ايجاد نمىگردد ، در متن تمام قضايا وارد مىشود اما در همه جا اشعه نيرومندى از تقوا و پاكى ،\r\n","description":"","footnote":"","page_name":" 293 ","page_number":293},
  {"content":"\r\nبحثها را احاطه كرده است .\r\n\r\n4 - داستان يوسف قبل از اسلام و بعد از آن\r\nبدون شك قبل از اسلام نيز داستان يوسف در ميان مردم مشهور و معروف بوده است ، چرا كه در تورات در چهارده فصل از سفر پيدايش ( از فصل 37 تا 50 ) اين داستان مفصلا ذكر شده است .\r\nالبته مطالعه دقيق اين چهارده فصل نشان مىدهد كه آنچه در تورات آمده تفاوتهاى بسيارى با قرآن مجيد دارد و مقايسه اين تفاوتها نشان مىدهد كه تا چه حد آنچه در قرآن آمده پيراسته و خالص و خالى از هر گونه خرافه مىباشد و اينكه قرآن به پيامبر مىگويد : « پيش از اين از آن غافل بودى » ( بنا بر اينكه منظور از احسن القصص داستان يوسف باشد ) اشاره به عدم آگاهى پيامبر از واقعيت خالص اين سرگذشت عبرت انگيز است .\r\nاز تورات كنونى چنين بر مىآيد كه يعقوب هنگامى كه پيراهن خون آلود يوسف را ديد چنين گفت : اين قباى پسر من است و جانور درنده او را خورده يقين كه يوسف دريده شده است - پس يعقوب جامه‌هاى خود را دريد و پلاس به كمرش بست و روزهاى بسيارى از براى پسرش نوحه گرى نمود - و تمامى پسران و تمامى دخترانش از براى تسلى دادن به او برخاستند ، اما او را تسلى گرفتن امتناع نمود و گفت به پسر خود به قبر محزونا فرود خواهم رفت .\r\nدر حالى كه قرآن مىگويد : يعقوب با هوشيارى و فراست از دروغ فرزندان آگاه شد و در اين مصيبت جزع و فزع و بىتابى نكرد ، بلكه آن چنان كه سنت انبياء است با آن مصيبت برخورد صبورانه اى داشت هر چند قلبش مىسوخت و اشكش جارى مىشد و طبعا از كثرت گريه چشمش را از دست داد ولى به تعبير قرآن با صبر جميل و با خويشتن دارى ( كظيم ) سعى كرد از\r\n","description":"","footnote":"","page_name":" 294 ","page_number":294},
  {"content":"\r\nكارهايى همچون دريدن جامه و نوحه گرى و پلاس به كمر بستن كه علامت عزادارى مخصوص بود خوددارى كند .\r\nبهر حال بعد از اسلام نيز اين داستان در نوشته‌هاى مورخين شرق و غرب گاهى با شاخ و برگهاى اضافى آمده است در شعر فارسى نخستين قصه يوسف و زليخا را به فردوسى نسبت ميدهند و پس از او يوسف و زليخاى شهاب الدين عمعق و مسعودى قمى است و بعد از او ، يوسف و زليخاى عبد الرحمن جامى شاعر معروف قرن نهم است ( 1 ) .\r\n\r\n5 - چرا بر خلاف سرگذشتهاى ساير انبياء داستان يوسف يك جا بيان شده است ؟\r\n- يكى از ويژگيهاى داستان يوسف اين است كه همه آن يك جا بيان شده ، بخلاف سرگذشت ساير پيامبران كه به صورت بخشهاى جداگانه در سوره‌هاى مختلف قرآن پخش گرديده است .\r\nاين ويژگى به اين دليل است كه تفكيك فرازهاى اين داستان با توجه به وضع خاصى كه دارد پيوند اساسى آن را از هم مىبرد ، و براى نتيجه گيرى كامل همه بايد يك جا ذكر شود ، فى المثل داستان خوب يوسف و تعبيرى كه پدر براى آن ذكر كرد كه در آغاز اين سوره آمده بدون ذكر پايان داستان مفهومى ندارد .\r\nلذا در اواخر اين سوره مىخوانيم ، هنگامى كه يعقوب و برادران يوسف به مصر آمدند و در برابر مقام پر عظمت او خضوع كردند ، يوسف رو به پدر كرد و گفت : يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا : « پدرم ! اين تاويل همان خوابى است كه در آغاز ديدم خداوند آن را به واقعيت پيوست » ( آيه 100 ) .\r\n\r\n","description":"","footnote":"\r\n( 1 ) كشف الظنون حاج خليفه ج 2 ص 661 .\r\n","page_name":" 295 ","page_number":295},
  {"content":"\r\nاين نمونه پيوند ناگسستنى آغاز و پايان اين داستان را روشن مىسازد ، در حالى كه داستانهاى پيامبران ديگر اين چنين نيست و هر يك از فرازهاى آن مستقلا قابل درك و نتيجه گيرى است .\r\nيكى ديگر از ويژگيهاى اين سوره آنست كه داستانهاى ساير پيامبران كه در قرآن آمده معمولا بيان شرح مبارزاتشان با اقوام سركش و طغيانگر است كه سر انجام گروهى ايمان مىآوردند و گروه ديگرى به مخالفت خود تا سر حد نابودى به مجازات الهى ادامه مىدادند .\r\nاما در داستان يوسف ، سخنى از اين موضوع به ميان نيامده است بلكه بيشتر بيانگر زندگانى خود يوسف و عبور او از كورانهاى سخت زندگى است كه سر انجام به حكومتى نيرومند تبديل مىشود كه در نوع خود نمونه بوده است .\r\n\r\n6 - فضيلت سوره يوسف .\r\nدر روايات اسلامى براى تلاوت اين سوره فضائل مختلفى آمده است از جمله در حديثى از امام صادق ع مىخوانيم :\r\nمن قرء سورة يوسف فى كل يوم او فى كل ليلة بعثه اللَّه يوم القيامه و جماله مثل جمال يوسف و لا يصيبه فزع يوم القيامة و كان من خيار عباد اللَّه الصالحين .\r\n: « هر كس سوره يوسف را هم روز و هم شب بخواند ، خداوند او را روز رستاخيز بر مىانگيزد در حالى كه زيبائيش همچون زيبايى يوسف است و هيچگونه ناراحتى روز قيامت به او نمىرسد و از بندگان صالح خدا خواهد بود » ( 1 ) .\r\nبارها گفته‌ايم رواياتى كه در بيان فضيلت سوره‌هاى قرآن آمده به معنى خواندن سطحى بدون تفكر و عمل نيست بلكه تلاوتى است مقدمه تفكر ، و تفكرى است سر آغاز عمل ، و با توجه به محتواى اين سوره روشن است كه اگر كسى\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 296 ","page_number":296},
  {"content":"\r\nبرنامه زندگى خود را از آن بگيرد و در برابر طوفانهاى شديد شهوت و مال و جاه و مقام خويشتندارى كند تا آنجا كه سياه چال زندان را توام با پاكدامنى بر قصر آلوده شاهان مقدم دارد ، چنين كسى زيبايى روح و جان او همانند زيبايى يوسف است و در قيامت كه هر چيز در درون است آشكار مىگردد جمال خيره كننده اى پيدا خواهد كرد و در صف بندگان صالح خدا خواهد بود .\r\nلازم به تذكر است كه در چند حديث از تعليم دادن اين سوره به زنان نهى شده است شايد به اين دليل كه آيات مربوط به « همسر عزيز مصر » و زنان هوسباز مصرى با تمام عفت بيانى كه در آن رعايت شده براى بعضى از زنان تحريك كننده باشد و به عكس تاكيد شده است كه سوره نور ( كه مشتمل بر آيات حجاب است ) به آنها تعليم گردد .\r\nولى اسناد اين روايات رويهمرفته چندان قابل اعتماد نيست و به علاوه در بعضى از روايات عكس اين مطلب ديده مىشود و در آن تشويق به تعليم اين سوره به خانواده‌ها شده است از اين گذشته دقت در آيات اين سوره نشان مىدهد كه نه تنها هيچ نقطه منفى براى زنان در آن وجود ندارد بلكه ماجراى زندگى آلوده همسر عزيز مصر درس عبرتى است براى همه آنهايى كه گرفتار وسوسه‌هاى شيطانى مىشوند .\r\n","description":"","footnote":"","page_name":" 297 ","page_number":297},
  {"content":"\r\nسوره يوسف\r\n\r\n[ سوره يوسف ‹ 12 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nالر تِلْكَ آياتُ الْكِتابِ الْمُبِينِ ‹ 1 › إِنَّا أَنْزَلْناه قُرْآناً عَرَبِيًّا لَعَلَّكُمْ تَعْقِلُونَ ‹ 2 › نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ وَإِنْ كُنْتَ مِنْ قَبْلِه لَمِنَ الْغافِلِينَ ‹ 3 ›\r\n\r\nترجمه :\r\nبنام خداوند بخشنده بخشايشگر 1 - الر - آن آيات كتاب آشكار است .\r\n2 - ما آن را قرآن عربى نازل كرديم تا شما درك كنيد ( و بينديشيد ) .\r\n3 - ما بهترين سرگذشتها را بر تو بازگو كرديم ، از طريق وحى كردن اين قرآن به تو ، هر چند پيش از آن از غافلان بودى .\r\n\r\nتفسير :\r\n\r\nاحسن القصص در برابر تو است .\r\nاين سوره نيز با حروف مقطعه ( الف - لام - راء ) آغاز شده است كه نشانه اى از عظمت قرآن و تركيب اين آيات عميق و پر محتوى از ساده ترين اجزاء يعنى حروف الفبا مىباشد .\r\n","description":"","footnote":"","page_name":" 298 ","page_number":298},
  {"content":"\r\nدر باره حروف مقطعه قرآن تا كنون در سه مورد ( آغاز سوره بقره و آل عمران و اعراف ) به قدر كافى بحث كرده‌ايم و ديگر ضرورتى براى تكرار نيست ، و دلالت آنها را بر عظمت قرآن ثابت كرديم .\r\nو شايد به همين دليل است كه بعد از ذكر حروف مقطعه بلافاصله اشاره به عظمت قرآن مىكند و مىگويد « اينها آيات كتاب مبين است » كتابى روشنى بخش و آشكار كننده حق از باطل و نشان دهنده صراط مستقيم و راه پيروزى و نجات ( * ( تِلْكَ آياتُ الْكِتابِ الْمُبِينِ ) * ) .\r\nجالب توجه اينكه در اين آيه از اسم اشاره به دور ( تلك ) استفاده شده است ، كه نظير آن در آغاز سوره بقره و بعضى ديگر از سوره‌هاى ديگر قرآن داشتيم و گفتيم اين گونه تعبيرات همگى اشاره به عظمت اين آيات است يعنى آن چنان بلند و و الا است كه گويى در نقطه دور دستى قرار گرفته ، در اوج آسمانها ، در اعماق فضاى بيكران كه براى رسيدن به آن بايد تلاش و كوشش وسيعى انجام داد ، نه همچون مطالب پيش پا افتاده كه انسان در هر قدم با آن روبرو مىشود .\r\n( نظير اين تعبير را در ادبيات فارسى نيز داريم كه در حضور يك شخص بلند پايه مىگويند : آن جناب . . . آن مقام محترم . . . ) .\r\nسپس هدف نزول اين آيات را چنين بيان مىكند :\r\n« ما آن را قرآن عربى فرستاديم تا شما آن را به خوبى درك كنيد » ( * ( إِنَّا أَنْزَلْناه قُرْآناً عَرَبِيًّا لَعَلَّكُمْ تَعْقِلُونَ ) * ) .\r\nهدف تنها قرائت و تلاوت و تيمن و تبرك با خواندن آيات آن نيست ، بلكه هدف نهايى درك است ، دركى نيرومند و پر مايه كه تمام وجود انسان را به سوى عمل دعوت كند .\r\nاما عربى بودن قرآن علاوه بر اينكه زبان عربى بشهادت آنها كه اهل مطالعه\r\n","description":"","footnote":"","page_name":" 299 ","page_number":299},
  {"content":"\r\nدر زبانهاى مختلف جهانند آن چنان زبان وسيعى است كه مىتواند ترجمان لسان وحى باشد و مفاهيم و ريزه كاريهاى سخنان خدا را باز گو كند ، علاوه بر اين ، مسلم است كه اسلام از جزيره عربستان از يك كانون تاريكى و ظلمت و توحش و بربريت طلوع كرد ، و در درجه اول مىبايست مردم آن سامان را گرد خود جمع كند ، آن چنان گويا و روشن باشد كه آن افراد بىسواد و دور از علم و دانش را تعليم دهد و در پرتو تعليمش دگرگون سازد و يك هسته اصلى براى نفوذ اين آئين در ساير مناطق جهان به وجود آورد .\r\nالبته قرآن با اين زبان براى همه مردم جهان قابل فهم نيست ( و به هر زبان ديگرى بود نيز همين گونه بود ) زيرا ما يك زبان جهانى كه همه مردم دنيا آن را بفهمند نداريم ، ولى اين مانع از آن نخواهد شد كه ساير مردم جهان از ترجمه‌هاى آن بهره گيرند و يا از آن بالاتر با آشنايى تدريجى به اين زبان ، خود آيات را لمس كنند و مفاهيم وحى را از درون همين الفاظ درك نمايند .\r\nبه هر حال تعبير به « عربى بودن » كه در ده مورد از قرآن تكرار شده پاسخى است به آنها كه پيامبر را متهم مىكردند كه او اين آيات را از يك فرد عجمى ياد گرفته و محتواى قرآن يك فكر وارداتى است و از نهاد وحى نجوشيده است .\r\nضمنا اين تعبيرات پى در پى اين وظيفه را براى همه مسلمانان به وجود مىآورد كه همگى بايد بكوشند و زبان عربى را به عنوان زبان دوم خود به صورت همگانى بياموزند از اين نظر كه زبان وحى و كليد فهم حقايق اسلام است .\r\nسپس مىفرمايد : « ما نيكوترين قصه‌ها را از طريق وحى و فرستادن اين قرآن براى تو بازگو مىكنيم هر چند پيش از آن ، از آن غافل بودى » ( * ( نَحْنُ نَقُصُّ عَلَيْكَ أَحْسَنَ الْقَصَصِ بِما أَوْحَيْنا إِلَيْكَ هذَا الْقُرْآنَ وَإِنْ كُنْتَ مِنْ قَبْلِه لَمِنَ الْغافِلِينَ ) * ) .\r\n","description":"","footnote":"","page_name":" 300 ","page_number":300},
  {"content":"\r\nبعضى از مفسران معتقدند كه « * ( أَحْسَنَ الْقَصَصِ ) * » اشاره به مجموعه قرآن است ، و جمله * ( بِما أَوْحَيْنا إِلَيْكَ هذَا الْقُرْآنَ ) * را قرينه بر آن مىدانند ، و « قصه » در اينجا تنها به معنى داستان نيست ، بلكه از نظر ريشه لغت به معنى جستجو از آثار چيزى است ، و هر چيز كه پشت سر هم قرار گيرد ، عرب به آن قصه مىگويد و از آنجا كه به هنگام شرح و بيان يك موضوع ، كلمات و جمله‌ها پى در پى بيان مىشوند ، اين كار را « قصه » ناميده‌اند .\r\nبهر حال خداوند مجموعه اين قرآن كه زيباترين شرح و بيان و فصيحترين و بليغترين الفاظ را با عاليترين و عميقترين معانى آميخته كه از نظر ظاهر زيبا و فوق العاده شيرين و گوارا و از نظر باطن بسيار پر محتوا است احسن القصص ناميده .\r\nدر روايات متعددى نيز مشاهده مىكنيم كه اين تعبير در باره مجموعه قرآن به كار رفته است هر چند اين روايات به عنوان تفسير آيه مورد بحث وارد نشده است ( دقت كنيد ) .\r\nمثلا در حديثى كه على بن ابراهيم از پيامبر ص نقل كرده مىخوانيم :\r\nو احسن القصص هذا القرآن\r\n: « بهترين قصه‌ها اين قرآن است » ( 1 ) .\r\nدر كتاب « روضه كافى » در خطبه اى از امير مؤمنان على ع چنين نقل شده كه\r\nان احسن القصص و ابلغ الموعظة و انفع التذكر كتاب اللَّه عز ذكره\r\n: « بهترين داستانها و رساترين موعظه‌ها و سودمندترين تذكرها كتاب خداوند متعال است » ( 2 ) .\r\nولى پيوند آيات آينده كه سرگذشت يوسف را بيان مىكند با آيه مورد بحث آن چنان است كه ذهن انسان بيشتر متوجه اين معنى مىشود كه خداوند داستان يوسف را « احسن القصص » ناميده است و حتى شايد براى بسيارى به هنگام\r\n\r\n","description":"","footnote":"\r\n( 1 ) نور الثقلين جلد 2 صفحه 49 .\r\n( 2 ) مدرك قبل .\r\n","page_name":" 301 ","page_number":301},
  {"content":"\r\nمطالعه آيات آغاز اين سوره غير از اين معنى چيزى به ذهن نيايد .\r\nاما بارها گفته‌ايم كه مانعى ندارد اين گونه آيات براى بيان هر دو معنى باشد ، هم قرآن بطور عموم احسن القصص است و هم داستان يوسف بطور خصوص .\r\nچرا اين داستان بهترين داستان نباشد ؟ با اينكه در فرازهاى هيجانانگيزش ترسيمى از عاليترين درسهاى زندگى است .\r\nحاكميت اراده خدا را بر همه چيز در اين داستان به خوبى مشاهده مىكنيم .\r\nسر نوشت شوم حسودان را با چشم خود مىبينيم ، و نقشه‌هاى نقش بر آب شده آنها را مشاهده مىكنيم .\r\nننگ بى عفتى ، عظمت و شكوه پارسايى و تقوى را در لابلاى سطورش مجسم مىبينيم .\r\nمنظره تنهايى يك كودك كم سن و سال را در قعر چاه ، شبها و روزهاى يك زندانى بىگناه را در سياه چال زندان ، تجلى نور اميد از پس پرده‌هاى تاريك ياس و نوميدى و بالآخره عظمت و شكوه يك حكومت وسيع كه نتيجه آگاهى و امانت است ، همه در اين داستان از مقابل چشم انسان رژه مىرود .\r\nلحظاتى را كه سر نوشت يك ملت با يك خواب پر معنى دگرگون مىشود و زندگى يك قوم و جمعيت در پرتو آگاهى يك زمامدار بيدار الهى از نابودى نجات مىيابد ، و دهها درس بزرگ ديگر در اين داستان منعكس شده است چرا احسن القصص نباشد ؟ ! :\r\nمنتها احسن القصص بودن سر گذشت يوسف به تنهايى كافى نيست ، مهم اين است كه در ما آن چنان شايستگى باشد كه بتوانيم اينهمه درس بزرگ را در روح خود جاى دهيم .\r\nبسيارند كسانى كه هنوز به داستان يوسف به عنوان يك ماجراى عشقى\r\n","description":"","footnote":"","page_name":" 302 ","page_number":302},
  {"content":"\r\nجالب مىنگرند ، همچون چارپايانى كه به يك باغ پر طراوت و پر گل ، تنها به صورت يك مشت علف براى سد جوع مىنگرند .\r\nو هنوز بسيارند كسانى كه با دادن شاخ و برگهاى دروغين به اين داستان سعى دارند از آن يك ماجراى سكسى بسازند ، اين از عدم شايستگى و قابليت محل است و گرنه اصل داستان همه گونه ارزشهاى والاى انسانى را در خود جمع كرده است و در آينده به خواست خدا خواهيم ديد كه نمىتوان به آسانى از فرازهاى جامع و زيباى اين داستان گذشت ، و به گفته شاعر شيرين سخن گاه در برابر جاذبه‌هاى اين داستان « بوى گل انسان را چنان مست مىكند كه دامنش از دست مىرود » ! .\r\n\r\nنقش داستان در زندگى انسانها .\r\nبا توجه به اينكه قسمت بسيار مهمى از قرآن به صورت سرگذشت اقوام پيشين و داستانهاى گذشتگان بيان شده است ، اين سؤال براى بعضى پيش مىآيد كه چرا يك كتاب تربيتى و انسانساز اينهمه تاريخ و داستان دارد ؟ .\r\nاما توجه به چند نكته علت حقيقى اين موضوع را روشن مىسازد :\r\n1 - تاريخ آزمايشگاه مسائل گوناگون زندگى بشر است ، و آنچه را كه انسان در ذهن خود با دلائل عقلى ترسيم مىكند در صفحات تاريخ به صورت عينى باز مىيابد ، و با توجه به اينكه مطمئنترين معلومات آن است كه جنبه حسى داشته باشد ، نقش تاريخ را در نشان دادن واقعيات زندگى به خوبى مىتوان درك كرد .\r\nانسان با چشم خود در صفحات تاريخ ، شكست مرگبارى را كه دامن يك قوم و ملت را بر اثر اختلاف و پراكندگى مىگيرد مىبيند ، و همين گونه پيروزى درخشان قوم ديگر را در سايه اتحاد و همبستگى .\r\nتاريخ با زبان بىزبانيش نتائج قطعى و غير قابل انكار مكتبها : روشها ،\r\n","description":"","footnote":"","page_name":" 303 ","page_number":303},
  {"content":"\r\nو برنامه‌هاى هر قوم و گروهى را بازگو مىكند .\r\nداستانهاى پيشينيان مجموعه اى است از پرارزشترين تجربيات آنها ، و مىدانيم كه محصول زندگى چيزى جز تجربه نيست .\r\nتاريخ آئينه اى است كه تمام قامت جوامع انسانى را در خود منعكس مىسازد ، زشتيها ، زيبائيها ، كاميابيها ، ناكاميها ، پيروزيها و شكستها و عوامل هر يك از اين امور را .\r\nبه همين دليل مطالعه تاريخ گذشتگان ، عمر انسان را - درست به اندازه عمر آنها - طولانى مىكند ! چرا كه مجموعه تجربيات دوران عمر آنها را در اختيار انسان مىگذارد .\r\nو به همين دليل على ع در آن سخن تاريخيش كه در لابلاى وصايايش به فرزند برومندش كرده چنين مىگويد :\r\nاى بنى انى و ان لم اكن عمرت عمر من كان قبلى فقد نظرت فى اعمالهم و فكرت فى اخبارهم و سرت فى آثار هم حتى عدت كاحدهم بل كانى بما انتهى الى من امور هم قد عمرت من اولهم الى آخرهم .\r\n: « فرزندم ! من هر چند عمر پيشينيان را يك جا نداشته‌ام ، ولى در اعمال آنها نظر افكندم ، در اخبارشان انديشه نمودم ، و در آثارشان به سير و سياحت پرداختم ، آن چنان كه گويى همچون يكى از آنها شدم بلكه گويى من به خاطر آنچه از تجربيات تاريخ آنان دريافته‌ام با اولين و آخرين آنها عمر كرده‌ام » ! ( 1 ) .\r\nالبته تاريخى كه خالى از خرافات و دروغپردازيها و تملقها و ثنا خوانيها و تحريفها و مسخها بوده باشد ، ولى متاسفانه اين گونه تواريخ كم است ، و نقش قرآن را در ارائه نمودن نمونه هايى از تاريخ اصيل نبايد از نظر دور داشت .\r\nتاريخى كه همچون آئينه صاف باشد ، نه كژ نما ! ، تاريخى كه تنها به ذكر\r\n\r\n","description":"","footnote":"\r\n( 1 ) نهج البلاغه نامه 31 به امام حسن مجتبى ( ع ) .\r\n","page_name":" 304 ","page_number":304},
  {"content":"\r\nوقايع نپردازد ، به سراغ ريشه‌ها و نتيجه‌ها نيز برود .\r\nبا اين حال چرا قرآن كه يك كتاب عالى تربيت است در فصول و فرازهاى خود تكيه بر تاريخ نكند و از داستانهاى پيشينيان ، مثال و شاهد نياورد .\r\n2 - از اين گذشته تاريخ و داستان جاذبه مخصوصى دارد ، و انسان در تمام ادوار عمر خود از سن كودكى تا پيرى تحت تاثير اين جاذبه فوق العاده است .\r\nو به همين جهت قسمت مهمى از ادبيات جهان ، و بخش بزرگى از آثار نويسندگان ، را تاريخ و داستان تشكيل مىدهد .\r\nبهترين آثار شعرا و نويسندگان بزرگ اعم از فارسى زبان و غير آنها ، داستانهاى آنها است ، گلستان سعدى ، شاهنامه فردوسى ، خمسه نظامى و آثار جذاب نويسندگان معاصر ، همچنين آثار هيجانآفرين ويكتور هوگو فرانسوى ، شكسپير انگليسى ، و گوته آلمانى ، همه در صورت داستان عرضه شده است .\r\nداستان چه به صورت نظم باشد يا نثر و يا در شكل نمايشنامه و فيلم عرضه شود ، اثرى در خواننده و بيننده مىگذارد كه استدلالات عقلى هرگز قادر به چنان تاثير نيست .\r\nدليل اين موضوع شايد آن باشد كه انسان قبل از آنكه ، عقلى باشد حسى است و بيش از آنچه به مسائل فكرى مىانديشد در مسائل حسى غوطه ور است .\r\nمسائل مختلف زندگى هر اندازه از ميدان حس دور مىشوند و جنبه تجرد عقلانى به خود مىگيرند ثقيلتر و سنگينتر و ديرهضمتر مىشوند .\r\nو از اينرو مىبينيم هميشه براى جاافتادن استدلالات عقلى از مثالهاى حسى استمداد مىشود و گاهى ذكر يك مثال مناسب و بجا تاثير استدلال را چندين برابر مىكند . و لذا دانشمندان موفق آنها هستند كه تسلط بيشترى بر انتخاب بهترين مثالها دارند .\r\nو چرا چنين نباشد در حالى كه استدلالهاى عقلى بالآخره برداشتهايى از\r\n","description":"","footnote":"","page_name":" 305 ","page_number":305},
  {"content":"\r\nمسائل حسى و عينى و تجربى است .\r\n3 - داستان و تاريخ براى همه كس قابل فهم و درك است ، بر خلاف استدلالات عقلى كه همه در آن يكسان نيستند ! به همين دليل كتابى كه جنبه عمومى و همگانى دارد و از عرب بيابانى بيسواد نيمه وحشى گرفته تا فيلسوف بزرگ و متفكر همه بايد از آن استفاده كنند ، حتما بايد روى تاريخ و داستانها و مثالها تكيه نمايد .\r\nمجموعه اين جهات نشان مىدهد كه قرآن در بيان اين همه تاريخ و داستان بهترين راه را از نظر تعليم و تربيت پيموده است .\r\nمخصوصا با توجه به اين نكته كه قرآن در هيچ مورد به ذكر وقايع تاريخى بطور برهنه و عريان نمىپردازد ، بلكه در هر گام از آن نتيجه گيرى كرده ، و بهره بردارى تربيتى مىكند ، چنان كه نمونه هايش را در همين سوره به زودى خواهيد ديد .\r\n","description":"","footnote":"","page_name":" 306 ","page_number":306},
  {"content":"\r\n\r\n[ سوره يوسف ‹ 12 › : آيات 4 تا 6 
  ]\r\nإِذْ قالَ يُوسُفُ لأَبِيه يا أَبَتِ إِنِّي رَأَيْتُ أَحَدَ عَشَرَ كَوْكَباً وَالشَّمْسَ وَالْقَمَرَ رَأَيْتُهُمْ لِي ساجِدِينَ ‹ 4 › قالَ يا بُنَيَّ لا تَقْصُصْ رُؤْياكَ عَلى إِخْوَتِكَ فَيَكِيدُوا لَكَ كَيْداً إِنَّ الشَّيْطانَ لِلإِنْسانِ عَدُوٌّ مُبِينٌ ‹ 5 › وَكَذلِكَ يَجْتَبِيكَ رَبُّكَ وَيُعَلِّمُكَ مِنْ تَأْوِيلِ الأَحادِيثِ وَيُتِمُّ نِعْمَتَه عَلَيْكَ وَعَلى آلِ يَعْقُوبَ كَما أَتَمَّها عَلى أَبَوَيْكَ مِنْ قَبْلُ إِبْراهِيمَ وَإِسْحاقَ إِنَّ رَبَّكَ عَلِيمٌ حَكِيمٌ ‹ 6 ›\r\n\r\nترجمه :\r\n4 - ( بخاطر آر ) هنگامى را كه يوسف به پدرش گفت : پدرم ! من در خواب ديدم يازده ستاره و خورشيد و ماه در برابرم سجده مىكنند ! .\r\n5 - گفت : فرزندم ! خواب خود را براى برادرانت بازگو مكن كه براى تو نقشه خطرناك مىكشند ، چرا كه شيطان دشمن آشكار انسان است ! .\r\n6 - و اين گونه پروردگارت تو را بر مىگزيند ، و از تعبير خوابها به تو مىآموزد ، و نعمتش را بر تو و بر آل يعقوب تمام و كامل مىكند ، همانگونه كه پيش از اين بر پدرانت ابراهيم و اسحاق تمام كرد ، پروردگار تو عالم و حكيم است .\r\n\r\nتفسير : بارقه اميد و آغاز مشكلات ! .\r\nقرآن داستان يوسف را از خواب عجيب و پر معنى او آغاز مىكند ، زيرا اين خواب در واقع نخستين فراز زندگى پر تلاطم يوسف محسوب مىشود .\r\n","description":"","footnote":"","page_name":" 307 ","page_number":307},
  {"content":"\r\nيك روز صبح با هيجان و شوق به سراغ پدر آمد و پرده از روى حادثه تازه اى برداشت كه در ظاهر چندان مهم نبود اما در واقع شروع فصل جديدى را در زندگانى او اعلام مىكرد .\r\n« يوسف گفت پدرم ! من ديشب در خواب يازده ستاره را ديدم كه از آسمان فرود آمدند ، و خورشيد و ماه نيز آنها را همراهى مىكردند ، همگى نزد من آمدند و در برابر من سجده كردند » ( * ( إِذْ قالَ يُوسُفُ لأَبِيه يا أَبَتِ إِنِّي رَأَيْتُ أَحَدَ عَشَرَ كَوْكَباً وَالشَّمْسَ وَالْقَمَرَ رَأَيْتُهُمْ لِي ساجِدِينَ ) * ) .\r\nابن عباس مىگويد : يوسف اين خواب را در شب جمعه كه مصادف شب قدر ، ( شب تعيين سرنوشتها و مقدرات بود ) ديد .\r\nدر اينكه يوسف به هنگام ديدن اين خواب چند سال داشت ، بعضى نه سال ، بعضى دوازده سال و بعضى هفت سال ، نوشته‌اند ، قدر مسلم اين است كه در آن هنگام بسيار كم سن و سال بود .\r\nقابل توجه اينكه : جمله « رايت » به عنوان تاكيد و قاطعيت در اين آيه تكرار شده است اشاره به اينكه من چون بسيارى از افراد كه قسمتى از خواب خود را فراموش مىكنند و با شك و ترديد از آن سخن مىگويند نيستم ، من با قطع و يقين ديدم كه يازده ستاره و خورشيد و ماه در برابرم سجده كردند ، در اين موضوع شك ترديدى ندارم .\r\nنكته ديگر اينكه ضمير « هم » كه براى جمع مذكر عاقل است در مورد خورشيد و ماه و ستارگان به كار رفته ، همچنين كلمه « ساجدين » .\r\nاشاره به اينكه سجده آنها يك امر تصادفى نبود بلكه پيدا بود روى حساب همچون افراد عاقل و هوشيار سجده مىكنند .\r\nالبته روشن است كه منظور از سجده در اينجا خضوع و تواضع مىباشد و گرنه سجده به شكل سجده معمولى انسانها در مورد خورشيد و ماه و ستارگان مفهوم ندارد .\r\n","description":"","footnote":"","page_name":" 308 ","page_number":308},
  {"content":"\r\nاين خواب هيجانانگيز و معنىدار يعقوب پيامبر را در فكر فرو برد :\r\nخورشيد و ماه و ستارگان آسمان ؟ آن هم يازده ستاره ؟ فرود آمدند و در برابر فرزندم يوسف سجده كردند ، چقدر پر معنى است ؟ حتما خورشيد و ماه ، من و مادرش ( يا من و خاله اش ) مىباشيم ، و يازده ستاره ، برادرانش ، قدر و مقام فرزندم آن قدر بالا مىرود كه ستارگان آسمان و خورشيد و ماه سر بر آستانش مىسايند ، آن قدر در پيشگاه خدا عزيز و آبرومند مىشود كه آسمانيان در برابرش خضوع مىكنند ، چه خواب پر شكوه و جالبى ؟ ! .\r\nلذا با لحن آميخته با نگرانى و اضطراب اما توام با خوشحالى به فرزندش چنين « گفت : فرزندم اين خوابت را براى برادران بازگو مكن » ( * ( قالَ يا بُنَيَّ لا تَقْصُصْ رُؤْياكَ عَلى إِخْوَتِكَ ) * ) .\r\n« چرا كه آنها براى تو نقشه‌هاى خطرناك خواهند كشيد » ( * ( فَيَكِيدُوا لَكَ كَيْداً ) * ) .\r\nمن مىدانم « شيطان براى انسان دشمن آشكارى است » ( * ( إِنَّ الشَّيْطانَ لِلإِنْسانِ عَدُوٌّ مُبِينٌ ) * ) .\r\nاو منتظر بهانه اى است كه وسوسه‌هاى خود را آغاز كند ، به آتش كينه و حسد دامن زند ، و حتى برادران را به جان هم اندازد .\r\nجالب اينكه يعقوب نگفت : « مىترسم برادران قصد سويى در باره تو كنند » بلكه آن را به صورت يك امر قطعى و مخصوصا با تكرار « كيد » كه دليل بر تاكيد است بيان كرد ، چرا كه از روحيات ساير فرزندانش با خبر بود ، و حساسيت آنها را نسبت به « يوسف » مىدانست ، شايد برادران نيز از تعبير كردن خواب بىاطلاع نبودند ، به علاوه اين خواب خوابى بود كه تعبيرش چندان پيچيدگى نداشت .\r\nاز طرفى اين خواب ، شبيه خوابهاى كودكانه به نظر نمىرسيد ، كودك\r\n","description":"","footnote":"","page_name":" 309 ","page_number":309},
  {"content":"\r\nممكن است خواب ماه و ستاره را ببيند اما اينكه ماه و ستارگان به صورت موجوداتى عاقل و با شعور در برابر او سجده كنند ، اين يك خواب كودكانه نيست و روى اين جهات جا داشت كه يعقوب نسبت به افروخته شدن آتش حسد برادران نسبت به يوسف بيمناك باشد .\r\nولى اين خواب تنها بيانگر عظمت مقام يوسف در آينده از نظر ظاهرى و مادى نبود ، بلكه نشان مىداد كه او به مقام نبوت نيز خواهد رسيد ، چرا كه سجده آسمانيان دليل بر بالا گرفتن مقام آسمانى او است ، و لذا پدرش يعقوب اضافه كرد : « و اينچنين پروردگارت تو را بر مىگزيند » ( * ( وَكَذلِكَ يَجْتَبِيكَ رَبُّكَ ) * ) .\r\n« و از تعبير خواب به تو تعليم مىدهد » ( * ( وَيُعَلِّمُكَ مِنْ تَأْوِيلِ الأَحادِيثِ ) * ) ( 1 ) .\r\n« و نعمتش را بر تو و آل يعقوب تكميل مىكند » ( * ( وَيُتِمُّ نِعْمَتَه عَلَيْكَ وَعَلى آلِ يَعْقُوبَ ) * ) .\r\n« همانگونه كه پيش از اين بر پدرانت ابراهيم و اسحاق تمام كرد » ( * ( كَما أَتَمَّها عَلى أَبَوَيْكَ مِنْ قَبْلُ إِبْراهِيمَ وَإِسْحاقَ ) * ) .\r\nآرى « پروردگارت عالم است و از روى حكمت كار مىكند » ( * ( إِنَّ رَبَّكَ عَلِيمٌ حَكِيمٌ ) * ) .\r\n\r\n","description":"","footnote":"\r\n( 1 ) « تاويل در اصل » به معنى بازگشت دادن چيزى است ، و هر كار يا هر سخن به هدف نهايى برسد به آن تاويل مىگويند ، تحقق خارجى خواب نيز مصداق تاويل است .\r\n« احاديث » جمع « حديث » به معنى نقل يك ماجرا است و از آنجا كه انسان خواب خود را براى اين و آن نقل مىكند در اينجا كنايه از خواب است .\r\n","page_name":" 310 ","page_number":310},
  {"content":"\r\n\r\nدر اينجا به دو نكته بايد توجه كرد :\r\n\r\n1 - رؤيا و خواب ديدن .\r\nمساله رؤيا و خواب ديدن ، هميشه از مسائلى بوده است كه فكر افراد عادى و دانشمندان را از جهات مختلفى به خود جلب كرده است .\r\nاين صحنه‌هاى زشت و زيبا ، وحشتناك و دلپذير ، سرورآفرين و غم انگيز كه انسان در خواب مىبيند چيست ؟ ! .\r\nآيا اينها مربوط به گذشته است كه در اعماق روح انسان لانه كرده و يا تغييرات و تبديلاتى خودنمايى مىكنند و يا مربوط به آينده است كه بوسيله دستگاه گيرنده حساس روح آدمى از طريق ارتباط مرموزى از حوادث آينده عكسبردارى مىنمايد ، و يا انواع و اقسام مختلفى دارد كه بعضى مربوط به گذشته و بعضى مربوط به آينده و قسمتى نتيجه تمايلات و خواستهاى ارضا نشده است .\r\nقرآن در آيات متعددى صراحت دارد كه حد اقل ، پاره اى از خوابها ، انعكاسى از آينده دور يا نزديك مىباشد .\r\nدر داستان خواب يوسف كه در آيات فوق خوانديم ، و همچنين داستان خواب زندانيان كه در آيه 36 همين سوره و داستان خواب عزيز مصر كه در آيه 43 خواهد آمد به چند نمونه خواب برخورد مىكنيم كه همه آنها از حوادث آينده پرده برداشته است ، بعضى از اين حوادث نسبتا دور مانند خواب يوسف كه مىگويند بعد از چهل سال به تحقق پيوست و بعضى در آينده نزديكتر مانند خواب عزيز مصر و هم بندهاى يوسف به وقوع پيوست .\r\nدر غير اين سوره اشاره به « خوابهاى تعبيردار » ديگرى نيز شده ، مانند رؤياى پيغمبر ص كه در سوره فتح به آن اشاره شده و خواب ابراهيم كه در سوره صافات آمده است ( اين خواب ، هم فرمان الهى بود و هم تعبير داشت ) .\r\n","description":"","footnote":"","page_name":" 311 ","page_number":311},
  {"content":"\r\nجالب اينكه در روايتى از پيامبر ص چنين مىخوانيم :\r\nالرؤيا ثلاثة بشرى من اللَّه و تحزين من الشيطان و الذى يحدث به الانسان نفسه فيراه فى منامه\r\n: « خواب و رؤيا سه گونه است گاهى بشارتى از ناحيه خداوند است گاه وسيله غم و اندوه از سوى شيطان ، و گاه مسائلى است كه انسان در فكر خود مىپروراند و آن را در خواب مىبيند ( 1 ) .\r\nروشن است كه خوابهاى شيطانى چيزى نيست كه تعبير داشته باشد ، اما خوابهاى رحمانى كه جنبه بشارت دارد حتما بايد خوابى باشد كه از حادثه مسرت بخش در آينده پرده بردارد .\r\nبهر حال لازم است در اينجا به نظرات مختلف كه در باره حقيقت رؤيا ابراز شده به طور فشرده اشاره كنيم :\r\nدر باره حقيقت رؤيا . تفسيرهاى زيادى شده است كه مىتوان آنها را به دو بخش تقسيم كرد :\r\n\r\n1 - تفسير مادى . 2 - تفسير روحى .\r\nماديها مىگويند رؤيا چند علت ميتواند داشته باشد :\r\nالف - ممكن است خواب ديدن و رؤيا نتيجه مستقيم كارهاى روزانه انسان باشد ، يعنى آنچه براى انسان در روزهاى گذشته روى داده به هنگام خواب در مقابل فكرش مجسم گردد .\r\nب - ممكن است يك سلسله آرزوهاى بر آورده نشده باعث ديدن خوابهايى\r\n\r\n","description":"","footnote":"\r\n( 1 ) بحار الانوار جلد 14 صفحه 441 - بعضى از دانشمندان قسم چهارمى بر اين خوابها افزوده‌اند و آن خوابى است كه نتيجه مستقيم وضع مزاجى و جسمانى انسان است و در بحثهاى آينده به آن اشاره خواهد شد .\r\n","page_name":" 312 ","page_number":312},
  {"content":"\r\nشود ، همانطور كه شخصى تشنه ، آب در خواب مىبيند و كسى كه در انتظار سفر كرده اى است آمدن او را از سفر بخواب مىبيند ( و از قديم گفته‌اند شتر در خواب بيند پنبه دانه ! . . . )\r\nج - ممكن است ترس از چيزى باعث شود كه انسان خواب آن را ببيند زيرا مكرر تجربه شده است كسانى كه از دزد وحشت دارند شب خواب دزد ميبينند ( ضرب المثل معروف دور از شتر به خواب و خواب آشفته نبين اشاره به همين حقيقت است ) .\r\n« فرويد » و پيروان مكتب فرويد يك نوع تفسير و تعبير مادى ديگرى براى خواب دارند :\r\nآنها طى مقدمات مشروحى اظهار مىدارند كه : خواب و رؤيا عبارت است از ارضاى تمايلات واپس زده و سركوفته اى كه هميشه با تغيير و تبديلهايى براى فريب « من » به عرصه خودآگاهى روى مىآورند .\r\nتوضيح اينكه : بعد از قبول اين مسئله كه روان آدمى مشتمل بر دو بخش است « بخش آگاه » ( آنچه به تفكرات روزانه و معلومات ارادى و اختيارات انسان ارتباط دارد ) و « بخش ناآگاه » ( آنچه در ضمير باطن به صورت يك ميل ارضا نشده پنهان گرديده است ) مىگويند :\r\nبسيار مىشود اميالى كه ما داريم و به عللى نتوانسته‌ايم آنها را ارضا كنيم و در ضمير باطن ما جاى گرفته‌اند ، به هنگام خواب كه سيستم خود آگاه از كار مىافتد براى يك نوع اشباع تخيلى به مرحله خودآگاه روى مىآورند ، گاهى بدون تغيير منعكس مىشوند ( همانند عاشقى كه محبوب از دست رفته خود را در عالم خواب مشاهده مىكند ) و گاهى تغيير شكل داده و به صورتهاى مناسبى منعكس ميشوند كه در اين صورت نياز به تعبير دارند .\r\nبنا بر اين « رؤياها » هميشه مربوط به گذشته است ، و از آينده هرگز خبر\r\n","description":"","footnote":"","page_name":" 313 ","page_number":313},
  {"content":"\r\nنمىدهد ، تنها مىتوانند وسيله خوبى براى خواندن « ضمير ناآگاه » باشند ، و به همين جهت براى درمان بيماريهاى روانى كه متكى به كشف ضمير ناآگاه است بسيار مىشود كه از خوابهاى بيمار كمك ميگيرند .\r\nبعضى از دانشمندان غذا شناس ميان « خواب و رؤيا » و « نيازهاى غذايى بدن » رابطه قائل هستند و معتقدند كه مثلا اگر انسان در خواب ببيند از دندانش « خون » ميچكد لا بد ويتامين ث بدن او كم شده است ! و اگر در خواب ببيند موى سرش سفيد گشته معلوم مىشود گرفتار كمبود ويتامين ب شده است ! ! .\r\nو اما فلاسفه روحى تفسير ديگرى براى خوابها دارند ، آنها ميگويند ، خواب و رؤيا بر چند قسم است : .\r\n1 - خوابهاى مربوط به گذشته زندگى و اميال و آرزوها كه بخش مهمى از خوابهاى انسان را تشكيل ميدهد .\r\n2 - خوابهاى پريشان و نامفهوم كه معلول فعاليت توهم و خيال است ( اگر چه ممكن است انگيزه‌هاى روانى داشته باشد ) .\r\n3 - خوابهايى كه مربوط به آينده است و از آن گواهى مىدهد .\r\nشك نيست كه خوابهاى مربوط به زندگى گذشته و جان گرفتن و تجسم صحنه هايى كه انسان در طول زندگى خود ديده است تعبير خاصى ندارند ، همچنين خوابهاى پريشان و به اصطلاح « اضغاث احلام » كه نتيجه افكار پريشان ، و همانند افكارى است كه انسان در حال تب و هذيان پيدا مىكند نيز تعبير خاصى نسبت به مسائل آينده زندگى نميتواند داشته باشد ، اگر چه روانشناسان و روانكاوان از آنها به عنوان دريچه اى براى دست يافتن به ضمير ناآگاه بشرى استفاده كرده و آنها را كليدى براى درمان بيماريهاى روانى ميدانند ، بنا بر اين تعبير خواب آنها براى كشف اسرار روان و سرچشمه بيماريها است نه براى كشف حوادث آينده زندگى .\r\n","description":"","footnote":"","page_name":" 314 ","page_number":314},
  {"content":"\r\nو اما خوابهاى مربوط به آينده نيز داراى دو شعبه است ، قسمتى خوابهاى صريح و روشن مىباشند كه به هيچوجه تعبيرى نمىخواهند و گاهى بدون كمترين تفاوتى با نهايت تعجب ، در آينده دور يا نزديك تحقق مىپذيرد مىباشد .\r\nدوم خوابهايى است كه در عين حكايت از حوادث آينده بر اثر عوامل خاص ذهنى و روحى تغيير شكل يافته و نيازمند به تعبير است .\r\nبراى هر يك از اين خوابها نمونه‌هاى زيادى وجود دارد كه همه آنها را نمىتوان انكار كرد ، نه تنها در منابع مذهبى و كتب تاريخى نمونه هايى از آن ذكر شده بلكه در زندگى خصوصى خود ما يا كسانى كه ميشناسيم مكرر رخ داده است به اندازه اى كه هرگز نمىتوان همه را معلول تصادف دانست .\r\nدر اينجا چند نمونه از خوابهايى كه به طرز عجيبى پرده از روى حوادث آينده برداشته و از افراد مورد اعتماد شنيده‌ايم يادآور مىشويم .\r\n1 - يكى از علماى معروف و كاملا مورد وثوق همدان مرحوم اخوند ملا على از مرحوم آقا ميرزا عبد النبى كه از علماى بزرگ تهران بود چنين نقل مىكرد :\r\nهنگامى كه در سامرا بودم هر سال مبلغى در حدود يكصد تومان از مازندران براى من فرستاده مىشد ، و به اعتبار همين موضوع قبلا كه نياز پيدا مىكردم قرضهايى مينمودم و بهنگام وصول آن وجه ، تمام بدهىهاى خود را ادا مىكردم .\r\nيك سال به من خبر دادند كه امسال وضع محصولات بسيار بد بوده و بنا بر اين وجهى فرستاده نمىشود ! بسيار ناراحت شدم و با همين فكر ناراحت خوابيدم ، ناگهان در خواب پيامبر اسلام ص را ديدم كه مرا صدا زد و گفت : فلان كس ! برخيز در آن دولاب را باز كن ( اشاره به دولابى كرد ) و يك صد تومان در آن هست بردار . از خواب بيدار شدم چيزى نگذشت در خانه را زدند بعد از ظهر بود ديدم فرستاده مرحوم ميرزاى شيرازى مرجع بزرگ تقليد شيعيان است گفت\r\n","description":"","footnote":"","page_name":" 315 ","page_number":315},
  {"content":"\r\nميرزا شما را مىخواهد . من تعجب كردم كه در اين موقع براى چه آن مرد بزرگ مرا مىخواهد رفتم ديدم در اطاق خود نشسته ، ( من خواب خود را به كلى فراموش كرده بودم ) ناگاه مرحوم ميرزاى شيرازى به من گفت : ميرزا عبد النبى در آن دولاب را باز كن و يكصد تومان در آنجا هست بردار ، بلا فاصله داستان خواب به نظرم آمد و از اين حادثه سخت تعجب كردم خواستم چيزى بگويم ، احساس كردم او مايل نيست سخنى در اين زمينه گفته شود ، وجه را برداشتم و بيرون آمدم .\r\n2 - دوستى كه مورد اعتماد است نقل مىكرد نويسنده كتاب « ريحانة الادب » مرحوم تبريزى فرزندى داشت دست راست او ناراحت بود ( شايد روماتيسم شديد داشت ) به طورى كه به زحمت مىتوانست قلم به دست بگيرد ، بنا شد براى معالجه به آلمان برود او مىگويد : در كشتى كه بودم خواب ديدم مادرم از دنيا رفته است ، تقويم را باز كردم و جريان را با قيد روز و ساعت نوشته چيزى نگذشت كه به ايران آمدم جمعى از بستگان به استقبال من آمدند ديدم لباس مشكى در تن دارند ، تعجب كردم و جريان خواب به كلى از خاطرم رفته بود ، بالآخره تدريجا به من حالى كردند كه مادرم فوت كرده بلافاصله به ياد جريان خواب افتادم ، تقويم را بيرون آوردم و روز فوت را سؤال كردم ديدم درست در همان روز مادرم از دنيا رفته بود ! .\r\n3 - نويسنده معروف اسلامى سيد قطب در تفسير خود فى ظلال القرآن ذيل آيات مربوط به سوره « يوسف » چنين مىنويسد : اگر من تمام آنچه در باره رؤيا گفته‌ايد انكار كنم هيچگاه نمىتوانم جريانى را كه براى خودم هنگامى كه در آمريكا بودم واقع شد انكار نمايم ، در آنجا من در خواب ديدم كه خواهر زاده‌ام خون چشمانش را فرا گرفته بود و قادر به ديدن نيست ( خواهرزاده‌ام با ساير اعضاى خانواده‌ام در مصر بودند ) من از اين جريان متوحش شدم ، فورا نامه اى براى خانواده‌ام به مصر نوشتم و مخصوصا از وضع چشم خواهر زاده ام\r\n","description":"","footnote":"","page_name":" 316 ","page_number":316},
  {"content":"\r\nسؤال كردم ، چيزى نگذشت كه جواب نامه بدستم رسيد نوشته بودند كه چشم او مبتلا به خونريزى داخلى شده و قادر به ديدن نيست و هم اكنون مشغول معالجه است .\r\nقابل توجه اينكه خونريزى داخلى چشم او طورى بود كه در مشاهده معمولى قابل رؤيت نبود و تنها با وسائل پزشكى ديدن آن ميسر بود ولى به هر حال از بينايى چشم محروم گشته بود ، من حتى اين خونريزى درونى را در خواب به شكل آشكار ديدم ! .\r\nخوابهايى كه پرده از روى اسرارى برداشته و حقايقى مربوط به آينده و يا حقايق پنهانى مربوط به حال را كشف كرده بيش از آن است كه حتى افراد دير باور بتوانند انگشت انكار روى همه آنها بگذارند ، و يا آنها را حمل بر تصادف كنند .\r\nبا تحقيق از دوستان نزديك خود غالبا مىتوانيد به نمونه هايى از اين خوابها دست يابيد ، اين گونه خوابها از طريق « تفسير مادى رؤيا » هرگز قابل تعبير نيستند و تنها با تفسير فلاسفه روحى ، و اعتقاد به استقلال روح مىتوان آنها را تفسير كرد ، بنا بر اين از مجموع آنها به عنوان شاهدى براى استقلال روح مىتوان استفاده كرد ( 1 ) .\r\n\r\n[ 2 - يعقوب خواب فرزندش را بطور اجمال تعبير كرد 
  ]\r\n2 - در آيات مورد بحث خوانديم كه يعقوب علاوه بر اينكه فرزندش را از بازگو كردن خواب خود به برادران بر حذر داشت ، خواب را بطور اجمال براى او تعبير كرد ، و به او گفت تو بر گزيده خدا خواهى شد و تعبير خواب به تو خواهد آموخت و نعمتش را بر تو و آل يعقوب تمام خواهد كرد .\r\nدلالت خواب يوسف بر اينكه او در آينده به مقامهاى بزرگ معنوى و مادى خواهد رسيد كاملا قابل درك است ، ولى اين سؤال پيش مىآيد كه مساله آگاهى\r\n\r\n","description":"","footnote":"\r\n( 1 ) معاد و جهان پس از مرگ صفحه 397 .\r\n","page_name":" 317 ","page_number":317},
  {"content":"\r\nيوسف از تعبير خواب در آينده چگونه از رؤياى يوسف براى يعقوب ، كشف شد ؟ آيا اين يك خبر تصادفى بود كه يعقوب به يوسف داد و كار به خواب او نداشت ، و يا آن را از همان خواب يوسف كشف كرد ؟ .\r\nظاهر اين است كه يعقوب اين مساله را از خواب يوسف فهميد ، و اين ممكن است از يكى از دو راه بوده باشد :\r\nنخست اينكه يوسف در آن سن و سال كم اين خواب را بطور خصوصى و دور از چشم برادران براى پدر نقل كرد ( چرا كه پدر به او توصيه كرد در كتمان آن بكوشد ) و اين نشان مىدهد كه يوسف نيز از خواب خود احساس خاصى داشت كه آن را در جمع مطرح نكرد ، وجود چنين احساسى در كودك كم سن و سالى مانند يوسف دليل بر اين است كه او يك نوع آمادگى روحى براى كشف تعبير خواب ، دارد و پدر احساس كرد با پرورش اين آمادگى او در آينده آگاهى وسيعى در اين زمينه پيدا خواهد كرد .\r\nديگر اينكه ارتباط پيامبران با عالم غيب از چند طريق بوده است گاهى از طريق الهامات قلبى ، و گاه از طريق نزول فرشته وحى ، و گاه از طريق خواب ، گرچه يوسف در آن زمان هنوز به مقام نبوت نرسيده بود اما وقوع چنين خواب معنى دارى براى يوسف نشان مىداد كه او در آينده از اين طريق با عالم غيب ، ارتباط خواهد گرفت و طبعا بايد تعبير و مفهوم خواب را بداند تا بتواند چنين رابطه اى داشته باشد .\r\n\r\n[ 3 - درس حفظ اسرار 
  ]\r\n3 - از درسهايى كه اين بخش از آيات به ما مىدهد درس حفظ اسرار است ، كه گاهى حتى در مقابل برادران نيز بايد عملى شود ، هميشه در زندگى انسان اسرارى وجود دارد كه اگر فاش شود ممكن است آينده او يا جامعه اش را به خطر اندازد ، خويشتن دارى در حفظ اين اسرار يكى از نشانه‌هاى وسعت روح و قدرت\r\n","description":"","footnote":"","page_name":" 318 ","page_number":318},
  {"content":"\r\nاراده است ، چه بسيارند افرادى كه به خاطر ضعف در اين قسمت سرنوشت خويش و يا جامعه اى را به خطر افكنده‌اند و چه بسيار ناراحتيهايى كه در زندگى به خاطر ترك حفظ اسرار براى انسان پيش مىآيد .\r\nدر حديثى از امام على بن موسى الرضا ع مىخوانيم :\r\nلا يكون المؤمن مؤمنا حتى تكون فيه ثلاث خصال سنة من ربه و سنة من نبيه ص و سنة من وليه ( ع ) فاما السنة من ربه فكتمان السر و اما السنة من نبيه فمداراة الناس و اما السنة من وليه فالصبر فى الباساء و الضراء .\r\n« مؤمن ، مؤمن نخواهد بود مگر اينكه سه خصلت داشته باشد : سنتى از پروردگار و سنتى از پيامبر و سنتى از امام و پيشوا ، اما سنت پروردگار كتمان اسرار است ، اما سنت پيامبر مدارا با مردم است و اما سنت امام شكيبايى در برابر ناراحتيها و مشكلات مىباشد » ( البته كتمان سر در اينجا بيشتر ناظر به كتمان اسرار ديگران است ) ( 1 ) .\r\nو در حديثى از امام صادق ع مىخوانيم :\r\nسرك من دمك فلا يجرين من غير أوداجك\r\n: « اسرار تو همچون خون تو است كه بايد تنها در عروق خودت جريان يابد » ( 2 ) .\r\n\r\n","description":"","footnote":"\r\n( 1 ) بحار ط جديد جلد 78 صفحه 334 .\r\n( 2 ) سفينة البحار ( كتم ) .\r\n","page_name":" 319 ","page_number":319},
  {"content":"\r\n\r\n[ سوره يوسف ‹ 12 › : آيات 7 تا 10 
  ]\r\nلَقَدْ كانَ فِي يُوسُفَ وَإِخْوَتِه آياتٌ لِلسَّائِلِينَ ‹ 7 › إِذْ قالُوا لَيُوسُفُ وَأَخُوه أَحَبُّ إِلى أَبِينا مِنَّا وَنَحْنُ عُصْبَةٌ إِنَّ أَبانا لَفِي ضَلالٍ مُبِينٍ ‹ 8 › اقْتُلُوا يُوسُفَ أَوِ اطْرَحُوه أَرْضاً يَخْلُ لَكُمْ وَجْه أَبِيكُمْ وَتَكُونُوا مِنْ بَعْدِه قَوْماً صالِحِينَ ‹ 9 › قالَ قائِلٌ مِنْهُمْ لا تَقْتُلُوا يُوسُفَ وَأَلْقُوه فِي غَيابَتِ الْجُبِّ يَلْتَقِطْه بَعْضُ السَّيَّارَةِ إِنْ كُنْتُمْ فاعِلِينَ ‹ 10 ›\r\n\r\nترجمه :\r\n7 - در ( داستان ) يوسف و برادرانش نشانه‌هاى ( هدايت ) براى سؤال كنندگان بود .\r\n8 - هنگامى كه ( برادران ) گفتند يوسف و برادرش ( بنيامين ) نزد پدر از ما محبوبترند در حالى كه ما نيرومندتريم ، مسلما پدر ما ، در گمراهى آشكار است ! .\r\n9 - يوسف را بكشيد يا او را به سرزمين دور دستى بيفكنيد تا توجه پدر فقط با شما باشد و بعد از آن ( از گناه خود توبه مىكنيد و ) افراد صالحى خواهيد بود ! .\r\n10 - يكى از آنها گفت يوسف را نكشيد و اگر كارى مىخواهيد انجام دهيد او را در نهانگاه چاه بيفكنيد تا بعضى از قافله‌ها او را برگيرند ( و با خود به مكان دورى ببرند ) .\r\n\r\nتفسير : نقشه نهايى كه كشيده شد .\r\nاز اينجا جريان درگيرى برادران يوسف با يوسف شروع مىشود :\r\nدر آيه نخست اشاره به درسهاى آموزنده فراوانى كه در اين داستان است\r\n","description":"","footnote":"","page_name":" 320 ","page_number":320},
  {"content":"\r\nكرده ، مىگويد به يقين در سر گذشت يوسف و برادرانش ، نشانه هايى براى سؤال كنندگان بود ( * ( لَقَدْ كانَ فِي يُوسُفَ وَإِخْوَتِه آياتٌ لِلسَّائِلِينَ ) * ) .\r\nدر اينكه منظور از اين سؤال كنندگان چه اشخاصى هستند بعضى از مفسران ( مانند قرطبى در تفسير الجامع و غير او ) گفته‌اند كه اين سؤال كنندگان جمعى از يهود مدينه بودند كه در اين زمينه پرسشهايى از پيامبر ص مىكردند ولى ظاهر آيه مطلق است و مىگويد : « براى همه افراد جستجوگر آيات و نشانه‌ها و درسهايى در اين داستان نهفته است » .\r\nچه درسى از اين برتر كه گروهى از افراد نيرومند با نقشه‌هاى حساب شده اى كه از حسادت سرچشمه گرفته براى نابودى يك فرد ظاهرا ضعيف و تنها ، تمام كوشش خود را به كار گيرند ، اما با همين كار بدون توجه او را بر تخت قدرت بنشانند و فرمانرواى كشور پهناورى كنند ، و در پايان همگى در برابر او سر تعظيم فرود آورند ، اين نشان مىدهد وقتى خدا كارى را اراده كند مىتواند آن را ، حتى بدست مخالفين آن كار ، پياده كند ، تا روشن شود كه يك انسان پاك و باايمان تنها نيست و اگر تمام جهان به نابودى او كمر بندند اما خدا نخواهد تار مويى از سر او كم نخواهند كرد ! .\r\nيعقوب دوازده پسر داشت ، كه دو نفر از آنها « يوسف » و « بنيامين » از يك مادر بودند ، كه « راحيل » نام داشت ، يعقوب نسبت به اين دو پسر مخصوصا يوسف محبت بيشترى نشان مىداد ، زيرا اولا كوچكترين فرزندان او محسوب مىشدند و طبعا نياز به حمايت و محبت بيشترى داشتند ، ثانيا طبق بعضى از روايات مادر آنها « راحيل » از دنيا رفته بود ، و به اين جهت نيز به محبت بيشترى محتاج بودند ، از آن گذشته مخصوصا در يوسف ، آثار نبوغ و فوق العادگى نمايان بود ، مجموع اين جهات سبب شد كه يعقوب آشكارا نسبت به آنها ابراز علاقه بيشترى كند .\r\n","description":"","footnote":"","page_name":" 321 ","page_number":321},
  {"content":"\r\nبرادران حسود بدون توجه به اين جهات از اين موضوع سخت ناراحت شدند ، به خصوص كه شايد بر اثر جدايى مادرها ، رقابتى نيز در ميانشان طبعا وجود داشت ، لذا دور هم نشستند « و گفتند يوسف و برادرش نزد پدر از ما محبوبترند ، با اينكه ما جمعيتى نيرومند و كارساز هستيم » و زندگى پدر را به خوبى اداره مىكنيم ، و به همين دليل بايد علاقه او به ما بيش از اين فرزندان خردسال باشد كه كارى از آنها ساخته نيست . ( * ( إِذْ قالُوا لَيُوسُفُ وَأَخُوه أَحَبُّ إِلى أَبِينا مِنَّا وَنَحْنُ عُصْبَةٌ ) * ) ( 1 ) .\r\nو به اين ترتيب با قضاوت يك جانبه خود پدر را محكوم ساختند و گفتند :\r\n« به طور قطع پدر ما در گمراهى آشكارى است » ! ( * ( إِنَّ أَبانا لَفِي ضَلالٍ مُبِينٍ ) * ) .\r\nآتش حقد و حسد به آنها اجازه نمىداد كه در تمام جوانب كار بينديشند دلائل اظهار علاقه پدر را نسبت به اين دو كودك بدانند ، چرا كه هميشه منافع خاص هر كس حجابى بر روى افكار او مىافكند ، و به قضاوتهايى يك جانبه كه نتيجه آن گمراهى از جاده حق و عدالت است وا مىدارد .\r\nالبته منظور آنها گمراهى دينى و مذهبى نبود چرا كه آيات آينده نشان مىدهد آنها به بزرگى و نبوت پدر اعتقاد داشتند و تنها در زمينه طرز معاشرت به او ايراد مىگرفتند .\r\nحس حسادت ، سرانجام برادران را به طرح نقشه اى وادار ساخت : گرد هم جمع شدند و دو پيشنهاد را مطرح كردند و گفتند : « يا يوسف را بكشيد و يا او را به سرزمين دوردستى بيفكنيد تا محبت پدر يكپارچه متوجه شما بشود » ! ( * ( اقْتُلُوا يُوسُفَ أَوِ اطْرَحُوه أَرْضاً يَخْلُ لَكُمْ وَجْه أَبِيكُمْ ) * ) .\r\n\r\n","description":"","footnote":"\r\n( 1 ) « عصبه » به معنى جماعت و گروهى است كه دست به دست هم مىدهند و نسبت به انجام كارى هماهنگند اين كلمه معنى جمع دارد و مفردى براى آن نيست .\r\n","page_name":" 322 ","page_number":322},
  {"content":"\r\nدرست است كه با اين كار احساس گناه و شرمندگى و جدان خواهيد كرد ، چرا كه با برادر كوچك خود اين جنايت را روا داشته‌ايد ولى جبران اين گناه ممكن است ، توبه خواهيد كرد « و پس از آن جمعيت صالحى خواهيد شد » ! ( * ( وَتَكُونُوا مِنْ بَعْدِه قَوْماً صالِحِينَ ) * ) .\r\nاين احتمال نيز در تفسير جمله اخير داده شده كه منظور آنها اين بوده است كه بعد از دور ساختن يوسف از چشم پدر ، مناسبات شما با پدر به صلاح مىگرايد ، و ناراحتيهايى كه از اين نظر داشتيد از ميان مىرود ، ولى تفسير اول صحيحتر به نظر مىرسد .\r\nبهر حال اين جمله دليل بر آن است كه آنها احساس گناه با اين عمل مىكردند و در اعماق دل خود كمى از خدا ترس داشتند ، و به همين دليل پيشنهاد توبه بعد از انجام اين گناه مىكردند .\r\nولى مساله مهم اينجاست كه سخن از توبه قبل از انجام جرم در واقع براى فريب و جدان و گشودن راه به سوى گناه است ، و به هيچوجه دليل بر پشيمانى و ندامت نمىباشد .\r\nو به تعبير ديگر توبه واقعى آن است كه بعد از گناه ، حالت ندامت و شرمسارى براى انسان پيدا شود ، اما گفتگو از توبه قبل از گناه ، توبه نيست .\r\nتوضيح اينكه بسيار مىشود كه انسان به هنگام تصميم بر گناه يا مخالفت و جدان روبرو مىگردد و يا اعتقادات مذهبى در برابر او سدى ايجاد مىكند و از پيشرويش به سوى گناه ممانعت به عمل مىآورد ، او براى اينكه از اين سد به آسانى بگذرد و راه خود را به سوى گناه باز كند و جدان و عقيده خود را با اين سخن مىفريبد ، كه من پس از انجام گناه بلا فاصله در مقام جبران بر مىآيم ، چنان نيست كه دست روى دست بگذارم و بنشينم ، توبه مىكنم ، بدر خانه خدا مىروم ، اعمال صالح انجام مىدهم ، و سرانجام آثار گناه را مىشويم ! .\r\n","description":"","footnote":"","page_name":" 323 ","page_number":323},
  {"content":"\r\nيعنى همانگونه كه نقشه شيطانى براى انجام گناه مىكشد ، يك نقشه شيطانى هم براى فريب و جدان و تسلط بر عقائد مذهبى خود طرح مىكند ، و چه بسا اين نقشه شيطانى نيز مؤثر واقع مىشود و آن سد محكم را با اين وسيله از سر راه خود بر مىدارد ، برادران يوسف نيز از همين راه وارد شدند .\r\nنكته ديگر اينكه آنها گفتند پس از دور ساختن يوسف ، توجه پدر و نگاه او به سوى شما خواهد شد ( * ( يَخْلُ لَكُمْ « وَجْه » أَبِيكُمْ ) * ) و نگفتند قلب پدر در اختيار شما خواهد شد ( يخل لكم « قلب » ابيكم ) چرا كه اطمينان نداشتند پدر به زودى فرزندش يوسف را فراموش كند ، همين اندازه كه توجه ظاهرى پدر به آنها باشد كافى است .\r\nاين احتمال نيز وجود دارد كه صورت و چشم دريچه قلب است ، هنگامى كه نگاه پدر متوجه آنها شد تدريجا قلب او هم متوجه خواهد شد .\r\nولى در ميان برادران يك نفر بود كه از همه باهوشتر ، و يا با وجدانتر بود ، به همين دليل با طرح قتل يوسف مخالفت كرد و هم با طرح تبعيد او در يك سرزمين دور دست كه بيم هلاكت در آن بود ، و طرح سومى را ارائه نمود و گفت :\r\n« اگر اصرار داريد كارى بكنيد يوسف را نكشيد ، بلكه او را در قعر چاهى بيفكنيد ( بگونه اى كه سالم بماند ) تا بعضى از راهگذران و قافله‌ها او را بيابند و با خود ببرند » و از چشم ما و پدر دور شود ( * ( قالَ قائِلٌ مِنْهُمْ لا تَقْتُلُوا يُوسُفَ وَأَلْقُوه فِي غَيابَتِ الْجُبِّ يَلْتَقِطْه بَعْضُ السَّيَّارَةِ إِنْ كُنْتُمْ فاعِلِينَ ) * ) .\r\n\r\nنكته‌ها :\r\n\r\n[ « جب » به چه معنا است ؟ 
  ]\r\n1 - « جب » به معنى چاهى است كه آن را سنگ چين نكرده‌اند ، و شايد\r\n","description":"","footnote":"","page_name":" 324 ","page_number":324},
  {"content":"\r\nغالب چاههاى بيابانى همين طور است ، و « غيابت » به معنى نهانگاه داخل چاه است كه از نظرها غيب و پنهان است ، و اين تعبير گويا اشاره به چيزى است كه در چاههاى بيابانى معمول است و آن اينكه در قعر چاه ، نزديك به سطح آب ، در داخل بدنه چاه محل كوچك طاقچه مانندى درست مىكنند كه اگر كسى به قعر چاه برود بتواند روى آن بنشيند و ظرفى را كه با خود برده پر از آب كند ، بى آنكه خود وارد آب شود و طبعا از بالاى چاه كه نگاه كنند درست اين محل پيدا نيست و به همين جهت از آن تعبير به « غيابت » شده است ( 1 ) .\r\nو در محيط ما نيز چنين چاه هايى وجود دارد .\r\n2 - بدون شك قصد اين پيشنهاد كننده آن نبوده كه يوسف را آن چنان در چاه سرنگون سازند كه نابود شود بلكه هدف اين بود كه در نهانگاه چاه قرار گيرد تا سالم بدست قافله‌ها برسد .\r\n3 - از جمله * ( إِنْ كُنْتُمْ فاعِلِينَ ) * چنين استفاده مىشود كه اين گوينده حتى اين پيشنهاد را به صورت يك پيشنهاد قطعى مطرح نكرد ، شايد ترجيح مىداد كه اصلا نقشه اى بر ضد يوسف طرح نشود .\r\n4 - در اينكه نام اين فرد چه بوده در ميان مفسران گفتگو است ، بعضى گفته‌اند نام او « روبين » بود ، كه از همه باهوشتر محسوب مىشد ، و بعضى « يهودا » و بعضى « لاوى » را نام برده‌اند .\r\n\r\n","description":"","footnote":"\r\n( 1 ) اقتباس از تفسير المنار ذيل آيه .\r\n","page_name":" 325 ","page_number":325},
  {"content":"\r\n\r\n- نقش ويرانگر حسد در زندگى انسانها .\r\nدرس مهم ديگرى كه از اين داستان مىآموزيم اين است كه چگونه حسد مىتواند آدمى را تا سر حد كشتن برادر و يا توليد درد سرهاى خيلى شديد براى او پيش ببرد و چگونه اگر اين آتش درونى مهار نشود ، هم ديگران را به آتش مىكشد و هم خود انسان را .\r\nاصولا هنگامى كه نعمتى به ديگرى مىرسد و خود شخص از او محروم ميماند ، چهار حالت مختلف در او پيدا مىشود .\r\nنخست اينكه آرزو مىكند همانگونه كه ديگران دارند ، او هم داشته باشد ، اين حالت را « غبطه » مىخوانند و حالتى است قابل ستايش چرا كه انسان را به تلاش و كوشش سازنده اى وا مىدارد ، و هيچ اثر مخربى در اجتماع ندارد .\r\nديگر اينكه آرزو مىكند آن نعمت از ديگران سلب شود و براى اين كار به تلاش و كوشش بر مىخيزد اين همان حالت بسيار مذموم « حسد » است ، كه انسان را به تلاش و كوشش مخرب در باره ديگران وا مىدارد ، بىآنكه تلاش سازنده اى در باره خود كند .\r\nسوم اينكه آرزو مىكند خودش داراى آن نعمت شود و ديگران از آن محروم بمانند ، و اين همان حالت « بخل » و انحصار طلبى است كه انسان همه چيز را براى خود بخواهد و از محروميت ديگران لذت ببرد .\r\nچهارم اينكه دوست دارد ديگران در نعمت باشند ، هر چند خودش در محروميت بسر ببرد و حتى حاضر است آنچه را دارد در اختيار ديگران بگذارد و از منافع خود چشم بپوشد و اين حالت و الا را « ايثار » مىگويند كه يكى از مهمترين صفات برجسته انسانى است .\r\nبهر حال حسد تنها برادران يوسف را تا سر حد كشتن برادرشان پيش نبرد بلكه گاه مىشود كه حسد انسان را به نابودى خويش نيز وا مىدارد .\r\n","description":"","footnote":"","page_name":" 326 ","page_number":326},
  {"content":"\r\nبه همين دليل در احاديث اسلامى براى مبارزه با اين صفت رذيله تعبيرات تكان دهنده اى ديده مىشود .\r\nبه عنوان نمونه : از پيامبر اكرم ص نقل شده كه فرمود : خداوند موسى بن عمران را از حسد نهى كرد و به او فرمود :\r\nان الحاسد ساخط لنعمى صاد لقسمى الذى قسمت بين عبادى و من يك كذلك فلست منه و ليس منى\r\n: « شخص حسود نسبت به نعمتهاى من بر بندگانم خشمناك است ، و از قسمتهايى كه ميان بندگانم قائل شده‌ام ممانعت مىكند ، هر كس چنين باشد نه او از من است و نه من از اويم » ( 1 ) .\r\nاز امام صادق ع مىخوانيم :\r\nآفة الدين الحسد و العجب و الفخر\r\n: « آفت دين و ايمان سه چيز است : حسد و خود پسندى و فخر فروشى » .\r\nو در حديث ديگرى از همان امام ع مىخوانيم :\r\nان المؤمن يغبط و لا يحسد ، و المنافق يحسد و لا يغبط\r\n: « افراد با ايمان غبطه مىخورند ولى حسد نمىورزند ، ولى منافق حسد مىورزد و غبطه نمىخورد » ( 2 ) .\r\n\r\n[ ابراز محبت پدر و مادر نسبت به فرزندان 
  ]\r\n6 - اين درس را نيز مىتوان از اين بخش از داستان فراگرفت كه پدر و مادر در ابراز محبت نسبت به فرزندان بايد فوق العاده دقت به خرج دهد .\r\nگرچه يعقوب بدون شك در اين باره مرتكب خطايى نشد و ابراز علاقه اى كه نسبت به يوسف و برادرش بنيامين مىكرد روى حسابى بود كه قبلا به آن اشاره كرديم ، ولى به هر حال اين ماجرا نشان مىدهد كه حتى بايد بيش از مقدار لازم در اين مساله حساس و سختگير بود ، زيرا گاه مىشود يك ابراز علاقه نسبت به يك فرزند ، آن چنان عقده اى در دل فرزند ديگر ايجاد مىكند كه او را به همه\r\n\r\n","description":"","footnote":"\r\n( 1 ) اصول كافى جلد 2 صفحه 307 .\r\n( 2 ) اصول كافى ج 2 ص 307 .\r\n","page_name":" 327 ","page_number":327},
  {"content":"\r\nكار وا مىدارد ، آن چنان شخصيت خود را در هم شكسته مىبيند كه براى نابود كردن شخصيت برادرش ، حد و مرزى نمىشناسد .\r\nحتى اگر نتواند عكس العملى از خود نشان بدهد از درون خود را مىخورد و گاه گرفتار بيمارى روانى مىشود ، فراموش نمىكنم فرزند كوچك يكى از دوستان بيمار بود و طبعا نياز به محبت بيشتر داشت ، پدر برادر بزرگتر را به صورت خدمتكارى براى او در آورده بود چيزى نگذشت كه پسر بزرگ گرفتار بيمارى روانى ناشناخته اى شد ، به آن دوست عزيز گفتم فكر نمىكنى سرچشمه اش اين عدم عدالت در اظهار محبت بوده باشد ، او كه اين سخن را باور نمىكرد ، به يك طبيب روانى ماهر مراجعه كرد ، طبيب به او گفت فرزند شما بيمارى خاصى ندارد سرچشمه بيماريش همين است كه گرفتار كمبود محبت شده و شخصيتش ضربه ديده در حالى كه برادر كوچك اينهمه محبت ديده است ، و لذا در احاديث اسلامى مىخوانيم :\r\nروزى امام باقر ع فرمود : من گاهى نسبت به بعضى از فرزندانم اظهار محبت مىكنم و او را بر زانوى خود مىنشانم و قلم گوسفند را به او مىدهم و شكر در دهانش مىگذارم ، در حالى كه مىدانم حق با ديگرى است ، ولى اين كار را به خاطر اين مىكنم تا بر ضد ساير فرزندانم تحريك نشود و آن چنان كه برادران يوسف به يوسف كردند ، نكند « .\r\n\r\n","description":"","footnote":"\r\n( 1 ) بحار جلد 74 صفحه 78 .\r\n","page_name":" 328 ","page_number":328},
  {"content":"\r\n\r\n[ سوره يوسف ‹ 12 › : آيات 11 تا 14 
  ]\r\nقالُوا يا أَبانا ما لَكَ لا تَأْمَنَّا عَلى يُوسُفَ وَإِنَّا لَه لَناصِحُونَ ‹ 11 › أَرْسِلْه مَعَنا غَداً يَرْتَعْ وَيَلْعَبْ وَإِنَّا لَه لَحافِظُونَ ‹ 12 › قالَ إِنِّي لَيَحْزُنُنِي أَنْ تَذْهَبُوا بِه وَأَخافُ أَنْ يَأْكُلَه الذِّئْبُ وَأَنْتُمْ عَنْه غافِلُونَ ‹ 13 › قالُوا لَئِنْ أَكَلَه الذِّئْبُ وَنَحْنُ عُصْبَةٌ إِنَّا إِذاً لَخاسِرُونَ ‹ 14 ›\r\n\r\nترجمه :\r\n11 - ( برادران نزد پدر آمدند و ) گفتند پدر جان ! چرا تو در باره ( برادرمان ) يوسف به ما اطمينان نمىكنى در حالى كه ما خير خواه او هستيم ؟ .\r\n12 - او را فردا با ما ( بخارج شهر ) بفرست تا غذاى كافى بخورد و بازى و تفريح كند و ما حافظ او هستيم .\r\n13 - ( پدر ) گفت من از دورى او غمگين مىشوم و از اين مىترسم كه گرگ او را بخورد و شما از او غافل باشيد ! .\r\n14 - گفتند اگر او را گرگ بخورد با اينكه ما گروه نيرومندى هستيم ما از زيانكاران خواهيم بود ( و هرگز چنين چيزى ممكن نيست ) .\r\n\r\nتفسير : صحنه سازى شوم .\r\nبرادران يوسف پس از آنكه طرح نهايى را براى انداختن يوسف به چاه تصويب كردند به اين فكر فرو رفتند كه چگونه يوسف را از پدر جدا سازند ؟ لذا طرح ديگرى براى اين كار ريخته و با قيافه‌هاى حق بجانب و زبانى نرم و لين آميخته با يك نوع انتقاد ترحمانگيز نزد پدر آمدند و « گفتند : پدر چرا تو هرگز يوسف را از خود دور نمىكنى و به ما نمىسپارى ؟ چرا ما را نسبت به برادرمان امين نمىدانى در حالى كه ما مسلما خير خواه او هستيم » ( * ( قالُوا يا أَبانا ما لَكَ لا تَأْمَنَّا عَلى يُوسُفَ وَإِنَّا لَه لَناصِحُونَ ) * ) .\r\n","description":"","footnote":"","page_name":" 329 ","page_number":329},
  {"content":"\r\nبيا دست از اين كار كه ما را متهم مىسازد بردار ، به علاوه برادر ما ، نوجوان است ، او هم دل دارد ، او هم نياز به استفاده از هواى آزاد خارج شهر و سرگرمى مناسب دارد ، زندانى كردن او در خانه صحيح نيست ، « فردا او را با ما بفرست تا به خارج شهر آيد ، گردش كند از ميوه‌هاى درختان بخورد و بازى و سرگرمى داشته باشد » ( * ( أَرْسِلْه مَعَنا غَداً يَرْتَعْ وَيَلْعَبْ ) * ) ( 1 ) .\r\nو اگر نگران سلامت او هستى « ما همه حافظ و نگاهبان برادرمان خواهيم بود » چرا كه برادر است و با جان برابر ! ( * ( وَإِنَّا لَه لَحافِظُونَ ) * ) .\r\nو به اين ترتيب نقشه جدا ساختن برادر را ماهرانه تنظيم كردند ، و چه بسا سخن را در برابر خود يوسف گفتند ، تا او هم سر به جان پدر كند و از وى اجازه رفتن به صحرا بخواهد .\r\nاين نقشه از يك طرف پدر را در بنبست قرار مىداد كه اگر يوسف را به ما نسپارى دليل بر اين است كه ما را متهم مىكنى ، و از سوى ديگر يوسف را براى استفاده از تفريح و سرگرمى و گردش در خارج شهر تحريك مىكرد .\r\nآرى چنين است نقشه‌هاى آنهايى كه مىخواهند ضربه غافلگيرانه بزنند ، از تمام مسائل روانى و عاطفى براى اينكه خود را حق به جانب نشان دهند استفاده مىكنند ، ولى افراد با ايمان به حكم\r\nالمؤمن كيس\r\n« مؤمن هوشيار است » هرگز نبايد فريب اين ظواهر زيبا را بخورند هر چند از طرف برادر مطرح شده باشد ! .\r\nيعقوب در مقابل اظهارات برادران بدون آنكه آنها را متهم به قصد سوء\r\n\r\n","description":"","footnote":"\r\n( 1 ) « يرتع » از ماده « رتع » ( بر وزن قطع ) در اصل به معنى چريدن و فراوان خوردن حيوانات است ولى گاهى در مورد انسان به معنى تفريح و خورد و خوراك فراوان به كار مىرود .\r\n","page_name":" 330 ","page_number":330},
  {"content":"\r\nكند گفت اينكه من مايل نيستم يوسف با شما بيايد ، از دو جهت است ، اول اينكه « دورى يوسف براى من غم انگيز است » ( * ( قالَ إِنِّي لَيَحْزُنُنِي أَنْ تَذْهَبُوا بِه ) * ) .\r\nو ديگر اينكه در بيابانهاى اطراف ممكن است گرگان خونخوارى باشند « و من مىترسم گرگ فرزند دلبندم را بخورد و شما سرگرم بازى و تفريح و كارهاى خود باشيد » ( * ( وَأَخافُ أَنْ يَأْكُلَه الذِّئْبُ وَأَنْتُمْ عَنْه غافِلُونَ ) * ) .\r\nو اين كاملا طبيعى بود كه برادران در چنين سفرى به خود مشغول گردند و از برادر غافل بمانند و در آن « بيابان گرگ خيز » گرگ قصد جان يوسف كند .\r\nالبته برادران پاسخى براى دليل اول پدر نداشتند ، زيرا غم و اندوه جدايى يوسف چيزى نبود كه بتوانند آن را جبران كنند ، و حتى شايد اين تعبير آتش حسد برادران را افروخته تر مىساخت .\r\nاز سوى ديگر اين دليل پدر از يك نظر پاسخى داشت كه چندان نياز به ذكر نداشت و آن اينكه بالآخره فرزند براى نمو و پرورش ، خواه ناخواه از پدر جدا خواهد شد و اگر بخواهد همچون گياه نورسته اى دائما در سايه درخت وجود پدر باشد ، نمو نخواهد كرد ، و پدر براى تكامل فرزندنش ناچار بايد تن به اين جدايى بدهد ، امروز گردش و تفريح است ، فردا تحصيل علم و دانش و پس فردا كسب و كار و تلاش و كوشش براى زندگى ، بالآخره جدايى لازم است .\r\nلذا اصلا به پاسخ اين استدلال نپرداختند ، بلكه به سراغ دليل دوم رفتند كه از نظر آنها مهم و اساسى بود و « گفتند چگونه ممكن است برادرمان را گرگ بخورد در حالى كه ما گروه نيرومندى هستيم ، اگر چنين شود ما زيانكار و بدبخت خواهيم بود » ( * ( قالُوا لَئِنْ أَكَلَه الذِّئْبُ وَنَحْنُ عُصْبَةٌ إِنَّا إِذاً لَخاسِرُونَ ) * ) .\r\nيعنى مگر ما مرده‌ايم كه بنشينيم و تماشا كنيم گرگ برادرمان را بخورد ، گذشته از علائق برادرى كه ما را بر حفظ برادر وا مىدارد ، ما در ميان مردم آبرو\r\n","description":"","footnote":"","page_name":" 331 ","page_number":331},
  {"content":"\r\nداريم ، مردم در باره ما چه خواهند گفت ، جز اينكه مىگويند يك عده زورمند گردن كلفت نشستند ، و بر حمله گرگ به برادرشان نظاره كردند ، ما ديگر مىتوانيم در ميان مردم زندگى كنيم ؟ ! .\r\nآنها در ضمن به اين گفتار پدر كه شما ممكن است سرگرم بازى شويد و از يوسف غفلت كنيد ، نيز پاسخ دادند و آن اينكه مساله مساله خسران و زيان و از دست دادن تمام سرمايه و آبرو است ، مساله اين نيست كه تفريح و بازى بتواند انسان را از يوسف غافل كند ، زيرا در اين صورت ما افراد بىعرضه اى خواهيم شد كه به درد هيچ كار نمىخوريم .\r\nدر اينجا اين سؤال پيش مىآيد كه چرا يعقوب از ميان تمام خطرها تنها انگشت روى خطر حمله گرگ گذاشت ؟ .\r\nبعضى مىگويند : بيابان كنعان بيابانى گرگخيز بود ، و به همين جهت خطر بيشتر از اين ناحيه احساس مىشد .\r\nبعضى ديگر گفته‌اند كه اين به خاطر خوابى بود كه يعقوب قبلا ديده بود كه گرگانى به فرزندش يوسف حمله مىكنند ، اين احتمال نيز داده شده است كه يعقوب با زبان كنايه سخن گفت ، و نظرش به انسانهاى گرگصفت همچون بعضى از برادران يوسف بود .\r\nولى به هر حال با هر حيله و نيرنگى بود ، مخصوصا با تحريك احساسات پاك يوسف و تشويق او براى تفريح در خارج شهر كه شايد اولين بار بود كه فرصت براى آن به دست يوسف مىافتاد ، توانستند پدر را وادار به تسليم كنند ، و موافقت او را به هر صورت نسبت به اين كار جلب نمايند .\r\n\r\nدر اينجا به چند درس زنده كه از اين بخش از داستان گرفته مىشود بايد توجه كرد :\r\n","description":"","footnote":"","page_name":" 332 ","page_number":332},
  {"content":"\r\n\r\n1 - توطئه‌هاى دشمن در لباس دوستى .\r\nمعمولا هرگز دشمنان با صراحت و بدون استتار براى ضربه زدن وارد ميدان نمىشوند ، بلكه براى اينكه بتوانند طرف را غافلگير سازند ، و مجال هر گونه دفاع را از او بگيرند ، كارهاى خود را در لباسهاى فريبنده پنهان مىسازند ، برادران يوسف نقشه مرگ يا تبعيد او را تحت پوشش عاليترين احساسات و عواطف برادرانه پنهان ساختند ، احساساتى كه هم براى يوسف تحريكآميز بود و هم براى پدر ظاهرا قابل قبول .\r\nاين همان روشى است كه ما در زندگى روز مره خود در سطح وسيع با آن روبرو هستيم ، ضربه‌هاى سخت و سنگينى كه از دشمنان قسم خورده ، از اين رهگذر خورده‌ايم كم نيست ، گاهى بنام كمكهاى اقتصادى ، و زمانى تحت عنوان روابط فرهنگى ، گاه در لباس حمايت از حقوق بشر ، و زمانى تحت عنوان پيمانهاى دفاعى ، بدترين قراردادهاى استعمارى ننگين را بر ملتهاى مستضعف و از جمله ما تحميل كردند ، ولى با اينهمه تجربيات تاريخى بايد اينقدر هوش و درايت داشته باشيم كه ديگر نسبت به اظهار محبتها و ابراز احساسات و عواطف اين گرگان خونخوار كه در لباس انسانهاى دلسوز خود را نشان مىدهند خوشبين نباشيم ، ما فراموش نكرده‌ايم كه قدرتهاى مسلط جهان بنام فرستادن پزشك و دارو به بعضى از كشورهاى جنگ زده آفريقا اسلحه و مهمات براى مزدوران خود ارسال مىداشتند ، و زير پوشش ديپلمات و سفير و كاردار ، خطرناكترين جاسوسهاى خود را به مناطق مختلف جهان اعزام مىنمودند .\r\nبنام مستشاران نظامى و آموزش دهنده‌هاى سلاحهاى مدرن و پيچيده تمام اسرار نظامى را با خود مىبردند ، و بنام تكنيسين و كارشناس فنى ، اوضاع اقتصادى را در مسير الگوهاى وابسته ، كه خود مىخواستند هدايت مىكردند .\r\nآيا اين همه تجربه تاريخى براى ما كافى نيست كه هيچگاه فريب اين\r\n","description":"","footnote":"","page_name":" 333 ","page_number":333},
  {"content":"\r\nلفافهاى دروغين زيبا را نخوريم ، و چهره واقعى اين گرگان را از پشت اين ماسكهاى ظاهرا انسانى ببينيم ؟ .\r\n\r\n2 - نياز فطرى و طبيعى انسان به سرگرمى سالم .\r\nجالب اينكه يعقوب پيامبر در برابر استدلال فرزندان نسبت به نياز يوسف به گردش و تفريح هيچ پاسخى نداد ، و عملا آن را پذيرفت ، اين خود دليل بر اين است كه هيچ عقل سالم نمىتواند اين نياز فطرى و طبيعى را انكار كند .\r\nانسان مانند يك ماشين آهنى نيست كه هر چه بخواهند از آن كار بكشند ، بلكه روح و روانى دارد كه همچون جسمش خسته مىشود ، همانگونه كه جسم نياز به استراحت و خواب دارد روح و روانش نياز به سرگرمى و تفريح سالم دارد .\r\nتجربه نيز نشان داده كه اگر انسان به كار يك نواخت ادامه دهد ، بازده و راندمان كار او بر اثر كمبود نشاط تدريجا پائين مىآيد ، و اما به عكس ، پس از چند ساعت تفريح و سرگرمى سالم ، آن چنان نشاط كار در او ايجاد مىشود كه كميت و كيفيت كار هر دو فزونى پيدا مىكند ، و به همين دليل ساعاتى كه صرف تفريح و سرگرمى مىشود كمك به ساعت كار است .\r\nدر روايات اسلامى اين واقعيت به طرز جالبى به عنوان دستور بيان شده است ، آنجا كه على ع مىفرمايد :\r\nللمؤمن ثلاث ساعات فساعة يناجى فيها ربه و ساعة يرم معاشه ، و ساعة يخلى بين نفسه و بين لذتها فيما يحل و يجمل\r\n: « زندگى فرد باايمان در سه قسمت خلاصه مىشود ، قسمتى به معنويات مىپردازد و با پروردگارش مناجات مىكند ، و قسمتى به فكر تامين و ترميم معاش است ، و قسمتى را به اين تخصيص مىدهد كه در برابر لذاتى كه حلال و مشروع است آزاد باشد ( 1 ) .\r\n\r\n","description":"","footnote":"\r\n( 1 ) نهج البلاغه كلمات قصار كلمه 390 .\r\n","page_name":" 334 ","page_number":334},
  {"content":"\r\nجالب اينكه در حديث ديگرى اين جمله اضافه شده است\r\nو ذلك عون على سائر الساعات\r\n: « و اين سرگرمى و تفريح سالم كمكى است براى ساير برنامه‌ها » .\r\nبه گفته بعضى تفريح و سرگرمى همچون سرويس كردن و روغن كارى نمودن چرخهاى يك ماشين است گرچه اين ماشين يك ساعت متوقف براى اين كار مىشود ، ولى بعدا قدرت و توان و نيروى جديدى پيدا مىكند كه چند برابر آن را جبران خواهد كرد ، به علاوه بر عمر ماشين خواهد افزود .\r\nاما مهم اين است كه سرگرمى و تفريح ، « سالم » باشد و گرنه مشكلى را كه حل نمىكند بلكه بر مشكلها مىافزايد ، چه بسيار تفريحات ناسالمى كه روح و اعصاب انسان را چنان مىكوبد كه قدرت كار و فعاليت را تا مدتى از او مىگيرد و يا لا اقل بازده كار او را به حد اقل مىرساند .\r\nاين نكته نيز قابل توجه است كه در اسلام تا آنجا به مساله تفريح سالم اهميت داده شده است كه يك سلسله مسابقات حتى با شرطبندى را اسلام اجازه داده و تاريخ مىگويد كه قسمتى از اين مسابقات در حضور شخص پيامبر ص و با داورى و نظارت او انجام مىگرفت .\r\nحتى گاه شتر مخصوص خود را براى مسابقه سوارى در اختيار ياران مىگذاشت .\r\nدر روايتى از امام صادق ع مىخوانيم كه فرمود :\r\nان النبى ( ص ) اجرى الإبل مقبلة من تبوك فسبقت الغضباء و عليها اسامة ، فجعل الناس يقولون سبق رسول اللَّه ( ص ) و رسول اللَّه يقول سبق اسامة\r\n: « هنگامى كه پيامبر از تبوك بر مىگشت ، ميان ياران خود مسابقه سوارى بر قرار ساخت ، اسامه كه بر شتر معروف پيامبر ص بنام » غضباء « سوار بود از همه پيشى گرفت ، مردم به خاطر اينكه شتر از آن پيامبر ص بود صدا زدند رسول اللَّه پيشى گرفت ، اما پيامبر\r\n","description":"","footnote":"","page_name":" 335 ","page_number":335},
  {"content":"\r\nصدا زد اسامه پيشى گرفت و برنده شد ( اشاره به اينكه سوار كار مهم است نه مركب ، و چه بسا مركب راهوارى كه بدست افراد ناشى بيفتد و كارى از آن ساخته نيست ) ( 1 ) .\r\nنكته ديگر اينكه همانگونه كه برادران يوسف از علاقه انسان مخصوصا نوجوان به گردش و تفريح براى رسيدن به هدفشان سوء استفاده كردند در دنياى امروز نيز دستهاى مرموز دشمنان حق و عدالت از مساله ورزش و تفريح براى مسموم ساختن افكار نسل جوان سوء استفاده فراوان مىكند ، بايد به هوش بود كه ابر قدرتهاى گرگ صفت در لباس ورزش و تفريح ، نقشه‌هاى شوم خود را ميان جوانان بنام ورزش و مسابقات منطقه اى يا جهانى پياده نكنند .\r\nفراموش نمىكنيم در عصر « طاغوت » هنگامى كه مىخواستند نقشه‌هاى خاصى را پياده كنند و سرمايه‌ها و منابع مهم كشور را به بهاى ناچيز به بيگانگان بفروشند ، يك سلسله مسابقات ورزشى طويل و عريض ترتيب مىدادند و مردم را آن چنان به اين بازيها سرگرم مىساختند كه نتوانند به مسائل اساسى كه در جامعه آنها جريان دارد بپردازند .\r\n\r\n3 - فرزند در سايه پدر .\r\nگرچه محبت شديد پدر و مادر به فرزند ايجاب مىكند كه او را همواره در كنار خود نگه دارند ولى پيدا است كه فلسفه اين محبت از نظر قانون آفرينش همان حمايت بىدريغ از فرزند به هنگام نياز به آن است ، روى همين جهت در سنين بالاتر بايد اين حمايت را كم كرد ، و به فرزند اجازه داد كه به سوى استقلال در زندگى گام بردارد ، زيرا اگر همچون يك نهال نورس براى هميشه در سايه يك درخت تنومند قرار گيرد ، رشد و نمو لازم را نخواهد يافت .\r\n\r\n","description":"","footnote":"\r\n( 1 ) سفينة البحار جلد اول صفحه 596 .\r\n","page_name":" 336 ","page_number":336},
  {"content":"\r\nشايد به همين دليل بود كه يعقوب در برابر پيشنهاد فرزندان با تمام علاقه اى كه به يوسف داشت حاضر شد او را از خود جدا كند ، و به خارج شهر بفرستد ، گرچه اين امر بر يعقوب بسيار سنگين بود ، اما مصلحت يوسف و رشد و نمو مستقل او ايجاب مىكرد كه تدريجا اجازه دهد ، او دور از پدر ساعتها و روزهايى را بسر برد .\r\nاين يك مساله مهم تربيتى است ، كه بسيارى از پدران و مادران از آن غفلت دارند و به اصطلاح فرزندان خود را « عزيز در دانه » پرورش مىدهند آن چنان كه هرگز قادر نيستند ، بيرون از چتر حمايت پدر و مادر زندگى داشته باشند ، در برابر يك طوفان زندگى به زانو در مىآيند ، و فشار حوادث آنها را بر زمين مىزند ، و باز به همين دليل است كه بسيارى از شخصيتهاى بزرگ كسانى بودند كه در كودكى ، پدر و مادر را از دست دادند ، و به صورت خود ساخته و در ميان انبوه مشكلات پرورش يافتند .\r\nمهم اين است كه پدر و مادر به اين مساله مهم تربيتى توجه داشته باشند ، و محبتهاى كاذب مانع از آن نشود كه آنها استقلال خود را باز يابند .\r\nجالب اين است كه اين مساله بطور غريزى در باره بعضى از حيوانات ديده شده است كه مثلا جوجه‌ها در آغاز در زير بال و پر مادر قرار مىگيرند و مادر چون جان شيرين در برابر هر حادثه اى از آنها دفاع مىكند .\r\nاما كمى كه بزرگتر شدند ، مادر نه تنها حمايت خود را از آنها بر مىدارد بلكه اگر به سراغ او بيايند با نوك خود آنها را بشدت ميراند ، يعنى برويد و راه و رسم زندگى مستقل را بياموزيد تا كى مىخواهيد وابسته و غير مستقل زندگى كنيد ؟ شما هم براى خود « آدمى » ؟ هستيد ؟ ! .\r\nولى به هر حال اين موضوع هرگز با مساله پيوند خويشاوندى و حفظ مودت و محبت منافات ندارد بلكه محبتى است عميق و پيوندى است حساب شده بر اساس\r\n","description":"","footnote":"","page_name":" 337 ","page_number":337},
  {"content":"\r\nمصالح هر دو طرف .\r\n\r\n4 - نه قصاص و نه اتهام قبل از جنايت .\r\nدر اين فراز از داستان به خوبى مشاهده مىكنيم كه يعقوب با اينكه از حسادت برادران نسبت به يوسف آگاهى داشت و به همين دليل دستور داد خواب عجيبش را از برادران مكتوم دارد هرگز حاضر نشد آنها را متهم كند كه نكند شما قصد سويى در باره فرزندم يوسف داشته باشيد ، بلكه عذرش تنها عدم تحمل دورى يوسف ، و ترس از گرگان بيابان بود .\r\nاخلاق و معيارهاى انسانى و اصول داورى عادلانه نيز همين را ايجاب مىكند كه تا نشانه‌هاى كار خلاف از كسى ظاهر نشده باشد او را متهم نسازند ، اصل ، برائت و پاكى و درستى است ، مگر اينكه خلاف آن ثابت شود .\r\n\r\n5 - تلقين دشمن .\r\nنكته ديگر اينكه در روايتى در ذيل آيات فوق از پيامبر ص مىخوانيم كه\r\nلا تلقنوا الكذاب فتكذب فان بنى يعقوب لم يعلموا ان الذئب ياكل الانسان حتى لقنهم ابوهم\r\n: « به دروغگو تلقين نكنيد تا به شما دروغ گويد ، چرا كه پسران يعقوب تا آن موقع نمىدانستند كه ممكن است گرگ به انسان حمله كند و او را بخورد و هنگامى كه پدر اين سخن را گفت از او آموختند » ! ( 1 ) اشاره به اينكه گاه مىشود طرف مقابل توجه به عذر و بهانه و انتخاب راه انحرافى ندارد ، شما بايد مراقب باشيد كه خودتان با احتمالات مختلفى كه ذكر مىكنيد ، راههاى انحرافى را به او نشان ندهيد .\r\n\r\n","description":"","footnote":"\r\n( 1 ) نور الثقلين جلد 2 صفحه 415 .\r\n","page_name":" 338 ","page_number":338},
  {"content":"\r\nاين درست به اين مىماند كه گاه انسان به كودك خردسالش مىگويد توپ خود را به لامپ چراغ نزن كودك كه تا آن وقت نمىدانست مىشود توپ را به لامپ بزند ، متوجه اين مساله مىشود كه چنين كارى امكان پذير است و به دنبال آن حس كنجكاوى او تحريك مىشود كه بايد ببينم اگر توپ را به لامپ بزنم چه مىشود ؟ و به دنبال آن شروع به آزمايش اين مساله مىكند ، آزمايشى كه به شكستن لامپ منتهى خواهد شد .\r\nاين تنها يك موضوع ساده در باره كودكان نيست ، در سطح يك جامعه بزرگ نيز گاهى امر و نهىهاى انحرافى سبب مىشود مردم بسيارى از چيزهايى را كه نمىدانستند ياد بگيرند ، و سپس وسوسه آزمودن آنها شروع مىشود ، در اين گونه موارد حتى الامكان بايد مسائل را بطور كلى مطرح كرد تا بد آموزى در آن نشود .\r\nالبته يعقوب پيامبر روى پاكى و صفاى دل اين سخن را با فرزندان بيان كرد ، اما فرزندان گمراه از بيان پدر سوء استفاده كردند .\r\nنظير اين موضوع روشى است كه در بسيارى از نوشته‌ها با آن برخورد مىكنيم كه مثلا كسى مىخواهد در باره ضررهاى « مواد مخدر » يا « استمناء » سخن بگويد ، چنان اين مسائل را تشريح مىكند و يا صحنه‌هاى آن را بوسيله فيلم نشان مىدهد كه ناآگاهان به اسرار و رموز اين كارها آشنا مىگردند ، سپس مطالبى را كه در نكوهش اين كارها و راه نجات از آن بيان مىكند بدست فراموشى مىسپارند ، به همين دليل غالبا زيان و بدآموزى اين نوشته‌ها و فيلمها به مراتب بيش از فايده آنها است .\r\n6 - آخرين نكته اينكه : برادران يوسف گفتند . اگر با وجود ما گرگ برادرمان را بخورد ما زيانكاريم ، اشاره به اينكه انسان هنگامى كه مسئوليتى را پذيرفت بايد تا آخرين نفس پاى آن بايستد و گرنه سرمايه‌هاى خود را از دست\r\n","description":"","footnote":"","page_name":" 339 ","page_number":339},
  {"content":"\r\nخواهد داد ، سرمايه شخصيت ، سرمايه آبرو و موقعيت اجتماعى و سرمايه و جدان .\r\nچگونه ممكن است انسان و جدان بيدار و شخصيتى و الا داشته باشد ، و به آبرو و حيثيت اجتماعى خود پايبند باشد و با اين حال از مسئوليتهايى كه پذيرفته است سرباز زند ، و در برابر آن بىتفاوت بماند .\r\n\r\n[ سوره يوسف ‹ 12 › : آيات 15 تا 18 
  ]\r\nفَلَمَّا ذَهَبُوا بِه وَأَجْمَعُوا أَنْ يَجْعَلُوه فِي غَيابَتِ الْجُبِّ وَأَوْحَيْنا إِلَيْه لَتُنَبِّئَنَّهُمْ بِأَمْرِهِمْ هذا وَهُمْ لا يَشْعُرُونَ ‹ 15 › وَجاؤُ أَباهُمْ عِشاءً يَبْكُونَ ‹ 16 › قالُوا يا أَبانا إِنَّا ذَهَبْنا نَسْتَبِقُ وَتَرَكْنا يُوسُفَ عِنْدَ مَتاعِنا فَأَكَلَه الذِّئْبُ وَما أَنْتَ بِمُؤْمِنٍ لَنا وَلَوْ كُنَّا صادِقِينَ ‹ 17 › وَجاؤُ عَلى قَمِيصِه بِدَمٍ كَذِبٍ قالَ بَلْ سَوَّلَتْ لَكُمْ أَنْفُسُكُمْ أَمْراً فَصَبْرٌ جَمِيلٌ وَاللَّه الْمُسْتَعانُ عَلى ما تَصِفُونَ ‹ 18 ›\r\n\r\nترجمه :\r\n15 - هنگامى كه او را با خود بردند ، و تصميم گرفتند وى را در مخفى گاه چاه قرار دهند ما به او وحى فرستاديم كه آنها را در آينده از اين كارشان با خبر خواهى ساخت ، در حالى كه آنها نمىدانند .\r\n16 - شب هنگام در حالى كه گريه مىكردند بسراغ پدر آمدند .\r\n17 - گفتند اى پدر ما رفتيم و مشغول مسابقه شديم و يوسف را نزد اثاث خود گذارديم و گرگ او را خورد ! تو هرگز سخن ما را تصديق نخواهى كرد هر چند راستگو باشيم ! 18 - و پيراهن او را با خونى دروغين ( نزد پدر ) آوردند ، گفت : هوسهاى نفسانى شما اين كار را برايتان آراسته ! من صبر جميل مىكنم ( و ناسپاسى نخواهم كرد ) و از خداوند در برابر آنچه شما مىگوئيد يارى مىطلبم .\r\n","description":"","footnote":"","page_name":" 340 ","page_number":340},
  {"content":"\r\n\r\nتفسير : دروغ رسوا !\r\nسرانجام برادران پيروز شدند و پدر را قانع كردند كه يوسف را با آنها بفرستد ، آن شب را با خيال خوش خوابيدند كه فردا نقشه ، آنها در باره يوسف عملى خواهد شد ، و اين برادر مزاحم را براى هميشه از سر راه بر مىدارند . تنها نگرانى آنها اين بود كه مبادا پدر پشيمان گردد و از گفته خود منصرف شود .\r\nصبحگاه نزد پدر آمدند و او سفارشهاى لازم را در حفظ و نگهدارى يوسف تكرار كرد ، آنها نيز اظهار اطاعت كردند ، پيش روى پدر او را با احترام و محبت فراوان برداشتند و حركت كردند .\r\nمىگويند : پدر تا دروازه شهر آنها را بدرقه كرد و آخرين بار يوسف را از آنها گرفت و به سينه خود چسبانيد ، قطره‌هاى اشك از چشمش سرازير شد ، سپس يوسف را به آنها سپرد و از آنها جدا شد ، اما چشم يعقوب هم چنان فرزندان را بدرقه مىكرد آنها نيز تا آنجا كه چشم پدر كار مىكرد دست از نوازش و محبت يوسف بر نداشتند ، اما هنگامى كه مطمئن شدند پدر آنها را نمىبيند ، يك مرتبه عقده آنها تركيد و تمام كينه هايى را كه بر اثر حسد ، سالها روى هم انباشته بودند بر سر يوسف فرو ريختند ، از اطراف شروع به زدن او كردند و او از يكى به ديگرى پناه مىبرد ، اما پناهش نمىدادند ! .\r\nدر روايتى مىخوانيم كه در اين طوفان بلا كه يوسف اشك مىريخت و يا به هنگامى كه او را مىخواستند بچاه افكنند ناگهان يوسف شروع به خنديدن كرد ، برادران سخت در تعجب فرو رفتند كه اين چه جاى خنده است ، گويى برادر ، مساله را به شوخى گرفته است ، بىخبر از اينكه تيره روزى در انتظار او است ، اما او پرده از راز اين خنده برداشت و درس بزرگى به همه آموخت و گفت :\r\n« فراموش نمىكنم روزى به شما برادران نيرومند با آن بازوان قوى\r\n","description":"","footnote":"","page_name":" 341 ","page_number":341},
  {"content":"\r\nو قدرت فوق العاده جسمانى نظر افكندم و خوشحال شدم ، با خود گفتم كسى كه اينهمه يار و ياور نيرومند دارد چه غمى از حوادث سخت خواهد داشت آن روز بر شما تكيه كردم و به بازوان شما دل بستم ، اكنون در چنگال شما گرفتارم و از شما به شما پناه مىبرم ، و به من پناه نمىدهيد ، خدا شما را بر من مسلط ساخت تا اين درس را بياموزم كه به غير او - حتى به برادران - تكيه نكنم . « به هر حال قرآن مىگويد : « هنگامى كه يوسف را با خود بردند و به اتفاق آراء تصميم گرفتند كه او را در مخفى گاه چاه بيفكنند ، آنچه از ظلم و ستم ممكن بود براى اين كار بر او روا داشتند » ( * ( فَلَمَّا ذَهَبُوا بِه وَأَجْمَعُوا أَنْ يَجْعَلُوه فِي غَيابَتِ الْجُبِّ ) * ) ( 1 ) .\r\nجمله « اجمعوا » نشان مىدهد كه همه برادران در اين برنامه اتفاق نظر داشتند هر چند در كشتن او راى آنها متفق نبود .\r\nاصولا « اجمعوا » از ماده جمع به معنى گردآورى كردن است و در اين موارد اشاره به جمع كردن آراء و افكار مىباشد .\r\nسپس اضافه مىكند : در اين هنگام ما به يوسف ، وحى فرستاديم ، و دلداريش داديم و گفتيم غم مخور ، « روزى فرا مىرسد كه آنها را از همه اين نقشه‌هاى شوم آگاه خواهى ساخت ، در حالى كه آنها تو را نمىشناسند » ( * ( وَأَوْحَيْنا إِلَيْه لَتُنَبِّئَنَّهُمْ بِأَمْرِهِمْ هذا وَهُمْ لا يَشْعُرُونَ ) * ) .\r\nهمان روزى كه تو بر اريكه قدرت تكيه زده اى ، و برادران دست نياز به سوى تو دراز مىكنند ، و همچون تشنه كامانى كه به سراغ يك چشمه گوارا در بيابان\r\n\r\n","description":"","footnote":"\r\n( 1 ) در عبارت فوق جواب « لما » محذوف شده است ، و تقدير چنين است « * ( فَلَمَّا ذَهَبُوا بِه وَأَجْمَعُوا أَنْ يَجْعَلُوه فِي غَيابَتِ الْجُبِّ ) * عظمت فتنتهم » ( تفسير قرطبى ) و اين حذف شايد به خاطر آن باشد كه عظمت اين حادثه دردناك ايجاب مىكرده كه گوينده از آن ساكت بماند اين خود فنى از فنون بلاغت است ( تفسير الميزان ) .\r\n","page_name":" 342 ","page_number":342},
  {"content":"\r\nسوزان مىدوند با نهايت تواضع و فروتنى نزد تو مىآيند ، اما تو چنان اوج گرفته اى كه آنها باور نمىكنند برادرشان باشى ، آن روز به آنها خواهى گفت ، آيا شما نبوديد كه با برادر كوچكتان يوسف چنين و چنان كرديد ؟ و در آن روز چقدر شرمسار و پشيمان خواهند شد .\r\nاين وحى الهى به قرينه آيه 22 همين سوره وحى نبوت نبود بلكه الهامى بود به قلب يوسف براى اينكه بداند تنها نيست و حافظ و نگاهبانى دارد ، اين وحى نور اميد بر قلب يوسف پاشيد و ظلمات ياس و نوميدى را از روح و جان او بيرون كرد .\r\nبرادران يوسف نقشه اى را كه براى او كشيده بودند ، همانگونه كه مىخواستند پياده كردند ولى بالآخره بايد فكرى براى بازگشت كنند كه پدر باور كند يوسف به صورت طبيعى ، و نه از طريق توطئه ، سر به نيست شده است ، تا عواطف پدر را به سوى خود جلب كنند .\r\nطرحى كه براى رسيدن اين هدف ريختند اين بود ، كه درست از همان راهى كه پدر از آن بيم داشت و پيش بينى مىكرد وارد شوند ، و ادعا كنند يوسف را گرگ خورده ، و دلائل قلابى براى آن بسازند .\r\nقرآن مىگويد : « شب هنگام برادران گريه كنان به سراغ پدر رفتند » ( * ( وَجاؤُ أَباهُمْ عِشاءً يَبْكُونَ ) * ) .\r\nگريه دروغين و قلابى ، و اين نشان مىدهد كه گريه قلابى هم ممكن است و نمىتوان تنها فريب چشم گريان را خورد ! .\r\nپدر كه بىصبرانه انتظار ورود فرزند دلبندش يوسف را مىكشيد با يك نگاه به جمع آنها و نديدن يوسف در ميانشان سخت تكان خورد ، بر خود لرزيد ،\r\n","description":"","footnote":"","page_name":" 343 ","page_number":343},
  {"content":"\r\nو جوياى حال شد : آنها گفتند : « پدر جان ما رفتيم و مشغول مسابقه ( سوارى ، تيراندازى و مانند آن ) شديم و يوسف را كه كوچك بود و توانايى مسابقه را با ما نداشت ، نزد اثاث خود گذاشتيم ، ما آن چنان سر گرم اين كار شديم كه همه چيز حتى برادرمان را فراموش كرديم و در اين هنگام گرگ بىرحم از راه رسيد و او را دريد » ! ( * ( قالُوا يا أَبانا إِنَّا ذَهَبْنا نَسْتَبِقُ وَتَرَكْنا يُوسُفَ عِنْدَ مَتاعِنا فَأَكَلَه الذِّئْبُ ) * ) .\r\n« ولى مىدانيم تو هرگز سخنان ما را باور نخواهى كرد ، هر چند راستگو باشيم » چرا كه خودت قبلا چنين پيش بينى را كرده بودى و اين را بر بهانه حمل خواهى كرد ( * ( وَما أَنْتَ بِمُؤْمِنٍ لَنا وَلَوْ كُنَّا صادِقِينَ ) * ) .\r\nسخنان برادران خيلى حساب شده بود ، اولا پدر را با كلمه « * ( يا أَبانا ) * » ( اى پدر ما ) كه جنبه عاطفى دارد مخاطب ساختند ، و ثانيا طبيعى است كه برادران نيرومند در چنين تفريحگاهى به مسابقه و سرگرمى مشغول شوند و برادر كوچك را به نگاهبانى اثاث وا دارند ، و از اين گذشته براى غافلگير كردن پدر پيشدستى نموده و با همان چشم گريان گفتند تو هرگز باور نخواهى كرد ، هر چند ما راست بگوئيم .\r\nو براى اينكه نشانه زنده اى نيز بدست پدر بدهند ، « پيراهن يوسف را با خونى دروغين آغشتند » ( خونى كه از بزغاله يا بره يا آهو گرفته بودند ) ( * ( وَجاؤُ عَلى قَمِيصِه بِدَمٍ كَذِبٍ ) * ) .\r\nاما از آنجا كه دروغگو حافظه ندارد ، و از آنجا كه يك واقعه حقيقى پيوندهاى گوناگونى با كيفيتها و مسائل اطراف خود دارد كه كمتر مىتوان همه آنها را در تنظيم دروغين آن منظم ساخت ، برادران از اين نكته غافل بودند كه لا اقل پيراهن يوسف را از چند جا پاره كنند تا دليل حمله گرگ باشد ، آنها پيراهن برادر را كه صاف و سالم از تن او بدر آورده بودند خون آلود كرده نزد پدر آوردند ، پدر\r\n","description":"","footnote":"","page_name":" 344 ","page_number":344},
  {"content":"\r\nهوشيار پر تجربه همين كه چشمش بر آن پيراهن افتاد ، همه چيز را فهميد و گفت :\r\nشما دروغ مىگوئيد « بلكه هوسهاى نفسانى شما اين كار را برايتان آراسته » و اين نقشه‌هاى شيطانى را كشيده است ( * ( بَلْ سَوَّلَتْ لَكُمْ أَنْفُسُكُمْ أَمْراً ) * ) .\r\nدر بعضى از روايات مىخوانيم او پيراهن را گرفت و پشت رو كرد و صدا زد پس چرا جاى دندان و چنگال گرگ در آن نيست ؟ و به روايت ديگرى پيراهن را به صورت انداخت و فرياد كشيد و اشك ريخت و گفت : اين چه گرگ مهربانى بوده كه فرزندم را خورده ولى به پيراهنش كمترين آسيبى نرسانده است ، و سپس بيهوش شد و بسان يك قطعه چوب خشك به روى زمين افتاد ، بعضى از برادران فرياد كشيدند كه اى واى بر ما از دادگاه عدل خدا در روز قيامت ، برادرمان را از دست داديم و پدرمان را كشتيم ، و پدر هم چنان تا سحرگاه بيهوش بود ولى به هنگام وزش نسيم سرد سحرگاهى به صورتش ، به هوش آمد ( 1 ) .\r\nو با اينكه قلبش آتش گرفته بود و جانش مىسوخت اما هرگز سخنى كه نشانه ناشكرى و ياس و نوميدى و جزع و فزع باشد بر زبان جارى نكرد ، بلكه گفت : « من صبر خواهم كرد ، صبرى جميل و زيبا ، شكيبايى توام با شكر گزارى و سپاس خداوند » ( * ( فَصَبْرٌ جَمِيلٌ ) * ) ( 2 ) .\r\nو سپس گفت : « من از خدا در برابر آنچه شما مىگوئيد يارى مىطلبم » ( * ( وَاللَّه الْمُسْتَعانُ عَلى ما تَصِفُونَ ) * ) .\r\nاز او مىخواهم تلخى جام صبر را در كام من شيرين كند و به من تاب و توان بيشتر دهد تا در برابر اين طوفان عظيم ، خويشتن دارى را از دست ندهم و زبانم به سخن نادرستى آلوده نشود .\r\n\r\n","description":"","footnote":"\r\n( 1 ) تفسير آلوسى ذيل آيه .\r\n( 2 ) صبر جميل از قبيل صفت و موصوف است ، و خبر است براى مبتداى محذوف و در اصل چنين بوده صبرى صبر جميل .\r\n","page_name":" 345 ","page_number":345},
  {"content":"\r\nاو نگفت از خدا مىخواهم در برابر بر مصيبت مرگ يوسف به من شكيبايى دهد ، چرا كه مىدانست يوسف كشته نشده ، بلكه گفت در مقابل آنچه شما توصيف مىكنيد كه نتيجه اش به هر حال جدايى من از فرزندم است صبر مىطلبم .\r\n\r\nنكته‌ها :\r\n\r\n1 - در برابر يك ترك اولى ! . . .\r\nابو حمزه ثمالى از امام سجاد ع نقل مىكند كه من روز جمعه در مدينه بودم ، نماز صبح را با امام سجاد ع خواندم ، هنگامى كه امام از نماز و تسبيح ، فراغت يافت به سوى منزل حركت كرد و من با او بودم ، زن خدمتكار را صدا زد ، گفت : مواظب باش . هر سائل و نيازمندى از در خانه بگذرد ، غذا به او بدهيد ، زيرا امروز روز جمعه است .\r\nابو حمزه مىگويد ، گفتم هر كسى كه تقاضاى كمك مىكند ، مستحق نيست ! .\r\nامام فرمود : درست است ، ولى من از اين مىترسم كه در ميان آنها افراد مستحقى باشند و ما به آنها غذا ندهيم و از در خانه خود برانيم ، و بر سر خانواده ما همان آيد كه بر سر يعقوب و آل يعقوب آمد ! .\r\nسپس فرمود . به همه آنها غذا بدهيد ( مگر نشنيده‌ايد ) براى يعقوب هر روز گوسفندى ذبح مىكردند ، قسمتى را به مستحقان ميداد و قسمتى را خود و فرزندانش مىخورد ، يك روز سؤال كننده مؤمنى كه روزه دار بود و نزد خدا منزلتى داشت ، عبورش از آن شهر افتاد ، شب جمعه بود بر در خانه يعقوب به هنگام افطار آمد و گفت : به ميهمان مستمند غريب گرسنه از غذاى اضافى خود كمك كنيد ، چند بار اين سخن را تكرار كرد ، آنها شنيدند ، و سخن او را باور نكردند ، هنگامى كه او مايوس شد و تاريكى شب ، همه جا را فرا گرفت برگشت ، در حالى كه چشمش گريان بود و از گرسنگى به خدا شكايت كرد ، آن شب را گرسنه ماند و صبح هم چنان روزه\r\n","description":"","footnote":"","page_name":" 346 ","page_number":346},
  {"content":"\r\nداشت ، در حالى كه شكيبا بود و خدا را سپاس مىگفت ، اما يعقوب و خانواده يعقوب ، كاملا سير شدند ، و هنگام صبح مقدارى از غذاى آنها اضافه مانده بود ! .\r\nامام سپس اضافه فرمود : خداوند به يعقوب در همان صبح ، وحى فرستاد كه تو اى يعقوب بنده مرا خوار كردى و خشم مرا بر افروختى ، و مستوجب تاديب و نزول مجازات بر تو و فرزندانت شدى . . . اى يعقوب من دوستانم را زودتر از دشمنانم توبيخ و مجازات مىكنم و اين به خاطر آنست كه به آنها علاقه دارم ! » ( 1 ) .\r\nقابل توجه اينكه به دنبال اين حديث مىخوانيم كه ابو حمزه مىگويد از امام سجاد ع پرسيدم يوسف چه موقع آن خواب را ديد ؟ امام فرمود : « در همان شب » ( 2 ) .\r\nاز اين حديث به خوبى استفاده مىشود كه يك لغزش كوچك و يا صريحتر يك « ترك اولى » كه گناه و معصيتى هم محسوب نمىشد ، ( چرا كه حال آن سائل بر يعقوب روشن نبود ) از پيامبران و اولياى حق چه بسا سبب مىشود كه خداوند ، گوشمالى دردناكى به آنها بدهد ، و اين نيست مگر به خاطر اينكه مقام والاى آنان ايجاب مىكند ، كه همواره مراقب كوچكترين گفتار و رفتار خود باشند ، چرا كه حسنات الأبرار سيئات المقربين ( كارهايى كه براى بعضى از نيكان « حسنه » محسوب مىشود براى مقربان درگاه خداوند « سيئه » است ) .\r\nجايى كه يعقوب آن همه درد و رنج به خاطر بىخبر ماندن از درد دل يك سائل بكشد بايد فكر كرد ، كه جامعه اى كه در آن گروهى سير و گروه زيادترى گرسنه باشند چگونه ممكن است مشمول خشم و غضب پروردگار نشوند و چگونه خداوند آنها را مجازات نكند .\r\n\r\n","description":"","footnote":"\r\n( 1 ) و ( 2 ) تفسير برهان جلد 2 صفحه 243 و نور الثقلين جلد 2 صفحه 411 .\r\n","page_name":" 347 ","page_number":347},
  {"content":"\r\n\r\n2 - دعاى گيراى يوسف !\r\nدر روايات اهل بيت ع و در طرق اهل تسنن مىخوانيم : هنگامى كه يوسف در قعر چاه قرار گرفت ، اميدش از همه جا قطع و تمام توجه او به ذات پاك خدا شد ، با خداى خود مناجات مىكرد و به تعليم جبرئيل راز و نيازهايى داشت ، كه در روايات به عبارات مختلفى نقل شده است .\r\nدر روايتى مىخوانيم با خدا چنين مناجات كرد :\r\nاللهم يا مونس كل غريب و يا صاحب كل وحيد و يا ملجا كل خائف و يا كاشف كل كربة و يا عالم كل نجوى و يا منتهى كل شكوى و يا حاضر كل ملاء يا حى يا قيوم اسئلك ان تقذف رجائك فى قلبى حتى لا يكون لى هم و لا شغل غيرك و ان تجعل لى من امرى فرجا و مخرجا انك على كل شىء قدير . . : « بار پروردگارا ! اى آنكه مونس هر غريب و يار تنهايانى ، اى كسى كه پناهگاه هر ترسان ، و بر طرف كننده هر غم و اندوه ، و آگاه از هر نجوى ، و آخرين اميد هر شكايت كننده و حاضر در هر جمع و گروهى ، اى حى و اى قيوم ! از تو مىخواهم كه اميدت را در قلب من بيفكنى ، تا هيچ فكرى جز تو نداشته باشم ، و از تو مىخواهم كه از اين مشكل بزرگ ، فرج و راه نجاتى ، براى من فراهم كنى كه تو بر هر چيز توانايى » .\r\nجالب اينكه در ذيل اين حديث مىخوانيم ، فرشتگان صداى يوسف را شنيدند و عرض كردند :\r\nالهنا نسمع صوتا و دعاء : الصوت صوت صبى و الدعاء دعاء نبى !\r\n: « پروردگارا ! ما صدا و دعائى مىشنويم ، آواز ، آواز كودك است ، اما دعا ، دعاى پيامبرى است » ! ( 1 ) .\r\nاين نكته نيز قابل توجه است هنگامى كه يوسف را برادران در چاه افكندند\r\n\r\n","description":"","footnote":"\r\n( 1 ) تفسير قرطبى جلد 5 صفحه 3373 .\r\n","page_name":" 348 ","page_number":348},
  {"content":"\r\nپيراهن او را در آورده بودند و تنش برهنه بود ، فرياد زد كه لا اقل پيراهن مرا به من بدهيد تا اگر زنده بمانم تنم را بپوشانم ، و اگر بميرم كفن من باشد ، برادران گفتند ، از همان خورشيد و ماه و يازده ستاره اى را كه در خواب ديدى بخواه كه در اين چاه مونس تو باشد و لباس در تنت بپوشاند ! ( و او به دنبال ياس مطلق ، از غير خدا دعاى فوق را خواند ) ( 1 ) .\r\nاز امام صادق ع نقل شده است كه فرمود : هنگامى كه يوسف را به چاه افكندند ، جبرئيل نزد او آمد و گفت : كودك ! اينجا چه ميكنى ؟ در جواب گفت برادرانم مرا در چاه انداخته‌اند گفت دوست دارى از چاه خارج شوى گفت با خداست اگر بخواهد مرا بيرون مىآورد ، گفت خداى تو دستور داده اين دعا را بخوان تا بيرون آيى ، گفت : كدام دعا ؟ گفت : بگو\r\nاللهم انى اسئلك بان لك الحمد لا إله الا انت المنان ، بديع السماوات و الارض ، ذو الجلال و الاكرام ، ان تصلى على محمد و آل محمد و ان تجعل لى مما انا فيه فرجا و مخرجا\r\n: « پروردگارا ! من از تو تقاضا مىكنم اى كه حمد و ستايش براى تو است ، معبودى جز تو نيست ، تويى كه بر بندگان نعمت مىبخشى آفريننده آسمانها و زمينى ، صاحب جلال و اكرامى ، تقاضا مىكنم كه بر محمد و آلش درود بفرستى و گشايش و نجاتى از آنچه در آن هستم براى من قرار دهى » ( 2 ) مانعى ندارد كه يوسف همه اين دعاها را خوانده باشد .\r\n\r\n[ 3 - جمله « * ( وَأَجْمَعُوا أَنْ يَجْعَلُوه فِي غَيابَتِ الْجُبِّ ) * » 
  ]\r\n3 - جمله * ( وَأَجْمَعُوا أَنْ يَجْعَلُوه فِي غَيابَتِ الْجُبِّ ) * ( اتفاق كردند كه او را در مخفيگاه چاه قرار بدهند ) دليل بر اين است كه او را در چاه پرتاب نكردند ، بلكه پائين بردند ، و در قعر چاه در آنجا كه سكو مانندى براى كسانى كه در چاه پائين\r\n\r\n","description":"","footnote":"\r\n( 1 ) مدرك قبل .\r\n( 2 ) نور الثقلين جلد 2 صفحه 416 .\r\n","page_name":" 349 ","page_number":349},
  {"content":"\r\nميروند ، نزديك سطح آب ، درست مىكنند قرار دادند ، به اين ترتيب كه طناب را به كمر او بسته ، او را به نزديك آب بردند و رها ساختند .\r\nپاره اى از روايات كه در تفسير آيات فوق نازل شده نيز اين مطلب را تاييد مىكند .\r\n\r\n4 - تسويل نفس - جمله « سولت » از ماده « تسويل » به معنى « تزيين »\r\nمىباشد گاهى آن را به معنى « ترغيب » و گاهى به معنى « وسوسه كردن » نيز تفسير كرده‌اند كه تقريبا همه به يك معنى باز مىگردد . يعنى هواهاى نفسانى شما اين كار را براى شما زينت داد .\r\nاشاره به اينكه هنگامى كه هوسهاى سركش بر روح و فكر انسان چيره مىشود زشتترين جنايات همچون كشتن يا تبعيد برادر را در نظر انسان آن چنان زينت مىدهد كه آن را امرى مقدس و ضرورى ، تصور مىكند ، و اين دريچه اى است به يك اصل كلى در مسائل روانى كه هميشه تمايل افراطى نسبت به يك مساله مخصوصا هنگامى كه توام با رذايل اخلاقى شود ، پرده اى بر حس تشخيص انسان مىافكند و حقايق را در نظر او دگرگون جلوه مىدهد .\r\nلذا قضاوت صحيح و درك واقعيات عينى بدون تهذيب نفس ، امكان پذير نيست و اگر مىبينيم در قاضى عدالت شرط شده است ، يكى از دلائلش همين است ، و اگر قرآن مجيد در سوره بقره آيه 282 مىگويد : اتَّقُوا اللَّه وَيُعَلِّمُكُمُ اللَّه :\r\n« تقوى را پيشه كنيد و خداوند به شما علم و دانش مىدهد » باز اشاره اى به همين روايت است .\r\n\r\n5 - دروغگو حافظه ندارد\r\n- سرگذشت يوسف و داستان او با برادرانش بار ديگر اين اصل معروف را به ثبوت مىرساند كه دروغگو نمىتواند راز خود\r\n","description":"","footnote":"","page_name":" 350 ","page_number":350},
  {"content":"\r\nرا براى هميشه مكتوم دارد ، چرا كه واقعيتهاى عينى به هنگامى كه وجود خارجى پيدا مىكند ، روابط بىشمارى با موضوعات ديگر در اطراف خود دارد ، و دروغگو كه مىخواهد صحنه نادرستى را با دروغ خود بيافريند ، هر قدر زيرك و زبر دست باشد نمىتواند تمام اين روابط را حفظ كند ، بفرض كه چندين رابطه دروغين در پيوند با مسائل پيرامون حادثه درست كند ، باز نگهدارى همه اين روابط ساختگى در حافظه براى هميشه كار آسانى نيست و كمترين غفلت از آن موجب تناقض گويى مىشود ، به علاوه بسيارى از اين پيوندها مورد غفلت قرار مىگيرد و همانهاست كه سرانجام واقعيت را فاش مىكند ، و اين درس بزرگى است براى همه كسانى كه به آبرو و حيثيت خويش علاقمنداند كه هرگز گرد دروغ نروند و موقعيت اجتماعى خويش را به خاطر نيفكنند و خشم خدا براى خود نخرند .\r\n\r\n6 - صبر جميل چيست ؟\r\n- شكيبايى در برابر حوادث سخت و طوفانهاى سنگين نشانه شخصيت و وسعت روح آدمى است ، آن چنان وسعتى كه حوادث بزرگ را در خود جاى مىدهد و لرزان نمىگردد .\r\nيك نسيم ملايم مىتواند آب استخر كوچكى را به حركت در آورد ، اما اقيانوسهاى بزرگ همچون اقيانوس آرام ، بزرگترين طوفانها را هم در خود مىپذيرند ، و آرامش آنها بر هم نمىخورد .\r\nگاه انسان ظاهرا شكيبايى مىكند ولى چهره اين شكيبايى را با گفتن سخنان زننده كه نشانه ناسپاسى و عدم تحمل حادثهاست زشت و بد نما مىسازد .\r\nاما افراد باايمان و قوى الاراده و پرظرفيت كسانى هستند كه در اين گونه حوادث هرگز پيمانه صبرشان لبريز نمىگردد ، و سخنى كه نشان دهنده ناسپاسى و كفران و بىتابى و جزع باشد بر زبان جارى نمىسازند ، صبر آنها ، « صبر زيبا » و « صبر جميل » است .\r\n","description":"","footnote":"","page_name":" 351 ","page_number":351},
  {"content":"\r\nاكنون اين سؤال پيش مىآيد كه در آيات ديگر اين سوره مىخوانيم يعقوب آن قدر گريه كرد و غصه خورد كه چشمانش را از دست داد ، آيا اين منافات با صبر جميل ندارد ؟ ! .\r\nپاسخ اين سؤال يك جمله است و آن اينكه : قلب مردان خدا كانون عواطف است ، جاى تعجب نيست كه در فراق فرزند ، اشكهايشان همچون سيلاب جارى شود ، اين يك امر عاطفى است ، مهم آن است كه كنترل خويشتن را از دست ندهند يعنى سخن و حركتى بر خلاف رضاى خدا نگويند و نكنند .\r\nاز احاديث اسلامى استفاده مىشود كه اتفاقا همين ايراد را به هنگامى كه پيامبر اكرم ص بر مرگ فرزندش ابراهيم اشك مىريخت به او كردند كه شما ما را از گريه كردن نهى كردى اما خود شما اشك مىريزيد ؟ .\r\nپيامبر در جواب فرمود : چشم مىگريد و قلب اندوهناك مىشود ولى چيزى كه خدا را به خشم آورد نمىگويم (\r\nتدمع العين و يحزن القلب و لا نقول ما يسخط الرب\r\n) و در جاى ديگر مىخوانيم فرمود .\r\nليس هذا بكاء ان هذا رحمة\r\n« اين گريه ( بىتابى ) نيست ، اين رحمت ( گريه عاطفى ) است » ( 1 ) .\r\nاشاره به اينكه در سينه انسان قلب است نه سنگ ، و طبيعى است كه در برابر مسائل عاطفى واكنش نشان مىدهد و ساده ترين واكنش آن جريان اشك از چشم است ، اين عيب نيست اين حسن است ، عيب آنست كه انسان سخن بگويد كه خدا را به غضب آورد .\r\n\r\n","description":"","footnote":"\r\n( 1 ) بحار طبع جديد جلد 22 صفحه 157 - و صفحه 151 .\r\n","page_name":" 352 ","page_number":352},
  {"content":"\r\n\r\n[ سوره يوسف ‹ 12 › : آيات 19 تا 20 
  ]\r\nوَ جاءَتْ سَيَّارَةٌ فَأَرْسَلُوا وارِدَهُمْ فَأَدْلى دَلْوَه قالَ يا بُشْرى هذا غُلامٌ وَأَسَرُّوه بِضاعَةً وَاللَّه عَلِيمٌ بِما يَعْمَلُونَ ‹ 19 › وَشَرَوْه بِثَمَنٍ بَخْسٍ دَراهِمَ مَعْدُودَةٍ وَكانُوا فِيه مِنَ الزَّاهِدِينَ ‹ 20 ›\r\n\r\nترجمه :\r\n19 - و كاروانى فرا رسيد ، مامور آب را ( بسراغ آب ) فرستادند ، او دلو خود را در چاه افكند ، و صدا زد : مژده باد : اين كودكى است ( زيبا و دوست داشتنى ) و اين امر را بعنوان يك سرمايه از ديگران مخفى داشتند و خداوند به آنچه آنها انجام مىدادند آگاه است .\r\n20 - و او را به بهاى كمى - چند درهم - فروختند ، و نسبت به ( فروختن ) او بىاعتنا بودند ( چرا كه مىترسيدند رازشان فاش شود ) .\r\n\r\nتفسير : به سوى سرزمين مصر .\r\nيوسف در تاريكى وحشتناك چاه كه با تنهايى كشنده اى همراه بود ، ساعات تلخى را گذرانده اما ايمان به خدا و سكينه و آرامش حاصل از ايمان ، نور اميد بر دل او افكند و به او تاب و توان داد كه اين تنهايى وحشتناك را تحمل كند و از كوره اين آزمايش ، پيروز بدر آيد .\r\nچند روز از اين ماجرا گذشت خدا مىداند ، بعضى از مفسران سه روز و بعضى دو روز نوشته‌اند .\r\nبهر حال « كاروانى سر رسيد » ( * ( وَجاءَتْ سَيَّارَةٌ ) * ) ( 1 ) .\r\nو در آن نزديكى منزل گزيد ، پيدا است نخستين حاجت كاروان تامين آب\r\n\r\n","description":"","footnote":"\r\n( 1 ) كاروان را به اين جهت « سياره » گفته‌اند كه دائما در سير و حركت است .\r\n","page_name":" 353 ","page_number":353},
  {"content":"\r\nاست ، لذا « كسى را كه مامور آب آوردن بود به سراغ آب فرستادند » ( * ( فَأَرْسَلُوا وارِدَهُمْ ) * ) ( 1 ) .\r\n« مامور آب ، دلو خود را در چاه افكند » ( * ( فَأَدْلى دَلْوَه ) * ) .\r\nيوسف از قعر چاه متوجه شد كه سر و صدايى از فراز چاه مىآيد و به دنبال آن ، دلو و طناب را ديد كه به سرعت پائين مىآيد ، فرصت را غنيمت شمرد و از اين عطيه الهى بهره گرفت و بى درنگ به آن چسبيد .\r\nمامور آب احساس كرد دلوش بيش از اندازه سنگين شده ، هنگامى كه آن را با قوت بالا كشيد ، ناگهان چشمش به كودك خردسال ماه پيكرى افتاده و فرياد زد : « مژده باد اين كودكى است بجاى آب » ( * ( قالَ يا بُشْرى هذا غُلامٌ ) * ) .\r\nكم كم گروهى از كاروانيان از اين امر آگاه شدند ولى براى اينكه ديگران با خبر نشوند و خودشان بتوانند اين كودك زيبا را به عنوان يك غلام در مصر بفروشند ، « اين امر را بعنوان يك سرمايه نفيس از ديگران مخفى داشتند » ( * ( وَأَسَرُّوه بِضاعَةً ) * ) .\r\nالبته در تفسير اين جمله احتمالات ديگرى نيز داده شده از جمله اينكه يابندگان يوسف ، يافتن او را در چاه ، مخفى داشتند و گفتند اين متاعى است كه صاحبان اين چاه در اختيار ما گذاشته‌اند تا براى او در مصر بفروشيم .\r\nديگر اينكه بعضى از برادران يوسف كه براى خبر گرفتن از او و يا رسانيدن غذا به او گاه و بيگاه به كنار چاه مىآمدند هنگامى كه از جريان با خبر شدند ، برادرى يوسف را كتمان كردند ، تنها گفتند او غلام ما است ، كه فرار كرده و در اينجا پنهان شده ، و يوسف را تهديد به مرگ كردند كه اگر پرده از روى كار\r\n\r\n","description":"","footnote":"\r\n( 1 ) « وارد » به معنى آب آور ، در اصل « از ورود » گرفته شده كه معنى آن - همانگونه كه راغب در مفردات گفته - قصد آب كردن است ، هر چند بعدا توسعه يافته و به هر ورود و دخولى گفته شده است .\r\n","page_name":" 354 ","page_number":354},
  {"content":"\r\nبر دارد ، كشته خواهد شد .\r\nولى تفسير نخست از همه نزديكتر به نظر مىرسد ( 1 ) .\r\nو در پايان آيه مىخوانيم « خداوند به آنچه آنها انجام مىدادند آگاه است » ( * ( وَاللَّه عَلِيمٌ بِما يَعْمَلُونَ ) * ) .\r\n« سر انجام يوسف را به بهاى كمى - چند درهم - فروختند » ( * ( وَشَرَوْه بِثَمَنٍ بَخْسٍ دَراهِمَ مَعْدُودَةٍ ) * ) .\r\nگرچه در مورد فروشندگان يوسف و اينكه چه كسانى بودند گفتگو است ، بعضى آنها را برادران يوسف دانسته‌اند ، ولى ظاهر آيات اين است كه كاروانيان اقدام به چنين كارى كردند ، زيرا در آيات قبل سخنى از برادران نيست و با پايان آيه قبل كه گذشت بحث برادران تمام شده است ، و ضميرهاى جمع در جمله « ارسلوا ، » و « اسروه » و « شروه » همه به يك چيز باز مىگردد ، يعنى كاروانيان .\r\nدر اينجا اين سؤال پيش مىآيد كه چرا آنها يوسف را كه حد اقل غلام پر قيمتى محسوب مىشد به بهاى اندك و به تعبير قرآن بثمن بخس فروختند .\r\nولى اين معمول است كه هميشه دزدان و يا كسانى كه به سرمايه مهمى بدون زحمت دست مىيابند از ترس اينكه مبادا ديران بفهمند آن را فورا مىفروشند ، و طبيعى است كه با اين فوريت نمىتوانند بهاى گزافى براى خود فراهم سازند .\r\n« بخس » در اصل به معنى اين است كه چيزى را با ستمگرى كم كنند\r\n\r\n","description":"","footnote":"\r\n( 1 ) بضاعة در اصل از ماده « بضع » ( بر وزن نذر ) به معنى قطعه اى از گوشت است ، كه آن را جدا مىكنند و سپس تعميم يافته و به قطعه مهمى از مال و سرمايه نيز گفته شده است ، « بضعه » به معنى پاره تن و « حسن البضع » به معنى انسان فربه و پر گوشت آمده است ، و « بضع » ( بر وزن حزب ) به معنى عدد سه تا ده آمده است ( مفردات راغب ) .\r\n","page_name":" 355 ","page_number":355},
  {"content":"\r\nو لذا قرآن مىگويد : وَلا تَبْخَسُوا النَّاسَ أَشْياءَهُمْ : « اشياء مردم را با ظلم كم نكنيد » ( هود - 85 ) .\r\nدر اينكه يوسف را به چند درهم فروختند و چگونه ميان خود تقسيم كردند ، باز در ميان مفسران گفتگو است ، بعضى 20 درهم و بعضى 22 درهم و بعضى 40 درهم و بعضى 18 درهم نوشته‌اند ، و با توجه به اينكه عدد فروشندگان را ده نفر دانسته‌اند ، سهم هر كدام از اين مبلغ ناچيز روشن است .\r\nو در پايان آيه مىفرمايد : « آنها نسبت به فروختن يوسف ، بىاعتنا بودند » ( * ( وَكانُوا فِيه مِنَ الزَّاهِدِينَ ) * ) .\r\nدر حقيقت اين جمله در حكم بيان علت براى جمله قبل است ، اشاره به اينكه اگر آنها يوسف را به بهاى اندك فروختند به خاطر اين بود كه نسبت به اين معامله بىميل و بىاعتنا بودند .\r\nاين موضوع يا به خاطر آن بود كه يوسف را كاروانيان ، ارزان بدست آورده بودند و انسان چيزى را كه ارزان بدست آورد غالبا ارزان از دست مىدهد ، و يا اينكه از اين مىترسيدند كه سر آنها فاش شود ، و مدعى پيدا كنند و يا از اين نظر كه در يوسف نشانه‌هاى غلام بودن را نمىديدند ، بلكه آثار آزادگى و حريت در چهره او نمايان بود و به همين دليل نه فروشندگان چندان رغبت به فروختن او داشتند و نه خريداران .\r\n","description":"","footnote":"","page_name":" 356 ","page_number":356},
  {"content":"\r\n\r\n[ سوره يوسف ‹ 12 › : آيات 21 تا 22 
  ]\r\nوَ قالَ الَّذِي اشْتَراه مِنْ مِصْرَ لامْرَأَتِه أَكْرِمِي مَثْواه عَسى أَنْ يَنْفَعَنا أَوْ نَتَّخِذَه وَلَداً وَكَذلِكَ مَكَّنَّا لِيُوسُفَ فِي الأَرْضِ وَلِنُعَلِّمَه مِنْ تَأْوِيلِ الأَحادِيثِ وَاللَّه غالِبٌ عَلى أَمْرِه وَلكِنَّ أَكْثَرَ النَّاسِ لا يَعْلَمُونَ ‹ 21 › وَلَمَّا بَلَغَ أَشُدَّه آتَيْناه حُكْماً وَعِلْماً وَكَذلِكَ نَجْزِي الْمُحْسِنِينَ ‹ 22 ›\r\n\r\nترجمه :\r\n21 - و آن كس كه او را از سرزمين مصر خريد بهمسرش گفت : مقام وى را گرامى دار ، شايد براى ما مفيد باشد ، و يا او را بعنوان فرزند انتخاب كنيم ، و اينچنين يوسف را در آن سرزمين متمكن ساختيم ، ( ما اين كار را كرديم ) تا تعبير خواب را بياموزد و خداوند بر كار خود پيروز است ، ولى اكثر مردم نمىدانند .\r\n22 - و هنگامى كه بمرحله بلوغ و قوت رسيد ما « حكم » و « علم » به او داديم و اينچنين نيكوكاران را پاداش مىدهيم .\r\n\r\nتفسير : در كاخ عزيز مصر .\r\nداستان پر ماجراى يوسف با برادران كه منتهى به افكندن او در قعر چاه شد بهر صورت پايان پذيرفت ، و فصل جديدى در زندگانى اين كودك خردسال در مصر شروع شد .\r\nبه اين ترتيب كه يوسف را سرانجام به مصر آوردند ، و در معرض فروش گذاردند و طبق معمول چون تحفه نفيسى بود نصيب « عزيز مصر » كه در حقيقت مقام وزارت يا نخست وزيرى فرعون را داشت گرديد ، چرا كه آنها بودند كه مىتوانستند قيمت بيشترى براى اين « غلام ممتاز از تمام جهات » بپردازند ، اكنون ببينيم در خانه عزيز مصر چه مىگذرد ؟ .\r\n","description":"","footnote":"","page_name":" 357 ","page_number":357},
  {"content":"\r\nقرآن مىگويد : « كسى كه يوسف را در مصر خريد ، به همسرش سفارش او را كرد ، و گفت : مقام اين غلام را گرامى دار و به چشم بردگان به او نگاه نكن ، چرا كه ما اميدواريم بهره فراوانى از اين كودك در آينده ببريم و يا او را به عنوان فرزند براى خود انتخاب كنيم » ( * ( وَقالَ الَّذِي اشْتَراه مِنْ مِصْرَ لِامْرَأَتِه أَكْرِمِي مَثْواه عَسى أَنْ يَنْفَعَنا أَوْ نَتَّخِذَه وَلَداً ) * ) ( 1 ) .\r\nاز اين جمله چنين استفاده مىشود كه عزيز مصر فرزندى نداشت و در اشتياق فرزند به سر مىبرد ، هنگامى كه چشمش به اين كودك زيبا و برومند افتاد ، دل به او بست كه بجاى فرزند براى او باشد .\r\nسپس اضافه مىكند « اين چنين يوسف را ، در آن سرزمين ، متمكن و متنعم و صاحب اختيار ساختيم » ( * ( وَكَذلِكَ مَكَّنَّا لِيُوسُفَ فِي الأَرْضِ ) * ) .\r\nاين « تمكين » در ارض ، يا به خاطر آن بود كه آمدن يوسف به مصر و مخصوصا گام نهادن او در محيط زندگى عزيز مصر ، مقدمه اى براى قدرت فوق العاده او در آينده شد ، و يا به خاطر اين بود كه زندگى در قصر عزيز قابل مقايسه با زندگى در قعر چاه نبود ، آن شدت تنهايى و گرسنگى وحشت كجا و اينهمه نعمت و رفاه و آرامش كجا ؟ .\r\nبعد از آن اضافه مىنمايد كه « ما اين كار را كرديم تا تاويل احاديث را به او تعليم دهيم » ( * ( وَلِنُعَلِّمَه مِنْ تَأْوِيلِ الأَحادِيثِ ) * ) .\r\nمنظور از « تاويل احاديث » همانگونه كه سابقا اشاره شد علم تعبير خواب است كه يوسف از طريق آن مىتوانست به بخش مهمى از اسرار آينده آگاهى پيدا كند ، و يا اينكه منظور وحى الهى است چرا كه يوسف با گذشتن از گردنه‌هاى صعب العبور آزمايشهاى الهى در دربار عزيز مصر اين شايستگى را پيدا كرد كه\r\n\r\n","description":"","footnote":"\r\n( 1 ) « مثوا » به معنى مقام از ماده « ثوى » به معنى اقامت است ولى در اينجا به معنى موقعيت و مقام و منزلت مىباشد .\r\n","page_name":" 358 ","page_number":358},
  {"content":"\r\nحامل رسالت و وحى گردد ، ولى احتمال اول مناسبتر به نظر مىرسد .\r\nدر پايان آيه مىفرمايد : « خداوند بر كار خود ، مسلط و غالب است . ولى بسيارى از مردم نميدانند » ( * ( وَاللَّه غالِبٌ عَلى أَمْرِه وَلكِنَّ أَكْثَرَ النَّاسِ لا يَعْلَمُونَ ) * ) .\r\nيكى از مظاهر عجيب قدرت خداوند و تسلطش بر كارها اين است كه در بسيارى از موارد وسائل پيروزى و نجات انسان را بدست دشمنانش فراهم مىسازد ، چنان كه در مورد يوسف اگر نقشه برادران نبود او هرگز به چاه نمىرفت و اگر به چاه نرفته بود ، به مصر نمىآمد ، و اگر به مصر نيامده بود نه به زندان مىرفت و نه آن خواب عجيب فرعون و نه سرانجام عزيز مصر مىشد .\r\nدر حقيقت خداوند يوسف را با دست برادران بر تخت قدرت نشاند ، هر چند آنها چنين تصور مىكردند كه او را در چاه بدبختى سرنگون ساختند .\r\nيوسف در اين محيط جديد كه در حقيقت يكى از كانونهاى مهم سياسى مصر بود ، با مسائل تازه اى روبرو شد ، در يك طرف دستگاه خيره كننده كاخهاى رؤيايى و ثروتهاى بيكران طاغوتيان مصر را مشاهده مىكرد ، و در سوى ديگر منظره بازار برده فروشان در ذهن او مجسم مىشد ، و از مقايسه اين دو با هم ، رنج و درد فراوانى را كه اكثريت توده مردم متحمل مىشدند بر روح و فكر او سنگينى مينمود و در فكر پايان دادن به اين وضع - در صورت قدرت - بود .\r\nآرى او بسيار چيزها در اين محيط پر غوغاى جديد آموخت ، همواره در قلبش طوفانى از غم و اندوه در جريان بود ، چرا كه در آن شرائط كارى از دستش ساخته نبود و او در اين دوران دائما مشغول به خودسازى ، و تهذيب نفس بود ، قرآن مىگويد : « هنگامى كه او به مرحله بلوغ و تكامل جسم و جان رسيد و آمادگى براى پذيرش انوار وحى پيدا كرد ، ما حكم و علم به او داديم » ( * ( وَلَمَّا بَلَغَ أَشُدَّه آتَيْناه حُكْماً وَعِلْماً ) * ) .\r\n","description":"","footnote":"","page_name":" 359 ","page_number":359},
  {"content":"\r\n« و اين چنين نيكوكاران را پاداش مىدهيم » ( * ( وَكَذلِكَ نَجْزِي الْمُحْسِنِينَ ) * ) .\r\n« اشد » از ماده « شد » به معنى گره محكم است و در اينجا اشاره به استحكام جسمانى و روحانى مىباشد ، بعضى گفته‌اند اشد ، جمعى است كه مفرد ندارد ، ولى بعضى ديگر آن را جمع « شد » ( بر وزن سد ) مىدانند ولى بهر حال معنى جمعى آن قابل انكار نيست .\r\nمنظور از حكم و علم كه در آيه بالا مىفرمايد ما آن را پس از رسيدن يوسف به حد بلوغ جسمى و روحى به او بخشيديم ، يا مقام وحى و نبوت است چنان كه بعضى از مفسران گفته‌اند و يا اينكه منظور از « حكم » ، عقل و فهم و قدرت بر داورى صحيح كه خالى از هوا پرستى و اشتباه باشد و منظور از « علم » ، آگاهى و دانشى است كه جهلى با آن توام نباشد ، و هر چه بود اين « حكم و علم » دو بهره ممتاز و پر ارزش الهى بود كه خدا به يوسف بر اثر پاكى و تقوا و صبر و شكيبايى و توكل داد ، كه همه اينها در كلمه « محسنين » جمع است .\r\nبعضى از مفسران مجموعه احتمالات حكم و علم را در اينجا سه احتمال ذكر كرده‌اند :\r\n1 - حكم اشاره به مقام نبوت ( چون پيامبر حاكم بر حق است ) و علم اشاره به علم دين است .\r\n2 - حكم به معنى خويشتن دارى در برابر هوسهاى سر كش است كه در اينجا اشاره به حكمت عملى است ، و علم اشاره به حكمت و دانش نظرى است ، و مقدم داشتن حكم بر علم ، به خاطر آنست كه تا انسان تهذيب نفس و خودسازى نكند به علم صحيح راه نمىيابد .\r\n3 - حكم به معنى اين است كه انسان به مقام « نفس مطمئنه » برسد و تسلط بر خويشتن پيدا كند آن چنان كه بتواند نفس اماره و وسوسه گر را كنترل كند و منظور از علم ، انوار قدسيه و اشعه فيض الهى است كه از عالم ملكوت بر قلب\r\n","description":"","footnote":"","page_name":" 360 ","page_number":360},
  {"content":"\r\nپاك آدمى پرتوافكن مىشود ( 1 ) .\r\n\r\nنكته‌ها :\r\n\r\n[ 1 - چرا نام عزيز مصر برده نشد 
  ]\r\n1 - از جمله مسائلى كه در آيات فوق جلب توجه مىكند اين است كه نام عزيز مصر در آن برده نشده . تنها گفته شده است آن كسى كه از مصر يوسف را خريد . اما اين كس چه كسى بوده در آيه بيان نگرديده است در آيات آينده باز مىبينيم يك مرتبه پرده از روى عنوان اين شخص بر داشته نمىشود و تدريجا معرفى مىگردد مثلا در آيه 25 مىفرمايد « وَأَلْفَيا سَيِّدَها لَدَى الْبابِ » « هنگامى كه يوسف تسليم عشق زليخا نشد و به سوى در خروجى فرار كرد آقاى آن زن را دم در ناگهان مشاهده كرد » .\r\nاز اين آيات كه مىگذريم به آيه 30 مىرسيم كه تعبير « امراة العزيز » ( همسر عزيز ) در آن شده است .\r\nاين بيان تدريجى يا به خاطر آن است كه قرآن طبق سنتى كه دارد هر سخنى را به مقدار لازم بازگو مىكند كه اين از نشانه‌هاى فصاحت و بلاغت است و يا اينكه همانگونه كه امروز نيز در ادبيات معمول است به هنگام ذكر يك داستان از يك نقطه سر بسته شروع مىكنند تا حس كنجكاوى خواننده را بر انگيزند و نظر او را به سوى داستان جذب كنند .\r\n\r\n[ 2 - رابطه تعبير خواب با آمدن يوسف به كاخ عزيز مصر 
  ]\r\n2 - نكته ديگرى كه در آيات فوق سؤالانگيز است اين است كه موضوع آگاهى از تعبير خواب چه رابطه اى با آمدن يوسف به كاخ عزيز مصر دارد كه با « لام » در « لنعلمه » كه « لام غايت » است به آن اشاره شده است .\r\n\r\n","description":"","footnote":"\r\n( 1 ) تفسير كبير فخر رازى جلد 18 صفحه 111 .\r\n","page_name":" 361 ","page_number":361},
  {"content":"\r\nولى توجه به اين نكته ممكن است پاسخى براى سؤال فوق باشد كه بسيارى از مواهب علمى را خداوند در مقابل پرهيز از گناه و مقاومت در برابر هوسهاى سركش مىبخشد و به تعبير ديگر اين مواهب كه ثمره روشن بينيهاى قلبى است جائزه اى مىباشد كه خداوند به اين گونه اشخاص مىبخشد .\r\nدر حالات « ابن سيرين » معبر معروف خواب مىخوانيم كه او مرد بزازى بود ، بسيار زيبا ، زنى دل به او بست و با حيله‌هاى مخصوصى ، او را به خانه خود برده درها را به روى او بست ، اما او تسليم هوسهاى آن زن نشد و مرتبا مفاسد اين گناه بزرگ را بر او مىشمرد ، ولى آتش هوس او به قدرى سركش بود كه آب موعظه آن را خاموش نمىساخت ، ابن سيرين براى نجات از چنگال او چاره اى انديشيد ، بر خاست و بدن خود را با اشياء آلوده اى كه در آن خانه بود چنان كثيف آلوده و نفرت انگيز ساخت كه هنگامى كه زن آن منظره را ديد از او متنفر شد ، و او را از خانه بيرون كرد . مىگويند ابن سيرين بعد از اين ماجرا فراست و هوشيارى فوق العاده اى در تعبير خواب نصيبش شد و داستانهاى عجيبى از تعبير خواب او در كتابها نوشته‌اند كه از عمق اطلاعات او در اين زمينه خبر مىدهد .\r\nبنا بر اين ممكن است يوسف اين علم و آگاهى خاص را به خاطر تسلط بر نفس در مقابل جاذبه فوق العاده همسر عزيز مصر پيدا كرده باشد .\r\nاز اين گذشته در آن عصر و زمان دربار زمامداران بزرگ ، مركز معبران خواب بود و جوان هوشيارى همچون يوسف مىتوانست در دربار عزيز مصر از تجربيات ديگران آگاهى يابد و آمادگى روحى را براى افاضه علم الهى در اين زمينه حاصل كند .\r\nبه هر حال اين نه اولين بار و نه آخرين بار است كه خداوند به بندگان مخلصى كه در ميدان جهاد نفس بر هوسهاى سركش پيروز مىشوند مواهبى از علوم و دانشها مىبخشد كه با هيچ مقياس مادى قابل سنجش نيست حديث معروف « العلم\r\n","description":"","footnote":"","page_name":" 362 ","page_number":362},
  {"content":"\r\nنور يقذفه اللَّه فى قلب من يشاء » نيز مىتواند اشاره به اين واقعيت باشد .\r\nاين علم و دانشى نيست در محضر استاد خوانده شود و يا اينكه بىحساب به كسى بدهند . اينها جوائزى است براى برندگان مسابقه جهاد با نفس ! .\r\n\r\n3 - منظور از بلوغ اشد چيست ؟ .\r\nگفتيم « اشد » به معنى استحكام و قوت جسمى و روحى است و « بلوغ اشد » به معنى رسيدن به اين مرحله است ولى اين عنوان در قرآن مجيد به مراحل مختلفى از عمر انسان اطلاق شده است .\r\nگاهى به معنى سن بلوغ آمده مانند : وَلا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّه : ( اسراء - 34 ) « نزديك مال يتيم نشويد مگر به نحو احسن تا زمانى كه به حد بلوغ برسد » .\r\nو گاهى به معنى رسيدن به چهل سالگى است مانند « حَتَّى إِذا بَلَغَ أَشُدَّه وَبَلَغَ أَرْبَعِينَ سَنَةً ، ( تا زمانى كه بلوغ اشد پيدا كند و به چهل سال برسد ) ( احقاف - 15 ) .\r\nو گاهى به معنى مرحله قبل از پيرى آمده مانند : ثُمَّ يُخْرِجُكُمْ طِفْلًا ثُمَّ لِتَبْلُغُوا أَشُدَّكُمْ ثُمَّ لِتَكُونُوا شُيُوخاً ( غافر - 67 ) .\r\n( سپس خداوند شما را به صورت اطفالى از عالم چنين بيرون مىفرستد ، سپس به مرحله استحكام جسم و روح مىرسيد سپس به مرحله پيرى ) .\r\nاين تفاوت تعبيرات ممكن است به خاطر اين باشد كه انسان براى رسيدن به استحكام روح و جسم مراحلى را مىپيمايد كه بدون شك رسيدن به حد بلوغ يكى از آنها است و رسيدن به چهل سالگى كه معمولا توام با يك نوع پختگى در فكر و عقل مىباشد مرحله ديگر است و همچنين قبل از آنكه انسان قوس نزولى خود را سير كند و به وهن و سستى گرايد .\r\n","description":"","footnote":"","page_name":" 363 ","page_number":363},
  {"content":"\r\nولى به هر حال در آيه مورد بحث منظور همان مرحله بلوغ جسمى و روحى است كه در يوسف در آغاز جوانى پيدا شد « فخر رازى » در تفسيرش در اين زمينه سخنى دارد كه ذيلا مىشنويد :\r\n« مدت گردش ماه ( تا هنگامى كه به محاق برسد ) 28 روز است هنگامى كه آن را به چهار قسمت تقسيم كنيم هر قسمتى 7 روز مىشود ( كه عدد ايام هفته را تشكيل مىدهد ) .\r\nلذا دانشمندان احوال بدن انسان را به چهار دوره هفت ساله تقسيم كرده‌اند :\r\nنخست هنگامى كه او متولد مىشود ضعيف و ناتوان است هم از نظر جسم و هم از نظر روح ، اما به هنگامى كه به سن 7 سالگى رسيد آثار هوش و فكر و قوت جسمانى در او ظاهر مىشود .\r\nاو وارد مرحله دوم مىشود و به تكامل خود ادامه مىدهد تا چهارده سالگى را پشت سر بگذارد و 15 ساله شود در اين هنگام به مرحله بلوغ جسمى و روحى رسيده و شهوت جنسى در او به حركت در مىآيد ( و با تكميل سال پانزدهم ) مكلف مىشود .\r\nباز به تكامل خود ادامه مىدهد تا دور سوم را به پايان رساند و مرحله جديدى را طى كند و بالآخره با پايان گرفتن دور چهارم و رسيدن به 28 سالگى مدت رشد و نمو جسمانى پايان مىگيرد ، و انسان وارد مرحله تازه اى كه مرحله توقف است مىگردد و اين همان زمان « بلوغ اشد » است و اين حالت توقف تا پايان دور پنجم يعنى 35 سالگى ادامه دارد ( و از آن به بعد سير نزولى آغاز مىشود ) ( 1 ) .\r\nتقسيم بندى فوق گرچه تا حدودى قابل قبول است ولى دقيق به نظر نمىرسد زيرا اولا مرحله بلوغ در پايان دور دوم نيست و همچنين پايان رشد جسمانى طبق آنچه دانشمندان امروزى مىگويند 25 سالگى است و بلوغ فكرى كامل طبق\r\n\r\n","description":"","footnote":"\r\n( 1 ) تفسير فخر رازى جلد 18 صفحه 111 .\r\n","page_name":" 364 ","page_number":364},
  {"content":"\r\nبعضى از روايات در چهل سالگى است . و از همه اينها گذشته آنچه در بالا گفته شد يك قانون همگانى محسوب نمىشود كه در باره همه اشخاص صادق باشد .\r\n\r\n[ 4 - پاداش نيكو كاران 
  ]\r\n4 - آخرين نكته اى كه در اينجا توجه به آن لازم است اينكه : قرآن در آيات فوق به هنگامى كه سخن از دادن حكمت و علم به يوسف مىگويد اضافه مىكند : « اين چنين نيكوكاران را پاداش مىدهيم » يعنى مواهب الهى حتى به پيامبران بىحساب نيست . و هر كس به اندازه نيكوكارى و احسانش از درياى بىكران فيض الهى بهره مىگيرد . همانگونه كه يوسف در برابر صبر و استقامت در مقابل آن همه مشكلات سهم وافرى نصيبش شد .\r\n\r\n[ سوره يوسف ‹ 12 › : آيات 23 تا 24 
  ]\r\nوَ راوَدَتْه الَّتِي هُوَ فِي بَيْتِها عَنْ نَفْسِه وَغَلَّقَتِ الأَبْوابَ وَقالَتْ هَيْتَ لَكَ قالَ مَعاذَ اللَّه إِنَّه رَبِّي أَحْسَنَ مَثْوايَ إِنَّه لا يُفْلِحُ الظَّالِمُونَ ‹ 23 › وَلَقَدْ هَمَّتْ بِه وَهَمَّ بِها لَوْ لا أَنْ رَأى بُرْهانَ رَبِّه كَذلِكَ لِنَصْرِفَ عَنْه السُّوءَ وَالْفَحْشاءَ إِنَّه مِنْ عِبادِنَا الْمُخْلَصِينَ ‹ 24 ›\r\n\r\nترجمه :\r\n23 - و آن زن كه يوسف در خانه او بود از او تمناى كامجويى كرد و درها را بست و گفت بشتاب بسوى آنچه براى تو مهياست ! ( يوسف ) گفت پناه مىبرم به خدا ، او ( عزيز مصر ) صاحب نعمت من است ، مقام مرا گرامى داشته ( آيا ممكن است به او ظلم و خيانت كنم ؟ ) مسلما ظالمان رستگار نمىشوند .\r\n24 - آن زن قصد او را كرد ، و او نيز - اگر برهان پروردگار را نمىديد - قصد وى را - مىنمود ، اينچنين كرديم تا بدى و فحشاء را از او دور سازيم چرا كه او از بندگان مخلص ما بود .\r\n","description":"","footnote":"","page_name":" 365 ","page_number":365},
  {"content":"\r\n\r\nتفسير :\r\n\r\nعشق سوزان همسر عزيز مصر .\r\nيوسف با آن چهره زيبا و ملكوتيش ، نه تنها عزيز مصر را مجذوب خود كرد ، بلكه قلب همسر عزيز را نيز به سرعت در تسخير خود در آورد ، و عشق او پنجه در اعماق جان او افكند و با گذشت زمان ، اين عشق ، روز بروز داغتر و سوزانتر شد ، اما يوسف پاك و پرهيزكار جز به خدا نمىانديشيد و قلبش تنها در گرو « عشق خدا » بود .\r\nامور ديگرى نيز دست به دست هم داد و به عشق آتشين همسر عزيز ، دامن زد .\r\nنداشتن فرزند از يك سو ، غوطه ور بودن در يك زندگى پر تجمل اشرافى از سوى ديگر ، و نداشتن هيچگونه گرفتارى در زندگى داخلى آن چنان كه معمول اشراف و متنعمان است از سوى سوم ، و بىبند و بارى شديد حاكم بر دربار مصر از سوى چهارم ، اين زن را كه از ايمان و تقوى نيز بهره اى نداشت در امواج وسوسه‌هاى شيطانى فرو برد ، آن چنان كه سرانجام تصميم گرفت مكنون دل خويش را با يوسف در ميان بگذارد و از او تقاضاى كامجويى كند .\r\nاو از تمام وسائل و روشها براى رسيدن به مقصد خود در اين راه استفاده كرد ، و با خواهش و تمنا ، كوشيد در دل او اثر كند آن چنان كه قرآن مىگويد : « آن زن كه يوسف در خانه او بود پى در پى از او تمناى كامجويى كرد » ( * ( وَراوَدَتْه الَّتِي هُوَ فِي بَيْتِها عَنْ نَفْسِه ) * ) .\r\nجمله « راودته » از ماده « مراوده » در اصل به معنى جستجوى مرتع و چراگاه است و مثل معروف : الرائد لا يكذب قومه ( كسى كه دنبال چراگاه مىرود به قوم و قبيله خود دروغ نمىگويد ) اشاره به همين است و همچنين به ميل سرمه دان كه آهسته سرمه را با آن به چشم مىكشند ، « مرود » ( بر وزن منبر ) گفته مىشود ، و سپس به هر كارى كه با مدارا و ملايمت طلب شود ، اطلاق شده است .\r\n","description":"","footnote":"","page_name":" 366 ","page_number":366},
  {"content":"\r\nاين تعبير اشاره به اين است كه همسر عزيز براى رسيدن به منظور خود به اصطلاح از طريق مسالمتآميز و خالى از هر گونه تهديد با نهايت ملايمت و اظهار محبت از يوسف دعوت كرد .\r\nسر انجام آخرين راهى كه به نظرش رسيد اين بود يك روز او را تنها در خلوتگاه خويش بدام اندازد ، تمام وسائل تحريك او را فراهم نمايد ، جالبترين لباسها ، بهترين آرايشها ، خوشبوترين عطرها را به كار برد ، و صحنه را آن چنان بيارايد كه يوسف نيرومند را به زانو در آورد .\r\nقرآن مىگويد : « او تمام درها را محكم بست و گفت : بيا كه من در اختيار توام » ! ! ( * ( وَغَلَّقَتِ الأَبْوابَ وَقالَتْ هَيْتَ لَكَ ) * ) .\r\n« غلقت » معنى مبالغه را مىرساند و نشان مىدهد كه او همه درها را محكم بست ، و اين خود مىرساند كه يوسف را به محلى از قصر كشانده كه از اطاقهاى تو در تويى تشكيل شده بود ، و بطورى كه در بعضى از روايات آمده است او هفت در را بست .\r\nتا يوسف هيچ راهى براى فرار نداشته باشد .\r\nبه علاوه او شايد با اين عمل مىخواست به يوسف بفهماند كه نگران از فاش شدن نتيجه كار نباشد ، چرا كه هيچكس را قدرت نفوذ به پشت اين درهاى بسته نيست .\r\nدر اين هنگام كه يوسف همه جريانها را به سوى لغزش و گناه مشاهده كرد ، و هيچ راهى از نظر ظاهر براى او باقى نمانده بود ، در پاسخ زليخا به اين جمله قناعت كرد و گفت : « پناه مىبرم به خدا » ( * ( قالَ مَعاذَ اللَّه ) * ) .\r\nيوسف به اين ترتيب خواسته نامشروع همسر عزيز را با قاطعيت رد كرد ، و به او فهماند كه هرگز در برابر او تسليم نخواهد شد ، و در ضمن اين واقعيت را به او و به همه كس فهماند كه در چنين شرائط سخت و بحرانى براى رهايى از\r\n","description":"","footnote":"","page_name":" 367 ","page_number":367},
  {"content":"\r\nچنگال وسوسه‌هاى شيطان و آنها كه خلق و خوى شيطانى دارند ، تنها راه نجات ، پناه بردن به خداست ، خدايى كه خلوت و جمع براى او يكسان است و هيچ چيز در برابر اراده اش مقاومت نمىكند .\r\nاو با ذكر اين جمله كوتاه ، هم به يگانگى خدا از نظر عقيده و هم از نظر عمل ، اعتراف نمود .\r\nسپس اضافه كرد : از همه چيز گذشته « من چگونه مىتوانم تسليم چنين خواسته اى بشوم ، در حالى كه در خانه عزيز مصر زندگى مىكنم و در كنار سفره او هستم و او مقام مرا گرامى داشته است » ( * ( إِنَّه رَبِّي أَحْسَنَ مَثْوايَ ) * ) .\r\nآيا اين ظلم و ستم و خيانت آشكار نيست ؟ « مسلما ستمگران رستگار نخواهند شد » ( * ( إِنَّه لا يُفْلِحُ الظَّالِمُونَ ) * ) .\r\n\r\nمنظور از « رب » در اين جمله كيست ؟ .\r\nدر ميان مفسران گفتگوى بسيار است ، اكثر مفسران چنان كه مرحوم طبرسى در مجمع البيان و نويسنده المنار در المنار مىگويد رب را به معنى وسيع كلمه گرفته‌اند و گفته‌اند منظور از آن « عزيز مصر » است ، كه در احترام و اكرام يوسف ، فرو گذار نمىكرد ، و از همان آغاز كار سفارش يوسف را با جمله « * ( أَكْرِمِي مَثْواه ) * » به همسرش نمود .\r\nو گمان اينكه كلمه « رب » در اين معنى به كار نمىرود ، كاملا اشتباه است ، زيرا در همين سوره چندين بار كلمه « رب » به غير از خدا ، اطلاق شده است ، گاهى از زبان يوسف و گاهى از زبان غير يوسف .\r\nمثلا در داستان تعبير خواب زندانيان مىخوانيم كه يوسف به آن زندانى كه بشارت آزادى داده بود گفت : مرا به رب خود ( سلطان مصر ) يادآورى كن ، و قالَ لِلَّذِي ظَنَّ أَنَّه ناجٍ مِنْهُمَا اذْكُرْنِي عِنْدَ رَبِّكَ ( آيه 42 ) .\r\n","description":"","footnote":"","page_name":" 368 ","page_number":368},
  {"content":"\r\nو باز از زبان يوسف مىخوانيم هنگامى كه فرستاده فرعون مصر نزد او آمد ، گفت به نزد رب خود ( فرعون ) باز گرد و از او بخواه ، تحقيق كند ، چرا زنان مصر دستهاى خود را بريدند فلما جاءه الرَّسُولُ قالَ ارْجِعْ إِلى رَبِّكَ فَسْئَلْه ما بالُ النِّسْوَةِ اللَّاتِي قَطَّعْنَ أَيْدِيَهُنَّ ( آيه 50 ) .\r\nدر آيه 41 همين سوره از زبان يوسف و در ذيل آيه 42 از زبان قرآن مىخوانيم كه كلمه « رب » به مالك و صاحب نعمت ، اطلاق شده است .\r\nبنا بر اين ملاحظه مىكنيد كه در همين سوره در چهار مورد ، غير از مورد بحث ، كلمه « رب » به غير خدا اطلاق شده است ، هر چند در همين سوره و سوره‌هاى ديگر قرآن ، اين كلمه كرارا به پروردگار جهان گفته شده است ، منظور اين است كه اين يك كلمه مشترك است و به هر دو معنى اطلاق مىگردد .\r\nولى به هر حال بعضى از مفسرين ، ترجيح داده‌اند كه كلمه « رب » در آيه مورد بحث * ( إِنَّه رَبِّي أَحْسَنَ مَثْوايَ ) * ، به معنى خداوند است ، زيرا كلمه « اللَّه » كه در كنار آن ذكر شده سبب مىشود كه ضمير به آن بر گردد ، و در اين صورت معنى جمله چنين مىشود كه من به خدا پناه مىبرم خدايى كه پروردگار من است و مقام و منزلت مرا گرامى داشت ، و هر نعمتى دارم از ناحيه او است ، ولى توجه به سفارش عزيز مصر با جمله « * ( أَكْرِمِي مَثْواه ) * » و تكرار آن در آيه مورد بحث ، معنى اول را تقويت مىكند .\r\nدر تورات در فصل 39 شماره 8 و 9 و 10 چنين آمده : « و بعد از اين مقدمات واقع شد اينكه » زن آقايش « چشمان خود را بر يوسف انداخته به او گفت با من بخواب ، اما او ابا نموده به زن آقايش گفت ، اينك آقايم به آنچه با من در خانه است عارف نيست و تمامى ما يملكش به دست من سپرده است ، در اين خانه از من بزرگترى نيست و از من چيزى مضايقه نكرده است جز تو چون كه زن او مىباشى پس اين قباحت عظيم را چگونه خواهم كرد به خدا گناه بورزم » . . . اين جمله هاى\r\n","description":"","footnote":"","page_name":" 369 ","page_number":369},
  {"content":"\r\nتورات نيز مؤيد معنى اول است .\r\nدر اينجا كار يوسف و همسر عزيز به باريكترين مرحله و حساسترين وضع مىرسد ، كه قرآن با تعبير پر معنايى از آن سخن مىگويد « همسر عزيز مصر ، قصد او را كرد و يوسف نيز ، اگر برهان پروردگار را نمىديد ، چنين قصدى مىنمود » ! ( * ( وَلَقَدْ هَمَّتْ بِه وَهَمَّ بِها لَوْ لا أَنْ رَأى بُرْهانَ رَبِّه ) * ) .\r\nدر معنى اين جمله در ميان مفسران گفتگوى بسيار است كه مىتوان همه را در سه تفسير زير خلاصه كرد :\r\n1 - همسر عزيز تصميم بر كامجويى از يوسف داشت و نهايت كوشش خود را در اين راه به كار برد ، يوسف هم به مقتضاى طبع بشرى و اينكه جوانى نوخواسته بود ، و هنوز همسرى نداشت ، و در برابر هيجانانگيزترين صحنه‌هاى جنسى قرار گرفته بود . چنين تصميمى را مىگرفت هر گاه برهان پروردگار يعنى روح ايمان و تقوى و تربيت نفس و بالآخره مقام « عصمت » در اين وسط حائل نمىشد ! .\r\nبنا بر اين تفاوتى ميان « هم » ( قصد ) همسر عزيز و يوسف اين بود ، كه از يوسف ، مشروط بود به شرطى كه حاصل نشد ( يعنى عدم وجود برهان پروردگار ) ولى از همسر عزيز مطلق بود و چون داراى چنين مقام تقوا و پرهيزكارى نبود ، چنين تصميمى را گرفت و تا آخرين مرحله پاى آن ايستاد تا پيشانيش به سنگ خورد .\r\nنظير اين تعبير در ادبيات عرب و فارسى نيز داريم ، مثل اينكه مىگوئيم :\r\nافراد بىبند و بار تصميم گرفتند ميوه‌هاى باغ فلان كشاورز را غارت كنند ، من هم اگر ساليان دراز در مكتب استاد تربيت نشده بودم ، چنين تصميمى را مىگرفتم .\r\nبنا بر اين تصميم يوسف مشروط به شرطى كه حاصل نشد و اين امر نه تنها با مقام عصمت و تقواى يوسف منافات ندارد بلكه توضيح و بيان اين مقام و الا است .\r\nطبق اين تفسير از يوسف ، هيچ حركتى كه نشانه تصميم بر گناه باشد\r\n","description":"","footnote":"","page_name":" 370 ","page_number":370},
  {"content":"\r\nسر نزده است ، بلكه در دل تصميم هم نگرفته است .\r\nبنا بر اين بعضى روايات كه مىگويد : يوسف آماده كام گيرى از همسر عزيز شد ، و حتى لباس را از تن بيرون كرد ، و تعبيرات ديگرى كه ما از نقل آن شرم داريم ، همه بىاساس و مجعول است ، و اينها اعمالى است كه در خور افراد آلوده و بىبند و بار و ناپاك و نادرست است ، چگونه مىتوان يوسف را با آن قداست روح و مقام تقوا به چنين كارهايى متهم ساخت .\r\nجالب اينكه : در حديثى از امام على بن موسى الرضا ع همين تفسير اول در عبارت بسيار فشرده و كوتاهى بيان شده است آنجا كه « مامون » خليفه عباسى از امام مىپرسد آيا شما نمىگوئيد پيامبران معصومند ؟ فرمود آرى ، گفت : پس اين آيه قرآن تفسيرش چيست ؟ * ( وَلَقَدْ هَمَّتْ بِه وَهَمَّ بِها لَوْ لا أَنْ رَأى بُرْهانَ رَبِّه ) * .\r\nامام فرمود :\r\n* ( لَقَدْ هَمَّتْ بِه ) * و لو لا * ( أَنْ رَأى بُرْهانَ رَبِّه ) * لهم بها كما همت به ، لكنه كان معصوما و المعصوم لا يهم بذنب و لا ياتيه . . . فقال المامون للَّه درك يا ابا الحسن ! : « همسر عزيز تصميم به كامجويى از يوسف گرفت ، و يوسف نيز اگر برهان پروردگارش را نمىديد ، همچون همسر عزيز مصر تصميم مىگرفت ، ولى او معصوم بود و معصوم هرگز قصد گناه نمىكند و به سراغ گناه هم نمىرود » مامون ( از اين پاسخ لذت برد ) و گفت : آفرين بر تو اى ابو الحسن ! ( 1 ) 2 - تصميم همسر عزيز مصر و يوسف ، هيچكدام مربوط به كامجويى جنسى نبود ، بلكه تصميم بر حمله و زدن يكديگر بود ، همسر عزيز به خاطر اينكه در عشق شكست خورده بود ، و روح انتقامجويى در وى پديد آمده بود و يوسف به خاطر دفاع از خويشتن و تسليم نشدن در برابر تحميل آن زن .\r\nاز جمله قرائنى كه براى اين موضوع ذكر كرده‌اند اين است كه همسر عزيز تصميم خود را بر كامجويى خيلى قبل از اين گرفته بود و تمام مقدمات آن را\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 421 .\r\n","page_name":" 371 ","page_number":371},
  {"content":"\r\nانجام داده بود ، بنا بر اين جاى اين نداشت كه قرآن بگويد او تصميم بر اين كار گرفت چرا كه اين لحظه ، لحظه تصميم نبود .\r\nديگر اينكه پيدا شدن حالت خشونت و انتقامجويى ، پس از اين شكست ، طبيعى است زيرا او تمام آنچه را در توان داشت از طريق ملايمت با يوسف به خرج داد ، و چون نتوانست از اين راه در او نفوذ كند به حربه ديگر متوسل شد كه حربه خشونت بود .\r\nسوم اينكه در ذيل اين آيه مىخوانيم * ( كَذلِكَ لِنَصْرِفَ عَنْه السُّوءَ وَالْفَحْشاءَ ) * :\r\n« ما هم » بدى « و هم » فحشاء « را از يوسف بر طرف ساختيم » فحشاء ، همان آلودگى به بى عفتى است ، و سوء نجات از چنگال ضربه همسر عزيز مصر .\r\nولى به هر حال يوسف ، چون برهان پروردگار را ديد ، از گلاويز شدن به آن زن خوددارى كرد مبادا به او حمله كند و او را مضروب سازد و اين خود دليلى شود كه او قصد تجاوز را داشته ، و لذا ترجيح داد كه خود را از آن محل دور سازد و به سوى در فرار كند .\r\n3 - بدون شك ، يوسف جوانى بود با تمام احساسات جوانى ، هر چند غرائز نيرومند او تحت فرمان عقل و ايمان او بود ، ولى طبيعى است كه هر گاه چنين انسانى در برابر صحنه‌هاى فوق العاده هيجان انگيز قرار گيرد ، طوفانى در درون او بر پا مىشود ، و غريزه و عقل به مبارزه با يكديگر بر مىخيزند ، هر قدر امواج عوامل تحريك كننده نيرومندتر باشد ، كفه غرائز ، قوت مىگيرد ، تا آنجا كه ممكن است در يك لحظه زود گذر به آخرين مرحله قدرت برسد ، آن چنان كه اگر از اين مرحله ، گامى فراتر رود ، لغزشگاه هولناكى است ، ناگهان نيروى ايمان و عقل به هيجان در مىآيد و به اصطلاح بسيج مىشود و كودتا مىكند ، و قدرت غريزه را كه تا لب پرتگاه كشانيده بود به عقب ميراند .\r\nقرآن مجيد اين لحظه زود گذر حساس و بحرانى را كه در ميان دو زمان\r\n","description":"","footnote":"","page_name":" 372 ","page_number":372},
  {"content":"\r\nآرامش و قابل اطمينان قرار گرفته بود ، در آيه فوق ، ترسيم كرده است ، بنا بر اين منظور از جمله « * ( هَمَّ بِها لَوْ لا أَنْ رَأى بُرْهانَ رَبِّه ) * » اين است كه در كشمكش غريزه و عقل ، يوسف تا لب پرتگاه كشيده شد ، اما ناگهان ، بسيج فوق العاده نيروى ايمان و عقل ، طوفان غريزه را در هم شكست ( 1 ) تا كسى گمان نكند اگر يوسف توانست خود را از اين پرتگاه برهاند ، كار ساده اى انجام داده چرا كه عوامل گناه و هيجان در وجود او ، ضعيف بود ، نه هرگز ، او نيز براى حفظ پاكى خويش در اين لحظه حساس دست به شديدترين مبارزه و جهاد با نفس زد .\r\n\r\nمنظور از برهان پروردگار چيست ؟\r\n« برهان » در اصل مصدر « بره » به معنى سفيد شدن است ، و سپس به هر گونه دليل محكم و نيرومند كه موجب روشنايى مقصود شود ، برهان گفته شده است ، بنا بر اين برهان پروردگار كه باعث نجات يوسف شد ، يك نوع دليل روشن الهى بوده است كه مفسران در باره آن احتمالات زيادى داده‌اند ، از جمله :\r\n1 - علم و ايمان و تربيت انسانى و صفات برجسته .\r\n2 - آگاهى او نسبت به حكم تحريم زنا .\r\n3 - مقام نبوت و معصوم بودن از گناه .\r\n4 - يك نوع امداد و كمك الهى كه بخاطر اعمال نيكش در اين لحظه حساس به سراغ او آمد .\r\n5 - از روايتى استفاده مىشود كه در آنجا بتى بود ، كه معبود همسر عزيز محسوب مىشد ، ناگهان چشم آن زن به بت افتاد ، گويى احساس كرد با چشمانش خيره خيره به او نگاه مىكند و حركات خيانت آميزش را با خشم مىنگرد ، برخاست و لباسى به روى بت افكند ، مشاهده اين منظره طوفانى در دل يوسف پديد آورد ،\r\n\r\n","description":"","footnote":"\r\n( 1 ) اقتباس از تفسير فى ظلال ذيل آيه جلد 4 صفحه 711 .\r\n","page_name":" 373 ","page_number":373},
  {"content":"\r\nتكانى خورد و گفت : تو كه از يك بت بىعقل و شعور و فاقد حس و تشخيص ، شرم دارى ، چگونه ممكن است من از پروردگارم كه همه چيز را مىداند و از همه خفايا و خلوتگاهها با خبر است ، شرم و حيا نكنم ؟ .\r\nاين احساس ، توان و نيروى تازه اى به يوسف بخشيد و او را در مبارزه شديدى كه در اعماق جانش ميان غريزه و عقل بود كمك كرد ، تا بتواند امواج سركش غريزه را عقب براند ( 1 ) .\r\nدر عين حال هيچ مانعى ندارد كه تمام اين معانى يك جا منظور باشد زيرا در مفهوم عام « برهان » همه جمع است ، و در آيات قرآن و روايات ، كلمه « برهان » به بسيارى از معانى فوق اطلاق شده است .\r\nاما روايات بىمدركى كه بعضى از مفسران نقل كرده‌اند كه مىگويد يوسف تصميمش را بر گناه گرفته بود كه ناگهان در يك حالت مكاشفه جبرئيل يا يعقوب را مشاهده كرد ، كه انگشت خود را با دندان مىگزيد ، يوسف اين منظره را ديد و عقب نشينى كرد ، اين گونه روايات كه هيچ سند معتبرى ندارد ، به روايات اسرائيلى ميماند كه زائيده مغزهاى انسانهاى كوتاه فكرى است كه هرگز مقام انبياء را درك نكرده‌اند .\r\nاكنون به تفسير بقيه آيه توجه كنيد : قرآن مجيد مىگويد « ما اين چنين برهان خويش را به يوسف نشان داديم ، تا بدى و فحشاء را از او دور سازيم » ( * ( كَذلِكَ لِنَصْرِفَ عَنْه السُّوءَ وَالْفَحْشاءَ ) * ) .\r\n« چرا كه او از بندگان برگزيده و با اخلاص ما بود » ( * ( إِنَّه مِنْ عِبادِنَا الْمُخْلَصِينَ ) * ) .\r\nاشاره به اينكه اگر ما امداد غيبى و كمك معنوى را به يارى او فرستاديم ، تا\r\n\r\n","description":"","footnote":"\r\n( 1 ) نور الثقلين جلد 2 صفحه 422 و تفسير قرطبى صفحه 3398 جلد پنجم .\r\n","page_name":" 374 ","page_number":374},
  {"content":"\r\nاز بدى و گناه رهايى يابد ، بىدليل نبود ، او بنده اى بود كه با آگاهى و ايمان و پرهيزگارى و عمل پاك ، خود را ساخته بود ، و قلب و جان او از تاريكيهاى شرك ، پاك و خالص شده بود ، و به همين دليل شايستگى چنين امداد الهى را داشت .\r\nذكر اين دليل نشان مىدهد كه اين گونه امدادهاى غيبى كه در لحظات طوفانى و بحرانى به سراغ پيامبرانى همچون يوسف مىشتافته ، اختصاصى به آنها نداشته ، هر كس در زمره بندگان خالص خدا و عباد اللَّه المخلصين وارد شود ، او هم لايق چنين مواهبى خواهد بود .\r\n\r\nنكته‌ها :\r\n\r\n1 - جهاد با نفس .\r\nمىدانيم در اسلام برترين جهاد ، جهاد با نفس است ، كه در حديث معروف پيامبر ص « جهاد اكبر » خوانده شده يعنى برتر از جهاد با دشمن كه « جهاد اصغر » نام دارد ، اصولا تا جهاد اكبر به معنى واقعى در انسان پياده نشود در جهاد با دشمن پيروز نخواهد شد .\r\nدر قرآن مجيد صحنه‌هاى مختلفى از ميدان جهاد اكبر رابطه با پيامبران و ساير اولياى خدا ترسيم شده است ، كه سرگذشت يوسف و داستان عشق آتشين همسر عزيز مصر يكى از مهمترين آنها است ، گرچه قرآن مجيد تمام زواياى آن را به خاطر اختصار تشريح نكرده ولى با يك جمله كوتاه ( * ( وَهَمَّ بِها لَوْ لا أَنْ رَأى بُرْهانَ رَبِّه ) * ) شدت اين طوفان را بيان كرده است .\r\nيوسف از ميدان اين مبارزه روسفيد در آمد به سه دليل : نخست اينكه خود را به خدا سپرد و پناه به لطف او برد ( * ( قالَ مَعاذَ اللَّه ) * ) و ديگر اينكه توجه به نمك شناسى نسبت به عزيز مصر كه در خانه او زندگى مىكرد ، و يا توجه به نعمتهاى بىپايان خداوند كه او را از قعر چاه وحشتناك به محيط امن و آرامى رسانيد ، وى\r\n","description":"","footnote":"","page_name":" 375 ","page_number":375},
  {"content":"\r\nرا بر آن داشت كه به گذشته و آينده خويش بيشتر بينديشد و تسليم طوفانهاى زود گذر نشود ، سوم اينكه خود سازى يوسف و بندگى توام با اخلاص او كه از جمله « * ( إِنَّه مِنْ عِبادِنَا الْمُخْلَصِينَ ) * » استفاده مىشود به او قوه و قدرت بخشيد كه در اين ميدان بزرگ در برابر وسوسه‌هاى مضاعفى كه از درون و برون به او حمله ور بود زانو نزند .\r\nو اين درسى است براى همه انسانهاى آزاده اى كه مىخواهند در ميدان جهاد نفس بر اين دشمن خطرناك پيروز شوند .\r\nامير مؤمنان على ع در دعاى صباح چه زيبا مىفرمايد :\r\nو ان خذلنى نصرك عند محاربة النفس و الشيطان فقد وكلنى خذلانك الى حيث النصب و الحرمان\r\n: « اگر به هنگام مبارزه با نفس و شيطان از يارى تو محروم بمانم اين محروميت مرا به رنج و حرمان مىسپارد و اميدى به نجات من نيست » .\r\nدر حديثى مىخوانيم :\r\nان النبى ( ص ) بعث سرية فلما رجعوا قال مرحبا بقوم قضوا الجهاد الاصغر و بقى عليهم الجهاد الاكبر ، فقيل يا رسول اللَّه ما الجهاد الاكبر قال جهاد النفس\r\n: « پيامبر ص گروهى از مسلمانان را به سوى جهاد فرستاد هنگامى كه ( با تنهاى خسته و بدنهاى مجروح ) بازگشتند فرمود آفرين بر گروهى كه جهاد اصغر را انجام دادند ، ولى وظيفه جهاد اكبر بر آنها باقى مانده ، عرض كردند اى رسول خدا ! جهاد اكبر چيست ؟ فرمود : جهاد با نفس ( 1 ) .\r\nعلى ع مىفرمايد\r\nالمجاهد من جاهد نفسه\r\n: « مجاهد حقيقى كسى است كه با هوسهاى سركش نفس بجنگد » ( 2 ) .\r\nو از امام صادق ع نقل شده :\r\nمن ملك نفسه اذا رغب ، و اذا رهب ، و اذا\r\n\r\n","description":"","footnote":"\r\n( 1 ) وسائل الشيعه جلد 11 صفحه 122 .\r\n( 2 ) مدرك قبل صفحه 124 .\r\n","page_name":" 376 ","page_number":376},
  {"content":"\r\nاشتهى ، و اذا غضب ، و اذا رضى ، حرم اللَّه جسده على النار\r\n: « كسى كه بر خويشتن در چند حالت مسلط باشد بهنگام تمايل ، و به هنگام ترس و به هنگام شهوت و به هنگام غضب و به هنگام رضايت و خشنودى از كسى ( آن چنان بر اراده خويش مسلط باشد كه اين امور ، او را از فرمان خدا منحرف نسازد ) خداوند جسد او را بر آتش حرام مىكند » ( 1 ) .\r\n\r\n2 - پاداش اخلاص .\r\nهمانگونه كه در تفسير آيات فوق اشاره كرديم ، قرآن مجيد نجات يوسف را از اين گرداب خطرناك كه همسر عزيز بر سر راه او ايجاد كرده بود به خدا نسبت مىدهد و مىگويد ما سوء و فحشاء را از يوسف بر طرف ساختيم .\r\nولى با توجه به جمله بعد كه مىگويد او از بندگان مخلص ما بود اين حقيقت روشن مىشود كه خداوند بندگان مخلص خود را هرگز در اين لحظات بحرانى تنها نمىگذارد ، و كمكهاى معنوى خود را از آنان دريغ نمىدارد ، بلكه با الطاف خفيه خود و مددهاى غيبى كه توصيف آن با هيچ بيانى ممكن نيست ، بندگان خود را حفظ مىكند و اين در واقع پاداشى است كه خداى بزرگ به اين گونه بندگان مىبخشد ، پاداش پاكى و تقوا و اخلاص .\r\nضمنا تذكر نكته نيز لازم است كه در آيات فوق يوسف از بندگان مخلص ( بر وزن مطلق ) به صورت اسم مفعولى ذكر شده يعنى خالص شده ، نه به صورت مخلص ( بر وزن محسن ) به صورت اسم فاعلى كه به معنى خالص كننده است .\r\nدقت در آيات قرآن نشان مىدهد كه مخلص ( به كسر لام ) بيشتر در مواردى به كار رفته است كه انسان در مراحل نخستين تكامل و در حال خود سازى بوده است ، فاذا اركبوا فِي الْفُلْكِ دَعَوُا اللَّه مُخْلِصِينَ لَه الدِّينَ : « هنگامى كه بر كشتى سوار\r\n\r\n","description":"","footnote":"\r\n( 1 ) مدرك قبل صفحه 123 .\r\n","page_name":" 377 ","page_number":377},
  {"content":"\r\nمىشوند خدا را با اخلاص مىخوانند » ( عنكبوت - 65 ) وَما أُمِرُوا إِلَّا لِيَعْبُدُوا اللَّه مُخْلِصِينَ لَه الدِّينَ : « به آنها فرمان داده نشد مگر اينكه خدا را با اخلاص پرستش كنند » ( بينه - 5 ) .\r\nولى مخلص ( بفتح لام ) به مرحله عالى كه پس از مدتى جهاد با نفس ، حاصل مىشود گفته شده است ، همان مرحله اى كه شيطان از نفوذ وسوسه اش در انسان مايوس مىشود ، در حقيقت بيمه الهى مىگردد ، قالَ فَبِعِزَّتِكَ لأُغْوِيَنَّهُمْ أَجْمَعِينَ إِلَّا عِبادَكَ مِنْهُمُ الْمُخْلَصِينَ : « شيطان گفت به عزتت سوگند كه همه آنها را گمراه مىكنم مگر بندگان مخلصت را » ( ص - 83 ) .\r\nو يوسف به اين مرحله رسيده بود كه در آن حالت بحرانى ، همچون كوه استقامت كرد و بايد كوشيد تا به اين مرحله رسيد .\r\n\r\n3 - متانت و عفت بيان .\r\nاز شگفتيهاى قرآن كه يكى از نشانه‌هاى اعجاز ، اين است كه هيچگونه تعبير زننده و ركيك و ناموزون و مبتذل و دور از عفت بيان ، در آن وجود ندارد ، و ابدا متناسب طرز تعبيرات يك فرد عادى درس نخوانده و پرورش يافته در محيط جهل و نادانى نيست ، با اينكه سخنان هر كس متناسب و همرنگ افكار و محيط اوست .\r\nدر ميان تمام سرگذشتهايى كه قرآن نقل كرده يك داستان واقعى عشقى ، وجود دارد و آن داستان يوسف و همسر عزيز مصر است .\r\nداستانى كه از عشق سوزان و آتشين يك زن زيباى هوس آلود ، با جوانى ماهرو و پاكدل سخن مىگويد .\r\nگويندگان و نويسندگان هنگامى كه با اين گونه صحنه‌ها روبرو مىشوند يا ناچارند براى ترسيم چهره قهرمانان و صحنه‌هاى اصلى داستان جلو زبان يا قلم\r\n","description":"","footnote":"","page_name":" 378 ","page_number":378},
  {"content":"\r\nرا رها نموده و به اصطلاح حق سخن را ادا كنند ، گو اينكه هزار گونه تعبيرات تحريك آميز يا زننده و غير اخلاقى به ميان آيد .\r\nو يا مجبور مىشوند براى حفظ نزاكت و عفت زبان و قلم ، پاره اى از صحنه‌ها را در پرده اى از ابهام بپيچند و به خوانندگان و شنوندگان - بطور سربسته تحويل دهند ! ، گوينده و نويسنده هر قدر مهارت داشته باشد ، غالبا گرفتار يكى از اين دو اشكال مىشود .\r\nآيا مىتوان باور كرد فردى درس نخوانده ، هم ترسيم دقيق و كاملى از باريكترين و حساسترين فصول چنين عشق شورانگيزى بنمايد ، بدون اينكه كوچكترين تعبير تحريك آميز و دور از عفتى به كار برد .\r\nولى قرآن در ترسيم صحنه‌هاى حساس اين داستان به طرز شگفت انگيزى « دقت در بيان » را با « متانت و عفت » بهم آميخته و بدون اينكه از ذكر وقايع چشم بپوشد و اظهار عجز كند ، تمام اصول اخلاق و عفت را نيز به كار بسته است .\r\nميدانيم از همه صحنه‌هاى اين داستان ، حساستر شرح ماجراى آن « خلوتگاه عشق » است كه « ابتكار » و « هوس » همسر عزيز مصر ، دست بدست هم دادند و آن را به وجود آوردند .\r\nقرآن در شرح اين ماجرا همه گفتنىها را گفته ، اما كوچكترين انحرافى از اصول عفت سخن پيدا نكرده است ، آنجا كه مىگويد :\r\n* ( وَراوَدَتْه الَّتِي هُوَ فِي بَيْتِها عَنْ نَفْسِه وَغَلَّقَتِ الأَبْوابَ وَقالَتْ هَيْتَ لَكَ قالَ مَعاذَ اللَّه إِنَّه رَبِّي أَحْسَنَ مَثْوايَ إِنَّه لا يُفْلِحُ الظَّالِمُونَ ) * ( يوسف - 23 ) : « و بانويى كه يوسف در خانه او بود از وى تقاضا و خواهش كرد و تمام درها را بست و گفت بشتاب به سوى آنچه براى تو مهيا شده ، گفت : از اين كار به خدا پناه مىبرم ( عزيز مصر ) بزرگ و صاحب من است ، مرا گرامى داشته ، مسلما ظالمان و ( آلودگان )\r\n","description":"","footnote":"","page_name":" 379 ","page_number":379},
  {"content":"\r\nرستگار نخواهند شد « .\r\n\r\n[ نكات قابل دقت آيه 
  ]\r\nنكاتى كه در اين آيه قابل دقت است از اين قرار است :\r\n\r\n[ 1 - كلمه « راود » 
  ]\r\n1 - كلمه « راود » در جايى به كار برده مىشود كه كسى با اصرار آميخته به نرمش و ملايمت چيزى را از كسى بخواهد ( اما همسر عزيز مصر چه چيز از يوسف خواسته بود ) چون روشن بوده ، قرآن به همين كنايه واضح قناعت نموده و نامى از آن نبرده است .\r\n\r\n[ 2 - « * ( الَّتِي هُوَ فِي بَيْتِها ) * » 
  ]\r\n2 - قرآن در اينجا حتى تعبير « امراة العزيز » ( يعنى همسر عزيز مصر ) را به كار نمىبرد بلكه مىگويد : « * ( الَّتِي هُوَ فِي بَيْتِها ) * » ( بانويى كه يوسف در خانه او بود ) تا به پرده پوشى و عفت بيان نزديكتر باشد ضمنا با اين تعبير حس حقشناسى يوسف را نيز مجسم ساخته ، همانطور كه مشكلات يوسف را در عدم تسليم در برابر چنين كسى كه زندگى او در پنجه وى مىباشد مجسم مىكند .\r\n\r\n[ 3 - « * ( غَلَّقَتِ الأَبْوابَ ) * » 
  ]\r\n3 - « غلقت الأبواب » كه معنى مبالغه را مىرساند و دلالت مىكند تمام درها را به شدت بست و اين ترسيمى از آن صحنه هيجانانگيز است .\r\n\r\n[ 4 - « * ( قالَتْ هَيْتَ لَكَ ) * » 
  ]\r\n4 - جمله « * ( قالَتْ هَيْتَ لَكَ ) * » كه معنى آن « بشتاب به سوى آنچه براى تو مهياست » يا « بيا كه من در اختيار توام » آخرين سخن را از زبان همسر عزيز براى رسيدن به وصال يوسف شرح مىدهد ، ولى در عبارتى سنگين و پرمتانت و پر معنى و بدون هيچگونه جنبه تحريكآميز و بدآموز .\r\n\r\n[ 5 - « معاذ اللَّه » 
  ]\r\n5 - جمله « * ( مَعاذَ اللَّه إِنَّه رَبِّي أَحْسَنَ مَثْوايَ ) * » كه يوسف در پاسخ دعوت آن زن زيباى افسونگر گفت ، به گفته اكثر مفسران به اين معنى است : پناه به خدا مىبرم ، عزيز مصر همسر تو بزرگ و صاحب من است و به من احترام مىگذارد و اعتماد نموده چگونه به او خيانت كنم اين كار هم خيانت است و هم ظلم و ستم « * ( إِنَّه لا يُفْلِحُ الظَّالِمُونَ ) * » و به اين ترتيب كوشش يوسف را براى بيدار ساختن عواطف انسانى همسر عزيز مصر تشريح مىكند .\r\n","description":"","footnote":"","page_name":" 380 ","page_number":380},
  {"content":"\r\n\r\n[ 6 - * ( لَقَدْ هَمَّتْ بِه ) * 
  ]\r\n6 - جمله « * ( وَلَقَدْ هَمَّتْ بِه وَهَمَّ بِها لَوْ لا أَنْ ) * رآ برهان ربه » از يك طرف ترسيم دقيقى از آن خلوتگاه عشق است كه آن چنان وضع تحريكآميز بوده كه اگر يوسف هم مقام « عقل » يا « ايمان » يا « عصمت » نداشت گرفتار شده بود و از طرف ديگر پيروزى نهايى يوسف را در چنين شرايطى بر ديو شهوت طغيانگر به طرز زيبايى توصيف نموده .\r\nجالب اينكه تنها كلمه « هم » به كار برده شده يعنى « همسر عزيز مصر تصميم خود را گرفته بود و يوسف هم اگر برهان پروردگار را نمىديد ، تصميم خود را مىگرفت » آيا كلمه اى متانت آميزتر از كلمه « قصد و تصميم » در اينجا مىتوان پيدا كرد ؟ ! .\r\n","description":"","footnote":"","page_name":" 381 ","page_number":381},
  {"content":"\r\n\r\n[ سوره يوسف ‹ 12 › : آيات 25 تا 29 
  ]\r\nوَ اسْتَبَقَا الْبابَ وَقَدَّتْ قَمِيصَه مِنْ دُبُرٍ وَأَلْفَيا سَيِّدَها لَدَى الْبابِ قالَتْ ما جَزاءُ مَنْ أَرادَ بِأَهْلِكَ سُوءاً إِلَّا أَنْ يُسْجَنَ أَوْ عَذابٌ أَلِيمٌ ‹ 25 › قالَ هِيَ راوَدَتْنِي عَنْ نَفْسِي وَشَهِدَ شاهِدٌ مِنْ أَهْلِها إِنْ كانَ قَمِيصُه قُدَّ مِنْ قُبُلٍ فَصَدَقَتْ وَهُوَ مِنَ الْكاذِبِينَ ‹ 26 › وَإِنْ كانَ قَمِيصُه قُدَّ مِنْ دُبُرٍ فَكَذَبَتْ وَهُوَ مِنَ الصَّادِقِينَ ‹ 27 › فَلَمَّا رَأى قَمِيصَه قُدَّ مِنْ دُبُرٍ قالَ إِنَّه مِنْ كَيْدِكُنَّ إِنَّ كَيْدَكُنَّ عَظِيمٌ ‹ 28 › يُوسُفُ أَعْرِضْ عَنْ هذا وَاسْتَغْفِرِي لِذَنْبِكِ إِنَّكِ كُنْتِ مِنَ الْخاطِئِينَ ‹ 29 ›\r\n\r\nترجمه :\r\n25 - و هر دو بسوى در دويدند ( در حالى كه همسر عزيز ، يوسف را تعقيب مىكرد و پيراهن او را از پشت پاره كرد و در اين هنگام آقاى آن زن را دم در يافتند ! آن زن گفت :\r\nكيفر كسى كه نسبت به اهل تو اراده خيانت كند جز زندان و يا عذاب دردناك چه خواهد بود ؟ ! .\r\n26 - ( يوسف ) گفت او مرا با اصرار بسوى خود دعوت كرد و در اين هنگام شاهدى از خانواده آن زن شهادت داد كه اگر پيراهن او از پيش رو پاره شده آن زن راست مىگويد و او از دروغگويان است .\r\n27 - و اگر پيراهنش از پشت سر پاره شده آن زن دروغ مىگويد و او از راستگويان است .\r\n28 - هنگامى كه ( عزيز مصر ) ديد پيراهن او ( يوسف ) از پشت سر پاره شده گفت اين از مكر و حيله شماست كه مكر و حيله شما زنان عظيم است .\r\n29 - يوسف ! از اين موضوع صرفنظر كن ، و تو اى زن نيز از گناهت استغفار كن كه از خطاكاران بودى .\r\n","description":"","footnote":"","page_name":" 382 ","page_number":382},
  {"content":"\r\n\r\nتفسير : طشت رسوايى همسر عزيز از بام افتاد ! .\r\nمقاومت سرسختانه يوسف همسر عزيز را تقريبا مايوس كرد ، ولى يوسف كه در اين دور مبارزه در برابر آن زن عشوه گر و هوسهاى سركش نفس ، پيروز شده بود احساس كرد كه اگر بيش از اين در آن لغزشگاه بماند خطرناك است و بايد خود را از آن محل دور سازد و لذا « با سرعت به سوى در كاخ دويد تا در را باز كند و خارج شود ، همسر عزيز نيز بى تفاوت نماند ، او نيز به دنبال يوسف به سوى در دويد تا مانع خروج او شود ، و براى اين منظور ، پيراهن او را از پشت سر گرفت و به عقب كشيد ، به طورى كه پشت پيراهن از طرف طول پاره شد » ( * ( وَاسْتَبَقَا الْبابَ وَقَدَّتْ قَمِيصَه مِنْ دُبُرٍ ) * ) .\r\n« استباق » در لغت به معنى سبقت گرفتن دو يا چند نفر از يكديگر است ، و « قد » به معنى پاره شده از طرف طول است ، همانگونه كه « قط » به معنى پاره شدن از عرض است ، لذا در حديث داريم\r\nكانت ضربات على بن ابى طالب ( ع ) ابكارا كان اذا اعتلى قد ، و اذا اعترض قط\r\n: « ضربه‌هاى على بن ابى طالب ع در نوع خود بىسابقه بود ، هنگامى كه از بالا ضربه مىزد ، تا به پائين مىشكافت و هنگامى كه از عرض ، ضربه مىزد دو نيم مىكرد » ( 1 ) .\r\nولى هرطور بود ، يوسف خود را به در رسانيد و در را گشود ، ناگهان عزيز مصر را پشت در ديدند ، به طورى كه قرآن مىگويد : « آن دو ، آقاى آن زن را دم در يافتند » ( * ( وَأَلْفَيا سَيِّدَها لَدَى الْبابِ ) * ) .\r\n« الفيت » از ماده « الفاء » به معنى يافتن ناگهانى است و تعبير از شوهر به « سيد » به طورى كه بعضى از مفسران گفته‌اند طبق عرف و عادت مردم مصر بوده كه زنها شوهر خود را « سيد » خطاب مىكردند ، و در فارسى امروز هم زنان\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 383 ","page_number":383},
  {"content":"\r\nاز همسر خود تعبير به « آقا » مىكنند .\r\nدر اين هنگام كه همسر عزيز از يك سو خود را در آستانه رسوايى ديد ، و از سوى ديگر شعله انتقامجويى از درون جان او زبانه مىكشيد ، نخستين چيزى كه بنظرش آمد اين بود كه با قيافه حقبجانبى رو به سوى همسرش كرد و يوسف را با اين بيان متهم ساخت ، « صدا زد كيفر كسى كه نسبت به اهل و همسر تو ، اراده خيانت كند ، جز زندان يا عذاب اليم چه خواهد بود » ؟ ! ( * ( قالَتْ ما جَزاءُ مَنْ أَرادَ بِأَهْلِكَ سُوءاً إِلَّا أَنْ يُسْجَنَ أَوْ عَذابٌ أَلِيمٌ ) * ) .\r\nجالب اينكه اين زن خيانتكار تا خود را در آستانه رسوايى نديده بود فراموش كرده بود كه همسر عزيز مصر است ، ولى در اين موقع با تعبير اهلك ( خانواده تو ) مىخواهد حس غيرت عزيز را برانگيزد كه من مخصوص توام نبايد ديگرى چشم طمع در من بدوزد ! ، اين سخن بىشباهت به گفتار فرعون مصر در عصر موسى ع نيست ، كه به هنگام تكيه بر تخت قدرت مىگفت أَ لَيْسَ لِي مُلْكُ مِصْرَ :\r\n« آيا كشور مصر از آن من نيست » ( زخرف - 51 ) اما به هنگامى كه تخت و تاج خود را در خطر ، و ستاره اقبال خويش را در آستانه افول ديد گفت : اين دو برادر ( موسى و هارون ) مىخواهند شما را از « سرزمينتان » ! خارج سازند ، يُرِيدانِ أَنْ يُخْرِجاكُمْ مِنْ أَرْضِكُمْ ( طه - 63 ) .\r\nنكته قابل توجه ديگر اينكه همسر عزيز مصر ، هرگز نگفت يوسف قصد سويى در باره من داشته بلكه در باره ميزان مجازات او با عزيز مصر صحبت كرد ، آن چنان كه گويى اصل مساله مسلم است ، و سخن از ميزان كيفر و چگونگى مجازات او است و اين تعبير حساب شده در آن لحظه اى كه مىبايست آن زن دست و پاى خود را گم كند نشانه شدت حيله گرى او است ( 1 ) .\r\n\r\n","description":"","footnote":"\r\n( 1 ) در اينكه « ما » در جمله « ما جزاء » . . . نافيه است يا استفهاميه ؟ در ميان مفسران گفتگو است ولى نتيجه آن در هر حال چندان تفاوتى نمىكند .\r\n","page_name":" 384 ","page_number":384},
  {"content":"\r\nو باز اين تعبير كه اول سخن از زندان مىگويد و بعد گويى به زندان هم قانع نيست ، پا را بالاتر مىگذارد و از « عذاب اليم » كه تا سر حد شكنجه و اعدام پيش مىرود ، حرف مىزند .\r\nيوسف در اينجا سكوت را به هيچوجه جايز نشمرد و با صراحت پرده از روى راز عشق همسر عزيز برداشت و گفت : « او مرا با اصرار و التماس به سوى خود دعوت كرد » ( * ( قالَ هِيَ راوَدَتْنِي عَنْ نَفْسِي ) * ) .\r\nبديهى است در چنين ماجرا هر كس در آغاز كار به زحمت مىتواند باور كند كه جوان نو خاسته برده اى بدون همسر ، بىگناه باشد ، و زن شوهردار ظاهرا با شخصيتى گناهكار ، بنا بر اين شعله اتهام بيشتر دامن يوسف را مىگيرد ، تا همسر عزيز را ! .\r\nولى از آنجا كه خداوند حامى نيكان و پاكان است ، اجازه نمىدهد ، اين جوان پارساى مجاهد با نفس در شعله‌هاى تهمت بسوزد ، لذا قرآن مىگويد : « در اين هنگام شاهدى از خاندان آن زن گواهى داد ، كه براى پيدا كردن مجرم اصلى ، از اين دليل روشن استفاده كنيد : اگر پيراهن يوسف از جلو پاره شده باشد ، آن زن ، راست مىگويد ، و يوسف دروغگو است ( * ( وَشَهِدَ شاهِدٌ مِنْ أَهْلِها إِنْ كانَ قَمِيصُه قُدَّ مِنْ قُبُلٍ فَصَدَقَتْ وَهُوَ مِنَ الْكاذِبِينَ ) * ) .\r\n« و اگر پيراهنش از پشت سر پاره شده است ، آن زن دروغ مىگويد و يوسف راستگو است » ( * ( وَإِنْ كانَ قَمِيصُه قُدَّ مِنْ دُبُرٍ فَكَذَبَتْ وَهُوَ مِنَ الصَّادِقِينَ ) * ) .\r\nچه دليلى از اين زنده تر ، چرا كه اگر تقاضا از طرف همسر عزيز بوده ، او به پشت سر يوسف دويده است و يوسف در حال فرار بوده كه پيراهنش را چسبيده ، مسلما از پشت سر پاره مىشود ، و اگر يوسف به همسر عزيز هجوم برده و او فرار\r\n","description":"","footnote":"","page_name":" 385 ","page_number":385},
  {"content":"\r\nكرده يا رو در رو به دفاع از خويش برخاسته ، مسلما پيراهن يوسف از جلو پاره خواهد شد ، و چه جالب است كه اين مساله ساده پاره شدن پيراهنى ، مسير زندگى بىگناهى را تغيير دهد و همين امر كوچك سندى بر پاكى او ، و دليلى بر رسوايى مجرمى گردد ! .\r\nعزيز مصر ، اين داورى را كه بسيار حساب شده بود پسنديد ، و در پيراهن يوسف خيره شد ، « و هنگامى كه ديد پيراهنش از پشت سر پاره شده ( مخصوصا با توجه به اين معنى كه تا آن روز دروغى از يوسف نشنيده بود ) رو به همسرش كرد و گفت : اين كار از مكر و فريب شما زنان است كه مكر شما زنان ، عظيم است » ( * ( فَلَمَّا رَأى قَمِيصَه قُدَّ مِنْ دُبُرٍ قالَ إِنَّه مِنْ كَيْدِكُنَّ إِنَّ كَيْدَكُنَّ عَظِيمٌ ) * ) .\r\nدر اين هنگام عزيز مصر از ترس اينكه ، اين ماجراى اسفانگيز برملا نشود ، و آبروى او در سرزمين مصر ، بر باد نرود ، صلاح اين ديد كه سر و ته قضيه را به هم آورده و بر آن سر پوش نهد ، رو به يوسف كرد و گفت : « يوسف تو صرف نظر كن و ديگر از اين ماجرا چيزى مگو » ( * ( يُوسُفُ أَعْرِضْ عَنْ هذا ) * ) .\r\nسپس رو به همسرش كرد و گفت : « تو هم از گناه خود استغفار كن كه از خطاكاران بودى » ( * ( وَاسْتَغْفِرِي لِذَنْبِكِ إِنَّكِ كُنْتِ مِنَ الْخاطِئِينَ ) * ) . ( 1 )\r\nبعضى گفته‌اند گوينده اين سخن ، عزيز مصر نبود ، بلكه همان شاهد بود ، ولى هيچ دليلى براى اين احتمال وجود ندارد ، بخصوص كه اين جمله بعد از گفتار عزيز واقع شده است .\r\n\r\n","description":"","footnote":"\r\n( 1 ) در اين جمله « * ( مِنَ الْخاطِئِينَ ) * » كه جمع مذكر است گفته شده ، نه « من الخاطئات » كه جمع مؤنث است ، اين به خاطر آنست كه در بسيارى از موارد جمع مذكر را به عنوان تغليب بر هر دو گروه اطلاق مىكنند ، يعنى تو در زمره خطاكارانى .\r\n","page_name":" 386 ","page_number":386},
  {"content":"\r\n\r\nنكته‌ها :\r\n\r\n1 - شاهد كه بود ؟ .\r\nدر اينكه شهادت دهنده چه كسى بود كه پرونده يوسف و همسر عزيز را به اين زودى جمع و جور و مختومه ساخت و بىگناه را از گنهكار آشكار نمود ، در ميان مفسران گفتگو است ، بعضى گفته‌اند يكى از بستگان همسر عزيز مصر بود ، و كلمه « من اهلها » گواه بر اين است ، و قاعدة مرد حكيم و دانشمند و با هوشى بوده است ، كه در اين ماجرا كه هيچ شاهد و گواهى ناظر آن نبوده ، توانست از شكاف پيراهنى ! حقيقت حال را ببيند ، و مىگويند اين مرد از مشاوران عزيز مصر ، و در آن ساعت ، همراه او بوده است .\r\nتفسير ديگر اينكه بچه شير خوارى از بستگان همسر عزيز مصر ، در آن نزديكى بود ، و يوسف از عزيز مصر خواست ، كه داورى را از اين كودك بطلبند ، عزيز مصر نخست در تعجب فرو رفت كه مگر چنين چيزى ممكن است ؟ اما هنگامى كه كودك شير خوار - همچون مسيح در گهواره - به سخن آمد ، و اين معيار و مقياس را براى شناختن گنهكار از بىگناه بدست داد متوجه شد كه يوسف يك غلام نيست ، بلكه پيامبرى است يا پيامبرگونه ! .\r\nدر رواياتى كه از طرق اهل بيت و اهل تسنن وارد شده به اين تفسير اشاره شده است از جمله ابن عباس از پيامبر ص چنين نقل مىكند كه فرمود : چهار نفر در طفوليت سخن گفتند : فرزند آرايشگر فرعون ، و شاهد يوسف ، و صاحب جريج و عيسى بن مريم ( 1 ) .\r\nدر تفسير على بن ابراهيم نيز از امام صادق ع نقل شده كه شهادت دهنده كودكى در گاهواره بود ( 2 ) .\r\n\r\n","description":"","footnote":"\r\n( 1 ) تفسير المنار جلد 12 صفحه 287 .\r\n( 2 ) تفسير نور الثقلين جلد 2 صفحه 422 .\r\n","page_name":" 387 ","page_number":387},
  {"content":"\r\nولى بايد توجه داشت كه هيچيك از دو حديث بالا ، سند محكمى ندارد ، بلكه هر دو مرفوعه است .\r\nسومين احتمالى كه داده‌اند اين است كه شاهد ، همان دريدگى پيراهن بود كه با زبان حال اين شهادت را داد ، ولى با توجه به كلمه من اهلها ( شاهد از خاندان همسر عزيز مصر بود ) اين احتمال بسيار بعيد به نظر مىرسد بلكه منتفى است .\r\n\r\n2 - چرا عكس العمل عزيز مصر ، خفيف بود ؟ .\r\nاز جمله مسائلى كه در اين داستان توجه انسان را به خود جلب مىكند اين است كه در يك چنين مساله مهمى كه ناموس عزيز مصر به آن آلوده شده بود ، چگونه او با يك جمله قناعت كرد و تنها گفت از گناه خود استغفار كن كه از خطاكاران بودى ، و شايد همين مساله سبب شد كه همسر عزيز پس از فاششدن اسرارش در سرزمين مصر ، زنان اشراف را به مجلس خاصى دعوت كند و داستان عشق خود را با صراحت و عريان باز گو نمايد .\r\nآيا ترس از رسوايى ، عزيز را وادار كرد كه در اين مساله كوتاه بيايد ؟\r\nيا اينكه اصولا براى زمامداران خود كامه و طاغوتيان ، مساله غيرت و حفظ ناموس چندان مطرح نيست ؟ آنها آن قدر آلوده به گناه و فساد و بى عفتى هستند كه اهميت و ابهت اين موضوع ، در نظرشان از بين رفته است .\r\nاحتمال دوم قويتر به نظر مىرسد .\r\n\r\n3 - حمايت خدا در لحظات بحرانى\r\nدرس بزرگ ديگرى كه اين بخش از داستان يوسف به ما مىدهد ، همان حمايت وسيع پروردگار است كه در بحرانىترين حالات به يارى انسان مىشتابد و به مقتضاى « يَجْعَلْ لَه مَخْرَجاً وَيَرْزُقْه مِنْ حَيْثُ لا يَحْتَسِبُ » از طرقى كه هيچ\r\n","description":"","footnote":"","page_name":" 388 ","page_number":388},
  {"content":"\r\nباور نمىكرد روزنه اميد براى او پيدا مىشود و شكاف پيراهنى سند پاكى و برائت او مىگردد ، همان پيراهن حادثه سازى كه يك روز ، برادران يوسف را در پيشگاه پدر به خاطر پاره نبودن رسوا مىكند ، و روز ديگر همسر هوسران عزيز مصر را بخاطر پاره بودن ، و روز ديگر نور آفرين ديده‌هاى بىفروغ يعقوب است ، و بوى آشناى آن همراه نسيم صبحگاهى از مصر به كنعان سفر مىكند ، و پير كنعانى را بشارت به قدوم موكب بشير مىدهد ! .\r\nبه هر حال خدا الطاف خفيه اى دارد كه هيچكس از عمق آن آگاه نيست ، و به هنگامى كه نسيم اين لطف مىوزد ، صحنه‌ها چنان دگرگون مىشود كه براى هيچكس حتى هوشمندترين افراد قابل پيش بينى نيست .\r\nپيراهن با تمام كوچكيش كه چيز مهمى است ، گاه مىشود چند تار عنكبوت مسير زندگى قوم و ملتى را براى هميشه عوض مىكند ، آن چنان كه در داستان غار ثور و هجرت پيامبر ص واقع شد .\r\n\r\n4 - نقشه همسر عزيز مصر\r\nدر آيات فوق ، اشاره به مكر زنان ( البته زنانى همچون همسر عزيز كه بىبند و بار و هوسرانند ) شده است ، و اين مكر و حيله گرى به عظمت توصيف گرديده ( * ( إِنَّ كَيْدَكُنَّ عَظِيمٌ ) * ) . در تاريخ و همچنين در داستانها كه سايه اى از تاريخ است ، مطالب زيادى در اين زمينه نقل شده ، كه مطالعه مجموع آنها نشان مىدهد ، زنان هوسران براى رسيدن به مقصود خود ، نقشه هايى مىكشند كه در نوع خود بىنظير است .\r\nدر داستان بالا ديديم كه همسر عزيز چگونه بعد از شكست در عشق و قرار گرفتن در آستانه رسوايى ، با مهارت خاصى برائت خود و آلودگى يوسف را مطرح ساخت ، او حتى نگفت كه يوسف قصد سوء به من داشته ، بلكه آن را به عنوان يك\r\n","description":"","footnote":"","page_name":" 389 ","page_number":389},
  {"content":"\r\nامر مسلم فرض كرد و تنها سؤال از مجازات چنين كسى نمود ؟ مجازاتى كه در مرحله زندان نيز متوقف نمىشد ، بلكه به صورت نامعلوم و نامحدود ، مطرح گشته بود .\r\nدر داستان همين زن كه در رابطه با سرزنش زنان مصر نسبت به عشق بىقرارش به غلام و برده خويش در آيات بعد ، مطرح است ، نيز مىبينيم كه او براى تبرئه خود از چنين نيرنگ حساب شده استفاده مىكند ، و اين تاكيد ديگرى است بر مكر اين گونه زنان .\r\n","description":"","footnote":"","page_name":" 390 ","page_number":390},
  {"content":"\r\n\r\n[ سوره يوسف ‹ 12 › : آيات 30 تا 34 
  ]\r\nوَ قالَ نِسْوَةٌ فِي الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِه قَدْ شَغَفَها حُبًّا إِنَّا لَنَراها فِي ضَلالٍ مُبِينٍ ‹ 30 › فَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَأَعْتَدَتْ لَهُنَّ مُتَّكَأً وَآتَتْ كُلَّ واحِدَةٍ مِنْهُنَّ سِكِّيناً وَقالَتِ اخْرُجْ عَلَيْهِنَّ فَلَمَّا رَأَيْنَه أَكْبَرْنَه وَقَطَّعْنَ أَيْدِيَهُنَّ وَقُلْنَ حاشَ لِلَّه ما هذا بَشَراً إِنْ هذا إِلَّا مَلَكٌ كَرِيمٌ ‹ 31 › قالَتْ فَذلِكُنَّ الَّذِي لُمْتُنَّنِي فِيه وَلَقَدْ راوَدْتُه عَنْ نَفْسِه فَاسْتَعْصَمَ وَلَئِنْ لَمْ يَفْعَلْ ما آمُرُه لَيُسْجَنَنَّ وَلَيَكُوناً مِنَ الصَّاغِرِينَ ‹ 32 › قالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْه وَإِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَأَكُنْ مِنَ الْجاهِلِينَ ‹ 33 › فَاسْتَجابَ لَه رَبُّه فَصَرَفَ عَنْه كَيْدَهُنَّ إِنَّه هُوَ السَّمِيعُ الْعَلِيمُ ‹ 34 ›\r\n\r\nترجمه :\r\n30 - گروهى از زنان شهر گفتند كه همسر عزيز جوانش ( غلامش را ) بسوى خود دعوت مىكند و عشق اين جوان در اعماق قلبش نفوذ كرده ، ما او را در گمراهى آشكار مىبينيم ! .\r\n31 - هنگامى كه ( همسر عزيز ) از فكر آنها با خبر شد بسراغ آنها فرستاد ( و از آنها دعوت كرد ) و براى آنها پشتىهاى گرانقيمتى فراهم ساخت ، و بدست هر كدام چاقويى ( براى بريدن ميوه ) داد و در اين موقع ( به يوسف ) گفت وارد مجلس آنان شو ، هنگامى كه چشمشان به او افتاد در تعجب فرو رفتند و ( بى اختيار ) دستهاى خود را بريدند ! و گفتند منزه است خدا اين بشر نيست ، اين يك فرشته بزرگوار است ! .\r\n32 - ( همسر عزيز ) گفت اين همان كسى است كه بخاطر ( عشق ) او مرا سرزنش كرديد\r\n","description":"","footnote":"","page_name":" 391 ","page_number":391},
  {"content":"\r\n( آرى ) من او را به خويشتن دعوت كردم و او خوددارى كرد ، و اگر آنچه را دستور مىدهم انجام ندهد به زندان خواهد افتاد و مسلما خوار و ذليل خواهد شد ! .\r\n33 - ( يوسف ) گفت پروردگارا ! زندان نزد من محبوبتر است از آنچه اينها مرا بسوى آن مىخوانند و اگر مكر و نيرنگ آنها را از من بازنگردانى قلب من به آنها متمايل مىگردد و از جاهلان خواهم بود .\r\n34 - پروردگارش دعاى او را اجابت كرد و مكر آنها را از او بگردانيد چرا كه او شنوا و داناست .\r\n\r\nتفسير : توطئه ديگر همسر عزيز مصر\r\nهر چند مساله اظهار عشق همسر عزيز ، با آن داستانى كه گذشت يك مساله خصوصى بود كه عزيز هم تاكيد بر كتمانش داشت ، اما از آنجا كه اين گونه رازها نهفته نمىماند ، مخصوصا در قصر شاهان و صاحبان زر و زور ، كه ديوارهاى آنها گوشهاى شنوايى دارد ، سرانجام اين راز از درون قصر به بيرون افتاد ، و چنان كه قرآن گويد : « گروهى از زنان شهر ، اين سخن را در ميان خود گفتگو مىكردند و نشر مىدادند كه همسر عزيز با غلامش سر و سرى پيدا كرده و او را به سوى خود دعوت مىكند » ( * ( وَقالَ نِسْوَةٌ فِي الْمَدِينَةِ امْرَأَتُ الْعَزِيزِ تُراوِدُ فَتاها عَنْ نَفْسِه ) * ) .\r\n« و آن چنان عشق غلام بر او چيره شده كه اعماق قلبش را تسخير كرده است » ( * ( قَدْ شَغَفَها حُبًّا ) * ) .\r\nو سپس او را با اين جمله مورد سرزنش قرار دادند « ما او را در گمراهى آشكار مىبينيم » ! ( * ( إِنَّا لَنَراها فِي ضَلالٍ مُبِينٍ ) * ) .\r\nروشن است آنها كه اين سخن را مىگفتند ، زنان اشرافى مصر بودند كه اخبار قصرهاى پر از فساد فرعونيان و مستكبرين براى آنها جالب بود و همواره در جستجوى آن بودند .\r\n","description":"","footnote":"","page_name":" 392 ","page_number":392},
  {"content":"\r\nاين دسته از زنان اشرافى كه در هوسرانى چيزى از همسر عزيز كم نداشتند ، چون دستشان به يوسف نرسيده بود به اصطلاح جا نماز آب مىكشيدند و همسر عزيز را به خاطر اين عشق در گمراهى آشكار مىديدند ! .\r\nحتى بعضى از مفسران احتمال داده‌اند ، كه پخش اين راز بوسيله اين گروه از زنان مصر ، نقشه اى بود براى تحريك همسر عزيز ، تا براى تبرئه خود ، آنها را به كاخ دعوت كند و يوسف را در آنجا ببينند ! ، آنها شايد فكر مىكردند اگر به حضور يوسف برسند چه بسا بتوانند نظر او را به سوى خويشتن ! جلب كنند كه هم از همسر عزيز شايد زيباتر بودند ، و هم جمالشان براى يوسف تازگى داشت ، و هم آن نظر احترام آميز يوسف به همسر عزيز ، كه نظر فرزند به مادر ، يا مربى . يا صاحب نعمت بود ، در مورد آنها موضوع نداشت ، و به اين دليل احتمال نفوذشان در او بسيار بيشتر از احتمال نفوذ همسر عزيز بود ! .\r\n« شغف » از ماده « شغاف » به معنى گره بالاى قلب و يا پوسته نازك روى قلب است ، كه به منزله غلافى تمام آن را در برگرفته و * ( شَغَفَها حُبًّا ) * يعنى آن چنان به او علاقمند شده كه محبتش به درون قلب او نفوذ كرده ، و اعماق آن را در بر گرفته است ، و اين اشاره به عشق شديد و آتشين است .\r\n« آلوسى » در تفسير « روح المعانى » از كتاب « اسرار البلاغه » براى عشق و علاقه مراتبى ذكر كرده كه به قسمتى از آن در اينجا اشاره مىشود :\r\nنخستين مراتب محبت همان « هوى » ( به معنى تمايل ) است ، سپس « علاقه » يعنى محبتى كه ملازم قلب است . و بعد از آن ، « كلف » به معنى شدت محبت ، و سپس « عشق » و بعد از آن « شعف » ( با عين ) يعنى حالتى كه قلب در آتش عشق مىسوزد و از اين سوزش احساس لذت مىكند و بعد از آن « لوعه » و سپس « شغف » يعنى مرحله اى كه عشق به تمام زواياى دل نفوذ مىكند و سپس « تدله » و آن مرحله اى است كه عشق ، عقل انسان را مىربايد و آخرين مرحله « هيوم »\r\n","description":"","footnote":"","page_name":" 393 ","page_number":393},
  {"content":"\r\nاست و آن مرحله بىقرارى مطلق است كه شخص عاشق را بىاختيار به هر سو مىكشاند ( 1 ) .\r\nاين نكته نيز قابل توجه است كه چه كسى اين راز را فاش نمود ، همسر عزيز كه او هرگز طرفدار چنين رسوايى نبود ، يا خود عزيز كه او تاكيد بر كتمان مىنمود ، يا داور حكيمى كه اين داورى را نمود كه از او اين كار بعيد مىنمود ، اما بهر حال اين گونه مسائل آن هم در آن قصرهاى پر از فساد - همانگونه كه گفتيم - چيزى نيست كه بتوان آن را مخفى ساخت ، و سرانجام از زبان تعزيه گردانهاى اصلى به درباريان و از آنجا به خارج ، جسته گريخته درز مىكند و طبيعى است كه ديگران آن را با شاخ و برگ فراوان زبان به زبان نقل مىنمايند .\r\n« همسر عزيز ، كه از مكر زنان حيله گر مصر ، آگاه شد ، نخست ناراحت گشت سپس چاره اى انديشيد و آن اين بود كه از آنها به يك مجلس ميهمانى دعوت كند و بساط پر تجمل با پشتيهاى گرانقيمت براى آنها فراهم سازد ، و بدست هر كدام چاقويى براى بريدن ميوه دهد » ( اما چاقوهاى تيز ، تيزتر از نياز بريدن ميوه‌ها ! ) ( * ( فَلَمَّا سَمِعَتْ بِمَكْرِهِنَّ أَرْسَلَتْ إِلَيْهِنَّ وَأَعْتَدَتْ لَهُنَّ مُتَّكَأً وَآتَتْ كُلَّ واحِدَةٍ مِنْهُنَّ سِكِّيناً ) * ) ( 2 ) .\r\n\r\n","description":"","footnote":"\r\n( 1 ) تفسير روح المعانى جلد 12 صفحه 203 .\r\n( 2 ) « متكا » به معنى چيزى است كه بر آن تكيه مىكنند ، مانند پشتىها و تختها و صندليها ، آن چنان كه در قصرهاى آن زمان معمول بود ولى بعضى « متكا » را به « اترج » كه نوعى ميوه است تفسير كردند .\r\nآنها كه متكا را به همان معنى پشتى و مانند آن تفسير كرده‌اند نيز گفته‌اند كه ميوه اترج بوده است و اترج همان بالنگ است كه ميوه اى ترش مزه و داراى پوست ضخيمى است و از پوست ضخيم آن مربا درست مىكنند ، ممكن است اين ميوه در سرزمين مصر شبيه به آنچه نزد ما است كاملا ترش نبوده و رگه اى از شيرينى داشته كه ميوه پذيرايى محسوب مىشده .\r\n","page_name":" 394 ","page_number":394},
  {"content":"\r\nو اين كار خود دليل بر اين است كه او از شوهر خود ، حساب نمىبرد ، و از رسوايى گذشته اش درسى نگرفت .\r\n« سپس به يوسف دستور داد كه در آن مجلس ، گام بگذارد » تا زنان سرزنشگر ، با ديدن جمال او . وى را در اين عشقش ملامت نكنند ( * ( وَقالَتِ اخْرُجْ عَلَيْهِنَّ ) * ) .\r\nتعبير به * ( اخْرُجْ عَلَيْهِنَّ ) * ( بيرون بيا ) به جاى « ادخل » ( داخل شو ) اين معنى را مىرساند كه همسر عزيز ، يوسف را در بيرون نگاه نداشت ، بلكه در يك اطاق درونى كه احتمالا محل غذا و ميوه بوده ، سرگرم ساخت تا ورود او به مجلس از در ورودى نباشد و كاملا غير منتظره و شوك آفرين باشد ! .\r\nاما زنان مصر كه طبق بعضى از روايات ده نفر و يا بيشتر از آن بودند ، هنگامى كه آن قامت زيبا و چهره نورانى را ديدند ، و چشمشان به صورت دلرباى يوسف افتاد ، صورتى همچون خورشيد كه از پشت ابر ناگهان ظاهر شود و چشمها را خيره كند ، در آن مجلس طلوع كرد چنان واله و حيران شدند كه دست از پا و ترنج از دست ، نمىشناختند « آنها بهنگام ديدن يوسف او را بزرگ و فوق العاده شمردند » ( * ( فَلَمَّا رَأَيْنَه أَكْبَرْنَه ) * ) .\r\n« و آن چنان از خود بى خود شدند كه ( بجاى ترنج ) دستها را بريدند » ( و قطعن ايديهن ) .\r\nو هنگامى كه ديدند ، برق حيا و عفت از چشمان جذاب او مىدرخشد و رخسار معصومش از شدت حيا و شرم گلگون شده ، « همگى فرياد بر آوردند كه نه ، اين جوان هرگز آلوده نيست ، او اصلا بشر نيست ، او يك فرشته بزرگوار آسمانى است » ( * ( وَقُلْنَ حاشَ لِلَّه ما هذا بَشَراً إِنْ هذا إِلَّا مَلَكٌ كَرِيمٌ ) * ) ( 1 ) .\r\n\r\n","description":"","footnote":"\r\n( 1 ) * ( حاشَ لِلَّه ) * ، از ماده « حشى » به معنى طرف و ناحيه است و « تحاشى » به معنى كنارگيرى مىآيد و مفهوم جمله « حاش للَّه » اين است كه خدا منزه است ، اشاره به اينكه يوسف هم بنده اى است پاك و منزه .\r\n","page_name":" 395 ","page_number":395},
  {"content":"\r\nدر اينكه زنان مصر در اين هنگام ، چه اندازه دستهاى خود را بريدند در ميان مفسران گفتگو است ، بعضى آن را به صورتهاى مبالغه آميز نقل كرده‌اند ، ولى آنچه از قرآن استفاده مىشود اين است كه اجمالا دستهاى خود را مجروح ساختند .\r\nدر اين هنگام زنان مصر ، قافيه را به كلى باختند و با دستهاى مجروح كه از آن خون مىچكيد و در حالى پريشان همچون مجسمه اى بىروح در جاى خود خشك شده بودند ، نشان دادند كه آنها نيز دست كمى از همسر عزيز ندارند .\r\nاو از اين فرصت استفاده كرد و « گفت : اين است آن كسى كه مرا به خاطر عشقش سرزنش مىكرديد » ( * ( قالَتْ فَذلِكُنَّ الَّذِي لُمْتُنَّنِي فِيه ) * ) .\r\nهمسر عزيز گويا مىخواست به آنها بگويد شما كه با يك بار مشاهده يوسف ، اين چنين عقل و هوش خود را از دست داديد و بىخبر دستها را بريديد و محو جمال او شديد و به ثنا خوانيش برخاستيد ، چگونه مرا ملامت مىكنيد كه صبح و شام با او مىنشينم و بر مىخيزم ؟ .\r\nهمسر عزيز كه از موفقيت خود در طرحى كه ريخته بود ، احساس غرور و خوشحالى مىكرد و عذر خود را موجه جلوه داده بود يكباره تمام پرده‌ها را كنار زد و با صراحت تمام به گناه خود اعتراف كرد و گفت : « آرى من او را به كام گرفتن از خويش دعوت كردم ولى او خويشتن دارى كرد » ( * ( وَلَقَدْ راوَدْتُه عَنْ نَفْسِه فَاسْتَعْصَمَ ) * ) .\r\nسپس بىآنكه از اين آلودگى به گناه اظهار ندامت كند ، و يا لا اقل در برابر ميهمانان كمى حفظ ظاهر نمايد ، با نهايت بىپروايى با لحن جدى كه حاكى از اراده قطعى او بود ، صريحا اعلام داشت ، « اگر او ( يوسف ) آنچه را كه من فرمان مىدهم انجام ندهد و در برابر عشق سوزان من تسليم نگردد بطور قطع به زندان خواهد افتاد » ( * ( وَلَئِنْ لَمْ يَفْعَلْ ما آمُرُه لَيُسْجَنَنَّ ) * ) .\r\nنه تنها به زندانش مىافكنم بلكه « در درون زندان نيز خوار و ذليل خواهد بود\r\n","description":"","footnote":"","page_name":" 396 ","page_number":396},
  {"content":"\r\n( * ( وَلَيَكُوناً مِنَ الصَّاغِرِينَ ) * ) .\r\nطبيعى است هنگامى كه عزيز مصر در برابر آن خيانت آشكار همسرش به جمله و استغفرى لذنبك ( از گناهانت استغفار كن ) قناعت كند بايد همسرش رسوايى را به اين مرحله بكشاند ، و اصولا در دربار فراعنه و شاهان و عزيزان همانگونه كه گفتيم اين مسائل چيز تازه اى نيست .\r\nبعضى در اينجا روايت شگفت آورى نقل كرده‌اند و آن اينكه گروهى از زنان مصر كه در آن جلسه حضور داشتند به حمايت از همسر عزيز برخاستند و حق را به او دادند و دور يوسف را گرفتند ، و هر يك براى تشويق يوسف به تسليم شدن يك نوع سخن گفتند :\r\nيكى گفت اى جوان ! اينهمه خويشتن دارى و ناز براى چيست ؟ چرا به اين عاشق دلداده ، ترحم نمىكنى ؟ مگر تو اين جمال دل آراى خيره كننده را نمىبينى ؟\r\nمگر تو دل ندارى و جوان نيستى و از عشق و زيبايى لذت نمىبرى ؟ آخر مگر تو سنگ و چوبى ؟ ! .\r\nدومى گفت گيرم كه از زيبايى و عشق چيزى نمىفهمى ، ولى آيا نميدانى كه او همسر عزيز مصر و زن قدرتمند اين سامان است ؟ فكر نمىكنى كه اگر قلب او را بدست آورى ، همه اين دستگاه در اختيار تو خواهد بود ؟ و هر مقامى كه بخواهى براى تو آماده است ؟ .\r\nسومى گفت ، گيرم كه نه تمايل به جمال زيبايش دارى ، و نه نياز به مقام و مالش ، ولى آيا نميدانى كه او زن انتقامجوى خطرناكى است ؟ و وسائل انتقامجويى را كاملا در اختيار دارد ؟ آيا از زندان وحشتناك و تاريكش نمىترسى و به غربت مضاعف در اين زندان تنهايى نمىانديشى ؟ ! .\r\nتهديد صريح همسر عزيز به زندان و ذلت از يك سو ، و وسوسه‌هاى اين زنان آلوده كه اكنون نقش دلالى را بازى مىكنند ، از سويى ديگر يك لحظه بحرانى\r\n","description":"","footnote":"","page_name":" 397 ","page_number":397},
  {"content":"\r\nشديد براى يوسف فراهم ساخت ، طوفان مشكلات از هر سو او را احاطه كرده بود ، اما او كه از قبل خود را ساخته بود ، و نور ايمان و پاكى و تقوا ، آرامش و سكينه خاصى در روح او ايجاد كرده بود ، با شجاعت و شهامت ، تصميم خود را گرفت و بىآنكه با زنان هوسباز و هوسران به گفتگو برخيزد رو به درگاه پروردگار آورد و اين چنين به نيايش پرداخت : « بار الها ، پروردگارا ! زندان با آن همه سختيهايش در نظر من محبوبتر است از آنچه اين زنان مرا به سوى آن مىخوانند » ( * ( قالَ رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْه ) * ) .\r\nسپس از آنجا كه مىدانست در همه حال ، مخصوصا در مواقع بحرانى ، جز به اتكاء لطف پروردگار راه نجاتى نيست ، خودش را با اين سخن به خدا سپرد و از او كمك خواست ، « پروردگارا اگر كليد و مكر و نقشه‌هاى خطرناك اين زنان آلوده را از من باز نگردانى ، قلب من به آنها متمايل مىگردد و از جاهلان خواهم بود » ( * ( وَإِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ وَأَكُنْ مِنَ الْجاهِلِينَ ) * ) .\r\nخداوندا ! من به خاطر رعايت فرمان تو ، و حفظ پاكدامنى خويش ، از آن زندان وحشتناك استقبال مىكنم ، زندانى كه روح من در آن آزاد است و دامانم پاك ، و به اين آزادى ظاهرى كه جان مرا اسير زندان شهوت مىكند و دامانم را آلوده مىسازد پشت پا مىزنم .\r\nخدايا ! كمكم فرما ، نيرويم بخش ، بر قدرت عقل و ايمان و تقوايم بيفزا تا بر اين وسوسه‌هاى شيطانى پيروز گردم .\r\nو از آنجا كه وعده الهى هميشه اين بود كه جهاد كننده گان مخلص را ( چه با نفس و چه با دشمن ) يارى بخشد ، يوسف را در اين حال تنها نگذاشت و لطف حق بياريش شتافت ، آن چنان كه قرآن مىگويد : « پروردگارش اين دعاى خالصانه او را اجابت كرد » ( * ( فَاسْتَجابَ لَه رَبُّه ) * ) .\r\n« و مكر و نقشه آنها را از او بگردانيد » ( * ( فَصَرَفَ عَنْه كَيْدَهُنَّ ) * ) .\r\n","description":"","footnote":"","page_name":" 398 ","page_number":398},
  {"content":"\r\n« چرا كه او شنوا است و دانا است » ( انه هوا السميع العليم ) .\r\nهم نيايشهاى بندگان را مىشنود و هم از اسرار درون آنها آگاه است ، و هم راه حل مشكل آنها را مىداند .\r\n\r\nنكته‌ها :\r\n\r\n[ 1 - همسر عزيز و زنان مصر در راه رسيدن به مقصود به چه وسائلى متشبث شدند 
  ]\r\n1 - همانگونه كه ديديم همسر عزيز و زنان مصر براى رسيدن به مقصود خود از امور مختلفى استفاده كردند : اظهار عشق و علاقه شديد تسليم محض ، و سپس تطميع ، و بعد از آن تهديد . و يا به تعبير ديگر توسل به « شهوت » و « زر » و سپس « زور » .\r\nو اينها اصول متحد المالى است كه همه خودكامگان و طاغوتها در هر عصر و زمانى به آن متوسل مىشدند . حتى خود ما مكرر ديده‌ايم كه آنها براى تسليم ساختن مردان حق در آغاز يك جلسه نرمش فوق العاده و روى خوش نشان مىدهند ، و از طريق تطميع و انواع كمكها وارد مىشوند ، و در آخر همان جلسه به شديدترين تهديدها توسل مىجويند . و هيچ ملاحظه نمىكنند كه اين تناقض گويى آن هم در يك مجلس تا چه حد زشت و زننده و در خور تحقير و انواع سرزنشها است .\r\nدليل آن هم روشن است آنها هدفشان را مىجويند ، وسيله براى آنان مهم نيست ، و يا به تعبير ديگر براى رسيدن به هدف استفاده از هر وسيله اى را مجاز مىشمرند .\r\nدر اين وسط افراد ضعيف و كم رشد در مراحل نخستين ، يا آخرين مرحله تسليم مىشوند و براى هميشه به دامنشان گرفتار مىگردند ، اما اولياى حق با شجاعت و شهامتى كه در پرتو نور ايمان يافته‌اند همه اين مراحل را پشت سر گذارده و سازش ناپذيرى خود را با قاطعيت هر چه تمامتر نشان مىدهند ، و تا سر حد مرگ پيش مىروند ، و عاقبت آن هم پيروزى است ، پيروزى خودشان و مكتبشان و يا حد اقل\r\n","description":"","footnote":"","page_name":" 399 ","page_number":399},
  {"content":"\r\nپيروزى مكتب .\r\n\r\n[ 2 - آنها كه در كنار گودند خود را پاك نشان مىدهند 
  ]\r\n2 - بسيارند كسانى كه مانند زنان هوسباز مصر هنگامى كه در كنار گود نشسته‌اند خود را پاك و پاكيزه نشان مىدهند ، و لاف تقوا و پارسايى مىزنند و آلودگانى همچون همسر عزيز را در « ضلال مبين » مىبينند .\r\nاما هنگامى كه پايشان به وسط گود كشيده شد در همان ضربه اول از پا در مىآيند و عملا ثابت مىكنند كه تمام آنچه مىگفتند حرفى بيش نبوده ، اگر همسر عزيز پس از سالها نشست و برخاست با يوسف گرفتار عشق او شد آنها در همان مجلس اول به چنين سرنوشتى گرفتار شدند و به جاى ترنج دستهاى خويش را بريدند ! .\r\n\r\n[ 3 - چرا يوسف وارد مجلس زنان شد ؟ 
  ]\r\n3 - در اينجا سؤالى پيش مىآيد كه چرا يوسف حرف همسر عزيز را پذيرفت و حاضر شد گام در مجلس همسر عزيز مصر بگذارد ، مجلسى كه براى گناه ترتيب داده شده بود ، و يا براى تبرئه يك گناهكار .\r\nولى با توجه به اينكه يوسف ظاهرا برده و غلام بود و ناچار بود كه در كاخ خدمت كند ممكن است همسر عزيز از همين بهانه استفاده كرده باشد و به بهانه آوردن ظرفى از غذا يا نوشيدنى پاى او را به مجلس كشانده باشد ، در حالى كه يوسف مطلقا از اين نقشه و مكر زنانه اطلاع و آگاهى نداشت .\r\nبه خصوص اينكه گفتيم ظاهر تعبير قرآن ( * ( اخْرُجْ عَلَيْهِنَّ ) * ) نشان مىدهد كه او در بيرون آن دستگاه نبود بلكه در اطاق مجاور كه محل غذا و ميوه يا مانند آن بوده است قرار داشته است .\r\n\r\n[ 4 - جمله « يدعوننى و كيدهن » 
  ]\r\n4 - جمله « * ( يَدْعُونَنِي إِلَيْه ) * » ( اين زنان مرا به آن دعوت مىكنند )\r\n","description":"","footnote":"","page_name":" 400 ","page_number":400},
  {"content":"\r\nو * ( « كَيْدَهُنَّ ) * » ( نقشه اين زنان . . . ) به خوبى نشان مىدهد كه بعد از ماجراى بريدن دستها و دلباختگى زنان هوسباز مصر نسبت به يوسف آنها هم به نوبه خود وارد ميدان شدند و از يوسف دعوت كردند كه تسليم آنها و يا تسليم همسر عزيز مصر شود و او هم دست رد به سينه همه آنها گذاشت ، اين نشان مىدهد كه همسر عزيز در اين گناه تنها نبود و « شريك جرم » هايى داشت\r\n\r\n[ 5 - در پرتگاهها بايد به خدا پناه برد 
  ]\r\n5 - به هنگام گرفتارى در چنگال مشكلات و در مواقعى كه حوادث پاى انسان را به لب پرتگاهها مىكشاند تنها بايد به خدا پناه برد و از او استمداد جست كه اگر لطف و يارى او نباشد كارى نمىتوان كرد ، اين درسى است كه يوسف بزرگ و پاكدامن به ما آموخته ، او است كه مىگويد پروردگارا اگر نقشه‌هاى شوم آنها را از من باز نگردانى من هم به آنها متمايل مىشوم ، اگر مرا در اين مهلكه تنها بگذارى طوفان حوادث مرا با خود مىبرد ، اين تويى كه حافظ و نگهدار منى ، نه قوت و قدرت و تقواى من ! .\r\nاين حالت « وابستگى مطلق » به لطف پروردگار علاوه بر اين كه قدرت و استقامت نامحدودى به بندگان خدا مىبخشد سبب مىشود كه از الطاف خفى او بهره گيرند . همان الطافى كه توصيف آن غير ممكن است و تنها بايد آن را مشاهده كرد و تصديق نمود .\r\nاينها هستند كه هم در اين دنيا در سايه لطف پروردگارند و هم در جهان ديگر .\r\nدر حديثى از پيامبر اسلام ص چنين مىخوانيم :\r\nسبعة يظلهم اللَّه فى ظل عرشه يوم لا ظل الا ظله : امام عادل ، و شاب نشا فى عبادة اللَّه عز و جل ، و رجل قلبه . متعلق بالمسجد اذا خرج منه حتى يعود اليه ، و رجلان كانا فى طاعة اللَّه عز و جل فاجتمعا على ذلك و تفرقا ، و رجل ذكر اللَّه عز و جل خاليا ففاضت عيناه ، و رجل دعته امراة ذات حسن و جمال فقال انى اخاف اللَّه تعالى ، و رجل تصدق بصدقة فاخفاها حتى لا تعلم\r\n","description":"","footnote":"","page_name":" 401 ","page_number":401},
  {"content":"\r\nشماله ما تصدق بيمينه !\r\n: « هفت گروهند كه خداوند آنها را در سايه عرش خود قرار مىدهد آن روز كه سايه اى جز سايه او نيست :\r\nپيشواى دادگر .\r\nو جوانى كه از آغاز عمر در بندگى خدا پرورش يافته .\r\nو كسى كه قلب او به مسجد و مركز عبادت خدا پيوند دارد و هنگامى كه از آن خارج مىشود در فكر آن است تا به آن باز گردد .\r\nو افرادى كه در طريق اطاعت فرمان خدا متحدا كار مىكنند و به هنگام جدا شدن از يكديگر نيز رشته اتحاد معنوى آنها هم چنان برقرار است .\r\nو كسى كه به هنگام شنيدن نام پروردگار ( به خاطر احساس مسئوليت يا ترس از گناهان ) قطره اشك از چشمان او سرازير مىشود .\r\nو مردى كه زن زيبا و صاحب جمالى او را به سوى خويش دعوت كند او بگويد من از خدا ترسانم .\r\nو كسى كه كمك به نيازمندان مىكند و صدقه خود را مخفى مىدارد آن چنان كه دست چپ او از صدقه اى كه با دست راست داده با خبر نشود « ! ( 1 ) .\r\n\r\n","description":"","footnote":"\r\n( 1 ) سفينه جلد 1 صفحه 595 ( ظل ) .\r\n","page_name":" 402 ","page_number":402},
  {"content":"\r\n\r\n[ سوره يوسف ‹ 12 › : آيات 35 تا 38 
  ]\r\nثُمَّ بَدا لَهُمْ مِنْ بَعْدِ ما رَأَوُا الآياتِ لَيَسْجُنُنَّه حَتَّى حِينٍ ‹ 35 › وَدَخَلَ مَعَه السِّجْنَ فَتَيانِ قالَ أَحَدُهُما إِنِّي أَرانِي أَعْصِرُ خَمْراً وَقالَ الآخَرُ إِنِّي أَرانِي أَحْمِلُ فَوْقَ رَأْسِي خُبْزاً تَأْكُلُ الطَّيْرُ مِنْه نَبِّئْنا بِتَأْوِيلِه إِنَّا نَراكَ مِنَ الْمُحْسِنِينَ ‹ 36 › قالَ لا يَأْتِيكُما طَعامٌ تُرْزَقانِه إِلَّا نَبَّأْتُكُما بِتَأْوِيلِه قَبْلَ أَنْ يَأْتِيَكُما ذلِكُما مِمَّا عَلَّمَنِي رَبِّي إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّه وَهُمْ بِالآخِرَةِ هُمْ كافِرُونَ ‹ 37 › وَاتَّبَعْتُ مِلَّةَ آبائِي إِبْراهِيمَ وَإِسْحاقَ وَيَعْقُوبَ ما كانَ لَنا أَنْ نُشْرِكَ بِاللَّه مِنْ شَيْءٍ ذلِكَ مِنْ فَضْلِ اللَّه عَلَيْنا وَعَلَى النَّاسِ وَلكِنَّ أَكْثَرَ النَّاسِ لا يَشْكُرُونَ ‹ 38 ›\r\n\r\nترجمه :\r\n35 - بعد از آنكه نشانه‌هاى ( پاكى يوسف ) را ديدند تصميم گرفتند او را تا مدتى زندانى كنند .\r\n36 - و دو جوان همراه او وارد زندان شدند ، يكى از آن دو گفت من در عالم خواب ديدم كه ( انگور براى ) شراب مىفشارم ، و ديگرى گفت من در خواب ديدم كه نان بر سرم حمل مىكنم و پرندگان از آن مىخورند ما را از تعبير آن آگاه ساز كه تو را از نيكوكاران مىبينيم .\r\n37 - ( يوسف ) گفت پيش از آنكه جيره غذايى شما فرا رسد شما را از تعبير خوابتان آگاه خواهم ساخت اين از علم و دانشى است كه پروردگارم به من آموخته من آئين جمعيتى را كه ايمان به خدا ندارند و به سراى ديگر كافرند ترك گفتم ( و شايسته چنين موهبتى شدم ) .\r\n","description":"","footnote":"","page_name":" 403 ","page_number":403},
  {"content":"\r\n38 - من از آئين پدرانم ابراهيم و اسحاق و يعقوب پيروى كردم ، براى ما شايسته نبود چيزى را شريك خدا قرار دهيم ، اين از فضل خدا بر ما و بر مردم است ولى اكثر مردم شكرگزارى نمىكنند .\r\n\r\nتفسير : زندان به جرم بيگناهى ! .\r\nجلسه عجيب زنان مصر با يوسف در قصر عزيز با آن شور و غوغا پايان يافت ، ولى طبعا خبرش به گوش عزيز رسيد ، و از مجموع اين جريانات روشن شد كه يوسف يك جوان عادى و معمولى نيست ، آن چنان پاك است كه هيچ قدرتى نمىتواند او را وادار به آلودگى كند و نشانه‌هاى اين پاكى از جهات مختلف آشكار شد ، پاره شدن پيراهن يوسف از پشت سر ، و مقاومت او در برابر وسوسه‌هاى زنان مصر ، و آماده شدن او براى رفتن به زندان ، و عدم تسليم در برابر تهديدهاى همسر عزيز به زندان و عذاب اليم ، همه اينها دليل بر پاكى او بود ، دلائلى كه كسى نمىتوانست آن را پرده پوشى يا انكار كند .\r\nو لازمه اين دلائل اثبات ناپاكى و جرم همسر عزيز مصر بود ، و بدنبال ثبوت اين جرم ، بيم رسوايى و افتضاح جنسى خاندان عزيز در نظر توده مردم روز بروز بيشتر مىشد ، تنها چاره اى كه براى اين كار از طرف عزيز مصر و مشاورانش ديده شد اين بود كه يوسف را به كلى از صحنه خارج كنند ، آن چنان كه مردم او و نامش را بدست فراموشى بسپارند ، و بهترين راه براى اين كار ، فرستادنش به سياه چال زندان بود ، كه هم او را به فراموشى مىسپرد و هم در ميان مردم به اين تفسير مىشد كه مجرم اصلى ، يوسف بوده است ! .\r\nلذا قرآن مىگويد : « بعد از آنكه آنها آيات و نشانه‌هاى ( پاكى يوسف ) را ديدند تصميم گرفتند كه او را تا مدتى زندانى كنند » ( * ( ثُمَّ بَدا لَهُمْ مِنْ بَعْدِ ما رَأَوُا الآياتِ لَيَسْجُنُنَّه حَتَّى حِينٍ ) * ) .\r\n","description":"","footnote":"","page_name":" 404 ","page_number":404},
  {"content":"\r\nتعبير به « بدا » كه به معنى پيدا شدن راى جديد است نشان مىدهد كه قبلا چنين تصميمى در مورد او نداشتند ، و اين عقيده را احتمالا همسر عزيز براى اولين بار پيشنهاد كرد و به اين ترتيب يوسف بيگناه به گناه پاكى دامانش ، به زندان رفت و اين نه اولين بار بود و نه آخرين بار كه انسان شايسته اى به جرم پاكى به زندان برود .\r\nآرى در يك محيط آلوده ، آزادى از آن آلودگان است كه همراه مسير آب حركت مىكنند ، نه فقط آزادى كه همه چيز متعلق به آنها است ، و افراد پاكدامن و با ارزشى همچون يوسف كه همجنس و همرنگ آن محيط نيستند و بر خلاف جريان آب حركت مىكنند بايد منزوى شوند ، اما تا كى ، آيا براى هميشه ؟\r\nنه ، مسلما نه ! .\r\nاز جمله كسانى كه با يوسف وارد زندان شدند ، دو جوان بودند ( * ( وَدَخَلَ مَعَه السِّجْنَ فَتَيانِ ) * ) .\r\nو از آنجا كه وقتى انسان نتواند از طريق عادى و معمولى دسترسى به اخبار پيدا كند احساسات ديگر او به كار مىافتد ، تا مسير حوادث را جستجو و پيش بينى كند ، و خواب و رؤيا هم براى او مطلبى مىشود .\r\nاز همين رو يك روز اين دو جوان كه گفته مىشود يكى از آن دو مامور آبدار خانه شاه و ديگرى سر پرست غذا و آشپزخانه بود ، و به علت سعايت دشمنان و اتهام به تصميم بر مسموم نمودن شاه به زندان افتاده بودند ، نزد يوسف آمدند و هر كدام خوابى را كه شب گذشته ديده بود و برايش عجيب و جالب مىنمود باز گو كرد .\r\n« يكى از آن دو گفت : من در عالم خواب چنين ديدم كه انگور را براى شراب ساختن مىفشارم » ! ( * ( قالَ أَحَدُهُما إِنِّي أَرانِي أَعْصِرُ خَمْراً ) * ) .\r\n« و دومى گفت : من در خواب ديدم كه مقدارى نان روى سرم حمل مىكنم ،\r\n","description":"","footnote":"","page_name":" 405 ","page_number":405},
  {"content":"\r\nو پرندگان آسمان مىآيند و از آن مىخورند « ( * ( وَقالَ الآخَرُ إِنِّي أَرانِي أَحْمِلُ فَوْقَ رَأْسِي خُبْزاً تَأْكُلُ الطَّيْرُ مِنْه ) * ) سپس اضافه كردند : « ما را از تعبير خوابمان آگاه ساز كه تو را از نيكوكاران مىبينيم » ( * ( نَبِّئْنا بِتَأْوِيلِه إِنَّا نَراكَ مِنَ الْمُحْسِنِينَ ) * ) .\r\nدر اينكه اين دو جوان از كجا دانستند كه يوسف از تعبير خواب اطلاع وسيعى دارد ، در ميان مفسران گفتگو است .\r\nبعضى گفته‌اند : يوسف شخصا خود را در زندان براى زندانيان معرفى كرده بود كه از تعبير خواب اطلاع وسيعى دارد ، و بعضى گفته‌اند سيماى ملكوتى يوسف نشان مىداد كه او يك فرد عادى نيست ، بلكه فرد آگاه و صاحب فكر و بينش است و لا بد چنين كسى مىتواند مشكل آنها را در تعبير خواب حل كند .\r\nبعضى ديگر گفته‌اند يوسف از آغاز ورودش به زندان ، با اخلاق نيك و حسن خلق و دلدارى زندانيان و خدمت آنها و عيادت از مريضان نشان داده بود كه يك فرد نيكوكار و گره گشا است به همين دليل در مشكلاتشان به او پناه مىبردند و از او كمك مىخواستند .\r\nذكر اين نكته نيز لازم است كه در اينجا قرآن بجاى كلمه « عبد » و « برده » تعبير به « فتى » ( جوان ) مىكند ، كه يك نوع احترام است ، و در حديث داريم\r\nلا يقولن احدكم عبدى و امتى و لكن فتاى و فتاتى\r\n: « هيچكدام از شما نبايد بگويد غلام من و كنيز من بلكه بگويد جوان من » ( 1 ) ( تا در دوران آزادى تدريجى بردگان كه اسلام برنامه دقيقى براى آن چيده است ، بردگان از هر گونه تحقير در امان باشند ) .\r\nتعبير به * ( أَرانِي أَعْصِرُ خَمْراً ) * ( من شراب مىفشردم ) يا به خاطر آنست كه او در خواب ديد انگور را براى ساختن شراب مىفشارد ، و يا انگورى را كه در خم ، تخمير شده بود براى صاف كردن و خارج ساختن شراب از آن مىفشرده است ،\r\n\r\n","description":"","footnote":"\r\n( 1 ) مجمع البيان جلد 5 صفحه 232 .\r\n","page_name":" 406 ","page_number":406},
  {"content":"\r\nو يا اينكه انگور را مىفشرده تا عصير آن را به شاه بدهد ، بىآنكه شراب شده باشد و از آنجا كه اين انگور قابل تبديل به شراب است اين كلمه به آن اطلاق شده است .\r\nتعبير به * ( إِنِّي أَرانِي ) * ( من مىبينم ) - يا اينكه قاعدتا بايد بگويد من در خواب ديدم - به عنوان حكايت حال است ، يعنى خود را در آن لحظه اى كه خواب مىبيند فرض مىكند و اين سخن را براى ترسيم آن حال بيان مىدارد .\r\nبهر حال يوسف كه هيچ فرصتى را براى ارشاد و راهنمايى زندانيان از دست نمىداد ، مراجعه اين دو زندانى را براى مساله تعبير خواب به غنيمت شمرد و به بهانه آن ، حقايق مهمى را كه راهگشاى آنها و همه انسانها بود بيان داشت .\r\nنخست براى جلب اعتماد آنها در مورد آگاهى او بر تعبير خواب كه سخت مورد توجه آن دو زندانى بود چنين گفت : « من به زودى و قبل از آنكه جيره غذايى شما فرا رسد شما را از تعبير خوابتان آگاه خواهم ساخت » ( * ( قالَ لا يَأْتِيكُما طَعامٌ تُرْزَقانِه إِلَّا نَبَّأْتُكُما بِتَأْوِيلِه قَبْلَ أَنْ يَأْتِيَكُما ) * ) .\r\nو به اين ترتيب به آنها اطمينان داد كه قبل از فرا رسيدن موعد غذايى آنها مقصود گمشده خود را خواهند يافت .\r\nدر تفسير اين جمله مفسران احتمالات فراوانى داده‌اند .\r\nاز جمله اينكه يوسف گفت : من به فرمان پروردگار از بخشى اسرار آگاهم نه تنها مىتوانم تعبير خواب شما را بازگو كنم بلكه از هم اكنون مىتوانم بگويم ، غذايى كه براى شما امروز مىآورند ، چه نوع غذا و با چه كيفيت است و خصوصيات آن را بر مىشمرم .\r\nبنا بر اين « تاويل » به معنى ذكر خصوصيات آن غذاست ( ولى البته تاويل كمتر به چنين معنى آمده بخصوص اينكه در جمله قبل به معنى تعبير خواب است ) .\r\nاحتمال ديگر اينكه منظور يوسف اين بوده كه هر گونه طعامى در خواب\r\n","description":"","footnote":"","page_name":" 407 ","page_number":407},
  {"content":"\r\nببينيد ، من مىتوانم تعبير آن را براى شما باز گو كنم ( ولى اين احتمال ، با جمله * ( قَبْلَ أَنْ يَأْتِيَكُما ) * سازگار نيست ) بنا بر اين بهترين تفسير جمله فوق همان است كه در آغاز سخن گفتيم .\r\nسپس يوسف با ايمان و خدا پرست كه توحيد با همه ابعادش در اعماق وجود او ريشه دوانده بود ، براى اينكه روشن سازد چيزى جز به فرمان پروردگار تحقق نمىپذيرد چنين ادامه داد .\r\n« اين علم و دانش و آگاهى من از تعبير خواب از امورى است كه پروردگارم به من آموخته است » ( * ( ذلِكُما مِمَّا عَلَّمَنِي رَبِّي ) * ) .\r\nو براى اينكه تصور نكنند كه خداوند ، بىحساب چيزى به كسى مىبخشد اضافه كرد « من آئين جمعيتى را كه ايمان به خدا ندارند و نسبت به سراى آخرت كافرند ، ترك كردم و اين نور ايمان و تقوا مرا شايسته چنين موهبتى ساخته است » ( * ( إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّه وَهُمْ ) * بالآخرة هم كافرون ) .\r\nمنظور از اين قوم و جمعيت مردم بت پرست مصر يا بت پرستان كنعان است .\r\nمن بايد از اين گونه عقايد جدا شوم ، چرا كه بر خلاف فطرت پاك انسانى است ، و به علاوه من در خاندانى پرورش يافته‌ام كه خاندان وحى و نبوت است ، « من از آئين پدران و نياكانم ابراهيم و اسحاق و يعقوب پيروى كردم » ( * ( وَاتَّبَعْتُ مِلَّةَ آبائِي إِبْراهِيمَ وَإِسْحاقَ وَيَعْقُوبَ ) * ) .\r\nو شايد اين اولين بار بود كه يوسف خود را اين چنين به زندانيان معرفى مىكرد تا بدانند او زاده وحى و نبوت است و مانند بسيارى از زندانيان ديگر كه در نظامهاى طاغوتى به زندان مىرفتند بىگناه به زندان افتاده است .\r\nبعد به عنوان تاكيد اضافه مىكند « براى ما شايسته نيست كه چيزى را شريك خدا قرار دهيم » چرا كه خاندان ما ، خاندان توحيد ، خاندان ابراهيم\r\n","description":"","footnote":"","page_name":" 408 ","page_number":408},
  {"content":"\r\nبت شكن است ( * ( ما كانَ لَنا أَنْ نُشْرِكَ بِاللَّه مِنْ شَيْءٍ ) * ) .\r\n« اين از مواهب الهى بر ما و بر همه مردم است » ( * ( ذلِكَ مِنْ فَضْلِ اللَّه عَلَيْنا وَعَلَى النَّاسِ ) * ) .\r\nبنا بر اين تصور نكنيد اين فضل و محبت تنها شامل ما خانواده پيامبران شده است ، اين موهبتى است عام و شامل همه بندگان خدا كه در درون جانشان به عنوان يك فطرت به وديعه گذاشته شده است و بوسيله رهبرى انبياء تكامل مىيابد .\r\n« ولى متاسفانه اكثر مردم اين مواهب الهى را شكر گزارى نمىكنند » و از راه توحيد و ايمان منحرف مىشوند ( * ( وَلكِنَّ أَكْثَرَ النَّاسِ لا يَشْكُرُونَ ) * ) .\r\nقابل توجه اينكه در آيه فوق ، اسحاق در زمره پدران ( آباء ) يوسف شمرده شده در حالى كه مىدانيم يوسف فرزند يعقوب و يعقوب فرزند اسحاق است ، بنا بر اين كلمه « اب » بر جد نيز اطلاق مىشود .\r\n","description":"","footnote":"","page_name":" 409 ","page_number":409},
  {"content":"\r\n\r\n[ سوره يوسف ‹ 12 › : آيات 39 تا 42 
  ]\r\nيا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ اللَّه الْواحِدُ الْقَهَّارُ ‹ 39 › ما تَعْبُدُونَ مِنْ دُونِه إِلَّا أَسْماءً سَمَّيْتُمُوها أَنْتُمْ وَآباؤُكُمْ ما أَنْزَلَ اللَّه بِها مِنْ سُلْطانٍ إِنِ الْحُكْمُ إِلَّا لِلَّه أَمَرَ أَلَّا تَعْبُدُوا إِلَّا إِيَّاه ذلِكَ الدِّينُ الْقَيِّمُ وَلكِنَّ أَكْثَرَ النَّاسِ لا يَعْلَمُونَ ‹ 40 › يا صاحِبَيِ السِّجْنِ أَمَّا أَحَدُكُما فَيَسْقِي رَبَّه خَمْراً وَأَمَّا الآخَرُ فَيُصْلَبُ فَتَأْكُلُ الطَّيْرُ مِنْ رَأْسِه قُضِيَ الأَمْرُ الَّذِي فِيه تَسْتَفْتِيانِ ‹ 41 › وَقالَ لِلَّذِي ظَنَّ أَنَّه ناجٍ مِنْهُمَا اذْكُرْنِي عِنْدَ رَبِّكَ فَأَنْساه الشَّيْطانُ ذِكْرَ رَبِّه فَلَبِثَ فِي السِّجْنِ بِضْعَ سِنِينَ ‹ 42 ›\r\n\r\nترجمه :\r\n39 - اى دوستان زندانى من آيا خدايان پراكنده بهترند يا خداوند واحد قهار ؟ .\r\n40 - اين معبودهايى را كه غير از خدا مىپرستيد چيزى جز اسمهاى ( بىمسما ) كه شما و پدرانتان آنها را خدا ناميده‌ايد نيست ، خداوند هيچ دليلى براى آن نازل نكرده ، حكم تنها از آن خداست ، فرمان داده كه غير از او را نپرستيد ، اينست آئين پا بر جا ولى اكثر مردم نمىدانند .\r\n41 - اى دوستان زندانى من ! اما يكى از شما ( آزاد مىشود و ) ساقى شراب براى صاحب خود خواهد شد ، و اما ديگرى به دار آويخته مىشود و پرندگان از سر او مىخورند ! اين امرى كه در باره آن از من نظر خواستيد قطعى و حتمى است .\r\n42 - و به آن يكى از آن دو كه مىدانست رهايى مىيابد گفت : مرا نزد صاحبت ( سلطان مصر ) يادآورى كن ، ولى شيطان يادآورى او را نزد صاحبش از خاطر وى برد و بدنبال آن چند سال در زندان باقى ماند .\r\n","description":"","footnote":"","page_name":" 410 ","page_number":410},
  {"content":"\r\n\r\nتفسير : زندان يا كانون تربيت ؟ .\r\nهنگامى كه يوسف با ذكر بحث گذشته ، دلهاى آن دو زندانى را آماده پذيرش حقيقت توحيد كرد رو به سوى آنها نمود و چنين گفت . « اى همزندانهاى من . آيا خدايان پراكنده و معبودهاى متفرق بهترند يا خداوند يگانه يكتاى قهار و مسلط بر هر چيز » ( * ( يا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ اللَّه الْواحِدُ الْقَهَّارُ ) * ) .\r\nگويى يوسف مىخواهد به آنها حالى كند كه چرا شما آزادى را در خواب مىبينيد چرا در بيدارى نمىبينيد ؟ چرا ؟ آيا جز اين است كه اين پراكندگى و تفرقه و نفاق شما كه از شرك و بت پرستى و ارباب متفرقون سرچشمه مىگيرد ، سبب شده كه طاغوتهاى ستمگر بر شما غلبه كنند ، چرا شما زير پرچم توحيد جمع نمىشويد و به دامن پرستش « اللَّه واحد قهار » دست نمىزنيد تا بتوانيد اين خودكامگان ستمگر را كه شما را بىگناه و به مجرد اتهام به زندان مىافكنند از جامعه خود برانيد .\r\nسپس اضافه كرد « اين معبودهايى كه غير از خدا براى خود ساخته‌ايد چيزى جز يك مشت اسمهاى بىمسمى كه شما و پدرانتان آنها را درست كرده‌ايد نيست » ( * ( ما تَعْبُدُونَ مِنْ دُونِه إِلَّا أَسْماءً سَمَّيْتُمُوها أَنْتُمْ وَآباؤُكُمْ ) * ) .\r\n« اينها امورى است كه خداوند دليل و مدركى براى آن نازل نفرموده » بلكه ساخته و پرداخته مغزهاى ناتوان شما است ( * ( ما أَنْزَلَ اللَّه بِها مِنْ سُلْطانٍ ) * ) .\r\n« بدانيد حكومت جز براى خدا نيست » و به همين دليل شما نبايد در برابر اين بتها و طاغوتها و فراعنه سر تعظيم فرود آوريد ( * ( إِنِ الْحُكْمُ إِلَّا لِلَّه ) * ) .\r\nو باز براى تاكيد بيشتر اضافه كرده : « خداوند فرمان داده جز او را نپرستيد » ( * ( أَمَرَ أَلَّا تَعْبُدُوا إِلَّا إِيَّاه ) * ) .\r\n","description":"","footnote":"","page_name":" 411 ","page_number":411},
  {"content":"\r\n« اين است آئين و دين پا بر جا و مستقيم كه هيچگونه انحرافى در آن راه ندارد » ( * ( ذلِكَ الدِّينُ الْقَيِّمُ ) * ) .\r\nيعنى توحيد در تمام ابعادش ، در عبادت ، در حكومت در جامعه ، در فرهنگ و در همه چيز ، آئين مستقيم و پا بر جاى الهى است .\r\n« ولى چه مىتوان كرد بيشتر مردم آگاهى ندارند » و به خاطر اين عدم آگاهى در بيراهه‌هاى شرك سر گردان مىشوند و به حكومت غير « اللَّه » تن در مىدهند و چه زجرها و زندانها و بدبختيها كه از اين رهگذر دامنشان را مىگيرد ( * ( وَلكِنَّ أَكْثَرَ النَّاسِ لا يَعْلَمُونَ ) * ) .\r\nيوسف پس از دلالت و ارشاد دو رفيق زندانى خود و دعوت آنها به حقيقت توحيد در ابعاد مختلفش به تعبير خواب آنها پرداخت ، چرا كه از آغاز به همين منظور نزد او آمده بودند ، و او هم قول داده بود اين خوابها را تعبير كند ، ولى فرصت را غنيمت شمرد و فصل گويا و زنده اى از توحيد و مبارزه با شرك براى آنها بازگو كرد .\r\nسپس رو به سوى دو رفيق زندانى كرد و چنين گفت : « دوستان زندانى من ! اما يكى از شما آزاد مىشود ، و ساقى شراب براى ارباب خود خواهد شد » ( * ( يا صاحِبَيِ السِّجْنِ أَمَّا أَحَدُكُما فَيَسْقِي رَبَّه خَمْراً ) * ) .\r\n« اما نفر ديگر به دار آويخته مىشود و آن قدر ميماند كه پرندگان آسمان از سر او مىخورند » ! ( * ( وَأَمَّا الآخَرُ فَيُصْلَبُ فَتَأْكُلُ الطَّيْرُ مِنْ رَأْسِه ) * ) .\r\nگرچه با توجه به تناسب خوابهايى كه آنها ديده بودند ، اجمالا معلوم بود كداميك از اين دو آزاد و كداميك به دار آويخته مىشود ، اما يوسف نخواست اين خبر ناگوار را صريحتر از اين بيان كند لذا تحت عنوان « يكى از شما دو نفر » مطلب را تعقيب كرد .\r\n","description":"","footnote":"","page_name":" 412 ","page_number":412},
  {"content":"\r\nسپس براى تاكيد گفتار خود اضافه كرد « اين امرى را كه شما در باره آن از من سؤال كرديد و استفتاء نموديد حتمى و قطعى است » اشاره به اينكه اين يك تعبير خواب ساده نيست ، بلكه از يك خبر غيبى كه به تعليم الهى يافته‌ام مايه مىگيرد ، بنا بر اين جاى ترديد و گفتگو ندارد ! ( * ( قُضِيَ الأَمْرُ الَّذِي فِيه تَسْتَفْتِيانِ ) * ) در بسيارى از تفاسير ذيل اين جمله آمده است ، كه نفر دوم همين كه اين خبر ناگوار را شنيد در مقام تكذيب گفتار خود بر آمد و گفت من دروغ گفتم چنين خوابى نديده بودم شوخى مىكردم ، به گمان اينكه اگر خواب خود را تكذيب كند اين سرنوشت دگرگون خواهد شد ، و لذا يوسف به دنبال اين سخن گفت آنچه در باره آن استفتاء كرديد ، تغيير ناپذير است .\r\nاين احتمال نيز وجود دارد كه يوسف آن چنان در تعبير خواب خود قاطع بود كه اين جمله را به عنوان تاكيد بيان داشت .\r\nاما در اين هنگام كه احساس مىكرد اين دو به زودى از او جدا خواهند شد ، براى اينكه روزنه اى به آزادى پيدا كند ، و خود را از گناهى كه به او نسبت داده بودند تبرئه نمايد ، « به يكى از آن دو رفيق زندانى كه مىدانست آزاد خواهد شد سفارش كرد كه نزد مالك و صاحب اختيار خود ( شاه ) از من سخن بگو » تا تحقيق كند و بىگناهى من ثابت گردد ( * ( وَقالَ لِلَّذِي ظَنَّ أَنَّه ناجٍ مِنْهُمَا اذْكُرْنِي عِنْدَ رَبِّكَ ) * ) اما اين « غلام فراموشكار » آن چنان كه راه و رسم افراد كمظرفيت است كه چون به نعمتى برسند صاحب نعمت را بدست فراموشى مىسپارند - به كلى مساله يوسف را فراموش كرد .\r\nولى تعبير قرآن اين است كه « شيطان ياد آورى از يوسف را نزد صاحبش از خاطر او برد » ( * ( فَأَنْساه الشَّيْطانُ ذِكْرَ رَبِّه ) * ) .\r\nو به اين ترتيب ، يوسف بدست فراموشى سپرده شد ، « و چند سال در زندان\r\n","description":"","footnote":"","page_name":" 413 ","page_number":413},
  {"content":"\r\nباقى ماند « ( * ( فَلَبِثَ فِي السِّجْنِ بِضْعَ سِنِينَ ) * ) .\r\nدر اينكه ضمير « * ( فَأَنْساه الشَّيْطانُ ) * » به ساقى شاه بر مىگردد يا به يوسف ، در ميان مفسران گفتگو است بسيارى اين ضمير را به يوسف باز گردانده‌اند بنا بر اين معنى اين جمله چنين مىشود كه شيطان ياد خدا را از خاطر يوسف برد و به همين دليل به غير او توسل جست .\r\nولى با توجه به جمله قبل ، كه يوسف به او توصيه مىكند مرا نزد صاحب و مالكت بازگو كن ظاهر اين است كه ضمير به شخص ساقى باز مىگردد ، و كلمه « رب » در هر دو جا ، يك مفهوم خواهد داشت .\r\nبه علاوه جمله « و ادَّكَرَ بَعْدَ أُمَّةٍ » ( بعد از مدتى باز يادش آمد ) كه در چند آيه بعد در همين داستان در باره ساقى مىخوانيم نشان مىدهد كه فراموش كننده او بوده است نه يوسف .\r\nولى بهر حال چه ضمير به يوسف باز گردد و چه به ساقى ، در اين مساله شكى نيست كه يوسف در اينجا براى نجات خود توسل به غير جسته است .\r\nالبته اين گونه دست و پا كردنها براى نجات از زندان و ساير مشكلات در مورد افراد عادى مساله مهمى نيست ، و از قبيل توسل به اسباب طبيعى مىباشد ، ولى براى افراد نمونه و كسانى كه در سطح ايمان عالى و توحيد قرار دارند ، خالى از ايراد نمىتواند باشد ، شايد به همين دليل است كه خداوند اين « ترك اولى » را بر يوسف نبخشيد و بخاطر آن چند سالى زندان او ادامه يافت .\r\nدر روايتى از پيامبر ص چنين مىخوانيم كه فرمود « من از برادرم يوسف در شگفتم كه چگونه به مخلوق ، و نه به خالق ، پناه برد و يارى طلبيد » ؟ ( 1 ) .\r\nدر حديث ديگرى از امام صادق ع مىخوانيم كه بعد از اين داستان ، جبرئيل نزد يوسف آمد و گفت چه كسى تو را زيباترين مردم قرار داد ؟ گفت :\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 414 ","page_number":414},
  {"content":"\r\nپروردگار من ! .\r\nگفت چه كسى مهر تو را آن چنان در دل پدر افكند ؟ گفت : پروردگار من .\r\nگفت چه كسى قافله را به سراغ تو فرستاد ، تا از چاه نجاتت دهند ؟ گفت :\r\nپروردگار من .\r\nگفت چه كسى سنگ را ( كه از فراز چاه افكنده بودند ) از تو دور كرد ؟\r\nگفت پروردگار من :\r\nگفت چه كسى تو را از چاه رهايى بخشيد ؟ گفت : پروردگار من .\r\nگفت چه كسى مكر و حيله زنان مصر را از تو دور ساخت ؟ گفت پروردگار من ! در اينجا جبرئيل چنين گفت : پروردگارت مىگويد چه چيز سبب شد كه حاجتت را بنزد مخلوق بردى ، و نزد من نياوردى ؟ و به همين جهت بايد چند سال در زندان بمانى ( 1 ) .\r\n\r\nنكته‌ها :\r\n\r\n1 - زندان كانون ارشاد يا دانشگاه فساد .\r\nزندان تاريخچه بسيار دردناك و غمانگيزى در جهان دارد . بدترين جنايتكاران و بهترين انسانها هر دو به زندان افتاده‌اند ، به همين دليل زندان هميشه كانونى بوده است براى بهترين درسهاى سازندگى و يا بدترين بد آموزيها .\r\nدر زندانهايى كه تبهكاران دور هم جمع مىشوند در حقيقت يك آموزشگاه عالى فساد تشكيل مىشود ، در اين زندانها نقشه‌هاى تخريبى را مبادله مىكنند و تجربياتشان را در اختيار يكديگر مىگذارند و هر تبهكارى در واقع درس اختصاصى خود را به ديگران مىآموزد ، به همين دليل پس از آزادى از زندان بهتر و ماهرتر از گذشته به جنايات خود ادامه مىدهند ، آن هم با حفظ وحدت و تشكل جديد ، مگر\r\n\r\n","description":"","footnote":"\r\n( 1 ) مجمع البيان جلد 5 صفحه 235 .\r\n","page_name":" 415 ","page_number":415},
  {"content":"\r\nاينكه ناظران بر وضع زندان مراقب اين موضوع باشند و با ارشاد و تربيت زندانيان آنها را كه غالبا افرادى پر انرژى و با استعداد هستند تبديل به عناصر صالح و مفيد و سازنده بكنند .\r\nو اما زندانهايى كه از پاكان و نيكان و بىگناهان و مبارزان راه حق و آزادى تشكيل مىگردد كانونى است براى آموزشهاى عقيدتى ، و راههاى عملى مبارزه ، و سازماندهى ، اين گونه زندانها فرصت خوبى به مبارزان راه حق مىدهد تا بتوانند كوششهاى خود را پس از آزادى هماهنگ و متشكل سازند .\r\nيوسف كه در مبارزه با زن هوسباز ، حيله گر ، و قلدرى ، همچون همسر عزيز مصر ، پيروز شده بود ، سعى داشت كه محيط زندان را تبديل به يك محيط ارشاد و كانون تعليم و تربيت كند ، و حتى پايه آزادى خود و ديگران را در همان برنامه‌ها گذارد .\r\nاين سرگذشت به ما اين درس مهم را مىدهد كه ارشاد و تعليم و تربيت محدود و محصور در كانون معينى مانند مسجد و مدرسه نيست ، بلكه بايد از هر فرصتى براى اين هدف استفاده كرد حتى از زندان در زير زنجيرهاى اسارت .\r\nذكر اين نكته نيز لازم است كه در باره سالهاى زندان يوسف گفتگو است ولى مشهور اين است كه مجموع زندان يوسف 7 سال بوده ولى بعضى گفته‌اند قبل از ماجراى خواب زندانيان 5 سال در زندان بود و بعد از آن هم هفت سال ادامه يافت سالهايى پر رنج و زحمت اما از نظر ارشاد و سازندگى پر بار و پر بركت ( 1 ) .\r\n\r\n2 - آنجا كه نيكوكاران بر سر دار مىروند .\r\nجالب اينكه در اين داستان مىخوانيم كسى كه در خواب ديده بود جام شراب به دست شاه مىدهد آزاد شد و آن كس كه در خواب ديده بود طبق نان بر سر دارد\r\n\r\n","description":"","footnote":"\r\n( 1 ) براى توضيح بيشتر در باره سالهاى زندان يوسف به تفسير « المنار » و « قرطبى » و « الميزان » و « فخر رازى » مراجعه شود .\r\n","page_name":" 416 ","page_number":416},
  {"content":"\r\nو پرندگان هوا از آن مىخورند به دار آويخته شد .\r\nآيا مفهوم اين سخن اين نيست كه در محيطهاى فاسد و رژيمهاى طاغوتى آنها كه در مسير شهوات خودكامگانند آزادى دارند و آنها كه در راه خدمت به اجتماع و كمك كردن و نان دادن به مردم قدم بر مىدارند حق حيات ندارند و بايد بميرند ؟ اين است بافت جامعه اى كه نظام فاسدى بر آن حكومت مىكند ، و اين است سرنوشت مردم خوب و بد در چنين جامعه‌ها .\r\nدرست است كه يوسف با اتكاء به وحى الهى و علم تعبير خواب چنين پيشبينى را كرد ولى هيچ معبرى نمىتواند چنين تناسبها را در تعبيرش از نظر دور دارد .\r\nدر حقيقت خدمت در اين جوامع گناه است و خيانت و گناه عين ثواب ! .\r\n\r\n3 - بزرگترين درس آزادى ! .\r\nديديم كه يوسف بالاترين درسى را كه به زندانيان داد درس توحيد و يگانه پرستى بود ، همان درسى كه محصولش آزادى و آزادگى است .\r\nاو مىدانست « * ( أَرْبابٌ مُتَفَرِّقُونَ ) * » و هدفهاى پراكنده ، و معبودهاى مختلف ، سرچشمه تفرقه و پراكندگى در اجتماعند و تا تفرقه و پراكندگى وجود دارد طاغوتها و جباران بر مردم مسلطند ، لذا براى قطع ريشه آنها دستور داد كه از شمشير براى توحيد استفاده كنند تا مجبور نباشند آزادى را به خواب ببينند بلكه آن را در بيدارى مشاهده كنند .\r\nمگر جباران و ستمگران كه بر گرده مردم سوارند در هر جامعه اى چند نفر مىباشند كه مردم قادر به مبارزه با آنها نيستند ؟ جز اين است كه آنها افراد محدودى هستند ولى با ايجاد تفرقه و نفاق ، از طريق ارباب متفرقون ، و در هم شكستن نيروى متشكل جامعه ، امكان حكومت را بر توده‌هاى عظيم مردم به دست مىآورند ؟ .\r\n","description":"","footnote":"","page_name":" 417 ","page_number":417},
  {"content":"\r\nو آن روز كه ملتها به قدرت توحيد و وحدت كلمه آشنا شوند و همگى زير پرچم « * ( اللَّه الْواحِدُ الْقَهَّارُ ) * » جمع گردند و به نيروى عظيم خود پى برند آن روز روز نابودى آنها است ، اين درس بسيار مهمى است براى امروز ما و براى فرداى ما و براى همه انسانها در كل جامعه بشرى و در سراسر تاريخ .\r\nمخصوصا توجه به اين نكته ضرورت دارد كه يوسف مىگويد : حكومت مخصوص خداست ( * ( إِنِ الْحُكْمُ إِلَّا لِلَّه ) * ) و سپس تاكيد مىكند پرستش و خضوع و تسليم نيز فقط بايد در برابر فرمان او باشد ( * ( أَمَرَ أَلَّا تَعْبُدُوا إِلَّا إِيَّاه ) * ) و سپس تاكيد مىكند آئين مستقيم و پا بر جا چيزى جز اين نيست ( * ( ذلِكَ الدِّينُ الْقَيِّمُ ) * ) ولى سرانجام اين را هم مىگويد كه با همه اين اوصاف متاسفانه اكثر مردم از اين واقعيت بىخبرند ( * ( وَلكِنَّ أَكْثَرَ النَّاسِ لا يَعْلَمُونَ ) * ) و بنا بر اين اگر مردم آموزش صحيح ببينند و آگاهى پيدا كنند و حقيقت توحيد در آنها زنده شود اين مشكلاتشان حل خواهد شد .\r\n\r\n4 - سوء استفاده از يك شعار سازنده .\r\nشعار « * ( إِنِ الْحُكْمُ إِلَّا لِلَّه ) * » كه يك شعار مثبت قرآنى است و هر گونه حكومت را جز حكومت « اللَّه » و آنچه به « اللَّه » منتهى مىشود نفى مىكند متاسفانه در طول تاريخ مورد سوء استفاده‌هاى عجيبى واقع شده است از جمله همانگونه كه مىدانيم خوارج نهروان كه مردمى قشرى ، جامد ، احمق و بسيار كج سليقه بودند براى نفى حكميت در جنگ صفين به اين شعار چسبيدند و گفتند تعيين حكم براى پايان جنگ يا تعيين خليفه گناه است چرا كه خداوند مىگويد « * ( إِنِ الْحُكْمُ إِلَّا لِلَّه ) * » :\r\nحكومت و حكميت مخصوص خدا است ! .\r\nآنها از اين مساله بديهى غافل بودند ، و يا خود را به تغافل مىزدند ، كه اگر حكميت از طرف پيشوايانى تعيين شود كه فرمان رهبريشان از طرف خدا\r\n","description":"","footnote":"","page_name":" 418 ","page_number":418},
  {"content":"\r\nصادر شده حكم آنها نيز حكم خدا است چرا كه سرانجام منتهى به او مىشود .\r\nدرست است كه حكمها ( داورها ) در داستان جنگ صفين به تصويب امير مؤمنان على ع تعيين نشدند ولى اگر تعيين مىشدند حكم آنها حكم على ع و حكم على ع حكم پيامبر ص و حكم پيامبر حكم خدا بود .\r\nاصولا مگر خداوند مستقيما بر جامعه انسانى حكومت و يادآورى مىكند ، جز اين است كه بايد اشخاصى از نوع انسان - منتهى به فرمان خدا - زمام اين امر را به دست گيرند ؟ ولى خوارج بدون توجه به اين حقيقت روشن ، اصل داستان حكميت را بر على ع ايراد گرفتند و حتى - العياذ باللَّه - آن را دليل بر انحراف حضرتش از اسلام دانستند ، زهى خود خواهى و جهل و جمود ! ! .\r\nو اين چنين ، سازنده ترين برنامه‌ها هنگامى كه به دست افراد جهول و نادان بيفتد تبديل به بدترين وسائل مخرب مىشود .\r\nو امروز هم گروهى كه در حقيقت دنباله روان خوارجند و از نظر جهل و لجاجت چيزى از آنها كم ندارند آيه فوق را دليل بر نفى تقليد از مجتهدان و يا نفى صلاحيت حكومت از آنها مىدانند ، ولى جواب همه اينها در بالا داده شد .\r\n\r\nتوجه به غير خدا .\r\nتوحيد تنها در اين خلاصه نمىشود كه خداوند يگانه و يكتا است ، بلكه بايد در تمام شؤن زندگى انسان پياده شود ، و يكى از بارزترين نشانه هايش اين است كه انسان موحد به غير خدا تكيه نمىكند و به غير او پناه نمىبرد .\r\nنمىگوئيم عالم اسباب را ناديده مىگيرد و در زندگى دنبال وسيله و سبب نمىرود ، بلكه مىگوئيم تاثير واقعى را در سبب نمىبيند بلكه سر نخ همه اسباب را به دست « مسبب الاسباب » مىبيند ، و به تعبير ديگر براى اسباب استقلال قائل نيست و همه آنها را پرتوى از ذات پاك پروردگار مىداند .\r\n","description":"","footnote":"","page_name":" 419 ","page_number":419},
  {"content":"\r\nممكن است عدم توجه به اين واقعيت بزرگ در باره افراد عادى قابل گذشت باشد ، اما سر سوزن بىتوجهى به اين اصل براى اولياى حق مستوجب مجازات است ، هر چند ترك اولايى بيش نباشد و ديديم چگونه يوسف بر اثر يك لحظه بىتوجهى به اين مساله حياتى سالها زندانش تمديد شد تا باز هم در كوره حوادث پخته تر و آبديده تر شود ، آمادگى بيشتر براى مبارزه با طاغوت و طاغوتيان پيدا كند ، و بداند در اين راه نبايد جز بر نيروى اللَّه و مردم ستمديده اى كه در راه اللَّه گام بر مىدارند تكيه نمايد .\r\nو اين درس بزرگى است براى همه پويندگان اين راه و مبارزان راستين ، كه هرگز خيال ائتلاف به نيروى يك شيطان ، براى كوبيدن شيطان ديگر به خود راه ندهند ، و به شرق و غرب تمايل نيابند و جز در صراط مستقيم كه جاده امت وسط است گام بر ندارند .\r\n","description":"","footnote":"","page_name":" 420 ","page_number":420},
  {"content":"\r\n\r\n[ سوره يوسف ‹ 12 › : آيات 43 تا 49 
  ]\r\nوَ قالَ الْمَلِكُ إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَسَبْعَ سُنْبُلاتٍ خُضْرٍ وَأُخَرَ يابِساتٍ يا أَيُّهَا الْمَلأُ أَفْتُونِي فِي رُءْيايَ إِنْ كُنْتُمْ لِلرُّءْيا تَعْبُرُونَ ‹ 43 › قالُوا أَضْغاثُ أَحْلامٍ وَما نَحْنُ بِتَأْوِيلِ الأَحْلامِ بِعالِمِينَ ‹ 44 › وَقالَ الَّذِي نَجا مِنْهُما وَادَّكَرَ بَعْدَ أُمَّةٍ أَنَا أُنَبِّئُكُمْ بِتَأْوِيلِه فَأَرْسِلُونِ ‹ 45 › يُوسُفُ أَيُّهَا الصِّدِّيقُ أَفْتِنا فِي سَبْعِ بَقَراتٍ سِمانٍ يَأْكُلُهُنَّ سَبْعٌ عِجافٌ وَسَبْعِ سُنْبُلاتٍ خُضْرٍ وَأُخَرَ يابِساتٍ لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ ‹ 46 › قالَ تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوه فِي سُنْبُلِه إِلَّا قَلِيلًا مِمَّا تَأْكُلُونَ ‹ 47 ›\r\nثُمَّ يَأْتِي مِنْ بَعْدِ ذلِكَ سَبْعٌ شِدادٌ يَأْكُلْنَ ما قَدَّمْتُمْ لَهُنَّ إِلَّا قَلِيلًا مِمَّا تُحْصِنُونَ ‹ 48 › ثُمَّ يَأْتِي مِنْ بَعْدِ ذلِكَ عامٌ فِيه يُغاثُ النَّاسُ وَفِيه يَعْصِرُونَ ‹ 49 ›\r\n\r\nترجمه :\r\n43 - ملك گفت من در خواب ديدم هفت گاو چاق را كه هفت گاو لاغر آنها را ميخورند ، و هفت خوشه سبز و هفت خوشه خشكيده ( كه خشكيده‌ها بر سبزها پيچيدند و آنها را از بين بردند ) اى جمعيت اشراف ! در باره خواب من نظر دهيد اگر خواب را تعبير مىكنيد ! .\r\n44 - گفتند خوابهاى پريشان و پراكنده است و ما از تعبير اين گونه خوابها آگاه نيستيم ! .\r\n45 - و آن يكى از آن دو نفر كه نجات يافته بود - و بعد از مدتى متذكر شد - گفت من تاويل\r\n","description":"","footnote":"","page_name":" 421 ","page_number":421},
  {"content":"\r\nآن را به شما خبر مىدهم مرا به سراغ ( آن جوان زندانى بفرستيد ) .\r\n46 - يوسف اى مرد بسيار راستگو در باره اين خواب اظهار نظر كن كه هفت گاو چاق را هفت گاو لاغر مىخوردند ، و هفت خوشه تر و هفت خوشه خشكيده ، تا من به سوى مردم باز گردم تا آنها آگاه شوند .\r\n47 - گفت هفت سال با جديت زراعت مىكنيد ، و آنچه را درو كرديد - جز كمى كه ميخوريد - بقيه را در خوشه‌هاى خود بگذاريد ( و ذخيره نمائيد ) .\r\n48 - پس از آن هفت سال سخت ( و خشكى و قحطى ) مىآيد كه آنچه را شما براى آنها ذخيره كرده‌ايد مىخورند جز كمى كه ( براى بذر ) ذخيره خواهيد كرد .\r\n49 - سپس سالى فرا مىرسد كه باران فراوان نصيب مردم مىشود و در آن سال مردم عصير ( ميوه‌ها و دانه‌هاى روغنى ) مىگيرند .\r\n\r\nتفسير : ماجراى خواب سلطان مصر .\r\nيوسف سالها در تنگناى زندان به صورت يك انسان فراموش شده باقى ماند ، تنها كار او خودسازى ، و ارشاد و راهنمايى زندانيان ، و عيادت و پرستارى بيماران ، و دلدارى و تسلى دردمندان آنها بود .\r\nتا اينكه يك حادثه به ظاهر كوچك سرنوشت او را تغيير داد ، نه تنها سرنوشت او كه سرنوشت تمام ملت مصر و اطراف آن را دگرگون ساخت : پادشاه مصر كه مىگويند نامش وليد بن ريان بود ( و عزيز مصر وزير او محسوب مىشد ) خواب ظاهرا پريشانى ديد ، و صبحگاهان تعبير كنندگان خواب و اطرافيان خود را حاضر ساخت و چنين گفت : « من در خواب ديدم كه هفت گاو لاغر به هفت گاو چاق حمله كردند و آنها را مىخورند ، و نيز هفت خوشه سبز و هفت خوشه خشكيده را ديدم كه خشكيده‌ها بر گرد سبزها پيچيدند و آنها را از ميان بردند » ( * ( وَقالَ الْمَلِكُ إِنِّي أَرى سَبْعَ بَقَراتٍ سِمانٍ يَأْكُلُهُنَّ سَبْعٌ عِجافٌ وَسَبْعَ سُنْبُلاتٍ خُضْرٍ وَأُخَرَ يابِساتٍ ) * ) .\r\nسپس رو به آنها كرد و گفت : « اى جمعيت اشراف ! در باره خواب من نظر دهيد اگر قادر به تعبير خواب هستيد » ( * ( يا أَيُّهَا الْمَلأُ أَفْتُونِي فِي رُءْيايَ إِنْ كُنْتُمْ لِلرُّءْيا تَعْبُرُونَ ) * ) .\r\n","description":"","footnote":"","page_name":" 422 ","page_number":422},
  {"content":"\r\nولى حواشى سلطان بلافاصله « اظهار داشتند كه اينها خوابهاى پريشان است و ما به تعبير اين گونه خوابهاى پريشان آشنا نيستيم » ! ( * ( قالُوا أَضْغاثُ أَحْلامٍ وَما نَحْنُ بِتَأْوِيلِ الأَحْلامِ بِعالِمِينَ ) * ) .\r\n« اضغاث » جمع « ضغث » ( بر وزن حرص ) به معنى يك بسته از هيزم يا گياه خشكيده يا سبزى يا چيز ديگر است و « احلام » جمع « حلم » ( بر وزن نهم ) به معنى خواب و رؤيا است ، بنا بر اين اضغاث و احلام به معنى خوابهاى پريشان و مختلط است ، گويى از بسته‌هاى گوناگونى از اشياء متفاوت تشكيل شده است و كلمه « الاحلام » كه در جمله « ما * ( نَحْنُ بِتَأْوِيلِ الأَحْلامِ بِعالِمِينَ ) * » آمده با الف و لام عهد اشاره به اين است كه ما قادر به تاويل اين گونه خوابها نيستيم ، ذكر اين نكته نيز لازم است كه اظهار ناتوانى آنها واقعا به خاطر آن بوده كه مفهوم واقعى اين خواب براى آنها روشن نبود ، و لذا آن را جزء خوابهاى پريشان محسوب داشتند ، چه اينكه خوابها را به دو گونه تقسيم مىكردند :\r\nخوابهاى معنىدار كه قابل تعبير بود ، و خوابهاى پريشان و بى معنى كه تعبيرى براى آن نداشتند ، و آن را نتيجه فعاليت قوه خيال مىدانستند ، بخلاف خوابهاى گروه اول كه آن را نتيجه تماس روح با عوالم غيبى مىديدند .\r\nاين احتمال نيز وجود دارد كه آنها از اين خواب ، حوادث ناراحت كننده اى را در آينده پيش بينى مىكردند و آن چنان كه معمول حاشيه نشينان شاهان و طاغوتيان است تنها مسائلى را براى شاه ذكر مىكنند كه به اصطلاح مايه انبساط « خاطر عاطر ملوكانه » ! گردد و آنچه ذات مبارك را ناراحت كند از ذكر آن ابا دارند ، و همين است يكى از علل سقوط و بدبختى اين گونه حكومتهاى جبار ! .\r\nدر اينجا اين سؤال پيش مىآيد كه آنها چگونه جرئت كردند در مقابل سلطان مصر چنين اظهار نظر كنند و او را به ديدن خوابهاى پريشان متهم سازند ،\r\n","description":"","footnote":"","page_name":" 423 ","page_number":423},
  {"content":"\r\nدر حالى كه معمول اين حاشيه نشينان اين است كه براى هر حركت كوچك و بىمعنى شاه ، فلسفه‌ها مىچينند و تفسيرهاى كشاف دارند ! .\r\nممكن است اين به آن جهت باشد كه آنها شاه را از ديدن اين خواب ، پريشان - حال و نگران يافتند ، و او حق داشت كه نگران باشد زيرا در خواب ديده بود گاوهاى لاغر كه موجودات ضعيفى بودند بر گاوهاى چاق و نيرومند چيره شدند و آنها را خوردند ، و همچنين خوشه‌هاى خشك .\r\nآيا اين دليل بر آن نبود كه افراد ضعيفى ممكن است ناگهانى حكومت را از دست او بگيرند ؟ .\r\nلذا براى رفع كدورت خاطر شاه ، خواب او را خواب پريشان قلمداد كردند ، يعنى نگران نباش ، مطلب مهمى نيست ، اين قبيل خوابها دليل بر چيزى نمىتواند باشد ! .\r\nاين احتمال را نيز بعضى از مفسران داده‌اند كه : منظور آنها از « اضغاث احلام » اين نبود كه خواب تو تعبير ندارد ، بلكه منظور اين بود كه خواب پيچيده و مركب از قسمتهاى مختلف است ، ما تنها مىتوانيم خوابهاى يك دست و يك نواخت را تعبير كنيم ، نه اين گونه خوابها را ، بنا بر اين آنها انكار نكردند كه ممكن است استاد ماهرى پيدا شود و قادر بر تعبير اين خواب باشد ، خودشان اظهار عجز كردند .\r\n« در اينجا ساقى شاه كه سالها قبل از زندان آزاد شده بود به ياد خاطره زندان و تعبير خواب يوسف افتاد رو به سوى سلطان و حاشيه نشينان كرد و چنين گفت :\r\nمن مىتوانم شما را از تعبير اين خواب خبر دهم ، مرا به سراغ استاد ماهر اين كار كه در گوشه زندان است بفرستيد تا خبر صحيح دست اول را براى شما بياورم « ( * ( وَقالَ الَّذِي نَجا مِنْهُما وَادَّكَرَ بَعْدَ أُمَّةٍ أَنَا أُنَبِّئُكُمْ بِتَأْوِيلِه فَأَرْسِلُونِ ) * ) .\r\nآرى در گوشه اين زندان ، مردى روشن ضمير و با ايمان و پاكدل زندگى\r\n","description":"","footnote":"","page_name":" 424 ","page_number":424},
  {"content":"\r\nمىكند كه قلبش آئينه حوادث آينده است ، او است كه مىتواند پرده از اين راز بردارد ، و تعبير اين خواب را باز گو كند .\r\nجمله « فارسلون » ( مرا به سراغ او بفرستيد ) ممكن است اشاره به اين باشد كه يوسف در زندان ممنوع الملاقات بود و او مىخواست از شاه و اطرافيان براى اين كار اجازه بگيرد .\r\nاين سخن وضع مجلس را دگرگون ساخت و همگى چشمها را به ساقى دوختند سرانجام به او اجازه داده شد كه هر چه زودتر دنبال اين ماموريت برود و نتيجه را فورا گزارش دهد .\r\nساقى به زندان آمد به سراغ دوست قديمى خود يوسف آمد ، همان دوستى كه در حق او بىوفايى فراوان كرده بود اما شايد مىدانست بزرگوارى يوسف مانع از آن خواهد شد كه سر گله باز كند .\r\nرو به يوسف كرد و چنين گفت : يوسف تو اى مرد بسيار راستگو ، در باره اين خواب چه مىگويى كه كسى در خواب ديده است كه هفت گاو لاغر هفت گاو چاق را مىخورند ، و هفت خوشه سبز و هفت خوشه خشكيده « ( كه دومى بر اولى پيچيده و آن را نابود كرده است ) ( * ( يُوسُفُ أَيُّهَا الصِّدِّيقُ أَفْتِنا فِي سَبْعِ بَقَراتٍ سِمانٍ يَأْكُلُهُنَّ سَبْعٌ عِجافٌ وَسَبْعِ سُنْبُلاتٍ خُضْرٍ وَأُخَرَ يابِساتٍ ) * ) .\r\n« شايد من به سوى اين مردم باز گردم ، باشد كه آنها از اسرار اين خواب آگاه شوند » ( * ( لَعَلِّي أَرْجِعُ إِلَى النَّاسِ لَعَلَّهُمْ يَعْلَمُونَ ) * ) .\r\nكلمه « الناس » ممكن است اشاره به اين باشد كه خواب شاه به عنوان يك حادثه مهم روز ، به وسيله اطرافيان متملق و چاپلوس ، در بين مردم پخش شده بود ، و اين نگرانى را از دربار به ميان توده كشانده بودند .\r\n","description":"","footnote":"","page_name":" 425 ","page_number":425},
  {"content":"\r\nبه هر حال يوسف بىآنكه هيچ قيد و شرطى قائل شود و يا پاداشى بخواهد فورا خواب را به عاليترين صورتى تعبير كرد ، تعبيرى گويا و خالى از هر گونه پرده پوشى ، و توام با راهنمايى و برنامه ريزى براى آينده تاريكى كه در پيش داشتند ، « او چنين گفت : هفت سال پى در پى بايد با جديت زراعت كنيد چرا كه در اين هفت سال بارندگى فراوان است ، ولى آنچه را درو مىكنيد به صورت همان خوشه در انبارها ذخيره كنيد ، جز به مقدار كم و جيره بندى كه براى خوردن نياز داريد » ( * ( قالَ تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوه فِي سُنْبُلِه إِلَّا قَلِيلًا مِمَّا تَأْكُلُونَ ) * ) ( 1 ) .\r\n« اما بدانيد كه بعد از اين هفت سال هفت سال خشك و كم باران و سخت در پيش داريد كه تنها بايد از آنچه از سالهاى قبل ذخيره كرده‌ايد استفاده كنيد و گرنه هلاك خواهيد شد » ( * ( ثُمَّ يَأْتِي مِنْ بَعْدِ ذلِكَ سَبْعٌ شِدادٌ يَأْكُلْنَ ما قَدَّمْتُمْ لَهُنَّ ) * ) .\r\n« ولى مراقب باشيد در آن هفت سال خشك و قحطى نبايد تمام موجودى انبارها را صرف تغذيه كنيد ، بلكه بايد مقدار كمى براى زراعت سال بعد كه سال خوبى خواهد بود نگهدارى نمائيد » ( * ( إِلَّا قَلِيلًا مِمَّا تُحْصِنُونَ ) * ) .\r\n\r\n","description":"","footnote":"\r\n( 1 ) داب ( بر وزن ادب ) در اصل به معنى ادامه حركت است و به معنى عادت مستمر نيز آمده ، بنا بر اين معنى اين كلمه اين مىشود كه شما طبق عادت مستمر خود كه به امر كشاورزى در سرزمين مصر اهميت مىدهيد اين كار را طبق معمول ادامه دهيد ، ولى در مصرف محصول آن صرفه جويى نمائيد .\r\nاين احتمال نيز داده شد كه منظور اين بوده كه با جديت و كوشش هر چه بيشتر زراعت را دنبال كنيد زيرا داب و دئوب به معنى كوشش و خستگى نيز آمده است ، يعنى آن قدر كار كنيد تا خسته شويد .\r\n","page_name":" 426 ","page_number":426},
  {"content":"\r\nاگر با برنامه و نقشه حسابشده اين هفت سال خشك و سخت را پشت سر بگذاريد ديگر خطرى شما را تهديد نمىكند ، زيرا « بعد از آن سالى فرا مىرسد پر باران كه مردم از اين موهبت آسمانى بهره مند مىشوند » ( * ( ثُمَّ يَأْتِي مِنْ بَعْدِ ذلِكَ عامٌ فِيه يُغاثُ النَّاسُ ) * ) .\r\nنه تنها كار زراعت و دانه‌هاى غذايى خوب مىشود بلكه علاوه بر آن دانه‌هاى روغنى و ميوه هايى كه مردم آن را مىفشارند و از عصاره آن استفاده‌هاى مختلف مىكنند نيز فراوان خواهد بود ( * ( وَفِيه يَعْصِرُونَ ) * ) .\r\n\r\nنكته‌ها :\r\n\r\n[ تعبير حساب شده 
  ]\r\n1 - تعبيرى كه يوسف براى اين خواب كرد چقدر حساب شده بود گاو در افسانه‌هاى قديمى سنبل « سال » بود ، چاق بودن دليل بر فراوانى نعمت ، و لاغر بودن دليل بر خشكى و سختى ، حمله گاوهاى لاغر به گاوهاى چاق دليل بر اين بود كه در اين هفت سال بايد از ذخائر سالهاى قبل استفاده كرد .\r\nو هفت خوشه خشكيده كه بر هفت خوشه تر پيچيدند تاكيد ديگرى بر اين دو دوران فراوانى و خشكسالى بود ، به اضافه اين نكته كه بايد محصول انبار شده به صورت خوشه ذخيره شود تا به زودى فاسد نشود و براى هفت سال قابل نگهدارى باشد .\r\nو اينكه عدد گاوهاى لاغر و خوشه‌هاى خشكيده بيش از هفت نبود نشان مىداد كه با پايان يافتن اين هفت سال سخت آن وضع پايان مىيابد و طبعا سال خوش و پر باران و با بركتى در پيش خواهد بود . و بنا بر اين بايد به فكر بذر آن سال هم باشند و چيزى از ذخيره انبارها را براى آن نگهدارند ! .\r\nدر حقيقت يوسف يك معبر ساده خواب نبود بلكه يك رهبر بود كه از گوشه\r\n","description":"","footnote":"","page_name":" 427 ","page_number":427},
  {"content":"\r\nزندان براى آينده يك كشور برنامه ريزى مىكرد و يك طرح چند ماده اى حد اقل پانزده ساله به آنها ارائه داد ، و چنان كه خواهيم ديد اين تعبير توام با راهنمايى و طراحى براى آينده شاه جبار و اطرافيان او را تكان داد و موجب شد كه هم مردم مصر از قحطى كشنده نجات يابند و هم يوسف از زندان و هم حكومت از دست خودكامگان ! .\r\n\r\n[ درس بزرگ ديگرى از اين داستان 
  ]\r\n2 - بار ديگر اين داستان اين درس بزرگ را به ما مىدهد كه قدرت خداوند بيش از آنچه ما فكر مىكنيم مىباشد او است كه مىتواند با يك خواب ساده كه به وسيله يك جبار زمان خود ديده مىشود هم ملت بزرگى را از يك فاجعه عظيم رهايى بخشد و هم بنده خاص خودش را پس از سالها زجر و مصيبت رهايى دهد .\r\nبايد سلطان اين خواب را ببيند و بايد در آن لحظه ساقى او حاضر باشد ، و بايد به ياد خاطره خواب زندان خودش بيفتد ، و سرانجام حوادثى مهم به وقوع پيوندد .\r\nاو است كه با يك امر كوچك حوادث عظيم مىآفريند ، آرى به چنين خدايى بايد دل ببنديم .\r\n\r\n[ خوابهاى متعددى كه در اين سوره به آن اشاره شده 
  ]\r\n3 - خوابهاى متعددى كه در اين سوره به آن اشاره شده از خواب خود يوسف گرفته تا خواب زندانيان ، تا خواب فرعون مصر ، و اهميت فراوانى كه مردم آن عصر به تعبير خواب مىدادند نشان مىدهد كه اصولا در آن عصر تعبير خواب از علوم پيشرفته زمان محسوب مىشد . و شايد به همين دليل پيامبر آن عصر يعنى يوسف نيز از چنين علمى در حد عالى برخوردار بود كه در واقع يك اعجاز براى او محسوب مىشد .\r\nمگر نه اين است كه معجزه هر پيامبرى بايد از پيشرفته ترين دانشهاى زمان باشد ؟ تا به هنگام عاجز ماندن علماى عصر از مقابله با آن يقين حاصل شود كه اين علم سرچشمه الهى دارد نه انسانى .\r\n","description":"","footnote":"","page_name":" 428 ","page_number":428},
  {"content":"\r\n\r\n[ سوره يوسف ‹ 12 › : آيات 50 تا 53 
  ]\r\nوَ قالَ الْمَلِكُ ائْتُونِي بِه فَلَمَّا جاءَه الرَّسُولُ قالَ ارْجِعْ إِلى رَبِّكَ فَسْئَلْه ما بالُ النِّسْوَةِ اللَّاتِي قَطَّعْنَ أَيْدِيَهُنَّ إِنَّ رَبِّي بِكَيْدِهِنَّ عَلِيمٌ ‹ 50 › قالَ ما خَطْبُكُنَّ إِذْ راوَدْتُنَّ يُوسُفَ عَنْ نَفْسِه قُلْنَ حاشَ لِلَّه ما عَلِمْنا عَلَيْه مِنْ سُوءٍ قالَتِ امْرَأَةُ الْعَزِيزِ الآنَ حَصْحَصَ الْحَقُّ أَنَا راوَدْتُه عَنْ نَفْسِه وَإِنَّه لَمِنَ الصَّادِقِينَ ‹ 51 › ذلِكَ لِيَعْلَمَ أَنِّي لَمْ أَخُنْه بِالْغَيْبِ وَأَنَّ اللَّه لا يَهْدِي كَيْدَ الْخائِنِينَ ‹ 52 › وَما أُبَرِّئُ نَفْسِي إِنَّ النَّفْسَ لأَمَّارَةٌ بِالسُّوءِ إِلَّا ما رَحِمَ رَبِّي إِنَّ رَبِّي غَفُورٌ رَحِيمٌ ‹ 53 ›\r\n\r\nترجمه :\r\n50 - ملك گفت او را نزد من آوريد ، ولى هنگامى كه فرستاده او نزد وى ( يوسف ) آمد گفت به سوى صاحبت باز گرد و از او بپرس ماجراى زنانى كه دستهاى خود را بريدند چه بوده ؟ كه خداى من به نيرنگ آنها آگاه است .\r\n51 - ( ملك آنها را احضار كرد و ) گفت جريان كار شما - به هنگامى كه يوسف را به سوى خويش دعوت كرديد - چه بود ؟ گفتند منزه است خدا ، ما هيچ عيبى در او نيافتيم ( در اين هنگام ) همسر عزيز گفت : الان حق آشكار گشت ! من بودم كه او را به سوى خود دعوت كردم ! و او از راستگويان است .\r\n52 - اين سخن را بخاطر آن گفتم تا بداند من در غياب به او خيانت نكردم و خداوند مكر خائنان را رهبرى نمىكند .\r\n53 - من هرگز نفس خويش را تبرئه نمىكنم كه نفس ( سركش ) ، بسيار به بديها امر مىكند مگر آنچه را پروردگارم رحم كند ، پروردگارم غفور و رحيم است .\r\n","description":"","footnote":"","page_name":" 429 ","page_number":429},
  {"content":"\r\n\r\nتفسير : تبرئه يوسف از هر گونه اتهام .\r\nتعبيرى كه يوسف براى خواب شاه مصر كرد همانگونه كه گفتيم آن قدر حسابشده و منطقى بود كه شاه و اطرافيانش را مجذوب خود ساخت . او مىبيند كه يك زندانى ناشناس بدون انتظار هيچگونه پاداش و توقع مشكل تعبير خواب او را به بهترين وجهى حل كرده است ، و براى آينده نيز برنامه حسابشده اى ارائه داده .\r\nاو اجمالا فهميد كه اين مرد يك غلام زندانى نيست بلكه شخص فوق العاده اى است كه طى ماجراى مرموزى به زندان افتاده است لذا مشتاق ديدار او شد اما نه آن چنان كه غرور و كبر سلطنت را كنار بگذارد و خود به ديدار يوسف بشتابد بلكه « دستور داد كه او را نزد من آوريد » ( * ( وَقالَ الْمَلِكُ ائْتُونِي بِه ) * ) .\r\n« ولى هنگامى كه فرستاده او نزد يوسف آمد به جاى اينكه دست و پاى خود را گم كند كه بعد از سالها در سياه چال زندان بودن اكنون نسيم آزادى مىوزد به فرستاده شاه جواب منفى داد و گفت : من از زندان بيرون نمىآيم تا اينكه تو به سوى صاحب و مالكت باز گردى و از او بپرسى آن زنانى كه در قصر عزيز مصر ( وزير تو ) دستهاى خود را بريدند به چه دليل بود » ؟ ( * ( فَلَمَّا جاءَه الرَّسُولُ قالَ ارْجِعْ إِلى رَبِّكَ فَسْئَلْه ما بالُ النِّسْوَةِ اللَّاتِي قَطَّعْنَ أَيْدِيَهُنَّ ) * ) .\r\nاو نمىخواست به سادگى از زندان آزاد شود و ننگ عفو شاه را بپذيرد ، او نمىخواست پس از آزادى به صورت يك مجرم يا لا اقل يك متهم كه مشمول عفو شاه شده است زندگى كند . او مىخواست نخست در باره علت زندانى شدنش تحقيق شود و بى گناهى و پاكدامنيش كاملا به ثبوت رسد ، و پس از تبرئه سر بلند آزاد گردد . و در ضمن آلودگى سازمان حكومت مصر را نيز ثابت كند كه در دربار وزيرش چه مىگذرد ؟ .\r\n","description":"","footnote":"","page_name":" 430 ","page_number":430},
  {"content":"\r\nآرى او به شرف و حيثيت خود بيش از آزادى اهميت مىداد و اين است راه آزادگان .\r\nجالب اينكه يوسف در اين جمله از كلام خود آن قدر بزرگوارى نشان داد كه حتى حاضر نشد نامى از همسر عزيز مصر ببرد كه عامل اصلى اتهام و زندان او بود . تنها به صورت كلى به گروهى از زنان مصر كه در اين ماجرا دخالت داشتند اشاره كرد .\r\nسپس اضافه نمود اگر توده مردم مصر و حتى دستگاه سلطنت ندانند نقشه زندانى شدن من چگونه و به وسيله چه كسانى طرح شد ، اما پروردگار من از نيرنگ و نقشه آنها آگاه است « ( * ( إِنَّ رَبِّي بِكَيْدِهِنَّ عَلِيمٌ ) * ) .\r\nفرستاده مخصوص به نزد شاه برگشت و پيشنهاد يوسف را بيان داشت ، اين پيشنهاد كه با مناعت طبع و علو همت همراه بود او را بيشتر تحت تاثير عظمت و بزرگى يوسف قرار داد لذا فورا به سراغ زنانى كه در اين ماجرا شركت داشتند فرستاد و آنها را احضار كرد ، رو به سوى آنها كرد و « گفت : بگوئيد ببينم در آن هنگام كه شما تقاضاى كامجويى از يوسف كرديد جريان كار شما چه بود » ؟ ! ( * ( قالَ ما خَطْبُكُنَّ إِذْ راوَدْتُنَّ يُوسُفَ عَنْ نَفْسِه ) * ) .\r\nراست بگوئيد ، حقيقت را آشكار كنيد ، آيا هيچ عيب و تقصير و گناهى در او سراغ داريد ؟ ! .\r\nدر اينجا وجدانهاى خفته آنها يك مرتبه در برابر اين سؤال بيدار شد و همگى متفقا به پاكى يوسف گواهى دادند و گفتند : منزه است خداوند ما هيچ عيب و گناهى در يوسف سراغ نداريم « ( * ( قُلْنَ حاشَ لِلَّه ما عَلِمْنا عَلَيْه مِنْ سُوءٍ ) * ) .\r\nهمسر عزيز مصر كه در اينجا حاضر بود و به دقت به سخنان سلطان و زنان مصر گوش مىداد بىآنكه كسى سؤالى از او كند قدرت سكوت در خود نديد ،\r\n","description":"","footnote":"","page_name":" 431 ","page_number":431},
  {"content":"\r\nاحساس كرد موقع آن فرا رسيده است كه سالها شرمندگى و جدان را با شهادت قاطعش به پاكى يوسف و گنهكارى خويش جبران كند ، به خصوص اينكه او بزرگوارى بى نظير يوسف را از پيامى كه براى شاه فرستاده بود درك كرد كه در پيامش كمترين سخنى از وى به ميان نياورده و تنها از زنان مصر به طور سر بسته سخن گفته است .\r\nيك مرتبه گويى انفجارى در درونش رخ داد « فرياد زد : الان حق آشكار شد ، من پيشنهاد كامجويى به او كردم او راستگو است » و من اگر سخنى در باره او گفتم دروغ بوده است دروغ ! ( * ( قالَتِ امْرَأَةُ الْعَزِيزِ الآنَ حَصْحَصَ الْحَقُّ أَنَا راوَدْتُه عَنْ نَفْسِه وَإِنَّه لَمِنَ الصَّادِقِينَ ) * ) .\r\nهمسر عزيز در ادامه سخنان خود چنين گفت : « من اين اعتراف صريح را به خاطر آن كردم كه يوسف بداند در غيابش نسبت به او خيانت نكردم » ( * ( ذلِكَ لِيَعْلَمَ أَنِّي لَمْ أَخُنْه بِالْغَيْبِ ) * ) .\r\nچرا كه من بعد از گذشتن اين مدت و تجربياتى كه داشته‌ام فهميده‌ام « خداوند نيرنگ و كيد خائنان را هدايت نمىكند » ( * ( وَأَنَّ اللَّه لا يَهْدِي كَيْدَ الْخائِنِينَ ) * ) .\r\nدر حقيقت ( بنا بر اينكه جمله بالا گفتار همسر عزيز مصر باشد همانگونه كه ظاهر عبارت اقتضا مىكند ) او براى اعتراف صريحش به پاكى يوسف و گنهكارى خويش دو دليل اقامه مىكند . نخست اينكه : وجدانش - و احتمالا بقاياى علاقه اش به يوسف ! - به او اجازه نمىدهد كه بيش از اين حق را بپوشاند و در غياب او نسبت به اين جوان پاكدامن خيانت كند ، و ديگر اينكه با گذشت زمان و ديدن درسهاى عبرت اين حقيقت براى او آشكار شده است كه خداوند حامى پاكان و نيكان است و هرگز از خائنان حمايت نمىكند ، به همين دليل پرده‌هاى زندگى رؤيايى دربار كم كم از جلو چشمان او كنار مىرود و حقيقت زندگى را لمس مىكند و مخصوصا\r\n","description":"","footnote":"","page_name":" 432 ","page_number":432},
  {"content":"\r\nبا شكست در عشق كه ضربه اى بر غرور و شخصيت افسانه اى او وارد كرد چشم واقعبينش بازتر شد و با اين حال تعجبى نيست كه چنان اعتراف صريحى بكند .\r\nباز ادامه داد « من هرگز نفس سركش خويش را تبرئه نمىكنم چرا كه مىدانم اين نفس اماره ما را به بديها فرمان مىدهد ( * ( وَما أُبَرِّئُ نَفْسِي إِنَّ النَّفْسَ لأَمَّارَةٌ بِالسُّوءِ ) * ) .\r\n« مگر آنچه پروردگارم رحم كند » و با حفظ و كمك او مصون بمانيم ( * ( إِلَّا ما رَحِمَ رَبِّي ) * ) .\r\nو در هر حال در برابر اين گناه از او اميد عفو و بخشش دارم « چرا كه پروردگارم غفور و رحيم است » ( * ( إِنَّ رَبِّي غَفُورٌ رَحِيمٌ ) * ) .\r\nگروهى از مفسران دو آيه اخير را سخن يوسف دانسته‌اند و گفته‌اند اين دو آيه در حقيقت دنباله پيامى است كه يوسف به وسيله فرستاده سلطان به او پيغام داد و معنى آن چنين است .\r\n« من اگر مىگويم از زنان مصر تحقيق كنيد به خاطر اين است كه شاه ( و يا عزيز مصر وزير او ) بداند من در غيابش در مورد همسرش نسبت به او خيانت نكرده‌ام و خداوند نيرنگ خائنان را هدايت نمىكند . در عين حال من خويش را تبرئه نمىكنم چرا كه نفس سركش ، انسان را به بدى فرمان مىدهد مگر آنچه خدا رحم كند چرا كه پروردگارم غفور و رحيم است » .\r\nظاهرا انگيزه اين تفسير مخالف ظاهر اين است كه آنها نخواسته‌اند اين مقدار دانش و معرفت را براى همسر عزيز مصر بپذيرند كه او با لحنى مخلصانه و حاكى از تنبه و بيدارى سخن مىگويد .\r\nدر حالى كه هيچ بعيد نيست كه انسان هنگامى كه در زندگى پايش به سنگ بخورد يك نوع حالت بيدارى توام با احساس گناه و شرمسارى در وجودش پيدا\r\n","description":"","footnote":"","page_name":" 433 ","page_number":433},
  {"content":"\r\nشود بخصوص اينكه بسيار ديده شده است كه شكست در عشق مجازى راهى براى انسان به سوى عشق حقيقى ( عشق به پروردگار ) مىگشايد ! و به تعبير روانكاوى امروز آن تمايلات شديد سر كوفته « تصعيد » مىگردد و بىآنكه از ميان برود در شكل عاليترى تجلى مىكند .\r\nپاره اى از روايات كه در شرح حال همسر عزيز در سنين بالاى زندگيش نقل شده نيز دليل بر اين تنبه و بيدارى است .\r\nاز اين گذشته ارتباط دادن اين دو آيه با يوسف به قدرى بعيد و خلاف ظاهر است كه با هيچيك از معيارهاى ادبى سازگار نيست زيرا :\r\nاولا - « ذلك » كه در آغاز آيه ذكر شده در حقيقت به عنوان ذكر علت است ، علت براى سخن پيش كه چيزى جز سخن همسر عزيز نيست ، و چسبانيدن اين علت به كلام يوسف كه در آيات قبل از آن با فاصله آمده است بسيار عجيب است .\r\n« ثانيا » - اگر اين دو آيه بيان گفتار يوسف باشد يك نوع تضاد و تناقض در ميان آن خواهد بود ، زيرا از يك سو يوسف مىگويد من هيچ خيانتى به عزيز مصر روا نداشتم و از سوى ديگر مىگويد من خود را تبرئه نمىكنم چرا كه نفس سركش به بديها فرمان مىدهد . اين گونه سخن را كسى مىگويد كه لغزش هر چند كوچك از او سر زده باشد در حالى كه مىدانيم يوسف هيچگونه لغزشى نداشت .\r\n« ثالثا » - اگر منظور اين است كه عزيز مصر بداند او بىگناه است او كه از آغاز ( پس از شهادت آن شاهد ) به اين واقعيت پىبرد و لذا به همسرش گفت از گناهت استغفار كن . و اگر منظور اين باشد كه بگويد به شاه خيانت نكرده‌ام اين مساله ارتباطى به شاه نداشت ، و توسل به اين عذر و بهانه كه خيانت به همسر وزير خيانت به شاه جبار است يك عذر سست و واهى به نظر مىرسد . به خصوص اينكه درباريان معمولا در قيد اين مسائل نيستند .\r\nخلاصه اينكه ارتباط و پيوند آيات چنين نشان مىدهد كه همه اينها\r\n","description":"","footnote":"","page_name":" 434 ","page_number":434},
  {"content":"\r\nگفته‌هاى همسر عزيز مصر است كه مختصر تنبه و بيدارى پيدا كرده بود و به اين حقايق اعتراف كرد .\r\n\r\nنكته‌ها :\r\n\r\n[ 1 - اعتراف دشمن به گنهكارى خويش و بىگناهى يوسف 
  ]\r\n1 - در اين فراز از داستان يوسف ديديم كه سرانجام دشمن سر سختش به پاكى او اعتراف كرد و اعتراف به گنهكارى خويش و بىگناهى او نمود ، اين است سرانجام تقوا و پاكدامنى و پرهيز از گناه ، و اين است مفهوم جمله « و مَنْ يَتَّقِ اللَّه يَجْعَلْ لَه مَخْرَجاً وَيَرْزُقْه مِنْ حَيْثُ لا يَحْتَسِبُ » ( هر كسى تقوا پيشه كند خداوند راه گشايشى براى او قرار مىدهد و از آنجا كه گمان نمىكرد به او روزى مىدهد ) .\r\nتو پاك باش و در طريق پاكى استقامت كن خداوند اجازه نمىدهد ناپاكان حيثيت تو را بر باد دهند ! .\r\n\r\n2 - شكستهايى كه سبب بيدارى است\r\n- شكستها هميشه شكست نيست بلكه در بسيارى از مواقع ظاهرا شكست است اما در باطن يك نوع پيروزى معنوى به حساب مىآيد ، اينها همان شكستهايى است كه سبب بيدارى انسان مىگردد و پرده‌هاى غرور و غفلت را مىدرد و نقطه عطفى در زندگى انسان محسوب مىشود .\r\nهمسر عزيز مصر ( كه نامش « زليخا » يا « راعيل » بود ) هر چند در كار خود گرفتار بدترين شكستها شد ولى اين شكست در مسير گناه باعث تنبه او گرديد ، و جدان خفته اش بيدار شد و از كردار ناهنجار خود پشيمان گشت و روى به درگاه خدا آورد داستانى كه در احاديث در باره ملاقاتش با يوسف پس از آنكه يوسف عزيز مصر شد نقل شده نيز شاهد اين مدعا است زيرا رو به سوى او كرد و گفت : الحمد للَّه الذى جعل العبيد ملوكا بطاعته و جعل الملوك عبيدا بمعصيته : « حمد خداى را كه بردگان را به خاطر اطاعت فرمانش ملوك ساخت و ملوك را به خاطر گناه برده\r\n","description":"","footnote":"","page_name":" 435 ","page_number":435},
  {"content":"\r\nگردانيد « و در پايان همين حديث مىخوانيم كه يوسف سرانجام با او ازدواج كرد ( 1 ) .\r\nخوشبخت كسانى كه از شكستها پيروزى مىسازند و از ناكاميها كاميابى ، و از اشتباهات خود راههاى صحيح زندگى را مىيابند و در ميان تيره بختيها نيكبختى خود را پيدا مىكنند .\r\nالبته واكنش همه افراد در برابر شكست چنين نيست ، آنها كه ضعيف و بىمايه‌اند به هنگام شكست ياس و نوميدى سراسر وجودشان را مىگيرد ، و گاهى تا سر حد خودكشى پيش مىروند ، كه اين شكست كامل است ، ولى آنها كه مايه اى دارند سعى مىكنند آن را نردبان ترقى خود قرار دهند و از آن پل پيروزى بسازند ! .\r\n\r\n3 - حفظ شرف برتر از آزادى ظاهرى است -\r\nديديم يوسف نه تنها به خاطر حفظ پاكدامنيش به زندان رفت بلكه پس از اعلام آزادى نيز حاضر به ترك زندان نشد تا اينكه فرستاده ملك باز گردد و تحقيقات كافى از زنان مصر در باره او بشود و بىگناهيش اثبات گردد تا سرفراز از زندان آزاد شود ، نه اينكه به صورت يك مجرم آلوده و فاقد حيثيت مشمول عفو شاه گردد كه خود ننگ بزرگى است .\r\nو اين درسى است براى همه انسانها در گذشته و امروز و آينده .\r\n\r\n4 - نفس سركش\r\n- علماى اخلاق براى نفس ( احساسات و غرائز و عواطف آدمى ) سه مرحله قائلند كه در قرآن مجيد به آنها اشاره شده است .\r\nنخست « نفس اماره » نفس سر كش است كه انسان را به گناه فرمان مىدهد و به هر سو مىكشاند و لذا اماره اش گفته‌اند در اين مرحله هنوز عقل و ايمان آن\r\n\r\n","description":"","footnote":"\r\n( 1 ) سفينه جلد 1 صفحه 554 .\r\n","page_name":" 436 ","page_number":436},
  {"content":"\r\nقدرت را نيافته كه نفس سركش را مهار زند و آن را رام كند بلكه در بسيارى از موارد در برابر او تسليم مىگردد و يا اگر بخواهد گلاويز شود نفس سركش او را بر زمين مىكوبد و شكست مىدهد .\r\nاين مرحله همان است كه در آيه فوق در گفتار همسر عزيز مصر به آن اشاره شده است و همه بدبختيهاى انسان از آن است .\r\nمرحله دوم « نفس لوامه » است كه پس از تعليم و تربيت و مجاهدت ، انسان به آن ارتقاء مىيابد ، در اين مرحله ممكن است بر اثر طغيان غرائز گهگاه مرتكب خلافهايى بشود اما فورا پشيمان مىگردد و به ملامت و سرزنش خويش مىپردازد ، و تصميم بر جبران گناه مىگيرد ، و دل و جان را با آب توبه مىشويد ، و به تعبير ديگر در مبارزه عقل و نفس گاهى عقل پيروز مىشود و گاهى نفس ، ولى به هر حال كفه سنگين از آن عقل و ايمان است .\r\nالبته براى رسيدن به اين مرحله جهاد اكبر لازم است و تمرين كافى و تربيت در مكتب استاد و الهام گرفتن از سخن خدا و سنت پيشوايان .\r\nاين مرحله همان است كه قرآن مجيد در سوره « قيامت » به آن سوگند ياد كرده است ، سوگندى كه نشانه عظمت آن است لا أُقْسِمُ بِيَوْمِ الْقِيامَةِ وَلا أُقْسِمُ بِالنَّفْسِ اللَّوَّامَةِ : « سوگند به روز رستاخيز و سوگند به نفس سرزنشگر » ! .\r\nمرحله سوم « نفس مطمئنه » است و آن مرحله اى است كه پس از تصفيه و تهذيب و تربيت كامل ، انسان به مرحله اى مىرسد كه غرائز سركش در برابر او رام مىشوند و سپر مىاندازند ، و توانايى پيكار با عقل و ايمان در خود نمىبينند چرا كه عقل و ايمان آن قدر نيرومند شده‌اند كه غرائز نفسانى در برابر آن توانايى چندانى ندارد .\r\nاين همان مرحله آرامش و سكينه است ، آرامش كه بر اقيانوسهاى بزرگ\r\n","description":"","footnote":"","page_name":" 437 ","page_number":437},
  {"content":"\r\nحكومت مىكند ، اقيانوسهايى كه حتى در برابر سختترين طوفانها چين و شكن بر صورت خودنمايان نمىسازند .\r\nاين مقام انبياء و اوليا و پيروان راستين آنها است ، آنهايى كه در مكتب مردان خدا درس ايمان و تقوا آموختند و سالها به تهذيب نفس پرداخته و جهاد اكبر را به مرحله نهايى رسانده‌اند .\r\nاين همان است كه قرآن در سوره « فجر » به آن اشاره مىكند آنجا كه مىگويد : يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً فَادْخُلِي فِي عِبادِي وَادْخُلِي جَنَّتِي : « اى نفس مطمئن و آرام باز گرد به سوى پروردگارت كه هم تو از او خشنود هستى ، و هم او از تو ، و داخل در زمره بندگان خاص من شو ، و در بهشتم گام نه » ! .\r\nپروردگارا ! به ما كمك كن كه در پرتو آيات نورانى قرآنت نفس « اماره » را به « لوامه » و از آن به مرحله نفس « مطمئنه » ارتقاء بخشيم ، روحى مطمئن و آرام پيدا كنيم كه طوفان حوادث متزلزل و مضطربش نسازد ، در برابر دشمنان قوى و نيرومند و در مقابل زرق و برق دنيا بىاعتنا و در سختيها شكيبا و بردبار باشيم :\r\nبار الها ! اكنون كه بيش از يك سال و نيم از انقلاب اسلامى ما مىگذرد نشانه هايى از اختلاف كلمه در صفوف رزمندگان با نهايت تاسف آشكار گشته است ، نشانه هايى كه همه علاقمندان به اسلام و شيفتگان انقلاب و پاسداران خونهاى شهيدان را نگران ساخته ! .\r\nخداوندا ! به همه ما عقلى مرحمت فرما كه بر هوسهاى سركش پيروز گرديم و اگر در اشتباهيم چراغ روشنى از توفيق و هدايت فراراه ما قرار ده .\r\nخداوندا ! ما اين راه را تا به اينجا با پاى خود نپيموده‌ايم بلكه در هر\r\n","description":"","footnote":"","page_name":" 438 ","page_number":438},
  {"content":"\r\nمرحله تو رهبر و راهنماى ما بوده اى ، لطفت را از ما دريغ مدار ! و اگر ناسپاسى اين همه نعمت ما را مستوجب كيفرت كرده است پيش از آنكه به دام مجازات بيفتيم ما را بيدار فرما ! ( آمين يا رب العالمين ) « پايان جلد نهم تفسير نمونه »\r\n\r\n","description":"","footnote":"","page_name":" 439 ","page_number":439}
  ]