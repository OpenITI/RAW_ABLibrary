[
  {"content":"\r\n\r\nترجمه\r\nتفسير مجمع البيان\r\nتاليف\r\nامين الاسلام ومفسر بزرگ عالم تشيع\r\nشيخ ابوعلى الفضل بن الحسن الطبرسى ( ره )\r\nمتوفى سال 548\r\nترجمه ونگارش از\r\nدانشمند معظم جناب آقاى دكتر محمد مفتح\r\nجلد سوم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمؤسسه انتشارات فراهانى\r\nمؤلف : علامه بزرگوار مرحوم طبرسى ره\r\nمترجم : آقاى دكتر محمد مفتح\r\nتصحيح وتنظيم : از آقاى رضا ستوده\r\nناشر : مؤسسه انتشارات فراهانى\r\nچاپ : از مشعل آزادى\r\nتعداد : 2000\r\nقطع : وزيرى\r\nكاغذ : 80 گرمى اعلاء\r\nتاريخ چاپ اول : 1 / 8 / 1350\r\nصحافى : از مؤسسه مهر آئين\r\nنقاشى پشت جلد : از آتليه آريان\r\nهمه ى حقوق طبع براى ناشر محفوظ است\r\nتهران - بازار كتابفروشان تلفن 530465\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد سوم\r\n\r\n[ ادامه سوره بقره 
  ]\r\n\r\n[ سوره البقرة ( 2 ) : آيه 228 
  ]\r\nوَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ وَ لا يَحِلُّ لَهُنَّ أَنْ يَكْتُمْنَ ما خَلَقَ اللَّهُ فِي أَرْحامِهِنَّ إِنْ كُنَّ يُؤْمِنَّ بِاللَّهِ وَ الْيَوْمِ الْآخِرِ وَ بُعُولَتُهُنَّ أَحَقُّ بِرَدِّهِنَّ فِي ذلِكَ إِنْ أَرادُوا إِصْلاحاً وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ وَ لِلرِّجالِ عَلَيْهِنَّ دَرَجَةٌ وَ اللَّهُ عَزِيزٌ حَكِيمٌ ( 228 )\r\n« 1 »\r\n\r\nترجمه :\r\nزن‌هايى كه طلاق داده شده‌اند از شوهر كردن خوددارى كنند تا سه پاكى بر آنها بگذرد و اگر به خدا و روز ديگر ايمان دارند روا نيست چيزى را كه خداوند در رحم‌هايشان آفريده كتمان كنند .\r\nشوهرانشان چنانچه اراده سازش داشته باشند در زمان عده سزاوارترند در بازگردانيدن آنها . زنان را حقوقى است بر شوهران همانطور كه شوهران را نيز بر آنها حقوقى است و مردان را بر زنان مرتبتى هست و خدا عزيز و حكيم است .\r\n\r\n\r\n","description":"","footnote":"\r\n( 1 ) - سوره بقره آيه 228 جزء 2 سوره 2\r\n","page_name":" 3 ","page_number":3},
  {"content":"\r\n\r\n\r\nبيان آيه 228\r\n\r\nلغت :\r\nقروء جمع قرء است و « قرء » دو معنا دارد : 1 - پاكى 2 - آلودگى به حيض .\r\nبعولة جمع « بعل » : شوهران .\r\nرجال - مردان - اصل اين كلمه « رجل » به معناى قوه است و كلام ارتجالى به آن كلام گويند كه متكلم بدون فكر و تأمل آن را ادا كند .\r\n\r\nتفسير :\r\nخداوند در اين آيات حكم طلاق و وظائف زنان طلاق داده شده را بيان مىكند .\r\n « الْمُطَلَّقاتُ »  يعنى زنان طلاق داده شده در اينجا مقصود زنانى هستند كه با آنها آميزش نشده و عادت مىبينند ( در سن توالد و تناسل هستند )  « يَتَرَبَّصْنَ بِأَنْفُسِهِنَّ ثَلاثَةَ قُرُوءٍ »  تا سه بار پاكى از ازدواج با مرد ديگر خوددارى ميكنند .\r\nاگر چه آيه به صورت خبر ، مطلب را بيان مىكند ولى معلوم است كه مقصود آيه امر است كه بايد اين مدت را انتظار بكشند و صبر كنند .\r\nمنظور از سه « قرء » در اينجا از نظر ما ( شيعه ) گذشتن سه پاكى است و زيد بن ثابت ، عايشه ، عبد اللَّه بن عمر ، مالك ، شافعى و اهل مدينه نيز همگى ميگويند :\r\nمراد از « قرء » پاكى است مگر سعيد بن مسيب . از ابن عباس و عبد اللَّه بن مسعود و حسن و مجاهد نقل شده كه كلمه « قرء » در اين آيه به معناى حيض و آلودگى است .\r\nاز حضرت على عليه السلام نيز نقل شده است كه كلمه قرء در اينجا به معناى حيض است و مراد از سه قرء در آيه كريمه سه حيض مىباشد . و مذهب ابو حنيفه و پيروانش نيز همين است .\r\nكسانى كه ميگويند كلمه « قرء » در اينجا به معناى پاكى است قول على عليه السلام\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nرا بر آن گواه آورده‌اند كه آن حضرت بزن مستحاضه‌اى فرمود :\r\n« دعى الصلاة ايام اقرائك »\r\nنمازت را در ايام عادت كنار بگذار و رها كن كه در اينجا كلمه « اقراء » به معناى حيض‌ها است زيرا نماز تنها در آن حالت واجب نيست .\r\nكسانى كه مىگويند « قرء » به معناى پاكى و طهارت است استدلال مىكنند به اين آيه   « فَطَلِّقُوهُنَّ لِعِدَّتِهِنَّ »   يعنى زنان را براى نگاهدارى عده رها كنيد و طلاق دهيد و با توجه به اينكه طلاق بايد در طهر باشد ( البته طهر و پاكى كه در آن آميزش صورت نگرفته باشد ) و ظاهر آيه هم اينست كه طلاق مبدء و آغاز عده است بنا بر اين مقصود از « قرءها » كه ميزان و اندازه عده است همان پاكىها مىباشد . و نيز بقول رسول اكرم كه به عبد اللَّه بن عمر وقتى زنش را در حال حيض و عادت طلاق داده بود فرمود : بايد رجوع كند و وقتى زن پاك شد آن وقت طلاق دهد يا نگاهدارد آن گاه حضرت اين آيه را تلاوت فرمود   « إِذا طَلَّقْتُمُ النِّساءَ فَطَلِّقُوهُنَّ لِعِدَّتِهِنَّ »   طلاق دهيد براى عده آنها يعنى قبل از عده ( كه عده با آن آغاز شود ) و اين ميفهماند كه عده همان پاكىها است نه حيض زيرا در اين صورت است كه پس از طلاق ، زن وارد عده مىشود و اگر زن را در حال حيض طلاق دهد وارد در عده نمىشود مگر بعد از تمام شدن ايام حيض .\r\n3 - اصحاب از زراره نقل كرده‌اند كه گفت من شنيدم از ربيعه كه ميگفت نظر من اينست كه « اقراء » در قرآن همان طهرها است كه فاصله دو حيض مىباشد و به معناى حيض نيست .\r\nزراره ميگويد داخل بر حضرت باقر ( ع ) شده رأى ربيعه را بر آن حضرت عرض كردم حضرت فرمود او اگر اين رأى را به خودش نسبت ميدهد دروغ ميگويد اين رأى ، از على است . زراره عرض مىكند : آيا على اينطور ميفرمود و چنين معتقد بود .\r\nحضرت فرمود آرى . او چنين ميفرمود كه « قرء » همان طهر و پاكى است چون در حال پاكى خون يك جا جمع مىشود به آن قرء گفته‌اند و وقتى حيض شد متفرق ميگردد .\r\nزراره ميگويد عرض كردم مردى زنش را در حال پاكى طلاق داد بدون نزديكى و آميزش و دو عادل را هم شاهد گرفت حضرت فرمود : وقتى داخل در حيض سوم شد\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nعده‌اش تمام شده است و براى ازدواج آماده و بىاشكال مىباشد .\r\nزراره عرض مىكند : مردم عراق از على عليه السلام روايت ميكنند كه حضرت فرمود : در اين فرض شوهر سزاوارتر است به رجوع به اين زن تا وقتى كه از حيض سوم پاك نشده است حضرت فرمود دروغ ميگويند .\r\n « وَ لا يَحِلُّ لَهُنَّ »  بر زنانى كه طلاق داده شده و بايد عده نگاه دارند حلال نيست كه  « أَنْ يَكْتُمْنَ ما خَلَقَ اللَّهُ فِي أَرْحامِهِنَّ »  مخفى كنند آنچه را كه خدا در رحم‌هايشان آفريده است .\r\nدر اينكه مقصود از آنچه در رحم‌هايشان خدا آفريده و بايد كتمان نكنند چيست ؟\r\nاقوالى گفته شده است از اين قرار :\r\n1 - مراد پنهان كردن عادت حيض است ( ابراهيم - عكرمه ) .\r\n2 - مقصود پنهان كردن آبستنى است ( ابن عباس - قتاده ) .\r\n3 - پنهان كردن حيض و آبستنى است ( ابن عمر و حسن ) .\r\nاز امام صادق عليه السلام نيز همين قول سوم نقل شده است كه حضرت فرمود خداوند بر زنان سه چيز را واجب و لازم كرده : حيض و پاكى و آبستنى يعنى اظهار اين امور را و اين قول اعم از دو قول قبلى و اولى از آنها مىباشد .\r\nعلت اينكه حرام است بر زنان كه حيض يا حمل خود را كتمان كنند همين است كه حق شوهر در آميزش با آنها از بين نرود ( از ابن عباس ) و نيز فرزند به مرد ديگرى نسبت پيدا نكند ( از قتاده ) .\r\n إِنْ كُنَّ يُؤْمِنَّ بِاللَّهِ وَ الْيَوْمِ الْآخِرِ  يعنى هر كس كه به خدا و جهان ديگر معتقد باشد صفت و روش او چنين است و كلمه « ان » ( اگر ) در اينجا به معناى شرط نيست كه لازمه‌اش اين باشد اگر به خدا معتقد نيست جائز است كه پنهان كند ، نه ، بلكه منظور اينست كه خود ايمان مانع مىشود از ارتكاب به اين گناه همانطور كه شخص برفيقش ميگويد : « اگر مؤمنى ستم مكن » كه در واقع سرزنش به عمل گناه است با ايمان .\r\n « وَ بُعُولَتُهُنَّ أَحَقُّ بِرَدِّهِنَّ فِي ذلِكَ »  يعنى شوهرانشان سزاوارترند در مراجعه\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبه آنان و بازگردانيدن آنها به حالت نخستين ( همسرى ) در اين مدت كه براى آنها تعيين شده است زيرا در اين مدت براى شوهر حق مراجعه بزن هست و همين كه مدت عده پايان يافت اين حق تمام مىشود . از اين مطلب استفاده مىشود كه شوهر به تنهايى ميتواند رجوع كند و زن را مجدداً بهمسرى درآورد و به رضاى زن و يا عقد مجدد و شاهد گرفتن نياز ندارد ، و اين حق رجوع ، مختص است به طلاق‌هاى رجعى اگر چه اول آيه عام است و شامل همه مطلقات چه رجعى و چه بائن ( آن مطلقه‌اى كه ديگر شوهر حق رجوع ندارد ) ميگردد .\r\n « إِنْ أَرادُوا إِصْلاحاً »  وقتى خواستار اصلاح و نيكى باشند نه اضرار و دشمنى براى اينكه معلوم است وقتى مردى بخواهد زنش را آزار رساند او را يك بار طلاق ميدهد و رهايش مىكند تا نزديك پايان عده‌اش و در اين موقع بار ديگر رجوع مىكند و مدتى او را رها مىكند و بار ديگر طلاقش ميدهد و باز تا نزديك انقضاء عده او را رها مىكند و به همين ترتيب . .\r\nبنا بر اين آيه ميفرمايد اگر قصد اصلاح داشته باشد نه آزار ، رجوع كند . بايد توجه داشت كه اين شرط ( اصلاح خواهى ) تنها شرط مباح بودن رجوع است از نظر تكليفى اما از نظر وضعى و اثر رجوع پس اجماع همه امت بر اينست كه اگر به قصد آزار رساندن هم رجوع كند باز احكام وضعى رجوع ، مترتب مىشود و در اين نوع آثار فرق نمىكند .\r\n « وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ »  براى زنان است بر شوهران از حقوق مانند آنچه شوهران بر آنان دارند .\r\nاين بيان از جمله‌هاى بسيار جالب قرآن است كه جامع فوائد زيادى مىباشد و منظور ، حقوقى است كه زنان بر شوهران دارند از قبيل نيكى معاشرت با آنان ، ضرر نزدن به آنها ، مساوات در قسمت بيتوته ، نفقه و لباس همانطور كه متقابلا مردها بر همسرانشان حقوقى دارند مانند لزوم اطاعت زن از مرد در چيزهايى كه خدا واجب كرده است ( مانند حق آميزش ، عدم خروج از منزل بدون اجازه شوهر ) و اينكه كسى\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nرا به خود راه ندهد و نطفه و فرزند شوهر را بطور صحيح رعايت كند .\r\nنقل شده است كه زن معاذ نزد پيامبر اكرم آمده عرض كرد يا رسول اللَّه حق زن بر شوهر چيست ؟ رسول اكرم ( ص ) فرمود اينكه به صورت زن نزند و از او بدگويى نكند ، از غذايى كه خود مىخورد بزن نيز بخوراند از لباسى كه مىپوشد بزن بپوشاند و از او دورى ننمايد .\r\nو از آن حضرت نقل شده كه فرمود از خدا در مورد زنهايتان بترسيد زيرا شما آنها را به صورت امانت الهى گرفته‌ايد و آنان بكلام خدا بر شما حلال شده‌اند و از جمله حقوق شما بر ايشان اينست كه ديگرى را به خود راه ندهند و اگر چنين كردند حق داريد آنها را بزنيد و خوراك و پوشاك ايشان بر شما لازم است .\r\n « وَ لِلرِّجالِ عَلَيْهِنَّ دَرَجَةٌ »  ( براى مردان است بر زنان برترى و درجه‌اى ) در اينكه مراد از اين برترى چيست چند قول بيان شده است از اينقرار :\r\n1 - لزوم اطاعت زنان از مردان و بودن اختيار زنان بدست مردان و بيشتر بودن ارث مرد و اينكه جهاد براى مردان است نه زنان ( مجاهد و قتاده ) .\r\n2 - غرض اينست كه مرد و زن هر دو از هم لذت مىبرند و از نظر تمتعات جنسى برابرند ولى براى مرد چيزى اضافه است كه موجب برترى اوست و آن وجوب نفقه زن و سرپرستى آنست .\r\n3 - مقصود مقام و منزلتى است كه در نتيجهء بيشتر رعايت كردن حقوق زن براى مردان پديد ميآيد بطورى كه هميشه در استيفاى حقوق جانب زن را رعايت كنند و همه حقوق خود را از او استيفا ننمايند و بدينوسيله فضل و برترى نسبت بزن دارا شوند ( ابن عباس ) .\r\n4 - در تفسير على بن ابراهيم بن هاشم آمده است كه حق مردها بر زنان بيشتر است از حقى كه زنان بر مردان دارند و درجه و برترى مردان را به همين جهت گفته است .\r\nدر كتاب « من لا يحضره الفقيه » از امام محمد باقر ( ع ) نقل شده كه فرمود زنى نزد رسول اكرم ( ص ) آمده عرض كرد حق شوهر بر زن چيست ؟\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nحضرت فرمود اينست كه بايد از شوهر اطاعت كند نافرمانى او نكند بدون اجازه شوهر از خانه چيزى صدقه ندهد حتى بدون اذن روزه مستحبى نگيرد ، اگر ميل آميزشى به او پيدا كرده مانع او نشود ، بدون اجازه شوهر از خانه خارج نشود زيرا اگر بدون اذن او بيرون رود تا هنگامى كه بازگردد ملائكه آسمان و فرشتگان زمين و ملائكه رحمت و ملائكه غضب او را لعنت مىكنند .\r\nپس آن زن عرض كرد يا رسول اللَّه چه كسى به زن بيش از هر كس حق دارد فرمود شوهر او .\r\nعرض كرد آيا من همانند آن حقوقى كه شوهر بر من دارد بر او حق ندارم ؟\r\nحضرت فرمود نه و به اندازه يك صدم حقوقى كه شوهر بر تو دارد تو بر او حق ندارى .\r\nآن زن گفت به حق آن خدايى كه تو را به حق فرستاده است من هرگز خود را در اختيار كسى قرار نداده و شوهر نخواهم نمود .\r\nپيغمبر اكرم فرمود اگر بنا بود كسى را دستور دهم كه بفرد ديگرى سجده كند حتماً امر ميكردم كه زن به شوهر خود سجده كند .\r\n « وَ اللَّهُ عَزِيزٌ حَكِيمٌ »  ( خدا عزيز و حكيم است ) يعنى قدرت دارد كه هر چه را خواست منع كند و كسى نميتواند او را از كارش منع نمايد او ، بر هر چيزى غالب است و چيزى نميتواند بر او غالب گردد آنچه حكمت و مصلحت اقتضا كند آن را انجام ميدهد .\r\nبعضى گفته‌اند زنى كه پيش از عمل جنسى طلاق داده شده باشد و زن باردارى كه طلاق داده شده از اين آيه نسخ شده است به آيه :  « فَما لَكُمْ عَلَيْهِنَّ  « 1 »  مِنْ عِدَّةٍ تَعْتَدُّونَها »  ( زنانى كه قبل از عمل جنسى طلاق مىدهيد عده‌اى بر آنها نيست ) و به آيه :  « وَ أُولاتُ الْأَحْمالِ  « 2 »  أَجَلُهُنَّ أَنْ يَضَعْنَ حَمْلَهُنَّ »  ( زنانى كه باردارند عده آنها اينست كه بارشان را بگذارند ) .\r\nبعضى گفته‌اند كه اين دو صورت از آيه بالا تخصيص خورده‌اند همانطور كه در آغاز تفسير آيه بيان كرديم .\r\n\r\n\r\n","description":"","footnote":"\r\n( 1 ) - احزاب آيه 49\r\n( 2 ) - طلاق آيه 4\r\n","page_name":" 9 ","page_number":9},
  {"content":"\r\n\r\n\r\n[ سوره البقرة ( 2 ) : آيه 229 
  ]\r\nالطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ وَ لا يَحِلُّ لَكُمْ أَنْ تَأْخُذُوا مِمَّا آتَيْتُمُوهُنَّ شَيْئاً إِلاَّ أَنْ يَخافا أَلاَّ يُقِيما حُدُودَ اللَّهِ فَإِنْ خِفْتُمْ أَلاَّ يُقِيما حُدُودَ اللَّهِ فَلا جُناحَ عَلَيْهِما فِيمَا افْتَدَتْ بِهِ تِلْكَ حُدُودُ اللَّهِ فَلا تَعْتَدُوها وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ ( 229 )\r\n« 1 »\r\n\r\nترجمه :\r\nطلاق ( كه شوهر در آن رجوع تواند كرد ) دو مرتبه است ( پس چون طلاق داد ) يا رجوع و نگاهدارى كند بخوشى و سازگارى يا رها كند به نيكى . و حلال نيست كه چيزى از آنچه بايشان داده‌ايد ( مهر ) بگيريد مگر آنكه بترسيد كه حدود خدا را به پا ندارند كه در اين صورت زن هر چه از مهر خود به شوهر ببخشد روا باشد اين حدود و احكام خداست از آن تجاوز نكنيد و كسانى كه از حدود خدا تجاوز كنند اينان ستمكارانند .\r\n\r\n\r\n","description":"","footnote":"\r\n( 1 ) - آيه 229 سوره بقره جزء 2 سوره 2\r\n","page_name":" 10 ","page_number":10},
  {"content":"\r\n\r\n\r\nبيان آيه 229\r\n\r\nلغت :\r\nمرة و مرتان - يك دفعه و دو دفعه .\r\nامساك : نگاهدارى كردن - خوددارى كردن - خلاف « اطلاق » كه رها كردن است . ممسك : بخيل .\r\nتسريح - از سرح است به معناى رها كردن . و بدرخت بلند كه در رشد آزاد و رها است « سرحه » ميگويند .\r\nيخافا - بترسند . از خوف به معناى ترس است و بعضى گفته‌اند در اينجا به معناى « گمان » و بعضى گفته‌اند به معناى « يقين و علم » مىباشد .\r\n\r\nشأن نزول :\r\nهشام بن عروه از پدرش و او از عايشه نقل كرده است كه زنى نزد او آمد و از شوهرش شكايت كرد كه براى ضرر زدن به او پيوسته طلاقش ميدهد و باز رجوع مينمايد و اين مطابق رسمى بود كه در زمان جاهليت داشتند كه زنهاى خود را طلاق ميدادند و قبل از تمام شدن مدت و زمان عده رجوع ميكردند و اين طلاقها و رجوع‌ها حدى نداشت و ممكن بود اين كار بهزار مرتبه هم برسد .\r\nعايشه شكايت اين زن را به رسول اكرم ( ص ) عرضه داشت در اين وقت آيهء فوق نازل شد و طلاق در سه عدد محدود گشت كه دو طلاق از جمله  « الطَّلاقُ مَرَّتانِ »  استفاده مىشود و طلاق سوم از اين جمله كه ميفرمايد :  « فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ »  ( اگر براى بار سوم طلاق داد ديگر براى او حلال نيست تا وقتى كه شوهر ديگر با او ازدواج كند . ) در اين صورت اگر شوهر دوم باز او را طلاق داد و عدهء او سپرى شد شوهر اول\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nميتواند مجدداً او را عقد نمايد .\r\nنقل شده كه از پيامبر اكرم سؤال كردند كه دو طلاق از  « الطَّلاقُ مَرَّتانِ »  استفاده مىشود اما سوم طلاق از كجا بدست ميآيد ؟\r\nحضرت فرمود از جمله  « فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ . »   إِلَّا أَنْ يَخافا  . . . - اين قسمت درباره ثابت قيس بن شماس و همسرش جميله نازل گشت كه ثابت او را دوست ميداشت ولى جميله ثابت را نمىخواست و با او دشمنى ميكرد رسول اكرم به آن زن فرمود : آيا باغستان ثابت را ( كه مهريه جميله بود ) به او رد ميكنى جميله گفت بلى زيادتر هم به او مىدهم فرمود نه ، همان باغستان او را بوى رد كن سپس فرمود اى ثابت آنچه به او داده‌اى بگير و طلاقش بده ثابت هم باغ را گرفته و جميله را بطلاق خلع طلاق داد و اين اولين طلاق خلع بود كه در اسلام واقع شد .\r\n( طلاق خلع همين است كه مرد زن را بخواهد ولى زن شوهر را نخواهد و مالى به او ببخشد كه او را طلاق دهد و اين نوع طلاق را « خلع » گويند ) .\r\n\r\nتفسير :\r\nدر اينجا خداوند عدد طلاق را بيان مىكند كه طلاقى كه در آن رجوع امكان دارد دو طلاق است .\r\nدر معناى اين آيه دو قول گفته شده است :\r\n1 - اين بيان طلاق « سنت » است و طلاق سنت عبارتست از اينكه اگر مرد بخواهد همسر خويش را طلاق دهد در وقت پاكى كه با او عمل جنسى انجام نداده است او را يك مرتبه طلاق دهد و صبر كند تا از عده خارج شده يا پس از عادت دوباره پاك گردد و پس از رجوع براى بار دوم او را طلاق دهد ( ابن عباس - مجاهد ) 2 - در اينجا عدد طلاقهايى كه موجب جدايى و آنهايى كه سبب جدايى نميگردد بيان مىشود و آيه شريفه مىرساند كه پس از دو طلاق كه طلاق سوم باشد جدايى حاصل ميگردد و اگر چه آيه به صورت خبر است ولى معناى آن امر است يعنى بايد دو مرتبه طلاق دهيد .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n « فَإِمْساكٌ بِمَعْرُوفٍ »  يعنى بعد از دو طلاق اگر باز هم رجوع كرد او را به نيكى نگاهدارد و بطور صحيح و پسنديده با او رفتار نمايد نه اينكه منظورش از رجوع ضرر زدن به او باشد .\r\n « أَوْ تَسْرِيحٌ بِإِحْسانٍ »  يا او را به نيكى رها كردن . در معناى اين جمله دو وجه گفته شده است :\r\n1 - مراد طلاق سوم است .\r\n2 - مقصود اينست كه زنى را كه طلاق داده شده و در عده است به حال خود واگذارند تا در اثر پايان يافتن عده جدايى حاصل شود ( سدى - ضحاك ) و اين معنا از امام محمد باقر و امام جعفر صادق عليهما السلام نقل شده است .\r\n « وَ لا يَحِلُّ لَكُمْ . . . »  خطاب به شوهران است كه براى شما حلال و مشروع نيست كه در موقع طلاق به زور از آنچه بزنان داده‌ايد بازگيريد و خداوند اين حكم را درباره طلاق خلع استثناء زده ميفرمايد :\r\n إِلَّا أَنْ يَخافا أَلَّا يُقِيما حُدُودَ اللَّهِ  ، مگر اينكه در اثر عداوت و بغض به يكديگر گمان قوى داشته باشند كه بحدود و احكام خدا عمل نميكنند .\r\nابن عباس ميگويد مراد اينست كه اگر از زن روى بىعلاقگى به شوهر نشوز و نافرمانى ظاهر شود و ابو عبيده ميگويد اگر زن به شوهر خود بگويد من از جنابت تو غسل نمىكنم ( كنايه از اينكه با تو حاضر بآميزش نميشوم ) و اطاعت تو را نمينمايم و كسى را بخوابگاه تو راه داده و بدون اجازه تو ديگرى را به خود راه خواهم داد با چنين وضعى بر مرد حلال است كه زن را طلاق خلع داده و آنچه را از او بگيرد جايز مىباشد .\r\nخلاصه اگر شوهر بترسد كه زن با ادامه همسرى مرتكب گناه شود يا واجبى را ترك كند و در مواردى كه بايد زن شوهر را اطاعت كند اطاعت ننمايد در اين صورت بر شوهر حلال است كه زن را طلاق « خلع » دهد . از حسن نيز همين معنى نقل شده است .\r\nشعبى ميگويد : مراد نشوز و سرپيچى زن و مرد هر دو نسبت بحقوق يكديگر است .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n « فَإِنْ خِفْتُمْ أَلَّا يُقِيما حُدُودَ اللَّهِ . . . »  اگر گمان داريد كه اصلاحى ميان آنها پديد نمىآيد باك و گناهى بر آنها نيست و اين آيه فقط جواز گرفتن مال را مىرساند و در اينكه چرا ضمير « عليهما » ( بر آن دو ) آمده با اينكه اين حكم درباره شوهر است دو احتمال داده شده است :\r\n1 - اگر ضمير ، فقط بمرد برگردد ممكن است گمان و توهم شود كه زن اگر چه حق و اجازه پرداخت مال و طلاق گرفتن را دارد ولى گناهكار است براى جلوگيرى از اين توهم ضمير را بهر دو برگردانيده است . اين گفتهء « على بن عيسى » است .\r\n2 - مقصود از ضمير فقط مرد است و زن را نيز براى مقارنت با مرد ذكر كرده است مانند آيه  « نَسِيا حُوتَهُما »  ( ماهى خود را فراموش كردند ) ( كه فراموشى ماهى براى موسى نبوده ولى از نظر مقارنت با رفيقش بهر دو نسبت داده شده است ) و مثلا آيه  « يَخْرُجُ مِنْهُمَا اللُّؤْلُؤُ وَ الْمَرْجانُ »  ( از ميان آن دو لؤلؤ و مرجان بيرون ميآيد ) با اينكه آنها از ميان نمك تنها بيرون ميآيد ولى براى مقارنت بهر دو نسبت داده شده است .\r\nشيخ طوسى ميفرمايد : معناى دوم بمذهب ما ( شيعه ) مناسب‌تر است زيرا چيزى كه سبب جواز طلاق خلع است اينست كه گمان شود زن بگناه ميافتد . مؤلف ميگويد : بعقيدهء من امكان وقوع گناه از زن سبب براى اباحه طلاق خلع مىباشد و اين آيه ( لا جناح ) مربوط به خود طلاق خلع است نه سبب آن بنا بر اين ، وجه دوم از نظر من صحيح نيست زيرا اينكه دو نفر بجاى يك نفر ذكر شود از روش صحيح بدور است و همان احتمال اول صحيح مىباشد .\r\n فِيمَا افْتَدَتْ بِهِ  ( باكى نيست در مالى كه زن ميدهد ) .\r\nدر اينكه مقدار اين مال چه اندازه باشد اقوالى گفته شده است :\r\n1 - نزد ما ( شيعه ) اگر ناراحتى و بغضى از ناحيهء زن باشد بر شوهر جايز است كه مهريه‌اى كه داده و زيادتر از آن را از زن بگيرد ولى اگر ناراحتى از طرف هر دو باشد آنچه مرد مىگيرد بايد از مقدار مهرى كه داده است كمتر باشد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n2 - جايز است در هر دو صورت مهريه و زيادتر از آن را بگيرد . اين وجه از ابن عباس ، عبد اللَّه عمر ، رجاء بن حيات ، ابراهيم و مجاهد است .\r\n3 - مرد فقط مىتواند مهر را بگيرد . ( در هر دو صورت از ربيع - عطا - زهرى ، شعبى و اين معنا را از على ( عليه السلام ) نيز نقل كرده‌اند .\r\nو طلاق خلعى كه مال از طرف زن داده مىشود بر سه قسم است :\r\n1 - چون زن پير يا زشت است از اين رو شوهر او را اذيت مىكند تا مالى به شوهر داده طلاق بگيرد . در اين صورت بر مرد جايز نيست كه چيزى از زن بگيرد چنان كه خداوند مىفرمايد :  « وَ إِنْ أَرَدْتُمُ اسْتِبْدالَ زَوْجٍ مَكانَ زَوْجٍ وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً »  : اگر قصد داريد زنى بجاى زنتان اختيار كنيد و قنطارى هم به او داده‌ايد نبايد چيزى از آن را بگيريد . ( قنطار به معناى مال است و نيز واحد وزن مىباشد ) .\r\n2 - مرد زن خود را گناهكار و زشتكار مىبيند لذا او را اذيت مىكند تا زن طلاق گيرد و مالى بدهد در اين صورت مال گرفتن از زن جايز است چنان كه ميفرمايد :\r\n « وَ لا تَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ إِلَّا أَنْ يَأْتِينَ بِفاحِشَةٍ مُبَيِّنَةٍ  :\r\n( بر شما حلال نيست كه بزنان سخت گيريد كه قسمتى از مهرى كه به آنها داده‌ايد بازگيريد مگر اين كه عمل زشتى از آنها آشكار شود . ) 3 - هر دو بترسند كه در اثر بد اخلاقى يا عدم قدرت مالى شوهر براى نفقه و مانند آن كه به احكام و دستورهاى خداوند عمل نكنند در اين صورت براى هر كدام جايز است كه چيزى بدهند و طلاق واقع شود .\r\n « تِلْكَ حُدُودُ اللَّهِ »  اينها اوامر و نواهى و براهينى كه ( بيان شد ) درباره خلع ، طلاق ، رجوع ، عده ، احكام خداست .  « فَلا تَعْتَدُوها »  نبايد با مخالفت از آنها تجاوز كنيد  « وَ مَنْ يَتَعَدَّ حُدُودَ اللَّهِ »  كسانى كه با مخالفت از آنچه بيان شده تجاوز نمودند  « فَأُولئِكَ هُمُ الظَّالِمُونَ »  ( آنان ستمكارند ) . از آنجا كه در آيهء فوق فرمود : « طلاق دو مرتبه است و مرتبه سوم را هم با جمله  « تَسْرِيحٌ بِإِحْسانٍ »  يا  « فَإِنْ طَلَّقَها »  بيان كرده دانشمندان\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nما ( شيعه ) به اين آيه استدلال كرده مىگويند سه طلاق به يك لفظ واقع نمىشود و اگر چنين كند و با يك لفظ سه طلاق دهد هيچ طلاقى واقع نمىشود ( نه اول و نه دوم و نه سوم ) .\r\nچنان كه در ( لعان ) چهار مرتبه شهادت واجب است و اگر كسى هر چهار را بيك لفظ بگويد لعان شرعى واقع نشده و حكم آن بار نمىگردد و مثل رمى جمره كه بايد هفت سنگ را در هفت بار بزند كه اگر همه را يك جا بزند كافى نيست و اين مطلب اتفاقى است و همچنين در طلاق هم اگر سه طلاق را بيك لفظ بدهد بىفايده است .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ سوره البقرة ( 2 ) : آيه 230 
  ]\r\nفَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ فَإِنْ طَلَّقَها فَلا جُناحَ عَلَيْهِما أَنْ يَتَراجَعا إِنْ ظَنَّا أَنْ يُقِيما حُدُودَ اللَّهِ وَ تِلْكَ حُدُودُ اللَّهِ يُبَيِّنُها لِقَوْمٍ يَعْلَمُونَ ( 230 )\r\n« 1 »\r\n\r\nترجمه :\r\nو اگر براى بار سوم همسرش را طلاق داد ديگر براى او حلال نيست تا اين كه زن با شوهر ديگر ازدواج كند و اگر شوهر دوم او را طلاق داد باكى نيست كه بهم باز گردند در صورتى كه بدانند كه حدود الهى را عمل خواهند كرد . اينها حدود الهى است كه براى دانايان بيان مىكند .\r\n\r\n\r\n","description":"","footnote":"\r\n( 1 ) - سوره بقره آيه 230 جزء 2 سوره 2\r\n","page_name":" 17 ","page_number":17},
  {"content":"\r\n\r\n\r\nبيان آيهء 230\r\n\r\nشأن نزول :\r\nزهرى از عروه و او از عايشه نقل مىكند كه گفت زن « رفاعة بن وهب قرظى » نزد رسول اكرم ص آمده عرض كرد من همسر رفاعه بودم مرا طلاق داد و عده طلاق من گذشت پس از آن با عبد الرحمن بن زبير ازدواج كردم و او پيش از آنكه با من آميزش كند مرا طلاق داد آيا مىشود كه به پسر عم خود برگردم ؟ پيغمبر اكرم ت بسم نموده فرمود در نظر دارى كه برفاعه بازگردى ، نه ، جائز نيست مگر اينكه ازدواج با شوهر ديگرى كنى كه با او آميزش نمايى و در اين صورت اگر او طلاق داد ميتوانى برفاعه برگردى .\r\n\r\nتفسير :\r\nدر اينجا خداوند حكم طلاق سوم را بيان كرده ميفرمايد  « فَإِنْ طَلَّقَها »  يعنى اگر او را بطلاق سوم طلاق داد چنانچه از امام محمد باقر ( ع ) اين معنى نقل شده و سدى و ضحاك نيز همين مطلب را گفته‌اند .\r\nمجاهد ميگويد : اين آيه تفسير جمله  « أَوْ تَسْرِيحٌ بِإِحْسانٍ »  و اين بيان بنا بر اين عقيده است كه لفظ « تسريح » به طلاق معنا شود .\r\n « فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ »  يعنى زنى كه به اين ترتيب سه طلاق داده شده بر شوهر او حلال نيست كه او را به عقد خود درآورد مگر اينكه با مرد ديگرى ازدواج كند و عمل آميزشى انجام دهد .\r\nدر اينكه لازم بودن عقد و آميزش از قرآن و يا احاديث استفاده شده دو قول است :\r\n1 - لزوم اصل عقد مرد ديگر از قرآن ( آيه مورد بحث ) ثابت مىشود ولى لزوم آميزش از سنت و روايات ( جبائى ) .\r\n2 - هر دو مطلب از قرآن استفاده مىشود زيرا لفظ « نكاح » بر هر دو معنا اطلاق\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nمىشود و اين جمله مثل اينست كه گفته باشد حلال نيست تا مرد ديگرى با او ازدواج كند و عمل جنسى انجام دهد .\r\nاز آن گذشته عقد ازدواج از كلمه ( زوجاً غيره ) و عمل آميزشى از جمله ( حتى تنكح ) استفاده مىشود .\r\nو حكمت اينكه خداوند چنين مطلبى را براى جواز ازدواج مجدد با شوهر اول واجب كرده اينست كه از ازدياد طلاق و بازيچه شدن آن جلوگيرى شود چون ميداند كه بر مرد ، مشكل است كه زنش با مرد ديگرى هم بستر شود .\r\nابو مسلم ميگويد : اين جمله از آيه ، از كنايات فصيح و شگفت انگيز قرآن است يعنى اگر شوهر دوم طلاقش داد  « فَلا جُناحَ عَلَيْهِما أَنْ يَتَراجَعا »  باكى نيست كه بهم بازگردند در اينجا جواز رجوع با جمله ( لا جناح ) بيان شده است .\r\nعقد جديدى ميان زن و شوهر نخستين واقع شده و به حالت اوليه خويش برگردند ( البته پس از تمام شدن عده شوهر دوم ) .\r\n « إِنْ ظَنَّا »  - اگر اميد دارند . بعضى گفته‌اند اگر يقين دارند . برخى گفته‌اند اگر باور دارند  « أَنْ يُقِيما حُدُودَ اللَّهِ »  كه در اثر معاشرت ، به احكام خدا عمل كرده و ميان آنها اصلاح خواهد شد و كلمهء  « تِلْكَ »  اشاره به احكامى است كه در ازدواج و طلاق و رجوع بيان كرده است ،  « حُدُودَ اللَّهِ »  اينها اوامر و نواهى خداست ،  « يُبَيِّنُها لِقَوْمٍ يَعْلَمُونَ »  - كه براى مردم دانا بيان مىكند .\r\nعلت اينكه دانايان را نام برده ، اينست كه تنها علما و دانايان هستند كه احكام خدا را فهميده و بدان عمل ميكنند و در حقيقت ديگران مورد توجه نيستند .\r\nو ممكن است جهتش احترام و توجهى باشد بدانشمندان مثل اينكه جبرئيل و ميكائيل را از ميان فرشتگان برگزيد و نام ميبرد .\r\nاز اين آيه استفاده مىشود كه اگر شوهر ، زن خود را تا سه مرتبه طلاق داد با شرائطى به شوهر اول حلال مىشود از اينقرار :\r\n1 - مرد ديگرى با او ازدواج كند .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n2 - شوهر با وى به صورت معمولى نزديك گردد .\r\n3 - با عقد صحيح و دائمى با او ازدواج كرده باشد .\r\n4 - شوهر دوم بالغ باشد .\r\n5 - پس از طلاق شوهر دوم و تمام شدن عده باشد .\r\nو در كيفيت محلل ( به شوهر دوم اصطلاحاً « محلل » ميگويند ) نيز سه قول است :\r\n1 - اگر منظور از ازدواج به شوهر دوم تنها حلال شدن ازدواج به شوهر اول باشد اين عقد باطل است و ازدواج با شوهر اول هم چنان به حرمت خود باقى است . اين عقيده از مالك ، اوزاعى ، ثورى و ابن يوسف است .\r\nدليل اين دسته ، روايت : « لعن المحلل و المحلل له » يعنى خدا محلل و آنكه براى او حلال مىشود لعنت كند .\r\n2 - اگر در عقد شرط نكند حليت براى شوهر اول را عقد صحيح است ولى اگر شرط كند شافعى ميگويد چون شرط ، فاسد است عقد هم فاسد مىشود ولى ابو حنيفه معتقد است كه شرط ، فاسد است ولى عقد صحيح مىباشد و مذهب اهل عراق نيز همين است .\r\nمحمد معتقد است در اين فرض عقد نكاح صحيح است ولى به شوهر اول حلال نميگردد . ضمناً اينكه ميفرمايد  « فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ »  دليل است كه اين ازدواج دوم بدون اجازه ولى هم جائز است زيرا نسبت ازدواج به خود زن داده شده است نه بولى .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\n[ سوره البقرة ( 2 ) : آيه 231 
  ]\r\nوَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ وَ لا تُمْسِكُوهُنَّ ضِراراً لِتَعْتَدُوا وَ مَنْ يَفْعَلْ ذلِكَ فَقَدْ ظَلَمَ نَفْسَهُ وَ لا تَتَّخِذُوا آياتِ اللَّهِ هُزُواً وَ اذْكُرُوا نِعْمَتَ اللَّهِ عَلَيْكُمْ وَ ما أَنْزَلَ عَلَيْكُمْ مِنَ الْكِتابِ وَ الْحِكْمَةِ يَعِظُكُمْ بِهِ وَ اتَّقُوا اللَّهَ وَ اعْلَمُوا أَنَّ اللَّهَ بِكُلِّ شَيْءٍ عَلِيمٌ ( 231 )\r\n« 1 »\r\n\r\nترجمه :\r\nو چون زنان را طلاق داديد و به مدت خويش رسيدند بشايستگى نگاهشان داريد يا بشايستگى رها كنيد و براى ضرر زدن نگاهشان مداريد كه ستم كنيد كه هر كه چنين كند به خود ستم كرده است . آيات خدا را بمسخره نگيريد و به ياد آوريد نعمت خدا را بر خود با اين كتاب و حكمت كه بر شما نازل كرده و بوسيله آن پندتان ميدهد . از خدا بترسيد و بدانيد كه خدا به همه چيز دانا است .\r\n\r\n\r\n","description":"","footnote":"\r\n( 1 ) - سوره بقره آيهء 231 جزء 2 سوره 2\r\n","page_name":" 21 ","page_number":21},
  {"content":"\r\n\r\n\r\nبيان آيه 231\r\n\r\nشرح لغات :\r\nاجل - پايان مدت و آخر كار .\r\nمعروف - نيكى و حق كه عقل و شرع مردم را بدان دعوت ميكنند در مقابل « منكر » .\r\n\r\nتفسير :\r\nدر اين قسمت احكام بعد از طلاق بيان شده است كه وقتى زنان را طلاق داديد ( اين خطاب بشوهران است ) و رسيدند بمدتشان و رسيدن و بلوغ در اينجا به معناى نزديك شدن است يعنى وقتى نزديك پايان عده شد .\r\n « فَأَمْسِكُوهُنَّ بِمَعْرُوفٍ »  يا زنان طلاق داده شده را نگاه داريد ( يعنى رجوع كنيد ) البته به آن صورت كه خداوند قرار داده است از دادن نفقه و خوش اخلاقى و مانند آن .\r\n « أَوْ سَرِّحُوهُنَّ »  يا آنها را رها و ترك كنيد تا عده آنها كاملا پايان يابد و در آن وقت خود اختياردار خويش خواهند بود .\r\n « وَ لا تُمْسِكُوهُنَّ ضِراراً »  آنها را بخاطر ضرر زدن نگاه مداريد كه عده آنها را طولانى كنيد و يا سختگيرى در دادن نفقه نمائيد .\r\n « لِتَعْتَدُوا »  تا به آنان ستم و ظلم كنيد  « وَ مَنْ يَفْعَلْ ذلِكَ فَقَدْ ظَلَمَ نَفْسَهُ »  كه هر كس چنين كند به خود ظلم كرده و خود را در معرض عذاب الهى قرار داده است .\r\n « وَ لا تَتَّخِذُوا آياتِ اللَّهِ هُزُواً »  يعنى اوامر و نواهى و احكام الهى را سبك و بىارج مداريد  « وَ اذْكُرُوا نِعْمَةَ اللَّهِ عَلَيْكُمْ »  و به ياد آوريد نعمت خدا را بر خودتان در آنچه بر شما از همسران و اموال حلال كرده است و در آنچه از حلال و حرام براى شما بيان نموده است .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n « وَ ما أَنْزَلَ عَلَيْكُمْ مِنَ الْكِتابِ »  يعنى علومى را كه كتاب بر آنها دلالت دارد و احكام و قوانينى را كه بيان نموده است .\r\n « يَعِظُكُمْ بِهِ »  شما را پند ميدهد تا پند گرفته و با عمل كردن به اوامر و ترك محرمات الهى پاداش ببريد .\r\n « وَ اتَّقُوا اللَّهَ »  و از معصيت خدا كه سبب كيفر ميگردد بپرهيزيد و بعضى گفته‌اند يعنى بپرهيزيد از عذاب خدا به اينكه پرهيز كنيد از نافرمانى خدا .\r\n « وَ اعْلَمُوا أَنَّ اللَّهَ بِكُلِّ شَيْءٍ عَلِيمٌ »  و بدانيد كه خداوند بهر چيز از اعمال شما و غير آنها دانا است .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\n[ سوره البقرة ( 2 ) : آيه 232 
  ]\r\nوَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ إِذا تَراضَوْا بَيْنَهُمْ بِالْمَعْرُوفِ ذلِكَ يُوعَظُ بِهِ مَنْ كانَ مِنْكُمْ يُؤْمِنُ بِاللَّهِ وَ الْيَوْمِ الْآخِرِ ذلِكُمْ أَزْكى لَكُمْ وَ أَطْهَرُ وَ اللَّهُ يَعْلَمُ وَ أَنْتُمْ لا تَعْلَمُونَ ( 232 )\r\n« 1 »\r\n\r\nترجمه :\r\nوقتى زنان را طلاق داديد و به مدت خويش رسيدند نبايد كه آنها را از شوهر كردن منع كنيد اگر بشايستگى بهمديگر رضايت داده‌اند . هر كه از شما به خدا و روز ديگر ايمان دارد از اين ، پند مىگيرد . اين براى شما خوب‌تر است و پاكيزه‌تر ، خدا ميداند و شما نمىدانيد .\r\n\r\n\r\n","description":"","footnote":"\r\n( 1 ) - سوره بقره آيه 232 جزء 2 سوره 2\r\n","page_name":" 24 ","page_number":24},
  {"content":"\r\n\r\n\r\nبيان آيه 232\r\n\r\nشرح لغات :\r\nفلا تعضلوا - مانع نشويد يا حبس نكنيد . از « عضل » به معناى حبس و گفته‌اند به معناى منع و بعضى گفته‌اند كه از تنگى و شدت گرفته شده است . و به همين مناسبت به كار مشكل و پيچيده « معضل و معضله » ميگويند .\r\n\r\nشأن نزول :\r\nاين آيه درباره معقل بن يسار نازل شد كه خواهرش « جملاء » را مانع ميشد از اينكه به شوهر اولش « عاصم بن عدى » برگردد زيرا عاصم او را طلاق داده و عده‌اش پايان يافته بود ولى ميخواست مجدداً او را به عقد خويش درآورد ولى معقل مانع ميشد از اين جهت آيهء كريمه در رد معقل نازل شد . اين عقيده از حسن - قتاده و جمعى است .\r\nبعضى گفته‌اند كه جابر بن عبد اللَّه انصارى دختر عموى خودش را منع ميكرد كه با كسى ازدواج نمايد لذا آيهء فوق درباره او نازل شد .\r\nولى اين دو نقل بنا بر مذهب ما ( شيعه ) درست نيست زيرا بعقيده ما براى برادر و پسر عمو ولايتى نيست تا اينكه منع آنها اثرى داشته باشد .\r\nبهتر اينست كه گفته شود آيه درباره مردانى است كه زنان خود را طلاق داده‌اند كه ظاهر آيه هم همين است و معنايش اينست هنگامى كه نزديك است عده زنان پايان يابد به آنها رجوع نكنيد تا مانع ازدواج آنها شويد و از اين راه به آنها آزار رسانيد زيرا آزار و اذيت روا و جائز نيست و ممكن است كلمه « عضل » را به معناى حائل شدن گرفته و گفته شود كه بين زنان و ازدواج حائل و مانع نشويد و آنها را به جبر و زور از ازدواج جلوگيرى ننمائيد بنا بر اين ، منظور اجازه ندادن نيست كه فقط درباره ولى باشد .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n\r\nتفسير :\r\n « وَ إِذا طَلَّقْتُمُ النِّساءَ فَبَلَغْنَ أَجَلَهُنَّ »  وقتى زنان را طلاق داديد و عدهء آنها سرآمد  « فَلا تَعْضُلُوهُنَّ »  ( آنها را منع نكنيد ) . در معناى اين جمله اقوالى گفته شده است از اين قرار :\r\n1 - از روى ستم آنان را از ازدواج جلوگيرى ننمائيد .\r\n2 - مراد رها نمودن و آزاد گذاردن آنها است ( يعنى آنها را آزاد بگذاريد . ) 3 - خطاب به اولياء زنان است كه از ازدواج آنها جلوگيرى نكنند .\r\n4 - خطاب به شوهرانى است كه زنان خود را طلاق داده‌اند ولى براى اين كه آنها شوهر نكنند طلاقشان را اظهار نمىكنند و خلاصه نه مانند شوهران با آنها رفتار ميكنند و نه مانند زنان طلاق داده شده آنها را رها مىنمايند و يا اين كه منظورشان از اين كار آن است كه عده بر زنان طول بكشد .\r\n « أَنْ يَنْكِحْنَ أَزْواجَهُنَّ »  يعنى با كسانى كه مىخواهند شوهرشان باشند ازدواج نمايند . بعضى گفته‌اند مراد ازدواج با كسانى است كه در پيش شوهرانشان بوده‌اند .\r\n « إِذا تَراضَوْا بَيْنَهُمْ بِالْمَعْرُوفِ »  ( اگر به شايستگى بهمديگر رضايت داده‌اند ) و چيزهايى كه معمولا زشت و از نظر اخلاق و عقل ، نقص و ناپسند است در ميان آنها نباشد .\r\nسدى ميگويد : يعنى در صورتى كه زن و شوهر با ازدواج صحيح با هم رضايت پيدا كنند . و عده‌اى نيز گفته‌اند : يعنى وقتى كه آنها را « مهريه » كم باشد يا زياد با هم توافق و رضايت حاصل نمايند  « ذلِكَ »  اين اوامر و نواهى كه گفته شد .\r\n « يُوعَظُ بِهِ مَنْ كانَ مِنْكُمْ يُؤْمِنُ بِاللَّهِ وَ الْيَوْمِ الْآخِرِ »  ( كسانى كه ايمان به روز ديگر دارند پند مىگيرند . ) جهت اين كه مؤمنان را ذكر كرده اين است كه آنان هستند كه از اين احكام ، بهره مىبرند و براى آن است كه افراد كافر وقتى پند مىگيرند كه خدا را قبول كرده\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nو اعتراف به او نموده باشند .\r\n « ذلِكُمْ أَزْكى لَكُمْ »  يعنى آنچه ذكر شد براى اين كه شما را پاكيزه كند بهتر و برتر و با بابركت‌تر و سزاوارتر مىباشد  « وَ أَطْهَرُ »  و براى پاكى دلهاى شما از قصد سوء مؤثرتر است . در صورت ممانعت از ازدواج ممكن است در اثر علاقه‌اى كه زن به آن مرد دارد ، رفته رفته آنها را به انجام محرمات و كارهاى زشت وادار نمايد . و بعضى گفته‌اند يعنى براى پاكى شما از گناه بهتر است  « وَ اللَّهُ يَعْلَمُ »  و خدا ميداند مصالح شما را  « وَ أَنْتُمْ لا تَعْلَمُونَ »  ولى شما نميدانيد ( مگر اين كه خداوند شما را آگاه نمايد . ) و كسى نمىتواند به اين آيه استدلال كند بر اين كه ازدواج بدون اجازه « ولى » جايز و صحيح نيست زيرا ما بيان كرديم كه منظور از عضل ، منع نمودن است و وقتى گفتيم كه اين آيه خطاب به شوهران است ديگر جايى براى چنين استدلالى باقى نخواهد ماند و اين معنا ( از سائر معانى ) بهتر است . در آيات پيش سخن دربارهء مردهايى بود كه زنانشان را طلاق ميدهند و از « ولى » صحبتى در كار نبود ( كه اين آيه نيز مربوط به حكم او باشد ) .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\n[ سوره البقرة ( 2 ) : آيه 233 
  ]\r\nوَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ بِالْمَعْرُوفِ لا تُكَلَّفُ نَفْسٌ إِلاَّ وُسْعَها لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ وَ عَلَى الْوارِثِ مِثْلُ ذلِكَ فَإِنْ أَرادا فِصالاً عَنْ تَراضٍ مِنْهُما وَ تَشاوُرٍ فَلا جُناحَ عَلَيْهِما وَ إِنْ أَرَدْتُمْ أَنْ تَسْتَرْضِعُوا أَوْلادَكُمْ فَلا جُناحَ عَلَيْكُمْ إِذا سَلَّمْتُمْ ما آتَيْتُمْ بِالْمَعْرُوفِ وَ اتَّقُوا اللَّهَ وَ اعْلَمُوا أَنَّ اللَّهَ بِما تَعْمَلُونَ بَصِيرٌ ( 233 )\r\n« 1 »\r\n\r\nترجمه :\r\nمادران فرزندان خود را دو سال تمام شير دهند براى كسى كه بخواهد شير دادن را كامل نمايد و بعهدهء صاحب فرزند است كه خوراك و لباس مادر را به حد متعارف بدهد هيچكس را تكليف جز به اندازهء توانايىاش نكنند نبايد مادر در نگاهدارى فرزند زيان بيند و نه صاحب فرزند بسبب فرزندش . و بر وارث است نيز مثل اين ( اگر پدر نبود وارث بايد در نگهدارى او قيام كند ) و هر گاه زن و شوهر به رضايت و مشورت هم شير گرفتن فرزند را بخواهند گناهى بر آنها نيست و اگر خواستيد براى فرزندان خود دايه بگيريد اگر مزدى را كه در نظر مىگيريد بشايستگى بدهيد گناهى بر شما نيست از خدا بترسيد و بدانيد كه خدا از كردار شما آگاه است .\r\n\r\n\r\n","description":"","footnote":"\r\n( 1 ) - سورهء بقره آيهء 233 جزء 2 سورهء 2\r\n","page_name":" 28 ","page_number":28},
  {"content":"\r\n\r\n\r\nبيان آيه 233\r\n\r\nشرح لغات :\r\nيرضعن : شير ميدهند : از مصدر ( رضع ) بمعنى مكيدن پستان براى نوشيدن شير يا هنگام نوشيدن شير .\r\nارضعت المرأة : يعنى زن شير داد . و مرضعه : يعنى زن شير دهنده ( دايه ) .\r\nمرضع : صاحب شير .\r\nحولين : دو سال ، مفردش : حول .\r\nحول : در اصل بمعنى انقلاب و دگرگون شدن است ( حال الشيء عما كان عليه ) يعنى شىء از حالت سابق خود دگرگون شد .\r\nاستحاله در كلام نيز از همين معنى است : چون از درستى دگرگون مىشود .\r\nگويند حول مأخوذ از انتقال است ( يعنى جابجا شدن ) از تحول عن المكان يعنى از اين مكان بجاى ديگر منتقل شد .\r\nكسوت : پوشش ، مصدر بمعنى پوشيدن لباس و نيز به معناى خود لباس هم آمده .\r\nلا تكلف : تكليف نميشود . تكليف الزام و وارد كردن به كارى سخت و مشكل است و اصل تكليف از كلف بمعنى ( ظاهر شدن اثر مىباشد ) و بنا بر اين تكليف را از اين رو تكليف مىگويند كه انسان را ملزم مىكند به چيزى و كارى كه اثر آن در وى ظاهر مىشود .\r\nتكلف : تحمل است .\r\nوسع : طاقت و توانايى مأخوذ است از وسعت راه كه امكان رسيدن بهدف در آن هست چنان كه اگر راه تنگ باشد امكان پيمودن و رسيدن بهدف نيست .\r\nفصال : باز گرفتن از شير . از اينرو به بازگرفتن از شير فصال گويند كه كودك را از پستان مادر جدا مىكنند و بغذاى ديگر معتاد مىسازند .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nفصيله يك مرد : فرزندان پدر اوست به اينجهت كه از يك اصل و ريشه ( يعنى پدرش ) جدا شده‌اند .\r\nفصل : افتراق و جدايى تشاور : مشورت كردن مأخوذ از شور .\r\nمشورة : گرفتن و بيرون آوردن رأى مستشار .\r\nاشاره : با انگشت نشان دادن .\r\nمشيره : انگشت سبابه را گويند چون معمولا با آن نشان مىدهند .\r\nشاره : هيئت و لباس نيكو ( زيرا بواسطهء حسن و زيبايى مورد اشارهء مردم است )\r\n\r\nتفسير :\r\nپس از آن كه خداوند حكم طلاق را بيان كرد بدنبال آن احكام كودكان را در حال شيرخوارگى و تربيت آنها و آنچه در مورد پوشش و نفقه آنان واجب است شرح مىدهد  « وَ الْوالِداتُ »  مادران  « يُرْضِعْنَ أَوْلادَهُنَّ »  ( فرزندان خود را شير مىدهند ) اگر چه اين آيه به صورت جمله خبريه گفته شد ولى منظور از آن امر مىباشد يعنى بايد فرزندان خود را شير بدهند مثل اين كه در جاى ديگر مىفرمايد :  « يَتَرَبَّصْنَ بِأَنْفُسِهِنَّ »  « 1 » ( زنان طلاق داده شده انتظار مىكشند يعنى بايد انتظار بكشند ) .\r\nو اين اندازه از تصرف در كلام جايز است و اشكال آن نيز رفع مىگردد . چه اگر جملهء خبريه به معناى خودش باشد امكان دروغ ميرود چه ممكن است دوران شير دادن زيادتر يا كمتر از دو سال گردد ( ولى اگر به معناى امر باشد بىاشكال خواهد بود ) .\r\nو مثال ديگر اين كه « دو درهم تو را كافى است » ( يعنى به دو درهم قناعت كن ) و بعضى گفته‌اند خبر به معناى امر است و تقدير آن چنين است « مادران فرزندان خود را به استناد حكمى كه خدا بر بندگان خود واجب كرده است دو سال شير ميدهند » و اين جمله حذف شده و عبارت بر آن دلالت مىكند .\r\nو اين امر وجوبى نيست بلكه استحبابى است يعنى مادران به شير دادن فرزند\r\n\r\n\r\n","description":"","footnote":"\r\n( 1 ) - آيه 228 از سورهء بقره\r\n","page_name":" 30 ","page_number":30},
  {"content":"\r\n\r\nخود از ديگران سزاوارترند دليل آن اينست كه جاى ديگر ميفرمايد  « وَ إِنْ تَعاسَرْتُمْ فَسَتُرْضِعُ لَهُ أُخْرى »  « 1 » ( اگر از شير دادن در سختى قرار گرفتيد پس از ديگرى بخواهيد او را شير دهد ) سپس مدت شير دادن را بيان مىنمايد :  ( حَوْلَيْنِ كامِلَيْنِ )  دو سال تمام كه 24 ماه است و جهت اين كه ( كاملين ) « تمام » را آورده با اين كه دو سال اين معنا را مىرساند اينست كه گاهى به كمتر از دو سال هم دو سال گفته مىشود مثل اين كه گفته مىشود من يك ماه راه رفتم يا اين كه نزد فلان شخص يك سال ماندم و منظورش تقريباً يك ماه يا تقريباً يك سال است از اين رو ( كاملين ) را آورده كه معلوم شود منظورش دو سال تمام و واقعى است .\r\nو اين جمله در مقام بيان دو جهت است يكى مستحبّ و ديگرى واجب . اما مستحبّ اينست كه دو سال تمام شير داده شود و واجب آن اينست كه شير دهنده فقط مزد دو سال شير دادن را طلب دارد و اگر زيادتر شير داد اجرتى طلب كار نيست . و اختلاف شده كه آيا همهء كودكان دو سال شير طلب دارند يا بعضى از آنها . ابن عباس مىگويد : دو سال براى فرزندانى است كه شش ماهه متولد شده‌اند و اگر هفت ماهه متولد شدند 23 ماه شير طلب دارند و اگر نه ماهه به دنيا آمدند 21 ماه شير مىخواهند منظور اينست كه مجموع دوران باردارى و شير دادن 30 ماه گردد . و دانشمندان ما ( شيعه ) نيز همين نحو مىگويند چه فرموده‌اند اگر از 21 ماه كمتر بكودك شير داده شود به او ستم شده است .\r\nو ثورى و جمعى ديگر مىگويند اگر ميان پدر و مادر اختلافى واقع شد بايد شير كودك دو سال باشد و كم و زياد نگردد .\r\nو نزد ما ( شيعه ) شير دادن زيادتر از دو سال از نظر احكام رضاع و آوردن حرمت ، حكمى و اثرى ندارد .\r\nابن عباس و ابن مسعود نيز همين را گفته‌اند و بيشتر از دانشمندان مىگويند :\r\nمنظور از آيه در دو سال شير دادن اينست حرمتهايى كه از نظر شير دادن پديد مىآيد\r\n\r\n\r\n","description":"","footnote":"\r\n( 1 ) - آيه 6 از سوره طلاق\r\n","page_name":" 31 ","page_number":31},
  {"content":"\r\n\r\nدر صورتى است كه شير خوردن كودك در دو سالگى او باشد و اگر بعد از آن باشد حرمتى نمىآيد .\r\n « لِمَنْ أَرادَ أَنْ يُتِمَّ الرَّضاعَةَ »  ( آنچه بيان شد مدت شير دادن است براى كسى كه قصد دارد مدت شير دادن واجب را تمام نمايد ) و از آنجا كه شير دادن را مشروط بخواست و اراده مادر و پدر كرده است معلوم مىشود بر مادر واجب نيست كه كودك خود را شير بدهد چنان كه در جاى ديگر مىفرمايد « اگر در سختى قرار گرفتيد از ديگرى بخواهيد كه او را شير دهد » . قتاده و ربيع مىگويند : خداوند نخست بر مادران شير دادن در دو سال را واجب نمود سپس با جملهء  « لِمَنْ أَرادَ أَنْ يُتِمَّ الرَّضاعَةَ »  اجازهء كمتر را داده است يعنى حد اكثر شير دادن دو سال است و كمترش ديگر حدى ندارد بلكه بسته به وضع و مصلحت كودك است كه چه اندازه لازم داشته باشد .\r\n « وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ »  و بر پدر كودك لازم است كه در ايام شير دادن طفل خوراك و لباس مادر او را بدهد و اين حكم مربوط به زنانى است كه طلاق داده شده‌اند و آنان كودك شوهران خود را شير ميدهند ( ثورى - ضحاك - و بيشتر مفسرين . )  « بِالْمَعْرُوفِ »  : يعنى به مقدار توانايى خود بايد آنچه را گفته شد بدهد زيرا خداوند در حال فقر و يا ثروت به حال بندگان دانا است و خداوند حق تربيت را براى مادر و مخارج زن را حتى المقدور بعهدهء پدر قرار داده است .\r\nو منظور از نفقه در اينجا نفقه زنان نيست چه اين نفقه را در برابر شير دادن واجب كرده است ولى نفقه زنان بسبب ازدواج لازم مىگردد . اگر چه بعضى از مفسرين هم گفته‌اند : مقصود از نفقه در اينجا همان نفقه زنان است .\r\n « لا تُكَلَّفُ نَفْسٌ إِلَّا وُسْعَها »  : هيچكس جز به مقدار توانايىاش تكليف نمىشود .\r\n « لا تُضَارَّ والِدَةٌ بِوَلَدِها »  : نبايد مادر بخاطر غضب به پدر كودك فرزندش را شير ندهد چه ضرر آن بكودك مىخورد و مادر از زن ديگر به فرزند خود مهربانتر است .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n « وَ لا مَوْلُودٌ لَهُ بِوَلَدِهِ »  : و پدر نيز بخاطر ضرر زدن بمادر كودك نبايد او را از مادرش بگيرد چه ضرر اين كار بكودك خواهد خورد .\r\nبنا بر اين « مضارة » در اينجا به معناى همان ضرر زدن است يعنى نبايد پدر و مادر بكودك ضرر بزنند و با اين كه ضرر از يك طرف است ولى استعمال لفظ مضاره بجاى اضرار ( كه براى ضرر طرفين است ) براى مبالغه است يعني چون زياد ، ضرر بكودك مىخورد مانند اين است كه ضرر از دو نفر صورت گرفته است و بعضى گفته‌اند : ضرر به پدر ( نيز ) برمىگردد . و در حقيقت مثل اين است كه بگويد نبايد پدر با ترك نفقه زن يا گرفتن كودك از او و به ديگرى دادن و مادر با ترك شير دادن بطفل ضرر بزند بنا بر اين ضرر از طرفين است .\r\nو « باء » در « بولده » زيادى است و معناى آن جمله اين است كه نه مادر فرزند را ضرر بزند و نه پدر و بعضى گفته‌اند : يعنى نبايد مادر بسبب كودك به شوهرش ضرر بزند و چنانچه با كلمهء « فى » ( در ) بيان شده بود ، نيز از نظر معنا درست بود و از امام محمد باقر ( ع ) و امام جعفر صادق ( ع ) نقل شده كه فرمودند : مراد از ضرر نزدن مادر اين است كه نبايد بخاطر ترس از باردار شدن زن و ضرر به كودك شيرخوار مرد از آميزش با زن خوددارى كند و به او ضرر بزند .\r\n ( وَ لا مَوْلُودٌ لَهُ بِوَلَدِهِ )  يعنى نبايد زن خود را براى ترس از باردار شدن از شوهر منع كند و به اين سبب به شوهر ضرر بزند .\r\nو بعضى نيز گفته‌اند : منظور از ضرر نزند اين است كه اگر زن مايل است بچه را شير دهد و مانند ديگران اجرت بگيرد در اين صورت نبايد بچه را گرفته و به ديگرى بدهد بنا بر اين معناى « بولدها » بسبب ولدها است  « وَ لا مَوْلُودٌ لَهُ »  يعنى در صورتى كه شوهر براى شير دادن زن مانند ديگران به او مزد ميدهد نبايد مادر از شير دادن كودكش خوددارى كند و اگر چنين كارى كرد پدر ، زن ديگرى را براى شير دادن كودك خود اختيار مىكند و مادر نبايد پدر را از ديدن فرزندش جلوگيرى كند چه اين كار ضرر به پدر خواهد بود .\r\n\r\n","description":"","footnote":"","page_name":" 33 ","page_number":33},
  {"content":"\r\n\r\n« با » ( بولده ) به معناى سبب است يعنى بسبب فرزندش و از آنجا كه ميان اين معناها منافاتى نيست بهتر آن است كه بر تمام آنها حمل شود .\r\n « وَ عَلَى الْوارِثِ »  و به وارث فرزند است ( از حسن - قتاده - سدى ) و آن كسى است كه اگر فرزند بميرد از او ارث مىبرد و « قبيصة بن ذويب » گويد منظور ، وارث پدر است ولى معناى اول بهتر و صحيح‌تر است  « مِثْلُ ذلِكَ »  يعنى بر وارث نيز همان چيزهايى كه بر پدر واجب بود از دادن نفقه و شير لازم است ( حسن - قتاده ) و بعضى گفته‌اند : يعنى بر وارث نيز لازم است كه به فرزند ضرر نزند ( ضحاك ) و آنچه نزد بيشتر دانشمندان فهميده مىشود اينست كه مراد هر دو معنا است و با عموميت آيه هم بهتر سازش دارد .\r\nو در اين كه آيا نفقه بر همه ورثه واجب است يا به بعضى وجوهى گفته شده است :\r\n1 - نفقه تنها بر وارثانى واجب است كه صاحب سهم نيستند اما بر آنهايى كه سهم دارند مانند مادر و برادر مادرى واجب نيست ( عمر بن الخطاب - حسن ) 2 - بر وارث كودك واجب است اعم از زنان و يا مردان به مقدار سهمى كه مىبرند ( قتاده ) 3 - بر آن وارثى واجب است كه خويشاوند و محرم باشد مانند فرزند خواهر يا برادر نه خويشاوندى كه نامحرم است مانند فرزند عمو و عمه اگر چه وارث باشد ( ابو حنيفه ) 4 - بر باقيماندگان از پدر و مادرش لازم است و اين وجه در نزد ما شيعه صحيح است و مذهب شافعى نيز همين است .\r\nزيرا از نظر او به نفقه شير دادن قيام نميكند جز پدر و مادر .\r\nو در روايات ما آمده است كه بر وارث ( هر كس كه باشد ) نفقه و خرج طفل لازم است و با ظاهر آيه اين وجه سازگارتر است و قول قتاده و احمد و اسحاق نيز همين است .\r\n « فَإِنْ أَرادا فِصالًا »  : اگر پدر و مادر تصميم بگيرند كه طفل را از شير بازدارند قبل از دو سال بعقيده مجاهد و قتاده و همين وجه از حضرت ابى عبد اللَّه ( ع ) نقل شده است\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nو گفته شده است چه قبل از دو سال و چه پس از آن ( از ابن عباس ) .\r\n « عَنْ تَراضٍ مِنْهُما »  با رضايت پدر و مادر  « وَ تَشاوُرٍ »  و اتفاق و مشورت آن دو و اينكه در آيه شرط مشورت و رضايت پدر شده بخاطر مصلحت فرزند است زيرا مادر چيزهايى را درباره تربيت فرزند ميداند كه پدر نميداند و اگر هر دو با هم مشورت و فكر نكنند به ضرر فرزند تمام مىشود .\r\n « فَلا جُناحَ عَلَيْهِما »  يعنى حرج و اشكالى بر آن دو نخواهد بود وقتى فرزند را نگاهدارند اما اگر بر سر از شير گرفتن فرزند پدر و مادر با هم اختلاف كنند بايد تا دو سال كامل شير داده شود  « وَ إِنْ أَرَدْتُمْ »  ( اگر خواستيد ) اين خطاب به پدران است .\r\n « أَنْ تَسْتَرْضِعُوا أَوْلادَكُمْ »  كه براى فرزندانتان دايه بگيريد غير از مادرانشان به علت خوددارى مادرانشان از شير دادن يا بسبب آنچه در مادرانشان هست از تمام شدن شير و مانند آن .\r\n « فَلا جُناحَ عَلَيْكُمْ إِذا سَلَّمْتُمْ ما آتَيْتُمْ بِالْمَعْرُوفِ »  اشكالى بر شما نخواهد بود وقتى كه بمادر اجرة المثل مقدارى كه شير داده بپردازيد ( مجاهد و سدى ) يا وقتى كه دايه گرفتن با رضايت و اتفاق طرفين صورت گيرد ( ابى شهاب ) و ابن عباس نيز همين را گفته است .\r\nاز عطا نقل شده : يعنى در صورتى كه مادر با رضايت پدر كودك را به دايه بدهد زيرا پدر ثروتمند است و قدرت دايه گرفتن دارد .\r\nثورى گويد : وقتى اجرت و مزد زن شير دهنده را داديد .\r\nابن جريح ميگويد : وقتى اجرت مادر و دايه را داديد .\r\nو معناى : « آتيتم » ( داديد ) ضامن شدن است يعنى وقتى كه ضامن و ملتزم به پرداخت شديد .\r\nپس از آن امر به تقوى مىكند و مىفرمايد :  « وَ اتَّقُوا اللَّهَ »  در تجاوز از احكام الهى از عذاب خدا بترسيد .\r\n « وَ اعْلَمُوا أَنَّ اللَّهَ بِما تَعْمَلُونَ بَصِيرٌ »  بدانيد خداوند باعمال و رفتار شما دانا\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nو بينا است و چيزى بر او پوشيده نيست و آيه  لا تُكَلَّفُ نَفْسٌ إِلَّا وُسْعَها  ( هيچكس جز به اندازه وسع‌اش مكلف نميشود ) دليل است بر فساد قول جبريها كه ميگويند تكليف به آنچه توانايىاش نيست صحيح و نيكو است زيرا وقتى در مورد وسع نداشتن ، تكليف نميشود مسلماً در موردى كه توانايى و قدرت تكليف نخواهد شد زيرا در هر دو صورت راهى و وسيله‌اى بانجام عمل مورد تكليف نيست .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\n[ سوره البقرة ( 2 ) : آيه 234 
  ]\r\nوَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً فَإِذا بَلَغْنَ أَجَلَهُنَّ فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ وَ اللَّهُ بِما تَعْمَلُونَ خَبِيرٌ ( 234 )\r\n« 1 »\r\n\r\nترجمه :\r\nكسانى از شما كه بميرند و همسرانى بجا گذارند آن زنان بايد چهار ماه و ده روز از ازدواج خوددارى كنند و چون به مدت خويش رسيدند ( اين مدت پايان يافت ) گناهى بر شما نيست كه آنان در حق خويش كارى شايسته نمايند ( يعنى با ديگرى ازدواج نمايند ) و خدا از آنچه ميكنيد آگاه است .\r\n\r\n\r\n","description":"","footnote":"\r\n( 1 ) - سورهء بقره آيهء 234 جزء 2 سوره 2\r\n","page_name":" 37 ","page_number":37},
  {"content":"\r\n\r\n\r\nبيان آيه 234\r\n\r\nلغت :\r\nيذرون ميگذارند ، ترك ميكنند و كلمه « يدع » نيز به همين معنا است و اين دو فعل كه باصطلاح به صيغه مستقبل‌اند ماضى ندارند .\r\nاجلهن - مدت شان . اجل به معناى پايان مدت است و كلمه « آجل » ( مدت‌دار ) در مقابل كلمه « عاجل » ( فورى ) است .\r\n\r\nتفسير :\r\nپس از آنكه خداوند در آيات پيش مدت و عدة زنان طلاق داده شده را بيان كرد اكنون مدت عده وفات را بيان مينمايد :\r\n « وَ الَّذِينَ يُتَوَفَّوْنَ مِنْكُمْ »  كسانى كه از شما ميميرند  « وَ يَذَرُونَ أَزْواجاً »  و همسرانى از خود باقى ميگذارند .\r\n « يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً »  بايد آن زنان از شوهر كردن چهار ماه و ده شبانه روز خوددارى كنند .\r\nاين مدت عده وفات است كه زن بايد پس از مرگ شوهر نگاهدارد و در اين جهت فرق نميكند كه شوهر با آن زن عمل جنسى انجام داده باشد يا نه ، آزاد باشد آن زن يا كنيز و در صورتى كه زن باردار باشد بهنگام مرگ شوهر پس بايد هر كدام از دو مدت وضع حمل يا سپرى شدن چهار ماه و ده روز كه بيشتر باشد عده نگاهدارد .\r\nدر مورد عده وفات زن كه كنيز باشد از دانشمندان اهل سنت « اصم » با ما موافق است ولى فقهاى ديگر از آنان ميگويند عدهء كنيز نصف عدهء زن آزاد است يعنى دو ماه و پنج روز و جمعى از فقهاء اماميه نيز چنين گفته‌اند جمعى درباره عده وفات زن باردار معتقدند كه همان وضع حمل است اگر چه بقدرى كم باشد كه مثلا شوهر هنوز در حال غسل داده شدن باشد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاز عمر بن خطاب و ابى مسعود بدرى و ابى هريره اين مطلب نقل شده است .\r\nعقيدهء ما اينست كه وضع حمل پايان عده زنى است كه طلاق داده شده و باردار بوده است ولى زنى كه شوهرش از دنيا رفته است بايد طولانىترين دو مدت ( وضع حمل يا گذشت چهار ماه و ده روز ) را عده نگاهدارد . بعقيده ابن عباس و زهرى در ايام عده وفات زن لازم است كه از آرايش دادن خود و سرمه كشيدن و بيرون رفتن از منزل خوددارى كند .\r\nولى بقول « حسن » و يكى از دو روايت از ابن عباس فقط بر زن شوهر مرده شوهر كردن حرام است و بايد از آن خوددارى كند نه چيز ديگر .\r\nبعقيده ما همه اينها را بايد ترك كند .\r\n « فَإِذا بَلَغْنَ أَجَلَهُنَّ فَلا جُناحَ عَلَيْكُمْ »  : وقتى عده آنان پايان يافت بر شما باكى نيست . در اينكه طرف خطاب « عليكم » ( بر شما ) كيست سه قول گفته شده است :\r\n1 - خطاب باولياء زنان است .\r\n2 - خطاب به تمام مسلمين است كه بر آنان لازم است از شوهر كردن زن شوهر مرده در عده جلوگيرى كنند .\r\n3 - خطاب بزنان و مردان است يعنى بر اين دسته از زنان و بر شما باكى نيست كه . . .\r\n « فِيما فَعَلْنَ فِي أَنْفُسِهِنَّ بِالْمَعْرُوفِ »  : در آنچه نسبت به خود انجام دهند از شوهر كردن و به كار بردن زينت كه برايش زشت نباشد يا روا و جائز باشد و كلمه « بالمعروف » بهر دو معنا تفسير شده است .\r\n « وَ اللَّهُ بِما تَعْمَلُونَ خَبِيرٌ »  : خدا بدانچه انجام ميدهيد آگاه است . اين آيه نسخ كرده است حكم آيه :\r\n « وَ الَّذِينَ  « 1 »  يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ »  ( كسانى از شما كه مرگشان رسد و همسرانى از خود باقى گذارند براى همسران خويش معاشى تا يك سال بدون بيرون كردن وصيت كند ) اگر چه اين آيه جلوتر از آن خوانده مىشود .\r\n\r\n\r\n","description":"","footnote":"\r\n( 1 ) - آيه 240 از سوره بقره\r\n","page_name":" 39 ","page_number":39},
  {"content":"\r\n\r\n\r\n[ سوره البقرة ( 2 ) : آيه 235 
  ]\r\nوَ لا جُناحَ عَلَيْكُمْ فِيما عَرَّضْتُمْ بِهِ مِنْ خِطْبَةِ النِّساءِ أَوْ أَكْنَنْتُمْ فِي أَنْفُسِكُمْ عَلِمَ اللَّهُ أَنَّكُمْ سَتَذْكُرُونَهُنَّ وَ لكِنْ لا تُواعِدُوهُنَّ سِرًّا إِلاَّ أَنْ تَقُولُوا قَوْلاً مَعْرُوفاً وَ لا تَعْزِمُوا عُقْدَةَ النِّكاحِ حَتَّى يَبْلُغَ الْكِتابُ أَجَلَهُ وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ وَ اعْلَمُوا أَنَّ اللَّهَ غَفُورٌ حَلِيمٌ ( 235 )\r\n« 1 »\r\n\r\nترجمه :\r\nباكى نيست بر شما آنچه دربارهء خواستگارى زنان به اشاره گوئيد يا در دل خويش نهان كنيد خدا داند كه شما يادشان خواهيد كرد لكن با آنها پنهانى قرار و پيمانى نگذاريد مگر اينكه سخنى به ميزان شرع گوئيد ولى عزم و اراده عقد و ازدواج نكنيد تا زمان عده آنها سپرى شود و بدانيد كه خداوند از نيات شما آگاه است از او بترسيد و بدانيد كه خدا آمرزنده و بردبار است .\r\n\r\n\r\n","description":"","footnote":"\r\n( 1 ) - سوره بقره آيه 235 جزء 2 سوره 2\r\n","page_name":" 40 ","page_number":40},
  {"content":"\r\n\r\n\r\nبيان آيه 235\r\n\r\nشرح لغات :\r\nعرضتم : به اشاره و كنايه بگوئيد . تعريض در مقابل تصريح است كه كلام ، دلالت ضمنى بر مطلب داشته باشد نه صراحت و ريشهء اين كلمه « عرض » است كه به معناى جانب و ناحيه مىباشد .\r\nخطبة : دعوت و خواندن است براى عقد و از خطاب گرفته شده است و كلمه « خطبه » به معناى وعظ و اندرز منظم مىباشد .\r\nاكننتم : پنهان كرديد و « اكنان » به معناى پوشيدن و پنهان كردن است و نيز به معناى در درون و ضمير خويش پنهان كردن مىباشد .\r\nسراً : پنهانى و مطلبى در درون خود نگاهداشتن .\r\n\r\nتفسير :\r\nپس از آنكه عده زنان و جواز رجوع براى شوهران در عده بيان شد اينك به بيان احكام و وظائف مردان ديگر پرداخته ميفرمايد :\r\n « وَ لا جُناحَ عَلَيْكُمْ فِيما عَرَّضْتُمْ بِهِ مِنْ خِطْبَةِ النِّساءِ »  بر شما سختى و باكى نيست كه درباره خواستگارى زنانى كه در عده هستند سخنى به اشاره بگوئيد يعنى چيزى بگوئيد كه علاقه شما را به ازدواج با آنها برساند ولى نبايد صراحت داشته باشد . و در اينكه تعريض و اشاره بچه صورت باشد اقوالى است :\r\n1 - مرد بزن عده‌دار بگويد من قصد ازدواج دارم و زنى ميخواهم كه داراى اين خصوصيات باشد پس قسمتى از خصوصيات آن زن را بيان كند ( ابن عباس ) 2 - به زن بگويد تو زن مفيد و موافقى براى من و تو زيبا و جالبى و خدا هر چه بخواهد انجام مىشود ( ابو القاسم بن محمد - شعبى ) .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n3 - هر كلام و سخنى باستثناء خود عقد ازدواج ( ابن زيد ) .\r\n « أَوْ أَكْنَنْتُمْ فِي أَنْفُسِكُمْ »  : ( و نيز باكى بر شما نيست ) كه در دل خود پنهان كنيد يعنى پنهانى قصد داشته باشيد كه پس از تمام شدن عده آنها ازدواج نمائيد .\r\nو گفته شده كه منظور از اين قسمت پنهان داشتن تصميم و منظور از تعريض ، اظهار قصد است ( ابن زيد و مجاهد ) .\r\n « عَلِمَ اللَّهُ أَنَّكُمْ سَتَذْكُرُونَهُنَّ »  خدا ميداند كه شما ياد آنان خواهيد نمود در اظهار ميل و رغبت خودتان نسبت به آنها تا ديگرى از شما سبقت نگرفته و در گرفتن آنها پيش قدم نگردد چون خدا اين مطلب را از شما ميداند لذا آن را مباح و جائز نمود .\r\n « وَ لكِنْ لا تُواعِدُوهُنَّ سِرًّا »  ( ولى با آنها قرار و پيمانى سرى نگذاريد ) در اينكه مقصود از اين جمله چيست وجوهى گفته شده است :\r\n1 - چون اينان نامحرم‌اند نبايد با آنها قرار پنهانى گذاشت زيرا اين قرار ممكن است سرانجام به كار حرام كشيده شود .\r\n2 - با آنها زنا نكنيد ( از حسن و ابراهيم و قتاده ) چون رسم چنين بود كه مردان در اين هنگام بر زنان بىشوهر وارد ميشدند به منظور زنا ، لذا از اين كار نهى شد .\r\n3 - با آنها پيمان نبنديد كه با ديگرى ازدواج ننمايند ( ابن عباس و سعيد بن جبير ) .\r\n4 - به آنها اظهار نكنيد كه من تو را خواهم گرفت و تو مانع آن مشو ( مجاهد ) .\r\n5 - كلمه « سر » به معناى آميزش است و معناى اين جمله اينست كه خود را بكثرت آميزش توصيف نكنيد ( جمعى از مفسران ) .\r\n6 - در زمان عده آنها را پنهانى به عقد ازدواج در نياوريد ( از عبد الرحمن بن زبير ) .\r\nآنچه ميتواند همه اين اقوال را جمع كند روايتى است كه از امام صادق عليه السلام نقل شده است كه فرمود : تصريح نكنيد براى آنها قصد ازدواج خود را و از جمله مصاديق پيمان سرى اينست كه مرد به آن زن بگويد وعده‌گاه ما در فلان خانه .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n « إِلَّا أَنْ تَقُولُوا قَوْلًا مَعْرُوفاً »  مگر اينكه سخن نيك بگوئيد يعنى بطور كنايه قصد ازدواج خود را بيان كنيد و كلمه « الا » در اين جا به معناى « لكن » است چون حكم قبلى حرمت بود و با اين كلمه ، جواز اين نوع گفتن بيان شده است و معنايش اينست : « ولى بگوئيد گفتنى شايسته » .\r\n « وَ لا تَعْزِمُوا عُقْدَةَ النِّكاحِ حَتَّى يَبْلُغَ الْكِتابُ أَجَلَهُ »  تا وقتى عده آنان پايان نيافته عقد نكاح را به صورت قطعى و جزمى با آنان واقع نسازيد .\r\nبديهى است كه منظور از اين آيه نهى از تصميم و عزم بر نكاح و ازدواج با آنها نيست زيرا آيهء قبل  « أَوْ أَكْنَنْتُمْ . . . »  جواز آن را بيان كرده و كلمه « كتاب » به معناى عده است . برخى گفته‌اند در اينجا معناى « كتاب » قرآن است يعنى تا وقتى آن مدتى را كه قرآن فرض و واجب دانسته ( زمان عده ) سپرى شود .\r\nبعضى « كتاب » را به معناى فرض گرفته‌اند و از فرض ، تعبير به كتاب شده زيرا آنچه نوشته شده ثبوت مىيابد و ثابت و لازم ميگردد .\r\nقول ديگر اينست كه وجه تعبير از : « عده » به كتاب اينست كه عده شبيه و مانند دينى است كه مدت دارد و مدتش نوشته شده است و همانطور كه در اين نوع دين طلبكار پس از تمام شدن مدت طلب خودش را مطالبه مىكند همچنين در اينجا پس از تمام شدن عده عقد ازدواج برقرار مىشود .\r\n « وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ »  : و بدانيد كه خدا آگاه است به آنچه در باطن و درون خود داريد پس از عقاب و كيفر او بترسيد و مخالفت فرمان او ننمائيد .\r\n « وَ اعْلَمُوا أَنَّ اللَّهَ غَفُورٌ حَلِيمٌ »  - و بدانيد كه خدا آمرزنده و بردبار است و در كيفر دادن به گناهكاران مهلت ميدهد و بدان تعجيل نمىكند .\r\n\r\n","description":"","footnote":"","page_name":" 43 ","page_number":43},
  {"content":"\r\n\r\n\r\n[ سوره البقرة ( 2 ) : آيه 236 
  ]\r\nلا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ مَتاعاً بِالْمَعْرُوفِ حَقًّا عَلَى الْمُحْسِنِينَ ( 236 )\r\n« 1 »\r\n\r\nترجمه :\r\nباكى نيست بر شما اگر زنانى را كه به آنها دست نزده و يا مهرى برايشان مقرر نداشته‌ايد طلاق دهيد ولى از بهرهء شايسته‌اى كه در خور نيكوكاران است توانگر به قدر خويش و تنگدست به قدر خويش ، بهره‌ورشان كنيد .\r\n\r\n\r\n","description":"","footnote":"\r\n( 1 ) - آيه 236 سوره بقره جزء 2 سوره 2\r\n","page_name":" 44 ","page_number":44},
  {"content":"\r\n\r\n\r\nبيان آيه 236\r\n\r\nشرح لغات :\r\nموسع : كسى كه از نظر ثروت و مال بىنياز و در سعه است .\r\nمقتر : تنگدست .\r\n\r\nتفسير :\r\nسپس خداوند در اين آيه حكم طلاق زنان قبل از آميزش و دست زدن به آنها يا مهر قرار دادن بيان مىكند .\r\n « لا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ »  : براى اينكه كسى توهم نكند كه در اين حال يعنى قبل از دست يافتن طلاق جائز نيست اين آيه حكم جواز و مباح بودن آن را بيان مىكند .\r\n « أَوْ تَفْرِضُوا لَهُنَّ فَرِيضَةً »  : يا قبل از آنكه مهر و صداق را مقرر و معين كنيد از اينكه جمله بعدى آيه با كلمه « او » آمده به معناى « يا » مىفهميم كه در صورت اول ، مهر معين شده و فقط تماس و آميزش صورت نگرفته است و الا اگر منظور جمع اين دو قسمت بود يعنى هم مهر معين نشده و هم آميزش نشده باشد بايد با كلمه « و » قسمت دوم بيان ميشد .\r\nبنا بر اين از آيه ، حكم دو صورت معلوم مىشود .\r\n1 - مهر معين شده ولى تماس برقرار نشده 2 - مهر معين نشده است و در هر دو صورت طلاق جائز است .\r\nسؤال :\r\nچرا قيد  « ما لَمْ تَمَسُّوهُنَّ »  ( تا وقتى به آنها دست نيافته‌ايد ) در جواز طلاق آمده با اينكه ميدانيم چه عمل آميزشى صورت گرفته باشد و چه نگرفته باشد در هر دو صورت\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nطلاق جائز است .\r\nپاسخ :\r\nدو وجه در پاسخ اين سؤال گفته شده است :\r\n1 - « براى رفع شك در اين صورت » يعنى جواز طلاق در صورت تماس ، معلوم و روشن بود اما در صورت عدم تماس توهم منع ميشد لذا آيه ، اين صورت را بيان مىكند .\r\n2 - در صورت تماس و آميزش در هر حال طلاق جائز نيست بلكه بايد در « طهر غير مواقعه » يعنى آن حالت پاكى كه در آن حالت ، آميزش صورت نگرفته بايد واقع شود ولى بخلاف زنى كه با آن نزديك نشده كه بطور مطلق و بدون قيد زمان طلاق دادنش جائز است .\r\n « وَ مَتِّعُوهُنَّ »  يعنى به آنان از آنچه داديد بهره‌مندشان سازيد و كلمه « متاع » و « متعه » به معناى آن چيزيست كه از آن بهره و لذت برده مىشود .\r\n « عَلَى الْمُوسِعِ قَدَرُهُ »  بر توانگرى كه در سعه و فراخى است به اندازه خودش .\r\n « وَ عَلَى الْمُقْتِرِ قَدَرُهُ »  و بر تنگدست و كسى كه در تنگى زندگى است در خور توانايىاش آنچه بر مرد لازم است كه زن را در صورت طلاق دادن بهره‌مند سازد و كلمه « متعوهن » در قرآن بر آن دلالت دارد عبارت است از خدمتگزار ، لباس ، خوراك و مانند آن ( ابن عباس - شعبى - ربيع ) و همين معنا از امام محمد باقر و امام جعفر صادق عليهما السلام نقل شده و عقيده شافعى نيز همين است .\r\nابو حنيفه و يارانش ميگويند مراد دادن نصف مهر آن زنى است كه نسبت به او آميزش شده است كه چون آميزش نشده نصف ميگردد .\r\nدر اينكه بهره‌مند كردن و دادن خدمتگزار و لباس و مانند آن نسبت به چه زنى لازم و واجب است اقوالى گفته شده است :\r\n1 - در مورد زنى است كه مهر براى او معين نشده است ( از سعيد بن جبير ) و همين معنا از امام باقر و امام صادق عليهما السلام نقل شده است و عقيده ابو حنيفه و يارانش نيز همين است .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n2 - نسبت به همه زنان طلاق داده شده اين حكم هست جز زنانى كه به صورت « خلع - مبارات و لعان » جدا شده باشند ( زهرى ، سعيد بن جبير و ابى العاليه ) 3 - براى تمام زنانى كه طلاق داده شده‌اند لازم است جز زنانى كه مهرشان معين شده و قبل از تماس ، آنها را طلاق داده‌اند كه در اين صورت آنچه بر مرد واجب است تنها دادن نصف مهريه است ولى بهره‌ور ساختن آنها ديگر واجب نيست ( از ابن عمر ، نافع ، عطا ) و مذهب شافعى نيز همين است .\r\nاصحاب اماميه نيز روايتى به اين مضمون نقل كرده‌اند كه حمل بر استحباب شده است .\r\n « مَتاعاً بِالْمَعْرُوفِ »  - بهره‌مند ساختن به شايستگى و نيكى و منظور از « معروف » همين است كه در حد وسط باشد نه در حد اسراف و نه كمتر از معمول و بعضى ميگويند بايد نسبت به امكانات و وضع مرد حساب شود و بعضى ديگر معتقدند كه بايد نسبت به هر دو ملاحظه شود هم امكانات مرد و هم موقعيت و شخصيت زن زيرا نميتوان زن شريفه آزاد با زن كنيز آزاد شده را يكسان در نظر گرفت ( از قاضى ) فقهاء مدينه ميگويند اين حكم متوجه مردان است كه بايد انجام دهند ولى نميتوان آنها را به اجراء اين حكم مجبور نمود ولى عقيده ما اينست كه بايد آنها را مجبور باجراء نمود و فقهاء عراق نيز همين را گفته‌اند .\r\n « حَقًّا عَلَى الْمُحْسِنِينَ »  اگر چه اين حكم بر همه واجب است ولى اگر خصوص نيكوكاران و محسنين ذكر شده از نظر شرافت و احترام آنها است نه اينكه بر غير نيكوكاران واجب نباشد ضمناً از اين آيه استفاده مىشود كه نيكى كردن و نيكوكار بودن ( كه اجراء اين حكم و بهره‌مند ساختن زن طلاق داده شده از امكانات يك مصداق آنست ) بر همه لازم و واجب است مانند آيه كريمه  « هُدىً لِلْمُتَّقِينَ »  يعنى اين قرآن راهنماى پرهيزكاران است كه خود پرهيزكارى و تقوى داشتن واجب است .\r\nبعضى گفته‌اند معناى اين جمله اينست كه هر كس بخواهد نيكوكارى كند اينست راه و حكم آن ( از ابى مسلم ) .\r\nاين احكام درباره زن طلاق داده شده بود اما زنى كه شوهرش مرده است حكمش\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاينست كه اگر مهرى برايش معين نشده باشد بر اين زن باتفاق همه فقها عده لازم است و ارث هم مىبرد و بيشتر فقها درباره مهرش ميگويند بايد « مهر المثل » بگيرد ولى ابو على جبائى از بعضى فقها نقل كرده كه اصلا مهر ندارد و بمذهب ما هم اين نظر شايسته‌تر است زيرا از اصحاب ما در اين مورد نص و روايتى نرسيده است .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\n[ سوره البقرة ( 2 ) : آيه 237 
  ]\r\nوَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ إِلاَّ أَنْ يَعْفُونَ أَوْ يَعْفُوَا الَّذِي بِيَدِهِ عُقْدَةُ النِّكاحِ وَ أَنْ تَعْفُوا أَقْرَبُ لِلتَّقْوى وَ لا تَنْسَوُا الْفَضْلَ بَيْنَكُمْ إِنَّ اللَّهَ بِما تَعْمَلُونَ بَصِيرٌ ( 237 )\r\n« 1 »\r\n\r\nترجمه :\r\nاگر پيش از آنكه بزنان دست بزنيد طلاقشان داديد و مهرى براى آنها معين نموده‌ايد پس بايد نصف آنچه معين كرده‌ايد بدهيد مگر آنكه آنها خود گذشت كنند يا كسى كه امر نكاح بدست اوست ( ولىّ ) گذشت كند ، و گذشت كردن به تقوى و پرهيزكارى نزديكتر است ، بزرگوارى و نيكوكارى بين خود را فراموش نكنيد كه خدا به آنچه ميكنيد بينا است .\r\n\r\n\r\n","description":"","footnote":"\r\n( 1 ) - سوره بقره آيه 237 جزء 2 سوره 2\r\n","page_name":" 49 ","page_number":49},
  {"content":"\r\n\r\n\r\nبيان آيه 237\r\n\r\nتفسير :\r\nدر اين آيه حكم طلاق در صورتى كه مهر ، معين شده ولى تماس حاصل نشده است بيان شده است .\r\n « وَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً »  خطاب به مردان است كه اگر زنان را طلاق دهيد قبل از تماس با آنها در حالى كه براى آنان مهرى معين كرده‌ايد .  « فَنِصْفُ ما فَرَضْتُمْ »  پس بر شما واجب است پرداختن نصف آنچه معين كرده‌ايد .\r\n « إِلَّا أَنْ يَعْفُونَ »  مگر آنكه اين دسته از زنان بالغ و آزاد بگذرند و ببخشند آن نصف را و از شوهران نخواهند ( از ابن عباس و مجاهد و ديگران از اهل علم ) .\r\n « أَوْ يَعْفُوَا الَّذِي بِيَدِهِ عُقْدَةُ النِّكاحِ »  يا كسى كه امر نكاح بدست اوست بگذرد كه منظور ولى است ( از مجاهد و علقمه و حسن ) و همين مطلب از امام باقر و امام صادق عليهما السلام نقل شده است و عقيدهء شافعى نيز همين است با اين فرق كه از نظر ما « ولى » پدر و جد است با بودن پدر بر دختر باكره و غير از پدر و جد كس ديگر ولايت ندارد مگر اينكه پدر و جد به آنها ولايت داده باشند .\r\nبعضى گفته‌اند منظور از كسى كه در دست او است « عقد » شوهر است بنا بر اين معناى عفو و بخشش شوهر اينست كه آن نصف ديگر را كه لازم نبود بپردازد نيز ببخشد يعنى تمام مهر را بدهد . اين وجه از حضرت على عليه السلام نقل شده است و سعيد بن مسيب و شريح و ابراهيم و قتاده و ضحاك نيز گفته‌اند و عقيدهء ابي حنيفه نيز همين است و اصحاب ما هم روايت كرده‌اند ولى وجه اول ظاهرتر است و عقيدهء ما همان است بنا بر وجه اول كه منظور ، « ولى » باشد اصحاب گفته‌اند كه « ولى » نميتواند همه مهر را ببخشد ولى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nميتواند قسمتى از آن را ببخشد اگر زن امتناع كند و نپذيرد حق ندارد يعنى در صورتى كه مصلحت ايجاب كند و ولى روى مصلحت قسمتى را بخشيده باشد زن حق امتناع و اعتراض ندارد .\r\n « وَ أَنْ تَعْفُوا أَقْرَبُ لِلتَّقْوى »  و اگر گذشت كنيد به تقوى نزديكتر است .\r\nابن عباس ميگويد اين جمله خطاب به شوهر و زن هر دو است ولى شعبى ميگويد اين خطاب فقط به شوهر است و ميگويد اگر به صورت جمع بيان شده براى اينست كه مخاطب همه مردان و شوهران‌اند ولى قول ابن عباس صحيح‌تر است .\r\nنزديك بودن بخشش به تقوى از دو نظر است :\r\n1 - كسى كه از حق خود مىگذرد و آن را مىبخشد قطعاً حق ديگرى را به ستم نميگيرد بنا بر اين گذشت به تقوى نزديكتر است .\r\n2 - كسى كه از حق قانونى و شرعى خود صرف نظر مىكند نزديكتر است كه نافرمانى و گناه خدا نكند در گرفتن آنچه حق او نيست .\r\n « وَ لا تَنْسَوُا الْفَضْلَ بَيْنَكُمْ »  - احسان و بزرگوارى نسبت به يكديگر را فراموش نكنيد كه با حسابگرى كامل و بدون سر سوزن گذشت حقوق خودتان را از يكديگر بگيريد نه ، گذشت و بزرگوارى را از ياد نبريد .\r\nاين آيه اول ، حكم قطعى مرد و زن را بيان مىكند كه مرد بايد نصف مهر را بدهد و زن حق ندارد زايد بر آن را مطالبه و درخواست كند ولى بعداً راه احسان و گذشت را نيز نشان داده و به آن ترغيب مينمايد .\r\n « إِنَّ اللَّهَ بِما تَعْمَلُونَ بَصِيرٌ »  خدا بر آنچه عمل ميكنيد بينا و آگاه است .\r\nاز سعيد بن مسيب نقل شده است كه اين آيه ناسخ حكم « متعه » و بهره‌مند ساختن زن از امكانات است زيرا اين آيه فقط وجوب دادن نصف مهر را بيان مىكند .\r\nولى ابو القاسم بلخى آن را نپذيرفته و ميگويد اصولا اين آيه با مورد آيه سابق دو تا است زيرا اين آيه درباره زنانى است كه مهرشان معين شده و تماسى با آنها صورت نگرفته در حالى كه آيه گذشته درباره زنانى است كه مهرشان معين نشده و تماسى نيز\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nحاصل نشده است .\r\nبنا بر آنچه ما گفتيم كه حكم « متعوهن » ( اين زنان را بهره‌مند سازيد ) عام است و شامل همه زنان مطلقه چه آنهايى كه مهرشان معين شده و چه آنهايى كه معين نشده است مىباشد .\r\nو با توجه به اينكه نسبت به زن مطلقه‌اى كه مهرش معين شده اين حكم نيست پس بايد گفت كه اين آيه يا تخصيص خورده و يا حذف و تقديرى شده است كه تقديرش اينست : « كسانى را كه مهرشان را معين نكرده‌ايد . » و علت اينكه اين حذف جائز شده اينست كه آيه ديگر با قيد  « وَ قَدْ فَرَضْتُمْ لَهُنَّ فَرِيضَةً »  كه پس از آيه اول ذكر شده ميتواند قرينه باشد .\r\nمؤلف ميگويد اين وجه به نظر من رسيد و هيچكدام از مفسرين را نديدم كه به اين مطلب متعرض شده باشد و از خداست توفيق .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\n[ سوره البقرة ( 2 ) : آيات 238 تا 239 
  ]\r\nحافِظُوا عَلَى الصَّلَواتِ وَ الصَّلاةِ الْوُسْطى وَ قُومُوا لِلَّهِ قانِتِينَ ( 238 ) فَإِنْ خِفْتُمْ فَرِجالاً أَوْ رُكْباناً فَإِذا أَمِنْتُمْ فَاذْكُرُوا اللَّهَ كَما عَلَّمَكُمْ ما لَمْ تَكُونُوا تَعْلَمُونَ ( 239 )\r\n« 1 »\r\n\r\nترجمه\r\nمواظبت كنيد بر همه نمازها و بخصوص نماز وسطى و براى خدا مطيعانه به پا خيزيد .\r\nاگر بيم داشتيد پياده يا سوار ( نماز كنيد ) و چون ايمن شديد خدا را ياد كنيد زيرا او بشما چيزهايى را كه نميدانستيد آموخت .\r\n\r\n\r\n","description":"","footnote":"\r\n( 1 ) - آيه 238 و 239 سوره بقره جزء 2 سوره 2\r\n","page_name":" 53 ","page_number":53},
  {"content":"\r\n\r\n\r\nبيان آيه 238\r\n\r\nشرح لغات :\r\nحافظوا : مواظبت كنيد . از حفظ به معناى ضبط و بخاطر نگاهداشتن در مقابل نسيان كه به معناى فراموشى است .\r\nوسطى : مؤنث « اوسط » ميانه يعنى چيزى كه در فاصله دو چيز قرار دارد .\r\nقانتين : از قنوت كه به معناى دوام بر كار و چيزى و يا اطاعت و يا دعاء در حال قيام و ايستادن مىباشد .\r\n\r\nشأن نزول :\r\nزيد بن ثابت مىگويد رسول اكرم ( ص ) نماز ظهر را در حال گرمى هوا موقع ظهر مىخواند و اين مطلب بر يارانش گران و سخت بود از اين رو كم به نماز ظهر مىآمدند و گاهى يك صف يا دو صف بيشتر تشكيل نمىشد لذا رسول اكرم فرمود تصميم گرفته‌ام خانه كسانى را كه به نماز حاضر نمىشوند آتش بزنم پس اين آيه نازل شد .\r\n\r\nتفسير :\r\nپس از آنكه خداوند در آيات گذشته سفارش بر اطاعت از فرمان و تكليف نمود و چون نماز بزرگترين طاعتهاست لذا بخصوص دستور مواظبت بر آن را داده و فرمود :\r\n « حافِظُوا عَلَى الصَّلَواتِ »  يعنى بر نمازهاى واجب در اوقات و اركان آنها مداومت كنيد سپس نماز وسطى را براى اهميت و عظمت آن مخصوصاً ذكر كرده مىفرمايد :\r\n « وَ الصَّلاةِ الْوُسْطى »  ( و نيز مداومت كنيد به نماز وسطى ) مثل اينكه مىفرمايد :\r\n مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ فَإِنَّ اللَّهَ عَدُوٌّ لِلْكافِرِينَ  « 1 »\r\n\r\n\r\n","description":"","footnote":"\r\n( 1 ) - آيه 98 از سوره بقره\r\n","page_name":" 54 ","page_number":54},
  {"content":"\r\n\r\nهر كسى كه دشمن خدا و فرشتگان و پيغمبران و جبرئيل و ميكائيل باشد پس خدا دشمن كافران است كه جبرئيل و ميكائيل در ضمن كلمه فرشتگان داخل بودند ولى براى عظمت آنها آنان را مخصوصاً ذكر مىكند ( در اينجا هم با اينكه نماز وسطى داخل مصاديق نمازها بود ولى براى عظمت آن را مخصوصاً ذكر كرده و سفارش بر مداومت بر آن مىنمايد ) و در اينكه آيا نماز وسطى كدام يك از نمازهاى پنجگانه است شش قول گفته شده است :\r\n1 - منظور ، نماز « ظهر » است اين عقيدهء زيد بن ثابت - عبد اللَّه عمر - ابن سعيد خدرى - اسامه - عايشه است و از امام محمد باقر ( ع ) و امام جعفر صادق ( ع ) نيز همين معنا روايت شده است و ابو حنيفه و يارانش هم نماز ظهر را گفته‌اند . و بعضى از پيشوايان طايفه زيديه هم مىگويند در روز جمعه مراد نماز جمعه است و در سائر روزها مقصود نماز ظهر است و از على ( ع ) اين معنا را نقل كرده‌اند و دليل بر اين معنا شأن نزول اين آيه است كه نقل شده است كه آن در وسط روز است و نماز ظهر اولين نمازى است كه واجب شده است و از على ( ع ) نقل شده كه از پيغمبر اسلام ( ص ) نقل كرده كه آن حضرت فرمود كه خداوند در آسمان دنيا دائره‌اى دارد كه وقتى خورشيد از آن مىگذرد تمام اشياء تسبيح خدا مىكنند از اين رو خداوند در اين وقت نماز ظهر را واجب كرده است و آن همان ساعتى است كه درهاى آسمان باز شده و تا نماز ظهر خوانده نشود بسته نمىگردد و در آن ساعت دعا مستجاب مىشود .\r\n2 - مراد از نماز وسطى نماز « عصر » است بعقيده ابن عباس - حسن - ابن مسعود و قتاده و ضحاك و اين معنا را از على ( ع ) نقل كرده‌اند و از ابو حنيفه نيز اين معنا نقل شده است و از پيغمبر ( ص ) بطور مرفوع ( در اصطلاح به حديثى كه بعضى از وسائط يعنى راويان آن ساقط شده باشد « مرفوعه » مىگويند ) نقل شده كه فرمود چون نماز عصر ميان دو نماز روز ( صبح و ظهر ) و دو نماز شب ( مغرب و عشا ) است . و اينكه آن را مخصوصاً يادآورى كرده جهتش اينست كه وقت نماز عصر موقعى است كه مردم اشتغال به اغلب كارها دارند و نيز از رسول اكرم ( ص ) نقل شده كه فرمود كسى كه نماز عصر از دست او برود مانند اينست كه عيالات و مال او گرفتار مصيبتى شده باشند و « بريده » از پيغمبر\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nاسلام ( ص ) نقل كرده كه فرمود در روز ابرى نماز را مقدم داريد چه اگر كسى نماز عصر از دست او برود عمل او نابود شده است .\r\n3 - نماز مغرب است ( از قبضة بن ذويب ) وى مىگويد چون نماز مغرب از نظر طولانى و مختصر بودن نمازها ، حد وسط آنهاست . و ثعلبى از عايشه و او از پيغمبر اكرم ( ص ) نقل مىكند كه آن حضرت فرمود با فضيلت‌ترين نمازها نزد خداوند نماز مغرب است خدا از شخص مسافر و كسى كه در وطن خويش است يك جور خواسته است ( يعنى نماز مغرب در سفر هم همان سه ركعت است و قصر نميشود ) .\r\nخداوند با نماز مغرب ( يعنى با داخل شدن وقت مغرب ) شب را شروع و به روز پايان ميدهد . كسى كه نماز مغرب را بخواند و بعد از آن نيز دو ركعت ( نافله ) بجا آورد خداوند در بهشت قصرى براى او بنا مىكند و كسى كه بعد از نماز مغرب چهار ركعت ( نافله ) بخواند خداوند گناه بيست يا چهل سال او را مىبخشد .\r\n4 - بعضى گفته‌اند مراد از آن ، نماز « عشاء » است چه آن ميان دو نمازى واقع شده ( مغرب و صبح ) كه كم نمىشوند و از پيغمبر ( ص ) نقل شده كه فرمود هر كس نماز عشاء را با جماعت بخواند مانند اين است كه نصف شب را به عبادت پرداخته باشد .\r\nو كسى كه نماز صبح را با جماعت بجا آورد مانند كسى است كه تمام شب را به عبادت بپايان رسانيده باشد .\r\n5 - مقصود از نماز وسطى نماز « صبح » است از معاذ ، ابن عباس ، جابر بن عبد اللَّه ، عطا ، عكرمه ، مجاهد ، شافعى . اينان مىگويند براى اينكه نماز صبح ميان نمازهاى شب و نمازهاى روز واقع شده و ميان نور و تاريكى قرار گرفته و آن نمازى است كه بدون نماز ديگر واجب است بنا بر اين متوسط بين نمازهايى است كه با هم واجب مىباشند و آيه :\r\n وَ قُرْآنَ الْفَجْرِ إِنَّ قُرْآنَ الْفَجْرِ كانَ مَشْهُوداً  « 1 » ( يعنى نماز صبح را بجاى آور چه نماز صبح مورد گواهى فرشتگان است )\r\n\r\n\r\n","description":"","footnote":"\r\n( 1 ) - آيه 78 از سوره اسراء\r\n","page_name":" 56 ","page_number":56},
  {"content":"\r\n\r\nيعنى فرشتگان شب و روز نزد آن حاضراند و در نامهء شب و نامهء روز نوشته مىشود .\r\nو جملهء  « قُومُوا لِلَّهِ قانِتِينَ »  دليل بر آنست يعنى براى خدا در آن با حال خضوع بپاخيزيد و ابو رجاء عطاردى مىگويد : ابن عباس در مسجد بصره نماز صبح را براى ما خواند و پيش از ركوع قنوت بجا آورد و دستهاى خود را بالا برد و چون از نماز فارغ شد گفت اينست همان نماز وسطى كه خدا ما را امر كرده كه آن را با قنوت بجا آوريم .\r\nاين حديث را ثعلبى در تفسير خويش نقل كرده و از انس بن مالك نقل كرده كه پيغمبر اكرم تا وقتى كه زنده بود در نماز صبح دعا مىخواند و يا آن را با خضوع بجا مىآورد .\r\n6 - مراد از آن يكى از نمازهاى پنجگانه است كه خداوند آن را ميان نمازهاى ديگر پنهان كرده و امر و سفارش به آن نموده است كه مردم در تمام نمازها مواظبت داشته باشند مانند شب قدر كه در ميان تمام شب‌هاى ماه رمضان و اسم اعظم كه در ميان تمام اسم‌هاى پروردگار و ساعت استجابت دعا كه در تمام ساعات شب و روز جمعه مخفى و پنهان شده‌اند ( از ربيع بن خثيم و ابى بكر الوراق ) .\r\n وَ قُومُوا لِلَّهِ قانِتِينَ  : در تفسير و معناى « قانتين » اقوالى بيان شده است :\r\n1 - ابن عباس ميگويد به معناى « دعا كنندگان » زيرا قنوت به معناى دعا است در نماز در حال ايستادن و از امام باقر و امام صادق عليهما السلام همين معنا نقل شده است .\r\n2 - « حسن » و سعيد بن مسيب و قتاده و ضحاك و طاووس و يك روايت ديگر از ابن عباس مىگويند « قانتين » به معناى « طائعين » يعنى اطاعت كنندگان .\r\n3 - مجاهد آن را به معناى « خاشعين » گرفته و ميگويد با اين آيه نهى از كار عبث و توجه به چيز ديگر در حال نماز شده است .\r\n4 - ابن مسعود و زيد بن ارقم آن را به معناى « ساكنين » يعنى در حال آرامش گرفته است .\r\nاصل در كلمهء « قانتين » همان بجا آوردن دعا و عبادات ديگر است در حال قيام و ممكن است به عبادات ديگر نيز اطلاق شود اگر چه در آن قيام نباشد ولى چون معناى قيام بعبادت در آن صادق است به اين مناسبت به آن اطلاق شده باشد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nبيان آيه 239\r\n\r\nشرح لغات :\r\nرجال - پياده‌ها جمع راجل مثل كلمه « قيام » كه جمع قائم است و راجل كسى است كه روى پايش قرار گرفته خواه ايستاده باشد و خواه در حال رفتن .\r\nركبان - سوارگان جمع راكب مانند كلمه « فرسان » كه جمع فارس است .\r\n\r\nتفسير :\r\nپس از آنكه لزوم محافظت بر نماز گفته شد اينك بذكر اجازه و رخصت در طرز انجام دادن آن بهنگام خوف و وحشت از دشمن مىپردازد .\r\n فَإِنْ خِفْتُمْ فَرِجالًا أَوْ رُكْباناً  يعنى وقتى براى شما به علت خوف از دشمن امكان ندارد كه ايستاده نمازها را انجام دهيد پس بهر حال كه ميسر و ممكن است بخوانيد خواه پياده و خواه سواره .\r\nمقصود از اين آيات همان « نماز خوف » است كه در سفر و حضر دو ركعت است جز نماز مغرب كه همان سه ركعت مىباشد .\r\nروايت شده كه على عليه السلام در « ليلة الهرير » ( در جنگ صفين شبى كه تا صبح نبرد ادامه داشت بنام « ليلة الهرير » ناميده شده است ) پنج نماز را با اشاره خواند و بعضى گفته‌اند كه با تكبير خواند و نيز نقل شده است كه رسول اكرم در روز « احزاب » نماز را با اشاره بجا آورد .\r\n فَإِذا أَمِنْتُمْ فَاذْكُرُوا اللَّهَ  - وقتى ايمن شديد از ترس پس نماز را به صورت عادى بخوانيد و بعضى گفته‌اند كه يعنى خدا را ياد كنيد با حمد و ثناى الهى .\r\n « كَما عَلَّمَكُمْ ما لَمْ تَكُونُوا تَعْلَمُونَ »  هم چنان كه شما را آموخت از امور مربوط بدين و دنياى شما آنچه را كه قبلا نميدانستيد .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\n\r\n[ سوره البقرة ( 2 ) : آيه 240 
  ]\r\nوَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ فَإِنْ خَرَجْنَ فَلا جُناحَ عَلَيْكُمْ فِي ما فَعَلْنَ فِي أَنْفُسِهِنَّ مِنْ مَعْرُوفٍ وَ اللَّهُ عَزِيزٌ حَكِيمٌ ( 240 )\r\n« 1 »\r\n\r\nترجمه :\r\nكسانى از شما كه بميرند و همسرانى بجا گذارند براى همسران خويش وصيت كنند كه آنها را تا يك سال نفقه دهند و از خانه ( شوهر ) بيرون نكنند ، اگر بيرون رفتند بر شما باكى نيست در كارى شايسته كه آنها درباره خود انجام دهند و خدا عزيز و حكيم است .\r\n\r\n\r\n","description":"","footnote":"\r\n( 1 ) - سوره بقره آيهء 240 جزء 2 سوره 2\r\n","page_name":" 59 ","page_number":59},
  {"content":"\r\n\r\n\r\nبيان آيه 240\r\n\r\nتفسير :\r\n « وَ الَّذِينَ يُتَوَفَّوْنَ مِنْكُمْ »  - يعنى كسانى كه نزديك مرگ شده‌اند و پيداست كه منظور از « يتوفون » كسانى كه مرده‌اند نيست زيرا شخص مرده كه نمىتواند فرمان دهد يا نهى كند و وصيت نمايد .\r\n « وَ يَذَرُونَ أَزْواجاً وَصِيَّةً لِأَزْواجِهِمْ »  يعنى اينان بايد براى همسران خود وصيت كنند  « مَتاعاً إِلَى الْحَوْلِ »  چيزى را كه يك سال از آن بهره‌مند شود و خوراك و پوشاك و مسكن آنها را تأمين كند .\r\nو بعضى گفته‌اند مانند آنچه در طلاق بر مرد لازم است از بهره‌مند كردن زن در حدود شأن و امكانات درباره زنى هم كه شوهرش را از دست داده نيز با وصيت شوهر لازم است كه از مال شوهر تأمين شود .\r\n « غَيْرَ إِخْراجٍ »  - از خانه خارج نشوند  « فَإِنْ خَرَجْنَ »  و اگر خودشان بيرون رفتند قبل از تمام شدن يك سال بدون آنكه ورثه آنها را بيرون كرده باشند .\r\nبعضى گفته‌اند مراد اينست كه وقتى پس از گذشت يك سال آنها از خانه خارج شوند و كلمه « ان » به معناى « اذا » است ( قاضى ) .\r\n « فَلا جُناحَ عَلَيْكُمْ فِي ما فَعَلْنَ فِي أَنْفُسِهِنَّ مِنْ مَعْرُوفٍ »  باكى و گناهى بر شما ورثه ميت نيست در آنچه اينان نسبت به خود انجام دهند از كارهاى شايسته . در اينكه مقصود از « لا جناح » ( گناهى نيست ) رفع و برداشتن كدام تكليف است اقوالى ذكر شده است :\r\n1 - با بيرون رفتن از خانه ديگر نفقه اين زن بر شما واجب نيست در صورتى كه اگر از خانه خارج نشود تا يك سال نفقه و مخارج او واجب است كه بدهند ( « حسن » و سدى ) .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n2 - بيرون رفتن اين زنان از خانه به اختيار خود ، براى شما گناه نيست زيرا بر شما واجب نيست كه آنها را از بيرون رفتن منع و جلوگيرى نمائيد و ماندن آنها تا يك سال سنت و مستحبّ است نه واجب و خداوند آنها را مخير گردانيده است ( جبائى ) .\r\n3 - ازدواج اينان پس از گذشت عده براى شما گناهى نيست و تقدير آيه اينست كه اگر از عده خارج شدند با گذشتن يك سال پس گناهى نيست در اينكه شوهر كنند و اين وجه بهتر از دو وجه ديگر است و كلمه « من معروف » يعنى ازدواج و زينت و آرايش .\r\n « وَ اللَّهُ عَزِيزٌ حَكِيمٌ »  و خدا توانا است و هيچ چيز او را ناتوان نميكند و حكيم است كه از او جز آنچه مصلحت و حكمت ايجاب مىكند صادر نمىشود .\r\nعلماء اتفاق دارند كه حكم اين آيه نسخ شده است . امام صادق عليه السلام ميفرمايد :\r\nدر آغاز ، حكم اين بود كه وقتى مردى از دنيا ميرفت تا يك سال مخارج زنش را از اصل مال شوهر بايد مىپرداختند و پس از يك سال او را از خانه بدون دادن ارث بيرون ميكردند ولى سپس آيه ارث زن در حد يك چهارم و يا يك پنجم آمد و اين حكم را نسخ كرد و به زن از سهم ارث خودش پرداخته مىشود .\r\nاز امام صادق عليه السلام نقل شده است كه اين آيه را از نظر مدت يك سال آيه  « يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً »  ( كه عده وفات را براى زن فقط چهار ماه و ده روز معين كرده ) نسخ نمود و از نظر وجوب انفاق آيه ارث نسخ نمود .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n\r\n[ سوره البقرة ( 2 ) : آيات 241 تا 243 
  ]\r\nوَ لِلْمُطَلَّقاتِ مَتاعٌ بِالْمَعْرُوفِ حَقًّا عَلَى الْمُتَّقِينَ ( 241 ) كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَعْقِلُونَ ( 242 ) أَ لَمْ تَرَ إِلَى الَّذِينَ خَرَجُوا مِنْ دِيارِهِمْ وَ هُمْ أُلُوفٌ حَذَرَ الْمَوْتِ فَقالَ لَهُمُ اللَّهُ مُوتُوا ثُمَّ أَحْياهُمْ إِنَّ اللَّهَ لَذُو فَضْلٍ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ ( 243 )\r\n« 1 »\r\n\r\nترجمه :\r\nبراى طلاق داده شدگان بهره‌ايست بشايستگى و اين حقى است بر مردم پرهيزكار ، اين چنين خدا آيات خود را براى شما بيان مىكند شايد خردمند شويد .\r\nآيا ندانستى آنهايى را كه از ترس مرگ از ديار خود بيرون رفتند و هزاران تن بودند خدا بديشان گفت بميريد آن گاه زنده‌شان كرد خدا با مردم ، صاحب فضل و كرم است ولى بيشتر مردم سپاسگزار نيستند .\r\n\r\n\r\n","description":"","footnote":"\r\n( 1 ) - سوره بقره آيه 241 و 242 و 243 جزء 2 سوره 2\r\n","page_name":" 62 ","page_number":62},
  {"content":"\r\n\r\n\r\nبيان آيه 241 - 242\r\n\r\nشأن نزول :\r\nگفته‌اند وقتى آيه  « وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ »  تا  « حَقًّا عَلَى الْمُحْسِنِينَ »  نازل شد برخى گفتند اگر دوست داشتيم اين كار را مىكنيم و اگر نه نمىكنيم ، لذا خداوند اين آيه را نازل نمود .\r\n\r\nتفسير :\r\nپس از آنكه خداوند حالات زنان در حال عده را بيان كرد بدنبال آن به بيان آنچه بايد به آنها پرداخت مىپردازد .\r\n « وَ لِلْمُطَلَّقاتِ مَتاعٌ بِالْمَعْرُوفِ »  براى زنان طلاق داده شده بهره بردن‌هائيست به شايستگى . در اينكه منظور از اين « متاع » ( بهره ) چيست اختلاف شده است :\r\n1 - سعيد بن جبير و ابو العاليه و زهرى ميگويند مقصود از « متاع » بهره‌مندى زن در تمام وسائل زندگى است و براى همه زنان طلاق داده شده واجب است .\r\n2 - ابو على جبائى ميگويد : مراد به آن ، نفقه است و مقصود از « متاعاً الى الحول » همين است .\r\n3 - سعيد بن مسيب ميگويد اين آيه را نسخ كرده است آيهء  « فَنِصْفُ ما فَرَضْتُمْ »  اما از نظر ما فقط براى زنى كه قبل از دخول طلاق داده شده در حالى كه مهرش معين نبوده است برخوردارى از لباس و خوراك و مسكن و باصطلاح « متعه » واجب است اما زنى كه دخول شده بايد مهر المثل بگيرد اگر مهرش معين نشده و اگر معين شده است كه همان مهر را مىگيرد و زنى كه قبل از دخول طلاق داده شده و مهرش معين بوده است پس نصف مهرش را بايد بگيرد و خلاصه در يك قسم « متعه » و برخوردارى از لباس و خوراك و مسكن واجب و در سه قسم بعدى اصولا واجب نيست بنا بر اين آيه  ( فَنِصْفُ \r\n\r\n","description":"","footnote":"","page_name":" 63 ","page_number":63},
  {"content":"\r\n\r\n ما فَرَضْتُمْ )  مخصص عموم اين آيه مورد بحث ما است اگر هر دو با هم نازل شده باشند .\r\nو اگر آيه  « فَنِصْفُ ما فَرَضْتُمْ »  متأخر و پس از آيهء مورد بحث ما نازل شده باشد پس اين آيه مورد بحث منسوخ خواهد بود و « حسن » نيز همين نظر را داده است .\r\n « حَقًّا عَلَى الْمُتَّقِينَ »  قبلا نظير اين جمله را داشتيم و تفسير نموديم با اين تفاوت كه در اينجا ( متقين ) ( پرهيزكاران ) است و در آنجا « محسنين » ( نيكو - كاران ) بود .\r\n « كَذلِكَ يُبَيِّنُ اللَّهُ لَكُمْ آياتِهِ »  اين چنين خدا ، آياتش را براى شما بيان مىكند يعنى همانطورى كه بيان كرد احكام و آدابى را كه بدان نيازمند بوديد همچنين اين احكام را براى شما بيان مىكند و بيان ، آوردن دليل‌هايى است كه حق را از باطل جدا مىكند .\r\n « لَعَلَّكُمْ تَعْقِلُونَ »  شايد خردمند گرديد يعنى شايد آيات الهى را تعقل كنيد .\r\nبعضى گفته‌اند شايد عقول شما كامل گردد زيرا عقل فطرى بوسيلهء عقل اكتسابى كامل و قوى ميگردد . منظور به كار زدن عقل است با علم به آن و كسى كه عقل را به كار نميزند مانند آنست كه اصلا از آن بىبهره است و عقل ندارد . نظير اين بيان آيه كريمه است :\r\n « إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ »  « 1 » ( خدا توبهء كسانى را مىپذيرد كه از روى نادانى عمل زشتى را مرتكب شده باشند ) در اين آيه افرادى كه مرتكب گناه شده و پيروى هوى و هوس نموده‌اند « نادان » خوانده شده‌اند .\r\n\r\n\r\n","description":"","footnote":"\r\n( 1 ) - آيه 17 از سوره نساء\r\n","page_name":" 64 ","page_number":64},
  {"content":"\r\n\r\n\r\nبيان آيه 243\r\n\r\nلغت :\r\n « أَ لَمْ تَرَ »  آيا ندانستى . از « رؤيت » كه به معناى علم است و « ا لم تر » به معناى « الم تعلم » است .\r\n\r\nتفسير :\r\nپس از آنكه در آيهء پيش فرمود خداوند آيات خود را براى مردم بيان مىكند اكنون به بيان يكى از آيات پرداخته .\r\n « أَ لَمْ تَرَ »  اى محمد آيا ندانستى يا خطاب به شنونده است كه اى شنونده آيا ندانستى آيا علم و دانايى تو بداستان اين جمعيت نرسيد .\r\n « الَّذِينَ خَرَجُوا مِنْ دِيارِهِمْ »  كسانى كه از ديار خود بيرون رفتند . در اينكه چه جمعيتى بودند دو قول است :\r\n1 - جمعى از قوم حضرت موسى ( ع ) بودند كه چون بيمارى « طاعون » در شهرشان آمد از آنجا فرار كردند ( حسن ) .\r\nبعضى گفته‌اند چون در آيه بعد ، ميگويد  « وَ قاتِلُوا فِي سَبِيلِ اللَّهِ »  يعنى در راه خدا جهاد كنيد معلوم مىشود اينان از جهاد گريخته بودند در حالى كه بر آنان واجب بوده است ( ضحاك و مقاتل ) .\r\n2 - آنها قوم حزقيل بودند و حزقيل پس از حضرت موسى سومين خليفه بنى اسرائيل بود زيرا نخستين خليفه پس از موسى « يوشع بن نون » بوده و پس از او « كالب بن يوقنا » و سومين آنها « حزقيل » بود .\r\nو چون مادر « حزقيل » پير زن و بدون فرزند بود از خدا درخواست فرزند كرد و خداوند به او « حزقيل » را عنايت فرمود لذا به « حزقيل » ابن العجوز ميگفتند . از مفسرين\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n« حسن » ميگويد او همان « ذو الكفل » است و علت اينكه او را « ذو الكفل » گفتند اين بود كه او كفالت كرد هفتاد پيامبر و آنان را از مرگ رهانيد و به آنها ميگفت شما برويد اگر من كشته شوم بهتر است از اينكه شما كشته شويد آنان ميرفتند و وقتى يهود بدنبال آنان ميآمدند و از حزقيل مىپرسيدند او ميگفت من نميدانم كجا رفتند و خداوند او را از شر يهود حفظ نمود .  « وَ هُمْ أُلُوفٌ »  همه مفسران اتفاق دارند كه مقصود از كلمه « الوف » ( هزاران ) عدد معينى نيست بلكه مقصود زيادى و كثرت اين جمعيت است تنها « ابن زيد » است كه كلمه « الوف » را جمع « الف » به معناى هزار نگرفته بلكه آن را جمع « آلف » به معناى آشنا گرفته است مانند « قعود » جمع قاعد و شهود جمع شاهد . به نظر او معناى آيه اينست كه اينان بيرون آمدند در حالى كه دلهايشان با هم آشنا و مأنوس بود .\r\nكسانى كه ميگويند مقصود از اين كلمه ، زيادى عدد آنها است درباره عدد آنها اختلاف كرده و اقوالى دارند :\r\n1 - سه هزار نفر ( عطاء خراسانى ) 2 - هشت هزار نفر ( مقاتل - كلبى ) 3 - ده هزار نفر ( ابن روق ) 4 - سى هزار و اندى ( سدى ) 5 - چهل هزار ( ابن عباس و ابن جريح ) 6 - هفتاد هزار ( عطاء بن ابى رياح ) 7 - عدد زياد ( ضحاك ) ولى آنچه از ظاهر آيه استفاده مىشود اينست كه آنان از ده هزار نفر بيشتر بوده‌اند زيرا بناء « فعول » مانند « الوف » براى بيش از ده است و كمتر از آن را با كلمه « آلاف » ميآورند مثلا نمىگويند « عشرة الوف » بلكه ميگويند « عشرة آلاف » در مورد خود ده تا چه رسد به كمتر از آن .\r\n « حَذَرَ الْمَوْتِ »  از بيم و خوف مرگ .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n « فَقالَ لَهُمُ اللَّهُ مُوتُوا ثُمَّ أَحْياهُمْ »  خدا به آنان گفت بميريد و سپس آنان را زنده كرد در معناى اين جمله « خدا به آنها گفت بميريد » دو وجه گفته شده است :\r\n1 - خدا آنان را از بين برد و وجه اينكه تعبير شده « خدا گفت بميريد » اينست كه غالباً گفتار سرآغاز و مقدمه كار است مانند كلمه بسم اللَّه مثلا يا امثال آن كه مقدمه فعل است بنا بر اين از خود كار تعبير به قول و گفتن شده است و نظائر زيادى دارد مثلا مىگوييم با سرم يا با دستم گفتم در حالى كه سخنى نبوده و كلمه‌اى به زبان جارى نشده است بلكه مقصود اينست كه با سر و يا دستم اشاره كردم .\r\nدر مثال‌هاى عربى نظير اين مطلب است اين جمله « قالت السماء فهطلت » آسمان گفت پس باريد ، كه منظور همان باريدن است .\r\n2 - خداوند آنان را با فرمان « بميريد » كه ملائكه آن را شنيدند نابود كرد و بعد بسبب دعاء و درخواست پيامبرشان « حزقيل » و يا « شمعون » از انبياء بنى اسرائيل آنان را زنده نمود ( از ابن عباس )  « إِنَّ اللَّهَ لَذُو فَضْلٍ عَلَى النَّاسِ »  وقتى نعمت خدا را بر ايشان ذكر كرد و نشانه - هاى بزرگ قدرت الهى كه در وجود خودشان به كار رفته به آنها نماياند تا راه هدايت را پيش گرفته و از طريق بدى دورى جويند اينك اين مطلب را يادآور مىشود كه در مقابل اين همه نعمت‌هاى خدا بر مردم بيشتر مردم سپاسگزار نيستند و كفران ميكنند .\r\nضمناً اين آيه حجت است بر كسانى كه انكار ميكنند عذاب قبر و رجعت را زيرا زنده كردن اينان مانند زنده كردن همين مردمى است كه قرآن نقل مىكند كه براى عبرت ديگران خداوند آنها را زنده كرد .\r\n\r\nبيان داستان :\r\nگفته‌اند آن روستايى كه اين جمعيت از آن گريختند براى دور شدن از خطر گرفتارى به بيمارى و با نامش « داوران » بود . كلبى و ضحاك و مقاتل ميگويند : يكى از پادشاهان بنى اسرائيل به آنها فرمان داد كه براى جنگ با دشمن خارج شوند اينان بيرون آمده و لشكرى تشكيل دادند ولى ترسيدند و عذر آوردند كه سرزمينى كه ما ميخواهيم\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nبراى درگيرى با دشمن بدان برويم محل شيوع بيمارى و با شده است ما بايد صبر كنيم تا اين بيمارى از آنجا بيرون رود و به اين عذر از رفتن به جهاد و نبرد سرپيچى كردند خداوند مرگ در ميان آنها فرستاد و وقتى ديدند مرگ و مير در ميان آنها زياد شده از ديارشان خارج شدند به منظور دور شدن از مرگ وقتى پادشاه اين جريان را ديد گفت خدايا اى رب يعقوب و اى خداى موسى تو نافرمانى و معصيت بندگانت را مىبينى پس به آنها نشانه‌اى از قدرت خود را در وجود اينان نشان بده تا بدانند كه نميتوانند از تو بگريزند در نتيجهء اين دعا خداوند خود آنها و نيز چارپايانشان را نابود كرد و هشت روز بر ايشان گذشت تا بدن‌هايشان باد كرد و متعفن گرديد مردم از آبادى بيرون آمدند تا آنها را دفن كنند ولى عاجز شدند ناچار آن بدن‌ها را در محلى دور از درندگان گرد كردند و به حال خود باقى گذاردند و مدتى بر آنها گذشت تا بدنهايشان پوسيد و استخوانها بيرون آمد و رگ‌ها از هم بريده و گسيخته شد . ( حزقيل ) بر آنان گذشت و در وضعى كه براى آنها پيش آمده بود ميانديشيد ناگاه خدا به او وحى نمود كه اى حزقيل دوست دارى كه آيت و نشانه‌اى به تو نشان دهيم و ببينى كه چگونه مرده زنده ميكنيم حزقيل گفت آرى پس خداوند آنها را زنده كرد .\r\nبعضى ميگويند اينان جمعيت خود حزقيل بودند كه خداوند پس از هشت روز آنها را زنده كرد به علت اينكه حزقيل به طلب آنها بيرون آمد و وقتى ديد همه مرده‌اند بگريه افتاد و عرض كرد خدايا من در ميان قوم و جمعيتى بودم كه همه به حمد و تسبيح و تقديس تو سرگرم و مشغول بودند اينك تنها شدم و براى من قوم و جمعيتى باقى نماند خداوند به او وحى نمود كه زندگى و حيات اينها را در دست تو قرار دادم حزقيل خطاب به آنها كرده و گفت : « باذن خدا زنده شويد » پس همه زنده شدند .\r\nحمران بن اعين از امام باقر عليه السلام سؤال كرد از اين قوم كه خدا به آنها گفت بميريد و بعد ، آنها را زنده كرده .\r\nآيا آنها را زنده كرد تا مردم آنها را ببينند و مجدداً آنها را نابود كرد يا اينكه\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nآنها را زنده كرد و بازگرداند به دنيا تا به خانهء خود رفته و غذا بخورند .\r\nحضرت فرمود : نه ! خداوند آنها را زنده كرد تا بار ديگر در خانه‌هاى خودشان سكونت كنند و غذا بخورند و آميزش داشته باشند و مدتى كه خدا ميخواست زنده بودند و سپس هر كدام با اجلهاى خود مردند .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n\r\n[ سوره البقرة ( 2 ) : آيات 244 تا 245 
  ]\r\nوَ قاتِلُوا فِي سَبِيلِ اللَّهِ وَ اعْلَمُوا أَنَّ اللَّهَ سَمِيعٌ عَلِيمٌ ( 244 ) مَنْ ذَا الَّذِي يُقْرِضُ اللَّهَ قَرْضاً حَسَناً فَيُضاعِفَهُ لَهُ أَضْعافاً كَثِيرَةً وَ اللَّهُ يَقْبِضُ وَ يَبْصُطُ وَ إِلَيْهِ تُرْجَعُونَ ( 245 )\r\n« 1 »\r\n\r\nترجمه :\r\nدر راه خدا جنگ كنيد و بدانيد كه خدا شنوا و دانا است .\r\nكيست كه خدا را وامى نيكو دهد تا خدا بر او به چندين برابر بيفزايد و خداست كه ميگيرد و ميدهد و بسوى او همه باز ميگردند .\r\n\r\n\r\n","description":"","footnote":"\r\n( 1 ) - سوره بقره آيه 244 و 245 جزء 2 سوره 2\r\n","page_name":" 70 ","page_number":70},
  {"content":"\r\n\r\n\r\nبيان آيهء 244\r\nدر اينكه اين خطاب  « قاتِلُوا »  ( نبرد كنيد ) متوجه بكيست دو قول است :\r\n1 - خطاب به ياران پيامبر اكرم است زيرا بعد از آنكه سرانجام كسانى كه از مرگ فرار كردند ولى اين فرار سودى بحالشان نداشت براى ياران پيامبر گفت اين آيه ، آنان را به جهاد تحريص و ترغيب مىكند تا مانند آن مردم راه فرار در پيش نگيرند و راه آنها را نروند .\r\n2 - خطاب به همان گذشتگان است و تقدير آيه اينست كه به آنها گفته شد : در راه خدا نبرد كنيد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n\r\nبيان آيه 245\r\n\r\nشرح لغات :\r\nقرض : در اصل به معناى بريدن با دندان است و اينكه به « وام » قرض ميگويند از اين باب است كه آن قسمت از مال را از بقيه اموال جدا مىكند و به ديگرى ميدهد كه عين يا مثل آن را پس از مدتى بازگرداند .\r\nفيضاعفه : پس چند برابر كند او را و مضاعفه ، تضعيف ، اضعاف ، بيك معنا است و آن افزودن و زياد كردن هر چيزيست تا دو برابر و يا بيشتر گردد .\r\nيقبض : ميگيرد از قبض كه در مقابل بسط است و همانطور كه « بسط » به معناى دست باز بودن است قبض به معناى دست گرفتگى و تنگى است .\r\nيبسط : ميدهد . از بسط به معناى گشايش و وسعت و به اين مناسبت به آنچه پهن مىشود « بِساط » و به زمين وسيع « بَساط » ميگويند .\r\n\r\nتفسير :\r\nپس از آنكه خداوند تحريض بر جهاد نمود و جهاد گاهى با جان است و گاهى با مال بدنبال آن ، مردم را به كارهاى نيك و انفاق در راه خير ميخواند .\r\n « مَنْ ذَا الَّذِي يُقْرِضُ اللَّهَ »  كيست كه در راه خدا و اطاعت او انفاق كند و منظور از اين تعبير « امر » است نه درخواست قرض از روى احتياج آن چنان كه يهود پنداشته‌اند كه خداوند از ما قرض مىكند از روى نادارى و او فقير است و ما بىنياز ! ! بلكه خداوند « انفاق » را قرض ناميد از باب لطف در امر به نيكى و انفاق و از نظر تأكيد در اينكه حتماً پاداش خواهد داشت مانند قرض كه بايد پرداخت شود .\r\n « قَرْضاً حَسَناً »  قرض نيكو و قرض نيكو آنست كه از مال حلال باشد و آن را با منت گذاردن و آزار دادن ضايع نكند . »\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n« واقدى » ميگويد : منظور از « قرض نيكو » اينست كه آن را براى خدا و از روى كمال خرسندى خاطر بدهد .\r\nبعضى گفته‌اند كه در انفاق ، سخت نباشد و با خوش رويى آن را بدهد .\r\nبهتر اينست كه « قرض حسن » را به معناى جامع همه اين معانى دانست زيرا بين اين معانى تنافر و ناسازگارى نيست .\r\n « فَيُضاعِفَهُ لَهُ أَضْعافاً كَثِيرَةً »  يعنى خداوند آن را بيفزايد به آن مقدار كه جز خودش كسى نداند مانند آيه كريمه :  « وَ يُؤْتِ  « 1 »  مِنْ لَدُنْهُ أَجْراً عَظِيماً »  ( ميدهد از طرف خود پاداشى بزرگ ) اين وجه را « حسن » و « سدى » گفته‌اند .\r\nاز امام صادق عليه السلام نقل شده است كه وقتى آيه  « مَنْ جاءَ  « 2 »  بِالْحَسَنَةِ فَلَهُ خَيْرٌ مِنْها »  ( كسى كه كارى نيك انجام دهد پس براى اوست پاداش بهتر از آن ) نازل شد رسول اكرم گفت : پروردگارا بر پاداش خود بيفزا ، پس خداوند اين آيه را فرستاد :  « مَنْ جاءَ بِالْحَسَنَةِ  « 3 »  فَلَهُ عَشْرُ أَمْثالِها »  ( كسى كه كار نيكى انجام دهد خداوند ده برابر آن را پاداش ميدهد ) باز رسول اكرم عرضه داشت خدايا بيفزا : و اين آيات نازل شد :  مَنْ ذَا الَّذِي يُقْرِضُ . . .  و « كثيراً » يعنى آن مقدارى كه بشمار نميآيد و جز خدا كسى اندازه آن را نميداند .\r\n « وَ اللَّهُ يَقْبِضُ وَ يَبْصُطُ »  يعنى خدا گاهى روزى را از بعضى مردم ميگيرد و زندگى را بر آنان سخت ميگرداند ولى بر مردمى ديگر روزى را زياد كرده و به آنان وسعت و گشايش زندگى عنايت مينمايد ( حسن و ابن زيد ) بعضى گفته‌اند يعنى خداوند صدقات را گرفته و پاداش آن را فراوان ميدهد يا در دنيا و به صورت فورى و يا در آخرت و در آينده دور تر و يا در هر دو ( اصم و زجاج ) بعضى ديگر « يقبض » را گرفتن روزى بمرگ كسى و ( يبسط ) را گشايش دادن در روزى ورثهء او معنا كرده‌اند .\r\n\r\n\r\n","description":"","footnote":"\r\n( 1 ) - آيه 40 از سوره نساء\r\n( 2 ) - آيه 84 از سوره قصص\r\n( 3 ) - آيه 60 از سوره انعام\r\n","page_name":" 73 ","page_number":73},
  {"content":"\r\n\r\n « وَ إِلَيْهِ تُرْجَعُونَ »  و بسوى او باز ميگرديد . و اين جمله براى تأكيد در پاداش گرفتن از خدا است . كلبى در سبب نزول آيه ميگويد : رسول اكرم فرمود هر كس صدقه‌اى دهد براى اوست دو برابر آن در بهشت . ابو دحداح انصارى ( كه اسمش عمرو بن دحداح است ) عرض كرد يا رسول اللَّه براى من دو باغ است اگر يكى از آن دو را صدقه دهم براى من دو باغ در بهشت خواهد بود ؟\r\nحضرت فرمود آرى عرض كرد آيا ام الدحداح هم با من خواهد بود ؟\r\nحضرت فرمود آرى عرض كرد آيا دخترم هم با ما خواهد بود ؟ فرمود آرى پس باغ بهتر را در اختيار رسول اكرم قرار داد و اين آيه درباره‌اش نازل گرديد و خداوند در مقابل يك باغ هزاران هزاران پاداش به او داد و جمله  ( أَضْعافاً كَثِيرَةً )  بيان اين مطلب است .\r\nمىگويند وقتى ابو الدحداح باغ را به رسول اكرم داد و بازگشت ديد همسرش ( ام الدحداح ) و دخترش در همان باغى هستند كه برسول اكرم داده بود ابو الدحداح جلو در باغ آمد و بزن و فرزندش گفت من اين باغ را صدقه داده و در برابر آن دو باغ در بهشت گرفته‌ام و شما نيز با من خواهيد بود همسرش گفت خدا مبارك گرداند آنچه داده و آنچه گرفته‌اى پس بيرون آمدند و باغ را به رسول اكرم تسليم نمودند .\r\nحضرت فرمود چه بسيار درخت‌هاى پر ميوه‌اى كه در بهشت براى ابو الدحداح خواهد بود .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\n\r\n[ سوره البقرة ( 2 ) : آيه 246 
  ]\r\nأَ لَمْ تَرَ إِلَى الْمَلَإِ مِنْ بَنِي إِسْرائِيلَ مِنْ بَعْدِ مُوسى إِذْ قالُوا لِنَبِيٍّ لَهُمُ ابْعَثْ لَنا مَلِكاً نُقاتِلْ فِي سَبِيلِ اللَّهِ قالَ هَلْ عَسَيْتُمْ إِنْ كُتِبَ عَلَيْكُمُ الْقِتالُ أَلاَّ تُقاتِلُوا قالُوا وَ ما لَنا أَلاَّ نُقاتِلَ فِي سَبِيلِ اللَّهِ وَ قَدْ أُخْرِجْنا مِنْ دِيارِنا وَ أَبْنائِنا فَلَمَّا كُتِبَ عَلَيْهِمُ الْقِتالُ تَوَلَّوْا إِلاَّ قَلِيلاً مِنْهُمْ وَ اللَّهُ عَلِيمٌ بِالظَّالِمِينَ ( 246 )\r\n« 1 »\r\n\r\nترجمه :\r\nآيا نديدى آن گروه از بنى اسرائيل را كه پس از وفات موسى به پيامبر خويش گفتند پادشاهى ، براى ما برانگيز تا در راه خدا كارزار كنيم پيامبر آنها گفت ممكن است اگر جهاد بر شما فرض شود كارزار نكنيد . گفتند ما كه از ديار و فرزندان خود دور شده‌ايم براى چه جنگ نكنيم . و وقتى جهاد بر آنها واجب شد همه روى از جهاد گرداندند بجز اندكى و خدا به كار و كردار ستمكاران دانا است .\r\n\r\n\r\n","description":"","footnote":"\r\n( 1 ) - سورهء بقره آيهء 246 جزء 2 سورهء 2\r\n","page_name":" 75 ","page_number":75},
  {"content":"\r\n\r\n\r\nبيان آيه 246\r\n\r\nلغت :\r\nالملأ - جماعت اشراف و بزرگان .\r\n\r\nتفسير :\r\nبدنبال بيان موضوع جهاد اينك داستان معروفى را از بنى اسرائيل ذكر مىكند كه در اثر مخالفت و سرپيچى از فرمان جهاد و خانه نشستن چه ، به آنان رسيد تا ديگران راه آنان را پيش نگيرند .\r\n « أَ لَمْ تَرَ إِلَى الْمَلَإِ مِنْ بَنِي إِسْرائِيلَ مِنْ بَعْدِ مُوسى »  اى پيامبر آيا آگاهى و علم تو بداستان آن جمعيت اشراف از بنى اسرائيل نرسيد كه پس از مرگ موسى ،  « إِذْ قالُوا لِنَبِيٍّ لَهُمُ »  به پيامبر خود گفتند .\r\nدر اينكه اين پيامبر چه كسى بوده و نامش چيست سه قول نقل شده است :\r\n1 - « شمعون » و مادر شمعون فرزند نداشت و از خدا درخواست كه به او فرزندى عنايت كند و خدا به او فرزندى داد كه نامش را شمعون نهادند و او شمعون بن صفيه از اولاد لاوى بن يعقوب است ( سدى ) 2 - « يوشع « 1 » بن نون » بن افرائيم بن يوسف بن يعقوب ( قتاده ) 3 - « اشمويل » كه به عربى « اسماعيل » مىشود ( از بيشتر مفسران ) و از امام باقر عليه السلام همين قول سوم نقل شده است .\r\n « ابْعَثْ لَنا مَلِكاً نُقاتِلْ فِي سَبِيلِ اللَّهِ »  ( براى ما پادشاهى برانگيز و قرار بده تا در راه خدا بجنگيم ) درباره سبب اين سؤال و درخواست از پيامبر سه وجه ذكر كرده‌اند :\r\n\r\n\r\n","description":"","footnote":"\r\n( 1 ) - اين قول با توجه به تاريخ صحيح نيست زيرا يوشع بعد از موسى بوده در حالى كه اين داستان در زمان داود صورت گرفته و فاصله زمانى بين داود و بين يوشع زياد است .\r\n","page_name":" 76 ","page_number":76},
  {"content":"\r\n\r\n1 - ستمگران و جباران پس از آنكه بر بنى اسرائيل غلبه يافته و قسمت بيشتر شهر و ديار آنان را گرفتند و فرزندانشان را اسير و خود آنها را ذليل نمودند به سبب اينكه آنان عهد و پيمان خدا را فراموش كرده بودند و گناهان در ميان آنها زياد شده بود و پيامبرى نداشتند پس خداوند « اشمويل » پيامبر را براى آنان فرستاد ، آنان به او گفتند اگر راست مىگويى براى ما پادشاهى برانگيز تا در راه خدا بجنگيم و اين نشانه نبوت و پيامبرى تو است ( ربيع و كلبى ) 2 - آنان ميخواستند با « عمالقه » جنگ كنند پس درخواست پادشاهى ، كردند كه امير آنان شود و در سايه قدرت او كليه آنان متحد و حالشان منظم گردد و در جنگ با دشمن پيروز شوند ( سدى ) 3 - خداوند « اشموئيل » پيامبر را براى اينان فرستاد و چهل سال به بهترين صورت گذراندند تا مسئله جالوت و عمالقه پيش آمد و اينان به اشموئيل گفتند كه براى ما پادشاهى برگزين . . . ( وهب ) ابو عبد اللَّه ميگويد « ملك » در اين زمان به كسى ميگفتند كه لشگر را مىبرد ( باصطلاح امير لشكر ) و پيامبر ، كارش را برپا مىداشت و از طرف خدا و بوسيله وحى او را آگاه مىساخت ( از جريان و عواقب كارها ) .\r\n « قالَ هَلْ عَسَيْتُمْ إِنْ كُتِبَ عَلَيْكُمُ الْقِتالُ »  پيامبر در مقابل درخواست آنان گفت اگر جنگ بر شما واجب و فرض شود شايد  « أَلَّا تُقاتِلُوا »  جنگ نكنيد و به آنچه هم اكنون مىگوييد وفا ننمائيد . منظور پيامبر از اين بيان ، بدست آوردن در فهميدن مقدار علاقه و حرص آنان به جنگ بود و نيز اين خود بمنزله گرفتن عهد و پيمان از آنان بود و معناى « عسيتم » « قاربتم » نزديك شديد و معناى « عسيت ان افعل كذا » اينست كه نزديك شدم به آن كار .\r\n « قالُوا وَ ما لَنا أَلَّا نُقاتِلَ فِي سَبِيلِ اللَّهِ »  اين جمعيت گفتند چيست براى ما در جنگ نكردن ( يعنى چه علت دارد كه جنگ نكنيم ) .\r\nبعضى كلمه « ما » را به معناى « نفى » گرفته و چنين معنا ميكنند « و نيست براى ما\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nترك جنگ »  وَ قَدْ أُخْرِجْنا  بيرون شديم يعنى بعضى از ما بيرون شديم كه لفظ عام است ولى مقصود « خاص » مىباشد .\r\n « مِنْ دِيارِنا وَ أَبْنائِنا »  از شهرها و فرزندان‌مان و اين بيرون شدن به صورت اسارت و جبر و ناچارى بود كه در محيط ما پديد آمده يعنى اينان به پيامبرشان گفتند ما وقتى ، به جنگ علاقه نداريم كه عزيز و محترم در ميان فاميل خود باشيم و دشمن ، بر ما چيره نباشد اما حالا كه كار به اين صورت درآمده و ما ذليل شده‌ايم چاره‌اى جز جنگ نيست .\r\n « فَلَمَّا كُتِبَ عَلَيْهِمُ الْقِتالُ »  در اينجا تقدير و حذفى شده كه مضمونش اينست پس از اين درخواست ، خداوند ، آنچه آنها ميخواستند اجابت كرد و اميرى براى آنان انتخاب شد ولى وقتى جنگ پيش آمد و واجب شد  « تَوَلَّوْا »  پشت كردند و از آن ، رو گردان شده و فرمان خدا را به هيچ گرفتند .\r\n « إِلَّا قَلِيلًا مِنْهُمْ »  جز عده اندكى از ايشان و اينان همان كسانى بودند كه از نهر گذشتند كه بعداً بيان خواهيم كرد .\r\n « وَ اللَّهُ عَلِيمٌ بِالظَّالِمِينَ »  - خداوند به ستمكاران آگاه است : اين جمله تهديد است براى كسانى كه از جنگ شانه خالى كردند زيرا اينان در اثر اين گناه به خود ستم كردند .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\n[ سوره البقرة ( 2 ) : آيه 247 
  ]\r\nوَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً قالُوا أَنَّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ قالَ إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ وَ اللَّهُ يُؤْتِي مُلْكَهُ مَنْ يَشاءُ وَ اللَّهُ واسِعٌ عَلِيمٌ ( 247 )\r\n« 1 »\r\n\r\nترجمه :\r\nپيامبرشان به آنها گفت : خدا ، طالوت را بپادشاهى شما نصب كرد گفتند از كجا او را بر ما پادشاهى رواست در صورتى كه ما بپادشاهى از او سزاوارتريم و او را مال فراوان و وسيع نيست ( آن پيامبر در جواب ) گفت : خدا او را برگزيد از بين شما و او را در علم و جسم فزونى بخشيد و خدا ملك خود را بهر كه خواهد بخشد كه او وسعت دهنده و دانا است .\r\n\r\n\r\n","description":"","footnote":"\r\n( 1 ) - سوره بقره آيهء 247 جزء 2 سوره 2\r\n","page_name":" 79 ","page_number":79},
  {"content":"\r\n\r\n\r\nبيان آيه 247\r\n\r\nشرح لغات :\r\nاصطفاه - برانگيخت و آن را اختيار كرد و اصل كلمه « صفى » است كه باصطلاح به باب « افتعال » رفته و اصتفى شده و روى قاعده ادبى « تا » به « طاء » تبديل شده است .\r\nبسطة - برترى و فضيلت در جسم و مال .\r\n\r\nتفسير :\r\n « وَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً »  پيامبرشان به آنان گفت خداوند طالوت را بپادشاهى شما برانگيخت ، و طالوت از فرزندان « بنيامين بن يعقوب » بود و به او « طالوت » ميگفتند از نظر طول قامت و شغل او بعقيده بعضى « سقائى » و بعقيده ديگر « دباغى » بوده است .\r\nو چون نبوت در نسل لاوى بن يعقوب و پادشاهى در فرزندان « يهودا » بن يعقوب و بقولى در نسل يوسف بن يعقوب بود لذا او نه از اولاد پيامبر و نه از دودمان سلطنت بود .\r\nمجاهد ميگويد مقصود از كلمه « ملك » در اين آيات « امير لشكر » است و بعضى معتقدند كه خداوند مقام پيامبرى را نيز به او عنايت كرد پس از آنكه او را ملك و امير قرار داد .\r\n « قالُوا أَنَّى يَكُونُ لَهُ الْمُلْكُ عَلَيْنا وَ نَحْنُ أَحَقُّ بِالْمُلْكِ مِنْهُ وَ لَمْ يُؤْتَ سَعَةً مِنَ الْمالِ »  آنان در پاسخ آن پيامبر گفتند از كجا او را پادشاهى بر ما رواست در صورتى كه ما سزاوارتر از او بپادشاهى هستيم و او را مال فراوانى نيست .\r\nاولين اعتراض آنان به پادشاهى او اين بوده كه ميگفتند او نه از فرزندان انبياء و نه از خاندان سلاطين است و اعتراض دوم ، اينكه او مال و ثروت فراوانى ندارد و\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nپادشاه و امير بايد ثروتى بيش از آنچه ديگران دارند داشته باشد تا غلامان زيادى خريده و دارا باشد . بعضى گفته‌اند مراد اينست كه او آن قدر ثروت ندارد كه جبران نقص و حقارتى كه از نظر نسب در او هست ( كه از خاندان نبوت و سلطنت نيست ) بنمايد .\r\nلذا خداوند به آنها ميفهماند كه او داناتر است از ايشان به آنچه حكمت و مصلحت اقتضا مىكند و هدف از رياست و سلطنت ، علم و شجاعت است و اين مطلب را خداوند از زبان پيامبرشان بيان مىكند .\r\n « قالَ إِنَّ اللَّهَ اصْطَفاهُ عَلَيْكُمْ »  - خداوند او را بر شما برگزيد و انتخاب كرد ( از ابن عباس ) .\r\n « وَ زادَهُ بَسْطَةً فِي الْعِلْمِ وَ الْجِسْمِ »  - و افزود در وسعت و گسترش علم و جسم و او اعلم و داناتر بنى اسرائيل بود در زمان خودش و همچنين او زيباترين ، كاملترين ، تنومندترين و قويترين فرد از بنى اسرائيل بود .\r\n « وَ اللَّهُ يُؤْتِي مُلْكَهُ مَنْ يَشاءُ »  - خدا سلطنت و قدرت را بهر كس بخواهد ميدهد يعنى به او اعتراض مكنيد كه او از خاندان نبوت و سلطنت نيست زيرا خداوند بهر كس صلاح بداند سلطنت و قدرت ميدهد .  « وَ اللَّهُ واسِعٌ عَلِيمٌ »  - در معناى « واسع » سه وجه گفته شده است :\r\n1 - خداوند « واسع الفضل » است يعنى فضل و رحمت او وسيع است و كلمه « فضل » حذف شده مانند اينكه ميگويند فلانى بزرگ است يعنى بزرگ قدر مىباشد .\r\n2 - كلمه « واسع » به معناى « موسع » « وسعت دهنده » مىباشد همانطور كه « اليم » به معناى ( مولم ) و سميع به معناى ( مسمع ) آمده است .\r\n3 - معناى « واسع » اينست كه او « ذو سعه » و داراى وسعت مىباشد مانند آيه كريمهء  ( عِيشَةٍ راضِيَةٍ )  يعنى زندگى داراى خوشى و خرسندى .\r\nدر آخر آيه « عليم » به معناى دانا است كه خدا ميداند چه كسى سزاوار است كه به او برترى و قدرت دهد از نظر مصلحت مردم و يا از نظر آزمايش و امتحان .\r\nكلمه « ملكه » ( پادشاهيش ) كه پادشاهى اضافه و نسبت به خدا يافته بيان كننده\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاين مطلب است كه ممكن است سلطنت ، گاهى الهى باشد و آن در صورتى است كه خداوند براى تدبير امور مردم كسى را برگزيند و اين منصب را به او دهد و آلات و اسباب سلطنت را برايش فراهم سازد و نيز مردم را به اطاعت از او فرمان دهد در اين صورت ميگويند كه سلطنت او از طرف خداست زيرا تصرف و حكمرانى اين فرد باذن و اجازه خدا صورت گرفته است البته تعيين و برانگيختن اين نوع پادشاهان با بعثت و برانگيختن پيامبران فرق دارد ( و اين دو مقام يكى مادى و دنيوى و ديگرى معنوى و اخروى است ) .\r\n\r\nدو نكته :\r\nاز اين آيات ضمناً دو نكته استفاده مىشود :\r\n1 - سلطنت لازم نيست كه ارثى باشد و شرط سلطان اين نيست كه بايد از خاندان سلطنت باشد بلكه كسى را كه خدا ميداند سودمند به حال مردم و داراى مصلحت اجتماعى است به اين مقام منصوب مىكند اگر چه از دودمان سلطنت نباشد .\r\n2 - پيشوا بايد اعلم و اكمل و افضل از مردم ديگر و از نظر شجاعت و فضيلت سرآمد ديگران باشد تا شايسته اين مقام گردد و لذا خداوند علت انتخاب و تقديم طالوت را همين جنبهء « اعلم و اقوى » بودن او معرفى مىكند .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\n[ سوره البقرة ( 2 ) : آيه 248 
  ]\r\nوَ قالَ لَهُمْ نَبِيُّهُمْ إِنَّ آيَةَ مُلْكِهِ أَنْ يَأْتِيَكُمُ التَّابُوتُ فِيهِ سَكِينَةٌ مِنْ رَبِّكُمْ وَ بَقِيَّةٌ مِمَّا تَرَكَ آلُ مُوسى وَ آلُ هارُونَ تَحْمِلُهُ الْمَلائِكَةُ إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ ( 248 )\r\n« 1 »\r\n\r\nترجمه :\r\nپيامبرشان به آنها گفت : نشان و علامت پادشاهى او اينست كه ميآورد براى شما تابوتى را ( صندوق ) كه آرامشى از پروردگارتان و باقيمانده‌اى از آنچه خاندان موسى و هارون واگذاشته‌اند در آنست و ملائكه آن را بدوش برند كه در آن آيت و نشانه‌اى است براى شما اگر مؤمن باشيد .\r\n\r\n\r\n","description":"","footnote":"\r\n( 1 ) سوره بقره آيه 248 جزء 2 سوره 2\r\n","page_name":" 83 ","page_number":83},
  {"content":"\r\n\r\n\r\nبيان آيه 248\r\n\r\nشرح لغات :\r\nتابوت : ( صندوق ) لغت بيشتر مردم عرب است و « تابوه » لغت انصار .\r\nسكينة - آرامش و از ماده « سكون » گرفته شده است .\r\n\r\nتفسير :\r\n وَ قالَ لَهُمْ نَبِيُّهُمْ إِنَّ آيَةَ مُلْكِهِ  : ( پيامبرشان به آنان گفت ) علامت و نشانه كسى را كه خداوند او را پادشاه شما نموده و دليل بر پادشاهىاش اينست كه :\r\n أَنْ يَأْتِيَكُمُ التَّابُوتُ  : ( اينست كه بياورد براى شما صندوقى را ) اين قسمت از آيه ، دليل است بر اينكه آنان به پيامبرشان گفته‌اند اگر پادشاهى او بدستور خدا و از طرف اوست بايد نشانه‌اى كه گواه درستى او باشد بياورد و از اين جهت پاسخ بالا به آنها داده شد .\r\n\r\nداستان تابوت :\r\nعلى بن ابراهيم در تفسيرش از امام محمد باقر عليه السلام نقل كرده است كه آن حضرت فرمود : مراد از « تابوت » آن صندوقى است كه خداوند براى مادر موسى فرستاد كه موسى را در آن گذاشت و به دريا انداخت و اين تابوت نزد بنى اسرائيل بسيار محترم و با ارزش بود و بدان تبرك مىجستند تا وقتى مرگ موسى فرا رسيد و آن حضرت لوح‌هاى تورات و زره و آنچه از آثار نبوت داشت در آن گذاشت و بهنگام وصيت آن را به يوشع بن نون سپرد .\r\nتا وقتى اين تابوت در دست بنى اسرائيل بود از عزت و عظمت برخوردار بودند ولى به علت بىاعتنا شدن آنان نسبت به تابوت تا آنجا كه بچه‌ها در كوچه با آن بازى ميكردند ، خداوند تابوت را از آنها گرفت .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبنى اسرائيل وقتى از پيامبر خود درخواست كردند كه براى آنان پادشاه و اميرى تعيين كند خدا طالوت را برايشان فرستاد و تابوت را به آنها بازگرداند .\r\nبعضى گفته‌اند كه آن تابوت در دست عمالقه بود كه از دشمنان بنى اسرائيل بودند و چون امور بنى اسرائيل دچار هرج و مرج شد و عمالقه بر آنان غالب و چيره شدند مصيبت‌هايى بر سرشان آوردند و خداوند تابوت را از عمالقه گرفت و به بنى اسرائيل برگردانيد و فرشتگان آن را حمل نمودند ( ابن عباس - وهب ) و همين مطلب از امام صادق عليه السلام نيز نقل شده است .\r\nبعضى گفته‌اند اين تابوت همان صندوقى بود كه خداوند براى حضرت آدم فرستاد و صورتهاى پيامبران در آن بود و فرزندان آدم يكى پس از ديگرى آن را به ارث مىبردند تا بدست بنى اسرائيل رسيد و آنان بوسيله آن بر دشمنان خويش غالب مىشدند .\r\nقتاده ميگويد : يوشع بن نون آن تابوت را در بيابان « تيه » گذاشت و فرشتگان آن را براى بنى اسرائيل حمل نمودند . « 1 »  فِيهِ سَكِينَةٌ مِنْ رَبِّكُمْ  : كه در آن آرامشى از پروردگارتان بود . اين آرامش بقولى مربوط به خود تابوت و بقولى مربوط به آنچه در تابوت وجود داشت بوده است .\r\nدر اينكه مراد از سكينه و آرامشى كه در آن صندوق بوده چيست ؟ وجوهى بيان شده است كه يكى از آنها اينست كه در آن آيت و نشانه‌اى از قدرت حق بود كه دل‌ها بهنگام گرفتارى از آن آرامش مىيافت . « 2 »\r\n\r\n\r\n","description":"","footnote":"\r\n( 1 ) - در اينجا مؤلف دربارهء اندازه و جنس آن صندوق مطالبى دارد كه چون زياد مهم و مفيد نيست ترجمه نشد .\r\n( 2 ) - نيز از نقل وجوه ديگر صرف نظر شد . در اينجا بد نيست به آنچه صاحب تفسير آلاء الرحمن درباره  « فِيهِ سَكِينَةٌ مِنْ رَبِّكُمْ »  ( در آن آرامشى است از پروردگار شما ) نوشته اشاره كنيم . ايشان ميگويد همانطور كه رسم است پرچم را پيشاپيش لشكر حركت ميدهند و ديدن پرچم مايه دل گرمى سپاه و نشانه قدرت آنهاست اين صندوق چنين وصفى را داشته و پيشاپيش بنى اسرائيل حركت داده ميشده است و ديدن آن ، سبب آرامش و اطمينان آن مردم بوده است . ( مترجم )\r\n","page_name":" 85 ","page_number":85},
  {"content":"\r\n\r\nو  بَقِيَّةٌ مِمَّا تَرَكَ آلُ مُوسى وَ آلُ هارُونَ  : و باقيمانده‌اى از آنچه آل موسى و هارون واگذاشته‌اند ( در آن بود ) و درباره تعيين اين باقيمانده از خاندان موسى و هارون اقوالى گفته شده است از اينقرار :\r\n1 - عصاى موسى و پاره‌هايى از الواح تورات ( از ابن عباس - قتاده ) و از امام صادق عليه السلام نيز همين مطلب نقل شده است .\r\n2 - تورات و مقدارى از لباسهاى حضرت موسى ( حسن ) .\r\n3 - دو لوح از تورات و مقدارى از « منّ » كه بر بنى اسرائيل فرود ميآمد و كفش‌هاى موسى و عمامهء هارون و عصاى او .\r\nاينها گفتار مفسرين دربارهء تعيين مقصود از « سكينه » و « بقيه . . . » بود اما ظاهر اينست كه مراد از « سكينه » همان آرامش و اطمينانى است كه خداوند در آن قرار داده بود و بنى اسرائيل بدان آرام ميگرفتند .\r\nو مراد از « بقيه . . . » ممكن است باقيمانده از دانش‌ها يا چيزهايى از نشانه‌هاى پيامبران يا هر دو آنها باشد .\r\nبعضى گفته‌اند كه مقصود از « آل موسى و آل هارون » خود موسى و هارون است و عرب اين رسم را دارد كه گاهى : آل فلان ميگويد مقصودش خود اوست .\r\n « تَحْمِلُهُ الْمَلائِكَةُ »  ملائكه آن را حمل ميكردند و در معناى حمل ملائكه اقوالى است از اينقرار :\r\n1 - فرشتگان آن را بين زمين و آسمان بر دوش گرفتند كه بنى اسرائيل عياناً ديدند ( از ابن عباس - حسن ) 2 - دشمنان بنى اسرائيل وقتى كه بر آنان مسلط شدند آن صندوق را برده و در بتخانه خويش گذاشتند صبح كه رفتند ديدند تمام بتهايشان واژگون شده است با ديدن آن وضع ، صندوق را از بتخانه بيرون برده و در گوشه‌اى از شهر گذاردند ولى گرفتارى هاى پى در پى و مختلف مانند ابتلاء به و با و بيمارىهاى ديگر و مرگ و ميرى كه در ميان آنان شيوع يافت آنها را به اين فكر انداخت كه صندوق را به بنى اسرائيل باز\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nگردانند لذا آن را روى چرخى قرار داده و به دو گاو بستند در اين هنگام فرشتگان آن را رانده به بنى اسرائيل رسانيدند بنا بر اين ، معناى حمل ملائكه اينست كه آن را راندند همانطور كه وقتى كسى بگويد من اثاث خودم را بفلان محل خواهم برد معنايش اين نيست كه آن را بدوش گرفته و ببرد بلكه اگر آن را با وسائلى حمل كند و بدان شهر رساند باز آنچه گفته صحيح بوده است .\r\n « إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ »  و در آن يعنى بازگشت تابوت نشانه‌ايست براى شما اگر مؤمن باشيد ، اگر تصديق كننده باشيد ( يعنى اگر بپذيريد ) كه خداوند طالوت را امير شما قرار داده است و كلمهء « مؤمن » به معناى ايمان آورده به خدا نميتواند باشد زيرا آنان وقتى چنين سخنانى ميگفتند و رد قول پيامبرشان را ميكردند كافر بودند .\r\nو بعضى گفته‌اند معناى « اگر مؤمن باشيد » اينست كه مؤمن باشيد آن چنان كه خود مىپنداريد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\n[ سوره البقرة ( 2 ) : آيه 249 
  ]\r\nفَلَمَّا فَصَلَ طالُوتُ بِالْجُنُودِ قالَ إِنَّ اللَّهَ مُبْتَلِيكُمْ بِنَهَرٍ فَمَنْ شَرِبَ مِنْهُ فَلَيْسَ مِنِّي وَ مَنْ لَمْ يَطْعَمْهُ فَإِنَّهُ مِنِّي إِلاَّ مَنِ اغْتَرَفَ غُرْفَةً بِيَدِهِ فَشَرِبُوا مِنْهُ إِلاَّ قَلِيلاً مِنْهُمْ فَلَمَّا جاوَزَهُ هُوَ وَ الَّذِينَ آمَنُوا مَعَهُ قالُوا لا طاقَةَ لَنَا الْيَوْمَ بِجالُوتَ وَ جُنُودِهِ قالَ الَّذِينَ يَظُنُّونَ أَنَّهُمْ مُلاقُوا اللَّهِ كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَ اللَّهُ مَعَ الصَّابِرِينَ ( 249 )\r\n« 1 »\r\n\r\nترجمه :\r\nپس همين كه طالوت لشگر را بيرون برد گفت : خدا شما را بنهر آبى آزمايش مىكند هر كس از آن نوشد از من نيست و هر كس از آن نچشد از من است مگر آن كس كه با دست خويش ، كفى بردارد پس همه ( آن سپاه ) آشاميدند بجز عده كمى از آنها ، و همين كه او با كسانى كه ايمان آورده بودند از جوى گذشتند ، گفتند : امروز ما را طاقت جالوت و سپاهيان او نيست آنها كه به لقاء پروردگار يقين داشتند گفتند : بسيار شده كه گروهى اندك بخواست خدا بر سپاهى بسيار ، غلبه يافته و خدا يار و كمك صابران است .\r\n\r\n\r\n","description":"","footnote":"\r\n( 1 ) - سوره بقره آيه 249 جزء 2 سوره 2\r\n","page_name":" 88 ","page_number":88},
  {"content":"\r\n\r\n\r\nبيان آيه 249\r\n\r\nشرح لغات :\r\nفصل : جدا كرد از فصل ، به معناى قطع و جدا كردن و « فصل بالجنود » يعنى لشكر را از مركز و محلشان جدا كرد و برد و در مورد از شير گرفتن بچه نيز كلمه « فصل » به كار ميرود .\r\nجنود : جمع جند ( لشكر ) و اصل معناى آن زمين سخت صاحب سنگ است ولى بعداً بهر اجتماع نيرومند اطلاق شد .\r\nلم يطعمه : نچشد .\r\nاغترف : برگيرد - بردارد . با دست برگيرد .\r\nغرفة : كفى و مشتى .\r\nجاوزه : گذشتند و عبور كردند و اجازه از همين ماده به معناى گذراندن است و مجاز هم آنست كه از اصل بموارد استعمال گذشته است و « تجاوز » به معناى عفو ، گذشت از گناه با عفو و بخشش و به معناى « ظلم » گذشتن از حدود و مقررات است .\r\nطاقة : قوه و نيرو .\r\nفئة : جمعيت و دسته‌اى از مردم . جمع آن « فئون و فئات » است .\r\n\r\nتفسير :\r\n « فَلَمَّا فَصَلَ طالُوتُ بِالْجُنُودِ »  : در اين جمله حذفى شده و بقيه جمله بدان دلالت دارد و آن حذف اينست كه در پاسخ درخواست آنان ، اميرى معين شد و تابوت را با همان صفت و خصوصيت كه به آنها قول داده شده بود آورد و آن امير همان طالوت بود و طالوت آنها را از مكانشان خارج كرد و به راه انداخت .\r\nدر تعداد اين لشكر رقم‌هايى ذكر شده است :\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n1 - هشتاد هزار ( سدى ) 2 - هفتاد هزار ( مقاتل ) علت اين جمعيت زياد آن بود كه وقتى تابوت را ديدند همه يقين كردند كه پيروز خواهند شد .\r\n « قالَ إِنَّ اللَّهَ مُبْتَلِيكُمْ بِنَهَرٍ »  : خداوند آزمايش كننده است شما را به نهرى :\r\nمعنا و هدف آزمايش اينجا جدا كردن راستگو از دروغگو است .\r\nعلت اينكه آزمايش اينان بدين صورت شد اين بود كه آنان از كمى آب شكايت داشتند و مىترسيدند كه از تشنگى تلف شوند ( از وهب ) .\r\nبعضى گفته‌اند آنان چنين امتحان شدند تا در اثر صبر و شكيبايى ثواب و پاداش بيشترى بدست آورند و سزاوار پيروزى بر دشمن گردند و نيز عادت كنند بر اين تحمل و صبر بر مشكلات تا بهنگام جنگ ثابت قدم باشند و فرار نكنند .\r\nدر تعيين اين نهر ، كه بدان امتحان شدند دو قول است :\r\n1 - نهرى بوده است بين اردن و فلسطين ( از قتاده و ربيع ) 2 - نهر فلسطين ( از ابن عباس و سدى )  « فَمَنْ شَرِبَ مِنْهُ فَلَيْسَ مِنِّي »  هر كس از آن نهر يعنى از آب آن نهر بياشامد از من نيست يعنى از اهل ولايت من و از دوستان و پيروان من نيست .\r\n « وَ مَنْ لَمْ يَطْعَمْهُ فَإِنَّهُ مِنِّي »  - و هر كس از آن نچشد و از آن آب نخورد پس او از من است يعنى از دوستان و ياران من است و ريشه اين كلمه « طعم » به معناى چشيدن است نه « طعام » .\r\n « إِلَّا مَنِ اغْتَرَفَ غُرْفَةً بِيَدِهِ »  جز كسى كه يك بار آب با مشت و دست خود برگيرد و بياشامد .\r\n « فَشَرِبُوا مِنْهُ إِلَّا قَلِيلًا مِنْهُمْ »  همه بيش از يك مشت آشاميدند جز عده كمى .\r\nميگويند كسانى كه فقط يك مشت آشاميدند سيصد و چندى بودند ( از حسن و قتاده و جماعتى ) و بعضى آنها را چهار هزار نفر دانسته‌اند در مقابل هفتاد و شش هزار نفر\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nكه فرمان نبردند و آشاميدند ولى همين چهار هزار نفر هم دچار نفاق و سرپيچى از فرمان طالوت شدند بجز سيصد و چندى ( از سدى ) مىگويند كسانى كه از آن آب زياد نوشيدند تشنه شدند و كسانى كه كم نوشيده بودند سيراب شده و تشنگى آنان بر طرف شده بود .\r\nبا اين امتحان ، طالوت كسانى را كه از دستورش سرپيچى كرده و اطاعت نكرده بودند عقب زد و كسانى را كه اطاعت كرده بودند با خود برد .\r\n « فَلَمَّا جاوَزَهُ هُوَ وَ الَّذِينَ آمَنُوا مَعَهُ »  وقتى طالوت با كسانى كه به او ايمان آورده بودند از نهر گذشتند .\r\nاز « براء بن عازب و قتاده و حسن » نقل شده كه با طالوت فقط مؤمنان كه بعدد اصحاب بدر بودند گذشتند . ولى ابن عباس و سدى مىگويند مؤمنان و كافران از نهر عبور كردند ولى كافران جدا شدند و مؤمنان باقى ماندند به همان عدد اصحاب بدر و اين قول ، اقوى است زيرا تعبير قرآن اينست  « فَلَمَّا جاوَزَهُ هُوَ وَ الَّذِينَ آمَنُوا مَعَهُ »  پس از آنكه طالوت و مردم از نهر گذشتند و ديدند زيادى لشكر دشمن را ،  « قالُوا لا طاقَةَ لَنَا الْيَوْمَ بِجالُوتَ وَ جُنُودِهِ »  گفتند يعنى همان كسانى كه نافرمانى كرده بودند ( و اين دليل صحت قول دوم است كه گفتيم ) ما را طاقت مقابله و نبرد با اين لشكر نيست ولى مؤمنين كه به تعداد اصحاب بدر بودند گفتند :\r\n « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ »  چه بسيار جمعيت كمى كه پيروز شد باذن خدا بر جمعيت بسيارى .\r\nابو القاسم بلخى ميگويد : ممكن است همه آنها مؤمنين و اطاعت كننده‌گان از طالوت بودند ولى از نظر درجه يقين و ايمان با هم اختلاف داشته و بعضى قوى و جمعى ضعيف بودند و اين سخن كسانى بود كه ايمان راسخ و قوى داشتند .\r\n « قالَ الَّذِينَ يَظُنُّونَ أَنَّهُمْ مُلاقُوا اللَّهِ »  از مؤمنان ثابت قدم اين چنين تعبير شده است « كسانى كه ميدانند آنان خدا را مىبينند » و ملاقات و ديدار خدا يعنى بازگشت بسوى او و پاداش يعنى كسانى كه ميدانند كه بسوى خدا و پاداش او خواهند رفت . در\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمعناى كلمه « يظنون » سه قول است :\r\n1 - يقين دارند ( از سدى ) 2 - حديث نفس ميكنند و با خود ميگويند و حديث نفس گاهى با شك است و گاهى با يقين ولى بيشتر مورد استعمال ماده « ظن » در موارد شك است .\r\n3 - گمان دارند كه در اين جنگ ، خدا را ملاقات ميكنند يعنى كشته ميشوند .\r\n « وَ اللَّهُ مَعَ الصَّابِرِينَ »  و خدا با صابران است در كمك دادن به آنها بر دشمنانشان .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n\r\n[ سوره البقرة ( 2 ) : آيات 250 تا 251 
  ]\r\nوَ لَمَّا بَرَزُوا لِجالُوتَ وَ جُنُودِهِ قالُوا رَبَّنا أَفْرِغْ عَلَيْنا صَبْراً وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ ( 250 ) فَهَزَمُوهُمْ بِإِذْنِ اللَّهِ وَ قَتَلَ داوُدُ جالُوتَ وَ آتاهُ اللَّهُ الْمُلْكَ وَ الْحِكْمَةَ وَ عَلَّمَهُ مِمَّا يَشاءُ وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ وَ لكِنَّ اللَّهَ ذُو فَضْلٍ عَلَى الْعالَمِينَ ( 251 )\r\n« 1 »\r\n\r\nترجمه :\r\nو چون با جالوت و سپاهيانش روبرو شدند گفتند : پروردگارا بما صبر ده و قدم‌هايمان را استوار نما و ما را بر گروه كافران پيروز فرما .\r\nپس بخواست خدا آنها را شكست دادند و داود جالوت را كشت و خدايش پادشاهى و حكمت عطا فرمود و از آنچه ميخواست به او آموخت و اگر خدا بعض مردم را بسبب بعض ديگر دفع نميكرد زمين فاسد مىشد ولى خدا صاحب فضل و كرم بر همه مردم است .\r\n\r\n\r\n","description":"","footnote":"\r\n( 1 ) - سوره بقره آيه 250 و 251 جزء 2 سوره 2\r\n","page_name":" 93 ","page_number":93},
  {"content":"\r\n\r\n\r\nبيان آيه 250\r\n\r\nشرح لغات :\r\nبرزوا - اصل بروز به معناى ظهور است و برزوا يعنى آشكار و ظاهر شدند .\r\nافرغ - بده و اصل فراغ به معناى خالى بودن است و « افراغ » ريختن چيزيست مايع در ظرفى خالى .\r\nثبت - پايدار كن و تثبيت ، چيزى را در جايش قرار دادن است .\r\n\r\nتفسير :\r\n « وَ لَمَّا بَرَزُوا لِجالُوتَ وَ جُنُودِهِ »  وقتى طالوت و مؤمنان با او ظاهر شدند براى جنگ با جالوت و لشكريانش ،  « قالُوا رَبَّنا أَفْرِغْ عَلَيْنا صَبْراً »  گفتند بده بما صبر يعنى توفيق صبر و بردبارى در جهاد بما عنايت فرما .\r\n « وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ »  بما توفيق پايدارى عنايت فرما و ما را در جهاد با قوم جالوت كمك نما .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n\r\nبيان آيه 251\r\n\r\nلغت :\r\n« فهزموهم » شكست دادند ايشان را . از « هزم » به معناى « دفع » است .\r\n\r\nتفسير :\r\nدر اين آيات دنباله داستان بيان شده است و در اينجا جمله‌اى حذف شده است كه خداوند دعاى آنان را اجابت كرد و آنان را بر دشمن پيروز نمود و معناى  « فَهَزَمُوهُمْ »  اينست كه مقدمات گريز آنان را فراهم نمودند و كارى كردند كه آنان را به عقب نشينى و فرار واداشتند .\r\n « بِإِذْنِ اللَّهِ »  يعنى به امر و فرمان خدا .\r\n « وَ قَتَلَ داوُدُ جالُوتَ »  داود جالوت را كشت .\r\n\r\nداستان :\r\nداستان داود آن چنان كه على بن ابراهيم بن هاشم از امام صادق عليه السلام نقل كرده اينست كه خداوند به پيامبر آنان وحى كرد كه جالوت را كسى مىكشد كه زره موسى بر اندام او مناسب باشد و او يكى از فرزندان « لاوى بن يعقوب » و اسمش « داود » است و پدر داود ( ايشا ) ده پسر داشت كه داود كوچكتر از همه بود وقتى خداوند طالوت را براى بنى اسرائيل برانگيخت و آنان را براى جنگ با جالوت جمع آورى كرد فرستاده شد اين طالوت بسوى پدر داود ( ايشا ) و به او گفت پسرانت را حاضر كن وقتى همه حاضر شدند يك يك آنها را خواست و زره موسى را بر آنها پوشاند بر بعضى بلند و بر بعضى كوتاه بود به ( ايشا ) گفت آيا پسر ديگرى هم دارى كه نيامده باشد گفت آرى كوچكترين فرزندم را براى چراندن گوسفند بصحرا فرستاده‌ام گفت او را حاضر كن پدر داود كسى را فرستاد و داود را از صحرا خواست داود برگشت و با خود فلاخن داشت\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nدر بين راه كه ميآمد سه عدد سنگ از راه برداشت و در تركش انداخت طالوت آن زره را به داود پوشاند ، درست به اندازه او بود . داود پوشيد و آمد در برابر جالوت در حالى كه جالوت سوار فيل بود و تاجى بر سر داشت و در پيشانىاش ياقوتى بود كه ميدرخشيد و لشكريانش هم در برابرش صف كشيده بودند .\r\nداود سنگى به ميمنه و قسمت راست لشكر جالوت انداخت و به آنها خورد و گريختند سنگ دوم را بجانب ميسره و قسمت چپ لشكر انداخت به آنان نيز اصابت كرد و فرار كردند سنگ سوم را به جانب خود جالوت پرتاب كرد به پيشانى جالوت خورد و تا مغزش فرو رفت و جسد بىجانش روى زمين قرار گرفت .\r\nبعضى گفته‌اند كه جالوت براى قضاى حاجت بيرون آمد كه داود بجانب او سنگى با فلاخن انداخت و آن سنگ بين دو چشم جالوت خورد و از پشت سرش بيرون آمد و نيز بر بسيارى از لشكريان سنگ خورد و آنان را كشت و جمعيت فرار كردند ( از وهب و بسيارى از مفسران )  « وَ آتاهُ اللَّهُ الْمُلْكَ وَ الْحِكْمَةَ »  و خدا هفت سال پس از كشته شدن جالوت به او سلطنت و قدرت داد ( از ضحاك ) و نيز خداوند به او مقام نبوت را عنايت فرمود در حالى كه قبل از كشتن جالوت ، نبى نبود پس خداوند دو مقام نبوت و سلطنت در يك شخص جمع كرده و بهنگام مرگ طالوت ، داراى هر دو منصب شد زيرا كسى كه مقام نبوت و پيامبرى ندارد نميتواند رياست و فرمانروايى بر پيامبر داشته باشد چون پيامبر جز به حق سخن نميگويد و خبر نميدهد و به ظاهر و باطن او اعتماد و اطمينان هست و بر غير پيامبر چنين اعتمادى نيست ( از حسن ) بعضى ميگويند جائز است شخص عادى كه مقام نبوت را ندارد رياست كند با وجود پيامبر ولى به اين شرط كه بامر و مشورت و دستور پيامبر كار كند .\r\n « وَ عَلَّمَهُ مِمَّا يَشاءُ »  خداوند مسائل مربوط بامور دين و آنچه ميخواست از امور مربوط به دنيا مانند زره ساختن به او آموخت پس آهن براى او مانند شمع نرم ميشد بعضى معتقدند كه منظور از جمله  « عَلَّمَهُ مِمَّا يَشاءُ »  ياد دادن زبور و حكومت بين مردم و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nسخن پرنده و مورچه بود و بعضى ديگر گفته‌اند كه مراد از آن « صداى خوش و خوبى بود » كه خدا به او عنايت نمود .  « وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ »  و اگر خدا بعض مردم را به سبب بعض ديگر دفع نميكرد زمين فاسد مىشد .\r\nدر تفسير و بيان اين آيه سه وجه گفته شده است :\r\n1 - اگر خدا شر كفار را بدست سپاه اسلام دفع و رد نميكرد ، كفار غالب شده و شهرها را خراب ميكردند ( از ابن عباس و مجاهد ) 2 - خدا به بركت مردان خوب از مردم گناه‌كار دفع بلا و هلاك مىنمايد ( از على ، قتاده و جمعى از مفسران ) و به همين مضمون روايتى را جميل از حضرت صادق عليه السلام نقل مىكند كه فرمود : خداوند به بركت كسانى كه نماز ميخوانند از شيعيان ما بلا را از كسانى كه نماز نميخوانند از شيعيان دفع و دور مىكند و اگر همه نماز را ترك كنند در آن وقت بلا و عذاب بر همه نازل خواهد شد .\r\nخداوند به بركت آن دسته از شيعيان كه زكات ميدهند بلا را از آن دسته كه نمىدهند دفع مىكند و اگر همه زكات ندهند بلا بر همه نازل خواهد شد .\r\nو خداوند به بركت كسانى كه حج ميروند از شيعيان ما بلا را از كسانى كه نميروند دور مىكند و اگر همه به حج نروند آن گاه عذاب بر همه نازل ميگردد . و نزديك به همين معنى و مضمون است آنچه از نبى اكرم نقل شده است كه فرمود : اگر نبودند بندگان ركوع كننده و كودكان شيرخوار و چارپايان چرنده هر آينه بر شما عذاب ميريخت و فرود ميآمد .\r\nجابر بن عبد اللَّه از رسول اكرم نقل مىكند كه آن حضرت فرمود : « خداوند به بركت يك مرد خوب مسلمان ، فرزندان آن مرد ، و فرزندان فرزندانش ، و همه اهل خانه ، و حتى خانه‌هاى مجاور و همسايگانش را حفظ مىكند و نگاه ميدارد و تا وقتى آن مرد پاك زنده و در ميان آنان است همه از سايه وجود او محفوظاند .\r\n3 - اگر جلوگيرى مردم به وسيله خودشان نباشد زمين فاسد ميگردد يعنى خود\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nمردم بعضى جلو فساد بعض ديگر را ميگيرند ، مثلا مردمى كه سلطان جلو فساد و جنايت آنان را ميگيرد و از ترس قدرت مرتكب جرم و جنايت نميشوند بمراتب بيشتر از آن مردمى هستند كه بخاطر وعد و وعيد قرآن و خدا از گناه و ارتكاب جرم دست برميدارند .\r\n « وَ لكِنَّ اللَّهَ ذُو فَضْلٍ عَلَى الْعالَمِينَ »  - ولى خدا صاحب نعمت است بر همه مردم در دين و دنياى ايشان .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\n[ سوره البقرة ( 2 ) : آيات 252 تا 253 
  ] « 1 »\r\nتِلْكَ آياتُ اللَّهِ نَتْلُوها عَلَيْكَ بِالْحَقِّ وَ إِنَّكَ لَمِنَ الْمُرْسَلِينَ ( 252 ) تِلْكَ الرُّسُلُ فَضَّلْنا بَعْضَهُمْ عَلى بَعْضٍ مِنْهُمْ مَنْ كَلَّمَ اللَّهُ وَ رَفَعَ بَعْضَهُمْ دَرَجاتٍ وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ وَ لَوْ شاءَ اللَّهُ مَا اقْتَتَلَ الَّذِينَ مِنْ بَعْدِهِمْ مِنْ بَعْدِ ما جاءَتْهُمُ الْبَيِّناتُ وَ لكِنِ اخْتَلَفُوا فَمِنْهُمْ مَنْ آمَنَ وَ مِنْهُمْ مَنْ كَفَرَ وَ لَوْ شاءَ اللَّهُ مَا اقْتَتَلُوا وَ لكِنَّ اللَّهَ يَفْعَلُ ما يُرِيدُ ( 253 )\r\n« 2 »\r\n\r\nترجمه :\r\nاين آيات خدا است كه ما به حق و راستى بر تو ميخوانيم و همانا تو از پيامبرانى .\r\nپيامبران را بعضى بر بعض ديگر برترى و فضيلت داديم ، بعضى از آنها كسى بود كه با خدا سخن گفت و بعضى از آنها را درجاتى بالا برد و عيسى بن مريم را حجت‌ها و معجزات آشكار داديم و او را به سبب روح القدس نيرو بخشيديم . اگر خدا ميخواست پس از فرستادن پيامبران و معجزات آشكار ، مردم با يكديگر جنگ و خونريزى نمى - كردند ولى آنان ، اختلاف پيدا كردند برخى ايمان آورده و بعضى كافر شدند و اگر خدا ميخواست با هم جنگ نميكردند ولى خدا هر چه بخواهد مىكند .\r\n\r\n\r\n","description":"","footnote":"\r\n( 1 ) - سوره بقره آيه 252 جزء 2 سوره 2\r\n( 2 ) - سوره بقره آيهء 253 جزء 3 سوره 2\r\n","page_name":" 99 ","page_number":99},
  {"content":"\r\n\r\n\r\nبيان آيه 252\r\n\r\nلغت :\r\nنتلوها - آن را پشت سر هم ميخوانيم از « تلاوت » كه گفتن كلمه‌ايست پس از كلمه ديگر بدون تأخير و فاصله چون در لغت « تالى » آن چيزيست كه بلافاصله دنبال چيز ديگر قرار دارد .\r\nحق - بدرستى و راستى .\r\n\r\nتفسير :\r\n « تِلْكَ »  كلمه تلك اشاره است به آنچه قبلا بيان كرده مانند مردن هزاران نفر از مردم يك دفعه و زنده شدن آنان يك دفعه بسبب دعاء پيامبرشان و داستان پادشاهى طالوت با آنكه مردى بى نام و شهرت بود و بر حسب معمول ، مردم بفرمان چنين كسى تن نميدهند ولى خداوند براى او نشانه‌هايى قرار داد و به او پادشاهى بخشيد . و نيز داستان اصحاب طالوت كه با كمى عده و ناتوانى و ضعفى كه داشتند در عين حال بر جالوت و لشكريانش با تمام نيرومندى و قدرت كه دارا بودند غالب و پيروز شدند .\r\n « آياتُ اللَّهِ »  - نشانه‌هايى است كه بر قدرت خدا دلالت مىكند .\r\n « نَتْلُوها عَلَيْكَ بِالْحَقِّ »  - اى محمد كه بر تو ميخوانيم به حق و راستى و بقول بعضى جبرئيل بر تو ميخواند و كلمه « بالحق » يعنى به امر و فرمان ما .\r\n « وَ إِنَّكَ لَمِنَ الْمُرْسَلِينَ »  - و تو كه اين خبرها را ميدهى با اينكه خودت شاهد نبوده و با آنها همزمان و معاصر نبوده‌اى پيامبرى ، و دليل پيامبرى تو همين اطلاعات تو است كه تنها از راه وحى برايت معلوم شده است .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nبيان آيه 253\r\n\r\nتفسير :\r\nكلمه « تلك » در اول آيه به معناى آنان و منظور جماعت پيامبران است ( كه لفظ مفرد مؤنث به آن اطلاق شده ) .\r\n « تِلْكَ الرُّسُلُ فَضَّلْنا بَعْضَهُمْ عَلى بَعْضٍ »  - پيامبران را بعضى بر بعضى ديگر برترى داديم . فائده بيان اين برترى انبياء بعضى بر بعض ديگر چند چيز است :\r\n1 - كسى به غلط فكر نكند كه پيامبران يكسان بوده‌اند در درجه همانطور كه در اصل پيامبرى يكسان‌اند .\r\n2 - براى بيان اين مطلب كه برترى پيامبر اسلام مانند برترى برخى از پيامبران گذشته است بر بعض ديگر .\r\n3 - فضيلت و برترى پس از انجام دادن تكليف و امتثال و فرمانبرى است .\r\n\r\nبرترىها :\r\nبرترىهاى انبياء از اين قبيل است : با موسى بدون واسطه سخن گفتن ، رسول قرار دادن محمد ، براى همه مردم از جن و انس .\r\nبعضى گويند كه مقصود ، برترىهايى است كه در آخرت براى پيامبران حاصل مىشود بر حسب صدمات و زحماتى كه در دنيا از مردم در راه تبليغ متحمل شدند .\r\nبعضى اين فضيلت و برترى را از نظر شرايع و احكام آنها ميدانند كه بعضى از پيامبران داراى شريعت و قانون بودند و بعضى نبودند .\r\nدر تفسير و بيان « فضلنا » بايد گفت برخوردار نمودن بعضى از مردم از مزايا و دادن برترى به آنان ممكن است به دو صورت باشد : 1 - از نظر وجود مصلحت . 2 - ابتدايى و با خواست و ميل خود شخص .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nكلمه « فضيلت » و تفضيل هميشه در مورد صورت اول به كار ميرود و اينكه خداوند بعضى از پيامبران را بر بعضى ديگر برترى داده بديهى است كه روى ايجاب مصالح و تدبير امور است نه دل بخواه و بدون حساب و مصلحت .\r\nو كلمه « محاباة » در مورد صورت دوم به كار ميرود .\r\n « مِنْهُمْ مَنْ كَلَّمَ اللَّهُ »  بعضى از اينان كسى است كه خدا با او سخن گفت .\r\n « وَ رَفَعَ بَعْضَهُمْ دَرَجاتٍ »  و درجه و مقام بعضى از آنها را بالا برد . مجاهد ميگويد مقصود ، حضرت محمد است كه خداوند او را بر همه انبياء برترى داد و به او قرآن داد كه بديگر از انبياء نداد و اين قرآن معجزه ابدى و هميشگى است تا روز قيامت بر خلاف معجزات ديگر كه در زمانى آشكار شد و پايان يافت .\r\nو خداوند محمد را خاتم پيامبران قرار داد و حكمت و مصلحت ايجاب مىكند كه پيامبر اشرف و افضل را پس از همه برانگيزد و آخرين و كاملترين برنامه‌هاى بشرى و انسانى را بدست او براى مردم بفرستد .\r\n « وَ آتَيْنا عِيسَى ابْنَ مَرْيَمَ الْبَيِّناتِ »  و به عيسى بن مريم دليلها و حجت‌هاى روشن داديم مانند خوب كردن و شفا بخشيدن كور مادرزاد و مبتلايان به بيمارى برص و زنده كردن مردگان و خبر دادن از آنچه مردم ميخوردند و آنچه در خانه‌هاى خود ذخيره ميكردند .\r\n « وَ أَيَّدْناهُ بِرُوحِ الْقُدُسِ »  و او را به سبب روح القدس كمك نموديم . و قبلا در آيه 58 از اين سوره تفسيرش بيان شد .\r\n « وَ لَوْ شاءَ اللَّهُ مَا اقْتَتَلَ الَّذِينَ مِنْ بَعْدِهِمْ »  و اگر خدا ميخواست كسانى كه پس از پيامبران يا بقول « قتاده - ربيع » پس از موسى و عيسى ( و ضمير جمع باعتبار خود آنها و پيروانشان است ) بودند با هم جنگ و خونريزى نميكردند يعنى خداوند ميتوانست آنان را به زور به ايمان وادار كند و از كفر بازدارد ولى چون تكليف با اجبار نيكو و ثمر بخش نيست و پاداش در صورتى صحيح است كه كار ، از روى اراده و اختيار انجام شده باشد نه از روى اجبار بنا بر اين خداوند چنين الزامى ندارد .\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبعضى گويند معناى آيه اينست كه خداوند اگر ميخواست به آنها فرمان جنگ نمىداد .\r\n « مِنْ بَعْدِ ما جاءَتْهُمُ الْبَيِّناتُ »  پس از آنكه حجت و دليل براى آنان روشن شد زيرا غرض از بعثت انبياء حاصل شد به سبب ايمان كسانى كه قبل از جنگ ايمان آوردند .\r\n « وَ لكِنِ اخْتَلَفُوا فَمِنْهُمْ مَنْ آمَنَ وَ مِنْهُمْ مَنْ كَفَرَ »  ولى اينان مختلف شدند برخى به سبب لطف و توفيق الهى و حسن اختيار خودشان ايمان آوردند و برخى با اختيار خود كافر شدند .\r\n « وَ لَوْ شاءَ اللَّهُ مَا اقْتَتَلُوا »  : باز اين جمله را تكرار نمود تا تأكيدى باشد كه اگر خدا ميخواست اينان جنگ نميكردند .\r\nبعضى از مفسرين ميگويند كه مقصود از  « وَ لَوْ شاءَ اللَّهُ . . . »  اول خواست خدا نسبت به كافران است كه اگر خدا ميخواست آنها را الزام و اجبار به ايمان ميكرد كه ديگر نتوانند مخالفت كنند و تكليف از آنان برداشته ميشد .\r\nو مقصود آيه :  « وَ لَوْ شاءَ اللَّهُ . . . »  دوم خواست خدا نسبت به مؤمنان است كه اگر خدا ميخواست به مؤمنان فرمان ميداد كه با كفار جنگ نكنند .\r\n « وَ لكِنَّ اللَّهَ يَفْعَلُ ما يُرِيدُ »  ولى خدا هر آنچه مصلحت و حكمت ايجاب و اقتضا كند بجا مىآورد .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n\r\n[ سوره البقرة ( 2 ) : آيات 254 تا 255 
  ]\r\nيا أَيُّهَا الَّذِينَ آمَنُوا أَنْفِقُوا مِمَّا رَزَقْناكُمْ مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خُلَّةٌ وَ لا شَفاعَةٌ وَ الْكافِرُونَ هُمُ الظَّالِمُونَ ( 254 ) اللَّهُ لا إِلهَ إِلاَّ هُوَ الْحَيُّ الْقَيُّومُ لا تَأْخُذُهُ سِنَةٌ وَ لا نَوْمٌ لَهُ ما فِي السَّماواتِ وَ ما فِي الْأَرْضِ مَنْ ذَا الَّذِي يَشْفَعُ عِنْدَهُ إِلاَّ بِإِذْنِهِ يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِشَيْءٍ مِنْ عِلْمِهِ إِلاَّ بِما شاءَ وَسِعَ كُرْسِيُّهُ السَّماواتِ وَ الْأَرْضَ وَ لا يَؤُدُهُ حِفْظُهُما وَ هُوَ الْعَلِيُّ الْعَظِيمُ ( 255 )\r\n« 1 »\r\n\r\nترجمه :\r\nاى كسانى كه ايمان آورده‌ايد از آنچه روزى شما كرده‌ايم انفاق كنيد پيش از آنكه روزى بيايد كه در آن ، معامله و دوستى و شفاعت نباشد و كافران خود ، ستمكارانند .\r\nخدا يكتا است كه خدايى جز او نيست زنده و پاينده است هرگز او را چرت و يا خواب نميگيرد هر چه در آسمانها و زمين است از اوست آن كس كه به نزد او جز به اشاره‌اش شفاعت مىكند كيست ؟ او ميداند آنچه پيش رو و آنچه پشت سرشان هست و به چيزى از دانش و علم او احاطه ندارند مگر به آنچه او خواهد . قلمرو او آسمانها و زمين را فرا گرفته و نگهداريش بر او سنگينى نمىكند زيرا او دانا و بزرگ است .\r\n\r\n\r\n","description":"","footnote":"\r\n( 1 ) - سوره بقره آيه 254 و 255 جزء 3 سوره 2\r\n","page_name":" 104 ","page_number":104},
  {"content":"\r\n\r\n\r\nبيان آيه 254\r\n\r\nشرح لغات :\r\nبيع - فروش و تبديل كالا به بها در مقابل شراء و خريد ، كه تبديل بهاء است به كالا و كلمه « بيعان » به معناى فروشنده و خريدار است .\r\nخلة - دوستى خالص و كلمه « خلل » به معناى فاصله‌هاى بين دو چيز است و « اختلال حال » انحراف حال است بسبب فقر و نادارى و خليل دوست خالص است و مناسبت با معناى لغوى كلمه اينست كه گويا بين دو دوست خالص « اسرار آنها » فاصله است .\r\n\r\nتفسير :\r\nوقتى خداوند داستان امت‌هاى گذشته را بيان كرد و ثابت شد رسالت و پيامبرى پيامبر اكرم ، بدنبال آن مردم را به اطاعت و فرمانبرى وادار كرده ميفرمايد :\r\n « يا أَيُّهَا الَّذِينَ آمَنُوا أَنْفِقُوا مِمَّا رَزَقْناكُمْ »  اى كسانى كه محمد را تصديق كرده‌ايد در وحى و رسالت و آنچه آورده ، انفاق كنيد از آنچه بشما داده‌ايم . گويند كه مقصود از آن ، زكات واجب است و مانند آن نه صدقات مستحبه چون با تهديد همراه است ( از حسن ) و باضافه ظاهر امر اقتضاى وجوب مىكند .\r\nابن عباس و بلخى ميگويند اين انفاق شامل صدقات واجب و مستحبّ هر دو مىشود و اقوى هم همين است زيرا در آيه قيدى نيامده و امر ، عام و مطلق مىباشد و در آيه تهديدى ذكر نشده كه قرينه زكات واجب باشد و آنچه در آخر آيه آمده صرفاً براى بيان عظمت ترس و وحشت روز قيامت و سختىهاى آن روز است .\r\n « مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خُلَّةٌ »  قبل آن روزى كه ( يعنى روز قيامت ) نه تجارتى است در آن روز و نه دوستى زيرا همه مردم گناهكار در اثر گناه ،\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nدشمنان يكديگرند و بعضى گويند كه در آن روز هر كسى بفكر خود و سرنوشت خودش مىباشد و بفكر ديگرى نيست و از اين جهت دوستى در آن روز نيست و اين نظير آيه كريمه است كه ميفرمايد :  « الْأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ »  « 1 » ( در آن روز ، دوستان ، دشمنان يكديگرند بجز پرهيزكاران ) .\r\n « وَ لا شَفاعَةٌ »  و در آن روز شفاعت و دستگيرى براى غير مؤمنين مطلقا نيست و اما مؤمنان پس گاهى بعضى از آنها از بعض ديگر دستگيرى و شفاعت ميكنند و پيامبران نيز از آنان شفاعت مىنمايند بمضمون آيات كريمه  « وَ لا يَشْفَعُونَ إِلَّا لِمَنِ ارْتَضى  « 2 »  »  شفاعت نميكنند مگر آنكه خدا رضايت دهد .  « مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ  « 3 »  »  ( آنكه به نزد او جز باجازه‌اش شفاعت نكند ) .\r\n « وَ الْكافِرُونَ هُمُ الظَّالِمُونَ »  و كافران ستمكارانند ، با اينكه كفر مهم‌تر و بالاتر از ظلم است علت اينكه خداوند كافران را بعنوان ستمكار وصف مىكند دو جهت است :\r\n1 - كافر بسبب كفرش به خود ظلم كرده و خود را براى هميشه در عذاب قرار داده است .\r\n2 - چون قبلا بيان كرد كه در روز قيامت براى كفار ، معامله و شفاعت و رفاقتى نيست بدنبال آن ميگويد اين ، ظلمى است كه خود آنها نسبت به خود نموده‌اند و كارهايى در دنيا انجام داده‌اند كه سبب محروميت آنان شد و از ناحيه خدا به آنها ظلم نشده است .\r\nدر بيان اين مطلب كه كافران ، ايشانند ستمكاران ، نكته‌ايست كه بالاترين درجه ظلم همانست كه كافر نسبت به خود انجام داده است و اگر فردى از مؤمنان نسبت به خود و يا ديگرى ظلم كند بدرجه ظلم كافر نسبت به خودش نميرسد و اين نكته از كلمه « هم » استفاده مىشود مانند اين جمله كه ميگويند « فلان هو الفقيه » يعنى تنها فقيه فلان مرد است كه از ديگران در فقه بالاتر است .\r\n\r\n\r\n","description":"","footnote":"\r\n( 1 ) - آيه 67 از سوره زخرف\r\n( 2 ) - آيه 28 از سوره انبياء\r\n( 3 ) - آيهء 255 از سوره بقره\r\n","page_name":" 106 ","page_number":106},
  {"content":"\r\n\r\n\r\nبيان آيه 255\r\n\r\nشرح لغات :\r\nحى : زنده و كسى كه قدرت و علم برايش امكان دارد .\r\nقيوم : نگاهدارنده و پاينده اصل آن قيووم بوده است بر وزن « فيعول » اما روى قاعده ادبى كه دو حرف واو و ياء اگر در يك جا جمع شوند و اولى ساكن باشد واو به ياء قلب شده و در ياء ادغام ميگردد به صورت « قيوم » شده است .\r\nسنة : خواب سبك و بقول ما « چرت » .\r\nنوم : خواب عادى و معمولى .\r\nوسع : فرا گرفته و طاقت و توانايى دارد مىگويند : « لا يسعك هذا » يعنى توانايى و طاقت آن را ندارى .\r\nكرسى : هر پايه و شالوده‌اى كه بر آن اعتماد و تكيه شود .\r\nلا يؤوده : به زحمت و سختى نمياندازد او را .\r\nعلى : بالا است در اقتدار و نفوذ و خداوند عالى متعالى است يعنى قادر قاهر مىباشد و هيچ چيز او را ناتوان نمىكند .\r\nعظيم : بزرگ و در اينجا معنايش عظيم الشأن است .\r\n\r\nتفسير :\r\nپس از آنكه خداوند داستان امت‌هاى گذشته و اختلاف آنان را با پيامبرانشان در مسئله توحيد بيان كرد اينك به بيان توحيد مىپردازد .\r\n « اللَّهُ »  : يعنى كسى كه پرستش سزاوار اوست به علت قدرت و توانايىاش بر اصول نعمت‌ها و در آغاز سوره فاتحه اقوال مختلف را درباره اصل و معناى كلمه « اللَّه » ذكر كرديم .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n « لا إِلهَ إِلَّا هُوَ »  : احدى جز او سزاوار پرستش و خدايى نيست .\r\n « الْحَيُّ الْقَيُّومُ »  : زنده‌اى كه قائم است به تدبير خلق از آفرينش ابتدايى مردم و سپس روزى دادن به آنها همانطور كه ميفرمايد :  « وَ ما مِنْ  « 1 »  دَابَّةٍ فِي الْأَرْضِ إِلَّا عَلَى اللَّهِ رِزْقُها »  هيچ جانورى در روى زمين نيست مگر اينكه روزيش با خداست .\r\nاين وجه را « قتاده » گفته است .\r\nبعضى « قيوم » را به معناى عالم و داناى به امور گرفته‌اند مثل اينكه ميگويند « هذا يقوم بهذا الكتاب » يعنى اين شخص به اين كتاب عالم و دانا است .\r\nسعيد بن جبير و ضحاك ميگويند « قيوم » به معناى دائم و جاويد است .\r\n« حسن » قيوم را به اين معنا گرفته او قائم بر هر فردى است كه بدانچه عمل كند پاداش دهد و خود ، آگاه و عالم به كردار آنها است .\r\nلفظ « قيوم » با تمام اين معانى سازگار است .\r\n « لا تَأْخُذُهُ سِنَةٌ وَ لا نَوْمٌ »  او را نه چرت و نه خواب سنگين ميگيرد بعضى گويند يعنى او غافل از مردم نميگردد و آنها را فراموش نمينمايد و همانطور كه به شخص غافل ميگويند تو خوابى يا چرت مىزنى و منظور بيان غفلت آنها است .\r\n « لَهُ ما فِي السَّماواتِ وَ ما فِي الْأَرْضِ »  براى اوست سلطنت و تصرف آنچه در آسمانها و آنچه در زمين است .\r\n « مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ »  كيست كه شفاعت كند نزد او جز به اجازه‌اش اين جمله استفهامى است كه معناى انكار و نفى دارد يعنى شفاعت نميكند در روز قيامت كسى براى ديگرى جز به اجازه خدا و امر خدا چون مشركان مى - پنداشتند كه بت‌ها براى آنان شفاعت ميكنند .  « يَعْلَمُ ما بَيْنَ أَيْدِيهِمْ وَ ما خَلْفَهُمْ »  ميداند آنچه روبرو و آنچه پشت سر ايشان است . در تفسير و بيان اين آيه وجوهى گفته‌اند :\r\n1 - ميداند آنچه در مقابل آنها است يعنى چيزهايى كه در دنيا واقع شده و آنچه\r\n\r\n\r\n","description":"","footnote":"\r\n( 1 ) - آيه 6 از سورهء هود\r\n","page_name":" 108 ","page_number":108},
  {"content":"\r\n\r\nپشت سر آنها است يعنى امور آخرت ( از : مجاهد ، سدى ) .\r\n2 - ميداند غيب مربوط به گذشته  ( ما بَيْنَ أَيْدِيهِمْ )  و غيب مربوط به آينده  ( وَ ما خَلْفَهُمْ )  ( از ابن جريح ) .\r\n3 - ميداند آنچه هنوز نيامده و نشده و در پيش رو است  ( ما بَيْنَ أَيْدِيهِمْ )  و آنچه گذشته و واقع شده و پشت سر قرار گرفته است  ( ما خَلْفَهُمْ )  ( از ضحاك ) .\r\n « وَ لا يُحِيطُونَ بِشَيْءٍ مِنْ عِلْمِهِ »  به چيزى از دانش او احاطه ندارند . مقصود از كلمه « علم » در اينجا « معلوم » است يعنى به معلومات او احاطه ندارند و احاطه ، ادراك و دانستن چيزيست به آن صورت كه در واقع هست .\r\n « إِلَّا بِما شاءَ »  مگر آنچه را كه خود او بخواهد كه ديگران بدانند و آنان را آگاه كند .\r\n « وَسِعَ كُرْسِيُّهُ السَّماواتِ وَ الْأَرْضَ »  در معناى « كرسى » چند قول است :\r\n1 - علم و آگاهى خدا آسمانها و زمين را فرا گرفته است ( از ابن عباس ) و از حضرت امام باقر و امام صادق عليهما السلام نيز همين وجه نقل شده است و به دانشمندان كلمه « كرسىها » گفته شده است زيرا قوام دين و دنيا بدانها بستگى دارد .\r\n2 - كرسى همان عرش است ( از حسن ) .\r\n3 - مراد از « كرسى » پادشاهى و سلطنت و قدرت است همانطور كه ميگويند :\r\n« اجعل لهذا الحائط كرسياً » براى اين ديوار ستونى قرار بده كه كرسى به معناى ستون استعمال شده است و معناى آيه اينست كه قدرت و عظمت او آسمانها و زمين را فرا گرفته است .\r\n4 - « كرسى » تختى است غير از « عرش » و نقل شده كه از ابى عبد اللَّه و نزديك به آن نقل شده از « عطا » كه آسمانها و زمين در مقابل « كرسى » نيست جز چون حلقه‌اى در يك بيابان و « كرسى » نسبت به عرش نيز مانند حلقه‌اى است در بيابان .\r\n « وَ لا يَؤُدُهُ حِفْظُهُما »  يعنى بر خداوند حفظ آسمان‌ها و زمين سنگين و سخت نمىباشد .\r\n « وَ هُوَ الْعَلِيُّ الْعَظِيمُ »  - او بالاتر است از مانندها و ضدها و مثل‌ها و از آنچه نشانه نقص و دليل حدوث است و او توانا است و عظيم الشأن كه هيچ چيز او را ناتوان نميكند\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nو دانايى است كه هيچ چيز بر او پوشيده نيست و براى مقدورات و معلومات او نهايت و پايانى نيست .\r\nعلى بن ابراهيم از پدرش و او از حسين بن خالد نقل كرده كه حضرت رضا ( عليه السلام ) اين آيه را چنين قرائت كرد :\r\nاللَّه لا إله الا هو الحى القيوم لا تأخذه سنة و لا نوم له ما فى السماوات و ما فى الارض و ما بينهما و ما تحت الثرى عالم الغيب و الشهادة الرحمن الرحيم من ذا الذى يشفع عنده الا باذنه . . .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\n[ سوره البقرة ( 2 ) : آيات 256 تا 257 
  ]\r\nلا إِكْراهَ فِي الدِّينِ قَدْ تَبَيَّنَ الرُّشْدُ مِنَ الْغَيِّ فَمَنْ يَكْفُرْ بِالطَّاغُوتِ وَ يُؤْمِنْ بِاللَّهِ فَقَدِ اسْتَمْسَكَ بِالْعُرْوَةِ الْوُثْقى لا انْفِصامَ لَها وَ اللَّهُ سَمِيعٌ عَلِيمٌ ( 256 ) اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النَّارِ هُمْ فِيها خالِدُونَ ( 257 )\r\n\r\nترجمه :\r\nاكراه در اين دين نيست راه هدايت از گمراهى روشن شد هر كس به طغيانگران ( طاغوت ) كفر ورزد ( يعنى نافرمانى آنان كند ) و به خدا ايمان آورد به رشته محكمى دست زده كه گسستنى نيست و خدا شنوا و داناست .\r\nخدا يار كسانيست كه ايمان آورده‌اند آنان را از تاريكيها بيرون آورده و بسوى نور مىبرد و كسانى كه كافر شدند يارانشان شيطان و طغيانگران‌اند كه آنها را از عالم نور به ظلمات و تاريكيها مىبرند اينان اهل آتش و در آن براى هميشه خواهند بود .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nبيان آيه 256\r\n\r\nشرح لغات :\r\nرشد - به معناى هدايت و راه صحيح در مقابل « غى » كه گمراهى و ضلالت است .\r\nطاغوت - طغيانگرى يا طغيانگر و از « طغيان » گرفته شده است كه در مورد مفرد و جمع يكسان به كار ميرود و همين جهت را دليل مصدر بودن آن دانسته‌اند « 1 » . جمع طاغوت ، طواغيت ، طواغت و طواغ آمده است .\r\nعروة - ريسمان از نظر ارتباط و بستگى كه بدان حاصل مىشود و « عرته الحمى » يعنى تب به آن عارض شد و اصل در اين كلمه همان « تعلق » است .\r\nوثقى - مؤنث « اوثق » به معناى محكم .\r\nانفصام - به معناى انقطاع و جدايى و بريدن .\r\n\r\nشأن نزول :\r\nميگويند آيه درباره مردى از انصار نازل شد كه داراى غلامى سياه رنگ بنام\r\n\r\n\r\n","description":"","footnote":"\r\n( 1 ) - كلمه « طاغوت » در قرآن كريم در هشت مورد آمده است كه در برخى موارد ، ضمير جمع به آن برگشته است مانند همين آيه يخرجونهم . . . و در بعضى موارد ضمير مؤنث كه ظاهر در جماعت است مانند آيه 19 از سوره زمر :  الَّذِينَ اجْتَنَبُوا الطَّاغُوتَ أَنْ يَعْبُدُوها  ( كسانى كه دورى ميكنند از طاغوت كه پرستش كنند آن را ) و در بعضى ضمير مفرد برگشته مانند آيه 59 از سوره نساء  « . . . يُرِيدُونَ أَنْ يَتَحاكَمُوا إِلَى الطَّاغُوتِ وَ قَدْ أُمِرُوا أَنْ يَكْفُرُوا بِهِ »  ( ميخواهند محاكمه به طاغوت برند در حالى كه فرمان يافته بودند كه بدان كافر شوند ) .\r\nو گاهى ضمير « هؤلاء » به آن برگشته مانند اين آيه  « . . . يُؤْمِنُونَ بِالْجِبْتِ وَ الطَّاغُوتِ وَ يَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا »  ايمان به بت و طاغوت آورده و ميگويند درباره كافران كه اينان از مؤمنين هدايت يافته‌ترند ، در هر موردى از قرآن كلمه طاغوت مناسب با معنايى است و مناسب با اين آيه : بت‌ها ، دعوت كننده‌گان به شرك يا شيطان مىباشد .\r\nمترجم\r\n","page_name":" 112 ","page_number":112},
  {"content":"\r\n\r\n« صبيح » بود و اين مرد غلامش را به پذيرفتن اسلام مجبور ميكرد ( از مجاهد ) . سدى ميگويد : اين آيه درباره مردى از انصار كه نامش « ابا الحصين » بود نازل گشت و اين مرد دو پسر داشت و تجار شام به مدينه آمدند و روغن آورده بودند وقتى خواستند از مدينه بازگردند دو پسر ابى الحصين نزد آنها رفتند و آنها اين دو پسر را بكيش خود كه نصرانيت بود دعوت و تبليغ كردند و هر دو پسر ، نصرانى شدند و بشام رفتند خبر به پدر آنها رسيد و او رسول اكرم را در جريان گذاشت پس اين آيه نازل شد و رسول اكرم فرمود : « خداوند آن دو پسر را دور كناد كه آنان اول دسته‌اى هستند كه پس از هدايت باسلام ، كافر شدند » ابو الحصين از اينكه پيامبر اكرم بدنبال آنها نفرستاد ناراحت شد تا اين آيه نازل شد :\r\n « فَلا وَ رَبِّكَ لا يُؤْمِنُونَ  - الاية » ( نه ، قسم بخداى تو كه اينان ايمان نمىآورند ) و اين حكم قبل از آن بود كه پيامبر مأمور به جنگ و قتال با اهل كتاب شود ولى اين حكم نسخ شد و آيات براءة دستور جنگ با مشركان را برسول اكرم داد و همچنين ابن مسعود و ابن زيد ميگويند كه آيه قتال و وجوب جهاد اين آيه را نسخ كرد ، ولى بعقيده ديگران آيه نسخ نشده است بعضى ميگويند : زنى از انصار بچه‌اش نميماند و پس از به دنيا آمدن ميمرد اين زن كودكان يهودى را شير ميداد پس از آنكه اسلام آمد در ميان يهوديان جمعيتى از انصار بودند و وقتى يهوديان بنى النضير كوچ كردند در آنها جمعى از انصار بود مردم گفتند يا رسول اللَّه پدران ما و برادران ما با اينانند پس اين آيه كريمه نازل شد و حضرت فرمود خويشاوندان و دوستانتان را مخير كنيد اگر خواستند شما را انتخاب كنند پس بمانند و اگر يهوديان را انتخاب كردند پس بايد بروند .\r\n\r\nتفسير :\r\nپس از آنكه اختلاف امت‌ها را قرآن بيان كرد و اينكه اگر خدا ميخواست به جبر و قهر آنها را وادار به پيروى از دين ميكرد و سپس دين توحيد و حق را بيان داشت در اين آيات ميفرمايد : حق ، واضح و آشكار شد و مردم ، آزادند و اكراه و الزام در دين نيست .\r\n « لا إِكْراهَ فِي الدِّينِ »  در اينكه اين آيه درباره چه دسته‌اى است 5 قول است :\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n1 - درباره اهل كتاب فقط كه از آنها « جزيه » گرفته ميشد ( از : حسن ، قتاده و ضحاك ) 2 - درباره همه كفار ولى پس از آن با آيه قتال نسخ شد ( از سدى ) 3 - مراد اينست كه اگر كسى پس از جنگ وارد اسلام شد نگوئيد كه به اكراه ، اسلام را پذيرفته است زيرا پس از جنگ وقتى به ميل و رضاى خودش مسلمان شد اسلامش درست است و او مجبور نبوده است ( از : زجاج ) 4 - اين آيه درباره دسته‌اى معين از انصار نازل شد همانطور كه از ابن عباس نقل كرديم .\r\n5 - هدف ، دسته مخصوصى نيست بلكه بطور كلى معناى آيه اينست كه در دين كه يك مسئله اعتقادى و قلبى است ، اكراه و اجبار نميباشد و بنده ، آزاد و مخير است و اگر كسى را به گفتن شهادتين مجبور نمايند و او هم بگويد اين گفتن ، دين نيست و متقابلا كسى را مجبور كنند و كلمه كفر آميز بگويد ، كافر نخواهد بود زيرا ايمان و كفر مربوط به زبان نيست و به قلب و باطن بستگى دارد و مقصود از دين هم همان دين معروف يعنى اسلام است يعنى دينى كه خدا ، آن را برگزيده است .\r\n « قَدْ تَبَيَّنَ الرُّشْدُ مِنَ الْغَيِّ »  ايمان از كفر و حق از باطل بوسيله دليل‌ها و آيات زياد كه دلالت عقلى و نقلى دارند و نيز به سبب معجزات كه بدست رسول اكرم آشكار شد واضح و روشن گرديد .\r\n « فَمَنْ يَكْفُرْ بِالطَّاغُوتِ »  در معناى « طاغوت » 5 قول است :\r\n1 - شيطان : از مجاهد ، قتاده و از حضرت صادق عليه السلام نيز روايت شده است .\r\n2 - كاهن : از سعيد بن جبير .\r\n3 - ساحر : از ابى العاليه .\r\n4 - طغيانگران از جن و انس .\r\n5 - بت‌ها و بر آنچه غير از خدا مورد پرستش و عبادت قرار گيرد .\r\nخلاصه و جامع همه اين معانى اينكه هر كس كافر شود به آنچه مخالف امر و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nفرمان خداست .\r\n « وَ يُؤْمِنْ بِاللَّهِ »  و خدا را و آنچه پيامبرانش آورده‌اند تصديق كند .\r\n « فَقَدِ اسْتَمْسَكَ بِالْعُرْوَةِ الْوُثْقى »  به ريسمان محكم دست زده و از دين براى خود چنان گره‌اى زده كه هيچ شك و شبهه‌اى آن را از هم باز نميكند .\r\nمجاهد ميگويد : اين رشته محكم همان ايمان به خدا و پيامبر اوست كه از باب تشبيه يك حقيقت غير قابل حس به امر محسوس آمده است .\r\n « لَا انْفِصامَ لَها »  انقطاع و بريدن برايش نيست .\r\n « وَ اللَّهُ سَمِيعٌ عَلِيمٌ »  خدا نسبت به گفته‌هاى شما شنوا و نسبت به باطن و آنچه در درون داريد آگاه مىباشد .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nبيان آيه 257\r\n\r\nشرح لغات :\r\nولى : نزديك بلافاصله و كسى كه اولى و احق و سزاوارتر از ديگران است در اداره امور شخص كلمه « والى » به معناى حاكم از اين باب است كه امور جمعيت را اداره مىكند و به صاحب بنده « مولى » ميگويند به اين مناسبت كه به كار او ميرسد و نيز به بنده مولى ميگويند زيرا اطاعت ما فوق كرده و به كارهاى او ميرسد و فرمان مىبرد و استيلاء بر چيزى ، تسلط بر آن و از همين باب است .\r\nو اينكه خداوند « ولى » مؤمنان است روى سه جهت مىباشد :\r\n1 - براى آنها دليل و حجت آورده تا هدايت شوند مانند مضمون اين آيه :\r\n « وَ الَّذِينَ اهْتَدَوْا زادَهُمْ هُدىً »  كسانى كه هدايت يافته‌اند خدا زياد مىكند آنان را در هدايت و روشنى .\r\n2 - خدا ولى مؤمنين است در كمك دادن به آنها براى پيروزى بر دشمنان و غلبه دين آنها بر دين مخالفان .\r\n3 - خدا ولى آنها است كه عهده‌دار دادن پاداش بر نيكوكاران مىباشد .\r\n\r\nتفسير :\r\nپس از آنكه خداوند دو دسته مؤمنين و كفار را بيان كرد در اينجا « ولى » و كمك هر كدام را ذكر مىكند .\r\n « اللَّهُ وَلِيُّ الَّذِينَ آمَنُوا »  : يعنى خدا يار و كمك مؤمنان است در آنچه نياز دارند و در آنچه صلاح و مصلحت ايشان است در امور مربوط به دين و دنيا و آخرتشان .\r\n « يُخْرِجُهُمْ مِنَ الظُّلُماتِ إِلَى النُّورِ »  خداوند ايشان را از تاريكيهاى كفر\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nو گمراهى به نور هدايت بيرون ميآورد و همانطور كه تاريكى مانع ديدن اشياء است كفر ، هم جلو درك حقايق را ميگيرد و چون خداوند مؤمنان را هدايت و دليل‌ها و حجت‌ها براى آنان اقامه نموده است پس آنان را از تاريكيها بنور بيرون آورده است و بديهى است كه اگر هدايت و تشويق‌ها و تهديدهاى الهى نبود مردم از كفر به ايمان - درنمىآمدند همانطور كه اگر كسى را به داخل شدن شهرى تشويق كنيم و آن قدر به او بگوئيم تا او داخل گردد صحيح است كه بگوئيم : ما فلان شخص را به آن شهر وارد نموده و از جايى كه بود بيرون آورديم .\r\n « وَ الَّذِينَ كَفَرُوا أَوْلِياؤُهُمُ الطَّاغُوتُ »  و كسانى كه كفر ورزيدند دوستان و يارانشان و آنكه عهده‌دار امور آنان است طاغوت مىباشد و كلمه طاغوت در اينجا مفرد ولى به معناى جمع است و مراد از آن بقول ابن عباس ، « شيطان » و بقول مقاتل « رؤساء و رهبران گمراهى » مىباشد .\r\n « يُخْرِجُونَهُمْ مِنَ النُّورِ إِلَى الظُّلُماتِ »  آنان را از نور ايمان و اطاعت و هدايت بسوى تاريكيهاى كفر و معصيت و گمراهى خارج مينمايند .\r\nو چون « طاغوت » ها ( هر چه اراده شود از آن ) سبب گمراهى اين دسته از مردم بوده و آنان را دعوت و تشويق به گناه و كفر كرده و گناهان را در نظرشان جلوه داده‌اند از اين جهت بيرون آمدن آنها از نور به تاريكى به طاغوت نسبت داده شده است .\r\n\r\nدفع توهم :\r\nبعضى پنداشته‌اند كه چون خداوند بيرون آمدن مؤمنان را از تاريكى به نور ، به خودش نسبت داده است پس ايمان ، كار و فعل خداست .\r\nولى اضافه و نسبت دادن بيرون آمدن كفار از نور به تاريكى به « طاغوت » اين پندار و توهم را دفع و باطل مىكند زيرا مسلماً كفر ، فعل طاغوت نيست و بعقيده اينان ايمان و كفر هر دو فعل خداست باضافه اگر ايمان فعل خدا باشد كه اينان پنداشته‌اند نبايد خداوند ناصر و كمك مؤمنان و رسوا و خوار كننده كفار باشد زيرا وقتى ايمان و كفر هر دو فعل خدا باشد پس مردم ، تقصير و گناه يا فضيلت و برترى ندارند و فرقى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nبين آنها از نظر خودشان نخواهد بود .\r\nاشكال آيه ميگويد طاغوت ، كفار را از نور بيرون ميآورد در حالى كه كفار ، از اول داخل در نور نبوده‌اند .\r\nپاسخ در پاسخ از اين اشكال دو وجه گفته شده است :\r\n1 - اين جمله مانند اينست كه ميگويند : پدرم مرا از ارث برندگان بيرون كرد با اينكه مانع از داخل شدن او شده است يا در داستان يوسف ميفرمايد :\r\n « إِنِّي تَرَكْتُ مِلَّةَ قَوْمٍ لا يُؤْمِنُونَ بِاللَّهِ »  ( من رها كردم آئين مردمى را كه به خدا ايمان نياورده‌اند ) در حالى كه يوسف از آغاز داخل در آن جمعيت نبوده است .\r\n2 - اين آيه مربوط به آن دسته از كفار است كه قبلا مسلمان بودند و سپس مرتد شدند ( از مجاهد ) و وجه اول بهتر است .\r\n « أُولئِكَ أَصْحابُ النَّارِ هُمْ فِيها خالِدُونَ »  اينان اهل آتش و براى هميشه در آن خواهند بود .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n\r\n[ سوره البقرة ( 2 ) : آيه 258 
  ]\r\nأَ لَمْ تَرَ إِلَى الَّذِي حَاجَّ إِبْراهِيمَ فِي رَبِّهِ أَنْ آتاهُ اللَّهُ الْمُلْكَ إِذْ قالَ إِبْراهِيمُ رَبِّيَ الَّذِي يُحْيِي وَ يُمِيتُ قالَ أَنَا أُحْيِي وَ أُمِيتُ قالَ إِبْراهِيمُ فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ فَبُهِتَ الَّذِي كَفَرَ وَ اللَّهُ لا يَهْدِي الْقَوْمَ الظَّالِمِينَ ( 258 )\r\n« 1 »\r\n\r\nترجمه :\r\nآيا نديدى ( نشنيدى ) آن كسى را كه درباره پروردگارش كه به او پادشاهى داده بود با ابراهيم محاجه و جدل ميكرد ابراهيم گفت خداى من آنست كه زنده مىكند و ميميراند او گفت : من زنده ميكنم و ميميرانم . ابراهيم گفت خداى يكتا ، خورشيد را از مشرق ميآورد و تو از مغرب بياور آن شخص كه كافر شده بود مبهوت و عاجز شد و خدا ستمكاران را هدايت نميكند .\r\n\r\n\r\n","description":"","footnote":"\r\n( 1 ) - سوره بقره آيه 258 جزء 3 سوره 2\r\n","page_name":" 119 ","page_number":119},
  {"content":"\r\n\r\n\r\nبيان آيه 258\r\n\r\nشرح لغات :\r\nبهت - مبهوت و متحير شد و بهت همان حيرت و سرگردانى است در برابر دليل .\r\n\r\nتفسير :\r\nوقتى خداوند بيان كرد كه اوست ولى مؤمنان و براى كافران جز طاغوت ياورى نيست اينك براى تسليت خاطر رسول اكرم داستان ابراهيم و نمرود را بيان مىكند .\r\n « أَ لَمْ تَرَ إِلَى الَّذِي حَاجَّ إِبْراهِيمَ »  آيا علم و آگاهى و ديد تو نرسيده به آن كسى كه با ابراهيم سر ستيز و جدل داشت كه همان « نمرود » بن كنعان بود و او اول كسى بود كه ادعاى خدايى كرد ( از مجاهد و بعضى ديگر ) .\r\nبا اينكه نمرود با ابراهيم جدل ميكرد ولى كلمه ( محاجه ) استعمال شده است از اين جهت كه نمرود تصور ميكرد او دليل و حجت ميآورد .\r\nاين احتجاج يا جدل در وقت شكستن بت‌ها و قبل از انداختن ابراهيم در آتش صورت گرفته است ( از مقاتل ) .\r\nو بعضى ميگويند پس از به آتش انداختن ابراهيم و سرد و سالم شدن آن براى ابراهيم بوده است و از امام صادق عليه السلام اين قول نقل شده است .\r\n « فِي رَبِّهِ »  يعنى درباره پروردگار ابراهيم كه او را به توحيد و عبادت دعوت ميكرد .\r\n « أَنْ آتاهُ اللَّهُ الْمُلْكَ »  ضمير ( اتاه ) برميگردد به آن كسى كه با ابراهيم محاجه ميكرد كه خدا به او سلطنت و نعمت دنيا و وسعت مال داده بود و همين‌ها او را مغرور كرده و به محاجه با ابراهيم واداشته بود ( از حسن و جبائى ) .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nملك به معناى سلطنت و قدرت ، جائز است كه خداوند بهر كس بدهد و اما ملك ، يعنى مالك بودن امر و نهى و فرمان و تدبير مردم و لازم بودن اطاعت مردم از او اين مقامى است كه خداوند فقط به كسانى ميدهد كه بداند دعوت به نيكى و تقوى ميكنند نه كسانى كه به كفر و فساد مردم را واميدارند و چون خداوند ، عالم به غيب و ضمائر است اين مقام را به كسى نميدهد كه ميداند راهش باطل و در صدد اضلال است . ابو القاسم بلخى ضمير « هاء » در : « اتاه الملك » را به ابراهيم برگردانده است كه معنايش اينست خدا بابراهيم سلطنت و قدرت داده بود و در پاسخ اين سؤال كه كجا ابراهيم سلطنت داشت در حالى كه زندان كردن و آزادى بدست نمرود بود ؟ بايد گفت ابراهيم به حق ، مالك اين امور بوده اما نمرود آن را به زور و جبر در دست داشت نه با ولايت شرعى صحيح .\r\n « إِذْ قالَ إِبْراهِيمُ رَبِّيَ الَّذِي يُحْيِي وَ يُمِيتُ »  : در اين كلام ، حذفى شده است كه نمرود به او گفت : خداى تو كيست ؟ ابراهيم گفت خداى من كسى است كه زنده مىكند و ميميراند .\r\nعلت اينكه اول ، زندگى را نام برده ( يحيى ) اينست كه زندگى ، اولين نعمت خداست كه به مردم ارزانى داشته است و پس از آن ميميراند مردم را و ميراندن مردم نيز جز از قدرت الهى ساخته نيست زيرا خارج نمودن روح بدون آنكه نقص و جراحتى در بدن پديد آيد منحصراً در قدرت خدا است .\r\n « قالَ أَنَا أُحْيِي وَ أُمِيتُ »  نمرود گفت : اين من هستم كه زنده ميكنم يعنى كسانى را كه بايد اعدام شوند از زندان رهايى مىبخشم و ميميرانم يعنى هر زنده‌اى را كه بخواهم ميكشم .\r\nاين سخن نمرود روى جهل و دورى او از واقع بود زيرا او فقط به لفظ تكيه كرده بود نه معنا و زنده كردن و ميراندن مردم به صورت ابتدايى و اختراعى فقط و فقط در انحصار قدرت خدا است .\r\n « قالَ إِبْراهِيمُ فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ »  ابراهيم گفت خدا خورشيد را از مغرب ميآورد و تو آن را از مغرب بياور\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nعلت انتقال ابراهيم از دليل اول به اين دليل دو چيز است :\r\n1 - پس از پايان دليل اول براى تحكيم مطلب ، دليل ديگرى مىآورد مانند هر حكيم و محقق كه براى اثبات يك مطلب چند دليل ذكر مىكند بنا بر اين وجه ، انتقال نيست .\r\n2 - بدنبال استدلال اول كه نمرود گفت من زنده ميكنم و ميميرانم ، ابراهيم ميخواهد اثبات كند باطل بودن اين ادعاى او را ، به اينكه آن كس كه مرده زنده مىكند ميتواند خورشيد را از مشرق بياورد يعنى خداى عالم ، اينك كه تو مىگويى اين من هستم كه مرده زنده ميكنم پس خورشيد را از مغرب بياور و اگر ابراهيم غير از اين راه را مىپيمود و با او وارد اين بحث ميشد كه اصولا محال است غير خدا كسى مرده را زنده كند شايد براى بسيارى از كسانى كه در مجلس بودند مطلب مشتبه ميشد و هدف انبياء بيان حقايق و روشن كردن امور است از هر راه كه امكان داشته باشد و آنها براى جدل و پيروزى بر دشمن مبعوث نشده بودند .\r\nاز امام صادق عليه السلام نقل شده است كه ابراهيم به نمرود گفت اگر راست مىگويى ، آن كسى را كه كشته‌اى زنده كن و پس از آن ، به او گفت خدا خورشيد را از مشرق مىآورد و تو آن را از مغرب بياور .\r\n « فَبُهِتَ الَّذِي كَفَرَ »  : نمرود كه كافر شده بود متحير و سرگردان گشت و ديگر بيانى و دليلى نداشت كه بگويد . سؤال :\r\nممكن بود نمرود متقابلا همين درخواست را از ابراهيم بنمايد كه تو بگو ، خدايت خورشيد را از مغرب بياورد ، پس چرا چنين درخواستى نكرد ؟\r\nپاسخ :\r\nدو جواب براى اين سؤال گفته‌اند : 1 - نمرود وقتى آن همه آيات و نشانه‌هاى قدرت الهى در حركات ابراهيم ديد ترسيد كه اگر درخواستى كند فورى ابراهيم آن را نيز عملى كند و نمرود بيش از پيش رسوا شود .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n2 - خداوند آن چنان نمرود را در برابر عظمت ابراهيم خوار و سبك و كوچك كرد كه ديگر نتوانست سخنى بگويد و سؤالى نمايد .\r\n « وَ اللَّهُ لا يَهْدِي الْقَوْمَ الظَّالِمِينَ »  - خداوند جمعيت ستمكار را هدايت نميكند به اينكه آنان را در كارها و خواست‌هاى فاسد خود كمك نمينمايد .\r\nبعضى گويند معنى آيه اينست كه خداوند آنها را در محاجه با انبياء و اولياء كمك و يارى نميكند آن چنان كه خود انبياء و پيامبران را كمك مىكند .\r\nبعقيده بعضى ديگر ، معناى « لا يهدى » اينست كه خداوند آنها را از لطف و تأييد و توفيق خود بهره‌مند نميسازد وقتى بداند كه به حال آنان ديگر سودى ندارد .\r\nبعضى هم « لا يهدى » را به معناى اينكه : خدا آنها را به بهشت راهنمايى و هدايت نميكند گرفته‌اند .\r\nاين آيه با آيهء :  « وَ أَمَّا ثَمُودُ فَهَدَيْناهُمْ »  يعنى و اما ثمود را پس هدايت كرديم منافات ندارد . زيرا ما قبلا معانى هدايت و صورت‌ها و اقسام آن را در ذيل آيه كريمه  « يُضِلُّ بِهِ كَثِيراً وَ يَهْدِي بِهِ كَثِيراً »  بيان كرديم .\r\nو گفتيم كه بعضى از صورت‌هاى هدايت عام است و شامل همه مكلفين و بعضى مخصوص مؤمنان است .\r\nضمناً از اين آية استفاده مىشود كه معارف و عقائد ، ضرورى و بديهى نيستند زيرا اگر چنين بودند نياز به استدلال و احتجاج در اثبات صانع نبود و نيز از اين آيه ميتوان استفاده كرد كه تقليد و پيروى كوركورانه غلط ، و دنبال استدلال رفتن صحيح و نيكو است .\r\nاستفاده سوم ما از آيه اينست كه خدا را از راه افعال و آثارش كه از غير خدا ساخته نيست شناخته‌ايم .\r\nدر تفسير ابن عباس چنين آمده است : خداوند بر نمرود پشه‌اى را مسلط كرد روى لب نمرود نشست و گزيد نمرود خواست با دست پشه را دور كند پشه به بينى نمرود رفت و از آنجا به مغزش رسيد و چهل شب او را عذاب و آزار ميداد تا هلاك شد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\n[ سوره البقرة ( 2 ) : آيه 259 
  ]\r\nأَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها قالَ أَنَّى يُحْيِي هذِهِ اللَّهُ بَعْدَ مَوْتِها فَأَماتَهُ اللَّهُ مِائَةَ عامٍ ثُمَّ بَعَثَهُ قالَ كَمْ لَبِثْتَ قالَ لَبِثْتُ يَوْماً أَوْ بَعْضَ يَوْمٍ قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ وَ انْظُرْ إِلى حِمارِكَ وَ لِنَجْعَلَكَ آيَةً لِلنَّاسِ وَ انْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْماً فَلَمَّا تَبَيَّنَ لَهُ قالَ أَعْلَمُ أَنَّ اللَّهَ عَلى كُلِّ شَيْءٍ قَدِيرٌ ( 259 )\r\n« 1 »\r\n\r\nترجمه :\r\nيا مانند آن كسى كه بدهكده‌اى گذشت كه با وجود بناها كه داشت خالى بود و گفت : خدا چگونه مردم اين دهكده را زنده مىكند خدا او را صد سال ميراند آن گاه زنده‌اش كرد و گفت چه مدت بوده‌اى گفت يك روز يا قسمتى از روز بوده‌ام . گفت بلكه صد سال بوده‌اى ! به خوردنى و آشاميدنى خود بنگر كه دگرگون نشده و الاغ خود را نيز بنگر و ما تو را آيت و نشانه‌اى براى مردم قرار ميدهيم .\r\nاستخوانها را بنگر ، كه چگونه پخش ميكنيم يا از جايش بلند ميكنيم و سپس آن را به گوشت مىپوشانيم وقتى بر او روشن و آشكار شد گفت ميدانم كه خدا بر هر چيز توانا است .\r\n\r\n\r\n","description":"","footnote":"\r\n( 1 ) - سوره بقره آيه 259 جزء 3 سوره 2\r\n","page_name":" 124 ","page_number":124},
  {"content":"\r\n\r\n\r\nبيان آيه 259\r\n\r\nشرح لغات :\r\nخاويه : خالى ، از خواء به معناى خلاء و به معناى فرجه و فاصله دو چيز و به خانه‌اى كه اهلش هلاك شده و خالى از آنها شده باشد « خاويه » گويند و نيز به گرسنگى از آن جهت كه معده خالى از غذاست « خوى » گفته‌اند .\r\nعروش جمع « عرش » به معناى بناء و ساختمان بلند  « وَ هِيَ خاوِيَةٌ عَلى عُرُوشِها »  بعضى ميگويند يعنى ديوارها بدون سقف مانده بود . و به تخت نيز « عرش » ميگويند از نظر بلندى آن و به سقف خانه نيز « عرش البيت » گفته‌اند .\r\nقرية : آبادى - و اصل اين كلمه به معناى جمع و اجتماع است و به ده و آبادى باعتبار اينكه مردم در آن جمع‌اند « قريه » گفته شده است .\r\nانى يحيى : از كجا و چگونه زنده مىكند .\r\nعام : سال و جمع آن « اعوام » است و اصل « عوم » به معناى شنا است .\r\nلبثت : مكث كردم و « لبث » به معناى مكث است .\r\nحمار : الاغ ، چه وحشى و چه اهلى و اصل آن از « حمزة » به معناى سرخى است .\r\n« ننشزها » با نقطه و بىنقطه خوانده شده است بدون نقطه از « نشر » به معناى پراكندگى و پخش يعنى چگونه آن را پخش و پراكنده ميكنيم و با نقطه از « نشز » به معناى زمين مرتفع و بلند و معنايش اينست كه چگونه آن برداشته و بلند مىكنيم .\r\n\r\nتفسير :\r\n « أَوْ كَالَّذِي مَرَّ عَلى قَرْيَةٍ »  ( يا مانند آن كسى كه ) يعنى اى رسول ما اگر خواستى به داستان كسى كه با نمرود به احتجاج پرداخت و اگر خواستى بر قصه مردى كه بر آن\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدهكده گذشت بنگر .\r\nميگويند آن كسى كه از دهكده گذشت همان « عزير » بود ( از قتاده و عكرمه و سدى ) و همين مطلب از حضرت امام صادق عليه السلام نقل شده است .\r\nبعضى گويند آن مرد « ارميا » بوده است ( از وهب ) و نيز از حضرت باقر عليه السلام نقل شده است . ابن اسحاق معتقد است كه « خضر » بوده است .\r\nقريه‌اى كه از آن گذشت بعقيده « وهب و قتاده و ربيع » « بيت المقدس » و بعقيده ضحاك « ارض مقدسه » و به نظر « ابن زيد » همان دهى كه در آيه پيش گفته شد كه هزاران نفر از ترس مرگ از آن خارج شدند ، مىباشد .\r\n « وَ هِيَ خاوِيَةٌ عَلى عُرُوشِها »  و آن خالى بود و ابن عباس و ربيع و ضحاك ميگويند يعنى و آن خراب شده بود و بعضى آن را اين چنين معنا كرده‌اند كه آن ساقط شده بود .\r\n « قالَ أَنَّى يُحْيِي هذِهِ اللَّهُ بَعْدَ مَوْتِها »  يعنى چگونه خدا بار ديگر اين ده را پس از ويرانى آباد مىكند يا چگونه خدا مردم اين ده را پس از نابودى ، زنده مىكند كه در اين صورت مقصود از « قريه » مردم قريه مىباشد مانند  « وَ سْئَلِ الْقَرْيَةَ »  ( بپرس از اهل ده ) اين شخص هر كه بود هدفش انكار و يا تعجب يا ترديد و شك نبوده بلكه او دوست ميداشت كه خداوند مرده زنده كردن را به او نشان دهد تا براى او اين مسئله به صورت شهود و يقين درآيد علاوه بر علم استدلالى كه برايش حاصل شده بود زيرا ممكن است گاهى شبهه بر علم استدلالى راه پيدا كند .\r\n « فَأَماتَهُ اللَّهُ مِائَةَ عامٍ »  خداوند او را صد سال ميراند  « ثُمَّ بَعَثَهُ »  سپس او را زنده كرد  « قالَ كَمْ لَبِثْتَ »  گفت چند سال بودى ؟ در تعيين اين گوينده اقوالى است .\r\n1 - ندايى از آسمان بسوى او آمد و او شنيد .\r\n2 - پيامبرى به او اين چنين گفت 3 - فرشته‌اى به او گفت 4 - بعضى از پير مردان كه شاهد جريان بودند و مرگ و زنده شدن او را ديدند\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nگفتند  « قالَ لَبِثْتُ يَوْماً أَوْ بَعْضَ يَوْمٍ »  ( گفت يك روز يا بعضى از روز بودم ) چون خداوند او را در آغاز و ابتداء روز ميراند و پس از صد سال در آخر روز زنده‌اش كرد لذا در پاسخ سؤال او گفت يك روز بودم ولى در همين اثناء او ديد هنوز كمى از روز مانده و خورشيد هنوز غروب نكرده است لذا گفت يا مقدارى از روز .\r\n « بَلْ لَبِثْتَ مِائَةَ عامٍ »  بلكه در همين جا صد سال ماندى .\r\n « فَانْظُرْ إِلى طَعامِكَ وَ شَرابِكَ لَمْ يَتَسَنَّهْ »  به خوراكى و آشاميدنى خود بنگر كه گذشت زمان آن را تغيير نداده و دگرگون نساخته است .\r\nو علت اينكه ضمير مفرد آورده ، اينست كه مقصود ، جنس خوراكى و نوشيدنى است يعنى نگاه كن به خوراكى و نوشيدنى كه ترك كردى كه هيچ تغيير نكرده است و بعضى ضمير را به « شراب » كه اخيراً گفته شده برگردانيده‌اند .\r\nميگويند توشه اين مرد و آنچه همراه داشت عبارت بود از افشره ، انجير و انگور كه هر سه در مدت كم تغيير پذيرند ولى ديد افشره و آب انگور شيره شده و انجير و انگور گويا كه الان چيده شده‌اند .\r\n « وَ انْظُرْ إِلى حِمارِكَ »  و به الاغت نگاه كن كه چگونه اجزاء و اعضايش پراكنده و استخوانهايش پخش شده است ببين خداوند چگونه زنده‌اش مىكند و علت اينكه اين وضع را براى الاغ پيش آورد اين بود كه آن مرد بداند كه مدت طولانى و درازى او مرده بوده است .\r\n « وَ لِنَجْعَلَكَ آيَةً لِلنَّاسِ »  اينكه درخواست تو را اجابت كرديم و برايت اين وضع را پديد آورديم براى اين بود كه تو را نشانه و دليل براى مردم قرار دهيم تا مسئله زنده شدن مردگان و معاد روشن و ثابت شود .\r\n « وَ انْظُرْ إِلَى الْعِظامِ كَيْفَ نُنْشِزُها »  نگاه كن به استخوانها چگونه آنها را از جا و مكانشان بلند كرده و به جاهاى خودشان در بدن قرار ميدهيم و هر كدام را با ديگر اعضاء تركيب مىنمائيم .\r\n « ثُمَّ نَكْسُوها لَحْماً »  و سپس روى آن را گوشت مىپوشانيم .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمقصود از اين استخوانها بعقيده « سدى » همان استخوانهاى الاغش بود ولى بعقيده ضحاك و قتاده و ربيع مقصود استخوانهاى خودش بود بنا بر اين معنا ميگويند خداوند اولين عضوى را كه از او زنده كرد چشمانش بود كه با آنها ميديد استخوانهاى پوسيده و پراكنده‌اش گرد هم آمده و گوشتى كه قبلا درندگان خورده بودند بار ديگر بر روى استخوانها پوشيده شد تا بدنش به صورت كامل درآمد و برخاست و الاغش نيز به صورت اول درآمد .\r\n « فَلَمَّا تَبَيَّنَ لَهُ »  وقتى روشن شد و دانست كه او صد سال مرده بود . و او از دو راه بمرگ صد ساله‌اش آگاه شد :\r\n1 - از ديدن الاغش كه به كلى پوسيده شده بود و خبر دادن خدا به اينكه او مرده بود و نشاندادن زنده كردن و امثال آن .\r\n2 - او وقتى به وطنش بازگشت و ديد همه چيز دگرگون شده است مثلا ديد نوه‌هايش پير شده‌اند در حالى كه او پدران آنها را در حال جوانى گذاشته و رفته بود .\r\nاز حضرت على عليه السلام نقل شده است كه « عزير » وقتى از عائله‌اش خارج شد همسرش آبستن بود و خود او در سن پنجاه سالگى بود تا خدا او را صد سال ميراند و زنده كرد پس برگشت بسوى اهلش به همان سن پنجاه سالگى در حالى كه پسرش به سن صد سالگى رسيده بود و پسرش پنجاه سال از خودش بزرگتر بود ! و اين از آيات خدا بود گويند وقتى عزير بازگشت ديد بخت النصر نسخه‌هاى تورات را سوزانده است او بار ديگر مطالب تورات را كه حفظ داشت گفت و نوشتند .\r\nمردى از آن ميان گفت پدرم مرا خبر داد از پدرش كه نسخه تورات در باغ انگور او دفن شده است و اگر شما آن باغ را به من نشان دهيد من آن نسخه را ميتوانم بيرون بياورم و بتورات اصلى دست پيدا كنيم به او جاى آن باغ را نشان دادند و آن نسخه را بيرون آوردند وقتى با آنچه عزير گفته و نوشته بودند تطبيق كردند ديدند حتى يك كلمه و يك حرف هم اختلاف ندارد اين بود كه گفتند عزير پسر خداست كه خداوند تورات را در قلب او قرار داده است .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\n « قالَ أَعْلَمُ أَنَّ اللَّهَ عَلى كُلِّ شَيْءٍ قَدِيرٌ »  آن كسى كه از ده ميگذشت گفت يقين دارم كه خداوند بر همه چيز توانا است و آنچه گفتم روى شك و ترديد نبود . و بعضى « اعلم » خوانده و آن را امر و به معناى « بدان » گرفته‌اند . يا ممكن است اين سخن را هنگامى به زبان راند كه اين جريان برايش پيش آمد و با چشم زنده شدن مرده را ديد و يقين و علم پس از استدلال پيدا كرد .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\n[ سوره البقرة ( 2 ) : آيه 260 
  ]\r\nوَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى قالَ أَ وَ لَمْ تُؤْمِنْ قالَ بَلى وَ لكِنْ لِيَطْمَئِنَّ قَلْبِي قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ يَأْتِينَكَ سَعْياً وَ اعْلَمْ أَنَّ اللَّهَ عَزِيزٌ حَكِيمٌ ( 260 )\r\n« 1 »\r\n\r\nترجمه :\r\nهنگامى كه ابراهيم گفت پروردگارا به من نشان ده كه مردگان را چگونه زنده ميكنى گفت مگر باور ندارى گفت آرى ولى تا قلبم آرام گيرد و اطمينان يابد گفت چهار پرنده بگير و گوشت آنها را قطعه قطعه كن ( و در هم بياميز ) آن گاه هر قسمتى از آن را بر سر كوهى بگذار و سپس آنها را بخوان تا سوى تو دوان و شتابان آيند و بدان كه خدا عزيز و دانا است .\r\n\r\n\r\n","description":"","footnote":"\r\n( 1 ) - آيه 260 سوره بقره جزء 3 سوره 2\r\n","page_name":" 130 ","page_number":130},
  {"content":"\r\n\r\n\r\nبيان آيه 260\r\n\r\nشرح لغات :\r\nليطمئن : تا آرام گيرد مصدر « اطمينان » و « اطمأن اليه » يعنى به او اعتماد نمود .\r\nطير : پرنده اصل اين فعل در مورد سبكى چيزى است در هوا ولى بعداً در هر سرعت به كار ميرود مانند كلمه « پرواز » در فارسى .\r\nجزءاً : پاره‌اى - بعض از چيزى ، و فرق كلمه « جزء » با كلمه « سهم » اينست كه سهم به آن قسمت از كل ميگويند كه كل قابل تقسيم به آن است مانند عدد 2 نسبت به عدد 10 ولى كلمه جزء اعم از آنست و به آن عددى هم كه كل قابل تقسيم به آن نيست « جزء » گفته مىشود مانند عدد 3 نسبت به عدد 10 .\r\n\r\nتفسير :\r\nدر اين آيات خداوند آنچه را كه بابراهيم عياناً نشان داد از زنده كردن مردگان بيان مىكند .\r\n « وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى »  در اينكه چه چيز ابراهيم را به اين سؤال واداشت كه عرض كند پروردگارا به من نشان ده كه چگونه مرده را زنده ميكنى وجوهى گفته‌اند :\r\n1 - حسن ، ضحاك و قتاده ميگويند : سبب اين سؤال اين بود كه ابراهيم مردارى را ديد كه درندگان آن پاره پاره كرده و حيوانات هوايى و دريايى آن را ميخورند عرض كرد پروردگارا من ميدانم كه تو همه آنها را از شكم درندگان و پرندگان و جانوران دريايى جمع خواهى كرد ولى به من نشان بده چگونگى آن را ، تا علنى ببينم . و از حضرت امام صادق عليه السلام اينوجه روايت شده است .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n2 - از ابن عباس ، سعيد بن جبير و سدى روايت شده كه فرشته‌اى به ابراهيم بشارت داده بود كه خداوند تو را بعنوان « خليل » خود برگزيده است و دعاى تو را مستجاب و مرده را بدعاى تو زنده مىكند .\r\nاز اين جهت ابراهيم از خدا درخواست زنده كردن مردگان كرد كه اطمينان كند او اين مقام را پيدا كرده كه دعايش مستجاب مىشود و « خليل خدا » شده است .\r\n3 - در احتجاج ابراهيم با نمرود كه او گفت من زنده مىكنم و ميميرانم محبوسين را آزاد و مجرمان را نابود مىكنم . ابراهيم گفت اين ، زنده كردن نيست در همين وقت ابراهيم از خدا خواست كه خدايا ، نشان بده چگونه مرده زنده ميكنى تا نمرود بداند .\r\nروايت شده كه نمرود ابراهيم را تهديد به كشتن كرده بود اگر خداوند مرده زنده نكند بطورى كه نمرود ببيند و از همين جهت ابراهيم گفت  « لِيَطْمَئِنَّ قَلْبِي »  يعنى تا دلم آرام بگيرد و مطمئن شوم كه نمرود مرا نخواهد كشت . اينوجه را محمد بن اسحاق بن يسار گفته است .\r\n4 - او دوست داشت كه اين مطلب را از راه عيان و شهود ببيند و به آن يقين پيدا كند پس از آنكه از راه استدلال فهميده و به آن علم حاصل كرده بود و اينوجه از وجوه ديگر اقوى است .\r\n « قالَ أَ وَ لَمْ تُؤْمِنْ »  - الف در أ و لم . . . براى استفهام و پرسش است يعنى آيا ايمان نياورده‌اى و مقصود از آن ، اثبات مطلب است كه قطعاً تو ايمان آورده‌اى پس چرا چنين سؤالى ميكنى ؟\r\nخاصيت اين « الف » اينست كه اگر به جمله « منفى » داخل شود مثل اين آيه منظور ، اثبات و اگر بر جمله « مثبت » داخل گردد منظور « نفى » مىباشد مانند اين آيه :  « أَ أَنْتَ قُلْتَ لِلنَّاسِ . . . »  يعنى آيا تو گفته‌اى . . . . . كه منظور اينست كه نگفته‌اى .\r\n « قالَ بَلى وَ لكِنْ لِيَطْمَئِنَّ قَلْبِي »  گفت آرى من مؤمن‌ام ولى اين درخواست\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nرا كردم تا يقين بيشترى پيدا كنم و بر يقينم افزوده شود ( از حسن ، قتاده ، مجاهد و ابن جبير . ) بعضى گويند يعنى تا علنى ببينم و قلب من به يقين حاصل از ديدن آرام گيرد پس از آنكه علم از راه استدلال را داشت .\r\nو بعضى ديگر ميگويند يعنى قلب من آرام گيرد و مطمئن شوم كه دعاى مرا مستجاب و مرا خليل خود نموده‌اى همانطور كه به من وعده دادى .\r\n « قالَ فَخُذْ أَرْبَعَةً مِنَ الطَّيْرِ »  گفت پس بگير چهار مرغ كه از نوع‌هاى مختلفى باشند و علت اينكه در ميان جانداران ، مرغ را انتخاب كرد همين بود كه پرواز مىكند .\r\nگويند كه اين چهار مرغ : طاووس ، خروس ، كبوتر و كلاغ بود كه ابراهيم فرمان يافت تا آنها را پاره پاره و پر آنها را با خونشان مخلوط كند . اين قول مجاهد ، ابن جريح ، عطا و ابن زيد است و از امام صادق عليه السلام نيز نقل شده است .\r\n « فَصُرْهُنَّ إِلَيْكَ »  يعنى پس پاره پاره كن ، ( از ابن عباس ، سعيد بن جبير و حسن ) بعضى گويند يعنى آنها را بهم بچسبان و ضميمه كن ( از عطا و ابن زيد ) و اين اختلاف معنا مربوط به اختلاف قرائت آيه است .\r\n « ثُمَّ ادْعُهُنَّ يَأْتِينَكَ سَعْياً »  از حضرت صادق عليه السلام روايت شده كه فرمود معناى آيه اينست كه آنها را بر هر كوهى تقسيم كن و ده كوه در آنجا بود پس بگير از منقارهاى آنها و صدا بزن آنها را باسم بزرگ من و قسم بده به جبروت و عظمت من ، آنها شتابان و دوان پيش تو خواهند آمد . پس ابراهيم چنين كرد و آنها را بر ده كوه قرار داد سپس آنها را خواند و گفت باذن خدا پاسخ دهيد پس گوشت هر كدام با استخوانش مجتمع و بهم تركيب ميشد و بسوى ابراهيم پرواز مىنمود .\r\nابن جريح و سدى گويند كه هفت كوه در آنجا بود و ابن عباس ، حسن و قتاده تعداد كوه‌ها را چهار گفته‌اند .\r\nمجاهد و ضحاك ميگويند معناى اين جمله :  « ثُمَّ اجْعَلْ عَلى كُلِّ جَبَلٍ »  بر هر\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nكوهى قرار بده ، عام است و منحصر به كوه‌هاى آنجا كه ده يا هفت يا چهار باشد ، نبود بلكه شامل هر كوهى كه امكان قرار دادن آن گوشت‌ها براى ابراهيم بود ، مىشد .\r\nسؤال :\r\nبا اينكه اين گوشت‌ها جان و زندگى نداشتند و جماد بودند چگونه به ابراهيم خطاب شد كه آنها را بخوان ؟ ( ثم ادعهن ) و خواندن جماد قبيح است .\r\nپاسخ :\r\nدو وجه براى پاسخ به اين سؤال و صحت خواندن جماد گفته‌اند .\r\n1 - منظور از خواندن آنها اشاره به آنها است تا پس از زنده شدن بسوى او آيند .\r\n2 - معناى خواندن ، خبر دادن از زنده شدن آنها است مانند آيه كريمه  « كُونُوا قِرَدَةً خاسِئِينَ »  « 1 » ( گفتيم باشيد بوزينگان مطرود . ) كه « امر » ( باشيد ) به معناى خودش كه فرمان الهى باشد نيست بلكه منظور از آن خبر دادن است به اين جريان . و نيز مانند آيهء كريمهء :  « ائْتِيا طَوْعاً أَوْ كَرْهاً  « 2 »  »  ( بيائيد به ميل يا به كراهت ) كه باز منظور از اين امر ، خبر دادن به تكوين و پيدايش آنها است ( از طبرى ) اما قول كسانى كه ميگويند : ابراهيم روى هر كوه يك پرنده‌اى را قرار داد و سپس آنها را صدا زد و خواند ، از حقيقت بدور است زيرا هدف ابراهيم اين بود كه بداند خداوند چگونه مرده را زنده مىكند و آوردن پرنده‌اى با اشاره در اين هدف ، اثر و فائده‌اى ندارد .\r\nدر اين آيه و جمله حذفى شده و تقدير اينست كه آنها را پاره پاره كن و قرار بده بر هر كوهى از هر يك ، قسمتى ، پس خداوند آنها را زنده مىكند و وقتى زنده شدند پس آنها را بخوان و اين اشاره و خواندن پس از زنده شدن آنها است و ابراهيم چنين كرد و ديد پرها بعضى بسوى بعض ديگر در حركت‌اند و همچنين گوشت‌ها و استخوان‌ها و سپس آنها در حالى كه بر روى پاهاى خود راه ميرفتند به حركت درآمده و هر كدام به سر خود پيوستند و اينها ميگويند معناى  « يَأْتِينَكَ سَعْياً »  همين است .\r\n\r\n\r\n","description":"","footnote":"\r\n( 1 ) - آيه 65 سوره بقره .\r\n( 2 ) - آيه 11 سوره فصلت .\r\n","page_name":" 134 ","page_number":134},
  {"content":"\r\n\r\nاز نضر بن شميل نقل شده كه او گويد سؤال كردم از خليل بن احمد از آيه كريمه  « يَأْتِينَكَ سَعْياً »  كه آيا به پرنده‌اى كه پرواز كند گفته مىشود « سعى كرد » .\r\nخليل در جواب گفت نه ، ميگويد گفتم پس معناى اين جمله از قرآن چيست ؟\r\nخليل گفت معنايش اينست كه آن پرندگان ميآيند بسوى تو و تو راه ميروى راه رفتنى ، ( يأتينك و انت تسعى سعياً ) .\r\n « وَ اعْلَمْ أَنَّ اللَّهَ عَزِيزٌ حَكِيمٌ »  و بدان كه خدا عزيز است يعنى قوى و نيرومند است كه هيچ چيز او را ناتوان و عاجز نميكند . و حكيم است در كردار و گفتارش .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\n\r\n[ سوره البقرة ( 2 ) : آيات 261 تا 262 
  ]\r\nمَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ كَمَثَلِ حَبَّةٍ أَنْبَتَتْ سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ وَ اللَّهُ يُضاعِفُ لِمَنْ يَشاءُ وَ اللَّهُ واسِعٌ عَلِيمٌ ( 261 ) الَّذِينَ يُنْفِقُونَ أَمْوالَهُمْ فِي سَبِيلِ اللَّهِ ثُمَّ لا يُتْبِعُونَ ما أَنْفَقُوا مَنًّا وَ لا أَذىً لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 262 )\r\n« 1 »\r\n\r\nترجمه :\r\nمثل آنان كه مالشان را در راه خدا انفاق ميكنند چون دانه‌ايست كه هفت خوشه رويانيده كه در هر خوشه صد دانه است و خدا براى هر كه بخواهد دو برابر مىكند كه خدا وسعت بخش و دانا است .\r\nكسانى كه اموال خويش را در راه خدا انفاق ميكنند و سپس آنچه را كه انفاق كرده‌اند به منت و آزار دنبال نميكنند پاداش آنها پيش پروردگارشان است و آنان نه بيمى دارند و نه غمگين ميشوند .\r\n\r\n\r\n","description":"","footnote":"\r\n( 1 ) - سوره بقره آيه 261 و 262 جزء 3 سوره 2\r\n","page_name":" 136 ","page_number":136},
  {"content":"\r\n\r\n\r\nبيان آيه 261\r\n\r\nشرح لغات :\r\nانبتت : روياند از نبت روئيدن كه در مورد گياه‌ها و هر آنچه از زمين ميرويد استعمال مىشود .\r\nسنبله : خوشه و اصل آن « اسبال » است كه ريختن چيزى است كه مىپوشاند و زمين كشت ، با خوشه‌ها پوشيده ميگردد و نيز دانه ، در آن پوشيده مىشود .\r\nمائة : صد .\r\n\r\nتفسير :\r\n « مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ »  گويند تقدير آيه اينست كه مثل صدقات كسانى كه اموالشان را در راه خدا انفاق ميكنند مانند دانه‌ايست . . .\r\nو بعضى گفته‌اند تقدير اينست : مثل كسانى كه انفاق ميكنند مانند زارع دانه ايست . . . . و منظور از « سبيل اللَّه » جهاد و غير از آن از كارهاى خير است و اين آيه شامل همه وجوه خير است و همين مطلب از امام صادق عليه السلام روايت شده و ابو على جبائى آن را اختيار نموده است ولى بعضى آن را مخصوص انفاق در جهاد دانسته‌اند ولى در انفاق‌ها و طاعت‌هاى ديگر در برابر هر عمل فقط ده برابر پاداش داده مىشود .\r\n « كَمَثَلِ حَبَّةٍ أَنْبَتَتْ »  مانند دانه‌ايست كه بيرون آورد .\r\n « سَبْعَ سَنابِلَ فِي كُلِّ سُنْبُلَةٍ مِائَةُ حَبَّةٍ »  هفت خوشه و در هر خوشه صد دانه يعنى انفاق در راه خدا 700 برابر پاداش داده مىشود .\r\nاگر گفته شود كه آيا ديده شده است كه در يك خوشه صد دانه باشد ؟ جواب اينست كه از باب تصور مطلب است و لازم نيست در خارج حتماً ديده شده باشد مانند آيه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nكريمه :  « طَلْعُها كَأَنَّهُ رُؤُسُ الشَّياطِينِ  « 1 »  »  ( ميوهء آن گويى سر ديوان و شياطين است ) با اينكه سر شيطان چيزى است تصورى براى انسان . و باضافه در مواردى ديده شده است كه يك خوشه صد دانه داشته است .\r\n « وَ اللَّهُ يُضاعِفُ لِمَنْ يَشاءُ »  خدا براى هر كه بخواهد از هفت صد دانه هم اضافه ميدهد . بعضى گويند معنايش اينست كه اين چند برابر پاداش دادن براى كسانى است كه خدا بخواهد . از ابن عمر نقل شده است كه وقتى اين آيه نازل شد رسول خدا عرض كرد پروردگارا بر امت من بيفزا پس آيه : من ذا الذى يقرض اللَّه . . . نازل شد باز رسول اكرم عرض كرد خدايا بر امت من بيفزا آن گاه اين آيه نازل شد  « إِنَّما يُوَفَّى الصَّابِرُونَ أَجْرَهُمْ بِغَيْرِ حِسابٍ  « 2 »  »   « وَ اللَّهُ واسِعٌ عَلِيمٌ »  يعنى خدا قدرتى واسع و شامل دارد و هر چه بخواهد بر پاداش خود بيفزايد ، كم نميآورد . بعضى گويند يعنى خدا واسع الرحمة است و رحمت و لطفى شامل دارد كه از افزودن بر پاداش و اجر ، مضايقه و دريغ ندارد و خدا « عليم » و آگاه است به آنچه استحقاق پاداش و اجر بيشترى دارد ( از ابن زيد ) .\r\nبعضى گويند يعنى او عليم و دانا است به مقدار انفاق مردم و نيز به نيت انفاق كننده و هدف او .\r\n\r\nنظم آيات :\r\nاين آيه مربوط به انفاق است و از نظر مناسبت ارتباط و اتصال دارد به آيه :\r\n « مَنْ ذَا الَّذِي يُقْرِضُ اللَّهَ . . . »  ( آيه 245 ) و فاصله اين دو آيه ، آيات مربوط به دعوت بسوى خدا و بيان دليل‌ها و داستان‌ها بود ( از على بن عيسى ) ، بعضى درباره نظم اين آيات مىگويند وقتى قرآن داستانهايى را بيان كرد كه برهان بر توحيد و آنچه را كه پيامبران آوردند از حجت‌ها و دليل‌ها در برداشت و اعلام كرد كه هر كس پس از اين همه دليل باز عناد ورزد بايد با او جنگ كرد . در اين آيه تشويق به جهاد مىكند و بيان مينمايد كه در جهاد و جنگ با اين دسته از مردم كه پس از روشن شدن راه باز هم عناد ميكنند پاداش بزرگى است ( از زجاج ) .\r\n\r\n\r\n","description":"","footnote":"\r\n( 1 ) - آيه 65 سوره صافات .\r\n( 2 ) - آيهء 10 سورهء زمر ( پاداش صابران بيحساب داده مىشود .\r\n","page_name":" 138 ","page_number":138},
  {"content":"\r\n\r\n\r\nبيان آيه 262\r\n\r\nشرح لغات :\r\nمناً : من و باصطلاح : منت يادآورى آنچه نيكى نموده كه ارزش آن را پائين ميآورد و اصل « من » به معناى قطع است مانند آيه كريمه  « لَهُمْ أَجْرٌ غَيْرُ مَمْنُونٍ »  براى ايشان است پاداش قطع نشدنى و منت گذاردن چون قطع مىكند آن فضيلت و حقى را كه بايد نيكوكار نصيبش شود به اين مناسبت به آن « من » گفته‌اند : و واحد وزن را هم « من » گويند چون آن مقدار مخصوص را جدا مىكند .\r\nاذى : ضرر و آسيبى كه فوراً به شخص ضرر خورده ميرسد .\r\nخوف : ترس از وقوع ضررى كه انتظارش ميرود .\r\nحزن : اندوه شديد .\r\n\r\nتفسير :\r\nوقتى خداوند فرمان به انفاق داد بدنبال آن كيفيت انفاق را بيان نمود .\r\n « الَّذِينَ يُنْفِقُونَ »  كسانى كه خارج ميكنند  « أَمْوالَهُمْ فِي سَبِيلِ اللَّهِ »  اموالشان را در راه خدا  « ثُمَّ لا يُتْبِعُونَ ما أَنْفَقُوا »  و همراه و دنبال نميكنند نفقات و صدقاتشان را به « مناً » منت بر كسى كه به آن انفاق كرده .\r\n « وَ لا أَذىً »  و نه آزار .\r\nمنّ اينست كه بگويد : آيا اين مقدار به تو ندادم ؟ آيا به تو نيكى نكردم ؟ آيا تو را بىنياز ننمودم .\r\nاذى : و آزار اينست كه به او بگويد خدا مرا از دست تو و گرفتارىهاى تو آسوده كند . و ممكن است معناى « اذى » اين باشد كه روى خودش را ترش و عبوس كند يا آنچه را كه به او ميدهد او را ناراحت كند يا او را در برابر آنچه داده به پاره‌اى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nاز كارها وادارد همه اينها ، آزار است و اين منت و آزار انفاق را ضايع و اجر و پاداش آن را از بين ميبرد .\r\n « لَهُمْ أَجْرُهُمْ عِنْدَ رَبِّهِمْ »  براى اينان است پاداش ايشان نزد پروردگارشان و بعضى ميگويند معناى آن اينست كه براى ايشان است جزاى اعمالشان در نزد پروردگار و اينكه با قيد « پروردگارشان » مطلب را بيان مىكند براى اينست كه اطمينان بيشتر براى مردم حاصل شود كه پاداش خود را خواهند گرفت زيرا نزد كسى است كه نه كم مىشود و نه از بين ميرود .\r\n « وَ لا خَوْفٌ عَلَيْهِمْ »  : و ترسى بر ايشان نيست از اينكه در روز قيامت اجر و پاداش آنان از بين رود و يا كم شود .\r\n « وَ لا هُمْ يَحْزَنُونَ »  : و نه ايشان غمگين ميشوند .\r\nاين آيه دلالت بر اين دارد كه صحيح است وعده دادن با شرط زيرا خداوند وعده به پاداش ميدهد به اين شرط كه منت و آزار همراه با انفاق نباشد و در وعدهء مشروط ، هر گاه شرط عملى نشود استحقاق پاداش هم طبعاً نخواهد بود .\r\nاز رسول اكرم روايت شده است كه فرمود خداوند با منت‌گذاران بر انفاق ، صحبت نميكند و نظر رحمت بدانها نمياندازد و آنها را پاك و منزه نمينمايد و براى آنان است عذابى دردناك .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n\r\n[ سوره البقرة ( 2 ) : آيات 263 تا 264 
  ]\r\nقَوْلٌ مَعْرُوفٌ وَ مَغْفِرَةٌ خَيْرٌ مِنْ صَدَقَةٍ يَتْبَعُها أَذىً وَ اللَّهُ غَنِيٌّ حَلِيمٌ ( 263 ) يا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَ الْأَذى كَالَّذِي يُنْفِقُ مالَهُ رِئاءَ النَّاسِ وَ لا يُؤْمِنُ بِاللَّهِ وَ الْيَوْمِ الْآخِرِ فَمَثَلُهُ كَمَثَلِ صَفْوانٍ عَلَيْهِ تُرابٌ فَأَصابَهُ وابِلٌ فَتَرَكَهُ صَلْداً لا يَقْدِرُونَ عَلى شَيْءٍ مِمَّا كَسَبُوا وَ اللَّهُ لا يَهْدِي الْقَوْمَ الْكافِرِينَ ( 264 )\r\n\r\nترجمه :\r\nسخنى نيكو و بخشش ( يا پوشش ) بهتر از صدقه‌اى است كه بدنبال آن منت و يا آزار باشد و خدا ، بىنياز و بردبار است .\r\n« 1 »\r\n\r\nترجمه :\r\nاى كسانى كه ايمان آورده‌ايد صدقات خود را با منت و آزار باطل و تباه مسازيد مانند كسى كه مال خود را از روى ريا ، و خوش آيند مردم انفاق مىكند و ايمان به خدا و روز قيامت نياورده مثل او مانند سنگى است صاف كه بر روى آن خاكى است و رگبارى بدان رسيده و آن را سخت و صاف بجا گذاشته است ، آنان از آنچه كسب كرده‌اند سودى نميبرند و بر آن توانايى ندارند و خداوند كافران را هدايت نميكند .\r\n\r\n\r\n","description":"","footnote":"\r\n( 1 ) - سوره بقره آيه 263 و 264 جزء 3 سوره 2 .\r\n","page_name":" 141 ","page_number":141},
  {"content":"\r\n\r\n\r\nبيان آيه 263\r\n\r\nشرح لغات :\r\nغنى : بىنياز و كسى كه دارايى زياد دارد و خداوند كه مالك همه چيز است غنى مىباشد زيرا او بر هر چيز توانا است و كلمه ( غنى ) ضد حاجت و نياز است .\r\n\r\nتفسير :\r\n « قَوْلٌ مَعْرُوفٌ »  : يعنى كلامى نيكو و زيبا كه هيچ نوع زشتى همراه ندارد و با آن ، سائل و فقير را رد كند . بعضى گويند يعنى دعائى نيكو مثل اينكه بگويد :\r\nخدا برايت بسازد ، خدا تو را از سؤال بىنياز كند ، خداوند روزى تو را زياد كند ، و مانند آن .\r\nبعضى ديگر معناى آن را ( وعده نيكو ) دانسته‌اند .\r\nو ضحاك ميگويد  « قَوْلٌ مَعْرُوفٌ »  اصلاح ذات البين است .\r\n « وَ مَغْفِرَةٌ »  : براى مغفرة در اينجا اين معانى گفته شده است :\r\n1 - سلامت از گناه زيرا اصل اين كلمه در لغت به معناى كلاه خود است كه سر را مىپوشاند و سلامت از گناه هم حافظ و سپر از عذاب الهى است ( از : جبائى ) .\r\n2 - پوشش بر سائل و سؤالش .\r\n3 - بخشيدن سؤال شده از ظلم ستم كننده ( از : حسن ) .\r\nمعناى بخشيدن ظلم سائل اينست كه اگر سائل در غير وقت در خانه‌اش ميآيد يا اصرار زياد در سؤال دارد يا رعايت ادب و احترام نمينمايد به اينكه در را باز مىكند يا داخل خانه مىشود ولى بدون اجازه در همه اين موارد عفو و بخشش كند از ظلم و ستم او .\r\n « خَيْرٌ مِنْ صَدَقَةٍ »  : بهتر است از صدقه‌اى كه دنبالش آزار و اذيت باشد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n « يَتْبَعُها أَذىً »  : زيرا كسى كه اين نوع صدقه و انفاق كند نه در دنيا پاداش دارد و نه در آخرت اجرى اما سخن خوب و عفو ، دو اطاعتى است كه استحقاق پاداش بر آن دو را خواهد داشت .\r\nاز رسول اكرم روايت شده است كه فرمود وقتى فقير ، سؤال كرد بگذاريد سخنش تمام شود و كلامش را قطع نكنيد و پس از آن ، او را با احترام و نرمى رد كنيد يا چيز مختصرى به او بدهيد زيرا گاهى كسى ميآيد كه نه انسان است و نه جن و مينگرد كه شما با آنچه خدا بشما داده است چه ميكنيد .\r\n « وَ اللَّهُ غَنِيٌّ »  و خدا بىنياز است از صدقات و از همه طاعت‌هاى شما و چنين نيست كه امر خدا روى نياز و احتياج او باشد بلكه بخاطر شما و نيازتان به پاداش ، شما را به كارهاى نيك فرمان داد .\r\n « حَلِيمٌ »  و او بردبار است كه در كيفر دادن بشما شتاب نميكند . و بعضى گويند مقصود از اينكه خدا حليم است اينست كه تعجيل و شتاب نميكند به عقوبت و كيفر دادن به كسى كه منت ميگذارد و آزار ميدهد در صدقه‌اش . در اينجا اگر بجاى كلمه « حليم » كلمات « حميد » يا « عليم » گفته ميشد نيكو نبود .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nبيان آيه 264\r\n\r\nشرح لغات :\r\nرئاء - اصل آن از رؤيت است و كسى كه عملى ريايى و براى مردم انجام ميدهد ميخواهد كه مردم آن را ببينند و روى اين مناسبت به آن « رئاء » گفته‌اند .\r\nصفوان - كه براى يك مصداق « صفوانه » گفته مىشود مانند « سعدان و سعدانة ، مرجان و مرجانه » : سنگ صاف و سخت .\r\nتراب - خاك و « ترب » هم به همين معنا است و به مردى كه از فقر و نادارى خاك - نشين نشده ميگويند : « ترب الرجل » و آيه كريمه « مسكيناً ذا متربه » هم به همين معنا است يعنى فقيرى خاك نشين .\r\nوابل - باران تند و « و بال » بد عاقبتى است .\r\nصلد - سنگ سخت و صاف و زمين « صلد » آن زمينى است كه چيزى از آن نميرويد از نظر سختى .\r\n\r\nتفسير :\r\nپس از آنكه در آيات گذشته براى افزايش پاداش مثالهايى زد اينك براى تأكيد بيشتر ميفرمايد :\r\n « يا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَ الْأَذى »  اى كسانى كه خدا و پيامبر را تصديق كرده و ايمان آورده‌ايد باطل نكنيد صدقات خود را با منت گذاردن بر فقير يا بر خدا ، و آزار كردن آن كسى كه به او انفاق نموده‌ايد و براى باطل شدن عمل در صورت منت و اذيت مثالى مىزند .\r\n « كَالَّذِي يُنْفِقُ مالَهُ رِئاءَ النَّاسِ »  مانند كسى كه مالش را براى رياء و ديدن و خوش آيند مردم انفاق مىكند . در اين قسمت ، مؤمن و كافر داخل‌اند وقتى براى رياء عملى انجام دهند .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n « وَ لا يُؤْمِنُ بِاللَّهِ وَ الْيَوْمِ الْآخِرِ »  و ايمان به خدا و روز قيامت نياورده . اين قسمت مخصوص كفار است يعنى كسى كه به يگانگى خدا و به قيامت و پاداش ايمان ندارد ، بعضى گويند اين قسمت براى منافقان است نه كفار زيرا كافر ، علناً و آشكارا كفر خود را ابراز ميدارد و رياء ندارد و اين ، منافق است كه دو شكل و دو رنگ و قيافه دارد .\r\nكسى كه ريا كند در حد كفر و يا نفاق است .\r\n « فَمَثَلُهُ كَمَثَلِ صَفْوانٍ عَلَيْهِ تُرابٌ »  مانند سنگى است صاف كه بر آن خاكى باشد  « فَأَصابَهُ وابِلٌ »  پس بارانى تند و شديد بر آن برسد  « فَتَرَكَهُ صَلْداً »  پس آن را به صورت سنگى سخت و صاف باقى گذارد .\r\nدر اين آيه فعل منافق و منت‌گذار تشبيه شده است به آن سنگ صاف كه باران آنچه بر روى آن بوده از بين برده است كه هيچكس نميتواند بار ديگر آن گرد و خاك را برگرداند همچنين وقتى شخص منت‌گذار صدقه‌اى را داد و همراه آن منت گذارد پس صدقه خود را به صورتى درآورده كه همه فوائد و آثار صدقه را نابود نموده و ديگر راهى براى بازگرداندن آن فائده‌ها نيست زيرا هر كارى به همان نيت كه انجام شده سزاوار پاداش و يا كيفر مىباشد و اگر بهنگام عمل ، نيت براى رضاى خدا نباشد و براى غرض‌هاى ديگرى انجام يابد ديگر راهى براى تلافى و جبران كردن آن نيست .\r\nو با بيان بالا كه گفتيم منت‌گذاردن و يا آزار دادن اگر همراه صدقه دادن باشد آن را بىفائده و ضايع مىكند ديگر نميتوان به اين آيه استدلال كرد كه ثواب ثابت با ملحق شدن منت گذاردن و يا رياء در زمان‌هاى بعد ، نابود ميگردد آن چنان كه بعضى گفته‌اند .\r\n « لا يَقْدِرُونَ عَلى شَيْءٍ مِمَّا كَسَبُوا »  يعنى اينان بر انفاق‌هاى خود و پاداش آن توانايى ندارند و نميدانند انفاق و ثواب آن ، كجا و چيست و از آن چيزى بدست نميآورند و عائدشان نمىگردد همانطور كه كسى نميتواند بر گرد و خاك بالاى سنگ كه باران آن را برده ، دست يابد .\r\nاين آيه و آيات قبلى به صدقه دادن و انفاق مال در راه خير و نيكويى براى رضاى\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nخدا تشويق مىكند و از منت گذاردن و آزار و رياء و نفاق نهى مينمايد و خبر ميدهد كه اگر منت و آزار و ريا و نفاق بود عمل باطل مىباشد .\r\nبه همين مضمون حديثى را ابن عباس از رسول اكرم نقل نموده است كه حضرت فرمود وقتى روز قيامت شد منادى ندا مىكند بطورى كه همه صدايش را مىشنوند ميگويد : كجا هستند كسانى كه مردم را مىپرستيدند ، برخيزيد و پاداش‌هاى خود را از كسانى كه براى خوش‌آيند آنها كار ميكرديد ، بگيريد ، من آن عملى را كه آميخته به چيزى از دنيا و اهل آن باشد نمىپذيرم .\r\nو نيز از حضرت امام صادق عليه السلام روايت شده كه رسول خدا فرمود : كسى كه اول ، احسان و نيكى كند ولى بعداً سخن زننده و آزار دهنده گويد يا منت گذارد آن احسان خود را باطل نموده است .\r\nخداوند براى باطل شدن اجر صدقه با منت گذاردن و اذيت مثالى مىزند و ميفرمايد :  « كَالَّذِي يُنْفِقُ مالَهُ رِئاءَ النَّاسِ »  . . . مانند كسى كه مالش را براى رياء و ديدن مردم انفاق مىكند .\r\nامام صادق عليه السلام ميفرمايد :\r\nهيچ چيز براى من عزيزتر و محبوب‌تر از آن نيست كه به مردى احسان و نيكى كنم و به دنبال آن نيكى ديگر كه آن را بكمال برساند زيرا من ديدم كه قطع احسان‌هاى بعدى نابود مىكند سپاس و پاداش احسان‌هاى قبلى را .\r\n « وَ اللَّهُ لا يَهْدِي الْقَوْمَ الْكافِرِينَ »  خداوند كافران را هدايت نميكند يعنى كافران را بر اعمالشان پاداش نميدهد زيرا كفر ، همه اعمال را نابود مىكند و جلوگير از گرفتن پاداش مىباشد و تنها مؤمنان‌اند كه پاداش و اجر مىگيرند در صورتى كه عملشان براى خدا و بر وجه صحيح انجام شده باشد .\r\nبعضى گويند معناى آيه اينست كه خدا كافران را با اين اعمالشان به بهشت هدايت نميكند آن چنان كه مؤمنان را در نتيجه كارهايشان به بهشت مىبرد . و بعضى ديگر چنين معنا كرده‌اند : خدا آنچه را كه بمؤمنان عطا مىكند از لطف و عنايت به كافران نميدهد .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n\r\n[ سوره البقرة ( 2 ) : آيه 265 
  ]\r\nوَ مَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ اللَّهِ وَ تَثْبِيتاً مِنْ أَنْفُسِهِمْ كَمَثَلِ جَنَّةٍ بِرَبْوَةٍ أَصابَها وابِلٌ فَآتَتْ أُكُلَها ضِعْفَيْنِ فَإِنْ لَمْ يُصِبْها وابِلٌ فَطَلٌّ وَ اللَّهُ بِما تَعْمَلُونَ بَصِيرٌ ( 265 )\r\n« 1 »\r\n\r\nترجمه :\r\nمثل كسانى كه اموالشان را به طلب رضاى خدا و پايدارى و استوارى نفوس خود انفاق ميكنند مانند باغى است بر زمينى بلند كه باران تند و زياد به آن رسيده و دو برابر ، ثمره داده و اگر باران زياد به او نرسيده پس نمى و باران كمى و خدا به آنچه ميكنيد آگاه است .\r\n\r\n\r\n","description":"","footnote":"\r\n( 1 ) - سوره بقره آيه 265 جزء 3 سوره 2\r\n","page_name":" 147 ","page_number":147},
  {"content":"\r\n\r\n\r\nبيان آيه 265\r\n\r\nشرح لغات\r\nربوة - تپه ، زمين بلند .\r\nاكل - خوراكى .\r\nضعفين - دو برابر و كلمه « ضعف » را بعضى به معناى يك برابر و قدرى بيشتر و بعضى به معناى دو برابر دانسته‌اند .\r\nطل - نم ، باران كم .\r\n\r\nتفسير :\r\n « مَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ اللَّهِ »  يعنى مثل كسانى كه خارج ميكنند اموالشان را به طلب رضاى خدا .\r\n « وَ تَثْبِيتاً مِنْ أَنْفُسِهِمْ »  در معنا و تفسير اين جمله ، اقوالى است :\r\n1 - براى استوار و ثابت نگاه داشتن خود به نيروى يقين و بينش بيشتر ( از سعيد بن جبير ، سدى و شعبى ) .\r\n2 - استوارى و پايدارى خود در اينكه صدقات را در چه مواردى ، صرف كنند ( از حسن و مجاهد ) .\r\n3 - براى آرامش روح خود بر پايدارى و ثبوت در اطاعت امر خدا ( از ابي على جبائى ) .\r\n « كَمَثَلِ جَنَّةٍ بِرَبْوَةٍ »  يعنى مانند باغى است كه در زمينى مرتفع باشد و علت اينكه « ربوة » و زمين مرتفع را بخصوص قيد مىكند اينست كه معمولا باغى كه در جاى بلند باشد بهتر و با طراوت‌تر از باغى است كه در زمين گود و محل جمع شدن آب ، قرار دارد و ميوه آن نيز بهتر است .\r\n « أَصابَها وابِلٌ »  كه به اين باغ بارانى شديد برسد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n « فَآتَتْ أُكُلَها ضِعْفَيْنِ »  كه محصولش را دو برابر آن مقدارى كه در زمين‌هاى معمولى حاصل ده بدست ميآيد ، ميدهد . و ممكن است معناى ( ضعفين ) اين باشد كه هر سال دو بار برداشت ميكنند مانند آيه كريمه  « تُؤْتِي أُكُلَها كُلَّ حِينٍ بِإِذْنِ  « 1 »  رَبِّها »  ( ميدهد خوراكى ( ميوه ) خود را در هر زمان باذن پروردگارش ) كه به همين معنا تفسير شده است كه هر شش ماه محصول خود را ميدهد .\r\nامام صادق عليه السلام در معناى آيه ميفرمايد اين باغ ، ميوه‌اش چند برابر مىشود هم چنان كه اجر و پاداش كسى كه مالش را در طلب رضاى خدا انفاق مينمايد چند برابر مىباشد .\r\n فَإِنْ لَمْ يُصِبْها وابِلٌ فَطَلٌّ »  : پس اگر باران زياد به آن نرسد پس نم و باران كم خواهد بود يعنى در هر حال اين باغ بر و ميوه خود را ميدهد و در هر صورت بر آن ، غبارى ديده نميشود و با طراوت و تازه مىباشد .\r\n « وَ اللَّهُ بِما تَعْمَلُونَ بَصِيرٌ »  : و خدا بدانچه عمل ميكنيد بينا است يعنى او به اعمال شما عالم و آگاه است و شما را مطابق آن ، پاداش و اجر ميدهد .\r\nبعضى گويند : يعنى او عالم است به مردمى كه براى رضاى خدا يا براى رياء و ديدن مردم ، عملى انجام ميدهند .\r\n\r\n\r\n","description":"","footnote":"\r\n( 1 ) - آيه 25 از سوره ابراهيم\r\n","page_name":" 149 ","page_number":149},
  {"content":"\r\n\r\n\r\n[ سوره البقرة ( 2 ) : آيه 266 
  ]\r\nأَ يَوَدُّ أَحَدُكُمْ أَنْ تَكُونَ لَهُ جَنَّةٌ مِنْ نَخِيلٍ وَ أَعْنابٍ تَجْرِي مِنْ تَحْتِهَا الْأَنْهارُ لَهُ فِيها مِنْ كُلِّ الثَّمَراتِ وَ أَصابَهُ الْكِبَرُ وَ لَهُ ذُرِّيَّةٌ ضُعَفاءُ فَأَصابَها إِعْصارٌ فِيهِ نارٌ فَاحْتَرَقَتْ كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ ( 266 )\r\n« 1 »\r\n\r\nترجمه :\r\nآيا يكى از شما دوست دارد كه باغى داشته باشد از درخت خرما و انگور كه زير آن درختان ، جوىهاى روان و در آن ، هر گونه ميوه موجود باشد و پيرى به دو رسيده و فرزندانى ناتوان دارد و گردبادى آتشين به آن باغ رسيده و آتش بگيرد . اين چنين خداوند براى شما آيات خود را بيان مىكند شايد بينديشيد .\r\n\r\n\r\n","description":"","footnote":"\r\n( 1 ) - سورهء بقره آيهء 266 جزء 3 سورهء 2\r\n","page_name":" 150 ","page_number":150},
  {"content":"\r\n\r\n\r\nبيان آيه 266\r\n\r\nشرح لغات :\r\nجنة : باغ پر درخت و اصل اين كلمه به معناى پوشيدن است و چون درخت زياد روى زمين را مىپوشاند به اين مناسبت به آن « جنت » گفته‌اند .\r\nنخيل : درخت خرما .\r\nاعناب : جمع عنب - انگور .\r\nتحت : زير .\r\nالانهار : جمع نهر .\r\nكبر : پيرى و بزرگى و حالت زيادتى بر مقدار ديگر و فرق بين دو كلمه كثير و كبير اينست كه كثير ، تكرار و اضافه شدن عدد است در حالى كه « كبير » چنين نيست .\r\nاصابها : رسيد به آن و مصدر آن « اصابة » به معناى رسيدن و واقع شدن بر هدف و مقصد است .\r\nضعفاء : ضعيفان و ناتوانان .\r\nاعصار : غبارى كه مىپيچد بين زمين و آسمان يعنى گردباد .\r\nتتفكرون : بينديشيد - از فكر كه به معناى به نظر آوردن خاطرات و محفوظات ذهن است .\r\n\r\nتفسير :\r\n « أَ يَوَدُّ أَحَدُكُمْ أَنْ تَكُونَ لَهُ جَنَّةٌ مِنْ نَخِيلٍ وَ أَعْنابٍ تَجْرِي مِنْ تَحْتِهَا الْأَنْهارُ »  آيا دوست دارد يكى از شما براى او باغى باشد از درخت خرما و انگور كه نهرها از زير درختان جارى و همه گونه ميوه داشته باشد .\r\n « وَ أَصابَهُ الْكِبَرُ »  و پيرى به او رسيده باشد  « وَ لَهُ ذُرِّيَّةٌ ضُعَفاءُ »  و براى او فرزندانى\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nكوچك و ناتوان باشد  « فَأَصابَها إِعْصارٌ »  پس برسد به آن باغ ، بادى شديد كه از زمين به سمت بالا در حركت است ( گردباد ) .\r\n « فِيهِ نارٌ »  در آن تند باد ، آتشى است .\r\n « فَاحْتَرَقَتْ »  پس اين باغ آتش گيرد . خداوند براى حسرت خوردن در سلب نعمت و از دست دادن آن اين مثال را مىزند و در اينكه اين مثال براى كدام يك از مطالب مذكور آمده اقوالى است :\r\n1 - مثال براى ريا كننده در صدقات است كه اگر چه در اين دنيا ممكن است از عمل ريايى خود سودى ببرد اما در آن روز كه احتياج شديد دارد يعنى روز قيامت از آن بهره‌اى نميبرد . ( از سدى ) .\r\n2 - اين مثال براى كسى است كه بيشتر به دنيا مىپردازد تا اطاعت خدا كه در آخرت ، اين شخص حسرت زيادى خواهد داشت . ( از مجاهد ) .\r\nو منظور اينست كه در روز قيامت احتياج اين شخص به نتيجه اعمال خوب و اطاعات مانند احتياج شخص سالخورده و پير است كه داراى فرزندان خردسال و ناتوان مىباشد و به ميوه‌هاى اين باغ در اين حالت نياز و احتياج فراوان دارد ولى همه آن باغ آتش گرفته و حسرت و اندوه برايش پديد آورده است زيرا سالخورده‌اى كه از زحمات دوران جوانى اندوخته‌اى دارد و آن را از دست دهد نااميد و پر حسرت ميگردد .\r\n3 - اين مثال براى مردمى است كه خاتمه و عاقبت كار آنان بفساد كشيده شده است . ( از ابن عباس ) .\r\nولى بايد گفت آيه كريمه هر سه معنى را در بر دارد .\r\n « كَذلِكَ يُبَيِّنُ اللَّهُ لَكُمُ الْآياتِ »  اين چنين كه در مسئله صدقه و داستان ابراهيم و كسى كه بر آن ده گذشت و عبور كرد و مسائل ديگرى كه اين آيات متضمن آنها بود ، خداوند آيات خود را براى شما بيان مىكند .\r\n « لَعَلَّكُمْ تَتَفَكَّرُونَ »  باشد تا شما نگاه كنيد و بفهميد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\n[ سوره البقرة ( 2 ) : آيه 267 
  ]\r\nيا أَيُّهَا الَّذِينَ آمَنُوا أَنْفِقُوا مِنْ طَيِّباتِ ما كَسَبْتُمْ وَ مِمَّا أَخْرَجْنا لَكُمْ مِنَ الْأَرْضِ وَ لا تَيَمَّمُوا الْخَبِيثَ مِنْهُ تُنْفِقُونَ وَ لَسْتُمْ بِآخِذِيهِ إِلاَّ أَنْ تُغْمِضُوا فِيهِ وَ اعْلَمُوا أَنَّ اللَّهَ غَنِيٌّ حَمِيدٌ ( 267 )\r\n« 1 »\r\n\r\nترجمه :\r\nاى كسانى كه ايمان آورده‌ايد انفاق كنيد از بهترين چيزى كه بدست آورده‌ايد و از آنچه براى شما از زمين بيرون آورده‌ايم و در نظر نگيريد چيزهاى پست و كم ارزش را كه از آنها انفاق كنيد كه خود شما گيرنده آنها نيستيد مگر آنكه چشم پوشى كنيد و بدانيد كه خدا بىنياز و سزاوار ستايش است .\r\n\r\n\r\n","description":"","footnote":"\r\n( 1 ) - سوره بقره آيهء 267 جزء 3 سوره 2\r\n","page_name":" 153 ","page_number":153},
  {"content":"\r\n\r\n\r\nبيان آيه 267\r\n\r\nشرح لغات :\r\nو لا تيمموا - قصد نكنيد . مصدرش - تيمم - به معناى قصد و تعهد مىباشد و كلمه « امام » كه به معناى مقصود و معتمد است از همين باب مىباشد .\r\n« خبيث » پست از هر چيزى .\r\n« تغمضوا » چشم بپوشيد - و اغماض در معامله پائين آوردن قيمت است بخاطر عيبى كه در آنست و « غموض » به معناى پنهان بودن است .\r\n\r\nشأن نزول :\r\nاز حضرت امام صادق عليه السلام روايت شده است كه اين آيه درباره مردمى نازل شد كه اموالى را از راه ربا در زمان جاهليت بدست آورده بودند و با آنها ، صدقه ميدادند و خداوند آنها را از اين كار نهى كرد و دستور داد كه از اموال پاك و حلال خود ، صدقه دهيد .\r\nبعضى مىگويند اين آيه درباره مردمى نازل شد كه خرماهاى پست و كم ارزش را داخل در خرماى صدقه ميكردند ) از حضرت على عليه السلام ، براء بن عازب ، حسن و قتاده ) .\r\n\r\nتفسير :\r\nپس از آنكه خداوند ارزش انفاق و صفات انفاق كنندگان و اينكه بايد هدف از انفاق ، تقرب به خدا باشد و بايد آن را از چيزهايى كه نابودش مىكند مانند منت و آزار حفظ كرد ، بيان كرد در اين آيات صفت صدقه و خصوصيات آن را بيان مىكند تا بيان ، جامع و كامل گردد .\r\n « يا أَيُّهَا الَّذِينَ آمَنُوا أَنْفِقُوا مِنْ طَيِّباتِ ما كَسَبْتُمْ »  خطاب به مؤمنان است كه صدقه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nدهيد آنچه را كه از راه تجارت و كسب حلال بدست آورده‌ايد ( از ابن مسعود و مجاهد ) .\r\nبعضى ميگويند : يعنى از بهترين چيزى را كه بدست آورده و كسب كرده‌ايد مانند آيه كريمه :  « لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ  « 1 »  »  ( به نيكى نميرسيد مگر از آنچه دوست داريد انفاق كنيد ) .\r\nاز عبيد بن رفاعه روايت شده كه روزى رسول اكرم بر ما وارد شد و صدا زد : اى تجار ، شما ، فاجر و گناهكاريد جز كسانى كه پرهيزكارى و نيكى كنند و صدقه دهند . و على عليه السلام فرمود نه دهم رزق در تجارت است و بقيه آن در دام‌دارى . عايشه از رسول اكرم روايت كرده كه فرمود : « پاكيزه‌ترين چيزى كه مرد مىخورد آن چيزيست كه از كسب بدست آورده و از آن ، فرزندانى پيدا كرده است » . سعيد بن عمير ميگويد از رسول اكرم سؤال شد كه چه نوع كسبى پاكيزه‌تر و حلال‌تر است فرمود كار هر كس به دست خودش و هر خريد و فروش صحيح و درستى .\r\nعلى عليه السلام فرمود هر كس تجارت كند بدون علم و آگاهى در ربا خواهد افتاد .\r\nدرباره اين آيه « انفقوا » ( انفاق كنيد ) اختلاف شده است :\r\n1 - امر به زكات واجب است ( از عبيدة سلمانى و حسن ) .\r\n2 - دستور صدقه مستحبى است زيرا صدقات واجبه داراى مقدارى معين‌اند كه اگر كمتر از آن باشد دين و قرضى است كه بايد تمام آن پرداخت شود و اگر مالى كه زكاتش واجب است همه‌اش از نوع پست آن جنس باشد جائز است كه از همان نوع ، عطا كند ( از جبائى ) .\r\n3 - صدقات واجبه و مستحبه هر دو را آيه كريمه شامل است و اين قول صحيح‌تر است و مقصود از آن انفاق در راه خير و اعمال نيك است بطور كلى و در اين آيه دلالتى است بر اينكه ثواب و پاداش صدقه از مال حلالى كه از كسب بدست آمده بيشتر است از مالى كه از غير راه كسب باشد زيرا در صورت اول ، زحمت بيشترى بر او دارد .\r\n\r\n\r\n","description":"","footnote":"\r\n( 1 ) - آيه 92 سوره آل عمران\r\n","page_name":" 155 ","page_number":155},
  {"content":"\r\n\r\n « وَ مِمَّا أَخْرَجْنا لَكُمْ مِنَ الْأَرْضِ »  يعنى و انفاق كنيد و خارج سازيد از غلات و ميوه‌ها .\r\n « وَ لا تَيَمَّمُوا الْخَبِيثَ مِنْهُ تُنْفِقُونَ »  قسمت‌هاى پست از مال يا آنچه كسب كرده‌ايد يا چيزى را كه خدا براى شما از زمين رويانيده و در دسترس شما قرار داده براى صدقه در نظر نگيريد ، كه از آن انفاق كنيد .\r\nبعضى گويند كه مقصود از « خبيث » مال حرام است ولى قول اول را تأييد مىكند اين قسمت از آيه :  « وَ لَسْتُمْ بِآخِذِيهِ إِلَّا أَنْ تُغْمِضُوا فِيهِ »  ( كه شما آن را نميگيريد مگر آنكه چشم پوشى كنيد ) زيرا هميشه اغماض و چشم پوشى نسبت به چيزهاى پست است نه حرام .\r\nو در بيان مقصود از خود اين آيه  ( وَ لَسْتُمْ بِآخِذِيهِ إِلَّا أَنْ تُغْمِضُوا )  دو قول است :\r\n1 - صدقه ندهيد چيزهايى را كه خود شما حاضر نيستيد از بدهكارانتان آن را بگيريد مگر با مسامحه و گذشت كه چشم پوشى به معناى گذشت و مسامحه است ( از براء بن عازب ) .\r\n2 - صدقه ندهيد چيزهايى را كه خود شما نميگيريد مگر از بها و قيمت آن كسر كنيد ( از حسن ، ابن عباس و قتاده ) و نظير همين است آنچه زجاج گفته : شما گيرنده آن ها نيستيد مگر در صورت ورشكست شدن بدهكارتان پس چگونه آنها را صدقه ميدهيد .\r\n « وَ اعْلَمُوا أَنَّ اللَّهَ غَنِيٌّ حَمِيدٌ »  و بدانيد كه خداوند بىنياز است از صدقات شما و « حميد » است يعنى سزاوار حمد و ستايش است بر نعمتهايى كه داده و بعضى گفته‌اند « حميد » به اين معنا است كه نعمتهايى را بر مردم ارزانى داشته است كه ايجاب مىكند مردم در برابر آن نعمتها به حمد و ستايش خدا برخيزند و بعضى « حميد » را به معناى « حامد » حمد كننده گرفته‌اند كه خداوند با آنكه بىنياز است از صدقات شما و خود شما ، صدقات و انفاقات شما را مىپذيرد و شما را بر دادن صدقات مىستايد .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nدر اين آيه كلمه « حميد » مناسب‌تر است از كلمه « حليم » و در آيه قبلى « حليم » مناسب‌تر از « حميد » است زيرا در اينجا پس از امر به انفاق از بهترين مال بيان مىكند كه خداوند بىنياز است و در عين حال صدقه دهنده را ستايش مينمايد و به او پاداش ميدهد .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\n[ سوره البقرة ( 2 ) : آيات 268 تا 269 
  ]\r\nالشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ وَ اللَّهُ يَعِدُكُمْ مَغْفِرَةً مِنْهُ وَ فَضْلاً وَ اللَّهُ واسِعٌ عَلِيمٌ ( 268 ) يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً وَ ما يَذَّكَّرُ إِلاَّ أُولُوا الْأَلْبابِ ( 269 )\r\n« 1 »\r\n\r\nترجمه :\r\nشيطان بشما وعده تنگدستى و فقر ميدهد و شما را به كارهاى زشت واميدارد و خدا بشما وعده آمرزش و بخشش ميدهد و خداوند وسعت دهنده و دانا است .\r\nخداوند حكمت را بهر كس كه بخواهد ميدهد و هر كه حكمت داده شد خير و خوبى فراوان يافت و جز خردمندان متذكر نشوند .\r\n\r\n\r\n","description":"","footnote":"\r\n( 1 ) - سوره بقره آيه 268 و 269 جزء 3 سوره 2\r\n","page_name":" 158 ","page_number":158},
  {"content":"\r\n\r\n\r\nبيان آيه 268\r\n\r\nشرح لغات :\r\nفقر : نادارى و احتياج در مقابل « غنى » به معناى بىنيازى و چون فقر بمنزله شكسته شدن ستون فقرات است در بيچاره شدن و نرسيدن به مراد و مقصود لذا به نادارى و بيچارگى و احتياج « فقر » گفته‌اند و به مصيبت و پيش آمد سخت « فاقره » ميگويند كه گويا ستون فقرات را مىشكند .\r\nيعد : وعده ميدهد و فرق دو كلمه « وعد » و « وعيد » اينست كه « وعيد » هميشه در مورد شر و ناراحتى به كار ميرود ولى « وعد » را ميتوان با قيد خير و شر به كار برد مثلا وعده خير و خوشبختى و يا وعده فقر و بدبختى ولى اگر كلمه « وعده » بطور مطلق و بدون قيد به كار رود به معناى وعده به خير مىباشد .\r\nفحشاء : زشتىها .\r\n\r\nتفسير :\r\nدر اين آيات خداوند مردم را از شيطان كه مانع از صدقه دادن است بر حذر ميدارد .\r\n « الشَّيْطانُ يَعِدُكُمُ الْفَقْرَ »  شيطان بشما وعده فقر ميدهد در اينكه از بهترين قسمت مال در راه خير و خدا انفاق كنيد .\r\nو بعضى گويند يعنى در دادن زكات اموال .\r\n « وَ يَأْمُرُكُمْ بِالْفَحْشاءِ »  و شما را به گناهان و ترك اطاعت از خدا و بقول بعضى به انفاق از چيزهاى پست و بىارزش فرمان ميدهد و علت اينكه به اين نوع انفاق ها « فحشاء » گفته شده اينست كه به گناه كشيده مىشود زيرا وقتى شخص ثروتمند به حاجتمندان آنچه لازم دارند انفاق نكرد كم‌كم اصل انفاق را كنار گذاشته و حتى\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nانفاقات واجبه را هم ترك خواهد كرد .\r\n « وَ اللَّهُ يَعِدُكُمْ مَغْفِرَةً مِنْهُ »  و خدا بشما وعده ميدهد كه در برابر انفاق از بهترين قسمت مال ، گناهان شما را پوشيده و از كيفر و عقوبت شما گذشت نمايد .\r\n « وَ فَضْلًا »  : و نيز بيش از آنچه صدقه داده‌ايد بشما بدهد و روزى شما را افزايش دهد .\r\nاز ابن عباس نقل شده است كه در اين آيه چهار وعده بيان شده كه دو وعده آن از خدا و دو وعده آن از شيطان است اما دو وعده خدا ، مغفرت و آمرزش گناهان ، و زيادت در رزق و روزى است و دو وعدهء شيطان ، فقر و فحشاء است .\r\nاز ابن مسعود روايت شده كه براى شيطان روش و طريقه‌ايست كه همان وعده به فقر و امر به گناه است و براى فرشته روش ديگر و آن امر به انفاق و نهى از گناه مىباشد .\r\n « وَ اللَّهُ واسِعٌ »  و خدا وسعت دهنده است و عطا و بخشش او چيزى از خزانه بىنهايتش كم نميكند  « عَلِيمٌ »  و دانا است به مردمى كه استحقاق و شايستگى بخشش و لطف دارند و آنهايى كه چنين شايستگى را ندارند .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nبيان آيه 269\r\n\r\nتفسير :\r\nدر اين آيات خداوند يك وصف و صفت خود را بيان مىكند :\r\n « يُؤْتِي الْحِكْمَةَ مَنْ يَشاءُ »  حكمت را بهر كس كه بخواهد ميدهد . در اينكه مقصود از « حكمت » چيست وجوهى گفته‌اند :\r\n1 - علم به قرآن و آگاهى از ناسخ و منسوخ و محكم و متشابه و مقدم و مؤخر و حلال و حرام و مثل‌هاى آن ( از ابن عباس و ابن مسعود ) .\r\n2 - رسيدن به واقع و حقيقت در عمل و گفتار ( از مجاهد ) .\r\n3 - علم دين ( از ابن زيد ) .\r\n4 - نبوت و پيامبرى ( از سدى ) .\r\n5 - معرفت به خدا ( از عطا ) .\r\n6 - فهم ( از ابراهيم ) .\r\n7 - ترس از خداوند ( از ربيع ) .\r\n8 - قرآن و فقه ( از حضرت امام صادق عليه السلام و از مجاهد نيز نقل شده است ) .\r\n9 - علم و دانشى كه فائده و منفعت آن بزرگ و زياد است و اين وجه جامع همه وجوه و اقوال ديگر مىباشد .\r\n10 - آنچه خداوند به انبياء و پيامبران و امت‌هاى آنان داده است از كتاب و آيات و نشانه‌ها و دليل‌ها كه آنها را به شناسايى خدا و دين او راهنمايى مىكند كه اين خود تفضل و رحمتى است از طرف پروردگار و بهر كس كه بخواهد ميدهد . ( از ابى على جبائى ) .\r\nعلت اينكه به علم ، « حكمت » گفته شده اينست كه علم هميشه انسان را به نيكى\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو خير ميخواند و از زشتى باز ميدارد و اين حقيقت « حكمت » است . از رسول اكرم روايت شده است كه فرمود : « خداوند به من قرآن داد و از حكمت نيز مانند قرآن به من عنايت فرمود و خانه‌اى كه در آن بهره‌اى از حكمت نباشد خراب است ، فقه و دانش فرا گيريد و در حال جهل و نادانى و بىخبرى نميريد » .\r\n « وَ مَنْ يُؤْتَ الْحِكْمَةَ »  و بهر كس كه حكمت ( بهر وجه و تفسير ) داده شد .\r\n « فَقَدْ أُوتِيَ خَيْراً كَثِيراً »  پس خير فراوان به او داده شده است .\r\n « وَ ما يَذَّكَّرُ إِلَّا أُولُوا الْأَلْبابِ »  از آيات الهى پند و اندرز نميگيرد جز خردمندان .\r\nبديهى است كه منظور از اين « لب » كه به معناى عقل و خرد است نه آن عقلى است كه در همه انسان‌هاى مكلف هست كه يكى از شرائط تكليف است بلكه منظور آن عقلى است كه در راه اطاعت خدا به كار افتاده است و علت اينكه به اين عقل « لب » گفته شده اينست كه لبّ ميوه ، مغز آن است و اين عقل ، مغز ، و گرانبهاترين ميوهء وجودى انسان مىباشد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\n[ سوره البقرة ( 2 ) : آيات 270 تا 271 
  ]\r\nوَ ما أَنْفَقْتُمْ مِنْ نَفَقَةٍ أَوْ نَذَرْتُمْ مِنْ نَذْرٍ فَإِنَّ اللَّهَ يَعْلَمُهُ وَ ما لِلظَّالِمِينَ مِنْ أَنْصارٍ ( 270 ) إِنْ تُبْدُوا الصَّدَقاتِ فَنِعِمَّا هِيَ وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ وَ يُكَفِّرُ عَنْكُمْ مِنْ سَيِّئاتِكُمْ وَ اللَّهُ بِما تَعْمَلُونَ خَبِيرٌ ( 271 )\r\n« 1 »\r\n\r\nترجمه :\r\nهر چه انفاق كنيد يا هر نذرى كه نذر كرده و بدان ملتزم شده‌ايد ( همه را ) خدا ميداند و براى ستمگران يار و كمك كننده‌اى نيست .\r\nاگر صدقات را آشكار كنيد پس كارى است نيكو و اگر نهان كنيد و به فقراء و تهى دستان دهيد براى شما بهتر است و گناهانتان را محو مىكند و خدا از آنچه عمل ميكنيد آگاه است .\r\n\r\n\r\n","description":"","footnote":"\r\n( 1 ) - سوره بقره آيه 270 و 271 جزء 3 سوره 2\r\n","page_name":" 163 ","page_number":163},
  {"content":"\r\n\r\n\r\nبيان آيه 270\r\n\r\nشرح لغات :\r\nنذر : التزام بر انجام دادن عمل خير و نيك است به صورت معلق بودن بر شرطى كه اگر حاصل شد او انجام دهد و از نظر فقهى ، نذر منعقد نميشود مگر اينكه با اين جمله بگويد : « للَّه على كذا » يعنى براى خداست بر عهده من چنين و منظور از « چنين » آن عمل و فعلى است كه نذر كرده مثل طعام دادن به مسكين و يا به حج رفتن مستحبى يا مانند آن . و به لفظ ديگر منعقد نميشود . و اصل كلمه « نذر » به معناى خوف و ترس است .\r\nو « انذار » ترساندن و گفتن جاى دشمن است تا از آن دورى شود .\r\nانصار : جمع « نصير » به معناى كمك دهنده انسان در برابر دشمن .\r\n\r\nتفسير :\r\nباز در اين آيات تشويق به انفاق شده است .\r\n « وَ ما أَنْفَقْتُمْ مِنْ نَفَقَةٍ »  يعنى انفاقاتى را كه خدا بر شما واجب كرده و شما انجام داده و انفاق نموده‌ايد و بعضى گفته‌اند يعنى آنچه در راه خير انفاق كرده‌ايد چه واجب و چه مستحبّ .\r\n « أَوْ نَذَرْتُمْ مِنْ نَذْرٍ »  يا آنچه را كه بر خود واجب نموده‌ايد از راه نذر و بدان وفا كرده و آن را بجا آورده‌ايد مانند نماز و يا روزه يا صدقه و مانند آنها .\r\n « فَإِنَّ اللَّهَ يَعْلَمُهُ »  همانا خدا آن را ميداند يعنى به آنها پاداش ميدهد و دانستن خدا كنايه از جزاء و پاداش دادن او است .\r\n « وَ ما لِلظَّالِمِينَ مِنْ أَنْصارٍ »  و براى ستمگران ياورانى نيست و مقصود از ستمكاران ، كسانىاند كه صدقات و انفاقات و نذرهاى آنها براى خدا نيست و به صورت صحيح انجام\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nنيافته مثل اينكه براى رياء يا ضرر زدن به ديگرى يا ايجاد اختلاف يا از مال غصبى يا از مالى كه به صورت صحيح بدست نياورده انفاق كند و يا نذر در گناه و معصيت كند يا به آنچه نذر كرده و به آن قدرت و توانايى دارد عمل نكند .\r\nاين مردم ياوران و كمك‌كارانى كه مانع و جلوگير از عذاب الهى باشند ندارند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nبيان آيه 271\r\n\r\nشرح لغات :\r\nصدقات : جمع صدقه و فرق صدقه و زكات اينست كه زكات واجب است در حالى كه صدقه ممكن است واجب باشد و يا مستحبّ .\r\nتخفوها : پنهان كنيد آن را و « اخفاء » پوشاندن است .\r\nتبدون : آشكار كنيد و « ابداء » به معناى آشكار كردن است مانند اعلان و اظهار .\r\n\r\nتفسير :\r\n « إِنْ تُبْدُوا الصَّدَقاتِ »  : اگر صدقات را آشكار كنيد  « فَنِعِمَّا هِيَ »  پس چيزى است نيكو و آشكار كردن آن بد نيست و كراهت ندارد .\r\n « وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ »  : ولى اگر پنهان كنيد و به فقراء دهيد براى شما بهتر و ثواب آن زيادتر است .\r\nدربارهء صدقه‌اى كه پنهان كردن آن افضل است دو قول است :\r\n1 - صدقهء مستحبه است نه زكات واجب براى اينكه پنهان كردنش آن را از رياء دور ميدارد اما زكات واجب را بايد داد و رياء در آن نميتواند دخالت داشته باشد و ممكن است اگر آشكارا ندهد متهم به ندادن شود پس در زكات واجب آشكارا دادن آن افضل است ( از ابن عباس و ثورى ) و على بن ابراهيم از امام صادق عليه السلام نقل كرده است كه فرمود : « زكات واجب خارج مىشود و داده مىشود آشكارا ولى غير زكات واجب اگر به صورت پنهانى داده شود بهتر است » .\r\n2 - هر انفاق خواه واجب و خواه مستحبّ پنهانى دادن آن افضل است ( از حسن و قتاده ) و اين قول با عموم آيه مناسب‌تر است .\r\n « وَ يُكَفِّرُ عَنْكُمْ مِنْ سَيِّئاتِكُمْ »  : و خدا محو مىكند بعض از گناهان شما را و\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nكلمه « من » براى تبعيض است .\r\nعده‌اى معتقدند كه فقط گناهان صغيره را خدا ممكن است محو كند و آنها استدلال به اين آيه ميكنند و از كلمه « من » كه به معناى « بعض » است فقط گناهان صغيره را مىفهمند .\r\nاما بعقيده ما چون محو گناه ، « تفضل » و لطف خداست بنا بر اين ، اختصاص به گناهان صغيره ندارد بلكه ممكن است گناهان كبيره را هم محو كند ولى اگر كلمه « من » در آيه نبود چنين فهميده ميشد كه همه گناهان محو مىشود .\r\nبعضى كلمه « من » را زائد گرفته‌اند مانند جمله : « كل من طعامى و خذ من مالى ما شئت » يعنى هر چه ميخواهى از غذاى من بخور و از مال من بگير كه به معناى كلى است در آيه هم عموم و اطلاق است و ظاهرش همه گناهان مىباشد ولى وجه اول بهتر است .\r\nاحاديثى كه در اين باب وارد شده است :\r\n1 - صدقه پنهانى فرو مىنشاند خشم خدا را و نابود مىكند گناه را هم چنان كه آتش آب را از بين مىبرد و هفتاد بلا را دفع مينمايد .\r\n2 - هفت دسته‌اند كه خداوند در روزى كه هيچ سايه‌اى جز سايه او نيست آنها را سايه ميدهد :\r\n( 1 ) پيشواى عادل .\r\n( 2 ) جوانى كه در عبادت خدا بسر ميبرد و رشد مىكند .\r\n( 3 ) مردى كه اگر از مسجد خارج مىشود قلبش متوجه مسجد است تا وقتى به آن باز گردد .\r\n( 4 ) دو نفرى كه در راه خدا و براى خدا با هم دوستى ميورزند و با هم مىنشينند .\r\n( 5 ) مردى كه زنى زيبا و داراى مقام او را به خود ميخواند ولى او ميگويد من از خدا مىترسم و به گناه آلوده نميشوم .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n( 6 ) مردى كه صدقه ميدهد و آن را پنهان ميدارد بطورى كه دست راست او از انفاق دست چپش خبر نميشود .\r\n( 7 ) مردى كه در جاى خلوت و تنها به ياد خدا افتد و سپس ديدگانش پر از اشگ شود .\r\n « وَ اللَّهُ بِما تَعْمَلُونَ خَبِيرٌ »  و خدا عالم و دانا است بدانچه در صدقات و انفاق‌هاى خود عمل ميكنيد كه آنها را آشكارا و يا پنهانى ميدهيد و بر خدا هيچ چيز پوشيده و پنهان نيست و او شما را آن چنان كه شايستگى داريد پاداش ميدهد .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\n\r\n[ سوره البقرة ( 2 ) : آيه 272 
  ]\r\nلَيْسَ عَلَيْكَ هُداهُمْ وَ لكِنَّ اللَّهَ يَهْدِي مَنْ يَشاءُ وَ ما تُنْفِقُوا مِنْ خَيْرٍ فَلِأَنْفُسِكُمْ وَ ما تُنْفِقُونَ إِلاَّ ابْتِغاءَ وَجْهِ اللَّهِ وَ ما تُنْفِقُوا مِنْ خَيْرٍ يُوَفَّ إِلَيْكُمْ وَ أَنْتُمْ لا تُظْلَمُونَ ( 272 )\r\n« 1 »\r\n\r\nترجمه :\r\n( اى پيامبر ) نيست بر تو هدايت ايشان ولى خدا هر كه را بخواهد هدايت مىكند و شما هر چه در راه خير انفاق كنيد پس براى خود شما است و جز براى رضاى خدا نبايد انفاق كنيد و هر چه از اموال در راه خدا انفاق كنيد ثواب و پاداش آن بشما كاملا داده خواهد شد و بشما ستم نخواهد شد .\r\n\r\n\r\n","description":"","footnote":"\r\n( 1 ) - سوره بقره آيه 272 جزء 3 سوره 2\r\n","page_name":" 169 ","page_number":169},
  {"content":"\r\n\r\n\r\nبيان آيه 272\r\n\r\nشأن نزول :\r\nمسلمانان از دادن صدقه بر غير مسلمين خوددارى ميكردند تا اين آيه نازل شد ( از ابن عباس و ابن حنفيه و سعيد بن جبير ) .\r\nبعضى گويند اسماء دختر ابو بكر با رسول اكرم در عمرة القضاء بود پس مادر و جده‌اش نزد او رفته و تقاضاى كمك كردند در حالى كه هر دو مشرك بودند اسماء به آنها گفت من بشما چيزى نميدهم تا از رسول خدا اجازه نگيرم زيرا شما پيرو اسلام نيستيد . آن گاه اسماء از پيامبر اكرم اجازه خواست و اين آيه نازل شد ( از كلبى ) .\r\n\r\nتفسير :\r\n « لَيْسَ عَلَيْكَ هُداهُمْ »  بر تو هدايت اينان نيست در وجه ارتباط و مناسبت اين آيه با آيات گذشته وجوهى گفته شده است :\r\n1 - بر تو نيست هدايت اينان از اين راه كه جلو صدقه دادن مردم را به آنان بگيرى و بدينوسيله آنان را به اسلام وادار نمايى مانند آيه كريمه :  « أَ فَأَنْتَ تُكْرِهُ النَّاسَ حَتَّى يَكُونُوا مُؤْمِنِينَ  « 1 »  »  مگر تو مردم را اكراه ميكنى كه مؤمن شوند .\r\n2 - بر تو نيست هدايت مردم به اينكه آنان را وادار كنى بر انفاقات در راه خير و راه خدا ( از حسن و ابو على جبائى ) و تقدير در اين وجه اين است كه بر تو نيست كه هدايت نمايى مردم را به رسيدن به ثواب و بهشت و آنچه بر تو است همين است كه آنان را هدايت و راهنمايى بايمان و اسلام كنى . و اين ، تسليت و دلدارى است نسبت برسول اكرم زيرا آن حضرت از اينكه مردم اسلام نمىآوردند غمگين ميشد زيرا او مىدانست در نتيجه بىايمانى چه عذاب ابدى در انتظار آنان است و خداوند او را با اين آيه دلدارى داد .\r\n\r\n\r\n","description":"","footnote":"\r\n( 1 ) - آيه 99 ، سوره يونس\r\n","page_name":" 170 ","page_number":170},
  {"content":"\r\n\r\n3 - بر تو نيست كه مردم را هدايت كنى پس از آنكه آنان را دعوت و انذار كرده و آنچه را كه مأمور بوده‌اى به رساندن آن به مردم رسانده و تبليغ نموده‌اى و معناى آيه اين نيست كه تو اصلا مأمور بهدايت مردم نيستى زيرا آن حضرت مبعوث نشده بود مگر براى همين هدايت مردم .\r\n « وَ لكِنَّ اللَّهَ يَهْدِي مَنْ يَشاءُ »  ولى خدا هر كه را بخواهد هدايت مىكند يعنى كسانى را كه خدا ميداند كه با هدايت و راهنمايى بيشتر و توفيق خدا آنان به راه حق در ميآيند خداوند به آنان لطف نموده و هدايتشان مىكند ( از زجاج و ابو القاسم بلخى و بيشتر دانشمندان ) .\r\nجبائى آيه را اين چنين تفسير كرده كه خداوند هر كس را بخواهد به راه بهشت هدايت مىكند .\r\n « وَ ما تُنْفِقُوا مِنْ خَيْرٍ فَلِأَنْفُسِكُمْ »  و هر مالى را انفاق كنيد در راه خير پس ثواب آن براى خود شما است و غرض از اين آيه ترغيب و تشويق به انفاق است زيرا وقتى انسان بداند كه منفعت و سود انفاقش به خودش باز ميگردد به انفاق حريص‌تر و علاقمندتر ميگردد و در اين جهت انفاق انسان با انفاق خدا تفاوت مىكند زيرا فائده انفاقات الهى به مردم بازمىگردد نه به خودش در حالى كه بيشتر منافع انفاقات مردم به خودشان بازميگردد .\r\n « وَ ما تُنْفِقُونَ إِلَّا ابْتِغاءَ وَجْهِ اللَّهِ »  و مؤمنان انفاق نميكنند جز در راه طلب رضاى خدا و بعضى گفته‌اند اين جمله اگر چه به صورت خبر است ولى در واقع « نهى » است يعنى انفاق نكنيد مگر به طلب رضاى خدا .\r\nدر بيان علت اينكه كلمه « وجه » در « وجه اللَّه » آورده شده دو قول است :\r\n1 - براى رفع ابهام و تحقيق و بيان اينكه براى خود خدا باشد و كلمه « وجه » به معناى نفس و خود ، به كار رفته است تا پندار و توهم اشتراك غير خدا را دفع كند و اختصاص به خدا را بفهماند .\r\n2 - ادب تعبيرى است زيرا اگر بگوئيم براى خدا فلان كار را انجام دادم آن\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nلطف تعبير را ندارد كه بگوئيم در وجه خدا يا براى تقرب به خدا .\r\n « وَ ما تُنْفِقُوا مِنْ خَيْرٍ يُوَفَّ إِلَيْكُمْ »  و هر چه از اموال در راه خدا انفاق كنيد ثواب و پاداش آن بشما كاملا داده خواهد شد و كلمه « توفيه » كامل نمودن چيزى است و ابن عباس ميگويد معناى « يوف اليكم » اينست كه شما جزا و پاداش آن را كامل و زياد در آخرت خواهيد يافت .\r\n « وَ أَنْتُمْ لا تُظْلَمُونَ »  و بشما ستم نخواهد شد . در اينكه پاداش نگيريد و يا از ثواب و اجر شما كم گردد مانند آيه كريمه :  « آتَتْ أُكُلَها وَ لَمْ تَظْلِمْ مِنْهُ شَيْئاً  « 1 »  »  دادند خوردنىها خود را و نقصان نيافت چيزى - كه در اين آيه « لم تظلم » به معناى « ناقص نميشود » است .\r\n\r\n\r\n","description":"","footnote":"\r\n( 1 ) - آيه 33 سوره كهف\r\n","page_name":" 172 ","page_number":172},
  {"content":"\r\n\r\n\r\n[ سوره البقرة ( 2 ) : آيه 273 
  ]\r\nلِلْفُقَراءِ الَّذِينَ أُحْصِرُوا فِي سَبِيلِ اللَّهِ لا يَسْتَطِيعُونَ ضَرْباً فِي الْأَرْضِ يَحْسَبُهُمُ الْجاهِلُ أَغْنِياءَ مِنَ التَّعَفُّفِ تَعْرِفُهُمْ بِسِيماهُمْ لا يَسْئَلُونَ النَّاسَ إِلْحافاً وَ ما تُنْفِقُوا مِنْ خَيْرٍ فَإِنَّ اللَّهَ بِهِ عَلِيمٌ ( 273 )\r\n« 1 »\r\n\r\nترجمه :\r\n( صدقه ) براى فقيرانى است كه در راه خدا از كار مانده‌اند و توانايى سير و سفر در روى زمين ندارند مردم بىاطلاع ( از ظاهر حالشان ) از شدت مناعت ، آنان را توانگر مىپندارند . شما از سيمايشان آنان را مىشناسى آنان از مردم باصرار سؤال نميكنند .\r\nهر مالى كه انفاق كنيد همانا خدا به آن عالم و آگاه است .\r\n\r\n\r\n","description":"","footnote":"\r\n( 1 ) - آيه 273 سوره بقره جزء 3 سوره 2\r\n","page_name":" 173 ","page_number":173},
  {"content":"\r\n\r\n\r\nبيان آيه 273\r\n\r\nشرح لغات :\r\nيحسبهم - گمان مىكند .\r\nاحصروا - ممنوع از تصرف شدند به علت بيمارى يا احتياج يا ترس .\r\nضرب - زدن و « ضرب فى الارض » يعنى مسافرت .\r\nسيماء - علامت و اصل اين لغت به معناى بلندى است و به زياد كردن قيمت معامله و بالا بردن آن « سوم » ميگويند .\r\nتعفف - سؤال نكردن و مناعت طبع .\r\nالحاف - اصرار ورزيدن .\r\n\r\nشأن نزول :\r\nاز امام محمد باقر ( ع ) نقل شده كه اين آيه دربارهء اصحاب « صفه » نازل شده و از ابن عباس نيز همين مطلب نقل شده است .\r\nاصحاب صفه در حدود چهارصد نفر بودند كه چون در مدينه منزل و خويشاوند و طايفه‌اى نداشتند در مسجد سكنى گزيده بودند آنان مىگفتند هر « سريه » ايكه رسول اكرم بفرستد ما ، در آن شركت خواهيم نمود . خداوند در اين آيه مردم را تحريك مىكند كه به آنها كمك نمايند و بعضى افراد زيادى غذاهاى خود را به آنان ميدادند .\r\n\r\nتفسير :\r\nپس از آن كه خداوند امر به انفاق كرد و به اندازهء كافى به آن ترغيب نمود و پاداش كامل براى آنها معين كرد بدنبالهء آن بهترين فقرايى كه مصرف صدقات هستند بيان مىكند  « لِلْفُقَراءِ الَّذِينَ أُحْصِرُوا فِي سَبِيلِ اللَّهِ »  يعنى انفاقهايى كه گفته شد براى فقرايى است كه در راه خدا از اشتغال به تجارت و كسب معاش در اثر خوف از دشمن يا\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمرض يا فقر يا توجه به عبادت بازمانده و ممنوع شده‌اند .\r\nو از جمله :  « فِي سَبِيلِ اللَّهِ »  استفاده مىشود كه سبب ممنوعيت آنها اشتغال به عبادت و اطاعت بوده است .  « لا يَسْتَطِيعُونَ ضَرْباً فِي الْأَرْضِ »  آنان در اثر يكى از عذرهايى كه گفته شد قدرت ندارند كه در زمين رفت و آمد و تصرفات و فعاليتهاى تجارى بنمايند .\r\nو بعضى گفته‌اند چون آنان خود را ملزم كرده‌اند كه در راه خدا جهاد نمايند از كسب و كار باز مانده‌اند . و منظور اين نيست كه آنها توانايى بر كار ندارند بلكه مراد اينست كه آنان چون خود را ملزم به جهاد نموده‌اند ديگر نمىتوانند به غير آن ، اقدام كنند مثل اينكه وقتى يك نفر از طرف صاحب مقامى در محلى مانده است مىگويد او مرا امر كرده كه از آن صاحب مقام اطاعت كنم و قدرت بر خروج ندارم .\r\n « يَحْسَبُهُمُ الْجاهِلُ أَغْنِياءَ مِنَ التَّعَفُّفِ »  چون آنان از سؤال خوددارى كرده و براى رضاى خدا و پاداشهاى او فقر و بد حالى خود را مخفى مىكنند . افراد بىاطلاع خيال مىكنند آنان بىنياز مىباشند  « تَعْرِفُهُمْ بِسِيماهُمْ »  حال آنها در اثر فقر از صورتشان آشكار است ( سدى و ربيع ) .\r\nو مجاهد مىگويد يعنى از خشوع و تواضع آنان كه شعار مردمان صالح است فقرشان شناخته مىشود  « لا يَسْئَلُونَ النَّاسَ إِلْحافاً »  آنها هرگز از مردم سؤال نمىكنند و منظور اين نيست كه آنها زياد سؤال نمىكنند ولى كم سؤال مىنمايند ( ابن عباس - فراء - زجاج و بيشتر مردم اهل معنا ) و جملهء :  « يَحْسَبُهُمُ الْجاهِلُ أَغْنِياءَ مِنَ التَّعَفُّفِ »  نيز همين مطلب را مىرساند زيرا اگر گاهى سؤال مىكردند كسى خيال نمىكرد كه آنها بىنيازند زيرا سؤال در ظاهر ، دليل بر فقر آنها بود و نيز اين كه مىفرمايد :  « تَعْرِفُهُمْ بِسِيماهُمْ »  شاهد بر آن است زيرا اگر آنها حتى يك مرتبه هم سؤال مىكردند با سؤال ، شناخته مىشدند نه از صورت چنان كه اگر كسى گفت : من مثل فلان چيز را نديده‌ام معنايش اين نيست كه آن چيز مثل دارد بلكه معنايش اين است كه آن چيز مثل و مانند ندارد بنا بر اين معناى جملهء فوق اين است كه آنها هرگز سؤال نمىكنند تا اصرارى بشود .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nاحاديثى در نكوهش از سؤال\r\nدر حديث آمده كه امام ( ع ) مىفرمايد خدا دوست مىدارد كه آثار نعمت خود را بر بنده خويش ببيند و اظهار فقر را نمىپسندد . بندگان بردبار و عفيف را دوست مىدارد و كسانى كه بد اخلاق ، بدگو ، و اصرار در سؤال نمايند مورد غضب او هستند .\r\nو در حديث ديگرى نيز فرمود خداوند قيل و قال كردن و زياد سؤال نمودن و ضايع نمودن مال را مكروه كرده و از نافرمانى نسبت به مادران و كشتن دختران نهى و جلوگيرى كرده است .\r\nو نيز فرمود دستها بر 3 قسم است : اول دست خدا كه بالا است . دوم دست دهنده كه پائين‌تر از دست خدا است . سوم دست سائل كه در زير و پائين همه است و اين ترتيب تا روز قيامت خواهد بود و كسى كه با داشتن چيزى كه او را بىنياز مىكند سؤال كند روز قيامت در صورتش زخم و جراحت يا خراش خواهد بود « 1 » . سؤال شد تا چه اندازه بايد داشته باشد تا بىنياز باشد فرمود : پنجاه درهم يا به اندازه آن از طلا  « وَ ما تُنْفِقُوا مِنْ خَيْرٍ »  آنچه از مال و بعضى گفته‌اند از خيرات انفاق مىكنيد  « فَإِنَّ اللَّهَ بِهِ عَلِيمٌ »  خدا پاداش آن را ميدهد .\r\n\r\n\r\n","description":"","footnote":"\r\n( 1 ) - ممكن است اين حديث كنايه از اين باشد كه اين شخص صورت و آبروى خود را در دنيا خراب و مخدوش كرده است .\r\n","page_name":" 176 ","page_number":176},
  {"content":"\r\n\r\n\r\n[ سوره البقرة ( 2 ) : آيات 274 تا 275 
  ]\r\nالَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 274 ) الَّذِينَ يَأْكُلُونَ الرِّبا لا يَقُومُونَ إِلاَّ كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا وَ أَحَلَّ اللَّهُ الْبَيْعَ وَ حَرَّمَ الرِّبا فَمَنْ جاءَهُ مَوْعِظَةٌ مِنْ رَبِّهِ فَانْتَهى فَلَهُ ما سَلَفَ وَ أَمْرُهُ إِلَى اللَّهِ وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ ( 275 )\r\n« 1 »\r\n\r\nترجمه :\r\nكسانى كه اموال خويش را شب و روز ، نهان و آشكارا ، انفاق مىكنند پاداش آنها نزد پروردگارشان است آنان نه بيمى دارند و نه غمگين مىشوند .\r\nكسانى كه ربا ميخورند برنمىخيزند جز بمانند آن كس كه شيطان به جنون آشفته‌اش مىكند از آن رو كه آنان گويند بيع و معامله مانند ربا است ولى خدا خريد و فروش را حلال و ربا را حرام كرده است پس كسى را كه از طرف پروردگارش پند و اندرزى بيايد و او بپذيرد ( و از گناه ) باز ايستد پس براى اوست گذشته‌اش و كار او با خداست و كسانى كه باز به گناه برگردند اهل آتش‌اند و آنان در آتش براى هميشه خواهند بود .\r\n\r\n\r\n","description":"","footnote":"\r\n( 1 ) - سوره بقره آيه 274 و 275 جزء 3 سوره 2\r\n","page_name":" 177 ","page_number":177},
  {"content":"\r\n\r\n\r\nبيان آيهء 274\r\n\r\nشأن نزول :\r\nابن عباس مىگويد اين آيه درباره حضرت على ( ع ) نازل گشت زيرا او چهار درهم داشت يك درهم در روز يك درهم در شب يك درهم در پنهانى و يك درهم آشكارا انفاق نمود و همين مطلب از امام جعفر صادق و امام محمد باقر ( ع ) نقل شده است .\r\nو از ابو ذر و اوزاعى نقل شده كه اين آيه در مورد انفاق اسبان در راه خدا نازل گشته است و بعضى گفته‌اند اين آيه عموميت دارد و هر كسى به اين كيفيت در راه خدا انفاق كند مشمول آن خواهد بود . بنا بر اين ، ما مىگوئيم اين آيه نخست درباره على ( ع ) نازل گشت و هر كسى به اين نحو انفاق كند مشمول حكم آن نيز مىباشد ولى چون على ( ع ) بر همه سبقت داشته است داراى فضيلت بيشترى مىباشد .\r\n\r\nتفسير :\r\nسپس خداوند كيفيت انفاق و پاداش آن را يادآورى مىكند  « الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً »  آنان كه مالهاى خود را در شب و روز پنهان و آشكارا انفاق مىنمايند يعنى در تمام حالات انفاق مىكنند زيرا صدقات وقتى غير از اين اوقات ندارند  « فَلَهُمْ أَجْرُهُمْ عِنْدَ رَبِّهِمْ »  ( پاداش آنها نزد خداست ) وجه اينكه حرف « فاء » در « فلهم » در اينجا آمده اينست كه برساند پاداش در اثر انفاق در اطاعت خدا بدست مىآيد  « وَ لا خَوْفٌ عَلَيْهِمْ »  خوفها و وحشتهاى قيامت بر آنها نيست .\r\n « وَ لا هُمْ يَحْزَنُونَ »  و آنان در قيامت محزون و غمناك نمىباشند و بعضى گفته‌اند يعنى از نابود شدن پاداش و نقصان آن خوفى بر آنها نيست و در اثر آن محزون نمىگردند .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nبيان آيه 275\r\n\r\nشرح لغات :\r\nربا : اصل ربا به معناى زياد شدن است و به آنچه از اصل سرمايه زياد مىآيد « ربا » مىگويند .\r\nيتخبطه : از خبط به معناى آشفته شدن و « خباط » نوعى بيمارى است مانند جنون كه آشفتگى عقلى است .\r\nمس : جنون و ديوانگى .\r\nعاد : باز گردد از عود به معناى بازگشت و عادت تكرار چيزى است .\r\n\r\nتفسير :\r\nپس از آن كه خداوند به انفاق تشويق نمود و پاداش انفاق كننده را در دنيا و آخرت بيان كرد بدنبال آن ، موضوع ربا را كه نادانان خيال مىكنند زياد كردن در مال است با آن كه نابودى مال مىباشد بيان مىنمايد .\r\n « الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ »  كسانى كه ربا مىخورند روز قيامت برنمىخيزند ( از قبورشان ) مگر مانند كسى كه در اثر تصرفات شيطان ديوانه گشته است .\r\nاين حالت در قيامت نشانه رباخوارى آنها است براى اهل قيامت ( ابن عباس - حسن - سعيد بن جبير - قتاده و مجاهد ) و بعضى گفته‌اند ديوانه كردن شيطان ، تشبيه است زيرا شيطان حقيقتاً انسان را ديوانه نمىكند بلكه كسى كه سوداء يا صفراء بر او غالب گشته و يا اينكه عقل او ضعيف گرديده شيطان امور خوفناكى را به نظر او مىآورد و در او وسوسه مىكند بنا بر اين ، حالت ديوانگى براى او از طرف خداوند پديد مىآيد ولى از آنجا كه در چنين وقتى دچار وسواس شيطانى مىگردد بطور مجاز نسبت آن\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nبشيطان داده شده است ( ابو على جبائى ) .\r\nو بعضى گفته‌اند ممكن است ديوانگى در بعضى از مردم از طرف شيطان باشد و در بعض ديگر نباشد ( ابو هذيل - ابن اخشيد ) . اينان مىگويند ظاهر قرآن گواه اين مطلب بوده و مانع عقلى در آن نيست و خداوند به منظور آزمايش بعضى از مردم و كيفر عده‌اى كه گناه كرده و توبه ننموده‌اند از آن مانع نگردد همانطورى كه گاهى بعضى از مردم به بعضى ديگر مسلط شده به آنها ستم مىكنند و مالشان را مىگيرند ( ولى بواسطه مصالحى ) خداوند مانع آن نمىگردد .\r\nو اين حالت براى رباخواران در قيامت نشانه آنها خواهد بود كه مردم آنها را بشناسند همانطورى كه گناهكاران نشانه‌هايى مناسب خود دارند كه بوسيله آنها ، شناخته مىشوند و افرادى كه اطاعت خداوند را نموده‌اند نيز علامتهايى دارند كه بوسيله آنها معرفى مىگردند چنان كه در جاى ديگر مىفرمايد :  « فَيَوْمَئِذٍ لا يُسْئَلُ عَنْ ذَنْبِهِ إِنْسٌ وَ لا جَانٌّ  « 1 »  »  ( در آن روز از گناه انسان و جن سؤال نشود ) و نقل شده كه رسول اكرم ( ص ) در مورد شهداى جنگ احد فرمود آنها را با خونها و لباسهاى خود پيچيده دفن كنيد .\r\nو نيز فرمود كه در روز قيامت افرادى از امت من از قبورشان بيرون مىآيند در حالى كه سفيدى و زيبايى از آنها آشكار است در اثر وضوهايشان . و نيز از آن حضرت نقل شده كه فرمود : شبى كه مرا به معراج مىبردند جمعى از مردها را ديدم كه شكم - هايشان مانند خانه‌هايى بود كه در آنها مارهايى بودند كه از بيرون پيدا بود به جبرئيل گفتم اينها چه افرادى هستند گفت : اينان رباخوارانند .\r\nو از امام جعفر صادق ( ع ) نقل شده كه پيغمبر اكرم ( ص ) فرمود : « وقتى كه مرا به آسمان بردند مردمى را ديدم كه بقدرى شكمهاى آنها بزرگ بود كه قدرت اين كه بلند شوند نداشتند به جبرئيل گفتم : اينها چه افرادى هستند جواب داد : اينها كسانىاند كه رباخوار بوده‌اند » .\r\n\r\n\r\n","description":"","footnote":"\r\n( 1 ) - آيه 39 سوره الرحمن .\r\n","page_name":" 180 ","page_number":180},
  {"content":"\r\n\r\n « لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ  » - و اذا هم بسبيل آل فرعون و بلند نمىشوند مگر مانند كسانى كه در اثر تصرفات شيطان ديوانه شده‌اند و آنان مانند آل فرعون صبح و شب در آتش قرار مىگيرند مىگويند خدايا قيامت كى برپا خواهد شد ؟\r\nاين آيه تهديد كسانى است كه ربا مىگيرند اگر چه آن را نخورند و از آنجا كه بزرگترين نتيجه و اثر مال ، خوردن آن است لذا خداوند آن را بعنوان اشاره به تمام استفاده‌هائى كه از راه ربا بدست مىآيد ذكر كرده است چنان كه جاى ديگر مىفرمايد  « وَ لا تَأْكُلُوا أَمْوالَكُمْ بَيْنَكُمْ بِالْباطِلِ »  « 1 » مال خود را در ميان خويش بباطل نخوريد و باز مىفرمايد  ( إِنَّ الَّذِينَ يَأْكُلُونَ أَمْوالَ الْيَتامى ظُلْماً  « 2 »  )  آنان كه مالهاى يتيمان را از روى ستم مىخورند .\r\nكه در آنها لفظ خوردن ذكر شده ولى مقصود هر گونه انتفاع و استفاده است كه در آنها برده شود  « ذلِكَ بِأَنَّهُمْ »  اين كيفر براى آنها هست كه  « قالُوا إِنَّمَا الْبَيْعُ مِثْلُ الرِّبا »  مىگويند خريد و فروش كه در آن ربا نيست مانند خريد و فروشى است كه در آن ربا مىباشد .\r\nابن عباس مىگويد وقتى كه كسى از آنان قرضى مىگرفت و مدت آن بپايان مىرسيد چون طلبكار ، طلب خويش را مطالبه مىكرد بدهكار ، مىگفت مدتى به من مهلت بده منهم مقدارى به آن اضافه مىكنم و طلبكار بر آن راضى مىشد و مطابق آن با هم رفتار مىكردند و چون به آنها گفته مىشد كه اين كار ، ربا است آنان جواب مىدادند نه ، اين كار با خريد و فروش مساوى است و فرقى نمىكند كه بها و قيمت از اول در برابر مدت ، زياد باشد و يا اينكه بعد از آن بوسيله زياد شدن مدت زياد گردد ، از اينرو خداوند آنها را نكوهش كرده و مىفرمايد آنان اشتباه مىكنند و مىفرمايد :\r\n « وَ أَحَلَّ اللَّهُ الْبَيْعَ وَ حَرَّمَ الرِّبا »  يعنى خداوند معامله‌اى را كه در آن ربا نباشد حلال كرده است و معامله‌اى را كه در آن ربا باشد حرام نموده است .\r\n\r\n\r\n","description":"","footnote":"\r\n( 1 ) - آيه 188 از سورهء بقره\r\n( 2 ) - آيه 10 از سورهء نساء\r\n","page_name":" 181 ","page_number":181},
  {"content":"\r\n\r\nو فرق آنها اين است كه در معاملهء نخست ، زيادى پول در اثر خود معامله است ولى در معامله دوم پول ، بواسطهء تأخير بدهكارى اضافه شده است و نيز معامله ، معاوضه پول با جنس است ولى در معاملهء ربايى زيادى پول در برابر جنسى قرار نگرفته است بلكه در برابر تأخير بدهى مىباشد .\r\nو آنچه از رسول اكرم ( ص ) رسيده اين است كه زياد كردن در شش چيز حرام است :\r\nطلا ، نقره ، گندم ، جو ، خرما ، نمك و بعضى كشمش را هم گفته‌اند و فرمود بدانيد كه هر چيز به مثل آن و به همان مقدارى كه داده مىشود بايد باشد و آنچه زيادتر بدهد يا بگيرد ربا مىباشد .\r\nاختلافى نيست در اين كه ربا در اين شش چيز واقع مىشود ولى در غير آنها فقها ( اهل سنت ) اختلاف كرده و از نظر آنها ساير چيزها نيز به اين شش چيز قياس مىشود ولى نزد ما ( شيعه ) ربا در چيزهايى مىباشد كه با كيل و وزن معامله مىشود .\r\nو اما اين كه چرا ربا حرام است بعضى گفته‌اند : براى اين كه موجب مختل ماندن كار و كسب و تجارت مىشود زيرا وقتى كه قرض دهنده ديد پول خود را با مقدار زيادترى مىگيرد طبعاً ديگر به كار و كوشش نمىپردازد و از امام جعفر صادق ( ع ) نقل شده كه فرمود : علت اين كه ربا به اين شدت حرام شده اين است كه در صورت رواج ربا مردم از نيكى در قرض و كمك به يكديگر خوددارى مىكنند .\r\n « فَمَنْ جاءَهُ مَوْعِظَةٌ مِنْ رَبِّهِ فَانْتَهى »  پس كسى كه از نهى و منع و تذكر خداوند پند گرفته و آن را پذيرفته و از رباخوارى دست برداشته است .\r\n « فَلَهُ ما سَلَفَ »  پس آنچه پيش از اين نهى ، ربا گرفته از اوست و لازم نيست آن را به صاحبش برگرداند . امام باقر ( ع ) مىفرمايد : كسى كه اسلام بياورد و از كارهايى كه در زمان جاهليت كرده است نادم و تائب گردد خداوند از او مىگذرد .\r\nو سدى مىگويد : يعنى آنچه در گذشته از راه ربا گرفته و خورده يا نزد اوست لازم نيست به صاحبش برگرداند و اما چيزهايى را كه نگرفته است حق گرفتن آنها را ندارد و فقط اصل مال خود را مىتواند بگيرد  « وَ أَمْرُهُ إِلَى اللَّهِ »  . در مراد از اين جمله\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n2 قول گفته شده است :\r\n1 - پس از آنكه موعظه و حرمت ربا و پذيرفتن آن آمد كار او به خدا واگذار مىشود اگر خواست او را حفظ كند و بر توبهء خويش ثابت ميدارد و اگر هم نخواست او را به خود واگذار مىكند .\r\n2 - يعنى اگر توبه نكرد و با اينكه آن را حرام مىداند مرتكب آن گشت كار او به خدا واگذار مىشود اگر خواست او را مطابق عدالتش عذاب مىكند و اگر نخواست با لطف خويش عفوش مىنمايد .\r\n3 - يعنى كار او به خدا واگذار شده است كه در رباهايى كه در پيش ، خورده كيفرش نكند  « وَ مَنْ عادَ »  و كسى كه پس از حكم حرمت ربا باز هم بر ربا خوارى برگشت يا كسى كه دوباره آنچه را در پيش ميگفت ( كه معاملهء ربايى مثل معامله غير ربايى حلال است ) به زبان جارى كرد  « فَأُولئِكَ أَصْحابُ النَّارِ هُمْ فِيها خالِدُونَ »  پس آنان براى هميشه در آتش خواهند بود . زيرا چنين گفته‌اى از كسى سر مىزند كه كافر و معتقد به حليت ربا است از اين جهت به عذاب هميشگى تهديد گشته است .\r\nفقهاء بالاتفاق ميگويند ربا در معاملهء نقدى و نسيه هر دو مىآيد ولى بعضى از پيشينيان گفته‌اند : ربا فقط در نسيه است در زمان جاهليت فقط ربا در مورد تأخير افتادن طلب ، از وقت مقرر به وقت ديگر بود كه در مقابل تأخير ، مبلغى زيادتر ميگرفتند و اختلافى نيست در اين كه اين قسمتها حرام است . از على ( ع ) نقل شده كه رسول اكرم ( ص ) در مورد ربا پنج دسته را لعنت فرمود : رباخوار ، ربادهنده ، دو گواه و نويسندهء آن و فرمود خداوند هر جمعيتى را كه خواست هلاك كند ربا را در ميان آنان پديد آورد .\r\nو نيز از آن حضرت نقل شده كه فرمود : ربا هفتاد گناه بزرگ است و آسانتر از همه آنها مثل اين است كه با مادر خود عمل جنسى انجام دهد .\r\nو جميل بن دراج از امام جعفر صادق ( ع ) نقل كرده كه فرمود : گناه ربا نزد خدا زيادتر از اين است كه كسى هفتاد مرتبه با محرم خود در خانهء كعبه زنا كرده باشد .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\n[ سوره البقرة ( 2 ) : آيات 276 تا 277 
  ]\r\nيَمْحَقُ اللَّهُ الرِّبا وَ يُرْبِي الصَّدَقاتِ وَ اللَّهُ لا يُحِبُّ كُلَّ كَفَّارٍ أَثِيمٍ ( 276 ) إِنَّ الَّذِينَ آمَنُوا وَ عَمِلُوا الصَّالِحاتِ وَ أَقامُوا الصَّلاةَ وَ آتَوُا الزَّكاةَ لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ ( 277 )\r\n« 1 »\r\n\r\nترجمه :\r\nخداوند ربا را كم مىكند و صدقات را فزونى مىدهد و خدا دوست ندارد هيچ گنه پيشهء ناسپاس را .\r\nكسانى كه ايمان آورده و كارهاى نيكو انجام دهند و نماز را به پا دارند و زكات دهند براى آنها نزد پروردگارشان پاداش خواهد بود آنان نه بيمى دارند و نه غمگين ميشوند .\r\n\r\n\r\n","description":"","footnote":"\r\n( 1 ) - سوره بقره آيهء 276 و 277 جزء 3 سوره 2\r\n","page_name":" 184 ","page_number":184},
  {"content":"\r\n\r\n\r\nبيان آيه 276\r\n\r\nشرح لغات :\r\nيمحق : كم مىكند . از محق به معناى نقصان و كمى و نيز محق و امتحق به معناى هلاك و نابود شد مىآيد و به شب‌هاى اواخر ماه « محاق » مىگويند چون ماه در آن شب‌ها رو به كمى و نقصان است .\r\nاثيم : گناه پيشه و كسى كه زياد گناه مىكند .\r\n\r\nتفسير :\r\nسپس خداوند آنچه را كه قبلا فرمود دربارهء ربا تأكيد مىكند  « يَمْحَقُ اللَّهُ الرِّبا »  خداوند ربا را پى در پى ناقص مىكند تا اينكه به كلى از بين برود .\r\nو ابن عباس ميگويد يعنى خداوند مال را از بين برده و بركت آن را برمىدارد به امام جعفر صادق ( ع ) عرض كردند بعضى از مردم كه ربا مىخورند و مال آنها زياد مىگردد فرمود : اگر چه مال آنها زياد شود ولى خداوند دين آنها را از بين مىبرد و ابو القاسم بلخى ميگويد : معناى آيه اين است كه خداوند با اسقاط عدالت و حكم به فسق آنان و نام فاسق بر آنان گذاشتن در دنيا نابودشان مىكند .\r\n « وَ يُرْبِي الصَّدَقاتِ »  و صدقات را نمو داده و زياد ميگرداند به اينكه در دنيا و در آخرت پاداش در برابر آن خواهند داشت . مال آنها نتيجه‌هاى فراوان ميدهد . اينها منفعتى است كه آنان در اثر حسن نيت مىبرند .\r\nو از رسول اكرم ( ص ) نقل شده كه فرمود : خداوند فقط صدقاتى كه پاك باشد مىپذيرد و آنها را نمو داده زياد ميگرداند همانطورى كه يكى از شما بچه اسب يا بچه شتر را بزرگ مىكنيد تا جايى كه خداوند يك لقمه را مانند كوه احد ميگرداند .\r\nو نكته در آيه اينست كه ربا گيرنده منظورش از ربا ، زياد كردن مال است و كسى كه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nصدقه نمىدهد مقصودش اينست كه مال او زياد شود از اين رو خداوند عالم يادآورى مىكند كه ربا موجب نقصان مال ميگردد نه اينكه سبب زيادى آن شود و بر خلاف آن ، صدقه سبب زياد شدن مال ميگردد و هرگز موجب كم شدن مال نخواهد شد  « وَ اللَّهُ لا يُحِبُّ كُلَّ كَفَّارٍ أَثِيمٍ »  يعنى هر كسى كه نعمتهاى خدا را كفران كند به اينكه ربا را حلال بداند و در گمراهى خويش كوشش كند و دائماً در گناه خود ( در رباخوارى ) باشد مورد غضب خداوند مىباشد .\r\nسؤال - چرا خداوند نفرموده است « هر كافرى » زيرا هر كس كه ربا را حلال بداند كافر خواهد بود ؟\r\nپاسخ - اگر كسى ربا را حلال بداند و پى در پى بدان اقدام كند پيوسته بكفر خود مىافزايد ولى اگر معتقد به حلال بودن آن باشد ولى مرتكب آن نگردد اگر چه كافر مىباشد ولى مانند دستهء اول نيست بنا بر اين جامع ميان هر دو اينست كه خداوند آنها را دوست نداشته و مورد غضب او هستند و اگر كلمه « كافر » مىفرمود شامل هر دو نمىگشت .\r\nو از پيغمبر اكرم ( ص ) نقل شده كه فرمود : بر مردم زمانى خواهد آمد كه كسى نمىباشد كه در ميان آنها رباخوار نباشد و اگر هم كسى ربا نخورد گرد و غبار آن بر رويش خواهد نشست .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nبيان آيه 277\r\n\r\nتفسير :\r\nمعناى اين آيه روشن است و تفسير آن در پيش گذشت .\r\nو علت اينكه عمل صالح ، نماز ، زكات را با هم ذكر كرده اين نيست كه هر - كدام از اينها اگر تنها باشد پاداش ندارد زيرا اگر چنين باشد اين آيه سبب كم ارزش كردن آنها ميگردد بلكه مقصود از يك جا ذكر كردن آنها اينست كه بيشتر ترغيب به آنها شده و باعث اهميت و عظمت آنها گردد و يا منظور اينست كه بفهماند اگر تمام اينها با هم انجام شوند پاداش آنها خيلى زيادتر است از اينكه هر كدام به تنهايى بجا آورده شود چنان كه جاى ديگر مىفرمايد :\r\n « وَ الَّذِينَ لا يَدْعُونَ مَعَ اللَّهِ إِلهاً آخَرَ وَ لا يَقْتُلُونَ النَّفْسَ الَّتِي حَرَّمَ اللَّهُ »  « 1 » و كسانى كه با خداوند ، خداى ديگر را قرار نداده و كسى را كه خدا كشتن او را حرام كرده است نمىكشند . كه در اين آيه نيز وعده عذاب را بيان كرده كه بفهماند هر كدام از شريك قرار دادن براى خدا و قتل نفس موجب عذاب خواهد بود و براى ترساندن از انجام هر كدام از آنها است زيرا ناگفته پيداست كه كيفر شريك براى خدا قرار دادن شرط ديگرى ندارد ( كه آدمكشى باشد ) و معلوم است كه اگر عقاب در صورتى باشد كه هر دو با هم واقع شوند اين مطلب سبب عدم اهميت گناه هر كدام خواهد بود .\r\nو قبلا گفته‌ايم كه اين آيه و امثال آن مىرساند كه ايمان هم از افعال جوارح نبوده و مربوط به آن هم نيست زيرا اگر از افعال جوارح بود صحيح نبود كه اعمال صالحه به آن عطف گردد زيرا عطف يك چيز به خودش درست نيست .\r\n\r\n\r\n","description":"","footnote":"\r\n( 1 ) - آيه 68 از سوره بقره\r\n","page_name":" 187 ","page_number":187},
  {"content":"\r\n\r\nسؤال :\r\nو اگر كسى بگويد عطف چيزى به خودش در آيات قرآن ديده مىشود مانند آيه كريمه :  « الَّذِينَ كَفَرُوا وَ صَدُّوا عَنْ سَبِيلِ اللَّهِ  « 1 »  »  ( آنان كه كافر شده و از راه حق جلوگيرى كنند ) كه  « صَدُّوا عَنْ سَبِيلِ اللَّهِ »  عطف به « كفروا » شده و به همان معنا است و آيه  « الَّذِينَ كَفَرُوا وَ كَذَّبُوا بِآياتِنا »  آنان كه كافر شدند و آيات ما را تكذيب كردند ، كه جمله دوم عطف به جمله اول شده و به همان معنا است .\r\nپاسخ :\r\nدر اين دو آيه نيز همان مطلب كه گفتيم هست و جلوگيرى از راه حق و يا تكذيب آيات الهى با كفر ، يكى نيست و فرق دارند و آنها دلالت بر كفر دارند و خود كفر نيستند .\r\nبه اين آيه و امثال آن استدلال شده بر فساد قول كسانى كه قائل به حبطاند كه اعمال خوب انسان ممكن است به كلى بىاثر و بىنتيجه گردد از اين راه كه اين آيه ميگويد كسى كه اين اعمال را انجام دهد مستحق پاداش است و اين آيه شرط نكرد كه چيزى بجا نياورد كه آن را از بين ببرد و بىنتيجه نمايد .\r\nاگر گفته شود ناگزير بايد چنين شرطى باشد همانطور كه در وعده عذاب نسبت به كفار اين شرط هست كه توبه نكرده باشد .\r\nپاسخ اينست كه توبه در اينجا شرط شده است به علت اجماع مسلمانان نه اينكه توبه عذاب را بردارد و اين نوعى تفضل الهى است كه اگر كسى توبه كند خداوند او را عذاب نميكند اما در مورد انجام اعمال نيك اجماع نيست كه بايد عملى ديگر بجا نياورد تا سزاوار پاداش و اجر گردد و فرق اين دو مورد همين است .\r\n\r\n\r\n","description":"","footnote":"\r\n( 1 ) - آيهء 88 از سورهء نحل .\r\n","page_name":" 188 ","page_number":188},
  {"content":"\r\n\r\n\r\n[ سوره البقرة ( 2 ) : آيات 278 تا 280 
  ]\r\nيا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ ( 278 ) فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ وَ إِنْ تُبْتُمْ فَلَكُمْ رُؤُسُ أَمْوالِكُمْ لا تَظْلِمُونَ وَ لا تُظْلَمُونَ ( 279 ) وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ وَ أَنْ تَصَدَّقُوا خَيْرٌ لَكُمْ إِنْ كُنْتُمْ تَعْلَمُونَ ( 280 )\r\n« 1 »\r\n\r\nترجمه :\r\nاى كسانى كه ايمان آورده‌ايد از خدا بترسيد و اگر براستى مؤمن شده‌ايد از ربا آنچه باقيمانده رها كنيد ، و اگر نكرديد آماده جنگ با خدا و پيامبر شويد و اگر توبه كرديد سرمايه‌هايتان براى شما است ستمى نكرده و ستمى هم نكشيده‌ايد .\r\nو ( كسى كه از او طلب داريد ) اگر در تنگدستى و سختى باشد پس بايد مهلت داد و منتظر ماند تا هنگام امكان و توانگريش و اگر صدقه دهيد و بخشش نمائيد براى شما بهتر است اگر ( خير و شر خود را ) بدانيد .\r\n\r\n\r\n","description":"","footnote":"\r\n( 1 ) - آيه 278 و 279 و 280 سوره بقره جزء 3 سوره 2\r\n","page_name":" 189 ","page_number":189},
  {"content":"\r\n\r\n\r\nبيان آيه 278 - 279\r\n\r\nشأن نزول :\r\n1 - از امام محمد باقر ( ع ) نقل شده كه وليد بن مغيره در زمان جاهليت ربا مىگرفت و هنوز مقدارى از طايفه ثقيف طلب داشت و خالد بن وليد پس از آنكه اسلام آورد خواست آنها را مطالبه كند آيه فوق نازل گشت .\r\n2 - سدى و عكرمه گفته‌اند : اين آيه در مورد عباس و خالد بن وليد نازل گشت چون آنان با هم شريك بوده و در زمان جاهليت مبلغى بابت ربا از طايفهء ثقيف طلبكار بودند و وقتى اسلام آمد آن دو اموال زيادى از راه ربا بدست آورده بودند سپس اين آيه فرود آمد و رسول اكرم ( ص ) فرمود هر ربايى كه در جاهليت بوده است در اسلام ، لغو شد و اول ربايى كه آن را لغو مىكنم رباى عباس بن عبد المطلب است و اولين خونى كه آن را لغو مىكنم خون ربيعة بن حارث بن عبد المطلب است كه در بنى ليث شير خورده و قبيله هذيل او را به قتل رسانيده بود .\r\n3 - مقاتل مىگويد اين آيه درباره چهار برادر از ثقيف بنام مسعود ، عبدياليل ، حبيب و ربيعه كه از فرزندان ابو عمر بودند نازل شده است ، آنان قرضهايى به بنى مغيره مىدادند و ربا مىگرفتند و وقتى كه رسول اكرم ( ص ) به پيغمبرى مبعوث گشت و به طائف رفته و با ثقيف مصالحه كرد اين چهار برادر اسلام آوردند و سپس رباى خود را از بنى مغيره مطالبه كردند ( و چون آنها از دادن خوددارى كردند نزاع كرده ) نزد نماينده رسول اكرم ( ص ) بنام « عتاب بن آسيه » در مكه آمده او نيز جريان را به پيغمبر اسلام ( ص ) نوشت سپس اين آيه نازل گشت و بدينوسيله آنان را از گرفتن ربا ممنوع نمود .\r\n\r\nتفسير :\r\nپس از آنكه خداوند حكم باقيمانده از ربا را بيان كرد فرمود :  « يا أَيُّهَا الَّذِينَ \r\n\r\n","description":"","footnote":"","page_name":" 190 ","page_number":190},
  {"content":"\r\n\r\n آمَنُوا اتَّقُوا اللَّهَ »  اى كسانى كه ايمان آورده‌ايد بترسيد از خدا در كار ربا و در همه چيزهايى كه شما را از آن نهى نموده است .  « وَ ذَرُوا ما بَقِيَ مِنَ الرِّبا »  يعنى و آنچه از ربا باقيمانده رها كنيد و آن را نگيريد و فقط اكتفاء كنيد به گرفتن اصل سرمايه .\r\n « إِنْ كُنْتُمْ مُؤْمِنِينَ »  يعنى هر كه مؤمن باشد اينست حكم و دستور او و كسى كه مؤمن نباشد او در حال جنگ با خدا است . بعضى گفته‌اند يعنى اگر تصديق كنيد حرمت ربا و مفسده‌هايى را كه ربا در بردارد و خدا ميداند .\r\n « فَإِنْ لَمْ تَفْعَلُوا »  و اگر امر و فرمان خدا را نمىپذيريد و بدان گردن نمىنهيد و از باقيمانده ربا دست برنمىداريد .\r\n « فَأْذَنُوا بِحَرْبٍ مِنَ اللَّهِ وَ رَسُولِهِ »  پس يقين كنيد و بدانيد كه جنگ با خدا و پيامبر است يعنى بدانيد كه شما چون مخالفت دستور خدا و رسول را كرده‌ايد در دنيا مستحق كشتن و در آخرت سزاوار آتش خواهيد بود و بعضى از ( قراء ) كلمهء ( فأذنوا ) را به مد همزه و كسر ( ذا ) خوانده‌اند و بنا بر اين قرائت به معناى ( فاعلموا ) است كه به معناى امر مىباشد يعنى هر كه از ربا گرفتن دست بردار نيست او را به دشمنى با خدا و رسول اعلام داريد و اين آيه ، بيان كننده و حاكى از بزرگى گناه رباست و بعضى گفته‌اند كسى كه با ربا معامله مىكند امام ، او را توبه مىدهد اگر توبه كرد رها مىشود و گرنه بايد او را بكشند و امام صادق ( ع ) فرمود : هر كس ربا مىخورد نخست بعد از روشن شدن ، او را تأديب مىكنند اگر باز ربا خورد دفعهء دوم هم او را ادب مىكنند و چنان كه پس از آن ربا گرفت او را مىكشند .  « وَ إِنْ تُبْتُمْ فَلَكُمْ رُؤُسُ أَمْوالِكُمْ »  و اگر از اين كه معتقد به حليت ربا بوديد توبه كرده و اقرار به حرمت آن نموديد اصل مال شما بدون زيان از آن شما است  « لا تَظْلِمُونَ وَ لا تُظْلَمُونَ »  بگرفتن اصل مال نه به كسى ستم كرده‌ايد نه به كم نمودن از اصل مال به شما ستم شده است .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nبيان آيه 280\r\n\r\nتفسير :\r\nپس از اين كه خداوند دستور گرفتن اصل مال را از كسى كه تمكن دادن آن را دارد بيان كرد در اينجا حكم بدهكارى كه در تنگدستى قرار گرفته است بيان مىنمايد .\r\n « وَ إِنْ كانَ ذُو عُسْرَةٍ »  اگر در بدهكاران شما كسى كه در تنگدستى قرار گرفته است باشد  « فَنَظِرَةٌ إِلى مَيْسَرَةٍ »  لازم است كه او را تا وقتى كه تمكن پيدا كند مهلت دهيد . و در اين كه اندازه و ميزان تنگدست بودن چيست دو قول گفته شده است .\r\n1 - از امام جعفر صادق ( ع ) نقل شده است كه حد اعسار اين است كه او زياده از خوراك خود و عيالاتش كه با ميانه‌روى زندگى كنند نداشته باشد .\r\n2 - جبائى مىگويد : حدش اين است كه كسى كه از پرداخت بدهى ناتوان شود يا سرمايه‌اش دچار كسادى و ركود شده و در اين كه در چه نوع بدهى در صورت نداشتن بايد مهلت داد سه قول گفته شده است :\r\n( 1 ) تمام بدهكاران ( ابن عباس - ضحاك - حسن - و همين قول از امام محمد باقر و امام جعفر صادق ( ع ) نقل شده است :\r\n( 2 ) بدهكاران معاملهء ربايى ( شريح - ابراهيم نخعى ) .\r\n( 3 ) از آيه فقط بدهكاران در معاملهء ربايى فهميده مىشود و ساير موارد بر آن قياس مىشود و امام باقر ( ع ) مىفرمايد معناى  « إِلى مَيْسَرَةٍ »  اين است كه او را مهلت دهيد تا جريان كارش به امام برسد كه اگر قرض خود را در كار نيك مصرف كرده امام از سهم « غارمين » ( در زكات ) قرض او را ادا كند  « وَ أَنْ تَصَدَّقُوا خَيْرٌ لَكُمْ »  و اگر بر تنگدست طلب خود را انفاق و بخشش نمائيد براى شما بهتر است .  « إِنْ كُنْتُمْ تَعْلَمُونَ »  اگر خير و شر خود را بدانيد و سود و زيان خود را تشخيص بدهيد .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nاز جمله احاديثى كه در اين باره رسيده است اين است كه رسول اكرم ( ص ) مىفرمايد :\r\nكسى كه بدهكار تنگدست خود را مهلت دهد يا اين كه طلب خود را به او ببخشد خداوند روز قيامت كه سايه‌اى جز سايهء او نيست او را در سايهء عرش خود جاى ميدهد .\r\nو نيز بريده از آن حضرت نقل كرده كه فرمود : كسى كه بدهكار تنگدست خود را مهلت دهد در هر روزى ثواب صدقه خواهد برد .\r\nو اين آيه مىرساند كه اگر طلبكار بداند بدهكار او تنگدست مىباشد حرام است بر او كه او را حبس كرده و دنبال نمايد و طلب خويش را مطالبه كند ، و بر او واجب است كه او را مهلت دهد تا اين كه او توانايى پيدا كند و اگر اصل طلب خود را ببخشد از مهلت دادن هم بهتر است و از ابن عباس و عبد اللَّه عمر نقل شده كه آخرين آيه‌اى كه از قرآن نازل گشت آيهء ربا بود .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\n[ سوره البقرة ( 2 ) : آيه 281 
  ]\r\nوَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ ( 281 )\r\n« 1 »\r\n\r\nترجمه :\r\nبترسيد از روزى كه در آن روز بسوى خدا باز ميگرديد سپس هر شخصى پاداش عمل خود را خواهد يافت و ستم نمىبيند .\r\n\r\n\r\n","description":"","footnote":"\r\n( 1 ) - سوره بقره آيهء 281 جزء 3 سوره 2\r\n","page_name":" 194 ","page_number":194},
  {"content":"\r\n\r\n\r\nبيان آيه 281\r\n\r\nشأن نزول :\r\nاين آخرين آيه‌اى است كه از قرآن نازل گشت و جبرئيل گفت : او را آيه 281 از سورهء بقره قرار ده ( ابن عباس - سدى ) مفسرين مىگويند : وقتى كه آيه  « إِنَّكَ مَيِّتٌ   وَ إِنَّهُمْ مَيِّتُونَ »  « 1 » ( تو اى پيغمبر مىميرى و آنها نيز خواهند مرد ) نازل گشت رسول اكرم فرمود اى كاش ميدانستم اين مطلب ( مردن من ) كى خواهد بود سپس سورهء   « إِذا جاءَ نَصْرُ اللَّهِ . . . »   نازل شد رسول اكرم ( ص ) فاصله بين تكبير و قرائت ساكت شده ميفرمود\r\n« سبحان اللَّه و بحمده استغفر اللَّه و اتوب اليه »\r\nسپس به حضرت عرض كردند شما پيش از اين ، اين جمله را نميفرموديد ؟ فرمود خبر مرگ من داده شد ( يعنى معلوم گشت كه چه وقت خواهم مرد ) سپس آن حضرت گريه سختى كرد عرض كردند يا رسول اللَّه براى مرگ گريه مىكنيد در صورتى كه خداوند گناه گذشته و آينده شما را بخشيده است فرمود چگونه است خوف مرگ ؟ تنگى قبر ؟ تاريكى آن ؟ و چگونه است قيامت و وحشت‌هاى قيامت ؟\r\nبعد از آن ، رسول اكرم ( ص ) مدت يك سال زنده ماند تا اين كه آيه  « لَقَدْ جاءَكُمْ رَسُولٌ مِنْ أَنْفُسِكُمْ عَزِيزٌ عَلَيْهِ ما عَنِتُّمْ »  « 2 » ( پيغمبرى از خود شما آمد كه از فقر و هلاكت شما در سختى بود ) نازل گشت و اين آخرين سوره‌اى بود كه بطور كامل بر آن حضرت فرود آمد . بعد از آن پيغمبر ( ص ) شش ماه زنده بود تا براى حجة الوداع به طرف مكه حركت كرد در ميان راه اين آيه  « يَسْتَفْتُونَكَ فِي النِّساءِ قُلِ اللَّهُ يُفْتِيكُمْ »  « 3 » ( در مورد زنها از تو سؤال مىكنند بگو خدا براى شما بيان مىكند ) نازل شد و اين آيه\r\n\r\n\r\n","description":"","footnote":"\r\n( 1 ) - آيه 30 از سورهء زمر\r\n( 2 ) - آيه 128 از سورهء توبه\r\n( 3 ) - آيه 127 از سورهء نساء\r\n","page_name":" 195 ","page_number":195},
  {"content":"\r\n\r\nرا آيه « صيف » ناميدند و چون آن حضرت در عرفه بود آيه  « الْيَوْمَ أَكْمَلْتُ لَكُمْ دِينَكُمْ »  « 1 » ( امروز دين شما را كامل كردم ) نازل گشت بعد از آن ، رسول اكرم 81 روز زنده بود كه آيات ربا نازل شد و بدنبال آن آيه  « وَ اتَّقُوا يَوْماً تُرْجَعُونَ فِيهِ إِلَى اللَّهِ »  فرود آمد و اين آخرين آيه‌اى است كه از آسمان نازل شد سپس آن حضرت 21 روز زنده بود و ابن جريح مىگويد : بعد از آن 9 شب زنده بود و سعيد بن جبير و مقاتل گفته‌اند : هفت شب زنده بود و در روز دوشنبه 28 ربيع الاول ، اول طلوع آفتاب رحلت فرمود .\r\nولى اصحاب ما ( شيعه ) نقل كرده‌اند كه آن حضرت در روز 28 ماه صفر از دنيا رفت كه سنهء 11 هجرت و اولين سال پادشاهى اردشير از فرزندان انوشيروان بود .\r\n\r\nتفسير :\r\nپس از آنكه خداوند در آيات پيش حدود و احكامى را بيان كرد اكنون تمام مكلفين را مخاطب قرار داده ميفرمايد :  « وَ اتَّقُوا يَوْماً تُرْجَعُونَ فِيهِ إِلَى اللَّهِ »  بترسيد از روزى كه تمام شما بسوى خداوند بازگشت خواهيد كرد تا پاداش خود را بگيريد .\r\nو بعضى گفته‌اند : بترسيد از روزى كه بپادشاهى خدا كه اختيار دار نفع و ضرر شما است برگشت خواهيد كرد كه كسانى كه در دنيا ملك و اختيارى داشته‌اند چيزى از قدرت آنها وجود ندارد و هر كجا در قرآن چنين جمله‌اى باشد معناى آن همين است زيرا خداوند از كسى غايب نميشود و احدى هم از علم و اختيار و پادشاهى او پنهان نيست چنان كه جاى ديگر ميفرمايد :  « وَ هُوَ مَعَكُمْ أَيْنَ ما كُنْتُمْ »  « 2 » ( شما هر جا باشيد خدا با شماست ) و ميفرمايد :  « ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ »  « 3 » ( هيچ سه نفر نيستند كه با هم درگوشى سخن گويند جز اينكه خدا چهارمين آنها است ) و براى كسى در آن روز امر و نهى نخواهد بود چنان كه مىفرمايد :  « لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ »  « 4 » ( در روز قيامت پادشاهى از كيست ؟ از خداى يكتاى قاهر . )  « ثُمَّ تُوَفَّى كُلُّ نَفْسٍ ما كَسَبَتْ »  در معناى اين جمله دو وجه گفته شده است :\r\n\r\n\r\n","description":"","footnote":"\r\n( 1 ) - آيه 2 از سورهء مائده\r\n( 2 ) - آيه 4 از سورهء حديد\r\n( 3 ) - آيه 7 از سورهء مجادله\r\n( 4 ) - آيه 16 از سورهء غافر .\r\n","page_name":" 196 ","page_number":196},
  {"content":"\r\n\r\n1 - پاداش هر كسى كه كارى كرده ، درست و كامل به او داده مىشود .\r\n2 - نتيجه كارها و اعمال ثواب و عقاب بطور دقيق به خود شخص داده خواهد شد چون كسب بر دو قسم است يكى آنچه مستقيماً كار خود انسان است مانند آنچه انسان انجام ميدهد و دوم چيزى است كه نتيجه كار شخص است مانند مالى كه در نتيجه كار بدست ميآورد .\r\n « وَ هُمْ لا يُظْلَمُونَ »  به اينان كمتر از آنچه استحقاق دارند از پاداش و ثواب نميرسد و نيز عذابى و عقابى زيادتر از آنچه بايد ببينند نخواهند ديد و به آنها ستم و ظلم نميشود .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\n[ سوره البقرة ( 2 ) : آيه 282 
  ]\r\nيا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ وَ لْيَكْتُبْ بَيْنَكُمْ كاتِبٌ بِالْعَدْلِ وَ لا يَأْبَ كاتِبٌ أَنْ يَكْتُبَ كَما عَلَّمَهُ اللَّهُ فَلْيَكْتُبْ وَ لْيُمْلِلِ الَّذِي عَلَيْهِ الْحَقُّ وَ لْيَتَّقِ اللَّهَ رَبَّهُ وَ لا يَبْخَسْ مِنْهُ شَيْئاً فَإِنْ كانَ الَّذِي عَلَيْهِ الْحَقُّ سَفِيهاً أَوْ ضَعِيفاً أَوْ لا يَسْتَطِيعُ أَنْ يُمِلَّ هُوَ فَلْيُمْلِلْ وَلِيُّهُ بِالْعَدْلِ وَ اسْتَشْهِدُوا شَهِيدَيْنِ مِنْ رِجالِكُمْ فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ تَرْضَوْنَ مِنَ الشُّهَداءِ أَنْ تَضِلَّ إِحْداهُما فَتُذَكِّرَ إِحْداهُمَا الْأُخْرى وَ لا يَأْبَ الشُّهَداءُ إِذا ما دُعُوا وَ لا تَسْئَمُوا أَنْ تَكْتُبُوهُ صَغِيراً أَوْ كَبِيراً إِلى أَجَلِهِ ذلِكُمْ أَقْسَطُ عِنْدَ اللَّهِ وَ أَقْوَمُ لِلشَّهادَةِ وَ أَدْنى أَلاَّ تَرْتابُوا إِلاَّ أَنْ تَكُونَ تِجارَةً حاضِرَةً تُدِيرُونَها بَيْنَكُمْ فَلَيْسَ عَلَيْكُمْ جُناحٌ أَلاَّ تَكْتُبُوها وَ أَشْهِدُوا إِذا تَبايَعْتُمْ وَ لا يُضَارَّ كاتِبٌ وَ لا شَهِيدٌ وَ إِنْ تَفْعَلُوا فَإِنَّهُ فُسُوقٌ بِكُمْ وَ اتَّقُوا اللَّهَ وَ يُعَلِّمُكُمُ اللَّهُ وَ اللَّهُ بِكُلِّ شَيْءٍ عَلِيمٌ ( 282 )\r\n« 1 »\r\n\r\n\r\n","description":"","footnote":"\r\n( 1 ) - سوره بقره آيه 282 جزء 3 سوره 2 .\r\n","page_name":" 198 ","page_number":198},
  {"content":"\r\n\r\n\r\nترجمه :\r\nاى كسانى كه ايمان آورده‌ايد اگر بهمديگر وامى تا مدت معين داديد آن را بنويسيد و بايد نويسنده‌اى از ميان شما ، بدرستى بنويسد و نويسنده از نوشتن ، آن چنان كه خدايش آموخته ، دريغ نكند ، بايد بنويسد و كسى كه حق به عهده اوست ( مديون ) املاء كند يعنى بگويد و امضاء كند و از خدا بترسد و ( از آنچه مقرر شده ) چيزى كم نكند و اگر كسى كه حق به عهده اوست ( مديون ) سفيه يا ناتوان و عاجز است و املاء كردن نميتواند سرپرست او بدرستى املاء كند و دو نفر از مردان را گواه بگيريد و اگر يافت نشود ، يك مرد و دو زن از كسانى كه رضايت ميدهيد و اگر يكى از آنها فراموش كند ديگرى بخاطر آورد و چون گواهان دعوت شوند دريغ و اباء نكنند از نوشتن وام ، كوچك يا بزرگ ، تا مدت آن وام ، اين ( نوشتن ) نزد خدا درست‌تر و براى گواهى دادن محكم‌تر و براى ترديد نكردن شما مناسب‌تر است مگر آنكه معامله‌اى نقد باشد كه ما بين خودتان بدهيد و بگيريد كه گناهى بر شما نيست كه ننويسيد و چون معامله كرديد شاهد بگيريد و نويسنده و شاهد ضررى نبينند و اگر چنين كرديد اين ، بدكارى با خودتان است از خدا بترسيد او بشما ( مصالح امور را ) ياد ميدهد و خدا بهر چيز دانا است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nبيان آيه 282\r\n\r\nشرح لغات :\r\nتداينتم - به همديگر وام داديد و تداين القوم يعنى جمعيتى به همديگر قرض دادند .\r\nاملال و املاء : بيك معنا است كه همان گفتن و اظهار است .\r\nفليملل : بايد بگويد و تصديق كند .\r\nلا يبخس : كم نكند و بخس به معناى نقص و كم شدن است و « ثمن بخس » يعنى بهاى كم و ناقص .\r\nسفيه : سبك عقل و نادان و اصل « سفه » خفت و سبكى است .\r\nلا يأب : دريغ نكند و اباء ، سرپيچى و بجا نياوردن كار است .\r\nتضل : فراموش كند و اصل « ضلال » به معناى هلاكت است و بعضى مىگويند اصل آن رفتن چيزى است كه ديگر بدست نيايد .\r\nلا تسأموا : ملول نشويد و « سأم » به معناى ملالت است .\r\nاقسط : عادلانه‌تر و قسط به معناى عدل است .\r\n\r\nتفسير :\r\nپس از اين كه خداوند دستور داد كه به بدهكارى كه در سختى قرار گرفته است بايد مهلت داده شود اكنون احكام دين مدت‌دار و معاملات قرضى را بيان مىكند :\r\n « يا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى »  اى كسانى كه خدا و رسول را باور داريد هر وقت بعضى از شما با بعضى معامله كرد و يا قرضى داد تا مدت معين . در اين كه چرا پس از فعل « تداينتم » كلمهء « دين » تكرار شده دو وجه گفته‌اند :\r\n1 - اين لفظ براى تأكيد آورده شده كه كاملا معناى آن در ذهن استوار گردد .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n2 - « تداينتم » به معناى پاداش قرض و خود قرض هر دو استعمال مىشود و در اينجا كلمهء « بدين » آمده كه برساند معناى دوم منظور است  « إِلى أَجَلٍ مُسَمًّى »  تا وقت معلوم و ابن عباس مىگويد : « اين آيه فقط در مورد معامله « سلمى » نازل شده است و من گواهى مىدهم كه خداوند معامله سلمى كه مدت آن معين باشد مباح كرده است و طولانىترين آيات خود را دربارهء آن فرستاده است سپس وى آيه فوق را قرائت نمود » ظاهر اين آيه اين است كه اين حكم در مورد تمام ديون از سلمى و غير سلمى جريان دارد چنان كه مفسرين و فقهاء همين مطلب را گفته‌اند « فاكتبوه » پس آن قرض را در سندى بنويسيد تا اين كه مورد اشتباه و انكار قرار نگيرد و پشتوانهء قرض باشد و اين نوشتن بنفع طلبكار و بدهكار و گواه همگى است . اما بنفع طلبكار است براى اين كه حق او متكى بسند و گواه خواهد بود و از بين نخواهد رفت و اما بنفع بدهكار است براى اين كه راهى براى انكار او نيست كه انكار نمايد و موجب گرفتارى و كيفر اخروى او گردد و بنفع گواه نيز هست زيرا وقتى كه آن قرض در سندى نوشته شد گواهى او استوار خواهد بود و دچار اشتباه نگشته سبب يادآورى او مىباشد و در اين كه نوشتن چنين سندى آيا مستحبّ است يا واجب دو قول گفته شده است :\r\n1 - مستحبّ است ( ابى سعيد خدرى - حسن - شعبى - و بيشتر مفسرين نيز همين را گفته‌اند و به نظر هم صحيح‌تر مىرسد ) .\r\n2 - واجب است ( ربيع - كعب ) و دليل صحت نظريه اول اين آيه است  « فَإِنْ أَمِنَ بَعْضُكُمْ بَعْضاً فَلْيُؤَدِّ الَّذِي اؤْتُمِنَ أَمانَتَهُ »  ( كه تفسير آن در آيه بعد خواهد آمد ) يعنى اگر بعضى از شما بعضى ديگر را امين ميدانيد امانت خود را به او بدهيد زيرا اين آيه مىرساند كه اگر او را امين ميداند ميتواند به او بدهد و مدركى هم لازم نيست سپس دستور نوشتن سند را بيان كرده ميفرمايد  « وَ لْيَكْتُبْ بَيْنَكُمْ كاتِبٌ بِالْعَدْلِ »  يعنى بايد نويسنده‌اى سند قرض يا معامله ميان فروشنده و خريدار را با انصاف و عدالت بنويسد كه از شرايط مقرره ميان طرفين چيزى كم و زياد و تبديل نكند مگر اينكه آنها آن را بدانند  « وَ لا يَأْبَ كاتِبٌ أَنْ يَكْتُبَ كَما عَلَّمَهُ اللَّهُ »  و نويسنده نبايد از آن عدالتى كه خداوند\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبيان كرده است در مورد نوشتن آن سند امتناع نمايد . و بعضى گفته‌اند : منظور اين است كه يعنى چون خداوند بر او تفضل كرده و نعمت نوشتن را به او داده است نبايد از نوشتن آن سند خوددارى كند و در اين كه آيا نوشتن بر كسى لازم است يا نه اقوالى گفته شده است :\r\n1 - بعضى گفته‌اند : مانند جهاد واجب كفايى است ( شعبى و جمعى از مفسرين و رمانى و جبائى نيز همين قول را اختيار كرده‌اند ) و جبائى ميگويد جايز است كه نويسنده و گواه در مقابل نوشتن خود اجرت بگيرند و شيخ ابو جعفر طوسى مىگويد نزد ما ( شيعه ) جايز نيست كه اجرت بگيرند و پول سندى كه در آن نوشته مىشود بعهدهء طلبكار است و از آنجا كه حق و مال از اوست بايد سند هم در دست او باشد .\r\n2 - بر كاتب لازم است در صورتى كه فراغت داشته باشد آن را بنويسد . ( سدى ) 3 - اگر كسى از او درخواست كند واجب است كه بنويسد . ( مجاهد - عطا ) 4 - در صورتى كه نويسنده منحصر به او باشد كه اگر ننويسد به طلبكار ضرر وارد مىشود واجب است كه بنويسد ولى اگر ديگرى وجود داشته باشد و به نوشتن آن همت گمارد بر او لازم نيست كه بنويسد . ( حسن ) 5 - نوشتن واجب بوده ولى بجمله  « وَ لا يُضَارَّ كاتِبٌ وَ لا شَهِيدٌ »  نسخ گشت . ( ضحاك ) « فليكتب » اين دستور بنويسنده است كه بايد سند را مطابق دستورش بنويسد و از آنجا كه در زمان رسول اكرم ( ص ) نويسنده كم بود از اين رو براى تأكيد با لفظ امر آن را بيان كرده است زيرا وقتى كه امر به چيزى نمود و از ترك آن نهى كرد بيشتر اهميت فعل آن را مىرساند تا اين كه يكى از امر يا نهى را بيان نمايد .\r\nسپس خداوند دستور امضاء را براى نويسنده بيان كرده ميفرمايد  « وَ لْيُمْلِلِ الَّذِي عَلَيْهِ الْحَقُّ »  يعنى مديون بايد با زبان خويش بدين اقرار نمايد سپس بنويسد كسى كه بدهكار است در مورد امضاء از خدا بترسد  « وَ لا يَبْخَسْ مِنْهُ شَيْئاً »  و نبايد كه در وقت امضاء و اقرار چيزى را از اوصاف و مقدار كم نمايد . سپس خداوند حكم كسى را كه توانايى املاء و امضاء ندارد بيان مىكند  « فَإِنْ كانَ الَّذِي عَلَيْهِ الْحَقُّ سَفِيهاً »  و چنانچه\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nكسى كه بدهكار است سفيه باشد يعنى جاهل به املاء باشد . ( مجاهد ) و سدى و ضحاك گفته‌اند يعنى كودك باشد و ابن زيد گفته است يعنى ناتوان و احمق باشد .\r\n « أَوْ ضَعِيفاً »  و يا اين كه ضعفى در عقل او باشد به اين كه كم عقل يا ديوانه باشد و برخى گفته‌اند يعنى در اثر پيرى خوب نتواند درك كند  « أَوْ لا يَسْتَطِيعُ أَنْ يُمِلَّ هُوَ »  و يا اين كه او قدرت بر املاء نداشته باشد به اينكه ديوانه باشد و بعضى گفته‌اند : يعنى گنگ بوده باشد .\r\nو بعضى گفته‌اند براى اين كه سه جمله حمل بر تكرار نگردد ناگزير بايد از هر كدام يك معنايى غير از ديگرى منظور باشد به اين صورت كه « سفيه » يعنى ديوانه ، « ضعيف » يعنى كودك ، « عدم قدرت بر املاء » يعنى گنگ و امثال آن و هر كه داراى يكى از اين عيوب باشد مشمول جملات فوق خواهد بود . و قاضى گفته است : « سفيه » كسى كه مال خود را بىجهت از بين ميبرد و « ضعيف » طفلى كه نزديك بلوغ او است و « ناتوان بر املاء » يعنى ديوانه .  « فَلْيُمْلِلْ وَلِيُّهُ بِالْعَدْلِ »  در اين سه صورت كه آنان ناتوان از املاء و اظهار هستند بايد ولى آنان كه بدهكارند با انصاف ( بدهى را ) املاء و اعتراف كند . ( ضحاك - ابن زيد ) و ابن عباس مىگويد در اين سه صورت ولى طلبكار بايد املاء و اظهار كند زيرا او از همه ، بخصوصيات قرض داناتر است و البته مطابق حق و عدالت بايد آن را امضاء نمايد .\r\nسپس خداوند دستور ميدهد كه بايد براى قرض گواه بگيريد  « وَ اسْتَشْهِدُوا شَهِيدَيْنِ مِنْ رِجالِكُمْ »  دو مرد از هم كيشان خود را بر قرض گواه بگيريد . مجاهد مىگويد : منظور گواه گرفتن دو مرد آزاد ، دانا ، بالغ مسلمان است و نبايد بردگان و كفار را شاهد گرفت .\r\nولى نزد ما ( شيعه ) آزاد بودن گواه ، شرط نيست بلى لازم است كه گواهان مسلمان و عادل باشند و « شريح » ، « ليثى » و « ابو ثور » نيز همين را گفته‌اند .\r\nو بعضى گفته‌اند : اين جمله ، دستور و امر بقاضيان است كه وقتى مىخواهند به حق قضاوت كنند و مدعى عليه منكر است بايد از مدعى براى اثبات حق او دو نفر گواه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمطالبه نمايند  « فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ تَرْضَوْنَ مِنَ الشُّهَداءِ »  يعنى در صورتى كه دو مرد براى گواهى يافت نشود يك مرد و دو زن از كسانى كه بگواهى آنان از نظر عدالت راضى هستيد گواه گيريد . و از اين جمله استفاده مىشود كه عدالت در گواه شرط و لازم است و نيز اين جمله مىرساند كه شما به آنها راضى باشيد ( ترضون ) و نفرمود كه آنها مورد رضايت باشند بطور مطلق زيرا اگر ميفرمود « من المرضيين » يعنى كسانى كه مورد رضايت‌اند در واقع و در نزد خداى تعالى بنا بر اين ما نميتوانستيم كسى را شاهد قرار دهيم زيرا ما نمىتوانيم بفهميم كه كدام گواه مورد رضاى خداوند است بلكه ما ناگزيريم كسى را كه مورد قبول خود ما است به اين كه متدين و امين و ظاهر الصلاح است گواه بگيريم . شاهد اين مطلب تعبير خود آيه شريفه است كه  « مِمَّنْ تَرْضَوْنَ »  فرموده و نفرموده « مرضيين » كه اگر تعبير دوم بود مىرساند كه گواهان بايد مورد رضاى خداوند باشند .\r\n « أَنْ تَضِلَّ إِحْداهُما فَتُذَكِّرَ إِحْداهُمَا الْأُخْرى »  ( بايد بجاى يك مرد دو زن گواه باشند ) كه اگر يكى از آن دو زن فراموش كرد ديگرى به ياد او بياورد ( ربيع - سدى - ضحاك و بيشتر مفسرين ) و بنا به قرائت كسانى كه « تذكر » بدون تشديد خوانده‌اند نيز معناى آن همين طور خواهد بود و يادآورى به اين صورت است كه به او بگويد به ياد دارى كه آن روز كه گواهى داديم چنين بود و در حضور ما فلان مرد يا فلان زن نيز وجود داشت تا اين كه به ياد او بيايد . و نكته اينكه اين مطلب فقط در مورد گواه بودن زنان بيان شده است اين است كه زنان نوعاً بيش از مردان فراموش كارند .\r\nسؤال :\r\nچرا لفظ « احداهما » در جملهء فوق تكرار شده است ؟ و براى چه نگفته است « فتذكرها الأخرى » ؟\r\nپاسخ :\r\nاولا اين تكرار براى مراعات قاعده ادبى است كه فاعل « احداهما » مقدم بر مفعول « اخرى » قرار گيرد و اگر گفته ميشد « فتذكرها الأخرى » بدون لفظ « احداهما »\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمفعول ميان فعل و فاعل فاصله مىانداخت و اين فاصله از نظر ادبى ناپسند است .\r\nو ثانياً - منظور از دو لفظ احداهما يكى نيست بلكه مراد از « احداهما » ى اول فراموشى يكى از دو « شهادت » است و مقصود از « احداهما » ى دوم يكى از آن دو « زن گواه » مىباشد . و شاهد اين مطلب اين است « كلمه ضل » در مورد فراموش كننده به كار نميرود . بنا بر اين منظور ، از بين رفتن خود شهادت است ( و ضمير به شهادت برمىگردد نه بزنها ) چنان كه خداوند در جاى ديگر از زبان كسانى كه غير از خدا را پرستش مىكردند و به آنها گفته مىشود آنها بكجا رفتند نقل مىكند كه آنها گفتند :  « قالُوا ضَلُّوا عَنَّا »  « 1 » ( گويند از ما ناپديد شدند : ) سپس خداوند گواهان را مورد خطاب قرار داده مىفرمايد :  « وَ لا يَأْبَ الشُّهَداءُ إِذا ما دُعُوا »  در معناى اين جمله سه قول گفته شده است :\r\n1 - و اگر گواهان براى گواهى دادن خواسته شدند آنان نبايد از گواهى ، خوددارى كنند ( مجاهد - عطا - سعيد بن جبير ) و البته لزوم گواهى در صورتى است كه آنان به آن ، دانا بوده و خوف ضررى هم نداشته باشند .\r\n2 - وقتى كه آنان را براى گواه بودن طلبيدند نبايد از گواه شدن امتناع نمايند ( قتاده - ربيع ) 3 - يعنى براى هر كدام از گواه شدن يا گواهى دادن طلب شدند نبايد امتناع كنند ( ابن عباس - حسن ) و از امام جعفر صادق ( ع ) نيز نقل شده است و اين معنا نظر به پر فايده‌تر بودن آن ، بر آن دو معناى ديگر برترى دارد .\r\n « وَ لا تَسْئَمُوا أَنْ تَكْتُبُوهُ صَغِيراً أَوْ كَبِيراً إِلى أَجَلِهِ »  و شما طرفين قرض نبايد از نوشتن مبلغ قرض كم باشد يا زياد تا مدت آن ناراحت شده و آن را انجام ندهيد و بعضى گفته‌اند اين جمله خطاب بگواهان است يعنى شما گواهان از اين كه گواهى را به حق بنويسيد ناراحت نباشيد .\r\n« الى اجله » گفته‌اند : مراد از « اجله » مدت قرض نيست بلكه منظور مدت گواه\r\n\r\n\r\n","description":"","footnote":"\r\n( 1 ) - آيه 36 از سورهء اعراف\r\n","page_name":" 205 ","page_number":205},
  {"content":"\r\n\r\nاست يعنى از نوشتن آن تا وقتى كه گواهى امكان دارد ناراحت نباشيد ولى معناى اول كه مدت قرض ، منظور باشد قوىتر به نظر مىرسد .\r\n « ذلِكُمْ »  يعنى اين نوشتن . بعضى گفته‌اند : يعنى اين گواه گرفتن و سند نوشتن ( داراى سه فايده بزرگ براى شما است ) .\r\n « أَقْسَطُ عِنْدَ اللَّهِ »  نزد خدا به عدالت نزديك‌تر است زيرا خداوند به آن دستور داده است و پيروى دستور خداوند از ترك آن اقرب بانصاف و عدالت است .\r\n « وَ أَقْوَمُ لِلشَّهادَةِ »  براى گواهى دادن بهتر و از كم و زياد شدن و سهو و اشتباه و فراموشى مصون‌تر مىباشد و بعضى گفته‌اند يعنى براى حفظ گواهى مؤثرتر است .\r\n « وَ أَدْنى أَلَّا تَرْتابُوا »  و نيز براى شك نكردن در مقدار حق و مدت ، نزديك‌تر مىباشد  « إِلَّا أَنْ تَكُونَ تِجارَةً حاضِرَةً تُدِيرُونَها بَيْنَكُمْ فَلَيْسَ عَلَيْكُمْ جُناحٌ أَلَّا تَكْتُبُوها »  مگر اين كه معامله شما از هر دو طرف نقدى باشد كه در همان وقت پول در دست فروشنده و جنس در دست خريدار قرار گيرد كه در اين صورت باكى و اشكالى بر شما نيست كه سندى در مورد آن معامله ننويسيد زيرا سند براى آن است كه طرفين اطمينان به يكديگر داشته باشند و ناگفته پيداست كه اطمينان داشتن در وقتى لازم است كه در معامله نسيه و قرضى وجود داشته باشد .\r\n « وَ أَشْهِدُوا إِذا تَبايَعْتُمْ »  و موقعى كه خريد و فروش مىكنيد در مورد آن گواه بگيريد و اين دستور در مورد گواه گرفتن در معامله نزد « حسن » و تمام فقهاء مستحبّ است ولى كسانى كه فقط پيرو ظاهرند ميگويند از نظر ظاهر امر قرآن اين گواه گرفتن واجب است .\r\n « وَ لا يُضَارَّ كاتِبٌ وَ لا شَهِيدٌ »  اگر اصل لفظ « يضار » « يضارر » بوده و فعل معلوم باشد چنان كه حسن ، قتاده ، عطا و ابن زيد گفته‌اند منظور اين است كه نويسنده و گواه نبايد ضرر بزنند به اين كه نويسنده چيزى كه مورد امضاء و اعتراف آنان نيست ننويسد و شاهد چيزى را كه گواه آن نبوده است گواهى ندهد و يا اين كه از گواهى دادن خوددارى ننمايد .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nو چنانچه لفظ آن در اصل « يضارر » فعل مجهول باشد كه بفتح راء اول است چنان كه ابن مسعود و مجاهد گفته‌اند : مقصود اين است كه نويسنده و گواه نبايد ضرر ببينند به اين كه در وقتى كه از نوشتن معذور است او را وادار به نوشتن كنند و كار را بر گواه سخت بگيرند مثل اين كه در وقتى كه از گواهى دادن معذور است او را براى گواهى بطلبند و يا اين كه آنها را بر نوشتن يا گواهى دادن مجبور كنند . زجاج گفته است بقرينه جمله بعد قول اول بهتر است زيرا در جمله  « وَ إِنْ تَفْعَلُوا فَإِنَّهُ فُسُوقٌ »  ( و اگر چنين كرديد نافرمانى دستور او را نموده‌ايد ) تعبير « فسوق » شده و اين تعبير از كسى كه مطابق عدالت رفتار نكرده و نوشته را تحريف كرده است مناسب‌تر است از كسى كه نويسنده يا گواه را در وقتى كه آنان كار داشته‌اند دعوت كرده است ولى ساير مفسرين غير از زجاج مىگويند : منظور اين است كه اگر بنويسنده و گواه ضرر زديد ، ضرر در نوشتن و گواهى براى شما فسق يعنى نافرمانى خداوند است .\r\n « وَ اتَّقُوا اللَّهَ »  در آنچه خداوند بشما امر يا نهى كرده است از او بترسيد .\r\n « وَ يُعَلِّمُكُمُ اللَّهُ »  و آنچه از امور دينى كه به آن نيازمند بوده‌ايد براى شما بيان نموده است .\r\n « وَ اللَّهُ بِكُلِّ شَيْءٍ عَلِيمٌ »  و خداوند به آنچه گفته شد و غير آن دانا است .\r\nعلى بن ابراهيم در تفسير خويش مىگويد : در تمام سوره بقره پانصد حكم از احكام خدا است ولى در اين آيه فقط پانزده حكم مىباشد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\n[ سوره البقرة ( 2 ) : آيات 283 تا 284 
  ]\r\nوَ إِنْ كُنْتُمْ عَلى سَفَرٍ وَ لَمْ تَجِدُوا كاتِباً فَرِهانٌ مَقْبُوضَةٌ فَإِنْ أَمِنَ بَعْضُكُمْ بَعْضاً فَلْيُؤَدِّ الَّذِي اؤْتُمِنَ أَمانَتَهُ وَ لْيَتَّقِ اللَّهَ رَبَّهُ وَ لا تَكْتُمُوا الشَّهادَةَ وَ مَنْ يَكْتُمْها فَإِنَّهُ آثِمٌ قَلْبُهُ وَ اللَّهُ بِما تَعْمَلُونَ عَلِيمٌ ( 283 ) لِلَّهِ ما فِي السَّماواتِ وَ ما فِي الْأَرْضِ وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ فَيَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ اللَّهُ عَلى كُلِّ شَيْءٍ قَدِيرٌ ( 284 )\r\n« 1 »\r\n\r\nترجمه :\r\nو اگر در سفر بوديد و نويسنده نيافتيد گروى بايد كه گرفته شده باشد . اگر بعضى از شما بعضى را امين دانست ( و اعتماد كرد ) پس بايد آن كس كه امين دانسته شده ، امانت را بدهد و از خدا بترسد و كتمان شهادت نكنيد و هر كس آن را كتمان كند دل او گناهكار است و خدا به آنچه انجام ميدهيد دانا است .\r\nبراى خداست آنچه در آسمانها و زمين هست . اگر آنچه در دل داريد آشكار و يا پنهان كنيد خدا شما را براى آن به حساب ميكشد آن گاه هر كه را بخواهد مىبخشد و هر كه را بخواهد عذاب مىنمايد كه خدا به همه چيز توانا و قادر است .\r\n\r\n\r\n","description":"","footnote":"\r\n( 1 ) - سوره بقره آيهء 283 و 284 جزء 3 سوره 2\r\n","page_name":" 208 ","page_number":208},
  {"content":"\r\n\r\n\r\nبيان آيه 283\r\n\r\nشرح لغات :\r\nرهان : چيزهايى كه گرو ميگذارند و فعل آن « رهن » است .\r\nو جمله : « رهنت عند فلان رهنا » يعنى نزد فلان شخص چيزى را گرو گذاشتم .\r\n\r\nتفسير :\r\nسپس خداوند حكم حصول اطمينان از راه گرو گذاردن را در صورت نبودن شاهد بيان مىنمايد :  « وَ إِنْ كُنْتُمْ عَلى سَفَرٍ وَ لَمْ تَجِدُوا كاتِباً فَرِهانٌ مَقْبُوضَةٌ »  و در صورتى كه شما معامله كنندگان و قرض دهندگان در سفر باشيد و نويسنده‌اى كه سند آن را بنويسد و گواهى كه شاهد آن باشد نيافتيد وثيقه شما بايد گرويى باشد كه آن را در اختيار طلبكار قرار دهيد .\r\nو باجماع و اتفاق دانشمندان اسلام در صحت رهن شرط است كه حتماً در اختيار طلبكار درآيد و الا اساساً عقد رهن محقق نخواهد شد .\r\n « فَإِنْ أَمِنَ بَعْضُكُمْ بَعْضاً »  و اگر طلبكار به بدهكار اطمينان داشته و او را امين بداند و در برابر آن سند و رهنى نگيرد ،  « فَلْيُؤَدِّ الَّذِي اؤْتُمِنَ أَمانَتَهُ »  در اين صورت بر بدهكار لازم است كه امانت و طلب او را انكار نكرده و بدون كم كردن بطور تمام در وقت معين آن را بپردازد و حق ندارد طلب او را بامروز و فردا كردن از وقت مقرر تأخير اندازد .\r\n « وَ لْيَتَّقِ اللَّهَ رَبَّهُ »  و بايد او از كيفر خدا بترسد و در مورد مال طلبكار انكار يا كم نكند .\r\n « وَ لا تَكْتُمُوا الشَّهادَةَ »  اين جمله خطاب به گواهان است يعنى نبايد وقتى\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدعوت شدند كه گواهى دهند گواهى خود را پنهان دارند .\r\n « وَ مَنْ يَكْتُمْها »  و هر كس از شما كه گواه و شاهد بوده و با علم و يقين و بدون خوف ضرر بعد از دعوت بگواهى كتمان كند  « فَإِنَّهُ آثِمٌ قَلْبُهُ »  ( دل او گناهكار و خطاكار است . ) سؤال :\r\nبا اين كه گناه را تمام اعضاء او مرتكب شده‌اند چرا در اينجا گناه را فقط نسبت بقلب داده است ؟\r\nپاسخ :\r\nاز آنجا كه تصميم و قصد بر هر كارى از قلب آغاز مىشود و گناه هم ناشى از پنهان بودن شهادت است كه آن در دل انجام مىشود از اين رو نسبت گناه را به آن داده است . از آن گذشته همانطورى كه خداوند براى تمجيد ايمان آن را بقلب نسبت داده است . آنجا كه مىفرمايد :  « أُولئِكَ كَتَبَ فِي قُلُوبِهِمُ الْإِيمانَ »  « 1 » ( ايمان در دل آنها ثابت گشته است ) در اينجا نيز براى اين كه كاملا نكوهش از كتمان شهادت را بفهماند گناه آن را بقلب نسبت داده است .\r\n « وَ اللَّهُ بِما تَعْمَلُونَ عَلِيمٌ »  خداوند به آنچه مستور و پنهان مىنمائيد دانا است .\r\nاز رسول اكرم ( ص ) نقل شده كه فرمود هر كس نزد حاكم ، شهادت دروغ دهد و يا اين كه كتمان شهادت كند كلامش تمام نميگردد مگر آنكه خداوند نشيمن‌گاه او را پر از آتش مىكند . « 2 » و از اينكه مىفرمايد : « هر كس به طلبكار خود اطمينان دارد . . . ، استفاده مىشود كه سند نوشتن و گواه گرفتن در مورد طلب فقط براى احتياط است و واجب نيست و اين آيه و آيات پيش از آن مىرساند كه خداوند به امور بندگان خويش از هر نظر عنايت و توجه خاصى دارد و آنان را در نادانى نمىگذارد . در اين آيات براى كسانى كه بخواهند بينا شوند و سعادتمند گردند وسائل فراهم شده است .\r\n\r\n\r\n","description":"","footnote":"\r\n( 1 ) - آيه 22 از سوره مجادله .\r\n( 2 ) - يعنى اين شخص با شهادت دروغ و يا كتمان شهادت محيطى و اجتماعى آتشين و ناآرام پديد ميآورد كه خود او نيز در آتش آن ميسوزد اضافه بر آتش آخرت .\r\n","page_name":" 210 ","page_number":210},
  {"content":"\r\n\r\n\r\nبيان آيه 284\r\n\r\nتفسير :\r\n « لِلَّهِ ما فِي السَّماواتِ وَ ما فِي الْأَرْضِ »  تصرف و تدبير آسمانها و زمين از آن خداوند است زيرا بر آنها قدرت داشته و كسى كه آنها را خلق كرده و بوجود آورده است مالك آنها است و هر گونه تصرفى را در آنها بخواهد مىتواند انجام دهد .\r\n « وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ »  و اگر شما آنچه در درون خويش داريد از اطاعت و معصيت خدا ظاهر و آشكار و يا پنهان نمائيد خداوند به آنها دانا بوده و مطابق آنها بشما پاداش مىدهد .\r\nو بعضى گفته‌اند : يعنى شما گواهى خود را اگر ظاهر يا كتمان كنيد خداوند آن را ميداند و جزاى آن را بشما خواهد داد ( ابن عباس و جمع ديگر . ) و برخى گويند : اين جمله مربوط به تمام احكامى است كه در اين سوره ذكر شده است و خداوند كسانى را كه بخواهند با آنها مخالفت كنند ميترساند و جمعى معتقدند كه :\r\nاين آيه به آيه  « لا يُكَلِّفُ اللَّهُ نَفْساً إِلَّا وُسْعَها »  نسخ و ابطال شده است و در اين مورد روايت ضعيفى نقل كرده‌اند .\r\nولى اين قول درست نيست زيرا لازم مىآيد كه تكليف بمافوق توانايى ، نخست جعل شده و سپس برداشته شده باشد در صورتى كه چيزى كه از توانايى خارج باشد اساساً معقول نيست كه جعل شود .\r\nبنا بر اين ، منظور از اين آيه اوامر و نواهى است كه در مورد اعتقادات و اراده‌ها و چيزهايى كه بر ما مخفى است مىباشد ولى امورى كه تكليف در مورد آنها صحيح نيست مانند وسوسه‌ها و چيزهايى كه در دل خطور مىكند و افكارى كه ترك آنها غير ممكن است به حكم عقل و سخن پيغمبر اكرم ( ص ) اصلا آيه فوق بر آنها دلالت ندارد و بيان رسول\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاكرم ( ص ) اين است كه فرمود : حكم چيزهايى كه امت اسلام فراموش ميكنند و يا اينكه در درونشان پديد مىآيد برداشته شده است .\r\nبنا بر اين ممكن است گفته شود : آيه دوم معنا و مقصود از آيه اول را بيان كرده و اين پندار و توهم را از بين مىبرد كه : آنچه در دل خطور مىكند و يا افكار درونى پديد آيد كه خارج از اختيار شخص است و خداوند كسى را مكلف به آنها گرداند بر آنها مردم را كيفر كند .\r\n « فَيَغْفِرُ لِمَنْ يَشاءُ وَ يُعَذِّبُ مَنْ يَشاءُ »  خداوند هر كه را بخواهد از فضل و رحمت خويش مىبخشد و هر كه را بخواهد از آنهايى كه سزاوار كيفرند مطابق عدالت خود عذاب مىنمايد .\r\n « وَ اللَّهُ عَلى كُلِّ شَيْءٍ قَدِيرٌ »  ابن عباس گويد : يعنى خداوند بر آمرزش و عذاب كردن توانا است .\r\nولى اين جمله عموميت داشته ( و مىرساند كه خداوند بر تمام چيزها توانا است ) و سخن صحيح در مورد چيزهايى كه در دل خطور مىكند اين است كه « خداوند بر گناهى كه در دل خطور مىكند كيفر نمىنمايد بلى اگر در دل تصميم بر گناه گرفت و بنا گذاشت كه آن را انجام دهد خداوند براى خود تصميم و عزم كيفر مىكند زيرا آن هم كارى از كارهاى قلب است ولى چون آن گناه را انجام نداده است به مقدار خود آن گناه ، عذاب نمىكند و اما درباره قصد و تصميم بر اعمال نيك و اطاعات تفضل خدا اينست كه مطابق خود آن عمل نيك به او پاداش مىدهد .\r\nچنان كه در روايات وارد شده كه هر كه انتظار نماز را داشته باشد تا وقتى كه انتظار ميكشد پاداش آن مانند اين است كه نماز را بخواند و البته اين نعمتى از نعمت هاى خداست كه به بندگانش لطف كرده است .\r\n\r\nمناسبت اين آيه با آيات پيش\r\nدر اين كه مناسبت اين آيه با آيات قبل چيست ؟ سه قول گفته شده است :\r\n1 - پس از آنكه در آيات پيش احكام و دستوراتى را بيان كرد در اين آيه ،\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nسوره را به بيان يكتايى خدا و پند و اقرار به پاداش خاتمه مىدهد .\r\n2 - از آنجا كه در پايان آيه‌اى كه قبل از اين آيه بود فرمود :\r\n « وَ اللَّهُ بِكُلِّ شَيْءٍ عَلِيمٌ »  ( خداوند به هر چيزى دانا است ) بدنباله آن در اين آيه يادآورى مىكند كه چون خداوند اختيار دار آسمانها و زمين است چيزى بر او پوشيده نيست .\r\n3 - چون در آيات پيش به نوشتن و گرو گرفتن در مورد قرض امر فرمود اكنون يادآورى مىكند كه غرض و نتايج اين امور نصيب خود مكلفين و مردم مىگردد و براى خداوند اثرى ندارد ، زيرا آنچه در آسمانها و زمين است ملك خداوند است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\n[ سوره البقرة ( 2 ) : آيه 285 
  ]\r\nآمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ لا نُفَرِّقُ بَيْنَ أَحَدٍ مِنْ رُسُلِهِ وَ قالُوا سَمِعْنا وَ أَطَعْنا غُفْرانَكَ رَبَّنا وَ إِلَيْكَ الْمَصِيرُ ( 285 )\r\n« 1 »\r\n\r\nترجمه :\r\nپيامبر بدانچه از طرف پروردگارش بر او نازل شد ايمان آورده و مؤمنان نيز همه به خدا و ملائكه و كتاب‌ها و پيامبران او ايمان آوردند ( و گفتند ) ما ميان هيچيك از پيامبران خدا فرق نميگذاريم و گفتند : شنيديم و اطاعت كرديم پروردگارا ما آمرزش تو را ميخواهيم كه سرانجام بسوى تو است .\r\n\r\n\r\n","description":"","footnote":"\r\n( 1 ) - سوره بقره آيه 285 جزء 3 سوره 2\r\n","page_name":" 214 ","page_number":214},
  {"content":"\r\n\r\n\r\nبيان آيه 285\r\n\r\nتفسير :\r\nپس از آن كه خداوند وجوب نماز و زكات و احكام شرعيه و سرگذشت پيمبران را بيان كرد سوره را به بيان عظمت خدا و تصديق پيامبر خاتمه ميدهد .\r\n « آمَنَ الرَّسُولُ بِما أُنْزِلَ إِلَيْهِ مِنْ رَبِّهِ »  محمد ( ص ) آنچه را از طرف پروردگارش در اين سوره و غير اين سوره فرود آمده است باور دارد .\r\n « وَ الْمُؤْمِنُونَ كُلٌّ آمَنَ بِاللَّهِ »  و تمام افراد مؤمنين خدا را باور دارند به اين كه ذات خدا و صفات او را اثبات كرده شبيه را از او نفى كرده و از هر چيزى كه سزاوار خدا نيست پاكش مىدانند .\r\n « وَ مَلائِكَتِهِ وَ كُتُبِهِ وَ رُسُلِهِ »  و بفرشتگان و اين كه آنها معصوم و پاكيزه‌اند و به قرآن و هر كتابى كه از طرف خدا نازل شده و به تمام پيغمبران بعنوان حق و راست ( ايمان دارند )  « لا نُفَرِّقُ بَيْنَ أَحَدٍ مِنْ رُسُلِهِ »  مؤمنين مىگويند ما فرقى ميان پيغمبران نگذاشته همه را باور داريم و مانند يهود و نصارى نيستيم كه برخى را قبول داشته و بعض ديگر را منكر باشيم .\r\n « وَ قالُوا سَمِعْنا وَ أَطَعْنا »  و آنان مىگويند ما سخن خدا را شنيده و دستور او را پيروى مىكنيم و اگر اطاعت از پيغمبر منظور باشد يعنى « دستور رسول اكرم ( ص ) را اطاعت مىكنيم » و بعضى گفته‌اند يعنى مؤمنين بر خلاف كفار كه مىگويند « سمعنا و عصينا » « 1 » ( ما مىشنويم ولى نافرمانى مىنمائيم ) مىگويند ما سخن خدا و رسول را همانند كسانى كه شنيده و عمل مىكنند مىشنويم .\r\n\r\n\r\n","description":"","footnote":"\r\n( 1 ) - آيه 93 از سوره بقره\r\n","page_name":" 215 ","page_number":215},
  {"content":"\r\n\r\n « غُفْرانَكَ رَبَّنا »  ( و نيز مىگويند ) پروردگارا ما را ببخش .\r\nو برخى گفته‌اند يعنى مؤمنين مىگويند « ما آمرزش تو را مسئلت مىكنيم »  « وَ إِلَيْكَ الْمَصِيرُ »  يعنى و بازگشت ما بپاداش تو است و بازگشت بپاداش الهى را بازگشت به خدا قرار داده است مانند سخن ابراهيم كه قرآن نقل مىكند :  إِنِّي ذاهِبٌ إِلى رَبِّي سَيَهْدِينِ  كه معنايش اينست من بسوى جزا و پاداش و يا امر پروردگارم رهسپارم و او مرا هدايت خواهد فرمود و اين جمله ، اقرار و اعتراف به قيامت و زنده شدن مىباشد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\n[ سوره البقرة ( 2 ) : آيه 286 
  ]\r\nلا يُكَلِّفُ اللَّهُ نَفْساً إِلاَّ وُسْعَها لَها ما كَسَبَتْ وَ عَلَيْها مَا اكْتَسَبَتْ رَبَّنا لا تُؤاخِذْنا إِنْ نَسِينا أَوْ أَخْطَأْنا رَبَّنا وَ لا تَحْمِلْ عَلَيْنا إِصْراً كَما حَمَلْتَهُ عَلَى الَّذِينَ مِنْ قَبْلِنا رَبَّنا وَ لا تُحَمِّلْنا ما لا طاقَةَ لَنا بِهِ وَ اعْفُ عَنَّا وَ اغْفِرْ لَنا وَ ارْحَمْنا أَنْتَ مَوْلانا فَانْصُرْنا عَلَى الْقَوْمِ الْكافِرِينَ ( 286 )\r\n« 1 »\r\n\r\nترجمه :\r\nخدا هيچكس را جز به اندازه توانايىاش تكليف نمىكند . بسود خود اوست كارهاى نيكش و بزيان خود اوست بديهايش . پروردگارا اگر فراموش كرديم يا خطا كرديم ما را مؤاخذه مكن ، پروردگارا تكليف گران چنان كه بر آن كسانى كه قبل از ما بودند بار كرده‌اى بر ما بار مكن . پروردگارا چيزى كه ما را تاب و طاقت آن نيست بما تحميل مكن از ما درگذر و ما را بيامرز و بما رحم كن كه تو يار و ياور مايى پس ما را بر گروه كافران يارى فرما .\r\n\r\n\r\n","description":"","footnote":"\r\n( 1 ) - سوره بقره آيه 286 جزء 3 سوره 2\r\n","page_name":" 217 ","page_number":217},
  {"content":"\r\n\r\n\r\nبيان آيه 286\r\n\r\nشرح لغات :\r\nوسع : آنچه در توان و قدرت شخص است كه انسان مىتواند آن را بسادگى و راحتى انجام دهد .\r\nاخطأنا : خطا و اشتباه نموديم .\r\n« اصر » بار سنگين .\r\n\r\nتفسير :\r\nسپس خداوند اين مطلب را بيان مىكند كه آنچه بمردم امر يا از چيزى كه نهى مىكند بيش از قدرت و توانايى آنان نمىباشد .\r\n « لا يُكَلِّفُ اللَّهُ نَفْساً إِلَّا وُسْعَها »  يعنى خداوند چيزى را كه مردم قدرت آن را دارند به آنان امر يا نهى مىنمايد ( و چيزى كه كسى توانايى آن را ندارد تكليف نمىكند ) و بعضى گفته‌اند : يعنى خداوند چيزى كه ( براى انسان ) آسان است تكليف مىكند و چيزى كه مشكل باشد اگر چه بدان توانايى و قدرت هم داشته باشد تكليف نمىكند .\r\nضمناً با اين آيه قول جبريها را ابطال ميكنند كه ميگويند ممكن است خداوند انسان را به چيزى تكليف كند كه توانايى بر آن نداشته باشد . اين آيه ميگويد خداوند به چيزى امر مىكند كه در وسع انسان باشد و معناى آن اينست كه به آن قدرت داشته باشد . بعضى از آنان در رد اين استدلال ميگويند معناى آيه اينست كه خداوند تكليف نمىكند مگر به چيزى كه در خور انسان و براى او حلال باشد و معناى « وسع » را حلال گرفته‌اند .\r\nولى اين حرف درست نيست زيرا اين معنى مثل اين است كه كسى به بنده و نوكرش بگويد : من به تو امر نمىكنم مگر به چيزهايى كه به تو آزادى و اجازه انجام\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nآنها را داده‌ام كه بديهى است اين طرز سخن نامعقول و غلط است زيرا خود اين امر ، اجازه دادن به نوكر است و مثل اين ميماند كه بگويد : من به چيزهايى امر مىكنم كه به آنها امر كرده‌ام .\r\n « لَها ما كَسَبَتْ وَ عَلَيْها مَا اكْتَسَبَتْ »  هر كس كار نيكى مانند اطاعت خدا انجام دهد پاداش آن براى خود اوست و كيفر گناهانش نيز دامنگير خودش خواهد شد و از آنجا كه پاداش نيك و كيفر از كار انسان پديد مىآيد . صحيح است كه از آن بكسب تعبير گردد .\r\n « رَبَّنا لا تُؤاخِذْنا »  حسن مىگويد : اين جمله براى تعليم دعا كردن است يعنى « بگوييد خدايا ما را كيفر مكن » و برخى گفته‌اند : اين جمله براى حكايت و تمجيد آنها است يعنى « آنان مىگويند كه خدايا ما را كيفر مكن » .\r\n « إِنْ نَسِينا أَوْ أَخْطَأْنا »  در معناى اين جمله چند قول گفته شده است :\r\n1 - يعنى آنچه را ما ترك كرده‌ايم و گناه نموده‌ايم ( بنا بر اين نسيان به معناى ترك كردن است چنان كه جاى ديگر ميفرمايد :  « نَسُوا اللَّهَ فَنَسِيَهُمْ »  « 1 » يعنى طاعت خدا را ترك كردند خدا هم پاداش آنها را ترك كرد و مثل اينكه ميفرمايد :\r\n « أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ »  « 2 » ( آيا مردم را به نيكى دستور مىدهيد و خود آن را ترك ميكنيد ؟ ) و منظور از « اخطأنا » يعنى گناه كرده‌ايم است زيرا گناهان چون نقطهء مقابل راستى و درستى است از آن ، بخطاء تعبير ميگردد پس آنان درخواست مىكنند كه خداوند گناه آنان را عفو كند اگر چه گناه عمدى باشد .\r\nو در حقيقت خداوند در جملهء فوق دستور مىدهد كه از واجباتى كه ترك كرده و اعمال زشتى كه انجام داده‌اند طلب مغفرت و درخواست بخشش نمايند .\r\n2 - يعنى اگر به كارهايى پرداخته‌ايم كه به سبب آنها دستور تو را فراموش كرده و\r\n\r\n\r\n","description":"","footnote":"\r\n( 1 ) - آيه 67 از سوره توبه\r\n( 2 ) - آيه 44 از سوره بقره\r\n","page_name":" 219 ","page_number":219},
  {"content":"\r\n\r\nاز انجام واجبات غفلت نموده‌ايم يا متعرض چيزهايى گشته‌ايم كه باعث گناه و خطا شده است ما را عفو فرما و همانطورى كه عذر خواستن از گناه خوب است دعا كردن براى آن نيز نيك خواهد بود .\r\n3 - منظور اين است كه خدايا اگر ما فراموش كرده‌ايم ما را مؤاخذه مكن يعنى اگر در اثر اشتباه و غفلت چيزى را كه انجام آن واجب بوده بجا نياورديم يا خطا كرده يعنى كارى كه ترك آن لازم بود ولى بدون توجه آن را بجا آورديم .\r\nو اين دعا چون خود ، اظهار فقر و نياز به خدا و بريدن از ديگران و توجه به اوست نيكو مىباشد اگر چه بدون اين دعا و درخواست هم ، خداوند به سبب نسيان و خطا كسى را مؤاخذه نميكند و اين دعا مانند جمله بعدى است كه :\r\n « وَ لا تُحَمِّلْنا ما لا طاقَةَ لَنا بِهِ »  خدا آنچه ما را بدان توانايى نيست بر ما تحميل مكن كه معلوم است خداوند چنين تحميلى نخواهد كرد يا آيه كريمهء :\r\n « رَبِّ احْكُمْ بِالْحَقِّ »  پروردگارا به حق ، حكم فرما ، كه بديهى است خداوند جز به حق و عدل ، حكم نميفرمايد و امثال اين آيات كه قبلا بيان شد .\r\n4 - ابن عباس و عطا ميگويند معناى آيه اينست كه پروردگارا اگر ما از روى نادانى يا تعمد ، گناه كرديم ما را عذاب مفرما .\r\n « رَبَّنا وَ لا تَحْمِلْ عَلَيْنا إِصْراً »  . پروردگارا بر ما تكليف سخت و سنگين بار مكن . در معناى اين آيه وجوهى بيان شده است از اين قرار :\r\n1 - خدايا ما را به كارى كه تحمل آن بر ما سنگين و سخت است تكليف و امتحان مكن مانند كشتن خود براى قبولى توبه ( آن چنان كه در بنى اسرائيل تكليف شد . ) 2 - خدايا ما را به چيزهايى كه توانايى كيفر و عذاب آنها را نداريم تكليف مفرما .\r\n3 - اين خود دعائى است با خدا اگر چه معلوم و بديهى است كه خداوند اين چنين تكليف نميكند همانطور كه در آيات مشابه آن بيان شد .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n « وَ اعْفُ عَنَّا وَ اغْفِرْ لَنا وَ ارْحَمْنا »  پروردگارا از گناهان ما بگذر و بپوشان خطاهاى ما را و با نعمت دادن بما در دنيا و وارد كردن ما به بهشت در آخرت بما رحم كن .\r\n « أَنْتَ مَوْلانا فَانْصُرْنا عَلَى الْقَوْمِ الْكافِرِينَ »  تو ولى ما و اولى به تصرف در اموال ما و كمك ما هستى پس ما را به پيروزى بر كافران يارى فرما .\r\nاز رسول اكرم نقل شده كه خداوند پس از هر قسمت و فصلى از اين دعا ميفرمايد :\r\n« بجا آورده و مستجاب نمودم » و لذا مستحبّ است كه اين دعا ( مضمون اين آيات ) زياد خوانده شود كه از رسول اكرم روايت شده : كسى كه دو آيهء آخر سوره بقره را در هر شبى بخواند او را از بيدارى آن شب كفايت و بىنياز مىكند ( يعنى ثواب قيام و بيدارى يك شب را دارد . ) از عبد اللَّه بن مسعود روايت شده كه وقتى رسول اكرم بمعراج رفت و به سدرة المنتهى رسيد در آنجا به آن حضرت دو سوم نمازهاى پنجگانه و آيات آخر سوره بقره داده شد و خداوند آمرزيد همه گناهان كسانى را كه مشرك نباشند از امت آن حضرت جز آن دسته از گناهانى كه بزرگ‌اند و وارد كننده در آتش ( يعنى عذاب بر آنها قطعى است . ) « ابن المنكدر » از رسول اكرم نقل مىكند كه فرمود : در آخر سوره بقره آياتى است كه هم قرآن است و هم دعا و خوشنودى خدا را جلب مىكند .\r\nدر تفسير كلبى از ابن عباس نقل شده است كه رسول خدا ناگاه صدايى شنيد سرش را بلند كرد درى از آسمان گشوده شد و فرشته‌اى فرود آمد و گفت : اى محمد خدا تو را بشارت مىدهد به دو نور كه پيش از تو به هيچ پيامبرى نداده است آن دو نور « فاتحة الكتاب » و « اواخر سوره بقره » اند كه كسى آن دو را نمىخواند جز آنكه حاجتش را برميآورم .\r\nاز ابن مسعود روايت شده كه هر كس سوره بقره را ميآموخت در ميان ما عظمت و موقعيت بيشترى مىيافت .\r\nپايان سوره بقره\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n\r\nسوره آل عمران\r\nاين سوره در مدينه نازل شده و داراى دويست آيه است .\r\n\r\nفضيلت خواندن اين سوره :\r\nابى بن كعب از رسول اكرم ( ص ) نقل كرده است كه فرمود : « هر كس سوره آل عمران را بخواند خداوند بهر آيه‌اى امانى براى گذشت از پل دوزخ به او عطا مىكند » .\r\nو ابن عباس ميگويد : « پيغمبر ( ص ) فرمود : « هر كه سوره آل عمران را در روز جمعه بخواند تا وقتى كه خورشيد غروب كند خدا و فرشتگان براى او درود مىفرستند » .\r\nو بريدة ميگويد : نبى اكرم ( ص ) فرمود : « سوره بقره و سوره آل عمران را ياد بگيريد زيرا آنها دو نور هستند و در روز قيامت براى كسى كه آنها را بداند مانند دو ابر يا دو پرده يا دو صف از پرندگان بر او سايه مىاندازند . »\r\n\r\n","description":"","footnote":"","page_name":" 222 ","page_number":222},
  {"content":"\r\n\r\n\r\n[ سوره آل‌عمران ( 3 ) : آيات 1 تا 5 
  ]\r\nبِسْمِ اللَّهِ الرَّحْمنِ الرَّحِيمِ\r\nالم ( 1 ) اللَّهُ لا إِلهَ إِلاَّ هُوَ الْحَيُّ الْقَيُّومُ ( 2 ) نَزَّلَ عَلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ وَ أَنْزَلَ التَّوْراةَ وَ الْإِنْجِيلَ ( 3 ) مِنْ قَبْلُ هُدىً لِلنَّاسِ وَ أَنْزَلَ الْفُرْقانَ إِنَّ الَّذِينَ كَفَرُوا بِآياتِ اللَّهِ لَهُمْ عَذابٌ شَدِيدٌ وَ اللَّهُ عَزِيزٌ ذُو انْتِقامٍ ( 4 )\r\nإِنَّ اللَّهَ لا يَخْفى عَلَيْهِ شَيْءٌ فِي الْأَرْضِ وَ لا فِي السَّماءِ ( 5 )\r\n« 1 »\r\n\r\nترجمه :\r\nبنام خداى رحمن و رحيم .\r\nالف ، لام ، ميم ( از حروف مقطعه و اسرار قرآن است . ) خدايى نيست جز آنكه زنده و پاينده است . اين كتاب را به حق بر تو نازل كرد كه كتابهاى پيشين را تصديق مىكند . و پيش از قرآن تورات و انجيل را فرستاد .\r\nبراى هدايت مردم و فرقان را ( كه جدا كننده ميان حق و باطل است ) نازل كرد . كسانى كه آيات خدا را انكار كرده‌اند عذابى سخت دارند و خدا عزيز و انتقامگير است .\r\nآنچه در زمين و آسمان است ، بر خدا مخفى و پوشيده نيست .\r\n\r\n\r\n","description":"","footnote":"\r\n( 1 ) - سوره آل عمران آيه 1 تا 5 جزء 3 سوره 3\r\n","page_name":" 223 ","page_number":223},
  {"content":"\r\n\r\n\r\nبيان آيهء 1 تا 5\r\n\r\nشأن نزول :\r\nكلبى ، محمد بن اسحاق ، ربيع بن انس ميگويند : هشتاد و چند آيه از اول اين سوره درباره طايفه‌اى از نصاراى نجران نازل شده است .\r\nآنان شصت نفر سوار بودند كه نزد رسول اكرم اسلام ( ص ) آمدند چهارده مرد از بزرگانشان بودند كه در ميان اين چهارده نفر سه نفر سرآمد آنها بودند كه كارشان به دست آنها بود . يكى « عاقب » كه سرپرست جمعيت و طرف مشورت آنها بود كه نظرياتشان هميشه با موافقت او انجام ميگرفت نام وى « عبد المسيح » بود .\r\nو ديگرى « سيد » كه عهده‌دار كارها و اختياردار تعيين منازل و مسافرت آنها بود و نامش « ايهم » بود .\r\nو سومى ابو حارثة بن علقمه كه بزرگترين رهبر روحانى و پيشواى مذهبى آنان و زمام‌دار مدارس آنان و در ميانشان بس شريف بود و كتابهاشان را به آنان ياد مىداد .\r\nسلاطين روم او را بزرگ و آقاى خود مىدانستند و بخاطر دانش و كوشش علمى او معابدى برايش درست كرده بود .\r\nآنان در وقتى كه پيغمبر اكرم ( ص ) نماز عصر را خوانده و در مسجد بود وارد مدينه شدند و داخل مسجد گشتند لباسهاى زيبا و لباده و عباهاى عالى در قيافه مردان بنى حارث در تن داشتند . وقتى بعضى از ياران رسول اكرم آنها را ديدند گفتند : ما در ميان دسته‌هايى كه بديدن پيامبر اسلام مىآيند تا كنون مانند اينها نديده‌ايم . وقت نماز آنان نزديك شد آنها ناقوس نواخته و مشغول نمازشان شدند و نماز خود را به طرف شرق مىخواندند ، بعضى از اصحاب پيغمبر ( ص ) عرض كردند اينها در مسجد شما چنين مىكنند آن حضرت فرمود : به حال خودشان بگذاريد تا نمازشان را بخوانند .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nبحث رسول اكرم با پيشوايان نصارى\r\nپس از نماز « سيد و عاقب » نزد پيغمبر آمده بگفتگو پرداختند آن حضرت فرمود :\r\nاسلام بياوريد .\r\nنصارى : ما پيش از تو اسلام آورده‌ايم .\r\nپيامبر : دروغ مىگوييد چون شما مىگوييد عيسى ( ع ) پسر خدا است و صليب را پرستش مىكنيد و گوشت خنزير مىخوريد پس اسلام نياورده‌ايد .\r\nنصارى : اگر عيسى ( ع ) پسر خدا نيست پس پدر او كيست ؟ و درباره عيسى ( ع ) همگى با آن حضرت به سخن پرداختند .\r\nپيامبر : آيا شما باور نداريد كه فرزند بايد شبيه پدر خويش باشد ؟\r\nنصارى : بلى پيامبر : آيا قبول نداريد كه پروردگار ما براى هميشه زنده است و نمىميرد ولى عيسى مىميرد ؟\r\nنصارى : بلى پيامبر : آيا معتقد نيستيد كه خداوند اختياردار همه چيز بوده و هر چيزى را حفظ كرده و به همه مردم روزى ميدهد ؟\r\nنصارى : بلى پيامبر : آيا عيسى مالك و اختياردار يكى از اينها هست ؟\r\nنصارى : نه پيامبر : آيا قبول نداريد كه چيزى از آنچه در آسمان و زمين است بر خدا پوشيده نيست ؟\r\nنصارى : بلى پيامبر : آيا عيسى ( ع ) مانند خداوند دانا است و چيزى بر او پوشيده نيست ؟\r\nنصارى : نه پيامبر : آيا معتقد نمىباشيد كه خداوند عيسى ( ع ) را در شكم مادر صورت‌بندى\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nكرد و خدا نمىخورد و نمىآشامد .\r\nنصارى : بلى پيامبر : آيا باور نداريد كه حضرت عيسى ( ع ) مانند ساير كودكان در شكم مادر بوده و مادرش او را مانند ساير زنان زاييد و عيسى ( ع ) غذا و آب مىخورد ؟\r\nنصارى : بلى پيامبر : پس چگونه امكان دارد كه عيسى آن طور كه شما مىپنداريد باشد ؟\r\nپس نصارى ساكت شدند و خداوند هشتاد و چند آيه از اوائل اين سوره را در باره آنان نازل نمود .\r\n\r\nتفسير :\r\nسوره بقره با بيان توحيد و ايمان به خدا پايان يافت و اين سوره نيز با ذكر يكتاپرستى و ايمان آغاز گرديده است .\r\n  الم   - وجوه مختلفى كه در مورد حروف مقطعه قرآن و الف ، لام ، ميم ، گفته شده است در آغاز سوره بقره بيان شد .\r\n « اللَّهُ لا إِلهَ إِلَّا هُوَ الْحَيُّ الْقَيُّومُ »  خدايى كه جز او خداى زنده و نگاهدارنده جهان نيست . در آية الكرسى اين آيه بود و تفسير آن بيان شد .\r\nابن عباس ميگويد : « حى قيوم » اسم اعظم خدا است و او همان اسمى است كه آصف بن برخيا رفيق سليمان براى حمل تخت بلقيس آن را خواند و در يك چشم بهم زدن از شهر « سبا » نزد سليمان ( ع ) آمد .  « نَزَّلَ عَلَيْكَ الْكِتابَ بِالْحَقِّ »  اى محمد قرآن را به حق بر تو فرستاد و در معناى « بالحق » دو قول است :\r\n1 - خبرهاى آن صادق و درست است كه « حق » به معناى صدق گرفته شده است .\r\n2 - اين كتاب را بر تو فرستاد روى حكمت و مصلحتى كه ايجاب مىكرد كه « حق » به معناى حكمت آمده ولى اين قرآن بهر كدام از اين دو معنا « حق » است .\r\n « مُصَدِّقاً لِما بَيْنَ يَدَيْهِ »  آنچه را كه پيش از آن ، از كتاب و رسول بوده تصديق مىكند ( مجاهد - قتاده - ربيع و بيشتر مفسرين )\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nو علت اين كه از امورى كه پيش از آن بوده  « بَيْنَ يَدَيْهِ »  ( در جلوى او ) تعبير كرده اين است كه مطالب كتب پيامبران گذشته آن چنان براى رسول اكرم ظاهر و آشكار بود كه گويى در برابرش قرار داشتند .\r\nدر معناى « مصدقاً » دو وجه بيان شده است :\r\n1 - خبرها و مطالب اين كتاب با آنچه در كتابهاى آسمانى قبلى بوده مطابق است كه خود اين ، دليل بر نبوت پيامبر اسلام مىباشد زيرا اين خبرها را جز خداوند عالم به غيب كسى نميداند .\r\n2 - اين كتاب ، همه انبياء و كتابهاى آنان را تصديق مىكند و آنها را صحيح و الهى ميداند و چنين نيست كه بعضى را تصديق و بعضى را تكذيب نمايد .\r\n « وَ أَنْزَلَ الْفُرْقانَ »  علت اين كه بار ديگر فرستادن قرآن بعنوان « فرقان » تكرار شده همين است كه از قرآن تعبيرها شود و هر تعبير يك صفت از صفات آن را بيان كند اگر چه موصوف همه يكى است مثلا فرقان حالت جدا كردن بين حق و باطل در احكام دينى مورد نياز را مانند حج و احكام ديگر كه همه آنها در قرآن است مىرساند .\r\nو تعبير از قرآن به « كتاب » براى بيان اين مطلب است كه قرآن در خور نوشتن مىباشد .\r\nو عبد اللَّه بن سنان از امام جعفر صادق ( ع ) نقل كرده است كه فرمود : « فرقان » آيات محكمى است كه در كتاب است و همان است كه پيغمبران پيشين را تصديق مىنمايد .\r\nدر بيان مراد و مقصود از كلمه فرقان ، اقوال ديگرى نيز گفته شده است :\r\n1 - دليلهايى كه ميان حق و باطل جدايى مىاندازد ( ابو مسلم ) 2 - برهان محكمى كه پيغمبر اسلام داشته كه با آن با نصارى در مورد عيسى محاجه نمود .\r\n3 - كمك و يارى .\r\n « إِنَّ الَّذِينَ كَفَرُوا بِآياتِ اللَّهِ »  كسانى كه دليلها و حجتهاى الهى را انكار كنند  « لَهُمْ عَذابٌ شَدِيدٌ »  براى آنها است عذابى دردناك . پس از آن كه دليلهاى توحيد و صدق\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nانبياء را بيان كرد اينك به تهديد كسانى كه به مخالفت و انكار آنها برخاسته مىپردازد .\r\n « وَ اللَّهُ عَزِيزٌ »  و خدا قادر و توانا است و اگر بخواهد كسى را عذاب و عقاب كند كسى نمىتواند جلوى او را بگيرد و اصل كلمهء « عزت » به معناى امتناع و سرپيچى است و به زمين سنگلاخ كه به سختى مىتوان در آن راه رفت « ارض عزار » مىگويند و خداوند ، عزيز است چون كسى نمىتواند او را ناتوان كند .\r\n « ذُو انْتِقامٍ »  . خدا بر انتقام از كفار توانا است و كسى را نرسد كه جلو او را بگيرد .\r\n« و انتقام » كيفر دادن بدكار است در برابر كارهاى زشت و بديهايش .\r\n « إِنَّ اللَّهَ لا يَخْفى عَلَيْهِ شَيْءٌ فِي الْأَرْضِ وَ لا فِي السَّماءِ »  آنچه در زمين و آسمان است بر خدا پوشيده و پنهان نيست پس از تهديد نسبت به كسانى كه در برابر دليلهاى روشن توحيد و صدق پيامبران باز مخالفت و انكار مىكند ايجاب مىكرد كه اين مطلب را نيز يادآورى كند كه چيزى بر خدا پوشيده نيست تا كسى نپندارد و مغرور نگردد كه ممكن است خدا از گناه او بىخبر باشد چون بر كسى كه پاداش و كيفر ميدهد چيزى پنهان نخواهد بود .\r\nسؤال :\r\nچرا خداوند فرموده چيزى در آسمان و زمين بر او مخفى نيست و نفرموده :\r\n « لا يَخْفى عَلَيْهِ شَيْءٌ »  بر او چيزى پوشيده نيست با اين كه تعبير دوم از نظر تأكيد رساتر است ؟ و خلاصه چرا قيد : « در زمين و آسمان » را آورده ؟\r\nپاسخ :\r\nمنظور اين است كه بما بفهماند كه هر آنچه در زمين و آسمان پنهان شود او ميداند و اين بيان از نظر ايجاد رعب و خوف در دل ، رساتر مىباشد .\r\nسؤال :\r\nچرا نفرموده است خداوند به آنچه در آسمان و زمين است دانا است ؟\r\nپاسخ :\r\nاين كه مىفرمايد چيزى بر او پوشيده نيست مىرساند كه خدا از هر نظر كه امكان\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nداشته باشد به چيزى دانا شد آنها را ميداند و نيز تنوع در عبارت است . و علت اين كه چيزى بر خدا مخفى نيست اين است كه خداوند به خودى خود عالم است و لازمه‌اش اين است كه هر چيزى كه قابل معلوم شدن باشد آن را بداند بنا بر اين چيزهاى بىنهايت صلاحيت تعلق علم را دارد و براى خدا معلوم خواهند بود پس امكان ندارد كه چيزى به هيچ نحو بر او مخفى باشد .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\n[ سوره آل‌عمران ( 3 ) : آيات 6 تا 7 
  ]\r\nهُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ لا إِلهَ إِلاَّ هُوَ الْعَزِيزُ الْحَكِيمُ ( 6 ) هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ وَ ابْتِغاءَ تَأْوِيلِهِ وَ ما يَعْلَمُ تَأْوِيلَهُ إِلاَّ اللَّهُ وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا وَ ما يَذَّكَّرُ إِلاَّ أُولُوا الْأَلْبابِ ( 7 )\r\n« 1 »\r\n\r\nترجمه :\r\nاوست كه شما را در رحم‌ها صورت ميدهد ( مىآفريند صورت‌هاى شما را ) هرطور كه بخواهد . خدايى جز آن ذات يكتاى عزيز و حكيم نيست .\r\nاوست كه اين كتاب را بر تو نازل كرد كه برخى از آن ، آيات محكم است آنها اصل و مايهء اين كتابند و بعضى ديگر ، آيات متشابه و مبهم ، كسانى كه در درون و دلهايشان ميل به باطل است به منظور ايجاد فتنه و به قصد تأويل دنبال متشابهات مىروند در حالى كه تأويل آنها را جز خدا كسى نمىداند و آنهايى كه در علم ريشه دارند گويند : ما به همه آن كتاب ايمان داريم و همه از پيش پروردگار ما است و پند نگيرند ( به اين دانش پى نبرند ) جز خردمندان .\r\n\r\n\r\n","description":"","footnote":"\r\n( 1 ) - آيه 6 و 7 سوره آل عمران جزء 3 سوره 3\r\n","page_name":" 230 ","page_number":230},
  {"content":"\r\n\r\n\r\nبيان آيه 6\r\n\r\nشرح لغات :\r\nيصوركم : صورت ميدهد شما را و تصوير صورت و شكل دادن به چيزى است در تركيب بندى آن كه قبلا آن صورت را نداشته است و اصل آن از « صاره » مىباشد كه به معناى « آن را بسوى چيزى گرداند » است .\r\nارحام : رحم‌ها و اصل آن از ريشه « رحمت » است و چون رحم سبب عاطفه‌ها و مهرهاست به اين نام موسوم شده .\r\nيشاء : بخواهد از مشيت كه به معناى خواست و اراده است .\r\n\r\nتفسير :\r\n « هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ »  او كسى است كه شما را در رحم‌ها بهر كيفيت و صفتى كه بخواهد مرد ، زن ، زيبا ، زشت ، بلند و كوتاه مىآفريند و صورت ميدهد .\r\n « لا إِلهَ إِلَّا هُوَ الْعَزِيزُ الْحَكِيمُ »  . نيست خدايى جز او كه در سلطنت و قدرتش ، عزيز و در افعالش حكيم است .\r\nاين آيه دلالت بر يكتايى خداوند و قدرت و حكمت او دارد زيرا اوست كه بدون هيچ وسيله و آلتى بچه را در رحم مادر مىآفريند و در آن غرايز و قوايى عالى قرار ميدهد و از نظر هر عاقلى اين مطلب قطعى است كه اگر تمام مردم عالم جمع شوند و بخواهند از آب ، مگسى بيافرينند و به آن صورتى دهند كه همه ببينند نمىتوانند و راهى هم به آن ندارند پس چگونه مىتوانند بچه را در رحم ، خلق و ايجاد كنند و اين نوع استدلال از امام صادق نقل شده است .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n\r\nبيان آيه 7\r\n\r\nشرح لغات :\r\nمحكمات : يقينها ، محكمها از احكام كه به معناى اتقان و استوارى است .\r\nام الكتاب : اصل كتاب و به مكه « ام القرى » مىگويند و به پرچم لشكر نيز « ام » گويند .\r\nمتشابهات : چيزهايى كه با يكديگر مشتبه شده و مشكل مىگردند از ماده « شبه » زيغ : كجى و انحراف .\r\nابتغاء : طلب كردن .\r\nفتنه : فساد و اصل آن به معناى آزمايش است همانطور كه مىگويند :\r\n« فتنت الذهب بالنار » يعنى ( طلا را با آتش آزمايش كردم ) و بعضى مىگويند به معناى خلاصى است يعنى طلا را از آتش رهايى دادم .\r\nتأويل : تفسير و اصل آن بازگشت به چيزى است .\r\nراسخون فى العلم : ثابتان و ريشه داران در علم .\r\n\r\nتفسير :\r\nپس از آن كه اصل نزول قرآن بيان شد بدنبال آن كيفيت نزول آن را بيان مىنمايد :\r\n « هُوَ الَّذِي أَنْزَلَ عَلَيْكَ الْكِتابَ مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ »  اوست خدايى كه بر تو قرآن را نازل كرده كه بعضى از آنها محكمات هستند كه آنها اصل كتاب مىباشند و قسمتى از آنها متشابهات‌اند .\r\n\r\nبحثى درباره محكم و متشابه\r\nدر تعريف محكم و متشابه وجوهى گفته شده است از اينقرار :\r\n1 - محكم آن است كه از ظاهرش بدون احتياج به هيچ قرينه كه همراه آن باشد ،\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمراد و منظور ، روشن و معلوم باشد مانند آيه  « إِنَّ اللَّهَ لا يَظْلِمُ النَّاسَ شَيْئاً  « 1 »  »  ( خداوند به مردم اصلا ستم نمىكند ) و مانند  « إِنَّ اللَّهَ لا يَظْلِمُ مِثْقالَ ذَرَّةٍ  « 2 »  »  ( خدا به مقدار ذره‌اى به كسى ستم نميكند ) و امثال اين آيات كه فهم آنها نياز به قرينه و دليلى ندارد و در مقابل آن متشابه است كه بدون قرينه ، مراد و مقصود از ظاهر آن معلوم نيست مانند آيه كريمه :  « وَ أَضَلَّهُ اللَّهُ عَلى عِلْمٍ »  « 3 » ( خداوند او را دانسته گمراه كرد ) و مسلماً مىدانيم كه معناى گمراه كردن در اين آيه با گمراه كردن در آيهء  « وَ أَضَلَّهُمُ السَّامِرِيُّ »  « 4 » ( سامرى آنان را گمراه كرد ) فرق دارد زيرا گمراه كردن سامرى كارى است زشت و قبيح در حالى كه گمراه كردن خدا ( به معناى صحيح آن ) چون از روى مصالح است امرى است نيكو . همين تعريف براى محكم و متشابه است كه مجاهد مىگويد « محكم چيزى است كه معناى آن با معناى ديگر اشتباه نشود و متشابه چيزى است كه معناى آن با معناى ديگرى اشتباه شود .\r\nو اشتباه در اين امور دينى مثل يكتاپرستى و نفى تشبيه و نفى ظلم واقع مىشود چنان كه در مثل آيه  « ثُمَّ اسْتَوى عَلَى الْعَرْشِ  « 5 »  »  ممكن است معنا شود : « خدا بر عرش تكيه زده » كه خدا مانند شخصى كه بر تخت مىنشيند بر عرش جلوس كرده باشد و ممكن است به معناى غلبه و تسلط خدا بر عرش باشد . و روشن است كه معناى اول درباره خدا غير ممكن است .\r\n2 - محكم ، آياتى است كه آيات ديگر را نسخ مىكند و متشابه آيات نسخ شده است ( ابن عباس ) 3 - محكم ، آياتى است كه تنها يك معنا مىتوان از آن بدست آورد ولى « متشابه » آياتى است كه دو معنا يا بيشتر مىتواند داشته باشد . ( از محمد بن جعفر بن زبير و ابو على جبائى ) .\r\n4 - « محكم » آياتى است كه عبارات آنها تكرار نشده باشد و « متشابه » آياتى\r\n\r\n\r\n","description":"","footnote":"\r\n( 1 ) - آيه 44 سوره يونس\r\n( 2 ) - آيه 40 سوره نساء\r\n( 3 ) - آيه 23 سوره جاثيه\r\n( 4 ) - آيه 85 سوره طه\r\n( 5 ) - آيه 54 از سوره اعراف\r\n","page_name":" 233 ","page_number":233},
  {"content":"\r\n\r\nاست كه الفاظ آنها تكرار شده باشد مثل داستان حضرت موسى ( ع ) و مانند آن ( از ابن زيد ) .\r\n5 - محكم آن است كه تفسير و تأويل آن معين و معلوم است و « متشابه » آياتى است كه تفسير و تأويل آنها معين نيست مانند « قيام ساعت » ( از جابر بن عبد اللَّه )\r\n « فَأَمَّا الَّذِينَ فِي قُلُوبِهِمْ زَيْغٌ »  پس كسانى كه در دل آنان رو گردانى از حق و توجه بباطل است  « فَيَتَّبِعُونَ ما تَشابَهَ مِنْهُ ابْتِغاءَ الْفِتْنَةِ »  پس به علت گمراهى خود و نيز براى گمراه كردن و فاسد كردن دين مردم براى هدف و دين نادرست خويش به آنچه متشابه است استدلال و احتجاج مىكنند و اقوال ديگرى نيز در اين كه چرا آنان از متشابهات پيروى مىكنند گفته شده است :\r\n1 - از اين جهت كه براى مردم كم فهم و ضعيف مطلب را مشتبه گردانند ( مجاهد ) 2 - براى بدست آوردن شرافت و ثروت چنين مىكنند بنا بر اين كه مقصود از كلمهء « فتنه » مال و ثروت باشد . چنان كه در موارد زيادى در قرآن ، خداوند از ثروت به فتنه تعبير كرده است .\r\n3 - منظور از « فتنه » كفر است و اين معنا از امام جعفر صادق ( ع ) نقل شده است و ربيع و سدى نيز همين را گفته‌اند .\r\n « وَ ابْتِغاءَ تَأْوِيلِهِ »  ( و نيز از متشابهات پيروى مىكنند ) كه بر خلاف حق آن را تفسير نمايند و بعضى گفته‌اند : آنان چنين مىكنند براى بدست آوردن سرانجام كار محمد به حساب « جمل » و شاهد اين كه تأويل گاهى به معناى عاقبت و سرانجام است آيه كريمه :\r\n « ذلِكَ خَيْرٌ وَ أَحْسَنُ تَأْوِيلًا »  « 1 » مىباشد ( بازگشت به خدا و رسول ) ( براى شما بهتر و خوش عاقبت‌تر است ) و در عرب معروف است تأويل را به معناى آخر ، و عاقبت استعمال مىكنند .\r\nو زجاج مىگويد : معناى طلب نمودن تأويل آنها اين است كه مىخواستند برانگيختن و زنده شدن خود را بفهمند . از اين رو خداوند به آنها اعلام مىدارد كه\r\n\r\n\r\n","description":"","footnote":"\r\n( 1 ) - آيه 58 از سوره نساء\r\n","page_name":" 234 ","page_number":234},
  {"content":"\r\n\r\nغير از خدا كسى آن را نميداند و گواه آن ، اين آيه كريمه است :  « هَلْ يَنْظُرُونَ إِلَّا تَأْوِيلَهُ »  « 1 » مگر جز انجام گرفتن آن ( معاد و قيامت ) انتظارى دارند ؟ و در اين كه اين گروه كه از متشابهات پيروى مىكنند كيانند اقوالى است :\r\n1 - نصاراى نجران وقتى كه در مورد فرزند خدا بودن عيسى ( ع ) با پيغمبر اسلام سخن مىگفتند عرض كردند آيا عيسى كلمة اللَّه و روح اللَّه نيست ؟ رسول اكرم فرمود بلى . عرض كردند همين براى اثبات سخن ما كافى است و در اين وقت خداوند در رد آنها اين آيه را فرستاد كه « آنان كه در دلشان كجى و انحراف است از متشابهات پيروى مىكنند » يعنى آنان مىگويند كه بقاء بدن به سبب روح است و به ظاهر آيات تكيه مىكنند كه عيسى روح خداست ولى مسلمانان مىگويند : بقاء بدن با روح است و بدن در وقت خود با روح باقى است ولى براهين ثابت كرده است كه خداوند اعضاء و اجزاء ندارد و فقط بخاطر عظمت روح ، آن را به خود نسبت داده است همانطورى كه خانه كعبه را براى بزرگى آن به خود منسوب مىكند ( بيت اللَّه ) سپس خداوند آيه  « إِنَّ مَثَلَ عِيسى عِنْدَ اللَّهِ كَمَثَلِ آدَمَ خَلَقَهُ مِنْ تُرابٍ »  « 2 » ( مثل عيسى نزد خدا مثل آدم است كه ( بدون پدر و مادر ) او را از خاك آفريد ) را نازل فرمود ( از ربيع ) .\r\n2 - يهود ، كه مىخواستند نهايت و پايان زندگى اين امت را بدست آورده و آن را از حساب « جمل » بيرون آورند ( از كلبى ) .\r\n3 - منافقان ( از ابن جريح ) .\r\n4 - تمام كسانى كه براى مقاصد باطله خويش از متشابهات متابعت مىكنند بنا بر اين ، آيه عموميت داشته و خوارج ( كه عليه على « ع » خروج كردند ) و « سبائيه » ( پيروان عبد اللَّه بن سبا را كه در مورد على غلو كردند ) شامل مىشود ( قتاده ) .\r\n « وَ ما يَعْلَمُ تَأْوِيلَهُ إِلَّا اللَّهُ وَ الرَّاسِخُونَ فِي الْعِلْمِ »  و تفسير متشابهات را جز خداوند عالم و راسخان در علم ، كسى نمىداند و مراد از راسخان كسانىاند كه در دانش\r\n\r\n\r\n","description":"","footnote":"\r\n( 1 ) - آيه 58 از سوره نساء\r\n( 2 ) - آيه 59 از سوره آل عمران\r\n","page_name":" 235 ","page_number":235},
  {"content":"\r\n\r\nخويش ، ثابت و ريشه‌دار و متقن و محكم‌اند .\r\nدر ترتيب و نظم و معناى راسخون دو قول گفته شده است :\r\n1 - راسخون بوسيله واو به اللَّه عطف شده است . يعنى تفسير متشابهات را جز خدا و راسخان در علم كسى نمىداند و راسخان هستند كه آنها را دانسته‌اند در حالى كه  « يَقُولُونَ آمَنَّا بِهِ كُلٌّ مِنْ عِنْدِ رَبِّنا »  ميگويند ما به آن ايمان آورده‌ايم و همه از طرف خداوند است ( اين معنا از امام محمد باقر ( ع ) نقل شده و ابن عباس و ربيع و محمد بن جعفر بن زبير نيز آن را گفته و ابو مسلم هم آن را اختيار كرده است ) و همين قول از امام باقر عليه السلام نقل شده است كه فرمود : پيغمبر اكرم ( ص ) افضل راسخان در علم بود و تفسير و تأويل هر چه بر او نازل شد مىدانست و چيزى بر آن حضرت نازل نشد كه تفسير آن را نداند و خود او پس از او اوصياء گراميش تفسير و تأويل همه قرآن را مىدانستند و مؤيد اين مطلب اين است كه صحابه و تابعين تمام آيات قرآن را تفسير كرده‌اند و نقل نشده است كه آنان در جايى توقف كرده بگويند : اين مورد از متشابهات است كه جز خدا آن را نمىداند و از تفسير آن خوددارى كرده باشند و ابن عباس در اين آيه ميگفت : من از راسخان در علم هستم .\r\n2 - « واو » در راسخون بجايى عطف نبوده و اول كلام است بنا بر اين منظور اين است كه تفسير متشابهات را جز خدا كسى نمىداند و كلمه راسخون اول كلام و مبتداء و جمله بعدى ( يقولون . . . ) خبر آن است . ( از عائشه - عروة بن زبير - حسن - مالك - كسايى - فراء - جبائى ) .\r\nبنا بر اين اينان مىگويند راسخون در علم نيز تفسير متشابهات را نمىدانند چيزى كه هست همگى ميگويند : ما به آنها ايمان داريم .\r\nبنا بر اين تفسير آنچه جز خدا كسى تأويل آن را نمىداند از اين قبيل امور است :\r\nمدت زندگى اين امت و وقت رستاخيز و قيام ساعت و فانى شدن دنيا و زمانى كه خورشيد از مغرب طلوع مىكند و موقع نزول عيسى ( ع ) و خروج دجال و مانند آنها از امورى كه علم آنها مخصوص خداوند عالم است .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nو مراد از  « كُلٌّ مِنْ عِنْدِ رَبِّنا »  اين است كه ميگويند : محكمات و متشابهات همه از نزد پروردگار ما است .\r\n « وَ ما يَذَّكَّرُ إِلَّا أُولُوا الْأَلْبابِ »  و بجز خردمندان كسى در آيات خدا فكر نكرده و متشابهات را بمحكمات برنمىگرداند .\r\nسؤال :\r\nچرا خداوند در قرآن متشابهاتى نازل كرده و براى چه همه آن را از محكمات قرار نداده است ؟\r\nپاسخ :\r\nاگر تمام آيات محكمات بودند مردم به صرف شنيدن ، اكتفاء كرده و در آنها دقت نمىكردند و برترى دانشمندان از ديگران روشن نمىشد .\r\nقاضى ماوردى ميگويد : خداوند به آيه   « الر كِتابٌ أُحْكِمَتْ آياتُهُ »   « 1 » ( كتابى كه تمام آيات آن محكم هستند ) يادآورى مىكند كه تمام قرآن محكمات مىباشد و به آيهء  « اللَّهُ نَزَّلَ أَحْسَنَ الْحَدِيثِ كِتاباً مُتَشابِهاً »  « 2 » ( خداوند بهترين حديث را نازل كرده قرآنى كه متشابه است » بيان مىكند كه تمام قرآن متشابهات مىباشد . بنا بر اين محكم بودن ، به معناى يقينى بودن است يعنى خداوند در اثر يقينى بودن و محكم بودن معانى قرآن آن را از اعتراض و ايراد اشكال كنندگان جلوگيرى كرده است از اين نظر تمام قرآن ، محكمات است و متشابه بودن آن به اين معنا است كه از نظر خوبى و درستى و دور بودن از ايراد و تناقض برخى از آن با برخى ديگر شباهت داشته و با هم متشابه مىباشند .\r\n\r\n\r\n","description":"","footnote":"\r\n( 1 ) - آيه 1 از سوره هود\r\n( 2 ) - آيه 23 از سوره زمر\r\n","page_name":" 237 ","page_number":237},
  {"content":"\r\n\r\n\r\n[ سوره آل‌عمران ( 3 ) : آيات 8 تا 9 
  ]\r\nرَبَّنا لا تُزِغْ قُلُوبَنا بَعْدَ إِذْ هَدَيْتَنا وَ هَبْ لَنا مِنْ لَدُنْكَ رَحْمَةً إِنَّكَ أَنْتَ الْوَهَّابُ ( 8 ) رَبَّنا إِنَّكَ جامِعُ النَّاسِ لِيَوْمٍ لا رَيْبَ فِيهِ إِنَّ اللَّهَ لا يُخْلِفُ الْمِيعادَ ( 9 )\r\n« 1 »\r\n\r\nترجمه :\r\nپروردگارا پس از آن كه ما را هدايت كرده‌اى دلهاى ما را منحرف نگردان و از نزد خود رحمتى بما ببخش كه بطور مسلم تو بخشنده‌اى خدايا تو براى پاداش ، مردم را براى روزى جمع ميكنى كه شكى در آن نيست ، خداوند حتماً نسبت به وعده هاى خويش تخلف نميكند .\r\n\r\n\r\n","description":"","footnote":"\r\n( 1 ) - سورهء آل عمران آيهء 8 و 9 جزء 3 سوره 3\r\n","page_name":" 238 ","page_number":238},
  {"content":"\r\n\r\n\r\nبيان آيه 8 - 9\r\n\r\nشرح لغات :\r\nهب : ببخش و اصل آن از هبه است و آن عبارت است از اين كه كسى چيزى را بدون بها و عوض ملك ديگرى گرداند .\r\nميعاد : وعده دادن - نويد .\r\n\r\nتفسير :\r\n « رَبَّنا لا تُزِغْ قُلُوبَنا بَعْدَ إِذْ هَدَيْتَنا »  ( پروردگارا پس از آنكه ما را هدايت فرموده‌اى دلهاى ما را بباطل مايل مگردان ) اين مطلب نقل قول از زبان راسخان در علم است كه در آيه پيش آنان را ذكر نموده است و در معناى اين جمله چند قول گفته شده است :\r\n1 - خدايا پس از آن كه در اثر الطاف خويش ما را به طرف خود هدايت كرده‌اى لطف خود را كه به سبب آن ، دلها مستقيم و راست مىگردد ، از ما باز مدار كه دلهاى ما به غير ايمان مايل گردد .\r\nبنا بر اين ، اين جمله درخواست ثابت ماندن در هدايت و ادامه يافتن آن است به سبب الطاف و توفيقات الهى .\r\nو مثل اين است كه مىگويند : « اللهم لا تسلط علينا من لا يرحمنا » يعنى خدايا ميان ما و كسانى كه بر ما رحم نمىكنند آزاد مگذار كه آنان بر ما مسلط گردند . در اين آيه منظور اين است كه بواسطهء منع لطف و توفيق خود ميان ما و نفوسمان را آزاد مگذار كه ما منحرف و گمراه گرديم .\r\nو ناگفته نماند كه بىبهره شدن از لطف و توفيق الهى به سبب اعمال زشتى است كه انسان انجام داده و در توبه آن نيز كوتاهى نموده است چنان كه در جاى ديگر\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمىفرمايد :  « فَلَمَّا زاغُوا أَزاغَ اللَّهُ قُلُوبَهُمْ  « 1 »  »  ( چون از حق روى گردانيدند خدا هم دلهاى آنان را ( از توجه به حق ) برگردانيد ) .\r\n2 - تكليفهاى سخت و مشكلى بما تحميل منما كه دلهاى ما پس از هدايت ، منحرف گردد مانند آيه كريمه :  « فَلَمَّا كُتِبَ عَلَيْهِمُ الْقِتالُ تَوَلَّوْا »  « 2 » ( وقتى كه جهاد براى آنها لازم شد ( به آن پشت كردند ) .\r\nبنا بر اين اگر خداوند تكليف سخت نمايد ، در اثر آن ، اين چنين انحرافى پيش مىآيد و نسبت منحرف كردن به خداوند داده مىشود مثل اين كه مىفرمايد :\r\n « وَ أَمَّا الَّذِينَ فِي قُلُوبِهِمْ مَرَضٌ فَزادَتْهُمْ رِجْساً إِلَى رِجْسِهِمْ »  « 3 » ( كسانى كه در دلهايشان بيمارى است پليدى بر پليدى آنها افزود ) و نيز مىفرمايد :  « فَلَمْ يَزِدْهُمْ دُعائِي إِلَّا فِراراً »  « 4 » ( حضرت نوح عرض مىكند خدايا ) دعوت من در آنها جز فرار و دورى نيفزود .\r\n3 - ابو على جبائى مىگويد : منظور اين است كه « خدايا دلهاى ما را از پاداش و رحمت خويش تنگ مگردان و اين معنا همان است كه خداوند در مورد شرح صدر و توسعه آن ميفرمايد : « من يشرح صدره للاسلام » « 5 » ( هر كه را خدا بخواهد هدايت كند سينه او را براى اسلام آوردن بگشايد ) و در مقابل آن تنگى و سختى آن است كه خداوند كفار را با آن دو ، عقوبت كرده و كيفر مىدهد و از اين قبيل است تطهير و پاك كردن دل كه خداوند نسبت به دلهاى مؤمنين انجام ميدهد و از كفار منع مىكند چنان كه مى - فرمايد :  « أُولئِكَ الَّذِينَ لَمْ يُرِدِ اللَّهُ أَنْ يُطَهِّرَ قُلُوبَهُمْ »  « 6 » ( آنها ( كفار ) كسانى هستند كه خدا نخواسته است كه دلهاى آنان را پاك گرداند ) و نيز از همين باب است نوشتن و راسخ كردن ايمان در دل مؤمنين چنان كه ميفرمايد :  « أُولئِكَ كَتَبَ فِي قُلُوبِهِمُ الْإِيمانَ »  « 7 » ( آنها ( مؤمنين ) كسانىاند كه خداوند ايمان را در دلهاى آنها قرار داده است ) و در مقابل اين نوشتن و راسخ بودن ايمان در دل\r\n\r\n\r\n","description":"","footnote":"\r\n( 1 ) - آيه 4 از سوره صف\r\n( 2 ) - آيه 246 از سوره بقره\r\n( 3 ) آيه 125 از سوره توبه\r\n( 4 ) - آيه 6 از سوره نوح\r\n( 5 ) - آيه 125 از انعام\r\n( 6 ) - آيه 41 از سوره مائده\r\n( 7 ) - آيه 22 از سوره مجادله\r\n","page_name":" 240 ","page_number":240},
  {"content":"\r\n\r\nمؤمنان ، همان علامتهاى كفر است كه در دلهاى كافران مىباشد . بنا بر اين ، در حقيقت ، راسخان درخواست مىكنند خداوند دلهاى آنان را از اين پاداش كه گشادگى و وسعت است برنگرداند به تنگى و سختى كه عذاب و كيفر است .\r\n4 - منظور اين است كه ( خداوند ) دلهاى آنان را از يقين و اطمينان منحرف نگرداند .\r\nبايد توجه داشت كه لازمه اين درخواست اين نيست كه اگر سؤال و درخواست نبود خداوند آن انحراف را بوجود مىآورد زيرا امكان دارد براى توجه به خدا و اظهار نيازمندى بدرگاه او چيزى را كه ما مىدانيم خداوند آن را انجام مىدهد درخواست كنيم كه آن را انجام دهد و چيزى را كه مىدانيم حتماً آن را نخواهد كرد سؤال كنيم آن را انجام ندهد زيرا گاهى مصلحت در خود اين درخواست خواهد بود مثل آيه كريمه :\r\n « قالَ رَبِّ احْكُمْ بِالْحَقِّ »  « 1 » ( گفت خدايا به حق حكم فرما ) و مىفرمايد : و قال  « رَبَّنا وَ آتِنا ما وَعَدْتَنا عَلى رُسُلِكَ  « 2 »  »  ( خدايا آنچه را كه به پيامبرانت وعده كردى بما بده ) و از حضرت ابراهيم نقل مىكند كه عرضه داشت  « وَ لا تُخْزِنِي يَوْمَ يُبْعَثُونَ »  « 3 » ( و مرا در قيامت خوار نگردان ) و معلوم است كه خدا حتماً به حق حكم مىكند و بوعده خويش وفا مىنمايد و حضرت ابراهيم را در روز قيامت خوار نمىگرداند ولى براى مصلحتهايى كه درخواستن است اين درخواست‌ها شده است .\r\nسؤال :\r\nچطور نادرست است كه كسى بگويد خدايا بما ستم نكن و در حق ما جور ننما ؟\r\nپاسخ :\r\nعلت اين كه اين نوع سؤال نادرست است اين است كه اين درخواست ناراحتى انسان را مىرساند و چنين مطلبى در برابر كسى گفته مىشود كه عادت او جور و ستم كردن است ولى خداوند جور و ستمى ندارد .\r\n\r\n\r\n","description":"","footnote":"\r\n( 1 ) - آيه 112 از سوره انبياء\r\n( 2 ) - آيه 191 از سوره آل عمران\r\n( 3 ) - آيه 87 از سوره شعراء\r\n","page_name":" 241 ","page_number":241},
  {"content":"\r\n\r\n « وَ هَبْ لَنا مِنْ لَدُنْكَ رَحْمَةً »  و چون با لطف تو ثبات و پايدارى بر ايمان وجود پيدا مىكند لطف خويش را بما عنايت فرما تا در ايمان ، ثابت و استوار باشيم و همانطورى كه اصل ايمان بدون لطف خداوند نميشود ثابت بودن آن هم بدون لطف پروردگار نخواهد بود و بعضى گفته‌اند : منظور اين است كه خدايا بما نعمت عنايت كن .\r\n « إِنَّكَ أَنْتَ الْوَهَّابُ »  بطور مسلم تو عطا كنندهء نعمتى كه خداونديت ايجاب مىكند كه بخشش و عنايت نمايى .\r\n « رَبَّنا إِنَّكَ جامِعُ النَّاسِ لِيَوْمٍ لا رَيْبَ فِيهِ »  آنان مىگويند اى سيد و خالق ما تو مردم را در روزى كه ترديدى در آن نيست براى پاداش دادن جمع مىنمايى و اين جمله ضمناً اقرار به مبعوث شدن است .\r\n « إِنَّ اللَّهَ لا يُخْلِفُ الْمِيعادَ »  ( بطور مسلم خداوند نسبت به وعده‌هاى خود تخلف نمىكند ) .\r\nبعضى اين جمله را دنباله درخواستهاى راسخان در علم مىدانند يعنى خدايا ما را بيامرز چه تو از وعده‌هاى خود تخلف نمىكنى .\r\nولى برخى مانند جبائى گويند : اين جمله مستقل است خداوند خبر ميدهد كه او از وعده‌هاى خود تخلف نمىكند .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\n[ سوره آل‌عمران ( 3 ) : آيات 10 تا 11 
  ]\r\nإِنَّ الَّذِينَ كَفَرُوا لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً وَ أُولئِكَ هُمْ وَقُودُ النَّارِ ( 10 ) كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ كَذَّبُوا بِآياتِنا فَأَخَذَهُمُ اللَّهُ بِذُنُوبِهِمْ وَ اللَّهُ شَدِيدُ الْعِقابِ ( 11 )\r\n« 1 »\r\n\r\nترجمه :\r\nكسانى كه كفر ورزيدند هرگز اموال و اولادشان در برابر خداوند آنان را بىنياز نخواهد كرد و آنها خود ، هيزم آتش‌اند .\r\nبه عادت فرعونيان و كسانى كه قبل از آنها بودند كه آيات ما را انكار كرده و خداوند ، آنان را بكيفر گناهانشان گرفت و خداوند عذابى سخت و شديد دارد .\r\n\r\n\r\n","description":"","footnote":"\r\n( 1 ) - سوره آل عمران آيه 10 و 11 جزء 3 سوره 3\r\n","page_name":" 243 ","page_number":243},
  {"content":"\r\n\r\n\r\nبيان آيه 10\r\n\r\nشرح لغات :\r\nوقود - هيزم و آتش گيره .\r\n\r\nتفسير :\r\nدر اين آيه حال كسانى كه در دل و قلب آنان انحراف و خللى است بيان شده است .\r\n « إِنَّ الَّذِينَ كَفَرُوا »  كسانى كه به آيات خدا و پيامبرانش كافر شدند .\r\n « لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً »  ( اموال و اولاد آنها آنان را نزد خدا بىنياز نمىنمايد ) . « ابو عبيده » ميگويد كلمه « من اللَّه » به معناى « عند اللَّه » است يعنى نزد خدا . ولى « مبرد » ميگويد : كلمهء « من » به همان معناى اصلى خودش يعنى آغاز و ابتداء است و معنا اينست كه از ابتداء تا انتهاء ، مال و اولاد براى او سودى ندارند .\r\nبعضى ديگر ميگويند : « من اللَّه » به تقدير « من عذاب اللَّه » است يعنى از عذاب الهى چيزى آنها را بىنياز نميسازد .\r\n « وَ أُولئِكَ هُمْ وَقُودُ النَّارِ »  و اينان خود ، هيزم آتش‌اند كه با بدن‌هاى آنان آتش شعله‌ور مىشود و ميگيرد همانطور كه در آيهء ديگر ميفرمايد : « حطب جهنم » آنان هيزم جهنم‌اند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nبيان آيه 11\r\n\r\nشرح لغات :\r\nدأب : عادت و نيز دأب به معناى كوشش و جديت در كارى مىباشد و از همين معنا به معناى عادت منتقل شده است زيرا عادت ، نسبت به چيزهايى است كه انسان آنها را زياد انجام داده است .\r\nذنوب : گناهان جمع ذنب و « ذنب و جرم » بيك معنا مىباشند و ريشه و اصل اين كلمه به معناى دنبال بودن است و چون بدنبال گناه ، استحقاق مذمت و سرزنش پيدا مىشود به آن « ذنب » ميگويند همانطور كه به عذاب ، بمناسبت اينكه به دنبال گناه ، استحقاق آن پديد ميآيد « عقاب » گفته‌اند .\r\n\r\nتفسير :\r\n « كَدَأْبِ آلِ فِرْعَوْنَ »  در تفسير و معناى دأب در اين آيه وجوهى گفته‌اند :\r\n1 - عادت اين كفار در تكذيب به تو ( اى محمد ) و به آنچه بر تو نازل شده است مانند عادت آل فرعون است در تكذيب پيامبران و آنچه خدا نازل مىنمود ( از ابن عباس ) در اين وجه كلمه « دأب » به معناى عادت گرفته شده است .\r\n2 - كوشش و سعى اين دسته در بدست آوردن پيروزى و غلبه بر تو و نابود كردن كار تو مانند كوشش فرعونيان است در غلبه بر موسى ( از اصم و زجاج ) در اين وجه كلمه « دأب » به معناى كوشش گرفته شده است .\r\n3 - مانند عادت خداوند در آل فرعون در نازل كردن عذاب بر ايشان به سبب گناهانى كه آنان در گذشته مرتكب آن شده بودند كه در اين وجه كلمه دأب به معناى « عادت » است .\r\n4 - مانند سنت و روش آل فرعون ( از ربيع و كسايى و ابى عبيده ) كه دأب به معناى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nروش و سنت گرفته شده است .\r\n5 - مانند شأن و امر آل فرعون ( از اخفش ) دأب به معناى شأن آمده است .\r\n6 - مانند حال آل فرعون ( از قطرب ) .\r\n « وَ الَّذِينَ مِنْ قَبْلِهِمْ »  و مانند كسانى كه پيش از ايشان بودند يعنى كفار امت‌هاى گذشته .\r\n « كَذَّبُوا بِآياتِنا فَأَخَذَهُمُ اللَّهُ بِذُنُوبِهِمْ »  اينان تكذيب و انكار كردند آيات ما را پس خداوند آنان را به سبب گناهانشان عقوبت و عذاب نموده و به عقاب نمودن كلمه « مؤاخذه » گفته مىشود به اين مناسبت كه عقاب كردن ، گرفتن مجرم است به گناهش .\r\n « وَ اللَّهُ شَدِيدُ الْعِقابِ »  و خداوند داراى عذابى سخت است نسبت به كسانى كه استحقاق آن را دارند .\r\n\r\n","description":"","footnote":"","page_name":" 246 ","page_number":246},
  {"content":"\r\n\r\n\r\n[ سوره آل‌عمران ( 3 ) : آيات 12 تا 13 
  ]\r\nقُلْ لِلَّذِينَ كَفَرُوا سَتُغْلَبُونَ وَ تُحْشَرُونَ إِلى جَهَنَّمَ وَ بِئْسَ الْمِهادُ ( 12 ) قَدْ كانَ لَكُمْ آيَةٌ فِي فِئَتَيْنِ الْتَقَتا فِئَةٌ تُقاتِلُ فِي سَبِيلِ اللَّهِ وَ أُخْرى كافِرَةٌ يَرَوْنَهُمْ مِثْلَيْهِمْ رَأْيَ الْعَيْنِ وَ اللَّهُ يُؤَيِّدُ بِنَصْرِهِ مَنْ يَشاءُ إِنَّ فِي ذلِكَ لَعِبْرَةً لِأُولِي الْأَبْصارِ ( 13 )\r\n« 1 »\r\n\r\nترجمه :\r\nبگو به كسانى كه كافر شدند كه به زودى مغلوب و در جهنم محشور خواهيد شد كه بد جايگاهى است .\r\nنشانه و آيتى است براى شما در دو گروه كه روبرو شدند گروهى در راه خدا مى - جنگيدند و گروه ديگر كه كافر بودند كه آن ها را ( مؤمنين را ) به چشم ، دو برابر خويش مىديدند و خداوند هر كه را بخواهد با كمك خويش يارى دهد كه در اين ، براى اهل بصيرت ، عبرتى است .\r\n\r\n\r\n","description":"","footnote":"\r\n( 1 ) - سوره آل عمران آيهء 12 و 13 جزء 3 سوره 3\r\n","page_name":" 247 ","page_number":247},
  {"content":"\r\n\r\n\r\nبيان آيه 12\r\n\r\nشرح لغات :\r\nتحشرون : محشور مىشويد از حشر كه به معناى جمع است و به پيامبر اكرم « حاشر » ميگويند كه مردم را به دنبال خود گرد آورده و جمع مينمود .\r\nجهنم : يكى از اسم‌هاى آتش است و بعضى گفته‌اند كه از « جهنام » گرفته شده است كه آن چاهى است كه عمق زياد دارد .\r\nمهاد : جايگاهى كه آماده براى انسان است .\r\n\r\nشأن نزول :\r\nدر شأن نزول اين آيه اقوالى گفته شده است :\r\n1 - محمد بن اسحاق بن يسار ميگويد : وقتى كه پيغمبر اسلام در جنگ « بدر » پيروز شد و به مدينه آمد يهوديان را در بازار قينقاع جمع كرده فرمود : اى جمعيت يهود از خدا بترسيد در مورد آنچه در بدر بسر قريش آمد و پيش از آن كه آنچه بر سر قريش آمد بر سر شما نيز بيايد ، اسلام بياوريد .\r\nو شما مطابق مطالبى كه در كتابتان دربارهء من وجود دارد به خوبى مىدانيد كه من پيغمبر و از طرف خدا فرستاده شده‌ام . يهوديان در جواب گفتند : اى محمد مغرور مباش تو با مردمى جنگ كرده‌اى كه در مورد دستورات جنگى اطلاعاتى ندارند و تو فرصتى در برابر آنان به دست آوردى به خدا سوگند اگر با ما نبرد نمايى خواهى دانست كه ما مرد ( ميدان ) مىباشيم .\r\nدر اين وقت آيه فوق را خداوند نازل فرمود . و اين قول از ابن عباس نيز نقل شده و اصحاب ما هم آن را گفته‌اند .\r\n2 - اين آيه درباره مشركين مكه نازل شده است كه به زودى در جنگ « بدر »\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمغلوب خواهيد شد . ( از مقاتل ) 3 - وقتى كه كفار قريش در جنگ « بدر » شكست خوردند و فرار كردند يهوديان گفتند اين همان پيغمبر امى است كه حضرت موسى ( ع ) ما را به او بشارت داد و علامات و خصوصيات او در كتاب ما ( تورات ) بيان شده است و هرگز مغلوب نمىشود ولى بعضى از آنان گفتند : فعلا شتاب نكنيد تا در يك جنگ ديگر وضع او را بهتر مشاهده كنيم .\r\nو موقعى كه در جنگ « احد » ياران پيغمبر دچار آن گرفتارى شدند يهوديان ترديد كردند و شقاوت بر آنان غلبه كرده گفتند : به خدا سوگند او پيغمبر نيست و اسلام نياوردند و با آنكه ميان آنان و پيغمبر اسلام ( ص ) تا مدت معينى پيمان بسته شده بود آنها پيش از آنكه مدت پيمان بپايان رسد پيمان را شكستند و كعب بن اشرف با سى نفر سوار از يهوديان به مكه رفته و با قريش موافقت كردند كه هماهنگ شده كه با رسول اكرم ( ص ) مخالفت و نبرد كنند و سپس بمدينه آمدند .\r\nدر اين وقت اين آيه شريفه فرود آمد . اين وجه از كلبى است كه او از ابى صالح و او از ابن عباس نقل كرده است .\r\n\r\nتفسير :\r\nپس از آن كه خداوند داستانهاى ملل گذشته و آنچه بر سر آنها آمد به سبب تكذيب پيغمبران و فرود آمدن عذاب براى آنها بيان كرد كفار را تهديد مىكند از اين كه آنچه بر سر آنها آمد به سر اينها نيز بيايد از اين رو ميفرمايد :\r\n « قُلْ لِلَّذِينَ كَفَرُوا »  بگو به كسانى كه كافرند يعنى مشركين مكه يا يهوديان  « سَتُغْلَبُونَ »  به زودى مغلوب و فرارى مىگرديد  « وَ تُحْشَرُونَ إِلى جَهَنَّمَ »  و در آخرت نيز در آتش جمع خواهيد شد و خداوند به اين وعده عمل نمود اما غلبه به يهود همان بود كه آنان ناگزير شدند « جزيه » بدهند و اما مشركين هم كه با شمشير مغلوب شدند و اگر سيغلبون با « ياء » يعنى به زودى مغلوب خواهيد شد خوانده شود ممكن است مغلوب شدگان و جمع شدگان در آتش همانهايى باشند كه مخاطب بودند و يا افرادى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nغير از آنها باشند ولى اگر به « تاء » خوانده شود حتماً بايد مراد از آنان همان مخاطبان باشند .\r\n « وَ بِئْسَ الْمِهادُ »  ( و بد جايگاهى است ) و اقوالى در معناى اين جمله گفته شده است :\r\n1 - بد چيزى است آنچه براى شما مهيا شده است و چيزى كه خود شما براى خويش آماده كرده‌ايد ( از ابن عباس ) .\r\n2 - بد جايگاهى است ( از حسن ) .\r\n3 - بد بستر آماده‌اى است براى ايشان .\r\nو اين آيه درستى پيامبرى و نبوت پيامبر اسلام را نيز مىرساند زيرا خبر او درست از كار درآمد و اين خود ، دليل صدق او است و نميشود گفت كه اين درست درآمدن ، اتفاقى است زيرا خداوند خبرهاى زيادى داده است و تمام آنها آن چنان كه خبر داده واقع شدند .\r\nبنا بر اين همانطورى كه هر يك از اينها معجزه‌اى مىباشد زيرا خداوند جز رسولانى كه مورد رضايت خود او مىباشند كسى را به پنهانيها آگاه نمىسازد و اين آيه نيز چنين خواهد بود و وقتى كه درست بودن يكى از خبرهاى او كه مغلوب شدن دشمن بود درست درآمد خبر ديگر او كه محشور شدن آنان در آتش است نيز درست خواهد بود .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nبيان آيه 13\r\n\r\nشرح لغات :\r\nفئه : گروه ، و معناى آن در آيهء كم من فئة قليله . . . گفته شد .\r\nالتقتا : برخورد نمودند و دو لغت « تلاقى » و « اجتماع » بيك معنا مىباشند .\r\nيؤيد : كمك مىكند و نيرو مىدهد از « ايد » كه به معناى نيرو است مانند آيه كريمه  « داوُدَ ذَا الْأَيْدِ . . . »  ( و داود كه صاحب نيرو و قوه بود . ) عبرة : علامت و نشانه و كلمهء « عبور » به معناى نفوذ است از يك طرف به طرف ديگر و به نشانه كه « عبرت » گفته مىشود به اين مناسبت است كه بوسيلهء آن آيت و علامت از منزل جهل ، به منزل علم عبور مىشود و به كلام « عبارت » ميگويند چون معنا از گوينده به مخاطب مىگذرد .\r\n\r\nشأن نزول :\r\nاين آيه درباره داستان جنگ بدر نازل شد كه مسلمانان سيصد و سيزده نفر بودند بعدد ياران طالوت كه با او از نهر گذشتند ، هفتاد و هفت نفر از مهاجران و دويست و سى و شش نفر از انصار . پرچم‌دار پيغمبر اسلام ( ص ) و مهاجرين « على بن ابى طالب « ع » » و پرچم‌دار انصار ، سعد بن عبادة بود .\r\nدر ارتش پيغمبر هفتاد شتر و دو اسب بود يكى از مقداد بن اسود و ديگرى متعلق به « مرثد بن ابى مرثد » بود و تمام اسلحه‌هاى مسلمانان عبارت بود از شش « زره » و هشت شمشير . و در آن روز چهارده نفر از مهاجرين و هشت نفر از انصار شهيد شدند .\r\nدر تعيين جمعيت مشركين در جنگ بدر اقوالى گفته شده است :\r\nاز على ( ع ) و ابن مسعود نقل شده كه آنها هزار نفر بودند و از قتاده و عروة بن زبير و ربيع نقل شده كه بين هفت صد تا هزار نفر بودند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nو صد اسب داشتند و بزرگ آنان « عتبة بن ربيعة بن عبد شمس » بود .\r\nجنگ بدر اولين جنگى بود كه رسول اكرم ( ص ) در آن حضور داشت و سبب وقوع اين جنگ قافله ابو سفيان بود ( كه شرح آن در جاى ديگر بيان شده است ) .\r\n\r\nتفسير :\r\nپس از آن كه خداوند مردمان با ايمان را وعده پيروزى داد آنچه را كه در جنگ « بدر » بسر كفار و طغيان گران آورد يادآورى مىنمايد :\r\n « قَدْ كانَ لَكُمْ آيَةٌ فِي فِئَتَيْنِ الْتَقَتا فِئَةٌ تُقاتِلُ فِي سَبِيلِ اللَّهِ وَ أُخْرى كافِرَةٌ يَرَوْنَهُمْ مِثْلَيْهِمْ رَأْيَ الْعَيْنِ »  بطور مسلم در آن دو دسته‌اى كه با هم روبرو شدند از مسلمانان و كفار كه يك دسته در راه دين و اطاعت خدا و آنان پيغمبر اسلام و يارانش بودند و دسته‌اى مشركين اهل مكه كه مسلمانان را دو چندان مىديدند كه نشانه و علامت و معجزه بر صدق پيغمبرى حضرت محمد ( ص ) است .\r\nو در اين كه خطاب بچه افرادى است سه قول گفته شده است :\r\n1 - خطاب به يهوديانى است كه پيمان خود را با پيغمبر اسلام شكستند يعنى اى يهوديان براى شما ( در اين مطلب و حقانيت پيغمبر اسلام ) دليل روشنى است .\r\n2 - خطاب به تمام مردمى است كه در جنگ بدر حاضر بودند .\r\n3 - خطاب به مشركين و يهوديان است يعنى اين جريان برهان و علامت و معجزه‌اى است براى صادق بودن رسول اكرم ( ص ) .\r\n « فِي فِئَتَيْنِ الْتَقَتا »  در دو گروهى كه با هم روبرو شدند و دو فرقه‌اى كه با هم در بدر اجتماع نمودند از مسلمانان و كفار .\r\n « فِئَةٌ تُقاتِلُ فِي سَبِيلِ اللَّهِ »  گروهى كه مىجنگيد در راه خدا و اطاعت از او و اينان پيامبر اسلام و ياران او بودند .\r\n « وَ أُخْرى كافِرَةٌ »  و گروه ديگر كفار كه همان مشركان از اهل مكه بودند .\r\n « يَرَوْنَهُمْ مِثْلَيْهِمْ رَأْيَ الْعَيْنِ »  آنها را در ظاهر بينايى دو برابر مىديدند .\r\nو در اين كه چه دسته‌اى دو برابر ديده مىشد اقوالى گفته شده است :\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n1 - مسلمانان مشركين را با اين كه سه برابر خود آنان بودند دو برابر جمعيت خود ديدند . خداوند مشركين را در نظر مسلمانان كم نمود كه آنها را 626 نفر ميديدند زيرا خداوند به مسلمانان وعده داده بود كه اگر صد نفر از شما صبر و استقامت كنند بر دويست نفر از كفار غالب مىگرديد از اين رو خداوند براى تقويت دلهاى آنان عدد كفار را در نظر آنان تا اندازه‌اى كه وعده داده بود پيروز مىشوند تقليل داد كه دو برابر آنان هستند سپس آنان با اين كه عددشان كم بود بر جمعيت زياد كفار غالب شده آنها را شكست دادند ( عبد اللَّه بن مسعود و جمعى از علماء ) .\r\n2 - منظور ديدن مشركين است يعنى مشركين جمعيت مسلمانان را دو برابر خود ديدند زيرا خداوند پيش از جنگ ، عدد مسلمانان را در نظر مشركين كم جلوه داد تا اين كه براى جنگ مسلمانان جرئت نمايند و از آن منصرف نگردند ولى وقتى كه شروع به جنگ كردند براى اين كه بترسند جمعيت مسلمان را در نظرشان زياد جلوه داد و براى اين كه مسلمانان بر نبرد مشركين جرئت پيدا كنند آنها را در نظر مسلمين كم جلوه داد .\r\nشاهد صحت اين قول آيه كريمه  « وَ إِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا وَ يُقَلِّلُكُمْ فِي أَعْيُنِهِمْ »  « 1 » ( زمانى كه با آنها ملاقات كرديد آنها را در نظر شما كم نشان داديم و شما را در نظر آنها نيز كم جلوه داديم ) است و اين كار بهترين وسيله يارى كردن مؤمنين و ذلت كفار مىباشد ( سدى ) و اين معنا بنا بر قول كسانى كه « يرونهم » را بيا خوانده‌اند درست است .\r\nاما بنا به قرائت كسانى كه آن را با « تاء » خوانده‌اند ( ترونهم ) كه به صيغه خطاب است يعنى شما ميديديد ايشان را ، در اين صورت فقط وجه اول صحيح خواهد بود كه شما مسلمانان آنان را دو برابر خود ميديديد .\r\nولى بنا بر اين كه خطاب به يهود بنى قينقاع باشد كه در آن جريان حضور نداشتند و مقصود از اين جمله : « بگو به كسانى كه كافر شدند . . . » آنان باشند پس معناى آيه چنين مىشود « اى جمعيت يهود شما ديديد كه مشركان دو برابر مسلمانان بودند و در عين\r\n\r\n\r\n","description":"","footnote":"\r\n( 1 ) - آيهء 44 از سورهء انفال\r\n","page_name":" 253 ","page_number":253},
  {"content":"\r\n\r\nحال خداوند مسلمانان را پيروزى داد پس به زيادى عدهء خود مغرور نشويد . و بلخى اين وجه را اختيار كرده است . فراء ميگويد : ممكن است معناى « مثليهم » اين باشد كه آنها سه برابر بودند زيرا وقتى گفته مىشود من هزار دينار دارم و به دو برابر آن هم نيازمندم معنايش اينست كه من به سه هزار دينار احتياج دارم . در اين آيه هم معنا اينست كه آنها دو برابر خودشان باضافه خود آنها ميديدند كه جمعاً سه برابر مىشود و معجزه همين است كه جمعيت كم بر عده زياد پيروز شوند .\r\nولى زجاج اين وجه را انكار كرده و آن را مخالف ظاهر اين آيه و نيز مخالف آيه 44 از سوره انفال كه ميگويد آنها را در نظر شما كم جلوه داديم ميداند .\r\nسؤال :\r\nچگونه ممكن است جمعيتى از آنچه هستند كمتر ديده شود در صورت نبودن موانع و قدرت بينايى و اين مطلب تنها به نظر كسانى كه مىگويند ممكن است اجسامى باشد كه ديده نشوند يا بعضى از آنها ديده شود و بعضى ديده نشود درست است .\r\nپاسخ :\r\nممكن است منظور از كم به نظر آمدن به نظر مسلمانان اين معنا باشد كه مسلمانان آنان را عده‌اى كم گمان مىكردند نه اين كه بعضى را ديده و بعضى را نديدند بلكه همه آنها را يك جا ديدند اما بطور تفصيل عدد آنها را كمتر از آنچه بودند پنداشتند و بسيار شده است كه انسان جمعيت انبوهى را مىبيند ولى در تعداد آنها شك مىكند و گاهى در تعيين عدد اختلاف مىشود .\r\n « وَ اللَّهُ يُؤَيِّدُ بِنَصْرِهِ مَنْ يَشاءُ »  ( و خدا با كمك خود هر كه را بخواهد يارى مىكند ) . كمك خداوند براى پيروزى بر دشمنان به دو صورت است يكى در جنگ و ديگرى در استدلال و حجت اما نوع اول كمك همين بود كه عدد كمى را بر جمعيتى بسيار بر خلاف جريان عادى و طبيعى بوسيله نيروهاى غيبى و فرشته‌ها و نيز از راه كم جلوه دادن دشمن در نظر آنان پيروزى بخشيد .\r\nو اما نوع دوم كمك همان وعده قبلى بود كه خبر داد كدام يك از اين دو طائفه\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nپيروز خواهند شد .\r\nو اين خبر غيبى - كه جز خداوند عالم الغيب كسى نميداند - خود دليل نبوت و صحت عقيده مسلمانان و پيروزى آنان بود .\r\n « إِنَّ فِي ذلِكَ »  همانا در اين پيروزى مسلمانان با تعداد كم بر مشركان با زيادى عدهء آنها و كم به نظر آمدن مشركان از نظر مسلمانان و زياد جلوه دادن مسلمين براى مشركان . . . آرى در همه اينها ،  « لَعِبْرَةً لِأُولِي الْأَبْصارِ »  پند و عبرتى است براى صاحبان عقل . و كلمهء « ابصار » كه جمع « بصر » است در اينجا به معناى چشم حسى نيست بلكه مراد درك عقلى است همانطور كه مىگويند فلان شخص به كارها « بصير » است كه منظور بينايى عقلى است نه حسى .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\n[ سوره آل‌عمران ( 3 ) : آيه 14 
  ]\r\nزُيِّنَ لِلنَّاسِ حُبُّ الشَّهَواتِ مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ وَ الْخَيْلِ الْمُسَوَّمَةِ وَ الْأَنْعامِ وَ الْحَرْثِ ذلِكَ مَتاعُ الْحَياةِ الدُّنْيا وَ اللَّهُ عِنْدَهُ حُسْنُ الْمَآبِ ( 14 )\r\n« 1 »\r\n\r\nترجمه :\r\nبراى مردم دوست داشتن خواستنيها كه زنان و فرزندان و مال فراوان از طلا و نقره و اسبان نيكو و چارپايان و كشت‌اند آرايش و زينت يافته است اينها وسيله‌هاى لذت و زندگى دنيا است ولى نزد خدا عاقبت بخيرى و نيكى سرانجام است .\r\n\r\n\r\n","description":"","footnote":"\r\n( 1 ) - سوره آل عمران آيه 14 جزء 3 سوره 3\r\n","page_name":" 256 ","page_number":256},
  {"content":"\r\n\r\n\r\nبيان آيه 14\r\n\r\nشرح لغات :\r\nشهوات - جمع شهوت - ميل به خواستنيها و همان غريزه‌هائيست كه براى ادامه زندگى جاندار ضرورت دارد و خدا آنها را به همين جهت قرار داده است .\r\nقناطير - جمع قنطار : مال فراوان و اصل قنطار از احكام است كه بمعنى محكم كارى است .\r\nقنطر بمعنى چيز بزرگ مىباشد .\r\nو بعضى گفته‌اند اصل آن از قنطرة است كه بمعنى « پل » مىباشد كه از آن عبور ميكنند .\r\nمقنطرة پديد آمده از قناطير است كه به صيغه مفعولى براى تأكيد آمده است مانند « حجراً محجوراً و نسياً منسياً » .\r\nخيل اسب مخصوصى است و اصل آن از خيال گرفته شده است . و علت اينكه به آن خيل ميگويند آنست كه وقتى كسى بر آن سوار مىشود در خود خيال عظمت و بزرگى مىكند .\r\nمسومة از « سومتها » ( آن را چرانيد ) گرفته شده است و سيماء بمعنى نيكو است . و سيمياء نيز به همان معنا است و گاهى هم به معناى علامت مىباشد .\r\n\r\nتفسير :\r\nدر اين آيهء شريفه خداوند خبر ميدهد از چيزهايى كه مردم را از راه حق و راست بازداشته و آنان را به طرف دنيا متوجه مىكند .\r\n « زُيِّنَ لِلنَّاسِ حُبُّ الشَّهَواتِ »  براى مردم دوستى مشتهيات ، زينت داده شد نه خود اينها و لذا بزنان و فرزندان و غير اينها تفسير شده است . و در اينكه زينت دهنده\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nكيست ؟ سه قول است :\r\n1 - حسن ميگويد : شيطان است ، به خدا سوگند نديدم كسى بيش از خداوند خالق دنيا از آن نكوهش كرده باشد .\r\n2 - زينت دهنده خداوند است كه اين غريزه‌ها را در نهاد بشر قرار داد تا تكليف سخت‌تر شود و بدان وسيله آن مردم را آزمايش كند ، چنانچه خداوند ميفرمايد :  « إِنَّا جَعَلْنا ما عَلَى الْأَرْضِ زِينَةً لَها لِنَبْلُوَهُمْ أَيُّهُمْ أَحْسَنُ عَمَلًا »  .\r\n3 - خداوند زينت دهندهء چيزهايى است كه از او نيك است ، و شيطان زينت دهندهء چيزهاى زشت مىباشد ( ابو على جبائى )  « مِنَ النِّساءِ »  و جهت اينكه زنها را پيش از همه ذكر كرده اينست كه فتنه زنها از همه بيشتر است .\r\n « وَ الْبَنِينَ »  و فرزندان زيرا دوستى آنان غالباً منجر بزشتىها و محرمات ميگردد .\r\nپيغمبر اسلام به اشعث ابن قيس فرمود : از دختر حمزه فرزندى دارى ؟ عرض كرد بلى پسرى از او دارم كه آرزومندم ظرف بزرگى از غذا داشتم و بخاطر آن فرزند بقبيله بنى جبله ميخورانيدم ، حضرت فرمود چرا چنين نباشد با آنكه فرزندان ، ميوه دل و روشنى چشمند ولى با اين وصف فرزندان سبب ترس - بخل - و حزن‌اند .\r\n « وَ الْقَناطِيرِ »  جمع قنطار است و در مقدار آن اقوالى گفته شده :\r\n1 - هزار و دويست اوقيه . ( از معاذ بن جبل ، ابى بن كعب و عبد الرحمن بن عمر ) 2 - هزار و دويست مثقال . ( از ابن عباس ، حسن و ضحاك ) 3 - هزار دينار يا دوازده هزار درهم باختلاف . ( از حسن ) 4 - هشتاد هزار درهم يا صد رطل . ( از قتاده ) 5 - هفتاد هزار دينار ( از مجاهد و عطا ) 6 - پوست گاوى كه پر باشد از طلا . ( از ابى نضره و همين را فراء گفته و از حضرت امام محمد باقر ( ع ) و حضرت امام جعفر صادق ( ع ) نيز اين معنى نقل شده است ) .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n « الْمُقَنْطَرَةِ »  و در اين نيز احتمالاتى داده شده است :\r\n1 - دو برابر ( از قتاده ) 2 - نه قنطار ( از فراء ) 3 - مالهاى انباشته و مرتب بر روى هم .\r\n4 - مال كاملى كه در يك جا جمع شده است .\r\n5 - آنچه از طلا و نقره است ( زجاج ) و اين قول كه قنطار ، فقط از طلا است صحيح نيست زيرا خداوند طلا و نقره را با هم ذكر كرده .\r\nبرگشت تمام اقوال بالا اين است كه مقنطر ، مال زياد است .\r\n « وَ الْخَيْلِ الْمُسَوَّمَةِ »  در معناى مسومه اقوالى است :\r\n1 - اسبان دونده ( سعيد بن جبير - ابن عباس - حسن - ربيع ) 2 - مسومة از ماده سيمياء گرفته شده يعنى اسبان نيكو ( حسن - عكرمه - مجاهد - سدى ) .\r\n3 - اسبان تعليم داده شده . ( از قتاده ) و از ابن عباس نيز همين معنا نقل شده است .\r\n4 - اسبهايى كه مهياى براى جهادند ( ابن زيد )  « وَ الْأَنْعامِ »  چهار پايان از شتر ، گاو ، گوسفند ، بز و ميش .\r\n « وَ الْحَرْثِ »  كشت و زرع . آنچه ذكر شده از چيزهايى است كه طبعاً مورد علاقهء مردم است . و انسان در زندگى از آنها بهره‌بردارى مىكند و پس از چندى از او گرفته خواهد شد و برگشت همه بسوى خداوند است .\r\nپس سزاوار است كه انسان دربارهء آنها زهد ورزيده و به آنچه نزد خداست توجه كند .\r\n « ذلِكَ مَتاعُ الْحَياةِ الدُّنْيا »  تمام آنچه ذكر شد ، از چيزهايى است كه در زندگى دنيا از آن برخورداريد و پس از مدتى نابود خواهد شد .\r\n « وَ اللَّهُ عِنْدَهُ حُسْنُ الْمَآبِ »  و در نزد خداست حسن عاقبت و سرانجام نيك .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\n[ سوره آل‌عمران ( 3 ) : آيات 15 تا 17 
  ]\r\nقُلْ أَ أُنَبِّئُكُمْ بِخَيْرٍ مِنْ ذلِكُمْ لِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها وَ أَزْواجٌ مُطَهَّرَةٌ وَ رِضْوانٌ مِنَ اللَّهِ وَ اللَّهُ بَصِيرٌ بِالْعِبادِ ( 15 ) الَّذِينَ يَقُولُونَ رَبَّنا إِنَّنا آمَنَّا فَاغْفِرْ لَنا ذُنُوبَنا وَ قِنا عَذابَ النَّارِ ( 16 ) الصَّابِرِينَ وَ الصَّادِقِينَ وَ الْقانِتِينَ وَ الْمُنْفِقِينَ وَ الْمُسْتَغْفِرِينَ بِالْأَسْحارِ ( 17 )\r\n« 1 »\r\n\r\nترجمه :\r\nبگو آيا بشما به بهتر از اينها خبر دهم براى افرادى كه پرهيزكارند نزد خداوند بهشتهايى است كه جويها در آنها جارى است و در آنجا جاودانند با همسران پاكيزه و خشنودى خدا و خدا بيناى به بندگان است .\r\nآنهايى كه مىگويند پروردگارا ما ايمان آورده‌ايم ما را ببخش و از عذاب آتش ما را نگاهدار . صبر كنندگان و راستگويان و فرمانبران و انفاق كنندگان و آمرزش طلبان در سحرها .\r\n\r\n\r\n","description":"","footnote":"\r\n( 1 ) - سورهء آل عمران آيهء 15 تا 17 جزء 3 سوره 3\r\n","page_name":" 260 ","page_number":260},
  {"content":"\r\n\r\n\r\nبيان آيهء 15\r\n\r\nتفسير :\r\nاز آنجا كه خداوند در آيه پيش دنيا را كوچك شمرد و امر بزهد ورزيدن در آن نمود در اين آيه آخرت را بزرگ و با ارزش معرفى نموده مردم را به آن تشويق مىكند .\r\n « قُلْ »  بگو اى پيغمبر بامت خود  « أَ أُنَبِّئُكُمْ »  بعضى از مفسرين  « عِنْدَ رَبِّهِمْ »  را نهايت استفهام گرفته و ميگويند آنچه خبر ميدهد كه بهتر است از  « جَنَّاتٌ تَجْرِي »  شروع مىشود .\r\nبنا بر اين معناى آيه چنين مىشود : آيا خبر دهم بشما  « بِخَيْرٍ مِنْ ذلِكُمْ »  به بهتر از آنچه در سابق گفته شد از شهوات دنيا و لذتها و جلوه‌گريهاى آن .\r\n « لِلَّذِينَ اتَّقَوْا »  براى آن كسانى كه دورى كنند از محرمات .\r\n « عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهارُ »  نزد پروردگارشان بستانهايى است كه از زير درختان آن جويهاى آب روان است .\r\nو عده ديگر مىگويند : آخر استفهام  « بِخَيْرٍ مِنْ ذلِكُمْ »  است و آنچه خبر ميدهد كه بهتر است از  « لِلَّذِينَ اتَّقَوْا »  شروع مىگردد و بنا بر اين احتمال ، معناى آيه اين است آيا خبر دهم شما را به بهتر از آنچه در سابق گذشت ، براى افرادى كه دورى مىكنند از كردار ناشايسته ، باغهايى است كه از زير درختان آن نهرهاى آب جارى است .\r\n « خالِدِينَ فِيها »  در بهشت براى هميشه جاى دارند .\r\n « وَ أَزْواجٌ مُطَهَّرَةٌ »  زنانى كه از همه نوع آلودگيها و پليديها و صفات ناپسند و خويهاى پست پاكند .\r\n « وَ رِضْوانٌ مِنَ اللَّهِ »  و پس از اين بهشت ، خشنودى خداوند براى آنها است .\r\n « وَ اللَّهُ بَصِيرٌ بِالْعِبادِ »  خداوند به احوال و رفتار آنان دانا است .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nبيان آيه 16 - 17\r\n\r\nلغت :\r\nمغفره - پوشانيدن گناه است بواسطه بر طرف شدن عذاب آن .\r\nذنب و جرم - داراى يك معنا هستند فقط فرقى كه دارند اين است كه اصل ذنب بمعنى دنباله است چون اعمال زشت انسان دنبال اوست .\r\nجرم - اصلش قطع است كه بنده بواسطهء آن از خدا دور مىشود .\r\nو فرق بين قول و كلام اين است كه قول هميشه حكايت چيزى است ولى كلام چنين نيست .\r\nقانت - اطاعت كننده .\r\nالاسحار - جمع سحر است و نام وقتى است كه پيش از طلوع صبح مىباشد و اصل سحر از خفاء است چون شخص در اين موقع از نظرها پنهان است و سحر را نيز به همين مناسبت سحر مىگويند كه اسباب آن مخفى است .\r\n\r\nتفسير :\r\nدر اين آيه صفات پرهيزكاران را كه در آيه پيش به آن اشاره كرد بيان مىكند .\r\n « الَّذِينَ يَقُولُونَ »  پرهيزكاران كسانى هستند كه مىگويند  « رَبَّنا إِنَّنا آمَنَّا »  خدايا ما به تو و رسولت ايمان آورده‌ايم .\r\n « فَاغْفِرْ لَنا ذُنُوبَنا »  بپوشان و ببخش گناه ما را .\r\n « وَ قِنا »  و نگاهدار ما را .\r\n « عَذابَ النَّارِ »  از عذاب آتش ، سپس اوصاف ديگرى براى پرهيزكاران ذكر نموده و آنان را مورد مدح و ثنا قرار ميدهد .\r\n « الصَّابِرِينَ »  در بجا آوردن آنچه خداوند به آنان امر كرده و ترك آنچه\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nجلوگيرى و منع نموده شكيبا هستند و ممكن است گفته شود : بر اطاعت و گناه شكيبا مىباشند .\r\n « وَ الصَّادِقِينَ »  و در گفتار و ايمان خود راستگو هستند .\r\n « وَ الْقانِتِينَ »  در معناى آن سه قول است :\r\n1 - اطاعت كنندگان ( قتاده ) 2 - پشتكارداران در فرمانبردارى ( زجاج ) 3 - قيام كنندگان به انجام واجبات ( قاضى )  « وَ الْمُنْفِقِينَ »  و كسانى كه مالشان را در كارهاى نيك صرف مىكنند كه شامل دادن زكات واجب و مستحبّ نيز مىگردد .\r\n « وَ الْمُسْتَغْفِرِينَ بِالْأَسْحارِ »  در معنى اين جمله چهار قول است :\r\n1 - نمازگذاران در وقت سحر ( قتاده ) و همين معنا را امام رضا ( ع ) از پدرش از حضرت امام جعفر صادق ( ع ) نقل كرده است .\r\n2 - كسانى كه در سحر طلب آمرزش مىكنند ( انس ) 3 - افرادى كه نماز صبح را با جماعت مىخوانند ( زيد بن اسلم ) 4 - آنهايى كه تا وقت سحر نماز مىخوانند و سپس از خدا درخواست آمرزش نموده او را مىخوانند ( حسن ) . از حضرت امام جعفر صادق « ع » نقل شده كه فرمود هر كس در سحر هفتاد مرتبه استغفار كند مشمول اين آيه خواهد بود .\r\nانس بن مالك از پيغمبر نقل كرده كه فرمود : خداوند مىگويد من وقتى اراده مىكنم كه اهل زمين را عذاب كنم ولى هنگامى كه به سازندگان و بنا كنندگان مساجد و شب‌زنده‌داران و استغفار كنندگان در سحرها نظر مىافكنم عذاب خود را از آنها باز ميدارم .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\n[ سوره آل‌عمران ( 3 ) : آيات 18 تا 19 
  ]\r\nشَهِدَ اللَّهُ أَنَّهُ لا إِلهَ إِلاَّ هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ لا إِلهَ إِلاَّ هُوَ الْعَزِيزُ الْحَكِيمُ ( 18 ) إِنَّ الدِّينَ عِنْدَ اللَّهِ الْإِسْلامُ وَ مَا اخْتَلَفَ الَّذِينَ أُوتُوا الْكِتابَ إِلاَّ مِنْ بَعْدِ ما جاءَهُمُ الْعِلْمُ بَغْياً بَيْنَهُمْ وَ مَنْ يَكْفُرْ بِآياتِ اللَّهِ فَإِنَّ اللَّهَ سَرِيعُ الْحِسابِ ( 19 )\r\n« 1 »\r\n\r\nترجمه :\r\nخدا و فرشتگان و دانايان گواهى مىدهند كه نيست خدايى بجز خداوند يكتا نيست خدايى جز او كه عزيز و حكيم است . آيين پسنديده نزد خدا اسلام است و آنان كه داراى كتابند اختلاف ننموده‌اند مگر بعد از آن كه علم براى آنان آمد از روى حسد و هر كس آيه‌هاى خدا را انكار كند حساب نمودن خدا سريع است .\r\n\r\n\r\n","description":"","footnote":"\r\n( 1 ) - سوره آل عمران آيه 18 و 19 جزء 3 سوره 3\r\n","page_name":" 264 ","page_number":264},
  {"content":"\r\n\r\n\r\nبيان آيه 18 - 19\r\n\r\nلغت :\r\nشهادة - خبر دادن از چيزى است كه با چشم ديده باشد يا در حكم ديدن است .\r\nالدين - مراد از دين در اينجا فرمان بردارى است و اصلش از پاداش است و دين نيز به همين معنا است زيرا پاداش است كه بايد ادا نمود .\r\nاسلام - از سلم گرفته شده است يعنى داخل شدن در سلامتى و كسى كه اسلام بياورد در سلامتى داخل مىشود ، و ممكن است اسلام از تسليم باشد چون تسليم بر اوامر خداوند مىشود و تسليم نيز از سلامتى و رهايى از فساد است و از آنجا كه آيين اسلام سبب مىشود كه مردم بوسيله عبادات و كارهاى نيك از انحراف و فساد در امان باشند لذا به آن اسلام گفته‌اند .\r\nاسلام و ايمان از نظر ما ( شيعه ) بيك معنى است زيرا ما معتقديم كه ايمان از چيزهايى است كه در قلب و درون ثابت است و كارى با اعضاء ظاهر ندارد و اسلام نيز همين است ولى معتزله مىگويند ايمان عبارت است از واجباتى كه بوسيله اعضاء و جوارح انجام مىيابد بنا بر اين در اول سوره بقره توضيح اين مطلب داده شده است .\r\nاختلاف - اختلاف در دين يعنى روش يك نفر بر خلاف روش ديگرى باشد .\r\nبغى - از نظر معناى لغوى درخواست بزرگى است بوسيله ستمگرى .\r\n\r\nتفسير :\r\nاز آنجا كه در آيات پيش خداوند صفات پيروان دين را بيان كرد اكنون بدنباله آنها اوصاف خود دين را يادآورى مىكند .\r\n « شَهِدَ اللَّهُ أَنَّهُ لا إِلهَ إِلَّا هُوَ »  خداوند از راه شگفتيهاى آفرينش و ابتكارات حكيمانه خود كه همانند شواهد و گواهان زندگى هستند بر يكتايى خود خبر مىدهد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nو بعضى گفته‌اند مراد از  « شَهِدَ اللَّهُ »  اين است كه خداوند چنين حكم كرده است ( ابى عبيده ) و زجاج مىگويد واقع معنى اين جمله اين است كه خداوند داناى به آن است چه شاهد و گواه كسى است كه آنچه ميداند ميگويد و از همين قبيل است كه مىگويند : فلان شخص نزد قاضى گواهى داد يعنى آنچه ميدانست گفت .\r\nبنا بر اين ، خداوند پديد آمدن مخلوقات خويش را گواه بر يكتايى خود مىآورد و ضمناً مىفهماند چيزهايى كه او پديد آورده كسى قدرت ندارد حتى يكى از آنها را بوجود آورد .\r\n « وَ الْمَلائِكَةُ »  و ملائكه با ديدن عجائب و بزرگى قدرت ، گواهى به يگانگى خدا ميدهند .\r\n « وَ أُولُوا الْعِلْمِ »  و دانشمندان نيز بواسطهء شگفتيهايى كه از جهان آفرينش برايشان ثابت شده و مىدانند غير از خداوند كسى توانايى پديد آوردن آنها را ندارد ، بر يكتايى او گواهى مىدهند .\r\nو حسن گفته در آيه تقديم و تأخير است و واقعش چنين است گواهى ميدهد خداوند بر اين كه نيست معبودى جز او .\r\n « قائِماً بِالْقِسْطِ »  و شَهادة ميدهند ملائكه بر اين كه نيست خدايى جز آن .\r\nخداى يگانه كه عدل به او پايدار است و دانشمندان گواهى ميدهند كه نيست خدايى جز آن خداى يكتا كه عدل او پايدار است و قسط ، عدالت است « اصل عدالت يعنى قرار دادن هر چيزى در محل خودش » كه آسمان و زمين بر پرتو عدالت برقرار است ، و همين معنا را دانشمندان ما ( شيعه ) نيز گفته‌اند .\r\nو مراد از  « أُولُوا الْعِلْمِ »  دانشمندان مؤمن مىباشند ( سدى و كلبى ) و ممكن است معنى  « قائِماً بِالْقِسْطِ »  اين باشد كه اجراء امور و كارهاى بندگان و پاداش كردارها از روى عدالت است چنان كه گفته مىشود فلانى قائم بتدبير است يعنى كارهايش اساسى و منظم مىباشد و جهت اين كه  « لا إِلهَ إِلَّا هُوَ »  دو مرتبه ذكر شده اين است كه در اول ، فقط در صدد بيان اين مطلب است كه خدا يكتا است و غير او كسى نيست ولى در قسمت دوم\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nمىگويد خداست كه روزى ميدهد و اوست كه با عدالت با بندگانش رفتار مىكند و در كارش ستم نيست .\r\n « الْعَزِيزُ الْحَكِيمُ »  تفسير آن گذشت .\r\nو ضمناً در اين آيه فضيلت دانش و دانشمند نيز بيان شده است زيرا از ميان بندگانش فقط دانشمندان را انتخاب كرده و گواهى آنان را در رديف گواهى فرشتگان قرار داده است و مراد از اين علم ، خداشناسى و علوم دينى است چون شهادت در همين علم مىباشد .\r\nو از جمله رواياتى كه در فضيلت دانش و دانشمند وارد شده اين است كه جابر بن عبد اللَّه مىگويد : پيغمبر اسلام ( ص ) فرمود : عالمى كه يك ساعت در كتابش نظر كند بهتر است از عبادت عابدى كه هفتاد سال خدا را عبادت نمايد و انس بن مالك از حضرت رسول نقل كرده كه فرمود : دانش بياموزيد كه آموختن آن حسنه است و گفتگوى آن تسبيح است و بحث دربارهء آن جهاد مىباشد و ياد دادن آن صدقه و يادآورى آن باهلش باعث نزديكى بخداست . زيرا دانش بيان كننده حلال و حرام و نشان دهنده بهشت و دوزخ است و در وحشت ، انيس ، و در غربت ، رفيق ، و در خلوت ، هم صحبت ، در خوشيها و سختيها راهنما ، در مقابل دشمنان ، اسلحه و سبب آشنايى با غريبان است و خداوند دانشمندان را برتر از ديگران نموده كه در كارهاى نيك رهبر مردمند و مردم از رفتار و گفتارشان پيروى مىكنند . فرشتگان آنان را دوست دارند و پرهاى خود را به ايشان مىمالند و در نماز براى آنان طلب آمرزش مىكنند و هر تر و خشكى براى آنان طلب آمرزش مىنمايد .\r\nحتى ماهيان دريا و غير ماهيان و چهارپايان و درندگان زمين ، آسمان و ستارگان براى آنان درخواست آمرزش مىكنند ، بدانيد دانش زنده كننده دلها و روشنى چشمان و قوت بدنها است و بندگان را بمرتبه آزادگان و بمقام پادشاهان مىرساند ، فكر در مطالب علمى داراى پاداش روزه است گفتگوى درباره آن پاداش شب زنده‌دارى را دارد .\r\nزيرا بواسطه علم ، حلال از حرام شناخته مىشود و در اثر علم ، صله ارحام مىشود . دانش\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nمقدم بر عمل است و عمل بدنباله آن مىآيد ، خوشبختان ، از علم بهره‌مند مىشوند و بدبختان از آن محرومند .\r\n\r\nفضيلت قرائت آيه :\r\nرواياتى در فضيلت اين آيه شريفه وارد شده از جمله روايتى است كه انس بن مالك از پيغمبر اكرم ( ص ) نقل مىكند كه فرمود : هر كس آيه « شهد اللَّه » را بخواند در وقت خواب خداوند هفتاد فرشته بواسطهء آن خلق مىكند كه تا روز قيامت براى او طلب آمرزش كنند .\r\nو زبير بن عوام گفت : با خود گفتم امشب كه شب عرفه است از پيغمبر ( ص ) جدا نمىشوم تا آنچه مىگويد بشنوم سپس شتر خود را در بين شتر پيغمبر ( ص ) و شتر مردى كه پهلوى حضرت بود نگاهداشتم آن گاه شنيدم كه آن حضرت پيوسته مىفرمود  « شَهِدَ اللَّهُ أَنَّهُ لا إِلهَ إِلَّا هُوَ . . . »  الخ و اين آيه را تكرار مىكرد تا صبح شد .\r\nغالب يقطان گويد : زمانى جهت تجارت بكوفه رفتم و در همسايگى اعمش فرود آمدم تا شبى كه خواستم براى بصره حركت كنم ديدم وى مشغول عبادت است و وقتى به اين آيه ( شهد اللَّه ) رسيد مكرر آن را مىخواند و هر دفعه در آخر آن مىگفت : « و منهم گواهى مىدهم به آنچه خداوند شهادت ميدهد و اين را نزد خدا امانت مىگذارم و همانا دين در نزد خدا همان اسلام است » با خود گفتم شايد در اين باره خبرى شنيده باشد من نيز با او نماز خواندم و وقتى خواستم او را وداع كنم و بروم گفتم اين آيه را مكرر مىخواندى و در آخر آن كلماتى مىگفتى آيا در فضيلت خواندن اين آيه چيزى شنيده‌اى گفت : بلى . گفتم مرا از فضيلت آن با خبر كن گفت : تا يك سال به تو نمىگويم پس يك سال تمام در خانه او ماندم چون سال تمام شد گفتم اى محمد وعده ما بسر رسيد گفت :\r\nابو وائل برايم نقل كرد كه نبى اكرم « ص » فرمود هر كس اين آيه را بخواند روز قيامت او را مىآورند و خداوند خطاب مىكند اى بندهء من تو بعهد خود وفا كردى و امانت مرا ادا نمودى و من سزاوارترم كه بعهد خود وفا كنم او را داخل بهشت كنيد .\r\nسعيد بن جبير مىگويد سيصد و شصت بت در اطراف خانه كعبه آويزان بود وقتى\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nآيه « شهد اللَّه » نازل شد تمام آن بت‌ها به زمين افتادند .\r\n « إِنَّ الدِّينَ »  همانا دين صحيح و اطاعت  « عِنْدَ اللَّهِ »  نزد خدا  « الْإِسْلامُ »  همان اسلام است .\r\nو بعضى گفته‌اند مراد از اسلام ، تسليم بودن در برابر خدا و اولياء خدا است كه خدا و پيغمبرانش را قبول داشته باشد .\r\nامير المؤمنين در يكى از خطبه‌هايش مىفرمايد : تعريف كنم براى شما اسلام را آن چنان تعريفى كه قبل از من كسى نكرده باشد . بدانيد اسلام تصديق است و تصديق يقين است و يقين همان اقرار و اقرار ، ادا كردن است و ادا كردن عمل نمودن مىباشد ، اين روايت را على بن ابراهيم در تفسير خود نيز نقل كرده و سپس مىگويد : حضرت فرمود : مؤمن ، دين خود را از خدا فرا گرفته نه از خود ، و ايمان مؤمن به عمل او شناخته مىشود و كفر كافر از انكار او معلوم مىگردد . اى مردم مواظب دين باشيد گناه در اين دين ( اسلام ) بهتر است از نيكى كه با داشتن ساير اديان بجا آورده شود بديهاى مؤمن آمرزيده مىشود ولى نيكيهاى او در ساير اديان قبول نخواهد شد .\r\n « وَ مَا اخْتَلَفَ الَّذِينَ أُوتُوا الْكِتابَ »  اختلاف نكردند كسانى كه داراى كتابند .\r\nدر اين كه مراد از اهل كتاب چه افرادى است اقوالى گفته شده از آن جمله :\r\n1 - يهود و نصارى در صدق نبوت پيغمبر اسلام « ص » اختلاف ندارند زيرا آنها در كتابهاى خود ( تورات و انجيل ) صفات و خصوصيات و زمان بعثت آن حضرت را خوانده و كاملا از آن اطلاع داشتند .\r\n « إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ »  و انكار و اختلاف آنان به جهت حسد بود و در واقع معناى آيه چنين است :\r\n« و ما اختلف الذين أوتوا الكتاب بغيا بينهم الا من بعد ما جاءهم العلم » دانستن و علم به نبوت رسول اكرم ممكن است به يكى از اين دو معنا باشد :\r\n1 - ظهور علامات و دلايل نبوت حضرت محمد « ص » كه در اين صورت تمام يهود و نصارى را شامل مىشود چه آنهايى كه از علامات و دلايل به نبوت آن حضرت علم پيدا كردند\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nو چه كسانى كه هم چنان در جهل و نادانى بودند ولى علامات را ديدند .\r\n2 - كسانى كه علم و اطلاع از نبوت آن حضرت به صورت فعلى دارا باشند بنا بر اين فقط آن افرادى داخل در آيه هستند كه از صفات و خصوصيات پيغمبر اكرم « ص » با اطلاع بودند ولى از روى دشمنى پنهان كردند .\r\n3 - مراد از دارندگان كتاب ( اهل كتاب ) فقط يهود هستند و مراد از كتاب هم تورات است و چون موسى « يوشع بن نون » را جانشين خود قرار داد و سيصد سال گذشت اختلاف نمودند .\r\n3 - اهل كتاب نصارى هستند و مقصود از كتاب هم انجيل است كه اختلاف كردند در حال عيسى « ع » ( محمد بن جعفر بن زبير ) 4 - و بعضى گفته‌اند مقصود ، جنس كتاب است يعنى پيشينيان با اين كه خداوند دين را به آنان نشان داد ولى بعدها اختلاف كردند . ( جبائى )  « وَ مَنْ يَكْفُرْ بِآياتِ اللَّهِ »  در اين كه منظور از « آيات » چيست سه قول گفته شده است :\r\n1 - حجتهاى ظاهر مانند پيغمبران و براهين .\r\n2 - تورات و انجيل و آنچه از صفات پيغمبر اسلام ( ص ) در آنها است .\r\n3 - قرآن و چيزهايى كه قرآن را تصديق مىنمايد .\r\n « فَإِنَّ اللَّهَ سَرِيعُ الْحِسابِ »  يعنى چيزى از رفتار مردم از خدا پنهان نيست و بعضى گفته‌اند يعنى خداوند پاداش اعمال و رفتار مردم را زود ميدهد و حقيقت حساب اين است كه هر كسى حق و مال خود را بگيرد و آنچه بدهكار است بدهد .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nفهرست جلد سوم ترجمهء تفسير مجمع البيان\r\nباقيماندهء سورهء بقره ( جزء دوم سورهء 2 ) موضوع صفحه آيهء ( 228 ) و ترجمه 3 تفسير آيهء فوق 4 لغت 4 آيهء ( 229 ) و ترجمه 10 لغت ، شأن نزول 11 تفسير آيهء ( 229 ) 12 آيهء ( 230 ) و ترجمه 17 شأن نزول ، تفسير آيهء ( 230 ) 18 آيهء ( 231 ) و ترجمه 21 تفسير آيهء فوق 22 شرح لغات 22 آيهء ( 232 ) و ترجمه 24 شرح لغات ، شأن نزول 25 تفسير آيهء ( 232 ) 26 آيهء ( 233 ) و ترجمه 28 شرح لغات 29 تفسير آيهء ( 233 ) 30 آيهء ( 234 ) و ترجمه 37 تفسير آيهء فوق 38 لغت 38 آيهء ( 235 ) و ترجمه 40 شرح لغات ، تفسير آيه فوق 41 آيهء ( 236 ) و ترجمه 44 شرح لغات ، تفسير آيهء فوق 45 سؤال و پاسخ 46 آيهء ( 237 ) و ترجمه 49 تفسير آيهء فوق 50 آيهء ( 238 و 239 ) و ترجمه 53 تفسير آيهء ( 238 ) 54 شرح لغات ، شأن نزول 54 تفسير آيهء ( 239 ) 58 شرح لغات 58 آيهء ( 240 ) و ترجمه 59 تفسير آيهء فوق 60 آيهء ( 241 ، 242 ، 243 ) و ترجمه 62 شأن نزول 63 تفسير دو آيهء ( 241 و 242 ) 63 لغت ، تفسير آيهء ( 243 ) 65 بيان داستان حزقيل 67 آيهء ( 244 و 245 ) و ترجمه 70\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nبيان آيهء 244 71 تفسير ، شرح لغات آيهء ( 245 ) 72 آيهء ( 246 ) و ترجمه 75 لغت ، تفسير آيهء فوق 76 آيهء ( 247 ) و ترجمه 79 شرح لغات ، تفسير آيهء فوق 80 دو نكته 82 آيهء ( 248 ) و ترجمه 83 شرح لغات ، تفسير آيهء فوق 84 داستان تابوت 84 آيهء ( 249 ) و ترجمه 88 شرح لغات ، تفسير آيهء فوق 89 آيهء ( 250 و 253 ) و ترجمه 93 شرح لغات ، تفسير آيهء 250 94 شرح لغت ، تفسير آيهء 251 95 داستان داود 95 آيهء ( 252 و 253 ) و ترجمه 99 لغت ، تفسير آيهء 252 100 تفسير آيهء 253 ( جزء 3 ) 101 برترىها 101 آيهء ( 254 و 255 ) و ترجمه 102 شرح لغات ، تفسير آيهء ( 254 ) 103 شرح لغات ، تفسير آيهء ( 255 ) 107 آيهء ( 256 و 257 ) و ترجمه 111 شرح لغات ، شأن نزول آيه ( 256 ) 112 تفسير آيهء ( 256 ) 113 شرح لغات ، تفسير آيهء ( 257 ) 116 دفع توهم 117 اشكال و پاسخ 118 آيهء ( 258 ) و ترجمه 119 شرح لغات ، تفسير آيهء ( 258 ) 120 سؤال و پاسخ 122 آيهء ( 259 ) و ترجمه 124 شرح لغات ، تفسير آيهء ( 259 ) 125 آيهء ( 260 ) و ترجمه 130 شرح لغات ، تفسير آيهء فوق 131 آيهء ( 261 و 262 ) و ترجمه 136 شرح لغات ، تفسير آيهء ( 261 ) 137 نظم آيات 138 شرح لغات ، تفسير آيهء ( 262 ) 139 آيهء ( 263 و 264 ) و ترجمه 141 شرح لغات ، تفسير آيهء ( 263 ) 142 شرح لغات ، تفسير آيهء ( 264 ) 144 آيهء ( 265 ) و ترجمه 147 شرح لغات ، تفسير آيهء فوق 148 آيهء ( 266 ) و ترجمه 150 شرح لغات ، تفسير آيهء فوق 151 آيهء ( 267 ) و ترجمه 153 شرح لغات ، تفسير آيهء فوق 154 اقوالى چند دربارهء « انفقوا » 155 آيهء ( 268 و 269 ) و ترجمه 158 شرح لغات ، تفسير آيهء ( 268 ) 159 تفسير آيهء ( 269 ) 161 وجوهى چند در بيان مقصود از حكمت 161 آيهء ( 270 و 271 ) و ترجمه 163 شرح لغات ، تفسير آيهء ( 270 ) 164 شرح لغات ، تفسير آيهء ( 271 ) 166\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nدو قول دربارهء صدقهء پنهان 166 دو حديث در اين باره 167 آيهء ( 272 ) و ترجمه 169 شأن نزول ، تفسير آيهء فوق 170 دو قول در بيان كلمهء « وجه » 171 آيهء ( 273 ) و ترجمه 173 شرح لغات ، شأن نزول 174 تفسير آيهء ( 273 ) 174 آيهء ( 274 ، 275 ) و ترجمه 177 شأن نزول 178 تفسير آيهء ( 274 ) 178 شرح لغات ، تفسير آيهء ( 275 ) 179 احاديثى چند دربارهء ربا 183 آيهء ( 276 ، 277 ) و ترجمه 184 شرح لغات ، تفسير آيهء 276 185 تفسير آيهء ( 277 ) 187 سؤال و پاسخ 188 آيهء ( 278 ، 279 و 280 ) و ترجمه 189 شأن نزول و تفسير آيهء ( 278 و 279 ) 190 تفسير آيهء 280 192 آيهء ( 281 ) و ترجمه 194 شأن نزول 195 تفسير آيهء ( 281 ) 196 آيهء 282 198 ترجمهء آيهء فوق 199 شرح لغات ، تفسير آيهء فوق 200 آيهء ( 283 و 284 ) و ترجمه 208 شرح لغات ، تفسير آيهء ( 283 ) 209 تفسير آيهء ( 284 ) 211 آيهء ( 285 ) و ترجمه 214 تفسير آيهء ( 285 ) 215 آيهء ( 286 ) و ترجمه 217 شرح لغات ، تفسير آيهء ( 286 ) 218 حديث نبوى دربارهء آيات آخر سورهء بقره 221 سوره آل عمران « جزء 3 سورهء 3 » فضيلت خواندن سورهء آل عمران 222 آيات ( 1 تا 5 ) و ترجمه 223 شأن نزول آيات فوق 224 بحث رسول اكرم با پيشوايان نصارى 225 تفسير آيات فوق 226 سؤال و پاسخ 228 آيهء ( 6 و 7 ) و ترجمه 230 شرح لغات ، تفسير آيهء ( 6 ) 231 شرح لغات ، تفسير آيهء ( 7 ) 232 بحثى دربارهء محكم و متشابه 232 سؤال و پاسخ 237 آيهء ( 8 و 9 ) و ترجمه 238 شرح لغات ، تفسير دو آيهء فوق 239 سؤال و پاسخ 241 آيهء ( 10 و 11 ) و ترجمه 243 شرح لغت ، تفسير آيهء 10 244 شرح لغات ، تفسير آيهء 11 245\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nآيهء ( 12 و 13 ) و ترجمه 247 شرح لغات ، شأن نزول ( آيهء 12 ) 248 تفسير آيهء ( 12 ) 249 شرح لغات ، شأن نزول آيهء ( 13 ) 251 تفسير آيهء ( 13 ) 252 سؤال و پاسخ 254 آيهء ( 14 ) و ترجمه 256 شرح لغات ، تفسير آيهء ( 14 ) 257 آيهء ( 15 تا 17 ) و ترجمه 260 تفسير آيهء 15 261 لغت ، تفسير آيهء 16 و 17 262 آيهء ( 18 و 19 ) و ترجمه 264 لغت ، تفسير آيهء 18 265 فضيلت قرائت آيه 18 268 تفسير آيهء ( 19 ) 269 فهرست 271\r\n\r\n\r\n","description":"","footnote":"","page_name":" 274 ","page_number":274}
  ]