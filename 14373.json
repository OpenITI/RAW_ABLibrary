[
  {"content":"\r\n\r\nترجمه و شرح\r\nبداية الحكمة\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nموضوع :\r\nفلسفه اسلامى : 11 ( فلسفه وعرفان : 20 )\r\nگروه مخاطب :\r\n- تخصصى ( طلاب ودانشجويان )\r\nشماره انتشار كتاب ( چاپ اول ) : 254\r\nمسلسل انتشار ( چاپ اول وباز چاپ ) : 4331\r\nكتاب هاى علامه طباطبائى / 25\r\nشيروانى ، على ، 1343 - شارح .\r\nترجمه و شرح بداية الحكمة علامه سيد محمد حسين طباطبائى / على شيروانى . - [ ويراست 2 
  ] . - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميه قم ) ، 13 -\r\nج . - ( مؤسسه بوستان كتاب ؛ 254 . كتاب هاى علامه طباطبائى ؛ 25 . ( فلسفه وعرفان 20 . فلسفه اسلامى ؛ 11 ) .\r\n4500 تومان ( ج 3 . ) : isbn 978 - 964 - 09 - 0392 - 6\r\n( دوره ) : isbn 978 - 964 - 09 - 0394 - 0\r\nفهرست نويسى براساس اطلاعات فيپا .\r\nفهرست نويسى براساس جلد سوم : 1388 .\r\nص . ع . به انگليسى :\r\ndr . ali - ye shirvani bidayat ul - hikmah of allameh seyyed mohammad hoseyn - e tabatabai translation adn commentary\r\nكتاب نامه .\r\nچاپ دهم : 1388 .\r\n1 . طباطبائى ، محمد حسين ، 1281 - 1360 . بداية الحكمة - نقد و تفسير . 2 . فلسفهءاسلامى . الف . طباطبائى ، محمد حسين ، 1281 - 1360 ، بداية الحكمة - شرح . ب . دفتر تبليغات اسلامى حوزه علميه قم . مؤسسه بوستان كتاب . ج . عنوان . د . عنوان : بداية الحكمة .\r\nشرح .\r\n9 ش 403 ب / 1392 bbr\r\n1 / 189\r\nب 1388\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nترجمه و شرح\r\nبداية الحكمة\r\nعلامه سيد محمد حسين طباطبائى\r\nجلد سوم\r\nويرايش دوم\r\nدكتر على شيروانى\r\nبوستان كتاب\r\n1388\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nترجمه و شرح بداية الحكمة / ج 3\r\nنويسنده : دكتر على شيروانى\r\nناشر : مؤسسه بوستان كتاب\r\n( مركز چاپ و نشر دفتر تبليغات اسلامى حوزه علميه قم )\r\nچاپ وصحافى : چاپخانه مؤسسه بوستان كتاب * نوبت چاپ : دهم / 1388\r\nشمارگان : 2800 * بها : 4500 تومان\r\nتمامى حقوق c محفوظ است\r\nprinted in the islamic republis of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nفروشگاه شماره 6 ( ويژه جوانان ) : قم ، ابتداى خيابان شهدا ، تلفن 7739200\r\nپخش پكتا ( پخش كتب اسلامى وانسانى ) ، تهران ، خ حافظ ، نرسيده به چهار راه كالج ، نبش كوچه بامشاد ، تلفن 88940303\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nاطلاع از تازه هاى نشر از طريق پيام كوتاه ( sms ) با ارسال شماره همراه خود به 10002155 و يا ارسال درخواست به :\r\nپست الكترونيك مؤسسه : e - mail . info @ bustaneketab . com\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : سيد رضا سجادى نژاد ، سرويراستار : : ابوالفضل طريقه دار * ويراستار :\r\nمحمد اسماعيل انصارى * چكيدهء عربى : سهيله خائفى * چكيدهء انگليسى : عبدالمجيد مطوريان * فيپا : مصطفى محفوظى * مسئول واحد حروف نگارى ، اصلاحات حروف نگارى و صفحه آرا : احمد مؤتمنى * حروف نگار : داود آوريده * كارشناس و كنترل نمونه خوانى : محمد جواد مصطفوى * نمونه خوانى : بيژن سهرابى ، حسن حسنى ، سيد كاظم رضوى ، حميدرضا تيمورى ، ابوالفضل سليمانى ، سيدرضا هدايتى ، ابوالحسن مسيب نژاد ، سيد يحيى ميرفتحى زاده ، شكرالله آقا نژاد و روح الله ماندگارى ، * نظارت وكنترل آماده سازى : بيژن سهرابى * كنترل فنى صحفه آرايى : سيد رضا موسوى منش * كارشناس طراحى و گرافيك و طراح جلد : مسعود نجابتى * مدير توليد : عبدالهادى اشرفى * اداره آماده سازى : حميد رضا تيمورى * برنامه ريزى وكنترل توليد : امير حسين مقدم منش * اداره چاپخانه : مجيد مهدوى و ساير همكاران ليتوگرافى ، چاپ وصحافى .\r\nرئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n . \r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\nبخش نهم : سبق و لحوق - قدم و حدوث\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nالفصل الأول : في معنى السبقِ واللحوقِ و أقسامِهما والمعية\r\nإن من عوارضِ الموجودِ بما هو موجودٌ : « السبقَ » و « اللحوقَ » ؛ و ذلك أنّه ربما كانَ لشيئينِ ، بما هما موجودانِ ، نسبةً مشتركةً إلى مبدءٍ وجوديٍّ ، لكن لأحدِهما منها ما ليسَ للآخرِ ؛ كنسبةِ الاثنينِ و الثلاثةِ إلى الواحدِ ، لكنَّ الاثنينِ أقربُ إليه ، فَيسمّى سابقاً ومتقدّماً ، و تُسمَّى الثلاثةُ لاحقةً و متأخرةً . و ربما كانتِ النسبةُ المشتركةُ من غير تفاوتٍ بين المنتسبينِ ، فتسمّى حالُهما بالنسبةِ إليهِ « معيّةً » و هما معانٍ .\r\n( 1 ) ترجمه\r\nيكى از عوارض موجود ، از آن جهت كه موجود است [ / مطلق وجود 
  ] ، سبق و لحوق [ / پيشى و پسى 
  ] مىباشد . توضيح آن‌كه : گاهى دو چيز ، از آن جهت كه موجودند ، داراى نسبت مشتركى با يك مبدأ وجودى هستند ؛ با اين تفاوت كه يكى از آن دو بهره‌اى از آن نسبت دارد كه ديگرى فاقد آن مىباشد ؛ مانند نسبت عدد دو و عدد سه به « يك » [ كه گرچه هر دو با « يك » نسبت دارند 
  ] اما عدد دو به آن نزديك‌تر است و لذا آن را سابق و متقدم [ / پيش 
  ] و عدد سه را لاحق و متأخر [ / پس 
  ] مىنامند . گاهى نيز هيچ تفاوتى بين آن دو در نسبت مشتركشان وجود ندارد ، كه در اين صورت ، حالت خاص آن\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nدو را نسبت به آن مبدأ ، معيت [ / همراهى 
  ] و خود آن دو را معان [ / دو چيز همراه 
  ] مىنامند .\r\n( 1 ) شرح و تفسير\r\nمسئلهء تقدم و تأخر و اقسام گوناگون آن از بحث‌هاى كهن و ريشه‌دار در فلسفهء الهى مىباشد و با تعبيرهاى گوناگون از آن ياد شده است . ارسطو در مابعد الطبيعه « 1 » ( با شرح ابن رشد ) و فارابى در فصوص الحكم « 2 » از آن با واژهء « قبل و بعد » ياد كرده‌اند .\r\nاين تعبير در آثار پيشينيان رواج بيشترى داشته است . شيخ‌الرئيس در الهيات شفا « 3 » و صدرالمتألهين در اسفار « 4 » تعبير « تقدم و تأخر » را به كار برده‌اند . محقق سبزوارى در شرح منظومه « 5 » و نيز مؤلف در بدايه و نهايه واژهء « سبق و لحوق » را به كار برده‌اند و ابن سينا در دانشنامهء علايى « 6 » - كه به لغت فارسى است - از لفظ « پيشى و پسى » استفاده كرده است . « 7 »\r\n\r\nتحليل معناى تقدم و تأخر\r\nتقدم و تأخر از جمله اوصافى است كه موجود از آن جهت كه موجود است ، بدان متصف مىگردد ؛ يعنى تقدم شيئى بر شىء ديگر ، ويژگيى است كه به اصل تحقق ووجود آن دو مربوط مىشود ، نه به تعين نوعى يا صنفى و يافردى هر يك از آنها ؛ لذا\r\n\r\n\r\n","description":"","footnote":"\r\n( 1 ) . ج 2 ، ص 567\r\n( 2 ) . فص 68\r\n( 3 ) . اول مقالهء چهارم ، ص 110 ، رحلى\r\n( 4 ) . ج 3 ، ص 255\r\n( 5 ) . فريدهء سوم ، غرر فى اقسام السبق\r\n( 6 ) . ج 3 ، ص 50\r\n( 7 ) . ر . ك : حسن زاده آملى ، هزار و يك نكته ، نكتهء 14\r\n","page_name":" 20 ","page_number":20},
  {"content":"\r\n\r\nدر فلسفهء اولى ، كه عهده‌دار بحث از احكام و اوصاف موجود مطلق است ، در بارهء آن گفت و گو مىشود .\r\nحال بايد ديد واقعيتى كه از آن با تعابيرى چون : تقدم و تأخر ، سبق و لحوق ، قبل و بعد و پيش و پس و مانند آن ياد مىشود ، چگونه واقعيتى است و د رچه مواردى به كار مىرود ؟ براى ورود در اين بحث بهتر است پاره‌اى از مصاديق محسوس تقدم و تأخر را تحليل كنيم .\r\nيكى از موارد روشن كاربرد اين واژه ، اطلاق آن بر اشياى مكان‌مندى است كه نسبت نزديكى و دورى آنها از يك مبدأ خاص متفاوت مىباشد ؛ مثلًا در صف نماز جماعت ، امام كه به محراب نزديك‌تر است ، متقدم و مأموم كه از محراب دور تر است ، متأخر خوانده مىشود ؛ هم‌چنين مأمومين صف اول متقدم بر مأمومين صف دوم‌اند و مأمومين صف دوم نسبت به آنها متأخر مىباشند .\r\nمثال ديگر : در سلسلهء اعداد ، اگر عدد يك را مبدأ در نظر بگيريم و ساير اعداد را با آن بسنجيم ، خواهيم گفت : عدد دو متقدم بر عدد سه و عدد سه متقدم بر عدد چهار و عدد چهار متقدم بر عدد پنج است و به همين ترتيب .\r\nاگر اين دو مورد و موارد ديگر از اين قبيل را تحليل كنيم ، خواهيم ديد كه متقدم و متأخر ، هر دو ، نسبتى با يك مبدأ مفروض دارند و ازاين جهت با هم مشترك‌اند ، اما درجه و ميزان اين نسبت در متقدم و متأخر مختلف است و حظ و بهرهء متقدم از آن نسبت ، بيش از حظ و بهرهء متأخر از آن مىباشد ؛ دقيقاً به همين دليل - يعنى چون بهرهء بيشترى از آن نسبت مشترك دارد - متصف به تقدم شده و متقدم خوانده مىشود .\r\nپس به‌طور كلى مىتوان گفت : هرگاه چيزى را كه دو شىء ديگر مشتركاً با آن نسبت دارند ، به عنوان مبدأ در نظر بگيريم و آن دو شىء به گونه‌اى باشند كه آن مقدار از نسبت خاص را كه شىء دوم با آن مبدأ مفروض دارد ، شىء اوّل نيز واجد باشد ، اما\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nهمهء آن‌چه را شىء اول دارد ، شىء دوم نداشته باشد ، در اين صورت اين حالت خاص شىء نخست ، يعنى بيشتر بودن نسبتش با مبدأ ، « تقدم » ناميده مىشود و آن حالت خاص شىء دوم ، يعنى كمتر بودن نسبتش با مبدأ ، « تأخر » خوانده مىشود .\r\nدر مثال ياد شده ، امام و مأموم هر دو نسبت قرب و نزديكى با محراب دارند و در اصل اين نسبت با يك‌ديگر مشترك‌اند ، اما در مقدار و اندازهء اين نسبت با هم تفاوت دارند ، زيرا امام بهره‌اى از نسبت قرب به محراب دارد كه مأموم فاقد آن است ؛ به ديگر سخن : امام و مأموم هر دو به محراب « نزديك » مىباشند و از اين جهت تفاوتى ميان آنها نيست ، اما امام به محراب نزديك‌تر از مأموم است و از اين رو ، امام ، متقدم و مأموم ، متأخر است . « 1 »\r\nمؤلف قدس سره در اين باره مىگويد :\r\nاگر در يك سرخطى نقطه‌اى را مبدأ قرار داده و دو نقطهء ديگر را كه باز در روى آن خط هستند ، با مبدأ مفروض از جهت دورى و نزديكى بسنجيم ، نقطهء نزديك‌تر به مبدأ را پيش ( متقدم ) و نقطهء دور تر از مبدأ را پس ( متأخر ) مىناميم .\r\nالبته اين كار تنها نام‌گذارى نيست ، بلكه از اين راه است كه دو نقطهء نامبرده مفهوم قرب به مبدأ مفروض را كمتر و بيشتر واجد هستند و از همين رو اگر نقطهء مبدأ را در سر ديگر فرض كنيم ، چون صفت قرب و بعد نقطه‌ها عوض مىشود ، نام‌ها ( پيش و پس ) نيز عوض شده ونقطهء پسين ، پيشين و نقطهء پيشين ، پس مىگردد . و اين معنا در جاهاى ديگر نيز اطراد و عموميت دارد ؛ دونفر كه به سوى مقصدى روانند ، آن كه نزديك‌تر است ، پيش مىباشد و آن‌كه دور تر است ، يعنى نسبت قرب را كمتر دارد ،\r\n\r\n\r\n","description":"","footnote":"\r\n( 1 ) . مىتوان گفت مفهوم تقدم و تأخر ، بنابر آن‌چه ازكلمات مؤلف قدس سره در بدايه و نهايه مستفاد مىشود به مفهوم نزديكى و دورى باز مىگردد و اين همان چيزى است كه ابن‌سينا در الهيات شفا ( فصل اول از مقالهء چهارم ) بيان كرده است . و بنابراين ، انتزاع اين دومفهوم متوقف است بر تصور دو چيز مترتب بر هم و تصور يك مبدأ براى آن دو ، به گونه‌اى كه آنها در اصل انتساب به آن مبدأ مشترك و در مقدار اين انتساب مختلف مىباشند\r\n","page_name":" 22 ","page_number":22},
  {"content":"\r\n\r\nپس مىباشد . و اگر گاهى اختلاف نسبت را از دست دادند ، ديگر پيشى و پسى نداشته و با هم « مع » ناميده مىشوند .\r\nو از تأمل در اين مثال‌ها و مانند آنها بر مىآيد كه سبب پيدايش مفهوم پيشى و پسى اين است كه دو موجود در واجد بودن صفتى زياده و نقيصه پيدا كنند و در هرجا دو چيز را به يك سومى نسبت دهيم و در نسبت ، اختلاف كم و زيادى پيدا شود ، تقدم و تأخر پيش خواهد آمد . چيزى كه هست اين است كه مبدأ مفروض در اين موارد كه نام برديم فرضى و قراردادى است و از همين جهت مفهوم پيشى و پسى به حسب تبدل فرض جاى خود را تبديل مىكنند .\r\nولى اين‌گونه اختلاف را ( اختلاف تشكيكى يا زيادتى و كمى ) در واقعيت خارج نيز داريم و البته روشن است كه كم و زياد پيوسته نسبت به مبدأ متحقق مىشوند ؛ چنان‌كه واحد نسبت به عددهاى ديگر مانند دو ، سه ، چهار ، طبعاً مقدم است ، زيرا تا آن وجود نگيرد ، ديگران موجود نمىشوند . اجزاى هر مركبى طبعاً تا موجود نشوند ، مركب به وجود نمىآيد . اجزاى علت نسبت به معلول همان حال را دارند . . . . « 1 »\r\n\r\nرابطهء تقدم و تأخر با مسئلهء تشكيك\r\nاز تحليلى كه براى مفهوم تقدم و تأخر بيان شد ، دانسته مىشود كه اين دو مفهوم به مسئلهء تشكيك باز مىگردد ، زيرا متقدم و متأخر هر دو در نسبت داشتن به يك مبدأ مفروض با يك‌ديگر مشترك‌اند و اختلافشان نيز در همين نسبت مىباشد ؛ به اين صورت كه متقدم سهم بيشترى از آن نسبت دارد و متأخر سهم كمترى . بنابراين ، مابه الامتياز ، به مابه‌الاشتراك باز مىگردد و اين همان تشكيك است .\r\nدر واقع بحث تقدم و تأخر كه در فلسفه مطرح مىشود و بحث كلى مشكك كه در\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 4 ، ص 261 - 262\r\n","page_name":" 23 ","page_number":23},
  {"content":"\r\n\r\nمنطق مطرح مىشود به يك ريشه باز مىگردد . توضيح آن كه : در منطق ، مفاهيم كلى را از نظر كيفيت صدق بر مصاديق به دو دسته تقسيم كرده‌اند : متواطى و مشكك .\r\n« متواطى » مفهومى است كه صدق آن بر همهء افراد ، يك‌نواخت بوده و افراد آن ، شدّت و ضعف و زيادت و نقصان و يا اختلاف ديگرى از اين قبيل در مصداقيت براى آن مفهوم ندارند ؛ مثلًامفهوم « جسم » بر همهء مصاديقش به‌طور يك‌سان ، حمل مىشود و هيچ جسمى نيست كه از نظر جسميّت ، مزيتى بر جسم ديگر داشته باشد ، هر چند هر كدام از اجسام داراى خواصى هستند و بعضى از آنها مزايايى بر بعضى ديگر دارند ، ولى از نظر صدق مفهوم جسم ، تفاوتى با يك‌ديگر ندارند .\r\nاما « مشكك » مفهومى است كه صدق آن بر افراد و مصاديقش متفاوت مىباشد و بعضى از آنها از نظر مصداقيت براى آن مفهوم ، بر بعض ديگر مزيت دارند ؛ چنان‌كه همهء خطها در مصداق بودن براى طول يك‌سان نيستند و مصداقيت خط يك مترى براى آن ، بيش از مصداقيت خط يك سانتى مترى است . يا مثلًا مفهوم سياه بر همهء مصاديقش به‌طور يك‌سان حمل نمىشود و بعضى از سياهىها شديدتر از برخى ديگر مىباشد .\r\nچنان‌كه ملاحظه مىشود در بحث كلى مشكك ، روى آن امر مشتركى كه در يك مصداق بيشتر و در مصداق ديگر كمتر است ، تكيه مىشود و سخن از آن‌جا آغاز مىگردد ؛ مثلًا گفته مىشود : نسبت قرب ، امرى مشكك است و در يك مصداق بيش از مصداق ديگر آن است ؛ از اين رو يك مصداق آن « قريب » و مصداق ديگرش « اقرب » است . اما در بحث تقدم و تأخر سخن از همان دو مصداق آغاز مىشود و گفته مىشود يكى از آنها سهم بيشترى از آن امر مشترك دارد ، لذا متقدم است و ديگرى سهم كمترى از آن دارد ، لذا متأخر مىباشد ؛ به ديگر سخن : تشكيك وصف براى خود آن امر مشترك است از آن جهت كه نسبت مصاديقش به آن مختلف مىباشد ، اما تقدم و تأخر وصفِ مصاديق آن امر مشترك است ، از آن جهت كه بهره و نصيبشان از آن امر\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمشترك مختلف مىباشد . « 1 »\r\n\r\nاشتراك معنوى تقدم و تأخر\r\nچنان‌كه به تفصيل بيان خواهد شد ، تقدم و تأخر اقسام گوناگونى دارد . سؤالى كه در اين‌جا مطرح مىشود آن است كه آيا واژهء تقدم و تأخر در هر يك از اين موارد معناى خاصى دارد و به اصطلاح به نحو اشتراك لفظى بر اين موارد گوناگون اطلاق مىشود يا آن‌كه معناى واحدى دارد و همهء اين موارد ، مصاديق گوناگون آن معناى واحدند .\r\nبرخى اين دو واژه را مشترك لفظى دانسته‌اند كه در هر يك از اقسام ، معنايى خاص دارد . شيخ اشراق آن دو را در تقدم و تأخر بالعليه و بالطبع مشترك معنوى دانسته و تقدم زمانى را از قبيل تقدم بالطبع به شمار آورده است . تقدم مكانى را نيز به تقدم زمانى ارجاع داده و تقدم به شرف را از قبيل مجاز و اشتراك در لفظ دانسته است . اما اكثر فلاسفهء متأخر آن دو واژه را مشترك معنوى ميان همهء اقسام تقدم و تأخر مىدانند .\r\nالبته ميان ايشان نيز در اين‌كه اطلاق اين دو واژه بر موارد مختلف به نحو تواطؤ است ، يا به نحو تشكيك اختلاف نظر وجود دارد . « 2 »\r\nمؤلف قدس سره نيز نظريهء اخير را پذيرفته است و تقدم و تأخر را مشترك معنوى ميان همهء اقسام گوناگون آن مىداند . در نظر ايشان تقدم در همهء موارد گوناگون آن عبارت است از اين‌كه بهرهء شىء از نسبت به يك مبدأ بيش از بهرهء شىء ديگر ( / متأخر ) باشد و تأخر آن است كه بهرهء شىء از نسبت به يك مبدأ كمتر از بهرهء شىء ديگر ( / متقدم ) باشد .\r\n\r\n\r\n","description":"","footnote":"\r\n( 1 ) . ر . ك : مرتضى مطهرى ، شرح مبسوط منظومه ، ج 4 ، ص 213 - 224\r\n( 2 ) . نك : اسفار ، ج 3 ، ص 258 ، تعليقهء صدرالمتألهين بر الهيات شفا ، ص 154 ؛ سهروردى ، مطارحات ، ص 303 - 307 ؛ ميرداماد ، قبسات ، ص 61 و 302\r\n","page_name":" 25 ","page_number":25},
  {"content":"\r\n\r\nخلاصه :\r\nتقدم و تأخر معنايش اين است كه دو امر در يك امر سوم با يك‌ديگر اشتراك داشته باشند و اين دو امرى كه در امر سوم با يك‌ديگر اشتراك دارند ، هر چه يكى از اين دو امر مشترك دارد ، ديگرى دارد و ديگرى از اين امر مشترك چيزى دارد كه اولى ندارند . باز معنايش اين مىشود كه آن مابه‌الاشتراك در اين وجود دارد ، در آن هم وجود دارد ، ولى مابه‌الامتياز اين دو از يك‌ديگر عين مابه‌الاشتراك است ، چون قضيه به شدت و ضعف برمىگردد . « 1 »\r\nدر واقع تفاوت اقسام گوناگون تقدم و تأخر در همان امر مشتركى است كه به نحو تشكيك در متقدم و متأخر وجود دارد و از آن به « مافيه التقدّم » يا « ملاك تقدم و تأخر » ياد مىشود . اين ملاك در هر يك از اقسام تقدم و تأخر ، امر خاصى است كه در دنبالهء بحث بيان و توضيح داده خواهد شد .\r\n\r\nمعيت ( / باهمى )\r\nدر نهاية الحكمه ، مؤلف قدس سره فصل مستقلى را به بحث در بارهء « معيت » اختصاص داده است ، اما در بدايةالحكمه تنها چيزى كه در بارهء معيت بيان مىكند آن است كه :\r\n« ربما كانت النسبة المشتركة من غير تفاوت بين المنتسبين ، فتُسمّى حالها بالنسبة إليه معية و هما معان » .\r\nمعيت در برابر تقدم و تأخر قرار دارد و نسبت به آن دو ، داراى يك معناى سلبى و عدمى است . معيت عبارت است از : « عدم اختلاف دو امر در معنايى كه شأنيت اختلاف در آن معنا را دارند » . بنابراين معيت ، عدم ملكهء تقدم و تأخر مىباشد ؛ توضيح اين‌كه : اگر الف و ب در امرى با هم مشترك بودند . و هر دو نسبت خاصى به يك مبدأ\r\n\r\n\r\n","description":"","footnote":"\r\n( 1 ) . شرح مبسوط منظومه ، ج 4 ، ص 225\r\n","page_name":" 26 ","page_number":26},
  {"content":"\r\n\r\nمفروض داشتند ( مابه‌الاشتراك ) و در عين حال كه شأنيت و قابليت اختلاف در اين امر مشترك را دارند ، اما فىالواقع اختلافى با هم از اين جهت نداشتند ، در اين صورت نسبت ميان آن دو ، نسبت معيت بوده و آن دو « معان » خواهند بود . مانند دو حادثه كه در يك زمان رخ مىدهند ، كه هيچ يك تقدم و تأخر زمانى بر يك‌ديگر ندارند و قرب و بعدشان از مبدأ زمان يك‌سان مىباشد ، در عين حال كه هر دو زمان‌مند هستند و لذا صلاحيت آن را دارند كه تقدم و تأخر زمانى بر يك‌ديگر داشته باشند . در اين‌جا گفته مىشود كه اين دو حادثه معيت زمانى باهم دارند .\r\nازاين‌جا دانسته مىشود كه مثلًا سلب تقدم و تأخر زمانى از دو شىء به تنهايى موجب اتصاف آنها به معيت زمانى نمىگردد ، بلكه بايد علاوه بر آن ، آن دو شىء صلاحيت اتصاف به تقدم و تأخر زمانى را نيز داشته باشند ؛ لذا ميان مجردات ، معيت زمانى برقرار نمىباشد ، اگر چه تقدم و تأخر زمانى نيز با هم ندارند .\r\nنكتهء ديگر آن است كه تمام اقسامى كه براى تقدم و تأخر بيان مىشود ، در مورد معيت نيز مطرح مىگردد . بنابراين ، همان‌گونه كه تقدم وتأخرِ بالشرف داريم ، معيت بالشرف نيز خواهيم داشت و هكذا . گرچه مناقشاتى در مورد تصوير معيت در پاره‌اى از اين اقسام شده است ، اما اين مناقشات در جاى خود پاسخ داده شده است . « 1 » مؤلف قدس سره در نهاية الحكمه هشت قسم براى معيت ذكر كرده و تنها معيت بالتجوهر را بيان نكرده است .\r\n\r\nاقسام تقدم و تأخر\r\nو قد عدُّوا للسبقِ و اللحوقِ أقساماً ، عثرُوا عليها بالاستقراءِ .\r\n1 - منها : السبقُ الزمانيُّ ، و هو السبقُ الذي لا يجامعُ فيه السابقُ اللاحقَ ، كتقدُّمِ\r\n\r\n\r\n","description":"","footnote":"\r\n( 1 ) . ر . ك : علامهء حلى ، الجوهر النضيد ، ص 28 - 29 ، ط 1 ، ايران ؛ لاهيجى ، شوارق الالهام ، ج 1 ، ط 1 ، ص 91 - 92 ؛ وعلامه حسن‌زاده ، تعليقه بر شرح منظومه ، ج 2 ، ص 307\r\n","page_name":" 27 ","page_number":27},
  {"content":"\r\n\r\nأجزاءِ الزمانِ بعضِها على بعضٍ ، كالأمسِ على اليومِ ، و تقدُّمِ الحوادثِ الواقعةِ في الزمانِ السابقِ على الواقعةِ في الزمانِ اللاحقِ ؛ ويقابلهُ اللحوقُ الزمانيُّ .\r\nترجمه\r\nفلاسفه با بررسى موارد گوناگون ، به انواع مختلفى از سبق و لحوق دست يافته‌اند ، كه عبارتند از :\r\n1 - سبق زمانى : نوعى از تقدم است كه متقدم و متأخر ، در آن با هم جمع نمىشوند ؛ مانند تقدم بعضى از اجزاى زمان بر بعض ديگر آن ، مثل تقدّمِ ديروز بر امروز و نيز مانند تقدّم پديده‌هاى واقع در زمان قبل ، نسبت به آن‌چه در زمانِ بعد تحقق مىيابد . در مقابل آن هم لحوق زمانى مىباشد .\r\nشرح و تفسير\r\nشيخ الرئيس و ديگر حكماى پيشين براى تقدم و تأخر پنج قسم ذكر كرده‌اند :\r\nتقدم و تأخر زمانى ؛ تقدم بالذات كه از آن به تقدم بالسبب و بالعليه نيز تعبير شده است ؛ تقدم بالطبع كه به آن تقدم بالرتبه و بالترتيب نيز گفته شده است و تقدم بالشرف كه گاهى تقدم بالفضل خوانده مىشود . از آن‌جا كه عليّت نزد حكما بر دو قسم است :\r\nعليت در وجود و عليت در تقرر ماهوى ، بعدها قسم دوم به عنوان نوع مستقلى از تقدم و تأخر تحت عنوان تقدم وتأخر بالتجوهر مطرح شد . پس از آن محقق داماد قسم ديگرى را بر اقسام تقدم افزود و نام آن را تقدم دهرى نهاد . بدين صورت اقسام تقدم به هفت رسيد . صدرالمتألهين اگر چه متعرض تقدم دهرى نشد ، خود دو قسم ديگر براى تقدم بيان كرد : يكى تقدم بالحقيقه و ديگرى تقدم بالحق .\r\nمؤلف قدس سره به همهء اين اقسام نُه‌گانه در نهايةالحكمه اشاره كرده است ، اما در بدايةالحكمه تقدم به حق را بيان نكرده و همانند محقق سبزوارى در شرح منظومه به\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nذكر هشت قسم از اقسام تقدم و تأخر بسنده نموده است . اينك به شرح هر يك از اقسام تقدم و تأخر مىپردازيم و در ضمن بيان هر يك ، ملاك تقدم و تأخر در آن قسم را نيز بيان مىكنيم ، اگر چه مؤلف قدس سره در اين فصل متعرض ملاك تقدم و تأخر در هر يك از اقسام آن نشده و آن را به فصل بعد وانهاده است .\r\n\r\n1 - تقدم و تأخر زمانى\r\nروشن‌ترين مصداق تقدم و تأخر ، آن است كه ميان اجزاى زمان ونيز ميان پديده‌هاى واقع در زمان ( / حوادث زمانى ) وجود دارد . ديروز بر امروز و امروز برفردا تقدم دارد ، فروردين بر ارديبهشت و سال 70 بر سال 71 تقدم دارد ؛ هم‌چنين حوادثى كه ديروز رخ داده بر حوادثى كه امروز واقع مىشود تقدم دارد و به همين ترتيب . تقدم و تأخر ميان اجزاى زمان و امور زمانى ، اگر چه محسوس نيست ، در وضوح و روشنى همانند امور محسوس است ؛ هم‌چون اصل زمان ، كه پديده‌اى محسوس نيست ، اما حقيقتى واضح و آشكار است ، لذا شبه محسوس خوانده مىشود .\r\nتقدم و تأخر ميان اجزاى زمان و امور زمانى ، تقدم و تأخر انفكاكى نيز خوانده مىشود ، زيرا در اين نوع تقدم وتأخر ، متقدم و متأخر هرگز با هم وجود و تحقق نمىيابند ، بلكه وجود متأخر پس از معدوم شدن متقدم امكان‌پذير است .\r\nدر اين نوع تقدم و تأخر ، ترتيب ميان اجزا و نيز جهت ترتيب آنها امرى حقيقى است و به هيچ وجه بستگى به اعتبار و قرارداد ما ندارد ؛ يعنى اوّلًا : ديروز و امروز حقيقتاً متعاقب و پى در پىاند ، چه ما بدان توجه بكنيم يا نكنيم و چه آن را اعتبار بكنيم يا نكنيم ؛ ثانياً : ديروز حقيقتاً پيش از امروز و قبل از آن است . ابتدا ديروز تحقق مىيابد و سپس امروز . بر خلاف تقدم و تأخر مكانى كه اوّلًا : چينش اجزا ممكن است تغيير كند ، ثانياً : تعيين جهت اين چينش كاملًا قراردادى و وابسته به نظر ما مىباشد .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nنكتهء ديگر اين‌كه تقدم و تأخر اجزاى زمان بر يك‌ديگر ، امرى ذاتى براى آنها است ؛ يعنى ديروز - از آن جهت كه زمان خاصى است - بر امروز - از آن جهت كه زمان خاصى است - تقدم دارد . براى اتصاف اين دو جزء از زمان ، به تقدم و تأخر ، هيچ چيز ديگرى جز زمان ، مدخليت ندارد ، لذا گفته مىشود تقدم و تأخر ميان اجزاى زمان ، يك تقدم و تأخر ذاتى است . حتى تقدم و تأخر ميان حوادث زمانى در واقع به تبع تقدم و تأخر زمانى است كه اين حوادث بر آن منطبق مىشوند ؛ يعنى چون ديروز بر امروز تقدم دارد ، حوادث واقع در ديروز بر حوادث واقع در امروز تقدم دارند و چون قرن هفتم قبل از قرن هشتم است ، سعدى بر حافظ تقدم دارد . پس تقدم و تأخر اوّلًا و بالذات از آن اجزاى زمان است و ثانياً و بالتبع حوادث واقع در زمان ، بدان متصف مىشوند .\r\n\r\nملاك تقدم و تأخر زمانى :\r\nنكته مهمى كه در بارهء تقدم و تأخر زمانى مطرح است ، جست و جو دربارهء ملاك اين نوع تقدم و تأخر است . ملاك تقدم و تأخر - چنان‌كه پيش از اين اشاره شد - همان چيزى است كه مشترك ميان متقدم و متأخر است و در عين حال بهرهء متقدم از آن بيش از نصيب متأخر است . بنابراين ، سؤال ما اين است كه چه چيزى ميان اجزاى زمان مشترك است و در عين حال جزء سابق بهرهء بيشترى از آن نسبت به جزء لاحق دارد ؟\r\nمؤلف قدس سره در اين‌جا ، به تبع محقق سبزوارى در شرح منظومه مىگويد : « ملاك السبق في السبق الزماني هو النسبة إلى الزمان ، سواء في ذلك نفس الزمان و الأمر الزماني » . اما اين سخن تام نيست و نمىتوان گفت : « ما فيه التقدم » در اجزاى زمان ، انتساب به نفس زمان است ، زيرا اجزاى زمان اگر چه همگى انتساب به زمان دارند و اين امر ميان آنها مشترك است ، اما در اين انتساب يك‌سان بوده و هيچ اولويت و زيادت و نقصانى از اين جهت ميان اجزاى زمان برقرار نمىباشد ؛ يعنى اين انتساب به نحو متواطى ميان اجزاى زمان وجود دارد ، نه به نحو مشكك ؛ در حالى كه ملاك تقدم بايد به نحو\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nمشكك ميان متقدم و متأخر موجود باشد .\r\nبه همين دليل است كه مؤلف قدس سره در نهايةالحكمه از اين نظر عدول كرده و ملاك ديگرى براى تقدم و تأخر زمانى بيان كرده است . بنا بر آن‌چه در نهايةالحكمه آمده ، ملاك تقدم و تأخر زمانى عبارت است از « اشتراك دو جزء فرضى از زمان در وجود گذرا و سيالى كه قوه و فعل در آن با هم آميخته است ؛ به‌گونه‌اى كه فعليت يكى از آن دو جزء متوقف بر قوه‌اش است كه همراه با جزء ديگر مىباشد . »\r\nتوضيح مطلب آن است كه : در زمان ، خصوصيتى به تبع حركت وجود دارد و آن اين‌كه يك مرتبه از زمان حامل قوه و استعداد مرتبهء ديگر آن است و آن مرتبه ، فعليت اين مرتبه است و اين همان چيزى است كه از آن تعبير به « شدن » مىشود .\r\nزمان ، يك حقيقت در حال شدن است ؛ لذا هر جزء آن واجد قوهء جزء بعدى و اجزاى پس از آن است ؛ مثلًا شنبه واجد قوهء يك‌شنبه و دوشنبه و سه‌شنبه و . . . است ؛ اما يك شنبه واجد قوهء خودش نيست ، بلكه خودش را بالفعل دارد . پس شنبه داراى قوه‌اى است كه يك‌شنبه فاقد آن مىباشد ، هم‌چنين يك‌شنبه نسبت به دوشنبه حامل قوهء بيشترى است و به همين ترتيب . بنابراين ، هر چه به طرف آغاز زمان برويم ، اجزاى زمان داراى قواى بيشترى خواهند بود . بنابراين ، مىتوان گفت : آن‌چه ميان همهء اجزاى زمان مشترك بوده و در عين حال بهرهء اين اجزا از آن مختلف و گوناگون مىباشد ، همان « بالقوه بودن نسبت به اجزاى بعدى است » . پس هر جزيى ظرفيت قوه‌اش بيشتر باشد ، متقدم است و هر جزيى ظرفيت قوه‌اش كمتر باشد ، متأخر خواهد بود .\r\n\r\n2 - تقدم و تأخر طبعى\r\n2 - و منها : السبقُ بالطبعِ و هو تقدُمُ العلّةِ الناقصةِ على المعلولِ ، كتقدمِ الاثنينِ على الثلاثةِ .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nترجمه\r\n2 - سبق بالطبع [ سبق طبعى 
  ] : و آن تقدم علت ناقصه است بر معلول ؛ مانند تقدم عدد دو بر عدد سه .\r\nشرح و تفسير\r\nتقدم و تأخر طبعى ميان علت ناقصه و معلول آن برقرار مىباشد . علت ناقصه چيزى است كه وجودش براى وجود معلول لازم و ضرورى است ، اما كافى نيست ؛ يعنى اگر علت ناقصهء شىء وجود نداشته باشد ، امكان ندارد آن شىء وجود يابد ، ولى اگر علت ناقصه وجود داشته باشد ، ممكن است معلول وجود داشته باشد و ممكن است وجود نداشته باشد ، بر خلاف علت تامه كه وجود معلول در ظرف وجود آن ، ضرورى و قطعى است . پس وجود معلول بدون وجود علت ناقصه ناممكن است ، اما علت ناقصه مىتواند وجود داشته باشد ، در عين حال معلول آن موجود نباشد . از اين‌رو مىگويند : علت ناقصه بر معلول خود تقدم بالطبع دارد ؛ يعنى ابتدا علّت موجود مىشود و آن‌گاه معلول آن تحقق مىيابد . البته اين اوليت ، زمانى و يا مكانى و مانند آن نيست ، بلكه اوليت بالطبع است .\r\nملاك در اين قسم از تقدم و تأخر ، همان « وجود » است ؛ يعنى آن امر مشتركى كه متقدم بهرهء بيشترى از آن دارد و متأخر نصيب كمترى از آن برده است ، همان « وجود » است . در اين‌جا متقدم و متأخر در اصل موجود بودن با هم مشترك‌اند ، اما ويژگى متقدم ( / علت ناقصه ) آن است كه وجود متأخر ( / معلول ) متوقف و وابسته به وجود آن مىباشد ؛ به ديگر سخن : معلول تنها در صورتى مىتواند وجود داشته باشد كه علت ناقصهء آن موجود باشد ، اما علت ناقصه مىتواند در صورتى كه معلول وجود ندارد ، نيز موجود باشد . بنابراين نسبت علت ناقصه به وجود بيش از نسبت معلول به\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآن است ؛ از اين رو ، علت ناقصه بر معلول تقدم دارد .\r\nاز آن‌جا كه وجود كل متوقف بر وجود اجزاى آن است ، اجزاى يك كل ، علت ناقصهء آن كل به شمار مىروند و بر آن كل ، تقدم بالطبع دارند ؛ يعنى ابتدا اجزا تحقق مىيابند ، سپس كل موجود مىشود و از اين رو ، مىتوان گفت : عدد دو بر عدد سه تقدم بالطبع دارد ، چون جزء تشكيل دهندهء آن مىباشد .\r\nاستاد مطهرى در اين باره مىگويد :\r\nدر اين‌گونه تقدم و تأخرها مىگويند : ملاكْ وجود است ؛ يعنى وقتى كه ما نسبت به وجود بسنجيم مىبينيم نسبت جزء [ علت ناقصه 
  ] به موجوديت بر نسبت كل [ معلول 
  ] به موجوديت تقدم دارد . انتساب جزء به موجود بودن ، مقدم است بر انتساب كل به موجود بودن ، چون او به اين نيازمند است ، ولى اين به او نيازمند نيست . كل نمىتواند وجود داشته باشد الا اين‌كه جزء وجود دارد ، ولى جزء اين‌چنين نيست . « 1 »\r\n\r\n3 - تقدم و تأخر علّى\r\n3 - و منها : السبقُ بالعلّيةِ ، و هو تقدُّمُ العلّة التامّةِ على المعلولِ .\r\nترجمه\r\n3 - سبق بالعليه [ سبق علّى 
  ] : يعنى تقدم علت تامه بر معلول .\r\nشرح و تفسير\r\nعلت تامه نوعى تقدم بر معلول خود دارد كه « تقدم علّى » خوانده مىشود ؛ از آن\r\n\r\n\r\n","description":"","footnote":"\r\n( 1 ) . شرح مبسوط منظومه ، ج 4 ، ص 236 - 237\r\n","page_name":" 33 ","page_number":33},
  {"content":"\r\n\r\nطرف ، معلول ، نسبت به علت تامهء خود ، « تأخر علّى » دارد . ملاك و معيار در اين نوع تقدم و تأخر همان « وجوب وجود » است ؛ يعنى علت تامه و معلول ، هر دو در اصل وجوب وجود با هم مشترك‌اند ، اما نسبت علت تامه به آن بيش از معلول است و از اين جهت ، علت تامه بر معلول تقدم دارد .\r\nتوضيح اين‌كه : براساس قاعدهء فلسفى : الشىء ما لم‌يجب لم‌يُوجَد ؛ شىء تا وجوب و ضرورت نيابد ، موجود و محقق نمىگردد ، معلول تا وجوب و ضرورت نيابد و همهء ابواب عدم آن بسته نشود ، موجود نمىگردد . از طرفى ، معلولْ اين وجوب و ضرورت را از علت تامهء خود دريافت مىكند و علت تامه تا خودش وجوب و ضرورت نداشته باشد ، نمىتواند به معلول خود وجوب بدهد ، زيرا « فاقد شىء هرگز معطى آن نتواند بود . » پس علت تامه و معلول هر دو در اصل وجوب وجود مشترك‌اند ، با اين تفاوت كه معلول ، وجوب وجود خود را از علت كسب كرده ، اما علتْ وجوب وجود خود را از معلول كسب نكرده است ، بلكه با توجه به اصل « فاقد شىء هرگز معطى آن نتواند بود » علت تامه بايد در رتبهء مقدم بر معلول ، وجوب وجود داشته باشد ، تا بتواند وجود معلول را واجب گرداند . بنابراين ، انتساب علت تامه به وجوب وجود مقدم بر انتساب معلول به آن مىباشد ، با آن‌كه علت و معلول هر دو در اصل انتساب به وجود با هم مشترك‌اند .\r\n\r\n4 - تقدم و تأخر ماهوى\r\n4 - و منها : السبقُ بالماهيّةِ ، و يُسمّى أيضاً التقدّمُ بالتَجَوهُرِ ، و هو تقدُّمُ عللِ القوامِ على معلولها ، كتقدُمِ أجزاءِ الماهيّةِ النوعيةِ على النوع ؛ وعُدَّ منه تقدُّم الماهيّةِ على لوازِمها ، كتقدّمِ الأربعةِ على الزوجيّةِ ؛ و يقابلُهُ اللحوقُ و التأخُّرُ بالماهيّةِ و التجوهرِ .\r\nو تسمّى هذه الأقسامُ الثلاثةُ ، أعني ؛ ما بالطبعِ ، و ما بالعلّيّةِ ، و ما بالتجوهرِ ، سبقاً و لحوقاً بالذاتِ .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nترجمه\r\n4 - سبق بالماهيه [ سبق ماهوى 
  ] : كه به آن تقدم بالتجوهر نيز گفته مىشود و آن تقدم علل داخلى نسبت به معلولشان مىباشد ؛ مانند تقدم اجزاى ماهيت نوعى بر نوع . تقدم ماهيت بر لوازمش نيز از اين قسم محسوب مىگردد ، مانند تقدم عدد چهار بر زوجيت .\r\nدر مقابل اين سبق ، لحوق و تأخر بالماهية و التجوهر قرار دارد . اقسام سه گانهء فوق ، يعنى سبق و لحوق طبعى و علّى و ماهوى را سبق و لحوق بالذات مىگويند .\r\nشرح و تفسير\r\nچهارمين قسم ، تقدم و تأخر ماهوى يا بالتجوهر است . اين نوع تقدم و تأخر ميان اجزاى ماهيت ، يعنى جنس و فصل و خود ماهيت تشكيل يافته از آن جنس و فصل برقرار مىباشد ؛ بدين صورت كه اجزاى ماهيت تقدم بالتجوهر بر ماهيت دارند و خود ماهيت تأخر بالتجوهر از اجزايش دارد . ملاك تقدم و تأخر بالتجوهر « تقرر ماهيت » است .\r\nتوضيح مطلب آن كه اگر ما يك ماهيت نوعى مانند انسان را در نظر بگيريم ، از آن‌جا كه اين ماهيت نوعى ( / انسان ) مركب از دو جزء ( / حيوان وناطق ) است و از طرفى تحقق كل متوقف و منوط بر تحقق اجزايش مىباشد ، از اين رو ، در همان مرتبهء ذات انسان ، تقرر و ثبوت ماهوى انسان متوقف بر ثبوت و تقرر ماهوى حيوان و ناطق مىباشد ، اما تقرر حيوان و ناطق متوقف بر تقرر انسان نيست . پس ماهيت نوعى و جنس و فصل آن ماهيت ، در اصل ثبوت وتقرر ماهوى مشترك‌اند ، اما نسبت اجزاى ماهيت به اين ثبوت و تقرر ، بيش از نسبت خود ماهيت نوعى است ؛ از اين رو اجزا ، متقدم و كل ، متأخر است .\r\nبه ديگر سخن : اگر ما همان مرتبهء ذات ماهيت را مدّ نظر قرار دهيم ، با قطع نظر از\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمرتبهء وجود ، همان‌طور كه در مرتبهء وجود ، وجود كل متوقف بر وجود جزء است ، در مرتبهء ذات نيز ذات كل متوقف بر ذات جزء مىباشد . چون ذات كل از ذات اجزا فراهم آمده است . بنابراين ، اجزاى ماهيت در جوهريت و در ماهيت و ذات بودن با يك‌ديگر مشترك‌اند - چرا كه جزء ماهيت نيز ماهيت است - ولى جزء در همان ماهيت بودن و ذات بر كل تقدم دارد .\r\nمحقق سبزوارى در تعليقهء بر شرح منظومه « 1 » در توضيح تقدم بالتجوهر مىگويد :\r\n« اگر تقرر ماهيات جدا از هر نحوه وجودى ، امكان داشته باشد ، آن‌گونه كه معتزله مىپندارند ، در اين صورت ماهيت جنس و فصل تقدم بالتجوهر بر ماهيت نوع خواهند داشت ؛ هم‌چنين ماهيت بر لازم ماهيت تقدم بالتجوهر خواهد داشت . در اين‌جا ديگر نمىتوان ملاك تقدم و تأخر را همان وجود دانست [ و بدين وسيله تقدم جنس و فصل بر ماهيت را تقدم بالطبع به شمار آورد 
  ] ، زيرا بنا بر فرض ، وجودى در كار نيست . »\r\nمؤلف قدس سره در نهايةالحكمه مىگويد : اين نوع تقدم و تأخر ، مبتنى بر اصالت ماهيت است . « 2 » زيرا بنابر اصالت وجود ، ماهيت اساساً يك امر اعتبارى بوده و بهره‌اى از تقرر حقيقى و واقعى ندارد . استاد مطهرى نيز مىگويد : اين نوع از تقدم و تأخر بيشتر با اصالت ماهيت سازگار است و با اصالت وجود فقط در عالم اعتبار جور در مىآيد . « 3 »\r\nحاصل سخن استاد مطهرى ، در بيان اين قسم ازتقدم و تأخر چنين است :\r\nبنابر اصالت ماهيت ، آن‌چه متعلق جعل و ايجاد واقع مىشود ، همان ذات و ماهيت شىء است . حال اگر ماهيت شىء مركب از دو جزء ( جنس و فصل ) باشد ، تحقق آن ماهيت ، كه يك كل مركب از دو جزء است ، متوقف و منوط بر هر يك از اجزاى آن\r\n\r\n\r\n","description":"","footnote":"\r\n( 1 ) . الفريدة الثالثة ، غررٌ فى اقسام السبق ، ج 2 ، ص 308 ، نشر ناب\r\n( 2 ) . نهاية الحكمه ، ص 325 . تمايل به اين مطلب از كلام محقق سبزوارى نيز مستفاد مىشود\r\n( 3 ) . شرح مبسوط منظومه ، ج 4 ، ص 204\r\n","page_name":" 36 ","page_number":36},
  {"content":"\r\n\r\nمىباشد . از اين جهت اجزاى ماهيت برخود ماهيت تقدم دارند و ماهيت متأخر از آنها مىباشد . « 1 »\r\n\r\n5 - تقدم و تأخر به حقيقت و مجاز\r\n5 - و منها : السبقُ بالحقيقةِ ، و هو أن يتلبسَ السابق بمعنىً من المعاني بالذاتِ ، و يتلبسَ به اللاحقُ بالعَرَضِ ؛ كتلبُسِ الماءِ بالجريانِ حقيقةً و بالذاتِ ، و تلبّسِ الميزاب به بالعرضِ ؛ و يقابلُه اللحوقُ بذاك المعنى ، و هذا القسمُ ممّا زادَهُ صدرُالمتألهين .\r\nترجمه\r\n5 - سبق بالحقيقه : كه عبارت است از آن‌كه اتصاف شىء سابق به يكى از معانى ، حقيقى و اتصاف شىء لاحق به همان معنا ، مجازى و بالعرض باشد ؛ مانند آب كه اتصافش به جريان ، حقيقى و بالذات است و ناودان كه اتصافش به جريان ، مجازى و بالعرض مىباشد . در مقابل اين نوع سبق ، لحوق بالحقيقه قرار دارد . اين قسم از سبق و لحوق را مرحوم صدرالمتألهين افزوده است .\r\nشرح و تفسير\r\nتقدم و تأخر به حقيقت و مجاز در جايى است كه دو چيز در اتصاف به يك وصف مشترك باشند و آن وصف به هر دوى آنها اسناد داده شود ، با اين تفاوت كه اتصاف يكى از آن دو ، بالذات و حقيقى است ، اما اتصاف ديگرى بالعرض و مجازى مىباشد ؛ مثلًا هنگامى كه آب در جوى يا ناودان جريان مىيابد ، اگر بگوييم : آب جوى يا آب ناودان جارى مىباشد ، در اين‌جا اتصاف ، حقيقى و بالذات است و اسناد جريان به\r\n\r\n\r\n","description":"","footnote":"\r\n( 1 ) . ر . ك : همان\r\n","page_name":" 37 ","page_number":37},
  {"content":"\r\n\r\nآب ، اسناد شىء به ماهوله است ، ما اگر بگوييم : جوى يا ناودان جارى مىباشد ، در اين‌جا اتصاف ، مجازى و بالعرض است و اسناد جريان به جوى و نادوان ، اسناد شىء به غير ماهوله است . در اين‌جا گفته مىشود : آب در اتصاف به جريان تقدم بالحقيقه برجوى و ناودان دارد .\r\nچنان‌كه از توضيح فوق دانسته مىشود ، ملاك تقدم و تأخر در اين‌جا « اصل ثبوت و تحقق ، اعم از ثبوت حقيقى و مجازى » است . ثبوت حقيقى از آنِ متقدم و ثبوت مجازى از آنِ متأخر است .\r\nبرخى از موارد تقدم و تأخر به حقيقت ، روشن و نزد همگان معلوم است ، اما برخى از موارد آن خفى است و تنها با تأملات عقلى به دست مىآيد ؛ مثلًا گچ سفيد است ، سفيدى نيز سفيد است ، اما اتصاف گچ به سفيد ، يك اتصاف مجازى مىباشد - اگرچه در نظر عرف گچ حقيقتاً سفيد است - و در نظر عقل آن‌چه حقيقتاً سفيد است ، همان سفيدى است . بنابراين ، سفيدى در اتصاف به سفيد ، تقدم به حقيقت بر گچ دارد .\r\nهم‌چنين وجود بر ماهيت - در اتصاف به موجود - تقدم به حقيقت دارد ، زيرا بنابراصالت وجود و اعتباريت ماهيت ، آن‌چه حقيقتاً و اوّلًا و بالذات موجود است ، همان وجود است و اتصاف انسان و درخت و سنگ و چوب به موجود ، مجازى و بالعرض است . چرا كه در حقيقت وجود انسان و درخت و سنگ و چوب ، موجود است ، نه خود انسان و « 1 » . . . .\r\n\r\n\r\n","description":"","footnote":"\r\n( 1 ) . اين قسم از تقدم و تأخر را صدرالمتألهين افزوده و در بيان آن مىگويد : « أما التقدمان اللذان أشرنا إليهما فأحدهما هو التقدم بالحقيقة ، كتقدم الوجود على الماهية الموجودة به : فإن الوجود هو الأصل عندنا في الموجودية والتحقق ، والماهية موجودة به بالعرض و بالقصد الثاني ، وكذاالحال بين كل شيئين اتصفا بشيء كالحركة أو الوضع أو الكم ، وكان أحدهما متصفاً به بالذات و الآخر بالعرض فلأحدهما تقدم على الآخر . . . فإن قلت : . . . فما الذي هو ملاك التقدم في ما ذكرته ؟ قلت : مطلق الثبوت و الكون ، سواء كان بالحقيقة أو بالمجاز . » ( اسفار ، ج 3 ، ص 257 )\r\n","page_name":" 38 ","page_number":38},
  {"content":"\r\n\r\n\r\n6 - تقدم و تأخر دهرى\r\n6 - ومنها : السبقُ و التقدمُ بالدهرِ ، و هو تقدُمُ العلّةِ الموجبةِ على معلولِها ، لكن لا من حيثُ إيجابها لوجودِ المعلولِ وإفاضتِها له ، كما في التقدُّمِ بالعليّةِ ، بل من حيثُ انفكاكِ وجودِها و انفصالِه عن وجودِ المعلولِ ، وتقرُّرِ عدمِ المعلولِ فى مرتبةِ وجودها ، كتقدّمِ نشأةِ التجرّدِ العقليِ على نشأةِ المادّةِ . و يقابلُه اللحوقُ والتأخّرُ الدهريُّ .\r\nوهذا القسمُ قد زادَه السيّدُ الدامادُ رحمه الله ، بناءاً على ما صوَّرَه من الحدوثِ والقدمِ الدهريينِ ، وسيجيءُ بيانُه .\r\nترجمه\r\n6 . سبق و تقدم بالدهر [ سبق دهرى 
  ] : و آن تقدم علتِ ايجاب كننده بر معلولش مىباشد ، اما نه از آن جهت كه وجود آن را ايجاد كرده و افاضه مىكند ، آن‌طور كه در تقدم بالعليه بيان شد ، بلكه از جهت انفكاك وجود علت و جدايى آن از وجود معلول و قرار گرفتن عدم معلول در مرتبهء وجود علت ؛ مانند تقدم عالم تجرد عقلى بر عالم ماده و در مقابل آن هم تأخر دهرى قرار دارد .\r\nاين قسم را سيد داماد رحمه الله بنابر حدوث و قدم دهرى كه آن را تصوير نموده ، افزوده است و ما در آينده از آن بحث خواهيم كرد « 1 » .\r\nشرح و تفسير\r\nاين قسم از تقدم و تأخر را براى نخستين بار محقق داماد « 2 » بيان كرده است . تقدم و\r\n\r\n\r\n","description":"","footnote":"\r\n( 1 ) . در فصل سوم از همين بخش\r\n( 2 ) . مير برهان‌الدين محمد باقر داماد متخلص به « اشراق » و ملقب به « معلم ثالث » از فيلسوفان بنام دورهء صفويه‌است . او فرزند اميرشمس‌الدين محمد استرآبادى مشهور به « داماد » است و علت اين اشتهار آن است كه او با دختر محقق كركى تزويج كرده بود . ميرداماد سال‌ها در مشهد مقدس رضوى به تحصيل علوم عقلى و نقلى اشتغال داشت و به تحقيق در آثار فلسفى گذشتگان ، به ويژه شفا ، اشارات ابن‌سينا پرداخت و سپس مدتى در قزوين و چندگاهى در كاشان و سرانجام در اصفهان رحل اقامت افكند و عمر با بركت خود را به تدريس و تأليف گذرانيد و در سال 1041 هجرى در نجف اشرف رخت از اين جهان بربست و در همان‌جا به خاك سپرده شد . ميرداماد اگر از حكماى طراز اول اسلامى به شمار نرود ، لااقل در طراز دوم هست . وى علاوه بر اين‌كه فيلسوف بود ، فقيه و رياضيدان و اديب و رجالى هم بود و روى هم رفته مردى جامع بود . ( به نقل از مقدمهء مهدى محقق بر كتاب قبسات و خدمات متقابل اسلام و ايران )\r\n","page_name":" 39 ","page_number":39},
  {"content":"\r\n\r\nتأخر دهرى از يك جهت شبيه تقدم و تأخر زمانى است و آن اين‌كه در هر دو متقدم و متأخر از هم منفك و جدا مىباشند و با يك‌ديگر جمع نمىشوند ؛ از اين جهت با تقدم و تأخر علّى و طبعى تفاوت دارد ، چرا كه متقدم و متأخر در تقدم علّى و طبعى با يك‌ديگر جمع مىشوند . اما تفاوت تقدم و تأخر دهرى با تقدم وتأخر زمانى در آن است كه انفكاك در اولى ، طولى است ولى در دومى ، عرضى مىباشد .\r\n« مافيه التقدم » در اين نوع ازتقدم و تأخر عبارت است از : « تحقق داشتن در متن عالم وجود » . بنابراين ، آن‌چه ميان متقدم و متأخر مشترك است ، همان « تحقق داشتن در متن عالم وجود » است و در عين حال بهره و نصيب متقدم از اين تحقق و « كون و متن واقع » بيش ازمتأخر است . فىالمثل عالم تجرد عقلى بر عالم ماده تقدم دهرى دارد ، زيرا اين دو عالم ، هر دو ، بخشى از جهان هستى را اشغال كرده‌اند ، و در متن عالم وجود تحقق دارند ؛ از اين جهت با هم مشترك‌اند ، اما فرقشان در اين است كه عالم تجرد عقلى ، چون علت مفيض عالم ماده بوده و بر آن احاطهء وجودى دارد ، هر چه از متن عالم وجود را عالم ماده اشغال كرده ، عالم تجرد عقلى نيز در آن‌جا تحقق دارد ، اما عالم تجرد عقلى مرتبه‌اى از متن عالم وجود را اشغال كرده است كه عالم ماده به لحاظ حدّ وجودى خاص خود ، آن را اشغال نكرده است و از اين جهت عالم تجرد عقلى متقدم و عالم ماده متأخر است .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nبنابراين مىتوان گفت : تقدم وتأخر دهرى عبارت است از تقدم علت تامه بر معلولش و تأخر معلول از علت تامه‌اش ، اما نه از آن جهت كه علت تامه به معلولش وجوب و ضرورت مىدهد ، آن‌گونه كه در تقدم و تأخر علّى ملاحظه شد ، بلكه از آن جهت كه وجود علت منفك و جدا از وجود معلول است و عدم معلول در مرتبهء وجود علت تقرر دارد .\r\n\r\n7 - تقدم و تأخر رتبى\r\n7 - ومنها : السبقُ والتقدمُ بالرتبةِ ، أعمُ من أن يكونَ الترتيبُ بحسبِ الطبعِ ، أو بحسبِ الوضعِ والاعتبارِ ؛ فالأوّلُ : كالأجناسِ والأنواع المترتبةِ ، فإنك إن ابتدأتَ آخذاً من جنسِ الأجناسِ ، كان سابقاً متقدماً على ما دونَه ، ثم الذي يليه ، وهكذا حتى ينتهىَ إلى النوع الأخير ؛ و إن ابتدأتَ آخذاً من النوعِ الأخيرِ ، كان الأمرُ في التقّدُّمِ و التأخّرِ بالعكسِ .\r\nوالثاني : كالإمامِ و المأمومِ ، فانّك إن اعتبرتَ المبدأ هو المحرابَ ، كان الإمامُ هو السابقُ على من يليه من المأمومينَ ، ثم من يليه على من يليه ؛ و إن اعتبرتَ المبدأَ هو البابَ ، كان أمرُ السبقِ و اللحوقِ بالعكسِ .\r\nويقابلُ السبقَ و التقدّمَ بالرتبةِ ، اللحوقُ و التأخّرُ بالرتبةِ .\r\nترجمه\r\n7 - سبق و تقدم بالرتبه [ تقدم رتبى 
  ] : اعم از آن‌كه ترتيب به مقتضاى طبع بوده باشد ، يا بر حسب وضع و قرار داد . قسم اول مانند : اجناس و انواع مترتب ، كه اگر از سرسلسلهء اجناس شروع شود ، جنس‌الاجناس ، مقدم و پيش از ديگر جنس‌ها خواهد بود و اگر از نوع اخير شروع شود ، تقدم و تأخر اجزاى آن وارونه مىشود .\r\nو قسم دوم مانند : امام و مأموم ، كه اگر مبدأ را محراب در نظر بگيريد امام ، سابق و مقدم بر همه خواهد بود و در مرتبهء بعد مأموم پشت سر او و در مرتبهء بعد از آن\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمأمومين رديف بعدى قرار مىگيرند و اگر مبدأ را درب مسجد قرار دهيم ، امر پيشى و پسى به عكس خواهد بود .\r\nدر مقابل سبق و تقدم بالرتبه لحوق و تأخر بالرتبه قرار دارد .\r\nشرح و تفسير\r\nدر تقدم و تأخر رتبى ، ملاك تقدم و تأخر عبارت است از : « نسبت قرب و نزديكى به يك مبدأ معين و محدود » . اين نوع تقدم و تأخر در جايى تصوير مىشود كه چينش و ترتيب خاصى ميان چند شىء برقرار شود و آن‌گاه آن اشيا با مبدأ خاصى سنجيده و نسبت دورى و نزديكى آنها به آن مبدأ لحاظ شود ؛ پس آن‌چه به مبدأ نزديك‌تر باشد ، متقدم و سابق خواهد بود و آن‌چه از مبدأ دور تر باشد ، متأخر و لاحق خواهد بود .\r\nمبدئى كه براى چند امر مترتب در نظر گرفته شود ، جهت ترتيب ميان آن امور را مشخص مىسازد ؛ اين مبدأ در اين نوع از تقدم و تأخر امرى اعتبارى است ؛ يعنى به نحوهء لحاظ و قرارداد ما وابسته است . اما اصل ترتيب و چينش گاهى طبعى است و گاهى وضعى و قراردادى . هم‌چنين اين ترتيب گاهى عقلى و زمانى حسى است .\r\n\r\nترتيب طبعى :\r\nبه عنوان مثال ترتيب ميان اجناس و انواع مترتب بر يك‌ديگر ، يك ترتيب طبعى و عقلى است . در سلسلهء اجناس و انواع مانند سلسلهء : جوهر ، جسم ، جسم نامى ، حيوان و انسان ، ترتيب ميان اجزاى يك ترتيب طبعى و خارج از دايرهء وضع و قرارداد است . يعنى جسم نامى طبعاً ميان جسم و حيوان قرار مىگيرد و نمىتوان جاى آن را تغيير داد ؛ مانند عدد سه كه طبعاًميان عدد دو و چهار قرار مىگيرد و اگر جاى آن تغيير كند ، ديگر عدد سه نخواهد بود . اما چنان‌كه گفتيم تعيين مبدأ ، بسته به قرار داد و اعتبار ما است . اگر در سلسلهء ياد شده ، مبدأ را جنس عالى ، يعنى جوهر ، قرار دهيم ، در اين صورت جسمْ متقدم بر جسم نامى و جسم نامى متقدم بر حيوان و حيوان نيز متقدم بر انسان خواهد بود ، اما اگر مبدأ را نوع الانواع ، يعنى انسان ، در نظر\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبگيريم ، حيوان متقدم بر جسم نامى و جسم نامى متقدم بر جسم و جسم نيز متقدم بر جوهر خواهد بود . « 1 »\r\n\r\nترتيب وضعى :\r\nترتيبى كه ميان امام و مأمومين و نيز ميان صفوف متعدد مأمومين در نماز جماعت برقرار مىشود ، نمونه‌اى از ترتيب وضعى و قراردادى است ، زيرا امام مىتواند جاى خود را به يكى از مأمومين بدهد ، و هر يك از مأمومين نيز مىتوانند جاى خود را تغيير دهند و هيچ لزومى ندارد كه مثلًا حسين جلو بايستد و حسن پشت سر او واقع شود ؛ مضافاً بر اين كه اصل جلو قرار گرفتن امام امرى قراردادى است كه شارع مقدس آن را جعل كرده است . در مثال ياد شده اگر محراب مسجد مبدأ فرض شود امام ، متقدم و مأموم ، متأخر خواهد بود ، زيرا امام و مأموم هر دو نسبت قرب و نزديكى به آن مبدأ دارند و در اصل اين نسبت مشترك‌اند ، امّا امام بهرهء بيشترى از نسبت قرب به محراب دارد و اگر مبدأ درب مسجد فرض شود ، قضيه به عكس مىشود و آخرين صف مأمومين متقدم بر همه ، و امام متأخر از همه خواهد بود .\r\n\r\n8 - تقدم و تأخر به شرف\r\n8 - ومنها : السبقُ بالشرفِ ، وهو السبقُ في الصفاتِ الكماليّةِ ، كتقدّمِ العالمِ على الجاهلِ ، والشجاعِ على الجبانِ .\r\nترجمه\r\n8 - سبق بالشرف : و آن عبارت است از پيشى در صفات كمالى ؛ مانند : تقدم دانا بر\r\n\r\n\r\n","description":"","footnote":"\r\n( 1 ) . سرّ اين‌كه گفتيم در اين مورد ترتيب ، عقلى است ، آن است كه در خارج شىء واحد است كه جوهر ، جسم ، جسم نامى ، حيوان و انسان ، همگى بر آن صدق مىكنند . اما عقل كه اين مفاهيم گوناگون را از آن مصداق واحد انتزاع مىكند ، ترتيب خاصى را ميان آنها ادارك مىكند ، كه بر اساس اين ترتيب اگر جوهر را مبدأ قرار دهيم ، جسم به آن نزديك‌تر بوده و متقدم بر جسم نامى و حيوان مىباشد و اگر انسان را مبدأ قرار دهيم ، حيوان به آن نزديك‌تر بوده و متقدم بر جسم نامى و جسم خواهد بود\r\n","page_name":" 43 ","page_number":43},
  {"content":"\r\n\r\nنادان و تقدم دلير بر ترسو .\r\nشرح و تفسير\r\nتقدم و تأخر به شرف در امور معنويى كه زيادت و نقصان مىپذيرد ، مطرح مىشود . ملاك و تأخر در اين‌جا همان « فضيلت و برترى در ارزش‌هاى متعالى » است ؛ مثلًا انسان دلير و انسان ترسو هر دو بهره‌اى از شجاعت دارند - زيرا انسان ترسو لااقل قوه و استعداد شجاعت را در خود دارد - اما اين شجاعت در انسان دلير به فعليت رسيده و در انسان ترسو به فعليت نرسيده است . يا دو فقيه كه يكى اعلم از ديگرى است ، هر دو در ملكهء فقاهت مشترك‌اند ، اما بهرهء اعلم از آن ملكه بيش از ديگرى است و لذا بر وى تقدم دارد . به تعبير استاد مطهرى هر جا كه يك افعل تفضيل را بتوان به كار برد و بتوان گفت كه اين يكى مبدأ اشتقاق را بيشتر از ديگرى دارد ، اين نوع از تقدم و تأخر هم برقرار خواهد بود ؛ مانند : اعلم ، اشجع ، اتقى و اورع « 1 » .\r\nكلام مؤلف قدس سره در نهايةالحكمه با آن‌چه در اين‌جا گفته‌اند ، تفاوت دارد . در نهايةالحكمه اوّلًا : اين نوع تقدم وتأخر را در مورد رذايل هم مطرح مىكنند ؛ بر خلاف اين‌جا كه مورد آن را تنها صفات كمالى و ارزش‌هاى متعالى مىدانند ؛ ثانياً : ملاك تقدم و تأخر را مؤلف در اين‌جا همان فضيلت و برترى در ارزش‌هاى متعالى مىداند ، اما در نهايةالحكمه ملاك را معنايى مىداند كه شأنيت اتصاف به فضيلت و يا رذيلت را دارد . بنابراين ، در مثال ياد شده ، ما فيه التقدم همان انسان است ، زيرا انسان معنايى است كه شأنيت اتصاف به فضيلت شجاعت را دارد و چون آن‌چه را ترسو دارد ، انسان دلير نيز دارد ، ولى انسان دلير مرتبه‌اى از شجاعت را دارد كه ترسو فاقد آن مىباشد ، لذا انسان دلير مقدم بر ترسو است و نسبتش به انسانيت بيش از ترسو مىباشد .\r\n\r\n\r\n","description":"","footnote":"\r\n( 1 ) . ر . ك : شرح مبسوط منظومه ، ج 4 ، ص 192\r\n","page_name":" 44 ","page_number":44},
  {"content":"\r\n\r\n\r\nالفصل الثانى : في ملاكِ السبقِ في أقسامِه\r\nوهو الأمرُ المشتركُ فيه بينَ المتقدّم و المتأخّرِ ، الذي فيه التقدُمُ .\r\nملاكُ السبقِ في السبقِ الزمانيِ هو النسبةُ إلى الزمان ، سواءٌ في ذلك نفسُ الزمانِ والأمرُ الزماني ؛ و في السبقِ بالطبعِ هو النسبةُ إلى الوجودِ ، و في السبقِ بالعليّةِ هو الوجوبُ ، و في السبقِ بالماهيّةِ و التجوهُرِ هو تقرّرُ الماهيّةِ ؛ و في السبقِ بالحقيقةِ هو مطلقُ التحقّقِ ، الأعمُّ من الحقيقيِ و المجازِيّ ؛ و في السبقِ الدهري هو الكونُ بمتنِ الواقعِ ؛ و في السبقِ بالرتبةِ النسبةُ إلى مبدءٍ محدودٍ ، كالمحرابِ أو البابِ في الرتبةِ الحسيّةِ ، و كالجنسِ العالي أو النوعِ الأخيرِ في الرتبةِ العقليّةِ ؛ و في السبقِ بالشرفِ هو الفضلُ و المزيّةُ .\r\nترجمه\r\nملاك تقدم ، همان امر مورد اشتراك ميان متقدم و متأخر است ، كه تقدم در آن واقع مىشود .\r\nملاك پيشى در سبق زمانى همان انتساب به زمان است و از اين جهت ميان خود زمان و حادثهء واقع در ظرف زمان تفاوتى وجود ندارد . هم‌چنين ملاك پيشى در سبق\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nطبعى ، انتساب به وجود و در سبق علّى ، وجوب و در سبق ماهوى ، تشكيل ماهيت و در سبق بالحقيقه ، مطلق تحقق ، اعم از تحقق واقعى و مجازى و در سبق دهرى ، بودن در متن واقع و در سبق رتبى ، انتساب به يك مبدأ مشخصى چون محراب و درب در موارد چينش حسى و جنس عالى يا نوع اخير در موارد چينش عقلى و نيز در سبق بالشرف ملاك سبق ، فضيلت و امتياز مىباشد .\r\nشرح و تفسير\r\nدر اين فصل ملاك تقدم ، كه به نحو تشكيك هم در متقدم است و هم در متأخر ، در هر يك از اقسام سبق و لحوق بيان شده است . ما براى سهولت در كار و براى اين‌كه هر يك از اقسام تقدم و تأخر را به نحو روشن و واضح بيان كرده باشيم ، در فصل پيشين در ذيل بحث از هر يك از اقسام تقدم وتأخر ، ملاك آن را نيز بين كرديم و از اين‌رو ، نياز به تكرار دو بارهء آن نمىبينيم .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nالفصل الثالث : فيالقِدَم و الحدوثِ و أقسامِهما\r\nكانتِ العامّةُ تُطلقُ اللفظتينِ : « القديمَ » و « الحادثَ » على أمرينِ يشتركانِ في الانطباقِ على زمانٍ واحدٍ ، إذا كان زمانُ وجودِ أحدِهما أكثرَ من زمانِ وجودِ الاخرِ ، فكان الأكثرُ زماناً هو القديمَ و الأقلُ زماناً هو الحادثَ و الحديثَ . و هما وصفانِ إضافيّانِ ؛ أي ، إنَّ الشيءَ الواحدَ يكونُ حادثاً بالنسبةِ إلى شيءٍ ، و قديماً بالنسبةِ إلى آخرَ ؛ فكان المحصلُ من مفهومِ الحدوثِ هو : مسبوقيّةَ الشيءِ بالعدمِ في زمانٍ ، و من مفهومِ القدمِ : عدمَ كونِهِ مسبوقاً بذلك .\r\nثم عمّمُوا مفهومي اللفظينِ ، بأخذِ العدمِ مطلقاً يعمُّ العدمَ المقابلَ ، و هو العدمُ الزّمانيُّ الذي لا يجامعُ الوجودَ ، و العدمَ المجامعَ ، الذي هو عدمُ الشيءِ في حدِّ ذاتِهِ المجامعُ لوجودهِ بعدَ استنادِهِ الى العلّةِ .\r\nفكان مفهومُ الحدوثِ : مسبوقيّةَ الوجودِ بالعدمِ ، و مفهومُ القدمِ : عدمَ مسبوقيتهِ بالعدمِ . و المعنيانِ من الأعراضِ الذاتيّةِ لمطلقِ الوجودِ ، فإنّ الموجودَ بما هو موجودٌ ، إمّا مسبوقٌ بالعدمِ ، و إمّا ليس بمسبوقٍ به ، و عندَ ذلك صحَّ البحثُ عنهما في الفلسفةِ .\r\nترجمه\r\nتودهء مردم لفظ قديم و حادث را به دو چيز اطلاق مىكردند كه زمان مشتركى داشته ،\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nولى زمان وجود يكى از آن دو ، بيش از ديگرى مىباشد ؛ آن‌كه زمانش طولانى است قديم و آن‌كه زمانش كمتر است حادث و حديث خوانده مىشد . قديم و حادث در اين استعمال دو وصف اضافى و نسبىاند ؛ يعنى يك شىء نسبت به شيئى ، حادث و نسبت به شىء ديگر قديم مىباشد . بنابراين آن‌چه از معناى حدوث به دست مىآيد ، آن است كه شىء قبلًا در يك مقطع زمانى معدوم بوده است و آن‌چه از مفهوم قدم به‌دست مىآيد ، آن است كه شىء چنين سابقه‌اى ندارد .\r\nآن‌گاه مفهوم اين دو لفظ را توسعه دادند ، به اين صورت كه عدم را به‌طور مطلق در نظر گرفتند ؛ به نحوى كه هم شامل عدم مقابل باشد - عدم زمانى كه با وجود جمع نمىشود - و هم عدم مجامع . عدم مجامع ، نيستى شىء در مرتبهء ذاتش است كه بعد از استناد به علت با وجود آن جمع مىگردد .\r\nدر نتيجه مفهوم حدوث ، آن شد كه وجود سابقهء عدم داشته باشد و مفهوم قدم ، آن شد كه وجود سابقهء عدم نداشته باشد و اين دو معنا از عوارض ذاتى مطلق وجود مىباشند ، زيرا موجود از آن جهت كه موجود است [ / مطلق وجود 
  ] يا سابقهء عدم دارد و يا ندارد و چون چنين است بحث از آن دو در فلسفه [ كه از عوارض ذاتى مطلق وجود بحث مىكند 
  ] روا مىباشد .\r\nشرح و تفسير\r\n\r\nمعناى عرفى حدوث و قدم\r\nدر عرف عامهء مردم حدوث به معناى « تازگى » و قدم به معناى « كهنگى » است . اگر يك چيز نسبت به چيز ديگرى عمر كمترى داشته باشد ، آن چيز را حادث ، يعنى تازه مىخوانند و آن شىء دوم كه زمان بيشترى را اشغال كرده و عمرش طولانىتر است ، قديم و كهنه مىخوانند ؛ مثلًا شرح منظومه در مقايسه با اسفار كتاب حادث و جديدى است و اسفار در مقايسه با شرح منظومه يك كتاب قديمى و كهنه به شمار مىرود ، چرا\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nكه از زمان تأليف اسفار چهار قرن مىگذرد ، اما از زمان تأليف شرح منظومه فقط دو قرن مىگذرد . به ديگر سخن : معناى عرفى قدم عبارت است از : طولانىتر بودن امتداد يكى از دو وجود در طرف ازل و حدوث عبارت است از كوتاه‌تر بودن امتداد يكى از دو وجود در طرف ازل .\r\nاز تحليل معناى عرفى حدوث و قدم دانسته مىشود كه : « قديم » چيزى است كه در بخشى از زمانى كه حادث در آن هنوز به وجود نيامده است ، وجود دارد ؛ به عبارت ديگر : وجود حادث مسبوق است به نبودن در زمانى كه قديم در آن موجود مىباشد ؛ بر خلاف قديم كه وجودش مسبوق نيست به نبودن در زمانى كه حادث در آن موجود مىباشد . در همان مثال بالا ، كتاب اسفار در قرن يازده و دوازده وجود داشته است ، اما كتاب شرح منظومه در اين دو قرن هنوز پديد نيامده است . پس شرح منظومه مسبوق است به نبودن در زمانى ( / قرن يازدهم و دوازدهم ) كه اسفار در آن موجود بوده است ؛ بر خلاف اسفار كه مسبوق نيست به نبودن در زمانى كه شرح منظومه در آن موجود بوده است .\r\nاز اين‌جا دانسته مىشود كه مفهوم عرفى حدوث و قدم داراى دو ويژگى است :\r\n1 - اين دو مفهومْ نسبى و اضافى است ، زيرا فقط هنگام مقايسهء عمر دو پديده و ملاحظهء طولانىتر بودن عمر يكى نسبت به ديگرى ، آن مفاهيم به دست مىآيد و مىتوان يكى را متصف به حدوث و ديگرى را متصف به قدم كرد . لذا يك شىء ممكن است در مقايسه با يك چيز حادث باشد و در مقايسه با چيز ديگرى قديم باشد .\r\nدر همان مثال ياد شده ، شرح منظومه در مقايسه با اسفار حادث و جديد است ، اما نسبت به بدايةالحكمه قديمى و كهنه به شمار مىرود .\r\n2 - در مفهوم عرفى حدوث و قدم تنها سبق و پيشى زمانى معتبر مىباشد . زيرا حدوث در معناى عرفىاش ، آن است كه وجود شىء مسبوق باشد به عدم آن شىء در\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nيك زمان خاص ؛ به ديگر سخن : عدم شىء ، سبق زمانى وتقدم زمانى بر وجود آن داشته باشد .\r\n\r\nاصطلاح فلسفى حدوث و قدم\r\nحكما مفهوم عرفى حدوث و قدم را تغيير و در آن توسعه دادند ؛ بدين‌صورت كه اوّلًا : آن را از حالت نسبى و اضافى بودن در آورده و به شكل دو مفهوم نفسى در آوردند ؛ ثانياً : مفهوم عام سبق و تقدم را در آن معتبر دانستند ، نه خصوص سبق زمانى .\r\nبنابراين ، حدوث در اصطلاح فلاسفه عبارت است از : « مسبوق بودن وجود شىء به عدم آن شىء » و قدم عبارت است از : « مسبوق نبودن وجود شىء به عدم آن شىء » . « 1 »\r\n\r\nحدوث و قدم از عوارض موجود مطلق است\r\nاگر ما اصطلاح فلسفى حدوث و قدم را در نظر بگيريم ، خواهيم ديد كه اين دو ، از اوصاف و احكام موجود مطلق به شمار مىروند ، زيرا موجود از آن جهت كه موجود است ، با چشم‌پوشى از هرگونه تعين و تخصصى كه دارد ، يا وجودش مسبوق به عدم است و يا مسبوق به عدم نيست . بنابراين ، موجود مطلق يا حادث است و يا قديم . به همين دليل است كه بحث ازحدوث و قدم در عداد بحث‌هاى فلسفى - كه از احكام موجود مطلق گفت وگو مىكند - به شمار مىرود .\r\nهمان‌گونه كه يادآور شديم ، مقصود از « سبق » در اصطلاح فلسفى حدوث و قدم ، معناى عام آن است « 2 » ، اما معمول ومتعارف آن است كه از ميان انواع گوناگون سبق تنها\r\n\r\n\r\n","description":"","footnote":"\r\n( 1 ) . از اين‌جا نكتهء تقديم بحث سبق و لحوق بر بحث حدوث و قدم دانسته مىشود . در واقع شناخت دقيق حدوث و قدم و اقسام گوناگون آن ، متوقف بر آشنايى پيشين با معناى دقيق سبق و لحوق و انواع گوناگون آن است\r\n( 2 ) . مؤلف قدس سره در اصول فلسفه و روش رئاليسم ج 4 ص 266 در اين باره مىگويد : « پس از آن‌كه مفهوم حدوث و قدم به‌همان مسبوقيت و عدم مسبوقيت برگشت - و سبق و لحوق چنان‌كه گذشت اقسامى دارد - حدوث و قدم نيز طبق انقسامات تقدم و تأخر انقسامات پذيرفته و اقسام پيدا خواهند كرد » . البته استاد مطهرى بر اين گفته به ديدهء انكار مىنگرد و در برابر آن اظهار تعجب مىكند ، و مىگويد : « به قول آقاى طباطبائى هر تأخرى حدوث است حتى حدوث شرفى ! ! ! » ( همان ، ص 274 )\r\n","page_name":" 50 ","page_number":50},
  {"content":"\r\n\r\nچهار نوع از آن در تعريف حدوث و قدم اخذ و اعتبار مىشود كه عبارتند از : سبق زمانى ، سبق علّى ، سبق دهرى و سبق به حق . بنابراين ، حدوث و قدم بر چهار قسم خواهد بود :\r\n1 - حدوث و قدم زمانى ؛\r\n2 - حدوث و قدم علّى ، كه به حدوث و قدم ذاتى معروف است ؛\r\n3 - حدوث و قدم دهرى ؛\r\n4 - حدوث و قدم به حق .\r\nالبته مؤلف قدس سره در بدايه در بحث از اقسام سبق و لحوق ، سبق و لحوق به حق را مطرح نكرده‌اند و لذا در اين‌جا نيز از حدوث و قدم به حق بحثى به ميان نمىآورند و فقط سه قسم نخست آن را مورد بررسى قرار مىهند .\r\n\r\nحدوث و قدم زمانى\r\nفمن الحدوثِ : الحدوثُ الزمانيُّ ، و هو مسبوقيّةُ وجودِ الشيءِ بالعدمِ الزمانيِّ ، كمسبوقيّةِ اليومِ بالعدمِ في أمس ، ومسبوقيّةِ حوادثِ اليومِ بالعدمِ في أمسِ ؛ ويقابلُهُ القدمُ الزمانيُّ ، وهو عدمُ مسبوقيّةِ الشيءِ بالعدمِ الزماني ، كمطلقِ الزمانِ الذي لايتقدّمُهُ زمانٌ ولا زمانيٌ ، وإلا ثَبَتَ الزمانُ من حيثُ انتفى ، هذا خلفٌ .\r\nترجمه\r\n[ بنابراين ، حدوث چند قسم دارد . 
  ] يك قسم آن « حدوث زمانى » است ؛ يعنى آن‌كه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nوجود يك چيز ، سابقهء عدم زمانى داشته باشد ؛ مانند امروز كه سابقه نيستى در ديروز دارد و نيز پديده‌هاى امروز كه ديروز نبودند . در برابر آن هم « قدم زمانى » قرار دارد كه عبارت است از آن‌كه شىء سابقهء عدم زمانى نداشته باشد ؛ مانند مطلق زمان كه پيش از آن نه زمانى وجود دارد و نه پديده زمان‌مندى ، چرا كه در غير اين صورت ، همراه با نفى زمان آن را اثبات كرده‌ايم و اين خلاف فرض مىباشد .\r\nشرح و تفسير\r\nحدوث زمانى عبارت است از : « مسبوق بودن وجود شىء به عدم زمانى آن » . پس اگر شىء به گونه‌اى باشد كه زمانى معدوم بوده و سپس به وجود آمده است ، آن شىء حادث زمانى خواهد بود . مقصود از « عدم زمانى » عدمى است كه تدريجى است و بر زمان منطبق مىشود . ممكن است گفته شود : عدمْ بطلان محض است و هيچ شيئيتى ندارد ، لذا نمىتوان به زمانى بودن و يا زمانى نبودن آن حكم كرد .\r\nپاسخ آن است كه : عدم در اثر اضافه شدن به وجودى كه در برابر آن « 1 » است ، بهره‌اى از ثبوت مىيابد و اگر آن وجود ، تدريجى و منطبق بر زمان باشد ، عدمى كه جايگزين آن مىشود نيز تدريجى و منطبق بر زمان خواهد بود . بنابراين شيئى كه وجودش تدريجى و منطبق بر زمان است ، عدمش نيز تدريجى و منطبق بر زمان خواهد بود . « 2 »\r\nاز اين رو است كه مؤلف قدس سره در نهايةالحكمه مىگويد : « حدوث زمانى شىء بدين معناست كه : شىء يك وجود تدريجى دارد كه بر قطعه‌اى از زمان منطبق مىگردد و آن\r\n\r\n\r\n","description":"","footnote":"\r\n( 1 ) . مقصود از وجودى كه در برابر عدم است ، همان وجودى است كه عدم ، آن را رفع كرده است ؛ مثلًا اگر پديده‌اىدر سال 1370 به وجود آمد ، عدم سابقش در برابر وجود سابقش است ، نه وجودى كه از سال 70 حادث گشته است . البته تدريجى بودن ونبودن وجود سابق ، تابع تدريجى بودن و نبودن وجود لاحق است\r\n( 2 ) . به‌طور كلى عدم دراحكامِ خود تابع وجود است ؛ به اين معنا كه عدم امرى اعتبارى و انتزاعى است . ذهن ما عدم را از مراتب وجود انتزاع مىكند و اين امر انتزاعى به دليل انتزاعى بودنش در احكامِ خود تابع وجود است و طبعاً احكامش نيز مانند خودش ، اعتبارى خواهد بود\r\n","page_name":" 52 ","page_number":52},
  {"content":"\r\n\r\nوجود ، مسبوق است به قطعهء ديگرى از زمان كه عدم آن شىء بر آن منطبق مىگردد . »\r\nدر برابر حدوث زمانى به معناى ياد شده ، « قدم زمانى » قرار دارد كه عبارت است از : « مسبوق نبودن وجود شىء به عدم زمانى » و لازمهء مسبوق نبودن وجود شىء به عدم زمانى آن است كه شىء مورد نظر در هر قطعه‌اى از زمان كه پيش از قطعهء ديگر فرض شود ، موجود باشد ، و وجودش بر آن منطبق گردد . بنابر نظر فلاسفه ، كل عالم طبيعت قديم زمانى است و هيچ زمانى نبوده است كه عالم طبيعت در آن معدوم باشد .\r\n\r\nيك نكته\r\nشكى نيست كه تعريف ياد شده براى حدوث زمانى ، بر پديده‌هاى واقع در زمان ، يعنى حركات ، متحركات و امورى كه محصول حركت‌اند ، منطبق مىگردد . امورى كه امروز تحقق مىيابند ، حادث زمانىاند ، چون ديروز نبوده‌اند و امورى كه در اين ماه تحقق مىيابند ، حادث زمانى مىباشند ، چون در ماه گذشته نبوده‌اند . و هكذا . اما سخن در آن است كه آيا خود اجزاى فرضى زمان را مىتوان « حادث زمانى » دانست ، يانه ؟\r\nمؤلف قدس سره در بداية الحكمه اجزاى زمان را نيز حادث زمانى و مطلق زمان را قديم زمانى دانسته است . امروز ، حادث زمانى است ، چون وجودش مسبوق به عدم در ديروز است . سال 70 حادث زمانى است ، چون وجودش مسبوق به عدم در سال 69 است . اما در نهايةالحكمه اين مطلب را بدين صورت نمىپذيرد و مىگويد : « حدوث و قدم به معناى ياد شده تنها بر حركت‌ها و اشياى داراى حركت ( / متحرك‌ها ) صدق مىكند كه وجودشان در ظرف زمان تحقق يافته و بر زمان منطبق مىگردد . اما خود زمان به حدوث و قدم زمانى متصف نمىشود ، زيرا براى زمان ، زمان ديگرى نيست تا وجودش بر آن منطبق گردد و در نتيجه مسبوق به نبودن در آن زمان و يا غير مسبوق به نبودن در آن باشد . »\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nالبته اين در صورتى است كه حدوث را همان مسبوق بودن وجود شىء به نبودن در زمان گذشته بدانيم ، اما اگر معناى آن را توسعه داده و بگوييم : حدوث زمانى يعنى :\r\nتحقق شىء بعد از عدم آن و اين بعديت و تأخر را همان بعديت و تأخر زمانى در نظر بگيريم ، « 1 » در اين صورت هر جزيى از زمان ، حادث زمانى خواهد بود . زيرا زمان ذاتاً متصف به قبليت و بعديت ذاتى بوده و غير مجامع است ؛ به همين دليل وجود هر جزء از زمان ، مسبوق به عدم آن جزء مىباشد ؛ به گونه‌اى كه هر يك از اجزاى پيشين ، مصداق عدم آن مىباشد ؛ اگر چه ظرف عدم آن نيست .\r\nاما اين‌كه مطلق زمان ، قديم زمانى است ، بدان دليل است كه اگر زمان حادث زمانى باشد ، بايد « زمانى بوده باشد كه زمان معدوم بوده و آن‌گاه به وجود آمده است » .\r\nچنان‌كه ملاحظه مىشود . قضيهء فوق يك گزارهء پارادكسيكال ( / متناقض الاجزاء ) است و در آنْ اثبات شىء ونفى آن جمع شده است . از اين روست كه ارسطو گفته است : « قائل به حدوث زمان ناآگاهانه به قديم بودن زمان اعتراف كرده است » .\r\nهم‌چنين مؤلف قدس سره مىگويد : « اگر بگوييم زمان ، قديم زمانى نيست ، همراه با نفى زمان آن را اثبات كرده‌ايم . »\r\n\r\nحدوث و قدم ذاتى\r\nو من الحدوثِ : الحدوثُ الذاتيُّ ، وهو مسبوقيّةُ وجود الشيءِ بالعدمِ في ذاتِه ، كجميعِ الموجوداتِ الممكنةِ ، التي لها الوجودُ بعلّةٍ خارجةٍ من ذاتِها ، و ليسَ لها في ماهيّتِها وحدِّ ذاتِها إلّاالعدمُ .\r\nفإن قلتَ : الماهيّةُ ليس لها في حدِّ ذاتِها إلّاالإمكانُ ، ولازمُهُ تساوي نسبتِها إلى الوجودِ و العدمِ و خلوِّ الذاتِ عن الوجودِ و العدمِ جميعاً ، دونَ التلبُّسِ بالعدمِ ، كما قيلَ .\r\n\r\n\r\n","description":"","footnote":"\r\n( 1 ) . به ديگر سخن بگوييم : حادث زمانى چيزى است كه عدمش تقدم زمانى بر وجودش دارد و وجودش تأخرزمانى بر عدمش دارد\r\n","page_name":" 54 ","page_number":54},
  {"content":"\r\n\r\nقلتُ : الماهيّةُ و إن كانتْ في ذاتِها خاليةً عن الوجودِ و العدمِ ، مفتقرةً في تلبُّسِها بأحدِهِما إلى مرجّحٍ ؛ لكنَّ عدمَ مرَجّحِ الوجودِ و علّتهِ كافٍ في كونِها معدومةً ؛ و بعبارةٍ اخرى : خلوُّها في حدِ ذاتِها عن الوجودِ و العدم و سلبُهما عنها إنّما هو بحسبِ الحملِ الأوّلىِ و هو لا ينافي اتصافَها بالعدمِ حينئذٍ بحسبِ الحملِ الشائعِ .\r\nويقابلُ الحدوثَ بهذا المعنى القدمُ الذاتيُّ ، و هو عدمُ مسبوقيةِ الشيءِ بالعدمِ في حدِّ ذاتِه ؛ و إنّما يكونُ فيما كانتِ الذاتُ عين حقيقةِ الوجودِ الطاردِ للعدمِ بذاتِهِ ، و هو الوجودُ الواجبيُّ الذي « ماهيّتُهُ إنيّتُهُ » .\r\nترجمه\r\nقسم ديگر حدوث ، « حدوث ذاتى » است كه عبارت است از آن‌كه وجود شىء ، سابقهء عدم و نيستى در مرتبهء ذاتش داشته باشد ؛ مانند همهء موجودات ممكن كه وجودشان به واسطهء علتى خارج از ذات آنها مىباشد و خودشان در مرتبهء ماهيت و ذاتشان جز نيستى چيزى ندارند .\r\nاگر اعتراض كنيد كه : ماهيت در مرتبهء ذات خود جز امكان چيز ديگرى ندارد ولازمهء امكان هم آن است كه نسبت ماهيت به وجود و عدم يك‌سان بوده و ذات ، از هستى و نيستى خالى باشد ، نه آن‌طور كه گفته شد متصف به نيستى باشد .\r\nدر جواب گوييم : گرچه ماهيت در مرتبهء ذات از وجود و عدم تهى بوده و در اتصاف به يكى از آن دو نياز به مرجح دارد ، اما صرف نبود مرجح و علت وجود براى معدوم بودن آن كافى است . به ديگر سخن : تهى بودنش در مرتبهء ذات از وجود و عدم و نفى هر دوى اينها از ذات به صورت حمل اولى مىباشد و اين منافاتى با آن ندارد كه در همان حال به حمل شايع متصف به عدم گردد .\r\nدر برابر اين معناى حدوث ، « قدم ذاتى » قرار دارد و آن عبارت است از آن كه شىء سابقهء عدم در مرتبهء ذات خود نداشته باشد . اين نوع قدم فقط در جايى است كه ذات\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nشىء ، عين حقيقت وجود باشد ، كه ذاتاً طرد كنندهء عدم مىباشد و اين حقيقت همان وجود واجب است كه هويتش را تحقق و ثبوت تشكيل مىدهد .\r\nشرح و تفسير\r\nحدوث ذاتى عبارت است از : « مسبوق بودن وجود شىء به عدم كه در مرتبهء ذات آن تقرر دارد » . بايد توجه داشت عدمى كه در حدوث ذاتى مطرح مىشود ، عدم مجامع است ، بر خلاف عدمى كه در حدوث زمانى مطرح مىشود ، كه عدم مقابل مىباشد . توضيح اين‌كه : وقتى مىگوييم : حدوث عبارت است از مسبوق بودن وجود شىء به عدم آن ، اين عدم بر دو قسم است : 1 - عدم مقابل . 2 - عدم مجامع .\r\n« عدم مقابل آن است كه با وجود لاحق جمع نمىشود ؛ مانند عدم زمانى . عدم زمانى يك شىء هرگز با وجود آن شىء جمع نمىشود ، بلكه هر كدام رافع ديگرى مىباشد .\r\nوقتى شىء موجود مىباشد ، ديگر عدم زمانى نخواهد داشت و وقتى عدم زمانى داشته باشد ، ديگر موجود نخواهد بود . اما « عدم مجامع » آن است كه با وجود لاحق جمع مىشود و عدم ذاتى از اين قبيل است . پس در حدوث ذاتى ، شىء حادث مسبوق به عدمى است كه وجود آن شىء جمع مىشود ؛ يعنى شىء در همان حال كه موجود است ، ذاتاً معدوم است و اين عدم ، تقدم ذاتى بر وجود آن شىء دارد .\r\nتوضيح مطلب آن كه اگر شىء ممكن را از مرحلهء ذات و ماهيت تا مرحلهء وجود يافتن در عالم خارج بررسى كنيم خواهيم ديد كه شىء بر حسب تحليل عقل ، مراتب متعددى را طى مىكند . عقل در ابتدا و پيش از هر امر ديگرى ماهيت شىء را مىبيند و در آن مرتبه هيچ چيز ديگرى جز ماهيت نيست . در مرتبهء پس از آن ، امكان را اعتبار مىكند ؛ يعنى امكان را به عنوان يك وصف لازم براى اين ماهيت درك مىكند . در مرتبهء سوم نيازمندى ماهيت به علت مطرح مىشود . در مرتبهء چهارم ، علت آن را\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nايجاب مىكند . در مرتبهء پنجم ، ماهيتْ وجود بالغير پيدا مىكند . در مرتبهء ششم ، علت آن را ايجاد مىكند و سرانجام در مرتبهء هفتم آن ماهيت موجود مىگردد . فلاسفه در مقام بيان اين مراتبِ تحليلى گفته‌اند : « الماهية تقررت ، فأمكنت ، فاحتاجت ، فاوجبت ، فوجبت ، فاوجدت ، فوجدت » .\r\nچنان‌كه ملاحظه مىشود ، وجود شىء ممكن در تحليل عقل در مرتبهء هفتم واقع مىشود و شش مرتبه از مرتبهء ذات و ماهيت آن تأخر دارد . پس وجودى كه شىء ممكن از علت خود دريافت مىكند ، در مراتب سابق بر آن و ازجمله در مرتبهء ذات و ماهيت تحقق ندارد . پس وجود ممكن مسبوق است به عدم آن وجود در مرتبهء ذات و ماهيت و اين همان حدوث ذاتى ماهيت است ، كه بازگشتش به آن است كه ماهيت در مرتبهء ذات فاقد وجود مىباشد .\r\nهمان‌گونه كه مؤلف قدس سره بيان كرده‌اند ، قول به حدوث ذاتى ممكنات و اين‌كه وجود ممكن مسبوق به عدم آن در مرتبهء ذات شىء است ، با اين مطلب كه : « ماهيت در مرتبهء ذات هم‌چنان‌كه اقتضاى وجود ندارد ، اقتضاى عدم هم ندارد » هيچ‌گونه منافات و ناسازگارى ندارد . زيرا ما نمىخواهيم بگوييم وجود ممكن مسبوق به عدمى است كه ذات ممكن مقتضى آن است ، بلكه مىخواهيم بگوييم وجود ممكن در مرتبهء ذات ممكن تقرر ندارد .\r\n\r\nتعريف‌هاى ديگر حدوث ذاتى\r\nقدم ذاتى در برابر حدوث ذاتى است . بنابراين ، قديم ذاتى چيزى است كه وجودش مسبوق به عدم در مرتبهء ذات نيست . يك شىء تنها در صورتى مىتواند قديم ذاتى باشد كه ماهيت نداشته باشد و ذاتش عين حقيقت وجود باشد . اين موجود همان واجب تعالى است . زيرا هر موجود ماهيت دارى ، وجودش را از غير دريافت مىكند و خودش ذاتاً معدوم مىباشد ، لذا وجودش مسبوق به عدم در مرتبهء ذات بوده\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nو حادث ذاتى خواهد بود ، نه قدم ذاتى .\r\nمحقق سبزوارى در شرح منظومه مىگويد : « الحدوث الذاتي مسبوقية وجود الشيء بالليسية الذاتية ، أو المسبوقية بالعدم المجامع . و هما الإمكان الذي هو لازم للماهية ، أعني لااقتضاء الوجود و العدم من ذاتها ، كما قال الشيخ : الممكن من ذاته أن يكون ليس ، وله من علته أن يكون أيس » . « 1 »\r\nحاصل كلام محقق سبزوارى آن است كه حدوث ذاتى عبارت است از مسبوق بودن وجود شىء به عدم اقتضاى وجود و عدم ؛ به ديگر سخن : مسبوق بودن وجود شىء به امكان ذاتى . اشكالى كه بر اين تعريف وارد مىآيد آن است كه عدمى كه در حدوث مطرح مىشود بايد عدم همان شىء حادث باشد . حدوث يعنى اين‌كه وجود شىء مسبوق به عدم همان شىء باشد ، اما عدمى كه در تعريف محقق سبزوارى آمده است عبارت است از عدم اقتضاى وجود و عدم ، نه عدم خود شىء . « 2 »\r\nتعريف ديگر براى حدوث ذاتى را مؤلف قدس سره در نهايةالحكمه بيان كرده است و آن عبارت است از مسبوق بودن ذاتى وجود شىء به وجود غير خود . هر ممكنى ماهيتى دارد كه وجودش را از غير ( / علت ) دريافت مىكند و آن علت تقدم وجودى بر آن ممكن دارد ؛ لذا وجود هر ممكنى مسبوق به وجود غير خودش - كه همان علت هستى بخش است - مىباشد . اشكال اين تعريف نيز آن است كه با تعريفى كه براى اصل حدوث بيان شد ، يعنى « مسبوق بودن وجود شىء به عدم آن » سازگار نيست .\r\n\r\nحدوث و قدم دهرى\r\nو من الحدوثِ : الحدوثُ الدهريُّ ، الذي ذكرهُ السيّدُ المحققُ الدامادُ رحمه الله ، و هو مسبوقيّةُ وجودِ مرتبةٍ من مراتبِ الوجود بعدمِهِ المتقرّرِ في مرتبةٍ هي فوقَها في\r\n\r\n\r\n","description":"","footnote":"\r\n( 1 ) . الفريدة الثالثة فى القدم و الحدوث ، ج 2 ، ص 287 ، نشر ناب\r\n( 2 ) . ر . ك : شرح مبسوط منظومه ، ج 4 ، ص 36\r\n","page_name":" 58 ","page_number":58},
  {"content":"\r\n\r\nالسلسلةِ الطوليّةِ ، و هو عدمٌ غيرُ مجامعٍ ، لكنّه غيرُ زمانيٍ ؛ كمسبوقيةِ عالمِ المادّةِ بِعدمِهِ المتقرّرِ في عالمِ المثالِ ، و يقابلُه القدمُ الدهريُ ، و هو ظاهرٌ .\r\nترجمه\r\nقسم ديگر حدوث ، « حدوث دهرى » است كه محقق داماد رحمه الله آن را بيان كرده است و آن عبارت است از آن‌كه مرتبه‌اى از وجود ، سابقهء نيستى در مرتبهء بالاترى ازسلسلهء طولى وجود داشته باشد و اين عدم ، عدم غير مجامع است ، اما در عين حال عدم زمانى هم نيست ؛ نظير مسبوق بودن عالم ماده به نيستى در عالم مثال و در برابرش « قدم دهرى » قراردارد كه نياز به توضيح ندارد .\r\nشرح و تفسير\r\nاين قسم از حدوث و قدم رابطهء مستقيمى با مسئلهء تقدم و تأخر دهرى دارد ؛ همان‌گونه كه مُبدع بحث تقدم و تأخر دهرى سيد داماد است ، بحث حدوث و قدم دهرى را نيز نخستين بار او بيان كرده است .\r\nچنان‌كه پيش از اين بيان شد ، تقدم و تأخر دهرى عبارت است از تقدم علت تامه بر معلولش ، از آن جهت كه وجود علت جدا و منفك از وجود معلول است و عدم معلول در رتبهء وجود علت تقرر دارد . از اين‌جا مىتوان به تعريف حدوث دهرى ، يعنى مسبوق بودن وجود شىء به عدم دهرى آن ، پى برد .\r\nبراى روشن شدن معناى « حدوث دهرى » بايد مفهوم « عدم دهرى » توضيح داده شود . به عقيدهء سيد داماد ، شىء همان‌گونه كه يك عدم زمانى دارد كه با وجود شىء جمع نمىشود - در برابر عدم ذاتى كه با وجود شىء جمع مىشود - هم‌چنين يك عدم دهرى نيز دارد كه از مرتبهء علت تامه شىء انتزاع مىشود و اين عدم دهرى نيز عدم غير مجامع است ؛ يعنى عدمى است كه با وجود شىء جمع نمىشود و چون مرتبهء\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nعلت تامهء شىء مقدم بر مرتبهء وجود خاص شىء است ؛ بنابراين عدم دهرى شىء كه در مرتبهء علت تامهء آن است ، مقدم و سابق بر وجود خاص شىء مىباشد ؛ در نتيجه مىتوان گفت : وجود هر معلولى مسبوق به عدم در مرتبهء بالاترى از سلسلهء طولى وجود است و اين همان حدوث دهرى است ، زيرا حدوث دهرى عبارت است از :\r\n« مسبوقيةُ وجودِ مرتبةٍ من مراتبِ الوجودِ بعدمِه المتقررِ في مرتبةٍ هي فوقها في السلسلةِ الطوليةِ » .\r\nبه ديگر سخن : در سلسلهء طولى وجود ، علت شىء در مرتبه‌اى مقدم بر آن شىء قرار دارد ، زيرا وجود علت لزوما قوىتر و شديدتر از وجود معلول بوده و مرتبهء بالاترى از كمال را دارا مىباشد . بنابراين ، معلول با حدّ وجودى خاص خود ، در مرتبهء علت خود وجود ندارد ؛ پس در آن مرتبه معدوم مىباشد و چون مرتبهء علت مقدم بر مرتبهء معلول است ، عدم معلول در آن مرتبه نيز مقدم بر وجود معلول در مرتبهء خود معلول خواهد بود . بنابراين ، وجود خاص معلول ، مسبوق است به عدم آن در مرتبهء علت ، مانند عالم ماده كه وجودش مسبوق به عدمش است ؛ عدمى كه در عالم مثال متقرر است .\r\nاما علت در مقايسه با معلول خود چنين رابطه‌اى ندارد ؛ يعنى علت مسبوق به عدم متقرر در مرتبهء معلول خود نمىباشد ، چرا كه اوّلًا : مرتبهء معلول متأخر از مرتبهء علت است ، نه متقدم بر آن ؛ ثانياً : علت در مرتبهء معلول موجود مىباشد ، نه معدوم ؛ از اين رو علت نسبت به معلول خود قديم دهرى مىباشد .\r\n\r\nيك نكته\r\nممكن است گفته شود : در جاى خود ثابت شده كه : « علت ، تمام وجود معلول و كمال وجود معلول بوده و همهء كمالات وجودى معلول را دارد » . لذا نمىتوان گفت :\r\n« معلول در مرتبهء علت ، نيست و نابود مىباشد و عدم معلول در مرتبهء علت تقرر\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدارد » . اين دو قضيه را نمىتوان با هم جمع كرد .\r\nدر پاسخ به اين سخن بايد يادآور شد كه آن‌چه ما از مرتبهء وجود علت نفى مىكنيم ، معلول با حد وجودى خاص خود است ، نه وجود معلول از آن جهت كه وجودى مأخوذ از علت و برگرفته از آن است . ما به ناچار بايد معلول با حدّ خاصش را مغاير با علت بدانيم و لازمهء اين مغايرت آن است كه عدم و سلب معلول با حدّ خاصش ، بر علت صدق كند و گرنه علت و معلول يكى خواهند بود .\r\n\r\n","description":"","footnote":"","page_name":" 61 ","page_number":61},
  {"content":"\r\n . \r\n","description":"","footnote":"","page_name":" 62 ","page_number":62},
  {"content":"\r\n\r\n\r\nبخش دهم : قوه و فعل\r\n\r\n","description":"","footnote":"","page_name":" 63 ","page_number":63},
  {"content":"\r\n . \r\n","description":"","footnote":"","page_name":" 64 ","page_number":64},
  {"content":"\r\n\r\n\r\nمقدمه\r\nوجودُ الشيءِ فِي الأعيانِ ، بحيثُ يترتبُ عليه آثارُهُ المطلوبةُ منهُ ، يسمّى « فعلًا » ويقالُ : إنّ وجودَهُ بالفعلِ ؛ و إمكانُهُ الذي قبلَ تحققِهِ يسمّى « قوّةً » ، و يقالُ : إنّ وجوده بالقوّةِ بعدُ ؛ و ذلك كالماءِ يمكنُ أن يتبدَّلَ هواءً فانّهُ مادامَ ماءً ماءٌ بالفعلِ و هواءٌ بالقوّةِ ، فإذا تبدَّلَ هواءً صارَ هواءً بالفعلِ و بطلتِ القوّةُ ؛ فمن الوجودِ : ما هو بالفعلِ ، و منهُ : ما هو بالقوّةِ . و القسمانِ هما المبحوثُ عنهما في هذهِ المرحلةِ . و فيها ستَةُ عشرَ فصلًا .\r\nترجمه\r\nتحقق يك شىء در خارج به‌گونه‌اى كه آثار مورد انتظار بر آن مترتب گردد ، « فعل » ناميده مىشود و مىگويند : وجودش « بالفعل » مىباشد . و امكان تحقق آن شىء ، كه پيش از تحققش مىباشد ، « قوه » ناميده مىشود و گفته مىشود : وجودش هنوز « بالقوه » است .\r\nمانند آب كه مىتواند به بخار تبديل گردد ، كه تا وقتى آب است ، بالفعل آب بوده و بالقوه بخار مىباشد ؛ هنگامى كه تبديل به بخار شد ، بالفعل بخار شده و قوهء بخار شدن از بين مىرود . بنابراين ، وجود بر دو قسم است : « وجود بالفعل » و « وجود بالقوه » . بحث ما در اين بخش در طى شانزده فصل در مورد همين دو قسم مىباشد .\r\nشرح و تفسير\r\nدر اين بخش از بدايةالحكمه مسائل مربوط به قوه و فعل مطرح مىشود و در پى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nآن به تفصيل حركت و اقسام و احكام آن مورد پژوهش قرار مىگيرد . تا پيش از زمان صدرالمتألهين مسئلهء حركت و مطالب راجع به آن در طبيعيات فلسفه و در ارتباط با بحث‌هاى مربوط به جسم مطرح مىشد ، اما صدرالمتألهين بحث حركت را از بحث‌هاى امور عامه و به دنبال بحث قوه و فعل مطرح ساخت . و مؤلف قدس سره نيز از اين شيوه پيروى نموده است .\r\n\r\nتعريف قوه و فعل\r\nوقتى گفته مىشود : وجود چيزى بالفعل است و يا فعليت دارد ، مقصود آن است كه آن شىء به گونه‌اى است كه آثار مورد انتظار از آن ، بر او مترتب مىشود ؛ مثلًا وقتى مىگوييم در اين‌جا يك درخت سيب بالفعل موجود است ، مراد آن است كه چيزى تحقق دارد كه همهء آثار واقعى درخت سيب را دارد : مىتوان در سايه‌اش نشست ، از آن بالا رفت ، از ميوه‌اش تناول كرد و خلاصه چيزى دارد كه هم‌اكنون واقعاً درخت سيب است .\r\nاما وقتى گفته مىشود : وجود چيزى بالقوه است ، مقصود آن است كه شيئى وجود دارد كه مىتواند به آن چيز تبديل شود و امكان تحقق آن چيز در او وجود دارد ؛ مثلًا وقتى مىگوييم : دانهء سيب بالقوه درخت سيب است ، مقصود آن است كه هم اكنون واقعاً درخت سيب وجود ندارد ، بلكه چيزى تحقق دارد كه مىتواند به درخت سيب تبديل شود ؛ به تعبير ديگر : چيزى وجود دارد كه درخت سيب مىتوان از آن به وجود آيد .\r\nبنابراين ، فعل عبارت است از وجود خارجى شىء ، به گونه‌اى كه آثار مطلوب از آن بر آن مترتب گردد و قوه عبارت است از امكان « 1 » وجود شىء كه پيش از تحقق آن\r\n\r\n\r\n","description":"","footnote":"\r\n( 1 ) . مقصود از امكان در اين‌جا همان امكان استعدادى است ، نه امكان ماهوى كه به معناى سلب ضرورت وجود وعدم از ماهيت مىباشد\r\n","page_name":" 66 ","page_number":66},
  {"content":"\r\n\r\nاست « 1 » . مثلًا نطفه تا وقتى نطفه است ، بالفعل نطفه است و بالقوه انسان مىباشد ؛ آن‌گاه كه رشد كرد و واجد نفس ناطقه شد ، انسان بالفعل مىشود .\r\nاز آن‌چه بيان شد دانسته مىشود كه قوه ، مانند امكان ، يك معناى اضافى مىباشد ؛ يعنى وصفى است كه از نوعى مقايسه و سنجش اشيا با يك‌ديگر و ملاحظهء رابطهء خاصى ميان آنها به دست مىآيد . اگر دو شىء داشته باشيم كه يكى زماناً متقدم بر ديگرى بوده به‌گونه‌اى است كه متأخر مىتواند در آن وجود يابد ، در اين صورت مىگوييم : آن كه متقدم است ، حامل قوهء شىء متأخر است و متأخر در آن بالقوه موجود است ؛ آن گاه كه شىء متأخر تحقق يابد ، مىگوييم : آن شىء فعليت يافته است . « 2 »\r\n\r\nقوه و فعل ؛ دو وصف نسبى و اضافى\r\nبنابراين ، تقسيم موجود به بالقوه و بالفعل ، تقسيم قياسى است ؛ از اين جهت ، مانند تقسيم موجود به ذهنى و خارجى و نيز تقسيم موجود به واحد و كثير مىباشد .\r\nاز اين‌جا مىتوان دانست كه چرا فلاسفه در يك جا مىگويند : فعليت مساوق با وجود است و هر موجودى ، از آن جهت كه موجود است ، بالفعل مىباشد ؛ از طرف ديگر مىگويند : موجود بر دو قسم است : موجود بالفعل و موجود بالقوه . توضيح اين‌كه اگر ما موجود را فىنفسه و بدون مقايسه با موجودات ديگر در نظر بگيريم ، آن موجود - هر چه باشد - متصف به فعليت مىگردد ، اما اگر موجودات را با يك‌ديگر\r\n\r\n\r\n","description":"","footnote":"\r\n( 1 ) . به ديگر سخن : موجود متقدم از آن جهت كه فاقد وجود متأخر است و ممكن است واجد آن شود ، موجود بالقوه‌ناميده مىشود و آن‌گاه كه واجد موجود متأخر گردد ، بالفعل خوانده مىشود\r\n( 2 ) . البته قوه در فلسفه دو اصطلاح ديگر نيز دارد : 1 - قوهء فاعلى كه منشأ صدور فعل است . 2 - قوه به معناى مقاومت كه در برابر « لاقوه » به كار مىرود و هر كدام نوعى از كيفيت استعدادى شمرده مىشود . اصطلاحى كه در اين‌جا مدنظر است ، گاهى قوهء انفعالى ناميده مىشود\r\n","page_name":" 67 ","page_number":67},
  {"content":"\r\n\r\nمقايسه كنيم و بعضى را با بعضى بسنجيم ، خواهيم ديد برخى از موجودات در مقايسه با برخى ديگر ، فعليت ندارند و آثار مطلوب از آنها ، بر آنها مترتب نمىشود ، از اين جهت متصف به فعليت نمىشوند . درست مانند آن‌چه در مورد تقسيم موجود به خارجى و ذهنى و نيز تقسيم آن به واحد و كثير - با آن‌كه وجود مساوق با خارجيت و وحدت است - گفته شد .\r\nاز مجموع آن‌چه بيان شد ، هم‌چنين دانسته مىشود كه بحث از قوه و فعل ، مقوله‌اى فلسفى است ، زيرا قوه و فعل از اوصاف و احكام موجود مطلق بوده و موجود از جهت موجود بودن يا بالقوه است و يا بالفعل .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nالفصل الأوّل : كلُّ حادثٍ زمانيٍّ مسبوقٌ بقوةِ الوجود\r\nكلُّ حادثٍ زمانيٍّ فإنّهُ مسبوقٌ بقوةِ الوجودِ ، لأنّهُ قبلَ تحققِ وجودِهِ يجبُ أن يكونَ ممكنَ الوجودِ ، يجوزُ أن يتصفَ بالوجودِ كما يجوزُ أن لا يوجدَ ، إذ لو كان ممتنعَ الوجودِ استحالَ تحققُهُ ؛ كما أنّه لو كانَ واجباً لم يتخلفْ عن الوجودِ ، لكنّهُ ربما لم يُوجدْ ؛ و إمكانُهُ هذا ، غيرُ قدرةِ الفاعلِ عليهِ ، لأنّ إمكانَ وجودِه وصفٌ لهُ بالقياسِ إلى وجودِهِ ، لا بالقياسِ إلى شيءٍ آخرَ كالفاعِلِ . و هذا الإمكانُ أمرٌ خارجيٌّ ، لا معنىً عقليٌّ اعتباريٌ لاحقٌ بماهيّةِ الشيءِ ، لأنّه يتصفُ بالشدّةِ والضعفِ ، والقربِ والبعدِ ، فالنطفةُ التي فيها إمكانُ أن يصيرَ إنساناً أقربُ إلى الإنسانيّةِ من الغذاءِ الذي يتبدّلُ نطفةً ، والإمكانُ فيها أشدُّ منه فيه .\r\nوإذ كانَ هذا الإمكانُ أمراً موجوداً في الخارجِ فليسَ جوهراً قائماً بذاتِهِ ، و هو ظاهرٌ ؛ بل هو عرضٌ قائمٌ بشيءٍ آخرَ ؛ فلنسمِّهِ « قوّةً » ، و لنسمِّ موضوعَه « مادّةً » ؛ فإذنْ لكلِ حادثٍ زمانيٍّ مادّةٌ سابقةٌ عليه تحملُ قوّةَ وجودِهِ .\r\nترجمه\r\nهر پديدهء زمان‌مندى مسبوق به قوهء وجود و تحقق مىباشد ، چرا كه پيش از به وجود\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nآمدنش بايد وجودش ممكن باشد و بتواند متصف به هستى گردد ؛ همان‌طور كه مىتواند متصف به هستى نشده و به وجود نيايد ، زيرا اگر وجودش ممتنع باشد تحقق آن محال خواهد بود ؛ همان‌طور كه اگر وجودش واجب باشد هرگز از هستى جدا نمىگشت و هيچ‌گاه معدوم نمىبود ؛ در حالى كه چنين نيست . از طرفى هم اين امكان ، چيزى است غير از قدرت فاعل بر ايجاد آن ، زيرا امكان وجودِ يك پديده وصفى است كه آن پديده در مقايسه با وجودش متصف به آن مىگردد ، نه در مقايسه با شىء ديگرى نظير فاعل .\r\nهم‌چنين اين امكان امرى خارجى است ، نه معنايى كه عقل آن را اعتبار كرده و وصف ماهيت قرار داده باشد ، چرا كه متصف به شدت و ضعف و نزديكى و دورى مىشود ؛ مثلًا نطفه ، كه امكان انسان شدن در آن هست ، به انسانيت ، نزديك‌تر از غذايى است كه تبديل به نطفه مىگردد ؛ همين‌طور امكان انسان شدن در نطفه ، شديدتر از امكانى است كه در غذا مىباشد .\r\nحال كه [ معلوم گشت 
  ] امكان ، يك امر موجود در خارج مىشود ، [ بايد دانست كه 
  ] جوهرى قائم به ذات خود نيست و اين واضح است ، بلكه عرضى است متكى بر شىء ديگر . ما اين امكان را « قوه » و موضوعش را « ماده » مىناميم . در نتيجه هر پديدهء زمان‌مندى داراى ماده‌اى پيش از خود مىباشد كه بار قوهء وجودِ آن را حمل مىكند .\r\nشرح و تفسير\r\nدر اين فصل يك قاعدهء معروف فلسفى مورد بررسى قرار مىگيرد و بر آن برهان اقامه مىشود ؛ آن قاعده اين است كه هر پديده‌اى كه در مقطع خاصى از زمان تحقق مىيابد و به اصطلاح حادث زمانى است ، وجودش مسبوق به قوه و استعداد و امكان مىباشد . بر اين اساس اثبات مىشود پديده‌هاى ماديى كه وجودشان ازلى نيست ، هميشه از پديدهء مادىِ ديگرى كه حامل قوه و استعداد آن پديدهء دوم‌اند ، به وجود مىآيند . به ديگر سخن : محال است كه يك پديدهء مادى ، از عدم ونيستى محض به\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nوجود آيد و وجودش كاملًا ابداعى و بىسابقه باشد « 1 » .\r\nاستاد مطهرى مىگويد :\r\nفلاسفه برهان عقلى اقامه مىكنند كه در جريان طبيعت و در نظام « زمان و مكان » ، « پديد آمدن از هيچ » محال است . هر حادث و پديده‌اى ، به عقيدهء فلاسفه ، مسبوق است به « مادهء » قبلى . پس اين كه بشر نمىتواند از « هيچ » يك چيز بسازد ، مربوط به عجز و ناتوانى بشر نيست ، بلكه اين كار فى حدّ ذاته محال و ممتنع است . طبق اين نظريه شرط اول پيدايش يك مصنوع ، وجود « ماده » است . « 2 »\r\nدر اين فصل ابتدا بيان مىشود كه هر پديدهء حادثى پيش از حدوثش ممكن‌الوجود است . آن‌گاه اثبات مىشود كه اين امكان ، يك امر وجودى است ، نه صرفاً اعتبار عقلى .\r\nاين امر وجودى كه پيش از پديدهء حادث تحقق دارد ، همان است كه آن را « قوه » مىنامند . بنابراين ، ثابت مىشود : هر حادث زمانى مسبوق به قوهء وجود مىباشد و در پى آن ، يادآورى مىشود كه امكان و قوهء ياد شده ، عرض است و نياز به موضوعى دارد كه حامل آن باشد و آن موضوع « ماده » ناميده مىشود . بنابراين ، هر پديده ، علاوه بر آن‌كه مسبوق به قوه و امكان است . هم‌چنين مسبوق به ماده‌اى است كه حامل آن قوه مىباشد . اين همان قاعدهء معروف فلسفى است كه : « كلُّ حادثٍ مسبوقٌ بقوةٍ و مادةٍ تحملها » . در پايان شش مطلب مهم به عنوان نتيجهء بحث بيان مىشود .\r\n\r\n\r\n","description":"","footnote":"\r\n( 1 ) . اساساً منشأ پيدايش مفهوم قوه و استعداد در انديشهء فلاسفه اين بوده است كه ايشان ملاحظه كردند كه جهان طبيعت مجموعه‌اى از پديده‌هاى متغير و متحول است ، پديده‌هايى كه دائماً در حال تبدل‌وتبديل به اشياى جديد هستند . در عين حال ديده‌اند هر چيزى مستقيماً قابل تبديل به هر چيز ديگرى نيست و حتى اگر همهء موجودات مادى ، قابل تبديل به يك‌ديگر باشند ، اين كار مستقيماً و بدون واسطه انجام نمىگيرد ؛ مثلًا آهن مستقيماً به گياه و يا حيوان تبديل نمىشود ، بلكه براى تبديل شدن به آنها بايد مراحلى را بگذراند و دگرگونىهايى را پيدا كند تا آمادهء تبديل به آن گردد . در اين‌جا بود كه اين انديشه براى فيلسوفان پيدا شد كه موجودى مىتواند تبديل به موجود ديگر شود كه « قوهء » وجود آن را داشته باشد و بدين ترتيب اصطلاح قوه و فعل در فلسفه مطرح شد\r\n( 2 ) . پاورقى بر اصول فلسفه و روش رئاليسم ، ج 4 ، ص 11\r\n","page_name":" 71 ","page_number":71},
  {"content":"\r\n\r\n\r\nهر حادث زمانى مسبوق به قوهء وجود است\r\nنخستين بار بوعلى سينا براى اثبات اين مدعا استدلال اقامه كرده است « 1 » .\r\nصدرالمتألهين نيز همان برهان را با اندك تغييرى در اسفار آورده است « 2 » و بدون آن‌كه اشكالى بر آن وارد سازد از آن مىگذرد . مقدمات اين برهان به شرح ذيل است :\r\n\r\nمقدمهء نخست :\r\nهر پديدهء حادثى ، پيش از آن‌كه تحقق يابد ، بايد ممكن الوجود باشد ؛ يعنى بايد به گونه‌اى باشد كه هم بتواند متصف به وجود شود و هم بتواند متصف به وجود نشود . به ديگر سخن : بايد به گونه‌اى باشد كه فى حدّ ذاته نه وجود براى آن ضرورت داشته باشد و نه عدم . اين مقدمه ، حقيقت روشنى را بيان مىكند ، زيرا پرواضح است كه يك حادث زمانى ، قبل از آن‌كه تحقق يابد ، وجودش نه واجب است و نه ممتنع - چرا كه اگر وجودش واجب بود ، هرگز معدوم نبود و متصف به حدوث زمانى نمىشد ، بلكه وجودش ازلى و ابدى و قديم زمانى مىبود . اگر وجودش ممتنع بود ، هرگز موجود نمىشد و متصف به حدوث زمانى نمىگشت « 3 » - و چون وجودش واجب و يا ممتنع نيست ، لاجرم وجودش ممكن خواهد بود .\r\n\r\nمقدمهء دوم :\r\nاين امكان چيزى است غير از قدرت فاعل بر فعل . اين مقدمه را بوعلى سينا و به تبع او ديگران ، براى اين ذكر كرده‌اند كه امكان گاهى به معناى قدرت فاعل بر فعل به كار مىرود ؛ مثلًا گفته مىشود : اين كار براى من ممكن است ؛ يعنى من بر آن قدرت دارم . اما در اين‌جا مقصود از امكان ، قدرت فاعل بر فعل نيست ، زيرا امكان به معناى قدرت فاعل ، وصفى است كه فعل در مقايسه با فاعل و به لحاظ\r\n\r\n\r\n","description":"","footnote":"\r\n( 1 ) . ر . ك : الهيات شفاء ، فصل دوم از مقالهء چهارم\r\n( 2 ) . ر . ك : اسفار ، ج 3 ، ص 49 - 52\r\n( 3 ) . خلاصه آن‌كه واجب بودن و نيز ممتنع بودن وجود حادث زمانى ، هر دو با حدوث زمانى شىء منافات دارد وخلف فرض است\r\n","page_name":" 72 ","page_number":72},
  {"content":"\r\n\r\nتوانايى فاعل بر ايجاد آن ، بدان متصف مىگردد ، اما امكانى كه در مقدمهء نخست بيان شد ، وصفى است كه شىء در رابطه با نحوهء وجودش بدان متصف مىشود و بيانگر آن است كه موجود بودن شىء و معدوم بودن آن هيچ‌كدام ضرورى نيست . « 1 »\r\n\r\nقدمهء سوم :\r\nامكان ياد شده امرى وجودى است و در خارج موجود مىباشد ؛ « 2 » نه يك معناى انتزاعى و اعتبار عقلى محض ؛ توضيح اين‌كه : امكان اصطلاحات گوناگونى دارد ، كه شرح آن در مرحلهء چهارم گذشت ؛ « 3 » از جملهء آنها امكان ذاتى و امكان استعدادى است . امكان ذاتى عبارت است از سلب ضرورت وجود و عدم از ماهيت ، اما امكان استعدادى عبارت است از حالت تهيه و آمادگى شىء براى آن‌كه تبديل به شىء ديگرى شود .\r\nفرق اساسى ميان امكان ذاتى و امكان استعدادى در آن است كه امكان ذاتى يك مفهوم اعتبارى و انتزاعى است كه وجود جداگانه‌اى در خارج ندارد ، بلكه فقط معروضش ، كه منشأ انتزاعش است ، ما بازاى خارجى دارد ؛ يعنى وقتى مىگوييم :\r\nانسان ممكن‌الوجود است ، چنين نيست كه در خارج امرى به نام امكان كه داراى وجود خاصى براى خودش هست ، عارض بر انسان شده باشد ؛ آن‌گونه كه علم ،\r\n\r\n\r\n","description":"","footnote":"\r\n( 1 ) . اين مقدمه - چنان‌كه يادآورى شده - صرفاً جنبهء توضيحى دارد و در مقام رفع يك توهّم است و نقش اساسى در استدلال ندارد ؛ شايد به همين جهت مؤلف قدس سره در نهايةالحكمه آن را حذف كرده است\r\n( 2 ) . كسانى كه مىگويند امكان استعدادى امرى وجودى است ، دو بيان مختلف دارند . گروهى از ايشان معتقدند : امكان استعدادى داراى ما بازاى خارجى و عرضى است كه در خارج بر موضوع خود عارض مىشود . لذا اين بحث را مطرح كرده‌اند كه اين عرض آيا از مقولهء اضافه است ، يا از مقولهء كيف و يا مقولهء ديگر . ظاهر كلمات مؤلف نيز همين نظر را تأييد مىكند . اگرچه لازمهء برخى ديگر از سخنان ايشان خلاف اين نظريه است . اما عدهء ديگرى معتقدند : وجودى بودن امكان استعدادى بدين معناست كه چيزى است كه از وجود شىء مستعد خارج نيست و از مرتبه و مرحلهء خاص وجود ماده انتزاع مىشود . در نظر ايشان نسبت استعداد به ماده ، نسبت متعين به مبهم است و مبهم و متعين در خارج عين يك‌ديگرند و اختلافشان بر حسب اعتبار ذهن است . هر متعين عارض تحليلى مبهم است ، نه عرض خارجى آن\r\n( 3 ) . ر . ك : همين نوشتار ، ج 1 ، ص 331 - 368\r\n","page_name":" 73 ","page_number":73},
  {"content":"\r\n\r\nشجاعت و لذت بر انسان عارض مىشوند ، بلكه وقتى ذهنْ ماهيت انسان را من حيث هى اعتبار مىكند و آن را نه مقتضى وجود مىبيند و نه مقتضى عدم ، وصف امكان را از آن انتزاع كرده و بر آن حمل مىكند .\r\nاما امكان استعدادى يك امر وجودى است و ما بازاى خارجى دارد ؛ به عبارتى ، يك امر حقيقى است نه اعتبارى و به بيان سوم : از معقولات اوليه است نه از معقولات ثانيهء فلسفى . دليل عمده بر اين مدعا آن است كه امكان استعدادى متصف به شدت و ضعف و نزديكى و دورى مىشود « 1 » ؛ اينها اوصاف وجودى هستند و تنها شىء موجود مىتواند به آنها متصف شود ؛ مثلًا نطفه‌اى كه در آن امكان انسان شدن هست ، در مقايسه با مادهء خوراكى ، كه امكان نطفه شدن و سپس انسان شدن در آن وجود دارد ، به انسان ممكن نزديك‌تر است ، چرا كه نطفه براى انسان شدن بايد مراحل كمترى را ، در مقايسه با مادهء خوراكى ، طى كند و راهش به سوى انسان شدن كوتاه‌تر از راهى است كه مادهء خوراكى بايد سپرى كند . هم‌چنين استعداد و آمادگى براى تبديل شدن به انسان در نطفه بيشتر از مادهء خوراكى است .\r\nحاصل آن‌كه امكانى كه هر پديدهء مادى مسبوق به آن است - و در مقدمهء نخست دربارهء آن بحث شد - غير از امكان ذاتى است كه يك اعتبار عقلى محض مىباشد ، زيرا اين امكان متصف به شدت و ضعف و دورى و نزديكى مىشود ؛ لذا يك امر وجودى بوده و همان است كه امكان استعدادى ناميده مىشود و امكان استعدادى همان قوه است . بنابراين ، هر حادث زمانى مسبوق به قوهء وجود مىباشد « 2 » .\r\n\r\n\r\n","description":"","footnote":"\r\n( 1 ) . بر خلاف امكان ذاتى كه يك مفهوم متواطى است و هرگز متصف به شدت و ضعف نمىشود\r\n( 2 ) . اين برهان ناتمام به نظر مىرسد ، زيرا آن‌چه در مقدمهء نخست اثبات شده است ، چيزى جز امكان ذاتى ، كه يك امر اعتبارى و انتزاعى است ، نمىباشد . اما در مقدمهء سوم ، مغالطه‌اى صورت پذيرفته و در آن ، امكان به معناى تهيؤ و آمادگى يك شىء براى تبديل شدن به شىء ديگر در نظر گرفته شده ؛ آن‌گاه ادعا مىشود كه كه چون اين حالت آمادگى و استعداد شىء براى تبديل شدن به شىء ديگر ، متصف به شدت و ضعف و دورى و نزديكى مىشود ، لاجرم امرى وجودى مىباشد و غير از امكان ذاتى است . ( ر . ك : حركت و زمان ، ج 1 ، ص 194 ، تعليقة على نهايةالحكمة ، شماره 286 ، آموزش فلسفه ، ج 2 ، ص 248 )\r\n","page_name":" 74 ","page_number":74},
  {"content":"\r\n\r\n\r\nهر حادث زمانى مسبوق به ماده است\r\nتا اين‌جا ثابت شد وجود هر پديدهء مادى - كه حادث زمانى است - مسبوق به امكان استعدادى - كه يك قوهء وجودى است - مىباشد . اكنون مىگوييم : اين امكان ، اگرچه در خارج موجود است ، اما چنان نيست كه وجودش قائم به خود ( لنفسه ) باشد ، بلكه وجودش ، قائم به غير ( لغيره ) است . به ديگر سخن : اين امكان ، يك ماهيت جوهرى ندارد ، بلكه عرض است .\r\nدليل اين مدعا آن است كه امكان يك حالت و وصف است و چنين نيست كه خودش يك موجود جداگانه و مستقل باشد كه به صورت يك شىء يا شخص خاصى ابراز وجود كند ؛ چنان‌كه مؤلف در تعليقهء بر اسفار مىگويد :\r\nامكان مورد بحث ، هيئتى در موضوع است كه آن موضوع را با شىء ديگر ( ممكن ومستعدٌله ) مرتبط مىسازد . عقل اگر اين هيئت خاص را لحاظ كند ، آن را يك نسبت متكرر كه قائم به دو طرف ( / موضوع و مستعدٌله ) است ، خواهد يافت . پس آن‌چه قائم به موضوع است ، همان امكان شىء ديگر شدن است و آن‌چه قائم به ممكن ومستعدٌله است ، همان امكان پيدايش آن در موضوع است . « 1 »\r\nبنابراين ، امكان استعدادى مورد بحث هميشه قائم به يك موضوع است . ما اين موضوع را « ماده » و آن امكان را « قوه » مىناميم و چون ثابت شد هر حادث زمانى مسبوق به قوهء وجود خود است و از طرفى آن قوه هميشه قائم به موضوعى به نام « ماده » است ، نتيجه مىگيريم : هر حادث زمانى مسبوق به ماده‌اى است كه حامل قوهء\r\n\r\n\r\n","description":"","footnote":"\r\n( 1 ) . اسفار ، ج 3 ، تعليقهء ص 51\r\n","page_name":" 75 ","page_number":75},
  {"content":"\r\n\r\nوجود آن مىباشد . اين همان قاعدهء معروف است كه : « كلُّ حادثٍ زمانيٍ مسبوقٌ بقوةٍ ومادةٍ تحملها » .\r\n\r\nويژگىهاى مادهء حامل قوه\r\nوَيجبُ أن تكونَ المادّةُ غيرَ آبيةٍ عن الفعليّةِ التي تحملُ إمكانَها ، فهي في ذاتِها قوّةُ الفعليّةِ التي فيها إمكانُها ، إذ لو كانتْ ذاتَ فعليّةٍ في نفسِها لأَبَتْ عن قبولِ فعليّةٍ اخرى ، بل هي جوهرٌ فعليّةُ وجودِهِ أنّه قوّةُ الأشياءِ ؛ وهي لكونِها جوهراً بالقوّةِ قائمةٌ بفعليّةٍ اخرى ، إذا حدثتِ الفعليّةُ التي فيها قوّتُها ، بطلتِ الفعليّةُ الأولى و قامتْ مقامَها الفعليّةُ الحديثةُ ؛ كالماءِ إذا صارَ هواءً ، بطلتِ الصورةُ المائيّةُ ، التي كانتْ تُقوِّمُ المادّةَ الحاملةَ لصورةِ الهواءِ ، وقامتِ الصورةُ الهوائيّةُ مقامَها ، فتقوّمتْ بها المادّةُ التي كانتْ تحملُ إمكانَها .\r\nومادّةُ الفعليّةِ الجديدةِ الحادثةِ و الفعليّةِ السابقةِ الزائلةِ واحدةٌ ، و إلّاكانتْ حادثةً بحدوثِ الفعليّةِ الحادثةِ ، فاستلزمتْ إمكاناً آخرَ و مادّةً اخرى ، و هكذا ، فكانت لحادثٍ واحدٍ موادُّ و إمكاناتٌ غيرُ متناهيةٍ ، و هو محالٌ ؛ و نظيرُ الإشكالِ لازمٌ فيما لو فُرضَ للمادّةِ حدوثٌ زمانيٌ .\r\nترجمه\r\nماده بايد از پذيرش فعليتى كه حامل امكان آن است ، ابا نداشته باشد . بنابراين ، ماده در ذات خود ، قوهء فعليتى است كه در آن قرار دارد ، زيرا اگر خودش به لحاظ ذاتش داراى فعليت بود ، از قبول فعليت ديگر خوددارى و امتناع مىكرد ، بلكه ماده جوهرى است كه فعليت وجودش آن است كه قوهء اشيا مىباشد و چون جوهرى بالقوه و متكى به يك فعليت ديگر است ، در صورتى كه آن‌چه به‌طور بالقوه در او هست به فعليت برسد ، فعليت نخستين از بين رفته و فعليت جديد به جاى آن مىنشيند ؛ مانند آب كه وقتى بخار\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمىشود ، صورت آبى خويش را از دست داده - همان صورتى كه مادهء حمل كنندهء صورت بخارى به آن متكى بود - و صورت بخارى جاى آن قرار مىگيرد ؛ از اين پس ، ماده‌اى كه حامل امكان آن بود ، به آن متكى مىگردد .\r\n[ مطلب ديگر آن‌كه 
  ] مادهء فعليت جديد كه پديد آمده و مادهء فعليت پيشين كه از بين رفته يكى مىباشد ، چرا كه در غير اين صورت ، بايد آن ماده هم زمان با پديد آمدن فعليت جديد ، به وجود آمده باشد ، در اين صورت ، امكان ديگرى و نيز مادهء ديگرى را مىطلبيد و اين روند هم‌چنان ادامه پيدا مىكرد ؛ در نتيجه براى پيدايش يك پديده مواد و امكان‌هاى بىشمارى نياز بود و اين محال است . نظير همين اشكال در فرض حدوث زمانى ماده نيز مطرح مىشود .\r\nشرح و تفسير\r\nگفتيم امكان استعدادى و قوهء وجود شىء ، امرى عرضى است و وجودش متكى و وابسته به غير مىباشد . اكنون مىخواهيم ببينيم موضوع اين عرض ، كه ماده ناميده مىشود ، چيست ؟ و چه ويژگىهايى دارد .\r\n\r\n1 - حيثيت ماده ، حيثيت قوهء محض است\r\nمهم‌ترين ويژگى ماده آن است كه جوهرى است كه حيثيتش ، حيثيت قوه « 1 » ، قبول و پذيرش است ؛ يعنى جوهرى است كه چيزى نيست جز آن‌كه مىتواند چيزى را بپذيرد و صورت آن را به خود بگيرد . به ديگر سخن : ماده جوهرى است كه هيچ فعليتى ندارد ، جز فعليت قبول و پذيرش . دليل آن است كه ماده در واقع حامل استعداد وجود شىء يا اشياى ديگر است ؛ يعنى چيزى است كه شىء يا اشياى ديگر\r\n\r\n\r\n","description":"","footnote":"\r\n( 1 ) . قوه معناى عامى دارد كه هم بر امكان استعدادى ، كه يك عرض است ، اطلاق مىشود و هم بر هيولاى اولى ، كه‌جوهر مىباشد\r\n","page_name":" 77 ","page_number":77},
  {"content":"\r\n\r\nمىتواند در آن به وجود آيد و با آن متحد گردد و اين تنها در صورتى امكان‌پذير است كه ماده فىنفسه فاقد هرگونه فعليتى باشد ، زيرا هرگز دو فعليت و به تعبيرى دو تعين و تحصّل در يك موجود جمع نمىشود .\r\nحاصل آن‌كه : اگر ماده فى نفسه يك امر بالفعل باشد و حالت و چگونگى خاصى داشته باشد و آثار خاصى از آن بروز كند ، از آن جهت كه يك امر بالفعل است ، از پذيرش هر فعليت ديگرى ابا و امتناع خواهد كرد و اين خلف فرض است . زيرا فرض بر آن است كه ماده حامل قوه و استعداد شىء است و آمادهء پذيرش و قبول آن مىباشد « 1 » .\r\n\r\n2 - ماده هميشه قائم به يك فعليت ديگر است\r\nاز اين‌جا مىتوان به ويژگى دوم ماده ، دست يافت و آن اين‌كه ماده جوهرى است كه هميشه قائم و متكى به يك فعليت ديگر بوده و در سايهء وجود آن فعليت ، موجود مىگردد . بدان دليل كه وجود ، مساوق با فعليت است و لذا چيزى كه ذاتاً قوهء محض است و هيچ بهره‌اى از فعليت ندارد ، جز در سايهء يك امر بالفعل نمىتواند تحقق يابد .\r\nبه ديگر سخن : ماده ذاتاً يك امر مبهم و بدون تحصّل و تعين است ، زيرا در غير اين صورت ، از قبول و پذيرش تحصل و تعين ديگر ابا و امتناع داشت ، چرا كه هرگز دو تحصل و دو تعين در يك وجود جمع نمىشود . از سوى ديگر ، وجود و تعين و\r\n\r\n\r\n","description":"","footnote":"\r\n( 1 ) . گاهى نيز براى اثبات اين‌كه ماده جوهرى است كه ذاتش عين قوه و امكان است و حقيقتش همان امكان شدن مىباشد ، اين‌گونه استدلال مىشود : اگر ماده كه موضوع قوه و استعداد است ، خودش يك جوهر فعليت دار باشد و ذاتاً قوه و استعداد محض نباشد ، براى آن‌كه چنين كيفيتى در آن پديد آيد ، نيازمند قوه و امكان پيشين است و همان امكان پيشين نيز ، نيازمند امكان ديگرى خواهد بود ؛ به همين ترتيب تا بىنهايت اين سلسله ادامه مىيابد . و لازمهء اين مطلب آن است كه براى تبديل شدن هر موجودى به موجود ديگر و پيدايش هر جوهر و يا عرض جديدى ، بىنهايت اعراض تحقق يابد كه هر كدام تقدم زمانى بر ديگرى دارد . بنابراين ، بايد حامل اين عرض را جوهرى دانست كه خودش عين قوه و امكان و استعداد است و هيچ‌گونه فعليتى ندارد\r\n","page_name":" 78 ","page_number":78},
  {"content":"\r\n\r\nتحصّل مساوق يك‌ديگرند . و هرگز شىء موجود نمىتواند بدون تعين و تحصّل باشد . لذا ماده براى آن‌كه موجود شود نيازمند جوهر ديگرى است كه ذاتاً فعليت و تحصل داشته باشد و با اتحادش با ماده به آن فعليت و تحصل بدهد و اين جوهر همان صورت است .\r\nاما بايد توجه داشت كه فعليتى كه ماده قائم به آن است ، مىتواند جاى خود را به فعليت ديگرى بدهد ؛ مثلًا وقتى آب تبديل به بخار مىشود ، در واقع صورت آبى از ماده زايل مىگردد و صورت بخارى جايگزين آن مىشود . در اين مثال ماده ابتدا قائم به صورت آبى بود و در آن هنگام حامل قوه و استعداد صورت بخارى بوده است ، اما وقتى به بخار تبديل مىشود ، صورت آبى را از دست داده و متقوم به صورت بخارى مىگردد . در اين حالت ، به جاى قوهء بخار ، واجد فعليت آن مىباشد .\r\nپس اوّلًا : فعليت‌ها و صورت‌هايى كه ماده متقوم به آن است ، به تدريج تغيير مىكنند و جاى خود را به يك‌ديگر مىدهند ؛ ثانياً : با آمدن يك فعليت ، قوه و استعداد آن فعليت از بين مىرود ، زيرا هرگز قوهء شىء با فعليت همان شىء جمع نمىشود .\r\n\r\n3 - ماده با تغيير فعليات ، تغيير نمىكند\r\nماده‌اى كه صورت‌هاى مختلف را مىپذيرد ، واحد است ؛ يعنى همان ماده‌اى كه ابتدا صورت آبى را پذيرفته بود ، هم اكنون صورت بخارى را به خود گرفته است .\r\nچنين نيست كه با رفتن صورتى و پيدايش صورت جديد ، مادهء آن صورت نيز از بين برود ، و مادهء جديد خودش حادث زمانى گردد ، زيرا در اين صورت ، مادهء جديد خودش حادث زمانى خواهد بود و قاعدهء « كلُّ حادثٍ زمانيٍ مسبوقٌ بقوةٍ و مادةٍ تحملها » در مورد آن جارى مىشود ؛ در نتيجه آن مادهء حادث ، خودش نيازمند امكان ديگر و مادهء ديگرى خواهد بود . همين سخن در مورد آن امكان و مادهء ديگر نيز\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمىآيد . بدين صورت يك موجود حادث داراى امكان‌ها و ماده‌هاى نامحدودى خواهد بود و اين تسلسل است و محال مىباشد .\r\n\r\n4 - مادهء اولى قديم زمانى است\r\nنكتهء ديگر اين‌كه ماده و هيولاى اولى قديم زمانى است ، زيرا اگر ماده حادث زمانى باشد ، نظير اشكال ياد شده لازم مىآيد . به اين صورت كه : اگر هيولاى اولى حادث زمانى باشد ، مشمول قاعدهء ياد شده مىگردد و در نتيجه بايد مسبوق به مادهء ديگرى باشد و آن ماده نيز ، چون حادث زمانى است ، بايد مسبوق به مادهء سومى باشد ؛ به همين ترتيب : هر ماده‌اى مسبوق به مادهء ديگرى خواهد بود . اين به معناى وقوع تسلسل در سلسلهء علل ماده است ، كه محال مىباشد .\r\n\r\nنتايج بحث\r\nوقد تبيّنَ بما مرَّ أيضاً أوّلًا : أنّ كلَّ حادثٍ زمانيٍّ فلهُ مادّةٌ تحملُ قوّةَ وجودِهِ .\r\nوثانياً : أنَّ مادّةَ الحوادثِ الزمانيّةِ واحدةٌ مشتركةٌ بينَها .\r\nوثالثاً : أنّ النسبةَ بينَ المادّةِ و قوّةِ الشيءِ التي تحملُها نسبةُ الجسمِ الطبيعيِ والجسمِ التعليمِيِّ ؛ فقوّةُ الشيءِ الخاصِ تعيّنُ قوّةَ المادّةِ المبهمةِ ، كما أنّ الجسمَ التعليميَ تعيّنُ الامتداداتِ الثلاثَ المبهمةَ في الجسمِ الطبيعيِّ .\r\nورابعاً : أنّ وجودَ الحوادثِ الزمانيّةِ لا ينفكُ عن تغيُّرٍ في صورِها إن كانتْ جواهرَ ، أو في أحوالِها إن كانتْ أعراضاً .\r\nوخامساً : أنّ القوةَ تقومُ دائماً بفعليةٍ ، والمادّةَ تقومُ دائماً بصورةٍ تحفظُها ؛ فإذا حدثتْ صورةٌ بعد صورةٍ ، قامتِ الصورةُ الحديثةُ مقامَ القديمةِ ، وقوّمتِ المادّةَ .\r\nوسادساً : يتبيّنُ بما تقدّمَ : أن القوّةَ تتقدّمُ على الفعلِ الخاصِ تقدّماً زمانيّاً ، و أن مطلقَ الفعلِ يتقدّمُ على القوّةِ بجميعِ أنحاءِ التقدّمِ ، من علّيٍّ ، وطبعيٍّ ، وزمانيٍّ ، و غيرِها .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nترجمه\r\nبا توجه به آن‌چه گذشت چند امر روشن مىشود :\r\n1 - هر پديدهء زمان‌مندى ، ماده‌اى دارد كه حامل قوهء وجود آن مىباشد .\r\n2 - پديده‌هاى زمان‌مند ، يك مادهء مشترك دارند .\r\n3 - نسبت بين ماده و قوهء شىء - كه ماده حامل آن است - مانند نسبت جسم طبيعى و جسم تعليمى مىباشد ؛ همان‌طور كه جسم تعليمى ، امتداد در جهات سه‌گانه را - كه در جسم طبيعى مبهم است - تعين مىدهد و مشخص مىكند ، قوهء يك شىء خاص نيز مادهء مبهم را معين و مشخص مىسازد .\r\n4 - وجود جوهرهاى زمان‌مند همراه با تغيير دائمى صورت‌هاى آنها و نيز وجود عرض‌هاى زمان‌مند همراه با تحول هميشگى حالات آنها مىباشد .\r\n5 - قوه هميشه متكى به ماده است و ماده نيز اتكاى دائم به صورتى دارد كه حافظ و نگه‌دار آن مىباشد . آن‌گاه كه صورتى به دنبال صورت ديگر پديد مىآيد ، صورت جديد جايگزين صورت قديم گشته و ماده را قوام مىدهد .\r\n6 - از آن‌چه گذشت روشن مىشود قوه ، تقدم زمانى نسبت به فعليت خاص دارد ، اما مطلق فعليت با همهء انواع تقدم - تقدم علّى ، طبعى ، زمانى و غير آن - بر قوه مقدم مىباشد .\r\nشرح و تفسير\r\nاز مطالبى كه تاكنون بيان شد ، مىتوان امورى چند را به شرح ذيل استنتاج كرد :\r\n\r\n1 - هر حادث زمانى ماده‌اى دارد كه حامل قوهء آن است\r\nبراساس اين اصل ، هر چيزى كه تحقق مىيابد ، از عدم مطلق حادث نمىشود . هر چه حادث مىشود از چيزى به وجود مىآيد . به اين معنا كه ماده‌اش قبلًا وجود داشته\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nاست و از آن مادّه و در آن ، چيز تازه‌اى به وجود مىآيد . روش مؤلف قدس سره براى اثبات اين اصل بدين صورت بود كه ابتدا ثابت كرد هر حادث زمانى مسبوق به قوهء وجود آن است ؛ آن‌گاه با توجه اين‌كه اين قوه ، يك امر عرضى است ، كه نيازمند يك جوهر است ، نتيجه گرفت كه هر حادث زمانى ، مسبوق به جوهرى است كه حامل قوهء وجود آن مىباشد و آن جوهر ، ماده ناميده مىشود . سپس ويژگىها و خصوصيات اين ماده را برشمرد .\r\n\r\n2 - مادهء حوادث زمانى يكى است\r\nدر طى اين فصل بيان شد كه ماده ، قوهء محض است و همواره بايد بر يك فعليت تكيه زند و در سايهء وجود آن ، تحقق و تحصيل يابد . اما اين فعليت ، به مقتضاى قانون حركت و تحوّل همگانى ، ثابت و پايدار نمىماند ، بلكه جاى خود را به فعليت ديگر مىدهد : دائماً فعليتى مىرود و فعليت ديگرى مىآيد و در جاى آن مىنشيند . با اين حركت و تحول ، زنجيره‌اى از حوادث و پديده‌ها متوالياً به وجود مىآيد . و گفته شد كه مادهء اين حوادث امرى ثابت و مشترك ميان آنهاست ؛ چنين نيست كه با رفتن يك صورت و يك فعليت ، مادهء آن صورت نيز زايل گردد و همراه با حدوث فعليت جديد ، مادهء جديدى حادث شود ، چه در اين صورت لازم مىآيد با حدوث هر پديدهء مادى ، بىنهايت ماده و قوه تحقق يابد و اين پذيرفتنى نيست . « 1 »\r\n\r\n3 - نسبت ماده به قوه ، نسبت مبهم به معين است\r\nمؤلف قدس سره در موارد متعددى به اين مطلب اشاره كرده‌اند كه نسبت ماده به قوه ،\r\n\r\n\r\n","description":"","footnote":"\r\n( 1 ) . در اين‌جا مطلب ديگرى نيز هست و آن اين‌كه : مادهء همهء موجودات مادى يكى است . يعنى كل عالم ماده يك هيولا و يك ماده بيشتر ندارد . كثرتى كه هيولا و ماده به آن متصف مىشود ، در واقع وصف براى صورت‌هاى طارى بر آن است\r\n","page_name":" 82 ","page_number":82},
  {"content":"\r\n\r\nنسبت جسم طبيعى به جسم تعليمى است . جسم طبيعى جوهرى است كه در سه جهت امتداد دارد ، اما در ماهيت خود اقتضايى نسبت به يك امتداد خاص ندارد .\r\nجسم طبيعى ذاتاً ممتد و كشش‌دار است ، اما تا چه اندازه و به چه مقدار ، جسم طبيعى از اين جهت مبهم است و اين جسم تعليمى است كه به امتداد آن در طول و عرض و عمق ، تعين و تحصّل مىدهد . نسبت ماده به قوه و استعداد نيز به همين نحو است . ماده ذاتاً قوه شدن و قابليت تبديل و تبدل و پذيرش است ، اما اين‌كه تبديل به چه چيزى شود و چه چيزى را در خود بپذيرد ؟ گندم شود يا جو ؟ آهن شود يا نقره ؟\r\nانسان شود يا گوسفند ؟ نسبت به هيچ يك از اين امور اقتضاى خاصى ندارد و از اين جهت كاملًا مبهم است . اين قوه است كه به ماده تعين مىدهد و مطلق امكان و استعداد را ، به صورت امكان و استعداد خاص و معين در مىآورد « 1 » . بنابراين ، اگر مادهء نطفهء آدمى قوه و استعداد انسان شدن دارد و مادهء دانهء گندم استعداد بوتهء گندم شدن دارد ، به خاطر عروض قوه و استعداد خاصى بر هر يك از اين موارد مىباشد . و گرنه خود ماده قوهء صرف است و نسبتش به همه چيز يك‌سان است . قوهء عارض بر ماده ، نسبت خاصى ميان ماده و شىء يا اشياى خاصى برقرار مىكند و از اين جهت به قوهء ماده تعين مىدهد . حاصل آن‌كه : يك قوهء جوهرى هست كه مبهم و نامعين است و يك قوهء عرضى كه به آن قوهء جوهرى مبهم تعين مىدهد ؛ همان‌گونه كه يك امتداد جوهرى مبهم وجود دارد كه به‌واسطهء حجم - كه يك امتداد عرضى است - تعيين مىيابد .\r\n\r\n\r\n","description":"","footnote":"\r\n( 1 ) . اگر اين معنا خوب تحليل شود ، دانسته مىشود كه قوه در حقيقت چيزى نيست كه در خارج بر ماده عارض شده‌باشد ، همان‌گونه كه جسم تعليمى چيزى نيست كه در خارج بر جسم طبيعى عارض شود ، بلكه عروض و مغايريت تنها در ذهن و بر حسب تحليل‌هاى عقلى است و در خارج ، يك حقيقت و يك موجود بيش نيست . هر جسمى ، هم جسم طبيعى است و هم جسم تعليمى . منتها به دو لحاظ و به دو اعتبار . اگر تقدر و اندازهء آن را در نظر نگيريم ، جسم طبيعى است و اگر تقدّر و اندازهء خاص آن را لحاظ كنيم ، جسم تعليمى است\r\n","page_name":" 83 ","page_number":83},
  {"content":"\r\n\r\n\r\n4 - پيدايش حوادث زمانى ملازم با حدوث تغيير در جواهر و يا اعراض است\r\nاصل ديگرى كه از آن‌چه گفته آمد به دست مىآيد ، آن است كه حدوث و پيدايش يك پديدهء جوهرى هميشه ملازم با تغيير و تحوّل در صورت است و حدوث و پيدايش يك پديدهء عرضى همواره ملازم با تغيير حالت مىباشد . يعنى آمدن صورت جديد ، توأم با رفتن صورت پيشين و آمدن عرض جديد همراه با رفتن عرض پيشين است . اين بدان خاطر است كه هميشه چيزى تبديل به چيز ديگر مىگردد و چنين نيست كه اشيا ابتداءً و بدون هيچ سابقه‌اى به‌وجود آيند .\r\n\r\n5 - ماده همواره قائم به يك صورت است\r\nاز آن‌جا كه مادهء قوهء محض است و قوهء در وجود و تحصل خود نيازمند يك فعليت مىباشد ، ماده همواره قائم به صورتى است كه مقوم آن مىباشد . البته اين نياز و احتياج ، نياز به يك صورت خاص و معين نيست ، بلكه به اصل صورت و فعليت است ؛ به همين دليل صورت‌هاى گوناگون و متكثر به نحو علىالبدل با ماده اتحاد مىيابند و مايهء بقاى هستى آن مىگردند .\r\n\r\n6 - قوه بر فعليت خاص تقدم زمانى دارد ، اما مطلق فعليت بر قوه به جميع انحاى تقدم ، تقدم دارد\r\nآن‌چه مستقيماً از مطالب اين فصل نتيجه گرفته مىشود آن است كه قوهء يك شىء ، تقدم زمانى بر فعليت آن شىء دارد و نيز مادهء يك شىء تقدم زمانى بر صورت آن شىء دارد . اما تقدم زمانى قوه بر فعل در صورتى است كه قوهء شىء را با فعليت همان شىء در نظر بگيريم ، ولى اگر قوهء يك شىء با مطلق فعليت در نظر بگيريم ، خواهيم ديد كه فعليت به همهء انحاى تقدم ، بر قوهء شىء تقدم دارد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبدين شرح كه :\r\n\r\nالف ) تقدم زمانى :\r\nفعليت نطفه بر قوه و استعداد انسان براى كسب مدارج علمى تقدم زمانى دارد .\r\n\r\nب ) تقدم بالطبع :\r\nصورت ، شريك علتِ فاعلى براى ماده و قوه است ؛ پس صورت - كه همان فعليت شىء است - تقدم بالطبع بر ماده و قوه دارد .\r\n\r\nج ) تقدم علّى :\r\nعقل با صورت ، مجموعاً علت تامه براى ماده و قوه است ؛ لذا تقدم علّى بر آن دارد .\r\n\r\nد ) تقدم بالحقيقه :\r\nقوه ، كيف استعدادى است و بنابر اصالت وجودْ حمل وجود بر آن ، يك حمل مجازى است . اما حمل وجود بر وجود قوه ، حقيقى است و وجود قوه همان فعليت است ، زيرا وجود مساوق با فعليت است .\r\n\r\nه ) تقدم بالدهر :\r\nعالم عقول - كه فعليت محض است - بر عالم ماده ، كه موطن قوه وماده است ، تقدم بالدهر دارد .\r\n\r\nو ) تقدم بالشرف :\r\nقوه نقصان و كمبود است و فعليت ، كمال و دارايى است و كمال بر نقصان برترى و شرف دارد .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nالفصل الثاني : في تقسيمِ التغيّرِ\r\nقد عرفتَ ، أنَّ من لوازمِ خروجِ الشيءِ من القوّةِ إلى الفعلِ حصولَ التغيّر ، إمّا في ذاتِه ، أو في أحوالِ ذاتِه ؛ فاعلمْ : أنّ حصولَ التغيُّرِ إمّا « دفعيٌّ » و إمّا « تدريجيٌّ » ؛ والثاني :\r\nهو الحركةُ ، و هي نحوُ وجودٍ تدريجيٍّ للشيءِ ، ينبغي أن يبحثَ عنها من هذه الجهةِ في الفلسفةِ الأُولى .\r\nترجمه\r\nدانستيد كه پيدايش تغيير در ذات يك شىء ، يا در حالات آن از لوازم خروجش از قوه به سوى فعل مىباشد . پيدايش اين تغيير يا دفعى است و يا تدريجى . قسم دوم همان حركت است . و چون حركت نوعى وجود تدريجى براى يك شىء مىباشد ، سزاوار است از اين جهت در فلسفهء نخستين مورد بحث قرار گيرد .\r\nشرح و تفسير\r\nتغير از مادهء « غير » و به معناى ديگر شدن و دگرگون شدن است و معنايى نزديك به معناى تحول و تبدل دارد . در اين فصل مؤلف قدس سره به چند مطلب اشاره كرده است :\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\n1 - ملازمهء ميان خروج از قوه به فعل و حدوث تغير در ذات و يا صفات شىء\r\nخارج شدن شىء از قوه به فعل مستلزم پيدايش تغير در ذات و يا در احوال ذات آن شىء است . به بيان ديگر هرگاه يكى از قواى يك شىء به فعليت مىرسد ، آن شىء دگرگون و متحول مىشود و وضعيت دومش با وضعيت نخستين آن متفاوت مىباشد ؛ حال اگر آن فعليت جديد ، از نوع جوهرى باشد ، تغير و تبدل در ذات و جوهر شىء حاصل مىآيد ؛ مانند آن‌جا كه خاك تبديل به گياه مىشود ، اگر آن فعليت جديد ، عرضى باشد ، تغير و تبدل در حالت و امور عارض بر ذات آن خواهد بود ؛ مثل سيبى كه قوه قرمز بودنش به فعليت مىرسد .\r\nاين مطلب از نتيجهء چهارم - كه در فصل پيشين بيان شد - به دست مىآيد در آن‌جا گفته شد كه پيدايش حوادث زمانى ملازم با حصول تغيير و تحول در جواهر و يا اعراض است . در اين‌جا مىگوييم : خروج شىء از قوه به فعل مستلزم پيدايش تغيير در ذات ( / جوهر ) و يا حالت ذات ( / عرض ) مىباشد . ارتباط اين دو مطلب از آن‌جا ناشى مىشود كه : « پيدايش حوادث زمانى مسبوق به قوه است » . به مقتضاى اين اصل ، هرگاه پديده‌اى حادث مىگردد ، قوه‌اى به فعليت رسيده است ؛ از آن سو ، هرگاه قوه‌اى به فعليت مىرسد ، پديده‌اى حادث گشته است . پس اگر پيدايش حوادث زمانى ملازم با حصول تغيير و تحول در جواهر و يا اعراض است ، خروج شىء از قوه به فعل نيز مستلزم تغيير در ذات و يا حالت ذات مىباشد .\r\n\r\n2 - تقسيم تغير به دفعى و تدريجى\r\nتغير بر دو قسم است : الف - تغير تدريجى . ب - تغير دفعى . تغير تدريجى ، دگرگونى و تحولى است كه در طول زمان تحقق مىيابد ؛ يعنى ميان متبدل و متبدل‌ٌاليه فاصلهء زمانى وجود دارد ؛ مانند آن‌گاه كه شىء از نقطهء الف به نقطهء ب منتقل مىشود .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nتغير تدريجى ، حركت ناميده مىشود .\r\nاما تغير دفعى دگرگونى و تحولى است كه دفعتاً و آناً صورت مىپذيرد ؛ يعنى هيچ فاصلهء زمانى ميان موقعيت سابق و موقعيت جديد وجود ندارد ، بلكه در يك نقطهء مشخص ، يك شىء تبديل به شىء ديگر مىشود ؛ مانند رسيدن متحرك به نقطهء پايان حركت . متحرك اگرچه مسافت ميان نقطهء آغاز حركت و نقطهء پايانى را به تدريج و در طول زمان مىپيمايد ، اما رسيدنش به نقطهء پايانى ، دفعى و در يك آن مىباشد . حتى تبديل حالت سكون به حالت حركت نيز دفعتاً انجام مىگيرد . شىء ساكن وقتى شروع به حركت مىكند و حالت قرار و ثبات خود را به تغير و تحول تبديل مىكند ، اين تبديل سكون به حركت آنى و بدون هيچ فاصلهء زمانى ميان حالت سكون و حالت حركت انجام مىپذيرد .\r\nنكته قابل توجه در اين‌جا آن است كه تغير دفعى هرگز بدون حركت تحقق نمىيابد ، بلكه هميشه در ضمن يك حركت و به طفيل يك تغير تدريجى و مستمر است كه تغيرات دفعى وآنى پديد مىآيند . برهان اين مدعا بدين شرح است :\r\nپديده‌اى كه در اثر تغير دفعى به‌وجود مىآيد ، حادث زمانى است و بر اساس اين اصل كلى كه : « كل حادثٍ زمانيٍّ مسبوقٌ بقوةٍ و مادةٍ تحملها » بايد پيش از آن پديده ، قوه و امكان آن در يك ماده تحقق داشته باشد . البته اين پيشى ، زمانى است . پس بايد يك وجود ممتد و مستمر ، كه در طول زمان تحقق مىيابد ، در آن‌جا وجود داشته باشد ؛ يعنى يك وجود سيال و تدريجى و اين همان حركت است . بنابراين ، وجود حركت در كنار هر تغير دفعى ، اجتناب‌ناپذير است .\r\nتغيرات دفعى ، در واقع بر حدود آنى حركت منطبق مىشود ؛ مثلًا وقتى جسم از نقطهء « الف » به سوى نقطهء « ب » حركت مىكند و فاصله ميان آن دو را تدريجاً طى مىكند ، اگرچه گذر و حركت ازنقطهء « الف » به « ب » در طول زمان انجام مىگيرد و يك تغير تدريجى است ، اما در طى اين حركت يك سرى تغيرات دفعى نيز مىتوان در\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nنظر گرفت ؛ مثلًا جدا شدن از نقطهء « الف » و يا رسيدن به نقطهء « ب » و يا هر نقطهء ديگرى كه در مسير حركت در نظر گرفته شود ، دفعتاً و در يك آن صورت مىگيرد و مصداق تغير دفعى است .\r\n\r\n3 - حركت مسأله‌اى فلسفى است\r\nبحث از حركت يك بحث فلسفى است ، زيرا حركت - چنان‌كه گفتيم - عبارت است ازتغير تدريجى و تغير تدريجىِ شىء بيان‌گر آن است كه وجود شىء ممتد و كش‌دار است . بدين لحاظ ، موجود از آن جهت كه موجود است ، بر دو قسم خواهد بود : 1 - موجودى كه وجودش امتداد و كشش زمانى ندارد . 2 - موجودى كه وجودش امتداد وكشش زمانى دارد . موجود نخست ثابت و موجود دوم متحرك است . از اين‌جا دانسته مىشود كه حركت از احكام و حالات موجود مطلق است و بحث از ثبات و حركت ، بحث از تقسيمات عام و كلى وجود مىباشد ؛ لذا در شمار مسائل فلسفى قرار مىگيرد .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n\r\nالفصل الثالث : في تحديدِ الحركةِ\r\nقد تبيَّنَ في الفصلِ السابقِ : أنّ الحركةَ خروجُ الشيءِ من القوّةِ إلى الفعلِ تدريجاً ؛ وإن شئتَ فَقُلْ : هي تغيّرُ الشيءِ تدريجاً ( و التدريجُ معنىً بديهيُ التصوّرِ بإعانةِ الحسِ عليه ) ؛ و عرفها المعلمُ الأولُ بأنّها : « كمالٌ أوّلٌ لما بالقوّةِ من حيثُ إنّه بالقوّةِ » ؛ وتوضيحُهُ : أنّ حصولَ ما يمكنُ أن يحصلَ للشيءِ كمالٌ له ، والشيءُ الذي يَقصدُ بالحركةِ حالًا من الأحوالِ ، كالجسمِ مثلًا ، يقصدُ مكاناً ليتمكنَ فيهِ ، فيسلكُ إليهِ ، كانَ كلٌّ من السلوكِ والتمكّنِ في المكانِ الذي يسلكُ إليه ، كمالًا لذلك الجسمِ ؛ غيرَ أنَّ السلوكَ كمالٌ أوّلٌ ، لتقدُّمِهِ ، والتمكُّنُ كمالٌ ثانٍ ؛ فإذا شرعَ في السلوكِ فقد تحققَ له كمالٌ ، لكن لامطلقاً ، بل من حيثُ إنّه بعدُ بالقوّةِ بالنسبةِ إلى كمالِهِ الثاني ، وهو التمكّنُ في المكانِ الذي يريدُه ؛ فالحركةُ كمالٌ أوّلٌ لما هو بالقوّةِ بالنسبةِ إلى الكمالينِ ، من حيثُ إنّه بالقوّةِ بالنسبةِ إلى الكمالِ الثاني .\r\nترجمه\r\nدر فصل پيشين روشن گشت كه حركت خروج تدريجى شىء از قوه به سوى فعل است ؛ به عبارت ديگر ، حركت تغيير تدريجى يك شىء مىباشد ( تدريج نيز با كمك\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nحواس ، تصور روشنى در ذهن دارد . ) معلم اول در تعريف حركت آورده است : حركت كمال اول است براى آن‌چه بالقوه مىباشد ، از آن جهت كه بالقوه است . توضيح آن‌كه :\r\nتحقق آن‌چه امكان حصولش براى يك شىء وجود دارد ، كمالى براى آن شىء است و نسبت به چيزى كه با حركت خود ، حالت خاصّى را هدف قرار مىدهد [ هم حركت كمال است و هم آن حالت خاص 
  ] مانند جسم كه مثلًا مكانى را هدف قرار مىدهد تا در آن مستقر گردد ، لذا به طرف آن مىرود ، كه هم « رفتن » كمال براى آن است و هم « استقرار » در مكانى كه به طرف آن مىرود ، با اين تفاوت كه « رفتن » به‌خاطر تقدمش كمال اول است و « استقرار » كمال دوم مىباشد . بنابراين ، هنگامى كه جسم شروع به رفتن مىكند ، كمالى براى آن تحقق پيدا خواهد كرد ، اما رفتن به‌طور مطلق كمال آن جسم محسوب نمىشود ، بلكه از آن جهت كمال او است كه او هنوز نسبت به كمال دوم - يعنى استقرار در مكانى كه خواهان آن است - بالقوه مىباشد . پس حركت كمال اول است براى چيزى كه نسبت به هر دو كمال بالقوه مىباشد و كمال اول بودنش از آن جهت است كه شىء نسبت به كمال دوم ، بالقوه مىباشد .\r\n( 1 ) شرح و تفسير\r\nحركت مفهوم ماهوى نيست و لذا حدّ ندارد و نمىتوان براى آن يك تعريف حقيقى ارائه داد . لذا آن‌چه در تعريف حركت بيان مىشود ، تعريف لفظى است .\r\nمؤلف قدس سره در اين قسمت سه تعريف براى حركت بيان مىكند .\r\n\r\nدو تعريف براى حركت\r\nتعريف اول : حركت عبارت است از خروج تدريجى شىء از قوه به فعل .\r\nتعريف دوم : حركت عبارت است از تغير تدريجى شىء .\r\nاين دو تعريف نزديك به يك‌ديگرند ، زيرا تغير يك شىء جز به خارج شدن آن از\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nقوه به فعل نيست . طبق اين دو تعريف ، حركت عبارت خواهد بود از : « نحوهء وجودى كه شىء به واسطه آن به تدريج از قوه به سوى فعل مىرود » . تدريجى بودن آن بدين معناست كه اجزايى كه براى آن وجود فرض « 1 » مىشود ، در زمان واحد با هم جمع نمىشوند ، بلكه در طول زمان به وجود مىآيند . به ديگر سخن : مقصود از تدريجى بودن حركت اين است كه هر يك از اجزاى فرضى آن ، فعليت جزء فرضى پيشين و قوه جزء فرضى پسين مىباشد .\r\n\r\nدفع اشكال از تعريف‌هاى ياد شده\r\nبر اين دو تعريف اشكال شده است كه دورىاند ، زيرا تدريج عبارت است از :\r\n« وقوع شىء در لحظه‌اى پس از لحظهء ديگر و لحظه « طرف زمان » است و زمان « مقدار حركت » مىباشد پس شناسايى تدريج متوقف بر شناسايى حركت است . در نتيجه اخذ « تدريج » در تعريف حركت ، مستلزم آن است كه شناسايى حركت با چند واسطه متوقف بر شناسايى حركت باشد .\r\nدو پاسخ به اشكال مىتوان داد :\r\nاوّلًا : تدريج يك مفهوم بديهى و بىنياز از تعريف است . هر كس تصور روشن و واضحى از تدريجى بودن شىء دارد . اگرچه ما حسى نداريم كه مستقيماً مفهوم تدريج را درك كند ، اما اين مفهوم را با كمك داده‌هاى حسى خود درك مىكنيم .\r\nتدريج از اين جهت مانند زمان است - اگر نگوييم مفهومش به همان مفهوم زمان بر مىگردد - كه با هيچ يك از حواس مستقيماً ادراك نمىشود ، اما داده‌هاى حسى زمينهء حصول مفهوم آن را در ذهن پديد مىآورد .\r\nو ثانياً : تعريف ياد شده براى حركت تعريف حقيقى نيست ، بلكه يك تعريف\r\n\r\n\r\n","description":"","footnote":"\r\n( 1 ) . حركت يك امر واحد و بسيط است و در خارج اجزاى بالفعل ندارد ، اما چون اين امر واحد ، ممتد و كش‌داراست ، ذهن مىتواند براى آن اجزايى فرض كند\r\n","page_name":" 92 ","page_number":92},
  {"content":"\r\n\r\nلفظى است و اشكال فوق در صورتى وارد است كه ما در مقام ارائهء تعريف حقيقى براى حركت باشيم .\r\n\r\nتعريف حركت نزد ارسطو\r\nتعريف سوم : حركت ، كمال اول است براى شىء بالقوه ، از آن جهت كه بالقوه است .\r\nاين تعريف از ارسطو « 1 » نقل شده است .\r\nبراى روشن شدن اين تعريف بايد ابتدا توضيحى در بارهء واژهء « كمال » بدهيم . كمال در فلسفه به معناى فعليت ، دارايى و وجود است و غير از كمالى است كه در علم اخلاق مطرح مىشود . در علم اخلاق ، كمال و نقص براساس معيارهاى عقل عملى سنجيده مىشود ، اما در فلسفه مسائل ارزشى نقشى ندارد و معيارهاى عقل نظرى در آن حاكم است . در فلسفه بحث بر سر وجدان و فقدان وهستى و نيستى است . آن‌چه وجدان و هستى است ، كمال و آن‌چه فقدان و نيستى است ، نقصان به شمار مىرود ؛ خواه از بايستىها باشد و خواه از نبايستىها و خواه اساساً از حوزهء علم اخلاق بيرون باشد .\r\nبايد توجه داشت كه كمال شىء از آن جهت كه آن شىء بالفعل است ، با كمال آن\r\n\r\n\r\n","description":"","footnote":"\r\n( 1 ) . ارسطو يا ارسطاطاليس در سال 384 پيش از ميلاد در « استاگيرا » يكى از بلاد « مقدونيه » متولد شد . خانواده‌اش يونانى و پدرش طبيب بود . در هيجده سالگى در آتن به آكادمى درآمد و تا وفات افلاطون ، يعنى مدت بيست سال ، از شاگردان او بود . در چهل و يك سالگى به معلمى اسكندر معروف تعيين شد و چند سالى به تربيت او اهتمام ورزيد . سپس به آتن برگشته در گردش‌گاهى بيرون آن شهر به تعليم پرداخت . حكمت او به حكمت مشاء موسوم است ، چه ارسطو تعليمات خود را ضمن گردش افاضه مىكرد . حوزهء درس ارسطو تا زمان مرگ اسكندر در آتن داير بود . اما از آن‌جا كه مردم آتن از آن پادشاه دل‌خوش نبودند ، پس از مرگ او ، ارسطو نتوانست در آتن بماند . او يك سال پس از مهاجرت از آتن در سن شصت و سه سالگى درگذشت . از ارسطو مصنفات بسيار بازمانده كه تقريباً جامع همهء معلومات آن زمان ، به استثناى رياضيات است . اما ظاهراً آن آثار را به قصد اين‌كه آثار قلم او باشد ننوشته و چنين مىنمايد كه غرضش ثبت و يادداشت مطالب بوده و دربارهء برخى از رسائل مىتوان معتقد شد كه تحرير شاگردان اوست . بىشك او از بزرگ‌ترين فيلسوفان جهان است كه تأثيرى شگرف و دراز آهنگ بر تاريخ تفكر بشر از خود به جاى گذاشته است\r\n","page_name":" 93 ","page_number":93},
  {"content":"\r\n\r\nشىء از آن جهت كه بالقوه است ، تفاوت دارد . يك جسم دو حيثيت دارد : يكى حيثيت فعليت و ديگرى حيثيت قوه .\r\nجسم چيزى دارد كه به واسطهء آن بالفعل است و چيزى دارد كه به واسطهء آن بالقوه مىباشد و خلاصه داراى دوجهت و دو حيثيت مختلف است . جسم از آن جهت كه يك شىء بالفعل است ، كمال اوّلش همان صورت نوعيى است كه واجد آن است ؛ كمال دومش آثار و اعراضى است كه در همان حال بر آن صورت نوعى مترتب مىگردد . نكتهء كمال اول ناميدن صورت نوعى شىء و كمال دوم ناميدن آثار و اعراض شىء ، همين است كه آثار و اعراض شىء آثار صورت نوعى آن شىء است و لذا صورت نوعى ، يك نحوه تقدم بر آن آثار دارد . روشن است كه حركت ، صورت نوعىِ هيچ جسمى نيست و به همين دليل قيد « من حيث إنه بالقوّة » در تعريف حركت آورده شده است : « الحركة كمال أول لما بالقوة من حيث إنه بالقوة » .\r\nاما جسم از آن جهت كه بالقوه است - يعنى از آن جهت كه چيز يا چيزهايى را ندارد ولى مىتواند داشته باشد - نيز كمال اول و كمال دومى دارد . اگر جسمى را در نظر بگيريم كه در نقطهء « الف » ساكن است ، اما مىتواند در نقطهء « ب » قرار داشته باشد ، براى اين جسم دو كمال مىتوان در نظر گرفت : يكى خود حركت كردن و خارج شدن از نقطهء « الف » و روانه شدن به سوى نقطهء « ب » خود اين گذر و جابه‌جايى و تحول ، در برابر سكون و قرار و ركود ، از فعليت‌هايى است كه جسم نسبت به آن بالقوه مىباشد ، و لذا حصولش براى جسم كمال مىباشد ، زيرا چنان‌كه در كلام مؤلف آمده است : « حصول ما يمكن أن يحصل للشيء كمالٌ له » / حصول آن‌چه امكان حصول براى شىء دارد ، براى آن شىء كمال به شمار مىرود .\r\nكمال ديگر عبارت است از بودن و استقرار يافتن آن جسم در نقطهء « ب » ، زيرا استقرار در اين مكان جديد نيز حالتى است كه شىء ندارد ، اما مىتواند واجد آن شود ؛ از اين رو حصولش براى آن ، كمال براى آن خواهد بود .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبا مقايسهء دو كمال ، مىبينيم كه گذر از نقطهء « الف » به نقطهء « ب » ، كه همان حركت است ، مقدمه است براى رسيدن و استقرار در نقطهء « ب » . لذا حركت ، كمال اول و غايت حركت ، كمال دوم به شمار مىرود . توضيح اين‌كه : چنان‌كه در بحث علت غايى گذشت ، حركت مطلوب بالذات نيست و هر حركتى براى رسيدن به هدف و غايتى تحقق مىيابد . كل حركت مقدمه وصول به غايت است . پس « كمال اول » بودنِ حركت بدين معناست كه حركت كمالى است كه وسيله است ، نه هدف . حركت كمالى است كه وجودش وابسته و متعلق به هدف و غايت مىباشد .\r\nاما اين‌كه گفته شد : « حركت كمال اول است براى شىء بالقوه » نكته‌اش آن است كه حركت ، اگر چه خود يك فعليت است - زيرا اگر آن را در برابر سكون قرار دهيم ، يكى از فعليت‌ها خواهد بود - اما اين تفاوت را با ديگر فعليت‌ها دارد كه آميخته با قوه است . شىء تا وقتى در حركت است ، بالقوه بوده و فعليتى را پيش‌رو دارد . بنابراين ، شىء تا حالت بالقوه نسبت به شىء ديگر - كه همان كمال ثانى و غايت و هدف است - نداشته باشد ، نمىتواند حركت داشته باشد .\r\n\r\nمقومات حركت\r\nوقد تبيَّنَ بذلك : أنّ الحركةَ تتوقفُ في تحققِها على أُمورٍ ستّةٍ : المبدأُ الذي منه الحركةُ ؛ و المنتهى الذي إليه الحركةُ ؛ و الموضوعُ الذي له الحركةُ ، وهو المتحركُ ؛ والفاعلُ الذي يوجدُ الحركةَ ، و هو المحرِّكُ ؛ و المسافةُ التي فيها الحركةُ ؛ و الزمانُ الذي ينطبقُ عليه الحركةُ نوعاً من الانطباقِ ؛ و سيجيءُ توضيحُ ذلك .\r\nترجمه\r\nبا اين بيان روشن مىشود كه تحقق حركت بر شش امر توقف دارد : مبدأ كه حركت از آن آغاز مىشود ؛ منتها كه حركت به سوى آن است ؛ موضوع كه حركت براى آن است و\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nهمان متحرك مىباشد ؛ فاعل كه به وجود آورندهء حركت است و همان محرّك مىباشد ؛ مسافت كه حركت در آن واقع مىشود و زمان كه حركت به نوعى بر آن منطبق مىگردد و توضيح آن خواهد آمد .\r\nشرح و تفسير\r\nاز آن‌جا كه هر يك از مقومات حركت در فصلى جداگانه بيان خواهد شد ، براى پرهيز از تكرار ، شرح و توضيح هر يك از آنها را به آينده موكول مىكنيم .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nالفصل الرابع : في انقسامِ الحركةِ إلى توسطيةٍ و قطعيةٍ\r\nتعتبرُ الحركةُ بمعنيينِ : أحدُهما : كونُ الجسمِ بينَ المبدأِ و المنتهى ، بحيثُ كلُ حدٍ فُرضَ في الوسطِ فهو ليسَ قبلَه و لا بعدَه فيه ؛ و هو حالةٌ بسيطةٌ ثابتةٌ لا انقسامَ فيها ، و تسمَّى « الحركةَ التوسّطيّةَ » .\r\nوثانيهما : الحالةُ المذكورةُ ، من حيثُ لها نسبةٌ إلى حدودِ المسافةِ ، من حدٍّ تَرَكَها و من حدٍّ لم يبلُغْها ؛ أي ، إلى قوّةٍ تبدّلتْ فعلًا ، و إلى قوّةٍ باقيةٍ على حالِها بعدُ يريدُ المتحركُ أن يبدّلَها فعلًا ؛ و لازمُهُ الانقسامُ إلى الأجزاءِ و الانصرامُ و التقضّي تدريجاً ، كما أنّه خروجٌ من القوّةِ إلى الفعلِ تدريجاً ؛ و تسمّى « الحركةَ القطعيّةَ » . و المعنيانِ جميعاً موجودانِ في الخارجِ ، لانطباقِهِما عليه بجميعِ خصوصيّاتِهما .\r\nترجمه\r\nحركت را از دو ديدگاه مىتوان در نظر گرفت :\r\n1 - بودن جسم بين مبدء و منتها ، به گونه‌اى كه هر نقطه‌اى كه در وسط فرض شود ، متحرك قبل از آن و بعد از آن در آن نقطه نباشد . حركت از اين ديدگاه يك حالت بسيط و ثابت است كه هيچ تقسيمى در آن راه ندارد و « حركت توسطى » ناميده مىشود .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n2 - همان حالت از جهت نسبتى كه با نقاط مسافت دارد ، كه نقطه‌اى را رها كرده و به نقطهء ديگر نرسيده است ؛ به عبارت ديگر : قوه‌اى تبديل به فعل شده و قوه‌اى هنوز بر حال خود باقى مانده و متحرك مىخواهد آن را تبديل به فعل كند . لازمهء اين ديدگاه ، تقسيم شدن آن به اجزا و سپرى شدن و گذشتن تدريجى آن است ، همان‌طور كه خروج تدريجى از قوه به فعل مىباشد و آن را « حركت قطعى » مىنامند . اين دو معنا هر دو در خارج وجود دارند ، چرا كه با همهء ويژگىهايشان بر خارج منطبق مىشوند .\r\nشرح و تفسير\r\nدر اين فصل در بارهء حركت توسطى و حركت قطعى ، گفت و گو مىشود و وجود خارجى هر دو ، در برابر امر سومى كه مىتوان آن را تصوير ذهنى و پندارى حركت ناميد ، پذيرفته مىشود .\r\nپيش از بيان تعريف حركت توسطى و حركت قطعى ، بايد يادآور شد كه اين دو اصطلاح از زمان ارسطو وارد فلسفهء مشا شده است « 1 » . از همان زمان اين سؤال مطرح بوده است كه كدام يك از اين دو تفسير ( حركت قطعى ، حركت توسطى ) بيانگر واقعيت خارجى است و آن‌چه را در خارج تحقق مىيابد ، به نحو صحيح منعكس مىكند ؟ به ديگر سخن : اين پرسش همواره مطرح بوده است كه از دو معنا و دو تفسير ياد شده ، كدامين آنها در خارج تحقق دارد و كدام‌يك تحقق خارجى نداشته و صرفاً ذهنى مىباشد ؟ در اين باب سه نظريه وجود دارد :\r\n1 - حركت توسطى در خارج موجود است و حركت قطعى امرى ذهنى است . از ظاهر كلام شيخ‌الرئيس همين نظريه استفاده مىشود « 2 » و حكماى پس از وى ، لااقل تا\r\n\r\n\r\n","description":"","footnote":"\r\n( 1 ) . ر . ك : ملك‌شاهى ، حركت و استيفاى اقسام آن ، انتشارات سروش ، ص 180\r\n( 2 ) . ر . ك : فصل اول از مقالهء دوم طبيعيات شفا . شيخ الرئيس در بيان عدم وجود حركت قطعى در آن‌جا مىگويد : « بل هذا الأمر بالحقيقة مما لاذات له قائمة في الأعيان وإنما يرتسم صورته قائمة في الذهن بسبب نسبة المتحرك إلى مكانين ، مكان تركه و مكان إدراكه ، أو يرتسم في الخيال . . . ولايكون لها في الوجود حصول قائم ، كما في الذهن ؛ إذ الطرفان لايحصل فيها المتحرك في الوجود معاً ، و لا الحالة التي بينهما لها وجود قائم »\r\n","page_name":" 98 ","page_number":98},
  {"content":"\r\n\r\nزمان ميرداماد ، اين نظريه را پذيرفته‌اند .\r\n2 - حركت قطعى در خارج وجود دارد و حركت توسطى يك امر ذهنى بوده و در خارج تحقق ندارد . ملاصدرا رحمه الله تا اندازهء زيادى متمايل به اين نظريه است ، اگرچه نمىخواهد آن‌را به‌طور صريح بيان كند .\r\n3 - نظريهء سوم آن است كه : هر دو معناى حركت در خارج وجود دارند و بر خارج منطبق مىشوند . بنابراين نظريه ، كه مؤلف علامه پيرو آن است ، حركت قطعى و حركت توسطى دو اعتبار از يك واقعيت واحداند « 1 » .\r\n\r\nحركت توسطى\r\nحركت توسطى عبارت است از : « بودن شىء متحرك ميان مبدأ و منتها ، به نحوى كه هر يك از حدود مسافت را در نظر بگيريم ، متحرك در لحظهء قبل و در لحظهء بعد در آن حدّ وجود ندارد » . حركت توسطى يك حالت بسيط است كه در همان لحظهء نخست حركت در متحرك پديد مىآيد و تا لحظهء آخر حركت ، در آن باقى و پايدار مىماند . حركت توسطى حالتى است كه در يك آن حادث مىشود و آن‌گاه در طول زمان حركت باقى مىماند . اتصاف شىء متحرك به حركت توسطى ، مانند اتصاف جسم به يك رنگ خاص است . همان‌گونه كه جسم در يك لحظه سفيد مىشود و آن‌گاه اين سفيدى در طول زمان باقى مىماند ، متحرك نيز وقتى از نقطهء الف به نقطهء ب\r\n\r\n\r\n","description":"","footnote":"\r\n( 1 ) . از آن‌چه بيان شد دانسته مىشود كه تعبير به « انقسام » در مورد حركت قطعى و توسطى ، تعبير درستى نيست ؛ يعنى چنين نيست كه حركت داراى دو قسم باشد ، يكى به نام حركت توسطى ود يگرى به نام حركت قطعى . بلكه اين دو ، دو معنا و دو تفسير براى حركت هستند . به ديگر سخن : حركت مشترك لفظى ميان اين دو امر است ، نه مشترك معنوى\r\n","page_name":" 99 ","page_number":99},
  {"content":"\r\n\r\nمنتقل مىشود ، در نخستين لحظهء شروع انتقال ، متصف به حركت توسطى مىشود و آن‌گاه اين وصف براى او تا پايان حركت باقى مىماند ، زيرا از همان لحظهء نخست ، شىء ميان مبدأ و منتهاست ؛ به گونه‌اى كه در هر لحظه در يك حدّ قرار دارد . بنابراين ، در هر لحظه مىتوان گفت : اين شىء ميان مبدأ و منتهاست .\r\nحركت توسطى يك حالت غير ممتد ، يك امر ثابت و غير قابل انقسام مىباشد و براى او گذشته و آينده‌اى نيست . نسبت حركت توسطى به هر يك از حدود مسافت ، نسبت كلى به افرادش است ؛ از اين جهت حركت توسطى مانند تغير دفعى است ، كه بر حدود فرضى حركت قطعى منطبق مىگردد .\r\nدر حركت توسطى ، جسم متحرك در هر لحظه كه در نظر گرفته شود ، ميان مبدأ و منتها در حدّ و نقطه‌اى قرار دارد كه قبل از آن لحظه و بعد از آن لحظه ، در آن نبوده است . اين وصف بدون هيچ‌گونه تغييرى براى متحرك ثابت مىباشد . حدودى كه جسم در آن قرار مىگيرد ، تغيير مىكند ، اما متحرك در هر حدّى واقع باشد ، اتصافش به « واقع بودن در ميان مبدأ و منتها » ثابت است و اين وصف بر او صادق مىباشد .\r\nدر مقام مثال ، اگر فرض كنيم با يك قلم ، خطى از نقطهء « الف » به نقطهء « ب » در حال رسم شدن مىباشد ؛ به گونه‌اى كه نوك قلم هر لحظه از نقطه « الف » دور مىشود و به نقطهء « ب » نزديك مىگردد ، در اين صورت حركت توسطى همان نقطه‌اى خواهد بود كه هر لحظه با نوك قلم رسم مىشود ( فرض كنيد كه خطى كه اين قلم رسم مىكند ، بلافاصله پس از رسم شدن محو مىگردد ) . حدوث اين نقطه و تحققش در يك لحظه صورت مىپذيرد و آن‌گاه باقى مىماند . ( حدوثش در « آن » و بقايش در زمان مىباشد . )\r\n\r\nحركت قطعى\r\nحركت قطعى عبارت است از : « بودن شىء متحرك ميان مبدأ و منتها ، به‌گونه‌اى كه نسبتى به هر يك از حدود فرضى مسافت دارد » .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nحركت قطعى ، بر خلاف حركت توسطى ، يك وجود مستمر و كشش‌دار است ؛ وجودى است كه هر لحظه حادث مىشود و هر لحظه فانى مىگردد ؛ يعنى يك حدوث و فناى تدريجى دارد . حركت قطعى در طول زمان تحقق مىيابد ، نه در يك لحظه و آن ؛ لذا يك كل است كه مىتوان براى آن اجزايى در نظر گرفت و همان اجزا را نيز مىتوان به اجزاى كوچك‌ترى تقسيم كرد و اين روند هرگز در نقطه‌اى متوقف نمى شود . حركت قطعى يك وجود ممتد از مبدأ تا منتها دارد و نسبتش به هر قطعه از آن ، نسبت كل به جزء است ، نه نسبت كلى به جزئى .\r\nدر همان مثال پيشين ، حركت قطعى در واقع خطى خواهد بود كه قلم با انتقال از نقطهء « الف » به سوى نقطهء « ب » ميان اين دو نقطه ترسيم مىكند . البته در صورتى كه آن خط به گونه‌اى باشد كه همان‌گونه كه رسم مىشود ، پاك شود « 1 » .\r\nوجود اين خط ، لحظه‌اى نيست ، كه در يك « آن » تحقق يابد - بر خلاف نقطه‌اى كه با نوك قلم رسم مىشود - بلكه وجودى است كه مثلًا در طول يك دقيقه به تدريج تحقق مىيابد . اين يك دقيقه ، زمان حدوث و تحقق خط است ، نه مدت بقاى آن .\r\nدر حركت قطعى قوه و فعل در هم آميخته است ، دائماً قوه‌اى به فعليت مىرسد و فعليتى منقضى مىگردد . شىء متحرك ، در حركت قطعى ، وجودى دارد كه هر « آن » حادث و فانى مىشود ؛ فعليت جديدى را به دست مىآورد و فعليت پيشينى را از دست مىدهد . وجودى است كه در طول زمان حادث مىگردد ، اما باقى نيست .\r\n\r\nتوضيح بيشتر دربارهء حركت توسطى و حركت قطعى\r\nبراى روشن شدن معناى حركت توسطى و حركت قطعى به اين مثال توجه كنيد :\r\nگلوله‌اى را در نظر بگيريد كه يك مسافت ده‌مترى را در ده ثانيه طى مىكند . در اين‌جا\r\n\r\n\r\n","description":"","footnote":"\r\n( 1 ) . اين قيد براى اجتناب از تصوير سوم حركت ، كه تصوير خيالى و پندارى است ، حتماً بايد لحاظ شود\r\n","page_name":" 101 ","page_number":101},
  {"content":"\r\n\r\nذهن دو كشش و دو امتداد تشخيص مىدهد : يكى امتداد مكانى ( ده متر ) و ديگرى امتداد زمانى ( ده ثانيه ) . اين دو امتداد به نحوى بر يك‌ديگر انطباق دارند ، يعنى مىتوان گفت : گلوله در يك قطعهء زمانى به طول ده ثانيه ، در يك قطعهء مكانى به طول ده متر قرار دارد . حال اگر آن قطعهء زمان را به دو قطعهء كوچك‌تر تقسيم كنيم ، آن قطعهء مكان نيز به دو جزء كوچك‌تر تقسيم خواهد شد ؛ يعنى گلوله در زمانى كمتر از ده ثانيه ( مثلًا يك ثانيه ) در مسافتى كمتر از ده‌متر ( مثلًا يك متر ، در جايى كه حركت يك نواخت باشد ) قرار دارد .\r\nاين واقعيت خارجى را به دو صورت مىتوان تعبير و تفسير كرد :\r\n1 - اين‌كه بگوييم : معناى اين‌كه گلوله در قطعه‌اى از زمان در قطعه‌اى ازمسافت قراردارد ، اين است كه گلوله در آن قطعه از زمان ، در فاصلهء ميان مبدأ و منتهاى آن مسافت مىباشد ؛ اين بودن به اين نحو است كه هر « آن » در يك « حد » و در يك نقطه از مسافت است ؛ به‌طورى كه در « آن » قبل يا « آن » بعد در آن « حد » و در آن نقطه نيست .\r\nگلوله تا وقتى ساكن است ، در آنات متعدد در يك نقطه قرار دارد ، اما وقتى در حال حركت است ، هر « آن » در يك حدّ مىباشد و آن به آن حدود مسافت ، كه گلوله در آن واقع است ، تغيير مىكند . طبق اين تفسير ، حركت گلوله عبارت است از « توسط » يا « ميان مبدأ ومنتها بودن » و اين همان « حركت توسطى » است .\r\n2 - تفسير ديگر : معناى اين‌كه گلوله در قطعه‌اى اززمان در قطعه‌اى ازمسافت قرار دارد ، اين است كه گلوله در تمام آن قطعه از زمان در تمام آن قطعه ازمسافت قرار دارد ، به نحوى كه مبدأ اين « بودن در آن مسافت » بر « مبدأ آن زمان » منطبق است و منتهايش بر منتهاى آن منطبق مىباشد و وسطش بر وسط آن و تمامش بر تمام آن . اين حركت قطعى است . بنابراين ، حركت قطعى عبارت است از : « بودن گلوله در تمام ده ثانيه در تمام ده متر » .\r\nبنابراين ، حركت توسطى امرى بسيط و بىكشش است كه از اول تا آخر زمان باقى\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاست ؛ هم در اول است ، و در وسط و هم در آخر . معناى اين‌كه باقى است ، آن است كه هر آنى از آنات زمان را كه در نظر بگيريم ، او با تمام وجودش در آن « آن » هست ؛ البته در هر آن در يك « حدّ » از مسافت است .\r\nاما حركت قطعى امرى كشش‌دار است و تمام زمان را اشغال كرده است ؛ اولش اول زمان ، وسطش وسط زمان و تمامش تمام زمان را . نه تمامش و نه جزئش از اول تا آخر باقى نيست . اصلًا مفهوم « بقاء » در بارهء خودش يا اجزائش صدق نمىكند .\r\n\r\nوجود حركت توسطى و حركت قطعى در خارج\r\nچنان‌كه يادآور شديم ، در مورد اين‌كه كدام يك از اين دو تفسير و دو معنا در خارج تحقق دارد و كدام يك ذهنى است ، ميان صاحب‌نظران اختلاف است . « 1 » اما حضرت علامه قدس سره بر آن است كه حركت قطعى و حركت توسطى هر دو در خارج تحقق دارد و دو تفسير و دو تعبير از يك واقعيت است ؛ هر دو از يك حقيقت ، به دو لحاظ ، انتزاع مىشوند . بنابراين ، هر دوى آنها ، به تبع منشأ انتزاعشان در خارج ثبوت و تحقق دارند .\r\nدليل ايشان بر اين مدعا آن است كه اين دو معنا هر دو بر خارج منطبق مىشوند .\r\nيعنى شىء متحرك نسبتى با مبدأ و منتها دارد كه نه اقتضاى انقسام دارد و نه سيلان و گذر ؛ از اين جهت متصف به حركت توسطى مىشود ؛ هم‌چنين نسبتى با مبدأ و منتها و حدود مسافت دارد كه اقتضاى سيلان وجود و انقسام در آن هست و از اين جهت\r\n\r\n\r\n","description":"","footnote":"\r\n( 1 ) . البته از برخى كلمات شيخ‌الرئيس استفاده مىشود كه آن‌چه او به نام حركت قطعى انكار كرده است ، همان چيزىاست كه مؤلف قدس سره تصوير خيالى حركت مىنامند ؛ بنابراين ، نزاع تا حدودى لفظى خواهد بود . صدرالمتألهين نيز در توجيه كلام شيخ همين طريقه را پيش گرفته و مىگويد : « إن نفي وجود الحركة بمعنى القطع غير صحيح فكيف حكم بنفيها . والأولى أن يحمل كلامه [ أي الشيخ 
  ] على أن ما رامه هو نفي أن يكون لوجودها صورة في الأعيان ، كوجود الأمور الثابتة المستمرة الذات الغير المتجددة . . . » ( اسفار ، ج 3 ، ص 34 ) . نگاه كنيد به : مرتضى مطهرى ، حركت و زمان در فلسفه اسلامى ، ج 1 ، ص 50 به بعد\r\n","page_name":" 103 ","page_number":103},
  {"content":"\r\n\r\nمتصف به حركت قطعى مىشود .\r\n\r\nتصوير پندارى حركت\r\nوأمّا الصورةُ التي يأخذُها الخيالُ من الحركةِ ، بأخْذِ الحدِّ بعدَ الحدِّ من الحركةِ وجمعِها فيه صورةً متصلةً مجتمعةً منقسمةً إلى الأجزاءِ ، فهي ذهنيّةٌ لا وجودَ لها في الخارج ، لعدمِ جوازِ اجتماعِ الأجزاءِ في الحركةِ ، و إلّاكانَ ثباتاً لاتغيُّراً .\r\nترجمه\r\nاما تصويرى كه خيال از حركت مىگيرد ، به اين شكل كه مقاطع مختلف حركت را گرفته و بعد همهء آنها را به شكل متصل و همراه با هم و قابل انقسام در خود جمع مىكند ، يك امر ذهنى است و وجود خارجى ندارد ، به دليل آن‌كه اجتماع اجزاى حركت ممكن نيست ؛ در اين صورت ثبات خواهد بود ، نه تغيير .\r\nشرح و تفسير\r\nبراى روشن شدن مقصود از « تصوير پندارى حركت » به همان مثال گذشته باز مىگرديم . اگر در آن مثال فرض كنيم خطى كه توسط قلم ميان نقطهء « الف » و « ب » رسم مىشود ، پس از رسم شدن باقى مىماند - نه آن‌كه محو و ناپديد گردد - در اين صورت آن خط رسم شده ، مثالى است از تصوير پندارى حركت .\r\nقوهء خيال حدود گوناگون حركت را در كنار يك‌ديگر قرار مىدهد و يك صورت متصل و پيوسته را ، كه اجزايش با يك‌ديگر جمع‌اند ، از آن به‌وجود مىآورد ؛ مانند قطرهء بارانى كه در حال سقوط از بالا به پايين ، به صورت يك خط براى ما نمايان مىشود و يا آتش گردان كه ما آن‌را به هنگام چرخش ، به صورت يك دايره مىبينيم .\r\nتفاوت اين تصوير از حركت ، با حركت توسطى روشن است . زيرا حركت\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nتوسطى يك امر ثابت و بدون امتداد و كشش است كه در « آن » حادث مىشود و در طول زمان باقى مىماند ، در حالى كه اين تصوير از حركت ، يك امر ممتد و كشش‌دار است و نيز حدوثش تدريجى و در زمان است ، نه آن‌كه در يك لحظه حادث شود ، بلكه مثلًا ده دقيقه طول مىكشد تا به‌وجود آيد .\r\nاما تفاوت آن با حركت قطعى از اين جهت است كه در حركت قطعى ، اجزا و حدود حركت پس از حدوث ، فانى مىشوند مانند خطى كه با كشيدن قلم بر روى كاغذ ترسيم مىشود ، اما هر چه قلم جلو مىرود ، خط رسم شده پاك مىشود . به ديگر سخن : حركت قطعى در زمان حادث مىشود ، اما در طول زمان باقى نمىماند ؛ بر خلاف تصوير خيالى حركت ، كه اجزا و حدود آن پس از حدوث ، باقى مىماند ، لذا اجزاى آن در زمان با هم جمع مىشوند و مانند خطى است كه از آغاز تا انجام آن در دست مىباشد . اين تصوير از حركت ، در زمان حادث مىشود و در زمان هم باقى مىماند « 1 » .\r\nروشن است كه اين تصوير و تفسير از حركت در خارج وجود ندارد ، بلكه تنها در ذهن و صحنهء خيال موجود است . زيرا در اين تصوير ، اجزاى حركت با هم موجودند و وجود جمعى دارند ، يعنى آغاز و انجام حركت يك‌جا تحقق دارد ، در حالىكه اجزاى حركت به‌طور هم‌زمان تحقق نمىيابند و نمىتوانند با هم جمع شوند . هيچ لحظه‌اى را نمىتوان سراغ گرفت كه در آن لحظه حركت با همهء اجزايش وجود بالفعل داشته باشد ، بلكه در هر لحظه تنها يكى از حدود حركت فعليت دارد : حدود پيشين از بين رفته و حدود بعدى هنوز بالقوه‌اند و در انتظار تحقق به سر مىبرند .\r\n\r\n\r\n","description":"","footnote":"\r\n( 1 ) . چنان‌كه يادآور شديم ، از بعضى كلمات شيخ‌الرئيس استفاده مىشود كه مقصود او از حركت قطعى ، كه وجودش را در خارج منكر است ، همين تصوير خيالى حركت است ؛ از جمله اين عبارت كه : « لايجوز أن يحصل بالفعل قائماً » و اين عبارت كه : « ولايكون لها في الوجود حصول قائم كما في ذهن » . زيرا در هر دو مورد قيد قائم آمده است كه بيانگر وجود جمعى اجزاى حركت است . ر . ك : اسفار ، ج 3 ، ص 34\r\n","page_name":" 105 ","page_number":105},
  {"content":"\r\n\r\nنكتهء اصلى كه بايد بدان توجه نمود آن است كه اگر همهء اجزاى حركت به‌طور هم‌زمان تحقق داشته باشند ، آن حركت ثابت و با قرار خواهد بود ، نه سيال و بىقرار و اين خلاف فرض است ، چرا كه حركت بودنِ حركت ، به سيلان و گذرايى آن است .\r\n\r\nنتيجهء بحث\r\nوقد تبيَّنَ بذلك : أنّ الحركةَ - ونعني بها القطعيّةَ - نحوُ وجودٍ سيّالٍ ، منقسمٍ إلى اجزاءٍ ، تمتزجُ فيه القوّةُ و الفعلُ ، بحيثُ يكونُ كلُّ جزءٍ مفروضٍ فيه فعلًا لما قبلَه من الأجزاءِ و قوّةً لما بعدَه ، وينتهي من الجانبينِ إلى قوّةٍ لا فعلَ معها و إلى فعلٍ لا قوّةَ معه .\r\nترجمه\r\nاز آن‌چه گذشت روشن مىشود كه حركت - يعنى حركت قطعى - يك نوع وجود پويا است كه به اجزاى مختلف ، تقسيم مىگردد و قوه و فعل در آن با هم آميخته‌اند ؛ به گونه‌اى كه هر جزء مفروض آن ، فعليت اجزاى قبلى و قوه اجزاى بعدى مىباشد و از يك طرف به قوه‌اى كه هيچ فعليتى ندارد و از طرف ديگر به فعليتى كه هيچ قوه‌اى ندارد ، منتهى مىگردد .\r\nشرح و تفسير\r\nمؤلف قدس سره در اين‌جا توضيح دوباره‌اى در بارهء حركت قطعى مىدهند ، تا كاملًا تفاوت آن با تصوير پندارى حركت روشن شود . از اين‌رو مىگويند : حركت قطعى از ويژگىهاى چندى برخوردار است :\r\n1 - حركت قطعى يك وجود سيّال ، كشش‌دار و ممتد است . وجودى است كه تدريجاً و در طول زمان تحقق مىيابد ، نه دفعتاً و در يك لحظه .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n2 - حركت قطعى وجودى است كه قابل انقسام به اجزا مىباشد . « 1 »\r\n3 - حركت قطعى وجودى است كه قوه و فعل در آن با هم آميخته است : هر جزيى از آن ، فعليت ما قبل و دربردارندهء قوهء ما بعد است و سرّ اين‌كه در حركت ، جزء سابق با جزء لاحق جمع نمىشود همين است كه جزء پيشين قوهء جزء ، پسين است و قوه با فعليت جمع نمىشود .\r\n4 - حركت قطعى از يك سو ، به قوه‌اى مىرسد كه فعليت ندارد و از سوى ديگر به فعليتى مىرسد كه قوه ندارد : « ينتهي من الجانبين إلى قوة لافعل معها وإلى فعل لاقوة معه . »\r\nويژگى اخير نيازمند توضيح بيشترى است ؛ ظاهر عبارت مؤلف آن است كه هر حركتى ، از يك سو به قوهء محض مىرسد و از سوى ديگر به فعليت محض ؛ خواه آن حركت ، حركت جوهرى باشد ، يا حركت عرضى و خواه حركت جوهرى عمومى جهان مقصود باشد يا حركات جوهرى خاص . اين مطلبى است كه به همين صورت ظاهرىاش قابل قبول نيست . اما مؤلف در نهاية الحكمه « 2 » قيدى آورده است كه مقصود ايشان را روشن مىكند . در آن‌جا مىگويد : « فالحركة تنتهي من جانب إلى قوةٍ لا فعل معها تحقيقاً أو اعتباراً ، و من جانب إلى فعل لاقوة معها تحقيقاً أو اعتباراً » . يعنى در برخى موارد واقعاً مبدأ حركت ، قوهء محض است و در برخى موارد اعتباراً قوهء محض است . هم‌چنين در بعضى موارد منتهاى حركت حقيقتاً فعليت محض است و در پاره‌اى ديگر از موارد ، به صورت اعتبارى فعليت محض است .\r\nتوضيح اين‌كه : در حركت جوهرى عمومى جهانِ ماده ، آغاز حركت قوه‌اى است كه حقيقتاً هيچ فعليتى ندارد و پايان حركت نيز فعليتى است كه حقيقتاً هيچ قوه‌اى ندارد ، زيرا آغاز حركت جوهرى عمومى - چنان‌كه مؤلف بدان تصريح مىكند - مادهء اولى و پايان آن تجرد است و مادهء اولى قوهء صرف است . همان‌گونه كه مجرد تام ،\r\n\r\n\r\n","description":"","footnote":"\r\n( 1 ) . در فصل آتى در اين باره بيشتر صحبت خواهد شد\r\n( 2 ) . مرحلهء نهم ، فصل سوم\r\n","page_name":" 107 ","page_number":107},
  {"content":"\r\n\r\nفعليت محض است ، اما در حركات عرضى ، آغاز حركت قوه‌اى مىباشد كه حقيقتاً همراه با فعليت است ، اما چون آن فعليت هيچ تأثيرى در حركت ندارد ، عقل مبدأ حركت را قوه‌اى كه فعليت ندارد ، اعتبار مىكند . پس در حركات عرضى مبدأ حركت اعتباراً قوهء محض مىباشد .\r\nبيان اين مطلب آن است كه حركات عرضى از مادهء موضوع آغاز مىشود . اين ماده قوه‌اى است كه مقارن با فعليت مىباشد ، زيرا ماده هميشه متقوم به يك صورت و فعليت است . اما از آن‌جا كه حركت چيزى نيست جز « خروج تدريجى از « قوه » به سوى فعل » ، فعليت مقارن مادهء موضوع هيچ مدخليتى در حقيقت حركت ندارد ؛ از اين‌رو عقل در اين‌گونه حركات ، مبدأ حركت را قوهء بدون فعليت اعتبار مىكند ؛ يعنى قوه‌اى كه از جهت آن حركت بدون فعليت است .\r\nاين در مورد مبدأ حركات عرضى بود . اما در مورد منتها و پايان حركات عرضى نيز بايد گفت : پايان اين حركات ، فعليتى است كه حقيقتاً واجد قوه مىباشد ، زيرا حركات عرضىِ طبيعى ، به سكون منتهى مىگردد و حركات عرضى قسرى ، به هيئتى كه اثر قسر در آن تمام مىشود ، پايان مىيابد ؛ هم‌چنين حركات نفسانى به آن‌چه متحرك كمال خود مىداند ، مىرسد و هيچ‌يك از اين نقطه‌هاى پايانى خالى از قوه نيست . اما چون اين قوه تأثيرى در حركت پيشين ندارد - زيرا حركت عبارت است از خروج تدريجى از قوه به سوى « فعل » - عقل منتهاى حركت را فعليت بدون قوه اعتبار مىكند ؛ يعنى فعليتى كه از ناحيهء آن حركت ، بدون قوه است .\r\nدر مورد حركت‌هاى جوهريى كه در ميان حركت جوهرى عمومى ياد شده ، فرض مىشود نيز بر همين روال است . يعنى مبدأ حركت ، قوه‌اى است كه حقيقتاً همراه با فعليت مىباشد ، اما عقل آن را بدون فعليت اعتبار مىكند و منتهاى آن نيز فعليتى است كه حقيقتاً همراه با قوه است ، اما عقل آن را بدون قوه اعتبار مىكند .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nالفصل الخامس : في مبدأ الحركة و منتهاها\r\nقد عرفتَ : أنّ في الحركةِ انقساماً لذاتِها ؛ فاعلمْ أنَّ هذا الانقسامَ لا يقفُ على حدٍّ نظيرُ الانقسامِ الذي في الكميّاتِ المتصلةِ القارّةِ ، من الخطِ والسطحِ والجسمِ ، إذ لو وَقَفَ على حدّ كانَ « جزءاً لا يتجزّأُ » ، وقد تقدَّمَ بطلانُه .\r\nوأيضا : هو انقسامٌ بالقوّةِ لا بالفعلِ ، إذ لو كانَ بالفعلِ بطلتِ الحركةُ ، لانتهاءِ القسمةِ إلى أجزاءٍ دفعيّةِ الوقوعِ .\r\nترجمه\r\nدانستيم « 1 » كه حركت ذاتاً منقسم مىشود و بايد توجه داشت كه اين انقسام در هيچ مرحله‌اى متوقف نمىگردد ، همانند انقسامى كه در كميّات متصل قارّ - يعنى خط ، سطح و جسم - وجود دارد ، زيرا اگر تقسيم در يك مرحله متوقف گردد [ و به جزئى برسد كه ديگر قابل تقسيم نباشد ، آن 
  ] جزء غير قابل تجزيه خواهد بود و پيش از اين « 2 » بطلان آن را يادآور شديم .\r\nو نيز اين انقسام ، بالقوه مىباشد ، [ به اين معنا كه حركت قابل انقسام است نه آن‌كه\r\n\r\n\r\n","description":"","footnote":"\r\n( 1 ) . در فصل پيشين\r\n( 2 ) . در فصل سوم از بخش ششم\r\n","page_name":" 109 ","page_number":109},
  {"content":"\r\n\r\nبالفعل منقسم باشد 
  ] چرا كه اگر بالفعل منقسم باشد ، حركت منتفى مىگردد ، چون تقسيم ، به اجزائى مىرسد كه به‌طور آنى تحقق پيدا كرده‌اند .\r\nشرح و تفسير\r\n\r\nقابليت انقسام حركت حدّ يقف ندارد\r\nدر فصل گذشته گفتيم حركت داراى دو معنا و دو اعتبار است : يكى حركت توسطى و ديگرى حركت قطعى . نيز گفتيم كه حركت توسطى امرى ثابت ، قارّ و غير قابل انقسام است ؛ بر خلاف حركت قطعى كه امرى تدريجى ، سيال و كشش‌دار است و ذاتاً قابل انقسام مىباشد .\r\nآن‌چه در اين مرحله مطرح است و دربارهء آن بحث و گفت‌وگو مىشود ، همان حركت قطعى است . لذا هر جا حركت به‌طور مطلق گفته مىشود ، مقصود حركت قطعى مىباشد ، نه حركت توسطى . « 1 »\r\nچنان‌كه گفتيم حركت - يعنى حركت قطعى - به دليل كشش‌دار و ممتد بودن ، قابل انقسام مىباشد ، زيرا قابليت انقسام از ويژگىهاى ذاتى امتداد است . نكته قابل تأكيد آن است كه اين قابليت انقسام حدّ يقف ندارد ؛ يعنى به هيچ نقطه‌اى پايان نمىيابد . به ديگر سخن : در انقسام حركت به هر جزيى برسيم ، آن جزء نيز قابل انقسام به اجزاى كوچك‌تر است و هر يك از آن اجزا نيز قابل انقسام به اجزاى كوچك‌ترى مىباشد و به همين ترتيب .\r\nدليل اين مدعا نظير همان دليلى است كه در فصل سوم از بخش ششم ، براى ابطال نظريهء جزء لايتجزى بيان شد . كسانى كه جسم را مركب از جزء لايتجزى مىدانند -\r\n\r\n\r\n","description":"","footnote":"\r\n( 1 ) . چنان‌كه مؤلف در پايان فصل پيشين حركت را به‌طور مطلق آورد و آن‌گاه گفت : مقصود ما از حركت همان حركت قطعى است : « ان الحركة - و نعني بها القطعية - نحو وجود سيال . . . »\r\n","page_name":" 110 ","page_number":110},
  {"content":"\r\n\r\nيعنى مىگويند جسم مركب از اجزايى است كه آن اجزا ديگر قابل انقسام به اجزاى كوچك‌تر نمىباشند . اين مطلب را در مورد هر امر ممتد و كشش‌دار نيز تعميم مىدهند ؛ از جمله زمان و حركت . به عقيدهء طرف‌داران جزء لايتجزى زمان نيز ، كه يك كميت غيرقار ممتد است ، مركب از مجموع « آن » هاست ، يعنى امورى كه عارى از طول و امتداد است . حركت نيز در نظر ايشان مركب از سكون‌هاى كوچك عارى از كشش است ، كه هر يك از اين سكون‌ها بر يك « آن » منطبق مىشود .\r\nدر پاسخ به اين نظريه بايد گفت : اگر در تقسيم حركت به اجزايى برسيم كه نه در خارج و نه در وهم و نه در عقل قابل انقسام نباشند ، اين اجزا از دو حال بيرون نيستند :\r\nيا خودشان داراى كشش و امتدادند و يا آن‌كه فاقد كشش و امتداد مىباشند . « 1 » در صورت نخست مىگوييم : اگر آن اجزا خودشان داراى كشش و امتداد باشند ، به حكم عقل انقسام‌پذير مىباشند ، زيرا هر شىء ممتدى داراى دو طرف است كه ميانشان فاصله‌اى هر چند كوچك وجود دارد و مىتوان وسط آن دو طرف ، نقطه‌اى در نظر گرفت ؛ اين نقطه ، آن امر ممتد را دو نيم مىكند . خلاصه آن‌كه امتداد ، ملازم با قابليت انقسام است .\r\nدر صورت دوم مىگوييم : اگر آن اجزا خودشان داراى امتداد نباشند ، محال است كه از اجتماع آنها امر ممتد و كشش‌دار پديد آيد . هرگز از اجتماع نقاط فاقد بُعد ، يك خط ممتد پديد نمىآيد .\r\n\r\nيك نكته\r\nمؤلف در آغاز اين فصل فرمود : « انّ في الحركة انقساماً لذاتها » ؛ يعنى حركت ذاتاً قابل انقسام مىباشد . در اين باره بايد توجه داشت كه « انقسام‌پذيرى » ويژگى ذاتى\r\n\r\n\r\n","description":"","footnote":"\r\n( 1 ) . ظاهر بسيارى از كلمات طرف‌داران اين نظريه ، همين شق دوم است\r\n","page_name":" 111 ","page_number":111},
  {"content":"\r\n\r\nكميت است و تنها در مورد كميات مىتوان گفت كه : « ذاتاً قابل انقسام مىباشند » . از سوى ديگر ، فلاسفه خود حركت را كميت به شمار نمىآورند و اساساً آن را مفهوم ماهوى نمىدانند . حركت معروض زمان واقع مىشود و زمان يك كم متصل غير قار است و ذاتاً قابل انقسام مىباشد . از اين‌رو بايد گفت : انقسام‌پذيرى حركت به‌واسطهء عروض زمان بر آن است ؛ از اين جهت حركت مانند جسم طبيعى است ، كه به‌واسطهء عروض جسم تعليمى بر آن قابليت انقسام مىيابد .\r\nالبته اگر به اين حقيقت توجه شود كه نسبت زمان به حركت ، نسبت معين به مبهم است و عروض تعين بر امر مبهم صرفاً يك عروض ذهنى است ، و نه عروض خارجى ، در اين صورت اشكالى در تعبير فوق كه : « حركت ذاتاً قابل انقسام است » وجود نخواهد داشت .\r\n\r\nانقسام حركت بالقوه است نه بالفعل\r\nحركت اگرچه ذاتاً قابل انقسام است ، اما اين انقسام به نحو بالقوه مىباشد ، نه بالفعل . هر حركتى يك واحد ممتد است و كثرت آن ذهنى است . يعنى ذهن است كه براى حركت اجزا فرض مىكند . به ديگر سخن : حركت واحد ، قابليت آن‌را دارد كه به چند حركت كوچك‌تر تقسيم شود ، نه آن‌كه حقيقتاً داراى اجزايى باشد كه در كنار يك‌ديگر قرار گرفته و آن حركت را تشكيل داده باشند . حركت ازاين جهت نيز مانند كم متصل قار است . يك خط ، امر واحد ممتد است و قابل انقسام به اجزاى كوچك‌تر مىباشد ، اما اين اجزا ، بالقوه در آن خط وجود دارند ، نه بالفعل ؛ اگر وجودشان بالفعل شود ، آن خط مفروض معدوم خواهد شد .\r\nمؤلف قدس سره در تعليل اين مطلب كه وجود اجزاى حركت يك وجود بالقوه است ، نه بالفعل . مىگويد : اگر اجزاى حركت بالفعل موجود باشند و وجودهاى جدا و متمايز از هم داشته باشند . انقسام حركت به اجزايى منتهى خواهد شد كه وجودشان دفعى و\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nآنى است . در نتيجه حركت به عنوان يك امر ممتد و تغير تدريجى ، باطل بوده و وجود خارجى نخواهد داشت .\r\nتوضيح اين‌كه : اگر هر حركتى در خارج از اجزاى بالفعل تشكيل شده باشد ، آن اجزا خودشان يا از جنس حركتند و يا از جنس حركت نيستند . اگر از جنس حركت باشند ، مشمول قاعدهء فوق خواهند بود ، يعنى خود آن اجزا نيز بايد از اجزاى بالفعل ديگرى تشكيل شده باشند ؛ همين سخن در بارهء اجزاى بعدى نيز جارى مىگردد و در نتيجه يك حركت واحد و محدود به دو حد ، بايد بىنهايت جزء داشته باشد و اين محال است . بنابراين ، بايد گفت : اجزاى بالفعل حركت ، خودشان از جنس حركت ، يعنى يك امر ممتد و كشش‌دار ، نيستند ، بلكه از جنس تغير دفعى مىباشند . معناى اين سخن آن است كه آن‌چه در خارج تحقق دارد ، مجموعه‌اى است از تغيرهاى دفعى ؛ مانند نقطه‌هايى كه كنار يك‌ديگر قرار گرفته‌اند . در نتيجه حركت ، به عنوان يك امر ممتد و كشش‌دار و به عنوان تغيّر تدريجى ، هيچ واقعيتى نخواهد داشت ، بلكه فقط انعكاس خيالىِ تغيرهاى دفعى مىباشد .\r\n\r\nمبدأ و منتهاى حركت\r\nوبذلك يتبيّنُ : إنّه لا مبدأَ للحركةِ و لا منتهى لها ، بمعنَى الجزء الأوّلِ الذي لاينقسمُ من جهةِ الحركةِ و الجزءِ الاخرِ الذي كذلك ، لما عرفتَ آنفاً ؛ أنّ الجزءَ بهذا المعنى دفعيُ الوقوعِ غيرُ تدريجيّةِ ، فلا ينطبقُ عليه حدُّ الحركةِ لأنّها تدريجيّةُ الذاتِ .\r\nوأمّا ما تقدَّمَ : أنّ الحركةَ تنتهي من الجانبينِ إلى قوّةٍ لا فعلَ معها و فعلٍ لا قوّةَ معه ، فهو تحديدٌ لها بالخارجِ من ذاتِها .\r\nترجمه\r\nبا اين بيان روشن مىشود كه حركتْ مبدأ و منتها ندارد ، البته مبدأ به معناى جزء\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنخستينِ غيرقابل تقسيم از جهت حركت و منتها نيز به معناى آخرين جزء اين‌چنينى ، به‌دليل آن‌كه جزء به اين معنا ، وقوعش آنى و غيرتدريجى مىباشد و لذا تعريف حركت بر آن صادق نخواهد بود ، چون حركت ذاتاً تدريجى است .\r\nو اين با آن‌چه قبلًا گفتيم « 1 » - كه حركت از يك طرف به قوه‌اى كه هيچ فعليتى ندارد و از طرف ديگر به فعليتى كه هيچ قوه‌اى ندارد ، منتهى مىگردد - منافاتى ندارد ، زيرا آن بيان در واقع تحديد حركت با يك امر خارج از ذات آن مىباشد .\r\nشرح و تفسير\r\nحركت در حقيقت مبدأ و منتها ندارد ، زيرا مبدأ حركت عبارت است از : « جزء نخستين حركت كه از جهت حركت انقسام‌ناپذير است » و منتهاى حركت عبارت است از : « جزء آخرين حركت كه از جهت حركت انقسام‌ناپذير است » . پيش از بيان دليل اين مدعا ، لازم است توضيحى دربارهء تعريفى كه براى مبدأ و منتهاى حركت بيان شد ، ارائه شود و نكتهء اعتبار اين قيدها در تعريف آنها روشن گردد .\r\n\r\nمبدأ و منتهاى حركت بايد از جهت حركت انقسام‌ناپذير باشند\r\nگفتيم مبدأ حركت « از جهت حركت انقسام‌ناپذير است » . اين قيد دو مطلب را در بردارد .\r\n1 - مبدأ حركت مىتواند از جهات ديگر ، غير از جهت حركت ، قابل انقسام باشد و اين منافاتى با مبدأ حركت بودن آن ندارد .\r\n2 - مبدأ حركت نبايد از جهت حركت انقسام‌پذير باشد .\r\nدربارهء مطلب نخست بايد گفت : گاهى مبدأ يك امر ممتد خود فى حد نفسه قابل\r\n\r\n\r\n","description":"","footnote":"\r\n( 1 ) . در فصل پيشين\r\n","page_name":" 114 ","page_number":114},
  {"content":"\r\n\r\nانقسام است ، اما از جهت آن امر ممتد ، قابل انقسام نمىباشد . مانند خط كه مبدأ سطح است « 1 » و آن نحوه انقسامى كه در سطح راه دارد ، ( انقسام در طول و در عرض ) در آن راه ندارد ؛ اگرچه آن‌را از آن جهت كه خط است ، مىتوان تقسيم كرد . سطح نيز نسبت به جسم تعليمى همين‌گونه است . سطح خودش قابل انقسام است ، اما از جهت جسم تعليمى قابل انقسام نيست ، يعنى نمىتوان آن را در هر سه جهت طول و عرض و عمق تقسيم نمود . آن‌چه براى مبدأ بودن لازم است همين است كه از جهت آن امر ممتد قابل انقسام نباشد و هيچ مانعى ندارد مبدأ از جهات ديگر قابل انقسام باشد .\r\nاما در بارهء مطلب دوم بايد گفت : به‌طور كلى مبدأ هر امر ممتدى نبايد از جهت آن امر ممتد انقسام‌پذير باشد ، زيرا اگر مبدأ ، از جهت آن امر ممتد ، قابل انقسام باشد ، خود آن مبدأ داراى مبدئى خواهد بود كه جزء اول آن را تشكيل مىدهد و مبدأ آن مبدأ نيز خود داراى مبدأ خواهد بود و به همين ترتيب : هر مبدئى ، به نوبهء خود ، مبدئى خواهد داشت و اين سلسله به جايى منتهى نخواهد گشت و در نتيجه آن امر ممتد فاقد مبدأ خواهد بود و اين خلف در فرض است .\r\nنظير اين سخن در مورد منتها نيز مىآيد و نتيجه مىدهد كه منتهاى هر امر ممتدى نبايد از جهت آن امر ممتد قابل انقسام باشد .\r\n\r\nحركت ، مبدأ و منتها ندارد\r\nبا توجه به تعريفى كه براى مبدأ و منتهاى حركت بيان شد ، دانسته مىشود كه :\r\nحركت مبدأ ندارد ، يعنى جزء نخستينى كه از جهت حركت انقسام‌پذير باشند ؛ هم‌چنين حركت منتها ندارد ، يعنى جزء آخرينى كه از جهت حركت انقسام‌ناپذير\r\n\r\n\r\n","description":"","footnote":"\r\n( 1 ) . اين مثال براى توضيح مطلب است ، و الّا نه خط مبدأ سطح است و نه سطح مبدأ جسم تعليمى ، زيرا نه خط رامىتوان‌جزء سطح به شمار آورد و نه سطح را جزء جسم تعليمى . به‌طور كلى امور ممتد داراى مبدأ و منتها ، به معناى ياد شده نيستند\r\n","page_name":" 115 ","page_number":115},
  {"content":"\r\n\r\nباشد ، زيرا :\r\n1 - جزئى كه از جهت حركت انقسام‌ناپذير باشد ، وجودش دفعى و آنى خواهد بود ؛ يعنى فاقد امتداد و كشش زمانى مىباشد .\r\n2 - جزء حركت ، خود بايد از مقولهء حركت باشد و تعريف حركت بر آن صدق كند ؛ در نتيجه جزء حركت بايد امرى ممتد و داراى كشش زمانى باشد .\r\nاز اين دو مقدمه نتيجه گرفته مىشود كه حركت جزئى ندارد كه فاقد كشش و امتداد زمانى باشد ، از اين رو حركت مبدأ و منتها ندارد « 1 » .\r\nمؤلف در پايان يادآور مىشود : تحديد « 2 » حركت در آن‌جا كه گفتيم : « حركت از يك سو به قوهء محض و از سوى ديگر به فعليت محض مىرسد » از باب تحديد شىء به امور بيرون از ذات آن است و لذا با آن‌چه بيان شد ، منافاتى ندارد .\r\nاگر گفته مىشود : مبدأ حركت قوهء محض است و منتهاى آن فعليت محض است ، مقصود از مبدأ و منتها ، معناى عام آن است كه شامل آن‌چه از سنخ شىء ممتد نيست ، نيز مىگردد ؛ مانند آن‌جا كه مبدأ و منتهاى خط را نقطه و مبدأ و منتهاى سطح را خط و مبدأ و منتهاى جسم تعليمى را سطح و مبدأ و منتهاى زمان را « آن » به شمار مىآورند .\r\nدر همهء اين موارد مبدأ و منتها از سنخ آن امر ممتد نيست ، لذا جز آن به شمار نمىرود و نمىتوان آنها را جزء نخستين و يا جزء آخرين آن امر ممتد محسوب كرد .\r\n\r\n\r\n","description":"","footnote":"\r\n( 1 ) . به بيانى ديگر مىتوان گفت : قيود مأخوذ در تعريف مبدأ و منتهاى حركت ، با يك‌ديگر تنافر و تعاند دارند ، زيرا جزء حركت بودن و غير قابل انقسام بودن هرگز جمع نمىشود ؛ از اين جهت فرض مبدأ و منتها براى حركت به تناقض منتهى مىشود\r\n( 2 ) . مقصود از « تحديد » بيان حدّ و مرز براى شىء و محدود ساختن آن از دو طرف است\r\n","page_name":" 116 ","page_number":116},
  {"content":"\r\n\r\n\r\nالفصل السادس : في موضوع الحركة و هو المتحرك الذى يتلبس بها\r\nقد عرفتَ : أنّ الحركةَ : خروجُ الشيءِ من القوّةِ إلى الفعلِ تدريجاً ، و أنّ هذه القوّةَ يجبُ أن تكونَ محمولةً في أمرٍ جوهرىٍ قائمةً به ، و هذا الذي بالقوّةِ كمالٌ بالقوّةِ للمادّةِ متحدٌ معها ؛ فإذا تبدّلتِ القوّةُ فعلًا ، كان الفعلُ متحداً مع المادّةِ مكانَ القوّةِ ؛ فمادّةُ الماء مثلًا هواءٌ بالقوّةِ ، و كذا الجسمُ الحامضُ حلوٌ بالقوّةِ ؛ فإذا تبدلتِ الماءُ هواءاً ، والحموضةُ حلاوةً ، كانتِ المادّةُ التي في الماءِ هي المتلبسةُ بالهوائيّةِ ، والجسمُ الحامضُ هو المتلبّسُ بالحلاوةِ ؛ ففي كلِّ حركةٍ موضوعٌ ، تنعتُهُ الحركةُ و تجري عليه .\r\nترجمه\r\nموضوع حركت همان متحركِ متصف به حركت است . دانستيم « 1 » كه حركت خروج تدريجى شىء است از قوه به سوى فعل ؛ و نيز معلوم گشت اين قوه بايد در يك امر جوهرى قرار گرفته و متكى به آن باشد ؛ هم‌چنين آن شىء بالقوه ، كمال بالقوه‌اى است براى ماده و باآن متحد مىباشد . آن‌گاه كه قوه تبديل به فعليت مىگردد ، آن فعليت به\r\n\r\n\r\n","description":"","footnote":"\r\n( 1 ) . مطلب نخست در فصل سوم ، و مطلب دوم در فصل اول بيان شد\r\n","page_name":" 117 ","page_number":117},
  {"content":"\r\n\r\nجاى قوه با ماده ، متحد مىشود ؛ مثلًا مادهء آب ، بالقوه بخار است . و نيز جسم ترش مزه ، بالقوه شيرين مىباشد و وقتى آب به بخار و ترشى به شيرينى تبديل گرديد ، همان ماده‌اى كه در آب بود ، در بر دارندهء صورت بخارى مىگردد ؛ نيز همان جسم ترش مزه دربردارندهء شيرينى مىشود . بنابراين هر حركتى را موضوعى است كه حركت به آن وصف داده و بر آن جارى مىگردد .\r\nشرح و تفسير\r\n\r\nموضوع حركت\r\nموضوع حركت همان امر ثابتى است كه حركت بر آن جارى مىگردد و بدان وصف مىدهد . به ديگر سخن : موضوع حركت يا متحرك همان چيزى است كه حركت را در خود مىپذيرد . در حركت عرضى ، موضوع حركت همان جوهر و ذات شىء است كه صفاتش عوض مىشود و با حفظ ثبات خود حالت‌ها و منزلت‌هاى گوناگون مىيابد و جامه‌هاى متفاوت بر تن مىكند . در انواع گوناگون حركت عرضى - مانند سنگى كه بر زمين مىافتد ( حركت در مكان ) ، زمين كه بر محور خود مىچرخد ( حركت در وضع ) ، آب كه گرم مىشود ( حركت در كيف ) و نهال ضعيفى كه درخت تنومندى مىگردد ( حركت در كم ) - متحركى داريم كه در بسترى حركت مىكند . بستر و مقوله‌هايى كه حركت در آنها واقع مىشود ( وضع ، مكان ، كم و كيف ) به منزلهء راه‌روهايى است كه متحرك ( موضوع حركت ) از ميان آنها عبور مىكند و يا چون جامه‌هايى است كه متحرك آنها را به‌طور متصل و مستمر ، يكى به دنبال ديگرى ، بر تن مىكند ؛ مثلًا گرم شدن تدريجى آب بدين معناست كه چيزى به نام آب ( جوهر آب ) هر دم جامهء نوينى از گرما ( مقولهء كيف ) به تن مىپوشد .\r\nاين در مورد حركت عرضى بود ، اما در حركت جوهرى ، موضوع حركت را مىتوان همان ماده‌اى دانست كه قوهء محض است و فعليتى جز قوه بودن ندارد . اين\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nماده جوهرى است كه صورت‌هاى نوعى را يكى پس از ديگرى مىپذيرد و با آنها متحد مىگردد و بسان امر ثابتى است كه در همهء مقاطع حركت محفوظ مىماند . « 1 »\r\n\r\nهر حركتى داراى يك موضوع است\r\nبرهانى كه مؤلف قدس سره در اين قسمت براى اثبات وجود موضوع در هر حركت اقامه مىكنند ، از مقدمات چندى به شرح ذيل تشكيل شده است :\r\n1 - حركت عبارت است از خروج تدريجى شىء از قوه به فعل . بنابراين ، در هر حركتى يك قوه است و يك فعل و شىء از حالت قوه به سوى فعل منتقل مىشود .\r\n2 - قوه ، يك وجود لغيره و قائم به غير دارد . بنابراين ، در حركت بايد يك شىء لنفسه‌اى وجود داشته باشد كه محل و معروض قوه باشد .\r\n3 - محل و معروض قوه همان ماده است و اين قوه كمال براى ماده محسوب مىشود و ماده با آن متحد مىباشد .\r\n4 - وقتى قوه به فعليت بدل مىشود . فعليت جايگزين قوه شده و با ماده متحد مىگردد ، زيرا قوه و فعل دو مرتبهء وجود يك شىء هستند و يك نوع اتحادى ميان آنها برقرار مىباشد و چون ماده با قوه متحد است و قوه نيز با فعل اتحاد دارد ، ماده با فعل نيز متحد خواهد بود .\r\nاز اين مقدمات چهارگانه نتيجه مىشود كه در هر حركتى چيزى وجود دارد ، كه با حركت ( وجود سيالى كه يك طرف آن قوه و طرف ديگر آن فعليت است ) اتحاد دارد و حركت بر آن عارض مىگردد و به آن وصف مىدهد و اين شىء همان موضوع حركت است « 2 » .\r\n\r\n\r\n","description":"","footnote":"\r\n( 1 ) . توضيح بيشتر در بارهء موضوع حركت جوهرى در فصل دوازدهم خواهد آمد\r\n( 2 ) . براى اثبات موضوع حركت ، بيان‌ها و براهين ديگرى نيز ارائه شده است كه در فصل دوازدهم به آنها اشاره خواهد شد\r\n","page_name":" 119 ","page_number":119},
  {"content":"\r\n\r\nمثلًا وقتى آب گرم مىشود و به صورت بخار در مىآيد ، ماده‌اى كه در آب وجود دارد و با صورت نوعى آب متحد است ، حامل قوهء بخار است و با قوهء بخار اتحاد دارد ؛ آن‌گاه كه آب تبديل به بخار مىشود ، قوهء بخار از بين مىرود و فعليت بخار جايگزين آن مىشود . به تعبير ديگر : صورت بخارى به جاى صورت آبى با مادهء آب متحد مىشود . بايد توجه داشت كه ماده‌اى كه صورت بخارى با آن متحد است ، همان ماده‌اى است كه پيش از اين در ضمن آب وجود داشت و حامل قوهء بخار بود . پس در اين جريان ، امر ثابتى هست كه حركت را مىپذيرد و اين وجود سيال بر آن عارض مىگردد « 1 » .\r\nدر مورد حركت‌هاى عرضى نيز ، مطلب از همين قرار است ؛ مثلًاوقتى سيب ترش‌مزه به مرور مزه‌اش تغيير مىكند و نهايتاً شيرين مىشود ، سيب در آغاز اين حركت ، بالقوه شيرين بود و با اين قوه متحد بود و آن‌گاه كه اين قوه به فعليت مىرسد ، با آن فعليت اتحاد مىيابد . يعنى همان چيزى كه ابتدا بالفعل ترش بود و بالقوه شيرين بود ، هم‌اكنون بالفعل شيرين است .\r\n\r\nبرخى از ويژگىهاى موضوع حركت\r\nويجبُ أن يكونَ موضوعُ الحركةِ أمراً ثابتاً ، تجري وتتجدَّدُ عليه الحركةُ ، و إلّاكانَ ما بالقوّةِ غيرَ ما يخرجُ إلى الفعلِ ، فلم تتحققِ الحركةُ التي هي خروجُ الشيءِ من القوّةِ إلى الفعلِ تدريجاً .\r\nويجبُ أن لا يكونَ موضوعُ الحركةِ أمراً بالفعلِ من كلِّ جهةٍ ، كالعقلِ المجردِ ، إذ لاحركةَ إلّامعَ قوّةٍ مّا ، فما لا قوّةَ فيه فلا حركةَ له ؛ و لا أن يكونَ بالقوّةِ من جميعِ الجهاتِ ، إذ لا وجودَ لما هو كذلك ؛ بل أمراً بالقوّةِ من جهةٍ و بالفعلِ من جهةٍ ، كالمادّةِ\r\n\r\n\r\n","description":"","footnote":"\r\n( 1 ) . اين مثال ، يك نمونهء حركت جوهرى است ، البته اگر آب و بخار را دو نوع جوهرى مختلف بدانيم ، نه دو صنف از يك نوع جوهر . از بيان فوق دانسته مىشود كه موضوع در حركت‌هاى جوهرى همان مادهء اولى است\r\n","page_name":" 120 ","page_number":120},
  {"content":"\r\n\r\nالأولى التي لها قوّةُ الأشياءِ ، و فعليّةُ أنّها بالقوّةِ ؛ و كالجسمِ الذي هو مادّةٌ ثانيةٌ ، لها قوّةُ الصورِ النوعيّةِ والأعراضِ المختلفةِ و فعليّةُ الجسميّةِ و بعضِ الصور النوعيّةِ .\r\nترجمه\r\nموضوع حركت لزوماً بايد امر ثابتى باشد ، تا حركت بر آن جارى شود و به مرور تحقق يابد ، چون در غير اين صورت آن‌چه بالقوه است با آن‌چه به فعليت تبديل گشته مغاير خواهد بود و بنابراين حركت ، كه خروج تدريجى شىء از قوه به فعل مىباشد ، تحقق پيدا نكرده است .\r\nو نيز لازم است موضوع حركت ، چيزى نباشد كه از هر جهت بالفعل است ؛ مانند عقل مجرد ، زيرا حركت بدون قوه ، تحقق نخواهد يافت ؛ لذا آن‌چه قوه ندارد ، حركت نيز ندارد .\r\nهم‌چنين موضوع حركت نبايد از همهء جهات بالقوه باشد ، چون چنين چيزى تحقق پيدا نمىكند ، بلكه بايد امرى باشد كه از يك سو بالقوه است و از سوى ديگر بالفعل ، مانند مادهء نخستين كه هم قوهء اشيا را داراست و هم فعليت دارد ؛ البته فعليتش همان بالقوه بودنش است . و نيز مانند جسم كه مادهء دوم است و قوهء صورت‌هاى نوعى و اعراض گوناگون را همراه با فعليت جسميت و فعليت بعضى از صورت‌هاى نوعى دارا مىباشد .\r\nشرح و تفسير\r\nموضوع حركت چند ويژگى دارد :\r\n1 - موضوع حركت بايد يك امر ثابت و پايدار باشد ؛ يعنى بايد چيزى باشد كه از آغاز تا پايان حركت دوام و بقا دارد و محفوظ مىماند . توضيح اين‌كه : حركت عبارت است از : « درآمدن شىء از قوه به فعل » . پس بايد شىء ثابتى وجود داشته باشد كه از آغاز تا پايان حركت محفوظ و باقى باشد ، تا تعريف حركت بر آن صدق كند و بتوان گفت : آن شىء از قوه به فعل درآمد . اگر چنين چيز ثابتى وجود نداشته باشد ، اساساً\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nتعريف حركت صادق نخواهد بود . به ديگر سخن : حركت ، امر واحد است و وحدت حركت تنها در صورتى حفظ خواهد شد كه شىء ثابتى وجود داشته باشد كه حركت بر آن جارى شود ، زيرا تنها در اين صورت است كه مىتوان گفت : « الف » حركت كرد و از موقعيت « ب » به موقعيت « ج » درآمد .\r\nاگر موضوع حركت امر ثابت و پايدار نباشد ، رابطهء ميان گذشته و آينده قطع مىشود و ديگر نمىتوان گفت : چيزى كه مايع بود اكنون تبديل به بخار شد و يا چيزى كه ترش بود اكنون شيرين شد و يا كودك چند سال پيش اكنون جوان شده است و بعدها پير خواهد شد . چنان‌كه گفتيم اگر موضوع ثابتى نباشد ، اساساً مفهوم تبديل و تبدل و حركت و تحول صادق نخواهد بود « 1 » .\r\n2 - موضوع حركت بايد داراى حيثيت قوه باشد . بنابراين ، امورى كه فعليت محض بوده و هيچ بهره‌اى از قوه و استعداد ندارند ، مانند مجردات تامه ، هرگز نمىتوانند موضوع و معروض حركت واقع شوند ، زيرا چنان‌كه ارسطو گفته است :\r\n« حركت كمال اول است براى شىء بالقوه از آن جهت كه بالقوه است » . موجوداتى كه فعليت محض هستند . همواره ثابت و برقرار خواهند بود ، نه متحرك و بىقرار .\r\n3 - موضوع حركت بايد بهره‌اى از فعليت داشته باشد . زيرا وجود ، مساوق با فعليت است و چيزى كه هيچ بهره‌اى از فعليت ندارد ، اساساً نمىتواند موجود باشد .\r\nاز اين‌جا دانسته مىشود كه موضوع حركت داراى دو جنبه و دو حيثيت مىباشد :\r\nيكى حيثيت قوه و ديگرى حيثيت فعل . از اين‌رو مادهء اولى صلاحيت آن را دارد كه موضوع و معروض حركت واقع شود ، زيرا مادهء اولى از يك جهت داراى قوهء اشيا است و اساساً جز قوهء پذيرش اعراض و صورت‌ها ، شأن و منزلت ديگرى ندارد ؛ از سوى ديگر بهره‌اى از فعليت دارد ، زيرا همين واجد بودن قوهء اشيا به نوبهء خود\r\n\r\n\r\n","description":"","footnote":"\r\n( 1 ) . در فصل دوازدهم ، اين بيان مورد نقد قرار خواهد گرفت\r\n","page_name":" 122 ","page_number":122},
  {"content":"\r\n\r\nفعليتى است كه در آن تحقق دارد . به ديگر سخن : ماده اگرچه در خارج وجود بسيط دارد ، اما همان وجود بسيط ، هم وجود بالقوهء اشيا است و هم وجود بالفعل ماده ؛ از اين‌رو در وصف ماده گفته‌اند : ماده قوهء محض است و فعليتى جز بالقوه بودن ندارد .\r\nهم‌چنين جسم صلاحيت آن‌را دارد كه موضوع و معروض حركت واقع شود ، زيرا جسم در خارج مركب از دو حيثيت و دو جنبه است : يكى حيثيت قوه و ديگرى حيثيت فعليت . جسمْ معجون مركبى است كه از اتحاد مادهء اولى با صورت جسمى تشكيل مىشود . از جهت اشتمال بر مادهء اولى ، واجد قوهء صورت‌هاى نوعى و اعراض گوناگون است و از جهت اشتمال بر صورت جسمى داراى فعليت امتداد در جهات سه‌گانه مىباشد . با همين بيان دانسته مىشود كه انواع مندرج در جسم نيز مىتوانند موضوع و معروض حركت واقع شوند ، زيرا آنها نيز مركب از ماده و صورت مىباشند « 1 » و « 2 » .\r\n\r\n\r\n","description":"","footnote":"\r\n( 1 ) . مقصود مؤلف از جسم ، انواع مندرج تحت آن مىباشد ، زيرا جسم را علاوه بر فعليت صورت جسمى ، واجد برخى از صور نوعى دانسته است : « كالجسم الذي هو مادة ثانية ، لها قوة الصور النوعية و الأعراض المختلفة و فعلية الجسمية و بعض الصور النوعية »\r\n( 2 ) . محقق سبزوارى مىگويد : در حركت جوهرى و حركت كمى موضوع حركت همان هيولى و مادهء اولى است و در ساير حركات موضوع حركت همان جسم است : « انّ المتحرك وموضوع الحركة إما الهيولى كما في الحركة الجوهرية والحركة الكمية ، وإما الجسم كما في البواقي » . ( شرح منظومه ، طبع ناصرى ، ص 238\r\n","page_name":" 123 ","page_number":123},
  {"content":"\r\n\r\n\r\nالفصل السابع : في فاعل الحركة و هو المحرك\r\nيجبُ أن يكونَ المحركُ غيرَ المتحركِ ، إذ لو كانَ المتحركُ هوالذي يوجدُ الحركةَ في نفسِهِ ، لزمَ أن يكونَ شيءٌ واحدٌ فاعلًا و قابلًا من جهةٍ واحدةٍ ؛ و هو محالٌ ، فإنّ حيثيّةَ « الفعلِ » هي حيثيّةُ « الوجدانِ » و حيثيّةُ « القبولِ » هي حيثيّةُ « الفقدانِ » ؛ و لا معنى لكونِ شىءٍ واحدٍ واجداً و فاقداً من جهةٍ واحدةٍ .\r\nوأيضاً : المتحركُ هو بالقوّةِ بالنسبةِ إلى الفعلِ الذي يحصلُ له بالحركةِ و فاقدٌ له ، و ما هو بالقوّةِ لا يفيدُ فعلًا .\r\nترجمه\r\nمحرّك لزوماً مغاير با متحرك مىباشد ، چون اگر متحرك خودش محرّك خويش باشد ، بايد يك شىء از جهت واحد ، هم ايجاد كننده باشد و هم قبول كننده و اين محال است . زيرا حيثيت فعل و ايجاد همان حيثيت دارايى و حيثيت قبول و پذيرش همان حيثيت ندارى است و معنا ندارد يك شىء از جهت واحد هم دارا باشد و هم ندار .\r\nهم‌چنين متحرك نسبت به فعليتى كه با حركت بدان دست مىيابد ، بالقوه بوده و فاقد آن مىباشد و آن‌چه بالقوه است نمىتواند فعليتى را افاده كند .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nشرح و تفسير\r\nيكى از مقومات حركت ، محرّك يعنى فاعل و به‌وجود آورندهء حركت است . در اصل اين‌كه حركت نيازمند فاعل است ، بحثى نيست ، زيرا حركت پديده‌اى ممكن است و مانند ساير ممكنات ، معلول است و نياز به علت دارد . پس هر حركتى را فاعلى است كه آن را به‌وجود مىآورد . محل بحث و مورد نزاع اين است كه آيا فاعل حركت مىتواند همان شىء متحرك باشد ؟ به ديگر سخن : آيا شىء مىتواند خودش حركت را در خودش به وجود آورد و خود را متحرك سازد ؟ پاسخ مؤلف قدس سره به اين سؤال منفى است . در طليعهء اين فصل مىگويد : « يجب أن يكون المحرك غير المتحرك ، محرك بايد مغاير با متحرك باشد » . براى اثبات اين مدعا ، مؤلف دو برهان ارائه مىدهد :\r\n\r\nادلهء لزوم مغايرت محرّك با متحرّك\r\n\r\nدليل اول :\r\nدليل نخست مبتنى بر چند مقدمه است :\r\n1 - محرّك ، فاعل حركت است .\r\n2 - متحرك ، قابل حركت است .\r\n3 - حيثيت فعل غير از حيثيت قبول است ، زيرا حيثيت فعل همان حيثيت وجدان و دارايى است . فاعل از آن جهت كه فاعل است ، واجد كمالى است كه ايجاد مىكند . اما حيثيت قبول ، حيثيت فقدان و ندارى است . قابل از آن جهت كه قابل است ، فى نفسه فاقد كمالى است كه مىپذيرد و آن را از غير دريافت مىكند . لذا اجتماع اين دو حيثيت در يك شىء اجتماع دوامر متنافى و متعاند است و به تناقض مىانجامد . « 1 »\r\n\r\n\r\n","description":"","footnote":"\r\n( 1 ) . اين برهان بعينه در منظومهء محقق سبزوارى آمده است : « وفاعلٌ مع قابلٍ لم يتحد » ؛ و مرحوم محمد تقى آملى دربارهء اين‌كه چرا شىء واحد نمىتواند از يك جهت هم فاعل باشد وهم قابل مىگويد : « فاعليت يك شىء براى شىء ديگر مقتضى آن است ، كه نسبتش به آن شىء ، به ايجاب باشد و قابل بودنش مقتضى آن است كه نسبتش به آن شىء ، به امكان باشد . و امكان و وجوب دو امر متنافى هستند و شىء هرگز از آن جهت كه نسبت وجوب دارد ، نسبت امكان نخواهد داشت . » ( درر الفوائد ، ج 2 ، ص 193 )\r\n","page_name":" 125 ","page_number":125},
  {"content":"\r\n\r\n\r\nدليل دوم :\r\nمقدمات اين دليل به شرح ذيل است :\r\n1 - متحرك نسبت به فعليتى كه از طريق حركت بدان نائل مىگردد ، بالقوه است و پيش از حركت و حتى در طى حركت فاقد آن مىباشد .\r\n2 - شىء بالقوه هرگز نمىتواند فعليتى را كه نسبت به آن بالقوه است ايجاد كند ، زيرا موجد و معطى شىء بايد واجد آن باشد و شىء بالقوه از آن جهت كه بالقوه است ، فاقد فعليت مىباشد .\r\n3 - فاعل حركت ، فاعل كمالى كه متحرك پس از حركت واجد آن مىشود نيز هست .\r\nاز اين‌جا دانسته مىشود كه متحرك نمىتواند خودش فاعل و موجد حركت باشد ، زيرا در اين صورت متحرك بايد خودش كمال و فعليتى را كه پس از حركت بدان دست مىيابد ، به خودش اعطا كند ، در حالىكه بنا بر مقدمهء نخست متحرك نسبت به آن فعليت بالقوه است و بنابر مقدمهء دوم ، شىء بالقوه هرگز نمىتواند فعليتى را كه نسبت به آن بالقوه است ، ايجاد كند .\r\nتفاوت ميان دليل اول و دليل دوم در آن است كه در دليل اول بالقوه بودن متحرك نسبت به خود حركت مدّ نظر است و در دليل دوم بالقوه بودن متحرك نسبت به فعليتى كه پس از حركت بدان دست مىيابد ، مورد توجه است .\r\n\r\nمحرّك و فاعل مباشر حركت بايد خودش متغير باشد\r\nوَ يجبُ أن يكونَ الفاعلُ القريبُ للحركةِ أمراً متغيراً متجددَ الذاتِ ؛ إذ لو كانَ أمراً ثابتَ الذاتِ من غيرِ تغيُّرٍ و سيلانٍ ، كانَ الصادرُ منه أمراً ثابتاً في نفسِهِ ، فلم يتغيَّرْ جزءٌ\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمن الحركةِ إلى غيرِهِ من الأجزاءِ ، لثباتِ علّتِهِ من غيرِ تغيّرٍ في حالِها ، فلم تكنِ الحركةُ حركةً ، هذا خلفٌ .\r\nترجمه\r\nفاعل نزديك حركت بايد خود متغير بوده و ذاتش در حال نو شدن باشد ، زيرا اگر ذاتش ثابت و بدون تحول و پويايى باشد ، آن‌چه از او تراوش مىكند نيز خودبه‌خود حركتى نخواهد داشت ؛ پس جزئى از حركت تبديل به جزء ديگر نمىگردد ، چون علتش ثابت است و هيچ تحولى در آن واقع نشده است ؛ در نتيجه حركتى رخ نداده است و اين خلاف فرض مىباشد .\r\nشرح و تفسير\r\nيكى از قواعد مهم فلسفى آن است كه : « معلول متحرك نيازمند علت متحرك است » ؛ به تعبير ديگر : « محرّك بايد خودش متحرّك باشد » . توضيح مطلب آن است كه حركت عبارت است از يك نحوه وجود تدريجى كه به مرور حادث مىشود و فانى مىگردد . حركت يك وجود ممتد و متصل است كه اگر براى آن اجزايى فرض كنيم ، اين اجزا به تدريج حادث و فانى مىگردند ؛ آمدن جزء جديد همراه است با رفتن جزء قبلى و خود نيز بايد برود تا جزء بعدى جايگزين آن شود . حركت عين سيلان و گذر و پويايى است . ما در حركت ، در هر لحظه ، با حادثهء جديدى مواجه هستيم ، حادثه‌اى كه قبلًا نبوده و بعداً نيز نخواهد بود .\r\nحال اگر فاعل حركت و علت به وجود آورندهء حركت خود يك امر ثابت و خالى از تغير و تحول باشد ، پديده‌اى كه از آن صادر مىشود نيز يك امر ثابت خواهد بود .\r\nبنابراين ، تحوّل و تغيّرى در معلول رخ نمىدهد و معلول وجود تدريجى و ممتد نخواهد داشت ، بلكه هر چه هست همان است كه در لحظهء نخست حادث مىشود .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nفرض كنيد « الف » علّت تامهء « ب » است ؛ در اين صورت اگر « الف » يك امر ثابت باشد در همان لحظهء اول وجود آن ، معلولش با تمام اجزا و با همهء هويتش دفعتاً تحقق خواهد يافت و اين بدان معناست كه معلول آن ، يعنى « ب » ، يك وجود جمعى و ثابت دارد و همهء اجزائش با هم تحقق مىيابد و اگر چنين نباشد ، تخلف معلول از علت تامهء آن لازم مىآيد و بنابراين ، هرگز « ب » نمىتواند يك وجود ممتد و تدريجى داشته و به گونه‌اى باشد كه اجزاى فرضى آن غير مجتمع باشند ؛ به ديگر سخن ، « ب » هرگز يك پديدهء متغير و متحرك نخواهد بود .\r\nبراى فهم بهتر مطلب به اين مثال توجه كنيد : اگر چراغى در مكانى ثابت باشد ، نورى كه از آن مىتابد ، فضاى مشخصى را روشن مىكند و اين روشنايى هرگز از نقطه‌اى به نقطهء ديگر منتقل نشده و حركتى در آن رخ نخواهد داد . تنها در صورتى اين روشنايى قابل انتقال از مكانى به مكان ديگر است كه خود چراغ جابه‌جا شود .\r\nحاصل آن‌كه : اگر علت مباشر و بدون واسطهء معلول ، امر ثابتى باشد ، نتيجهء آن نيز امر ثابتى خواهد بود و ثبات در برابر حركت است ؛ بنابراين ، معلول چنين علتى هرگز متحرك نخواهد بود . در نتيجه بايد گفت : « علت حركت بايد خودش متحرك باشد » و اين همان بيان مؤلف است : « إذ لو كان [ الفاعل القريب للحركة 
  ] أمراً ثابت الذات من غير تغير و سيلان ، كان الصادر منه أمراً ثابتاً في نفسه » .\r\n\r\nيك نكته\r\nدر نهاية الحكمه بيان مؤلف به اين صورت است : « وعلةُ المتغير يجب أن تكون متغيرة ، و إلّالزوم تخلُّفُ المعلول بتغيُّرِه عن علته ، و هو محالٌ » « 1 » .\r\nبازگشت اين دليل نيز به همان بيان بالا است و توضيحش آن است كه : اگر علت\r\n\r\n\r\n","description":"","footnote":"\r\n( 1 ) . نهاية الحكمه ، فصل هشتم از مرحلهء نهم\r\n","page_name":" 128 ","page_number":128},
  {"content":"\r\n\r\nمتغير خودش متغير نباشد ، لازم مىآيد معلول ، به‌واسطهء تغيرش ، از علت جدا شود ؛ يعنى لازم مىآيد ، معلول با آن‌كه علتش موجود و باقى است ، زايل گردد و از بين برود ، زيرا موقعيت و حال نخستينِ شىء متغير ، كه بنابرفرض معلول است ، در اثر تغيير كردن و تبديل شدن به حالت دوم از بين مىرود ، با آن‌كه علتش هم‌چنان باقى است .\r\nمىتوان گفت كبرايى كه در نهايةالحكمه به آن تمسك شده است ، دليل كبرايى است كه در اين‌جا بيان شده است . يعنى دليل اين قضيه كه : « لو كان الفاعل القريب أمراً ثابتاً كان الصادر منه أمراً ثابتاً » آن است كه : « ان لم‌يكن الصادر منه أمراً ثابتاً لزم تخلف المعلول عن علته ؛ وهو محالٌ » . از اين رو است كه اين دو بيان را ، دو تقرير از يك دليل دانستيم ، نه دو دليل مستقل .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nالفصل الثامن : في ارتباط المتغير بالثابت\r\nربما قيل : إنّ وجوبَ استنادِ المتغيّرِ المتجدّدِ إلى علّةٍ متغيّرةٍ متجدّدةٍ مثلِه ، يوجبُ استنادَ علّتِهِ المتغيّرةِ المتجددةِ أيضاً إلى مثلِها في التغيرِ و التجددِ ، وهلمّ جراً ، ويستلزمُ ذلك : إمّا التسلسلَ ، أو الدورَ ، أو التغيُّرَ في المبدأِ الأول ، تعالى عن ذلك .\r\nو أجيبَ : بأنّ التجدّدَ و التغيّرَ ينتهي إلى جوهرٍ متحركٍ بجوهرِه ، فيكونُ التجدّدُ ذاتيّاً له ، فيصحُ استنادهُ إلى علّةٍ ثابتةٍ توجدُ ذاتَه ، لأنّ إيجادَ ذاتِهِ عينُ إيجادِ تجدُّدِه .\r\nترجمه\r\nچه بسا گفته شود : اگر پديدهء متحول و پويا لزوماً مستند به يك علّت متحول و پويايى هم‌چون خودش مىباشد ، بايد همان علت نيز به چيزى چه كه چون خودش متحول و پويا است ، مستند باشد و اين روند همين‌طور ادامه مىيابد . و لازمهء چنين چيزى يا تسلسل است و يا دور و يا وقوع تحول در منشأ نخستين هستى ، كه ذاتش برتر از اين امور است .\r\nدر جواب گفته‌اند : پويايى و تحول به جوهرى كه حركت در نهادش نهفته است ، خاتمه مىيابد . حركت و پويايى براى آن جوهر ، ذاتى است و لذا استناد آن به علتى ثابت كه\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nذاتش را آفريده روا خواهد بود ، زيرا ايجاد ذات آن جوهر همان ايجاد حركت و پويايى آن است .\r\nشرح و تفسير\r\n\r\nطرح اشكال\r\nموضوع بحث در اين فصل يعنى مسئله ارتباط متغير به ثابت ، از مسايل فلسفى بغرنج و حائز اهميتى است كه از ديرزمان مطرح بوده است . مبدأ و ريشهء اين مسئله همان اصلى است كه در پايان فصل پيشين بر صحت آن برهان اقامه كرديم ، يعنى اين‌كه : « علت مباشر متحرك بايد خود متحرك باشد » . عويصه و مشكلى كه در اين‌جا مطرح مىشود آن است كه اگر اين قاعده به عموميت خودش پذيرفته شود ، با يكى از محذورهاى سه‌گانهء ذيل روبه‌رو خواهيم شد :\r\n1 - تسلسل 2 - دور 3 - لزوم تغيير در واجب تعالى .\r\nتوضيح اين‌كه : اگر علت متحرك بايد خودش هم لزوماً متحرّك باشد ؛ در اين صورت نقل كلام به آن علت مىشود . پس اگر آن علت واجب‌الوجود باشد محذور سوم لازم مىآيد و اگر ممكن‌الوجود باشد ، خودش نيز نيازمند علت ديگرى خواهد بود ، كه براساس قاعدهء ياد شده ، آن علت هم متحرك مىباشد ؛ اگر آن علت هم ممكن باشد ، باز نيازمند علت متحرك ديگرى است ؛ پس اين سلسله يا بدون وقفه ادامه مىيابد ، به اين صورت كه هر متحركى مستند به يك علت متحرك ديگر مىباشد ، الى غير النهايه و اين تسلسل است و محال مىباشد ؛ و يا به علتى مىرسيم كه خودش پيش از اين به عنوان معلول فرض شده بود و اين دور است و محال مىباشد . و يا به واجب تعالى مىرسيم ، كه لازمه‌اش آن است كه واجب تعالى خودش متحرك و متغير باشد و اين نيز محال است ، زيرا تغيير ملازم با حدوث است و حدوث مستلزم امكان و معلوليت مىباشد و با وجوب وجود هرگز جمع نمىشود .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n\r\nتقسيم حركت به حركت ذاتى و حركت عارضى\r\nپاسخى كه اصحاب حكمت متعاليه به اين اشكال داده‌اند ، بدين شرح است :\r\nحركت و تغير بر دو قسم است : 1 - حركت عارضى . 2 - حركت ذاتى .\r\nمقصود از حركت عارضى آن است كه از حاق ذات متحرك انتزاع نمىشود ، بلكه مانند يك امر خارج از ذات متحرك ، بايد به آن ملحق شود ؛ مثلًا جسم كه يك حركت أينى يا كمى انجام مىدهد ، اين حركت براى متحرك ، عارضى است . متحرك در مرتبهء قبل از تحرك هويت و تحققى دارد و در مرتبهء بعد از تحققش حركت به آن ملحق مىشود . چنين حركتى ، زايد بر ذات و عارضى است و علت مىخواهد و علتش هم بايد متغير باشد .\r\nاما حركت ذاتى ، آن است كه متحرك قطع نظر از حركت ، هويتى ندارد و چنين نيست كه حركت در مرحلهء پس از تحققِ متحرك به آن ملحق مىگردد ، بلكه ازحاق ذات آن انتزاع مىشود . در حركت ذاتى ، نحوهء وجود شىء ، يك نحوه وجود سيلانى و گذراست ، نه آن‌كه وجودش غير از حركت باشد و حركت بخواهد از خارج به آن ملحق شود .\r\n\r\nاختصاص قاعده به حركات عارضى\r\nبا توجه به مقدمهء فوق مىگوييم : حركتى نيازمند علت است كه آن حركت خارج از ذات متحرك باشد ، مانند حركات عرضى ، اما اگر حركت ذاتى باشد ، در اين صورت حركت و متحرك يكى است و علتِ ايجادىِ متحرك علتِ ايجادى حركت هم هست .\r\nدر چنين مواردى نسبت حركت به متحرك ، مانند نسبت وحدت به شىء واحد است .\r\nوحدت مفهوماً مغاير با شىء است ، ولى در خارج با آن عينيت دارد و ازحاق ذات ( وجود نه ماهيت ) شىء انتزاع مىشود و علتى جدا از علت خود شىء ندارد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nبه ديگر سخن : اين‌كه گفته مىشود : « معلول متغير ، علتى متغير مىخواهد » ، در مورد موجوداتى صادق است كه حدوث و تغيير زايد بر ذات آنهاست ، و از بيرون بدان‌ها راه مىيابد . در مورد اين‌گونه موجودات است كه علت بايد دو كار انجام دهد :\r\nيكى آفريدن خود شىء و دوم ايجاد دگرگونى و حركت در آن . به عبارت ديگر :\r\nموجوداتى كه خودشان « ذاتاً » روان نيستند و بايد آنها را روانه كرد ، دوگونه نياز به علت دارند : يكى آفريده شدن و ديگرى روانه شدن . اما موجوداتى كه ذاتاً روان بوده و هويتشان عين روان بودنشان است ، نياز آنها به علّتْ نيازى است بسيط نه مركب ؛ يعنى آفريده شدن آنها عين روان شدن آنهاست و براى علت ، خلق كردن آنها عين حركت دادن به آنهاست ، چرا كه بودنشان عين جريان و تحرك است .\r\nاز اين‌رو موجودى كه ذاتاً متغير و گذراست ، فقط هستىاش را از علت دريافت مىكند ، نه چيز ديگرى را . يعنى علّت ، تحوّل را به او نمىدهد ، بلكه خود او را به او مىدهد .\r\nممكن است گفته شود : در حركات ذاتى ، نفسِ تغيير علتِ مستقل نمىخواهد ، بلكه علتِ تغيير همان علت مفيضِ متغير است ، ولى آيا در همين علت ، با توجه به آن‌كه علت يك شىء متغير است ، « قاعدهء علةُ المتحرك متحركٌ » جارى نمىشود ؟\r\nپاسخ اين سؤال آن است كه : خير ، در علت ايجابى و مفيضِ شىء متغير نيز اين اصل جارى نيست ، زيرا مفيض ، تغيير را افاضه نمىكند ، بلكه اصل هستى شىء را افاضه مىكند كه تغيير از آن انتزاع مىشود . به ديگر سخن : علتْ شىء متغير را تغيير نمىدهد ، بلكه آن را ايجاد مىكند . علت ذاتى را كه از آن تغيير انتزاع مىشود ، ايجاد مىكند . اگر علتى باشد كه كار آن متغيير كردن و متحرك ساختن شىء است ، اين علت بايد مانند خود حركت ، متحرك باشد . اما علتى كه كار آن ايجاد تغيير نيست ، بلكه فقط ايجاد ذات است - كه البته از آن ذات ، حركت انتزاع مىشود - در اين‌جا علتْ تغيير را افاضه نمىكند ، بلكه فقط حقيقت وجود و هستى شىء را افاضه مىكند . متغير بالذات\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nبا چهرهء ثابت خود مستند به علت است .\r\nممكن است گفته شود : قاعدة « علة المتغير متغيرةٌ » قاعده‌اى عقلى است و نمىتوان آن را تخصيص زد و براى آن استثنا قائل شد . لذا اين قاعده هم شامل متغيرى مىشود كه تغيرش ذاتى است و هم شامل متغيرى مىشود كه تغيرش عارضى مىباشد و فرقى ميان اين دو از اين جهت وجود ندارد .\r\nدر پاسخ به اين اشكال مىگوييم : متغير بالذات دو چهره و دو جنبه دارد : يكى جنبهء تغير آن و ديگرى جنبهء ثبات آن . و آن جنبه‌اى كه مستند به علت است همان جهت ثابت هويت آن مىباشد ؛ لذا معلول در اين موارد در حقيقت ثابت است و مىتواند از علت ثابت صدور بايد . از اين‌جا دانسته مىشود كه خروج متغير بالذات از قاعدهء فوق خروج تخصصى است ، نه خروج تخصيصى ؛ يعنى موضوع اين قاعده در حقيقت شامل متغير بالذات نمىشود .\r\nتوضيح اين‌كه تقسيم‌هايى كه در حقيقتِ وجود انجام مىگيرد ، تقسيم خاصى بوده و به گونه‌اى است كه يك قسم به يك اعتبار داخل در قسم ديگر مىشود . مانند تقسيم موجود به موجود بالفعل و موجود بالقوه ، كه خود موجود بالقوه فى حد نفسه يك موجود بالفعل است و فقط در مقايسه با پاره‌اى از موجودات ديگر متصف به بالقوه مىشود . و يا مانند تقسيم موجود به خارجى و ذهنى ، كه خود موجود ذهنى ، فى نفسه يك موجود خارجى بوده و فقط در مقايسه با برخى از موجودات ديگر متصف به ذهنيت مىشود .\r\nدر مورد تقسيم موجود به ثابت و متغير بالذات نيز قضيه از همين قرار است .\r\nموجود متغير بالذات فىنفسه ثابت است و اتصافش به تغيّر آن‌گاه است كه آن را با موجودات ديگر مقايسه مىكنيم . در چنين مواردى متغير بودن ، يك وصف نسبى و اضافى است و ثابت بودن ، وصف نفسى و مطلق . همان‌گونه كه در مثال‌هاى پيشين ، بالفعل بودن و خارجى بودن دو وصف نفسى و مطلق‌اند و بالقوه بودن و ذهنى بودن\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدو وصف نسبى و اضافى مىباشند .\r\nحال مىگوييم : آن‌چه به علت مستند است و علت آن را افاضه و ايجاد مىكند ، همان جنبهء اصيل و نفسىِ شىء است . بنابراين شىء به لحاظ جنبهء ثابت هويتش مستند به علت مىباشد ، نه به لحاظ جنبهء متغير آن . « 1 »\r\n\r\nحاصل سخن\r\nخلاصه و ماحصل آن‌چه آورديم ، به قرار زير است :\r\n1 - حركت و تغير بر دو قسم است : حركت ذاتى و حركت عارضى .\r\n2 - موجودى كه ذاتاً متحرك است ، فقط هستىاش را از علت دريافت مىكند ، نه چيز ديگرى را .\r\n3 - موجودى كه ذاتاً متحرك است ، داراى دو جنبه و دو حيثيت است : يكى جهت ثبات و ديگرى جهت تغير .\r\n4 - از ميان دو جهت ياد شده ، جهت ثباتْ يك جهت نفسى و مطلق است ؛ از اين‌رو همين جهت است كه مستند به علت مىباشد .\r\n5 - نتيجه آن‌كه : علتى كه متغير بالذات را مىآفريند ، در واقع يك امر ثابتى را آفريده است و لذا خود نيز مىتواند ثابت باشد ، بلكه لزوماً بايد ثابت باشد .\r\n\r\n\r\n","description":"","footnote":"\r\n( 1 ) . ر . ك : مرتضى مطهرى ، حركت و زمان ، ج 1 ، ص 312 ، 318\r\n","page_name":" 135 ","page_number":135},
  {"content":"\r\n\r\n\r\nالفصل التاسع : في المسافة التي يقطعها المتحرك بالحركة\r\nمسافةُ الحركةِ هي : « الوجودُ المتصلُ السيّالُ الذي يجري على الموضوعِ المتحركِ » و ينتزعُ منه لا محالةَ مقولةٌ من المقولاتِ ، لكم لا من حيثُ إنّه متصلٌ واحدٌ متغيرٌ ، فإنّ لازمَه وقوعُ التشكيكِ في الماهيّةِ ، و هو محالٌ ؛ بل من حيثُ إنّه منقسمٌ إلى أقسامٍ آنيّةِ الوجودِ ، كلُ قسمٍ منه نوعٌ من أنواعِ المقولةِ مبائنٌ لغيره ؛ كنموِّ الجسمِ مثلًا ، فإنّه حركةٌ منه في الكمِ ، يردُ عليه في كلِّ آنٍ من آناتِ الحركةِ نوعٌ من أنواعِ الكمِ المتصلِ مبائنٌ للنوعِ الذي وردَ عليه في الآنِ السابقِ والنوعِ الذي سيردُ عليه في اللاحقِ .\r\nفمعنى حركةِ الشيءِ في المقولةِ : أن يردَ على الموضوعِ في كلِّ آنٍ نوعٌ من أنواعِ المقولةِ مبائنٌ للنوعِ الذي يردُ عليه في آنٍ غيرهِ .\r\nترجمه\r\nمسافت حركت همان وجود يك‌پارچه و پويايى است كه بر موضوع متحرك جارى مىشود و لزوماً يكى از مقولات از آن انتزاع و گرفته مىشود ، اما نه از آن جهت كه امر يك‌پارچهء متحول است ؛ چون در اين صورت وقوع تشكيك در ماهيت لازم مىآيد ، كه امرى محال و نشدنى است ، بلكه از آن جهت كه آن وجود به اجزايى تقسيم مىشود كه\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nتحققشان آنى است و هر يك از اين اجزا ، نوع خاصى از انواع مقوله را تشكيل مىدهد كه جدا از ديگر انواع مىباشد . مانند رشد كردن جسم ، كه حركت جسم در مقولهء كم است و در هر لحظه از لحظاتِ حركت ، نوعى از انواع كم متصل بر آن وارد مىشود ، كه مباين و جدا از نوع وارد شده در لحظهء قبل و نيز نوع وارد شونده در لحظهء بعد مىباشد .\r\nبنابراين ، معناى حركت شىء در يك مقوله آن است كه : در هر لحظه ، نوعى از انواع مقوله ، كه مباين با نوع وارد شده در لحظهء ديگر مىباشد ، بر آن شىء وارد شود .\r\nشرح و تفسير\r\n\r\nمسافت حركت\r\nمسافت حركت ، يا ما فيه الحركه ، همان بستر و مجراى حركت است ؛ همان كانالى است كه متحرك با حركت خود در آن گذر مىكند و آن را مىپيمايد . وقتى گياه رشد مىكند ، متحرك همان جسم گياه است و مسافت حركت ، كميت اين جسم است .\r\nفرض كنيد در آغازِ اين حركت ، طول گياه يك سانتىمتر است و در پايان حركت ، صد سانتىمتر . در اين صورت مبدأ حركت ، طول يك سانتى مترى و منتهاى حركت طول صد سانتىمترى و مسافت حركت ، كميت ميان اين دو حدّ است . جسم مورد نظر در اين حركت ، در كميت خودش حركت مىكند . يعنى هر « آن » و هر لحظه داراى كميت ويژه‌اى است و بلافاصله آن كميت را ازدست مىدهد و كميت ديگرى به خود مىگيرد . پس در اين مثال مسافت حركت ، يعنى مجرا و كانال حركت و آن چيزى كه متحرك آن را مىپيمايد ، همان مقولهء كميت است . تفاوت ميان جسمى كه رشد مىكند ( حركت كمّى دارد ) با جسمى كه رشد نمىكند ( حركت كمى ندارد ) در آن است كه جسم دوم با گذشت زمان كميتش تغيير نمىكند ، يعنى همواره يك فرد و يك نوع از مقولهء كميت را واجد است و همان را در خود نگه مىدارد ، اما جسم نخست يك فرد خاص از كميت را در خود نگه نمىدارد ، بلكه همواره فردى از كميت را از دست\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمىدهد و فرد ديگرى را به دست مىآورد .\r\nمثال روشن‌تر براى مسافت حركت ، حركت مكانى است . وقتى جسم از مكان « الف » به مكان « ب » حركت مىكند و فاصلهء يك مترى را در يك دقيقه طى مىكند ، متحرك در هر لحظه و هر « آن » در مكان خاصى قرار دارد و نسبت مكانى خاصى را واجد مىگردد ، يعنى أين آن همواره تغيير مىكند و در هر « آن » در نقطه‌اى قرار دارد و نسبت مكانى خاصى ( أين خاصى ) را به خود مىگيرد . بنابراين ، چيزى كه حركت در آن واقع مىشود و مسافت حركت است ، همان مقولهء أين است .\r\nدر حركت كيفى نيز اين‌گونه است . وقتى رنگ سيب از سبزى به سرخى مىگرايد ، مسافت حركت همان رنگ است كه يك نوع كيف است و وقتى حرارت شىء از صفر به صد مىرسد ، مسافت حركت همان كيف ملموس است .\r\nهم‌چنين هرگاه جسمى به دور خود مىچرخد و دائماً وضع خاصى به خود گيرد ، مسافت حركتش همان مقولهء وضع است .\r\nنهايتاً در جايى كه شىء حركت جوهرى دارد و در ذاتش تحول روى مىدهد ، مسافت حركت همان جوهر شىء است ؛ مانند خاك كه نبات مىشود و آن‌گاه حيوان و سپس انسان مىگردد . در اين‌جا مسافت حركت مقولهء جوهر است .\r\n\r\nبيانى دقيق‌تر در بارهء مسافت حركت\r\nبا دقت بيشتر به اين نتيجه مىرسيم كه : مسافت حركت آن وجود متصل و سيالى است كه بر موضوع حركت جارى مىشود . اين وجود ، چون امكانى و محدود است ، لاجرم داراى ماهيت است و ماهيت از آن انتزاع مىشود از سوى ديگر ، چون يك وجود متغير و متحول است - به ديگر سخن ، يك وجود تشكيكى و داراى مراتب مختلف است اگر از همهء مراتب آن يك ماهيت خاص ( / يك نوع خاص از يك مقوله ) انتزاع شود - لازمه‌اش وقوع تشكيك در ماهيت خواهد بود ؛ يعنى يك ماهيت واحد\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nدر طول حركت بر چيزى كه داراى شدت و ضعف ، و زيادت و نقصان است ، صدق خواهد كرد و اين محال است .\r\nاز اين‌جا دانسته مىشود كه اين وجود سيال و گذرا در هر مقطع از حركت ، داراى يك ماهيت ويژه است و در هر « آن » ، يك نوع خاص از مقوله ، از آن انتزاع مىشود و اين انواع به گونه‌اى هستند كه هيچ قرار و ثباتى ندارند .\r\nمثلًا وقتى جسم رشد مىكند ، يك وجود سيالى بر آن عارض مىشود ، اگر زمان اين رشد يك ساعت باشد و جسم در طى اين يك ساعت ( 60 دقيقه ) از يك سانتىمتر به ده سانتىمتر برسد ، در اين مدت يك ساعت طيف گسترده‌اى از انواع كميت را دارد و نمىتوان تعداد انواعى را كه از آن انتزاع مىشود معين كرد ، زيرا اگر اين وجود را ده قسمت كنيم ، زمان هر يك از اين ده قسمت 6 دقيقه خواهد بود و از حدّ ميان هر يك از اين ده قسمت يك نوع خاص انتزاع مىشود ؛ در نتيجه نُه نوع به‌دست خواهد آمد .\r\nحال اگر هر يك از اين ده قسمت را به ده قسمت ديگر تقسيم كنيم ، باز از حدّ ميان هر يك از اين قسمت‌ها نيز يك نوع خاص انتزاع مىشود ؛ و نود و نه نوع به‌دست خواهد آمد ، اما اين تقسيم بدين‌جا پايان نمىيابد و براى هر قسم مىتوان اقسام كوچك‌ترى در نظر گرفت . در نتيجه نمىتوان گفت چه تعداد ازاين مقولهء كم بر اين متحرك در طى اين يك ساعت عارض شده است .\r\n\r\nپاسخ به يك اشكال\r\nدر اين‌جا ممكن است اشكالى مطرح شود و آن اين‌كه : شما گفتيد مسافت حركت عبارت است از يك وجود متصل و سيالى كه بر متحرك جارى مىگردد . از طرف ديگر گفتيد : در هر « آن » يك ماهيت خاص از اين وجود انتزاع مىشود و تعداد اين ماهيات محدود نيست ، زيرا تعداد مقاطع و حدود آنىِ وجود سيال مورد نظر محدود نيست . لازمهء اين سخن آن است كه در جايى كه زمان حركت محدود است ، از يك\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nوجود سيال ، كه محدود به دو حدّ است ، بىنهايت ماهيت انتزاع شود . به ديگر سخن :\r\nبىنهايت ماهيت در يك فاصلهء زمانى محدود تحقق يابد ! و اين محال است .\r\nبه بيان ديگر : اگر گفته شود معناى حركت شىء در يك مقوله آن است كه : « در هر آن ، يك نوع از مقوله كه مباين با نوع پيشين و نوع پسين است ، بر متحرك وارد مىآيد » بايد در طول يك حركت محدود ، بىنهايت ماهيت تحقق يابد .\r\nدر پاسخ به اين اشكال بايد گفت : منشأ اشكال آن است كه گمان شده است متحرك به‌طور بالفعل در هر « آن » واجد نوعى ماهيت مىشود ، در حالىكه چنين نيست ؛ ما كه مىگوييم در طول حركت در هر آن ، يك نوع از مقوله بر متحرك وارد مىآيد ، مقصودمان آن است كه متحرك در هر آن قابليت آن را دارد كه ماهيتى از آن انتزاع شود ، نه اين‌كه واقعاً در هر آن ، به‌طور بالفعل يك ماهيت داشته باشد . اساساً وجود سيالى كه بر متحرك جارى مىشود به‌طور بالفعل ماهيت ندارد و ماهيت بالقوه از آن انتزاع مىشود . و اين به خاطر آن است كه حدودى كه براى اين وجود سيال در نظر گرفته مىشود ، حدود فرضى است و اساساً « آنِ » حقيقى در كار نيست ، تا گفته شود در هر « آن » يك ماهيت از آن انتزاع مىشود . آرى ، وقتى حركت پايان مىيابد ، آن‌گاه است كه متحرك بالفعل واجد يك ماهيت خاص مىشود ، ولى مادام كه در حال حركت است ، ماهيت بالفعل ندارد ، بلكه بالقوه ماهيت از آن انتزاع مىشود .\r\n\r\nچند نكته\r\n1 - اين تعبير كه : « مسافت حركت مقوله‌اى است كه حركت در آن واقع مىشود » با قول به اصالت ماهيت تناسب دارد ؛ لذا مؤلف قدس سره كه از اين تعبير عدول كرد و گفت :\r\n« مسافت حركت همان وجود سيالى است كه بر موضوع حركت جارى مىشود . »\r\n2 - عبارت : « بل من حيث إنّه منقسم إلى اقسام آنية الوجود » مسامحه‌آميز است ، زيرا وجود ممتد و سيال هرگز داراى اقسام آنى نخواهد بود ، بلكه همواره اقسام آن نيز\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nممتد و زمانى است . مقصود آن است كه اين وجود سيال را مىتوان به بخش‌هايى تقسيم كرد ، كه فصل مشترك ميان آنها آنى است و از همين فصل‌هاى مشترك يا حدود است كه ماهيت انتزاع مىشود .\r\n3 - مقصود از عبارت : « كل قسم منه نوع من أنواع المقولة مبائن لغيره » آن است كه از هر يك از حدود ميان اقسام آن وجود سيال ، يك ماهيت خاص كه مباين با ماهيات انتزاع شده از حدود ديگر است ، انتزاع مىشود و چنان‌كه گفتيم اين انتزاع بالقوه است ، نه بالفعل ، چون اقسام حركت و حدود ميان اين اقسام ، همه فرضى مىباشند .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nالفصل العاشر : في المقولات التي تقع فيها الحركة\r\nالمشهورُ بينَ قدماءِ الفلاسفةِ : أنّ المقولاتِ التي تقعُ فيها الحركةُ أربعُ مقولاتٍ :\r\nالأينُ ، و الكيفُ ، و الكمُ ، و الوضعُ .\r\nأمّا الأين : فوقوعُ الحركةِ فيه ظاهرٌ ، كالحركاتِ المكانيّةِ التي في الأجسامِ ؛ لكن في كونِ الأينِ مقولةً برأسها كلامٌ ، و إن كان مشهوراً بينَهم ؛ بل الأينُ ضربٌ من الوضعِ ، و عليه فالحركةُ الأينيّةُ ضربٌ من الحركةِ الوضعيّةِ .\r\nترجمه\r\nبنابر مشهور بين فيلسوفان پيشين ، حركت در چهار مقوله واقع مىشود مقولات أين ، كيف ، كم و وضع .\r\n1 - مقولهء أين : وقوع حركت در « أين » امرى آشكار است ، بسان حركات مكانى كه در اجسام واقع مىشود . اما در اين‌كه آيا « أين » مقولهء مستقلى را تشكيل مىدهد ؟ جاى بحث هست ؛ اگر چه بنابر مشهور بين فيلسوفان ، « أين » مقولهء مستقلى است ، ولى [ به نظر مىرسد 
  ] بخشى از اقسام مقولهء وضع باشد و بنابراين ، حركت واقع در « أين » يك نوع حركت وضعى خواهد بود .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nشرح و تفسير\r\nدر فصل گذشته دانستيم مسافت حركت همان وجود سيالى است كه بر موضوع متحرك وارد مىآيد . به تعبير ديگر : مسافت حركت همان مقوله‌اى است كه بستر حركت را تشكيل مىدهد ، و متحرك در هر آن نوعى از آن مقوله را به خود مىگيرد .\r\nحركت در چه مقوله‌هايى مىتواند واقع شود و كدام يك از اجناس عالى ( / مقولات عشر ) مىتواند بستر و مسافت حركت باشد .\r\nتا پيش از زمان صدرالمتألهين قدس سره رأى مشهور ميان حكيمان آن بود كه از ميان مقولات ده‌گانه ، تنها در چهار مقوله حركت روى مىدهد و اين مقولات عبارتند از :\r\nمقولهء أين ، كيف ، كم و وضع ؛ و وقوع حركت را در ساير مقولات ، يعنى مقولهء فعل ، انفعال ، متى ، اضافه ، جده و جوهر ممتنع و محال مىدانستند .\r\nدر اين فصل ابتدا در بارهء مقولاتى كه حركت در آنها واقع مىشود و سپس در بارهء مقولاتى كه حركت نمىپذيرند ، بحث مىشود .\r\n\r\nوقوع حركت در مقولهء أين\r\nأين عبارت است از : « هيئتى كه از نسبت شىء به مكان پديد مىآيد » . وقوع حركت در اين مقوله روشن وآشكار است ؛ در همهء مواردى كه جسم از مكانى به مكان ديگر منتقل مىشود ، در مقولهء أين ، حركت مىكند ، همهء موارد حركت انتقالى ، در حقيقت حركت در مقولهء أين است ، زيرا با تغيير مكان شىء ، نسبت شىء به مكان و در نتيجه هيئت حاصل از اين نسبت - كه همان مقولهء أين است - همواره در حال تغيير خواهد بود .\r\nاما بنابر نظر مؤلف قدس سره نمىتوان مقولهء أين را مقولهء مستقل و جداگانه به شمار\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nآورد ، بلكه بايد آن را در مقولهء وضع مندرج ساخت . بر اساس اين نظريه شمار مقولات ، نُه مورد خواهد بود ، نه ده مقوله .\r\nسرّ ارجاع مقولهء أين به مقولهء وضع آن است كه : وضع عبارت است از : هيئتى كه از نسبت اجزاى يك شىء به يك‌ديگر و نسبت مجموع اجزاى آن به « خارج » پديد مىآيد . أين نيز - چنان‌كه گذشت - عبارت است از : هيئتى كه از نسبت شىء ( مجموع اجزاى شىء ) به مكان پديد مىآيد و قيد « خارج » كه در تعريف مقولهء وضع آمده است ، شامل « مكان » كه در تعريف مقولهء أين آمده است نيز مىگردد .\r\nو در نتيجه هيئتى كه از نسبت شىء به مكان براى آن حاصل مىشود ، در حقيقت هيئتى است كه از نسبت شىء به يك امر خارج از آن برايش حاصل شده است ؛ در نتيجه اين هيئت مندرج در مقولهء وضع خواهد بود . به ديگر سخن : وضع داراى اقسامى است و يكى از اقسام آن ، هيئتى است كه از نسبت اجزاى شىء به يك‌ديگر و نسبت مجموع آن به مكان ، براى آن شىء حاصل مىگردد .\r\nبنابراين ، مىتوان گفت : أين در مقولهء وضع مندرج است و قسمتى از آن به شمار مىرود . در نتيجه حركت در أين ، قسمتى از حركت در مقولهء وضع خواهد بود .\r\n\r\nوقوع حركت در مقولهء كيف\r\nوأمّا الكيفُ : فوقوعُ الحركةِ فيه ، و خاصّةً في الكيفيّاتِ غيرِ الفعليّةِ ، كالكيفيّاتِ المختصّةِ بالكميّاتِ ، كالاستواءِ و الاعوجاجِ و نحوِهما ، ظاهرٌ ؛ فإنّ الجسمَ المتحركَ في كمّهِ يتحركُ في الكيفيّاتِ القائمةِ بكمِّه .\r\nترجمه\r\n2 - مقولهء كيف : وقوع حركت در مقوله واضح است ، به ويژه در كيفيات غير فعلى ، مانند كيفيات ويژهء مقولهء كم ، هم‌چون راستى و كجى و نظائر آن ، زيرا جسم متحرك در\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمقدار خود ، در كيفياتِ متكى به مقدارش نيز حركت مىكند .\r\nشرح و تفسير\r\nوقوع حركت در مقولهء كيف نيز روشن است و مثال واضح آن وقوع حركت در كيفيات مختص به كميات است . مقصود از كيفيات مختص به كميات ، آن دسته از كيفيات است كه به واسطهء كميت بر جسم عارض مىشوند ؛ يعنى ابتدا كميت بدان‌ها متصف مىشود و آن‌گاه جسم به‌خاطر كميتش به آنها متصف مىگردد ؛ مانند راستى ، كجى و شكل .\r\nدليل روشن بودن وقوع حركت در اين قسم از كيفيات آن است كه جسمى كه حركت كمى دارد ، به‌طور قطع در كيفيتى كه عارض بر آن كميت است نيز حركت مىكند و امكان ندارد معروض ، متغير باشد و عارض ثابت بماند ؛ مثلًا وقتى گياه رشد مىكند و در اثر اين رشد كميتش افزايش مىيابد ، شكل آن نيز به تدريج تغيير خواهد كرد ؛ يعنى جسم به تبع حركت كمى خود از يك حركت كيفى نيز برخوردار مىشود .\r\n\r\nدو نكته\r\n1 - عبارت : « وخاصةً في الكيفيات غير الفعلية » اشاره به اشكالى است كه در بارهء وقوع حركت در كيفيات فعلى بنابر بعضى از مبانى ، وجود دارد .\r\nتوضيح مطلب آن كه حكما كيف ملموس را بر دو قسم دانسته‌اند : 1 - كيف فعلى ، كه عبارت است از حرارت و برودت . 2 - كيف انفعالى ، كه عبارت است از رطوبت و يبوست . در كيف ملموس فعلى برخى قائل به كمون و بروزاند ؛ يعنى مىگويند وقتى آب گرم مىشود ، چنين نيست كه حركتى رخ داده باشد و آب از قوه به فعل در آمده باشد ، بلكه حرارت در آب بالفعل وجود داشته ، اما بروز نداشته است و در شرايط خاصى اين حرارتِ كامن در آب ، بروز مىكند . پس آب در هر حال داراى حرارت\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاست ، منتها اين حرارت گاهى كمون وخفا دارد و گاهى ظهور و بروز .\r\nعده‌اى ديگر نيز در بارهء اين كيفيات قائل به نفوذ و خروج‌اند . يعنى معتقدند كه مثلًا آب هنگامى كه گرم مىشود ، در واقع اجزاى نارى از بيرون بر آن وارد مىشود و هنگامى كه سرد مىشود اجزاى نارى از آن خارج مىشود پس در حقيقت نه آب سرد مىشود و نه گرم ، بلكه در صورت نخست اجزايى كه حامل حرارت‌اند از آب بيرون مىروند و در صورت دوم ، اين اجزا در آب وارد مىشوند .\r\nالبته اين دو قول باطل است و ادلهء فراوانى بر ردّ آن اقامه شده است « 1 » حق آن است كه در اين نوع از كيفيات نيز حركت روى مىدهد .\r\n2 - در كيفيات نفسانى حركت واقع نمىشود ، زيرا كيفيات نفسانى مجردند و لذا فاقد قوه مىباشند و تغيير و تحول در چيزى كه قوه ندارد ، روى نمىدهد .\r\n\r\nوقوع حركت در مقولهء كم\r\nوأمّا الكَمُ : فالحركةُ فيه « تغيُّرُ الجسمِ في كمِه تغيّراً متصلًا بنسبةٍ منتظمةٍ تدريجاً » ، كالنموِّ الذي هو زيادةُ الجسمِ في حجمِه زيادةً متصلةً منتظمةً تدريجاً .\r\nو قد أورد عليه : أن النّموَّ إنّما يتحققُ بانضمامِ أجزاءٍ من خارجٍ إلى أجزاءِ الجسمِ ، فالكمُ الكبيرُ اللاحقُ هو الكمُ العارضُ لمجموعِ الأجزاءِ الأصليّةِ و المنضمّةِ ، و الكمُ الصغيرُ السابقُ هو الكمُ العارضُ لنفسِ الأجزاءِ الأصليّةِ ؛ و الكمانِ متباينانِ غير متصلينِ ، لتباينِ موضوعيهِما ، فلا حركةَ في كمٍ ، بل هو زوالٌ كمٍ و حدوثُ آخرَ . و أجيبَ عنه : أنّ انضمامِ الضمائمِ لا ريبَ فيه ، لكنَّ الطبيعةَ تُبدّلُ الأجزاءَ المنضمّةَ بعدَ الضمِ إلى صورةِ الأجزاءِ الأصليّةِ ، و لا تزالُ تُبدّلُ ؛ و تزيدُ كميّةُ الأجزاءِ الأصليّةِ تدريجاً بانضمامِ الأجزاءِ و تغيُّرِها إلى الأجزاءِ الأصليّةِ ، فيزدادُ الكمُ العارضُ للأجزاءِ الأصليّةِ زيادةً متصلةً\r\n\r\n\r\n","description":"","footnote":"\r\n( 1 ) . ر . ك : اشارات ، نمط دوم ، فصل بيست و چهارم\r\n","page_name":" 146 ","page_number":146},
  {"content":"\r\n\r\nتدريجيّةً ، و هي الحركةُ .\r\nترجمه\r\n3 - مقولهء كم : حركت اين مقوله همان تغيير جسم در مقدارش است ، كه به‌طور پيوسته با نسبتى منظم به مرور به وقوع مىپيوندند ؛ مانند رشد كردن كه افزايش جسم در حجمش به صورت پيوسته ، منظم و تدريجى است .\r\nبر اين مثال اعتراض شده كه رشد كردن ، در اثر پيوستن اجزاى خارجى به اجزاى اصلى جسم حاصل مىشود ؛ لذا كميت بزرگ بعدى كميتى است كه بر مجموع اجزاى اصلى و اجزاى ضميمه شده عارض مىشود ، حال آن‌كه كميت كوچك قبلى ، يك كميت عارض بر خصوص اجزاى اصلى بوده است . و اين دو كميت جدا و ناپيوسته‌اند ، چون دو موضوع جدا از هم دارند ؛ از اين‌رو حركتى در كمّ واقع نشده ، بلكه كمّى از بين رفته و كم ديگرى پديد آمده است .\r\nدر جواب گفته‌اند : در اين‌كه اجزائى از خارج ضميمه مىشود ، ترديدى نيست ، اما طبيعت [ يعنى صورت نوعى شىء 
  ] اجزاى ملحق شده را بعد از ضميمه شدن ، به صورت اجزاى اصلى در مىآورد و اين تبديل مستمراً ادامه پيدا مىكند و مقدار اجزاى اصلى به مرور ، با پيوستن اجزاى خارجى و تبديل آنها به اجزاى اصلى ، افزوده مىشود ؛ لذا كمّ طارى بر اجزاى اصلى به‌طور پيوسته و به مرور افزايش مىيابد و اين همان حركت است .\r\nشرح و تفسير\r\nحركت در مقولهء كم آن است كه كميت جسم به تدريج و به‌طور پيوسته و منظم تغيير كند ؛ خواه اين تغيير افزايشى باشد و خواه كاهشى و براى هر دو مثال‌هاى روشنى وجود دارد .\r\nنمونه‌اى از تغيير كمِ افزايشى را مىتوان به هنگام حرارت دادن يك قطعه فلز\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nمشاهده كرد . هرگاه يك ميلهء آهن را گرم مىكنيم ، به تدريج بر طول و عرض آن افزوده مىشود و حجم آن به‌طور منظم و مستمر فزونى مىيابد . در لسان حكما به اين نحوه حركت افزايشى كميت شىء ، كه بدون انضمام اجزاى خارجى به آن صورت مىگيرد ، تخلخل مىگويند و امروز آن را انبساط مىنامند .\r\nنمونه‌اى از تغيير كم كاهشى را نيز مىتوان به هنگام سرد شدن همان ميلهء آهنى ملاحظه نمود . آهن هر چه سردتر مىشود ، حجمش كمتر مىشود و اين تغيير حجم ، متناسب با كاسته شدن حرارت آن ، به‌طور منظم و پيوسته انجام مىگيرد . حكما اين نحوه از كاسته شدن حجم و مقدار يك جسم را ، كه بدون از دست دادن برخى از اجزاى آن صورت مىپذيرد ، تكاثف مىنامند و امروزه به آن انقباض گفته مىشود .\r\nدر كنار اين دو نوع افزايش و كاهش كميت ، دو نوع ديگر از افزايش و كاهش وجود دارد ، كه حركت بودن و نبودن آن محل بحث و مناقشه واقع شده است و آن عبارت است از نموّ و ذبول « 1 » . نموّ عبارت است از افزايش كميت جسم به سبب ضميمه شدن اجزاى خارجى به آن و ذبول عبارت است از كاسته شدن كميت جسم به سبب جدا شدن برخى از اجزاى آن . برخى از حكما ، ازجمله شيخ اشراق ، نموّ و ذبول را از اقسام حركت كمّى ندانسته‌اند . مؤلف قدس سره اشكال ايشان را دربارهء نموّ نقل و نقد مىكند .\r\n\r\nآيا نموّ گياه را مىتوان حركت كمّى به شمار آورد ؟\r\nشيخ اشراق مىگويد : رشد و نموّ يك گياه را نمىتوان حركت كمى دانست ، زيرا حركت موضوع ثابتى را مىطلبد كه حركت و تغيير بر آن واقع شود ، تا بتوان گفت :\r\n\r\n\r\n","description":"","footnote":"\r\n( 1 ) . والمراد من النمو هو ازدياد الأقطار الثلاثة أعني الطول و العرض والعمق من الأعضاء الأصلية من الحيوان ؛ أعنيبها المتولدة من المني والعصب و الرباط بانضياف ما يرد عليها من خارجها . والذبول نقصان أقطار الأعضاء الأصلية بنقصان يرد عليها من الخارج ( درر القوائد ، ج 2 ، ص 211 )\r\n","page_name":" 148 ","page_number":148},
  {"content":"\r\n\r\nشىء از موقعيت « الف » به موقعيت « ب » تدريجاً گذر كرده است . پس اگر آن‌چه در موقعيت « الف » است ، يك شىء باشد و آن‌چه در موقعيت « ب » واقع مىشود ، شىء ديگرى باشد ، حركتى رخ نداده است . در آن‌جا كه گياه رشد مىكند و حجم آن مثلًا از ده سانتى متر مكعب به بيست سانتىمتر مكعب مىرسد ، شىء واحدى وجود ندارد كه در يك زمان حجمش ده سانتىمتر مكعب باشد و سپس تدريجاً كميتش افزايش يافته و سرانجام به بيست سانتىمتر مكعب رسيده باشد ، زيرا اين ازدياد حجم ، از انضمام اجزاى خارجى به اجزاى اصلى حاصل گشته است ؛ بنابراين ، معروض كميت نخستين ، يك چيز ( اجزاى اصلى ) است و معروض كميت دوم چيز ديگرى ( اجزاى اصلى + / اجزاى جديد ) است .\r\nشيخ اشراق از اين بيان نتيجه مىگيرد كه آن‌چه به هنگام رشد و نمو گياه رخ مىدهد ، در واقع زايل گشتن يك كميت و حدوث كميت ديگر است ، نه حركت جسم در كميت خود ، زيرا كميت نخستين مباين و گسسته از كميت آخرين است .\r\nدر پاسخ به اين اشكال آورده‌اند : شكى نيست كه در فرايند رشد ، اجزاى جديدى به جسم ضميمه مىشود ، اما اين موجب نمىشود وحدت موضوعى كه كمياب گوناگون پيوسته بر آن عارض مىگردد ، از دست برود . به دليل آن‌كه طبيعت جسمِ در حال رشد ، اجزاى ضميمه شده را به صورت اجزاى اصلى در مىآورد و بدين‌وسيله كميت اجزاى اصلى تدريجاً و به نحو پيوسته و منظم افزايش مىيابد . اين - چنان‌كه روشن است - همان حركت است ؛ به ديگر سخن : گياه و يا حيوانِ در حال رشد ، داراى صورت نوعى واحدى است ، كه همهء اجزا را ، اعم از اجزاى قبلى و اجزاى جديد ، تحت پوشش خود قرار مىدهد و همهء آنها را در شكل و قالب اجزاى اصلى در مىآورد . پس معروض كميات گوناگون در همهء مراحل همان اجزاى اصلى ؛ بنابراين در فرايند رشد ، موضوع واحدى وجود دارد كه تدريجاً و به‌طور پيوسته به كميات گوناگون متصف مىشود ؛ اين همان حركت در كمّ است .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nوقوع حركت در مقولهء وضع\r\nو أما الوضعُ : فالحركةُ فيه أيضاً ظاهرٌ ، كحركةِ الكرةِ على محورِها ، فإنّه تتبدَّلُ بها نسبةُ النقاطِ المفروضةِ عليها إلى الخارجِ عنها ، و هو تغيّرٌ تدريجيٌ في وضعِها .\r\nترجمه\r\n4 - مقولهء وضع : وقوع حركت در اين مقوله نيز روشن است . مانند حركت كُره بر گرد محور خويش كه در اثر آن ، نسبت نقاط فرضى كُره به خارج از آن تغيير مىكند و اين يك تحول تدريجى در وضع كُره است .\r\nشرح و تفسير\r\nيكى ديگر از مقوله‌هايى كه حركت در آن واقع مىشود ، مقولهء وضع است ؛ مثال روشن آن جايى است كه يك كُره برگِرد محور خودش مىچرخد . در چنين فرضى ، نسبت نقطه هايى كه بر سطح كره فرض مىشود به خارج از كره تدريجاً و به‌طور پيوسته تغيير مىكند و اين تغيير تدريجى و پيوستهء نسبت اجزاى كره به خارج ، موجب مىگردد وضع كره - كه همان هيئت حاصل از نسبت آن اجزا به خود و به خارج از خود است - نيز تدريجاً و به‌طور پيوسته تغيير كند .\r\nاستاد مطهرى در بارهء حركت وضعى مىگويد :\r\nحركت وضعى يعنى حركتى كه در آن نسبت اجزاى شىء با اجزاى مكانش تغيير بكند ، يعنى شىء ذى اجزا است و مكانش هم ذى اجزا است و اين اجزا با هم نسبتشان تغيير كند . در حركت وضعى ضرورتى ندارد كه مجموع مكان اشيا تغيير بكند ، بلكه ممكن است مجموع مكان ثابت باشد و البته ثابت بودنش هم ضرورتى ندارد ؛ مىتواند ثابت باشد يا متغير ، ولى در هر صورت مناط حركت وضعى تغيير\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nنسبت اجزا است ؛ مثل كره‌اى كه برگرد محور خودش حركت مىكند و جاى مجموعش ثابت است ، ولى دائماً نسبت اجزاى اين كره با اجزاى مكان تغيير مىكند .\r\n. . . قبل از بوعلى نامى از حركت وضعى نبوده است و اين‌گونه حركات را حركات أينى مىشمردند ؛ بوعلى گفت : اين حركات حركت در « أين » نيست ، حركت در وضع است . بعد از او اين نظريه قبول شد و امروزه هم مورد قبول است و حركت انتقالى را غير از حركت وضعى مىدانند . « 1 »\r\nچنان‌كه گذشت ، مؤلف قدس سره از اين هم يك گام جلوتر رفته و معتقد است آن‌چه به نام حركت أينى شناسايى شده ، در حقيقت قسمى از اقسام حركت وضعى است و اساساً ايشان مقولهء « أين » را به عنوان يك مقولهء مستقل به رسميت نمىشناسد .\r\n\r\nعدم وقوع حركت در مقولهء فعل و انفعال\r\nقالوا : و لا تقعُ حركةٌ في باقِي المقولاتِ ، و هي الفعلُ ، و الانفعالُ ، و متي ، و الإضافةُ ، والجدةُ ، والجوهرُ .\r\nأمّا الفعلُ و الانفعالُ : فإنّه قد أُخِذَ في مفهومَيْهما التدريجُ ، فلا فردَ آنيَّ الوجودِ لهما ، ووقوعُ الحركةِ فيهما يقتضِى الانقسامَ إلى أقسامٍ آنيّةِ الوجودِ ، و ليسَ لهما ذلك .\r\nترجمه\r\nگفته‌اند : حركت در ديگر مقولات ( يعنى فعل و انفعال و متى و اضافه و جده و جوهر ) واقع نمىشود .\r\nدر مقولهء فعل و انفعال به اين دليل حركت واقع نمىشود كه در مفهوم آن دو تدريج معتبر است و لذا فردى كه وجودش لحظه‌اى باشد ، ندارند ، حال آن كه وقوع حركت در\r\n\r\n\r\n","description":"","footnote":"\r\n( 1 ) . حركت و زمان ، ج 1 ، ص 404\r\n","page_name":" 151 ","page_number":151},
  {"content":"\r\n\r\nآنها خواهان انقسامشان به اجزائى است كه وجودشان لحظه‌اى باشد .\r\nشرح و تفسير\r\nچنان‌كه گذشت ، مشهور فلاسفه تا پيش از صدرالمتألهين بر آن بوده‌اند كه حركت تنها در چهار مقولهء كم و كيف و أين و وضع روى مىدهد و در ديگر مقولات حركت واقع نمىشود . صدرالمتألهين و پيروان وى معتقدند كه در مقولهء جوهر نيز حركت روى مىدهد و اساساً در نظر ايشان حركت در اعراض بدون وقوع حركت در جوهر محال است ، كه شرحش خواهد آمد . اما در بارهء مقولهء اضافه و جده صدرالمتألهين معتقد است كه به يك معنا در آنها حركت واقع مىشود و به يك معنا واقع نمىشود و در مورد مقولهء فعل و انفعال و متى ، او نيز همانند ديگران قائل به امتناع وقوع حركت است .\r\nاما مؤلف قدس سره اگرچه در اين‌جا ادلهء فلاسفه بر عدم وقوع حركت در اين مقولات را آورده و بدون پاسخ از آنها گذشته است ، اما در نهايةالحكمه و پاورقى اسفار و هم‌چنين در رسالهء مستقلى كه در بارهء قوه و فعل نگاشته است ، اين ادلّه را ردّ كرده و حركت در اين مقولات را نيز روا دانسته‌اند .\r\nبيانى كه فلاسفه براى عدم وقوع حركت در مقولهء فعل و انفعال دارند ، بدين شرح است :\r\n1 - در مفهوم مقولهء فعل و انفعال تدريج اخذ شده و تدريجى بودن ، ذاتى اين دو مقوله و غير قابل انفكاك از آن است ، زيرا فعل عبارت است از : « هيئتى تدريجى و غيرقار كه در شىء مؤثر تاوقتى در حال اثر كردن است ، پديد مىآيد » و انفعال عبارت است از « هيئتى تدريجى و غير قار كه در شىء متأثر تا وقتى در حال اثرپذيرى است ، پديد مىآيد . » فىالمثل وقتى ظرف آب يك ساعت روى آتش قرار مىگيرد ؛ در طول اين يك ساعت هيئت واحد ، اما تدريجى و گذرا بر آتش ، از آن جهت كه آب را گرم\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nمىكند ، عارض مىشود ، اين هيئت خاص ، كه وجودى تدريجى دارد ، يك فرد از مقولهء فعل است ؛ يعنى در طول اين يك ساعت ، آتش تنها يك فرد از مقولهء فعل را به خود گرفته است . در مورد آب نيز همين سخن مىآيد . يعنى آب هم ، از آن جهت كه متأثر از آتش است ، در طول اين يك ساعت هيئت خاصى را به خود مىگيرد كه وجودى سيال و گذرا دارد و مجموعاً يك فرد از مقولهء انفعال را تشكيل مىدهد .\r\n2 - چنان كه پيش از اين گفتيم ، معناى وقوع حركت در يك مقوله آن است كه در هر آن ، فرد خاصى از افراد آن مقوله و بلكه نوع خاصى از انواع آن ، بر متحرك عارض شود . بنابراين ، شىء در صورتى متحرك در يك مقوله خواهد بود كه آن به آن فرد جديدى از آن مقوله را واجد گردد . حاصل آن‌كه « ما فيه الحركة » بايد چيزى باشد كه بتواند فرد آنى داشته باشد ، يعنى فردى كه در « آن » تحقق مىيابد و وجود لحظه‌اى دارد .\r\nاز مجموع اين دو امر دانسته مىشود كه وقوع حركت در مقولهء فعل و انفعال محال است ، زيرا اين دو مقولهء فرد آنى ندارند .\r\nبه تعبير ديگر مىتوان گفت : مقولهء فعل و انفعال عين حركت‌اند . حركت از جهت انتسابش به فاعل ، مقولهء فعل و از جهت انتسابش به قابل ، مقولهء انفعال خواهد بود .\r\nاگر در اين دو مقوله حركت روى دهد ، معنايش وقوع « حركت در حركت » خواهد بود و لازمه‌اش آن است كه حركت ، كه يك وجود سيال و تدريجى است ، در آن و در لحظه تحقق يابد و اين محال است . « 1 »\r\n\r\n\r\n","description":"","footnote":"\r\n( 1 ) . آن‌چه آورديم حاصل سخن صدرالمتألهين است كه مىگويد : « نعم هي [ أي الحركة 
  ] بعينها مقولة أن ينفعل إذا نسبتِ إلى القابل ، و مقولة أن يفعل إذا نسبت إلى الفاعل ، و لهذا يمتنع أن تقع الحركة في شيء منهما ؛ لأنها الخروج من هيأة و الترك لهيأة . فهي يجب ان يكون خروجاً عن هيأة قارة لأنها لو وقعت في هيأة غير قارة لما كان خروجاً عنها بل امعاناً فيها - و بالجملة معنى الحركة في مقولة عبارة عن أن يكون للمتحرك في كل آنٍ فرد من تلك المقولة ، فلابدّ لما يقع فيه الحركة من أفراد آنية بالقوة و ليس لتينك المقولتين فرد آنيٌّ » . ( اسفار ، ج 3 ، ص 77 - 79 ) و با كمى دقت دانسته مىشود كه لازمهء اين سخن صدرالمتألهين آن است كه فعل و انفعال اساساً معقول اولى ، و مفهوم ماهوى نيستند ، بلكه از معقولات ثانيهء فلسفى مىباشند . ( ر . ك : حركت و زمان ، ج 1 ، ص 375 - 377 )\r\n","page_name":" 153 ","page_number":153},
  {"content":"\r\n\r\n\r\nعدم وقوع حركت در مقولهء متى\r\nو كذا الكلامُ في متى ، فانّه : « الهيأةُ الحاصلةُ من نسبةِ الشيءِ إلى الزمانِ » فهي تدريجيّةٌ تنافي وقوعَ الحركةِ فيها ، المقتضيةِ للانقسامِ إلى أقسامٍ آنيّةِ الوجود .\r\nترجمه\r\nدر مورد مقولهء متى نيز همين سخن مىآيد ، چون متى ، هيئت به دست آمده از نسبت يك شىء به زمان است و لذا تدريجى است . اين تدريجى بودن با وقوع حركت در آن منافات دارد ، چرا كه حركت خواهان انقسام به اجزائى است كه وجودشان لحظه‌اى مىباشد .\r\nشرح و تفسير\r\nبيانى كه در بارهء عدم وقوع حركت در مقولهء « متى » آورده‌اند ، شبيه همان مطلبى است كه در مورد مقولهء فعل و انفعال گذشت و آن اين‌كه : مقولهء متى عبارت است از هيئتى كه از نسبت شىء به زمان پديد مىآيد و چون زمان امر تدريجى است ، اين هيئت نيز تدريجى خواهد بود ؛ لذا فرد آنىّالوجود ندارد تا متحرك در هر لحظه به يكى از آنها متلبس گردد .\r\nدر واقع زمان و حركت يك چيز است و نسبت آنها به يك‌ديگر نسبت معيّن به مبهم است . يعنى هر شىء كه حركت دارد ، اگر مقدار حركت آن به نحو معيّن و مشخص در نظر گرفته شود ، زمان خواهد بود . هر شىء متحركى ، زمانى است و هر\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nچيزى كه زمانى است ، متحرك مىباشد . لذا به تعداد حركات عالم ، زمان وجود دارد .\r\nحال اگر فرض كنيم يك شىء در زمان و در هيئت حاصل از انتساب به زمان ، حركت كرده است ، معنايش وقوع حركت در حركت است ، كه محال مىباشد . « 1 »\r\nاستاد مطهرى در اين باره بيان ديگرى دارد ، ايشان مىگويد :\r\nدر مقولهء متى نيز حركت نيست ، چون مقوله متى هم در مقوله بودنش ( به معناى ماهيت بودن و معقول اول بودن ) شك و ترديد است ، بلكه به اين معنا در واقع مقوله نيست . گفته‌اند كه متى عبارت است از هيئتى كه عارض موجود مىشود ، از آن جهت كه موجود واقع در زمان است . موجودات زمانى واقع در زمان هستند ؛ مثلًا ما الآن در زمان قرار داريم . و اما معناى اين‌كه در زمان هستيم و زمان ظرف ما هست ، چيست ؟\r\nبعداً هم خواهيم گفت كه اين « در بودن » در بودن تحليلى است . نه عينى و خارجى ، مثل در اطاق بودن . اين‌جور نيست . و بعداً تفصيلش مىآيد كه خود در زمان بودن واقعى و خارجى نيست ، بلكه انتزاعى است . بنابراين مسئلهء « هيئت حاصله از در زمان بودن » كه تعريف متى است ، امر انتزاعى و غير عينى مىشود . » « 2 »\r\nطبق اين بيان ، عدم وقوع حركت در مقولهء متى از باب سالبهء به انتفاى موضوع است .\r\n\r\nعدم وقوع حركت در مقولهء اضافه و جده\r\nوأمّا الإضافةُ : فإنّها انتزاعيّةٌ تابعةٌ لطرفَيْها ، فلا تستقلُ بشيءٍ ، كالحركةِ ؛ و كذا الجدةُ ،\r\n\r\n\r\n","description":"","footnote":"\r\n( 1 ) . اين بيان به نظر ناتمام مىرسد ، زيرا انتزاع مقوله از حدود آنىّ الوجود حركت تنها در جايى ضرورى است كه ذات مقوله تدريجى و ممتد نباشد . اما در آن‌جا كه ذات مقوله خودش متقوم به تدرّج و سيلان است ، مقوله از اجزاى حركت ، كه آن هم تدريجى و سيال است ، انتزاع خواهد شد ، و همين اندازه براى تصوير حركت در چنين مقوله‌هايى كافى است زيرا سرّ اين كه در ساير مقولات انتزاع يك نوع خاص آن مقوله از هر يك از حدود آنىّالوجود حركت لازم دانسته شد ، آن است كه آن مقوله‌ها قابل تدرج و تشكيك نيستند . و اما در صورتى كه مقوله‌اى قابل تدرج باشد ، حركت در آن سهل‌تر خواهد بود\r\n( 2 ) . همان ، ص 385 - 386\r\n","page_name":" 155 ","page_number":155},
  {"content":"\r\n\r\nفإنّ التغيّر فيها تابعٌ لتغيّرِ موضوعِها ، كتغيّرِ النعلِ أو القدمِ عمّا كانتا عليه .\r\nترجمه\r\nاما مقولهء اضافه امرى انتزاعى است و تابع طرفين خويش مىباشد ؛ لذا در حركت نيز چون ديگر امور ، استقلالى از خود ندارد ؛ و همين‌طور مقولهء جده كه تحولش به دنبال تحول موضوعش مىباشد ؛ مانند آن كه كفش و يا پاى داخل آن ، از حالتى كه داشتند به حالت ديگرى درآيند .\r\nشرح و تفسير\r\nدليل بر عدم وقوع حركت در مقولهء اضافه آن است كه اضافه امرى انتزاعى « 1 » است و ما بازاى مستقلى در خارج ندارد ، بلكه وجودش قائم به وجود طرفين و فانى در آن دو است ؛ از اين‌رو هيچ حكم مستقلى و از جمله حركت ، در موردآن صادق نيست ؛ مثلًا اضافهء پدرى و فرزندى ، اضافهء بالايى و پايينى و مانند آن ، وجودى جز وجود طرفين خود ندارند و اگر حركتى باشد ، اين حركت اوّلًا و بالذات از آنِ طرفين است و اين طرفين اضافه است كه تغيير مىكند و با تغيير آنها ، در اضافه و نسبت نيز بالتبع تغيير روى مىدهد . حركتى كه در طرفين اضافه روى مىدهد ، بيرون از يكى از حركات چهارگانهء كمى ، كيفى ، وضعى و أينى نيست .\r\nدر مورد مقولهء جده نيز همين سخن صادق است ، زيرا هيئت حاصل از احاطهء مثلًا كفش برپا ، يك امر انتزاعى است و حركت و ثباتش تابع طرفين آن مىباشد . اگر\r\n\r\n\r\n","description":"","footnote":"\r\n( 1 ) . اين تعبير مؤلف قدس سره كه « فإنها انتزاعية » ظاهر در آن است كه اضافه و هم‌چنين جده ، اساساً يك مفهوم ماهوىنيستند ، بلكه از معقولات ثانيهء فلسفى مىباشند ، كه مابازايى در خارج ندارند و وجودشان به وجود منشأ انتزاعشان است . استاد مطهرى نيز مىگويد : « مقوله بودن اضافه وجده ، چندان مسلم نيست . » و اين سخن را ايشان در بسيارى از مقولات آورده‌اند . ( ر . ك : حركت و زمان ، ج 1 ، ص 386 . )\r\n","page_name":" 156 ","page_number":156},
  {"content":"\r\n\r\nحركتى در پا و يا كفش رخ دهد - كه لاجرم يكى از حركات كمى ، كيفى ، وضعى و أينى خواهد بود - در اين هيئت نيز به تبع طرفين آن ، حركت رخ خواهد داد و اگر در آنها حركت واقع نشود ، در آن هيئت نيز حركتى روى نخواهد داد .\r\nچنان‌كه ملاحظه مىشود ، اين بيان اصل وقوع حركت در اين دو مقوله را نفى نمىكند ، بلكه نهايتاً اثبات مىكند كه حركتِ واقع در اين دو مقوله حركت بالتبع است ، نه حركت بالذات . صدرالمتألهين براين نكته تصريح كرده و مىگويد :\r\nاگرچه در مقولهء اضافه تجدد و حركت واقع مىشود ، اما وجود اضافه ، يك وجود مستقل نيست ، بلكه تابع وجود طرفين خود است ؛ از اين‌رو حركت در آن ، حركت بالذات نيست . در مورد جده نيز همين سخن صادق است . حركت در جده تابع حركت مكانى عمامه و مانند آن است . « 1 »\r\nاما ظاهراً كسانى كه به اين بيان تشبث جسته‌اند ، در صدد بوده‌اند حركت را به‌طور مطلق از اين دو مقوله نفى كنند ؛ ، لذا مؤلف قدس سره در پاسخ به اين ايشان مىگويد :\r\nصرف اين‌كه اين دو مقوله در تغيير و حركتشان تابعِ طرفين خود مىباشند ، منافاتى با آن ندارد كه حقيقتاً حركت در آنها واقع شود ، زيرا « اتصاف بالتبع » غير از « اتصاف بالعرض » است ، [ واتصاف اين دو مقوله به حركت ، به تبع طرفين آنها است ، نه به عرض آن . 
  ] « 2 »\r\n\r\nيك نكته\r\nمؤلف قدس سره - چنان‌كه در پايان فصل آتى اشاره خواهد كرد - بر آن است كه وقوع حركت در جوهر ، مستلزم وقوع حركت در همهء مقولات است ؛ از اين‌رو به عقيدهء\r\n\r\n\r\n","description":"","footnote":"\r\n( 1 ) . اسفار ، ج 3 ، ص 79\r\n( 2 ) . نهايةالحكمه ، فصل هشتم از مرحلهء نهم\r\n","page_name":" 157 ","page_number":157},
  {"content":"\r\n\r\nايشان در همهء مقولات عرضى ، يك حركت دائم و مستمر به تبع حركت موضوع آنها ، كه همان جوهر شىء است ، واقع مىشود . ايشان در پاورقى اسفار در ردّ سخن صدرالمتألهين كه وقوع حركت در برخى ازمقولات را نفى كرده است ، مىگويد :\r\nتحقيق آن است كه اگر قول به وقوع حركت در جوهر مادى را با قول به اين‌كه عرض ازمراتب وجود جوهر است - چنان‌كه صدرالمتألهين بدان قائل است و در برخى از براهين حركت جوهرى بدان تصريح مىكند - در كنار هم قرار دهيم ، نتيجه‌اش وقوع حركت در همهء مقولات عرضى ، كه در واقع مراتب جوهر و ظهور ذات‌هاى جوهرى هستند ، خواهد بود . بنابراين ، اين حقيقت كه وجود اعراض بيرون از وجود موضوع آنها نيست ، مستلزم آن است كه همهء اعراض به تبع حركت موضوعشان در حركت باشند ، اگرچه در نظر ما ثابت و ساكن آيند ، همانند موضوعشان [ كه چه بسا در نظر فاقد حركت آيد 
  ] .\r\nو آن‌گاه نتيجه مىگيرد كه :\r\n« فالجوهر المادي متحركةٌ سيالةٌ في جوهريتهامع جميع ما لها من الأعراض المقولية ، كائنةً ماكانت و إن كانت النسب بينها أنفسها ثابتةٌ غير مبتدلة » . « 1 »\r\n\r\nعدم وقوع حركت در مقولهء جوهر\r\nوأمّا الجوهرُ : فوقوعُ الحركةِ فيه يستلزمُ تحققَ الحركةِ من غيرِ موضوعٍ ثابتٍ ، و قد تقدَّمَ : أنّ تحقُّقَ الحركةِ موقوفٌ على موضوعٍ ثابتٍ باقٍ مادامتِ الحركةُ .\r\nترجمه\r\nدر مورد مقولهء جوهر بايد گفت : وقوع حركت در آن مستلزم آن است كه حركت\r\n\r\n\r\n","description":"","footnote":"\r\n( 1 ) . پاورقى اسفار ، ج 3 ، ص 78\r\n","page_name":" 158 ","page_number":158},
  {"content":"\r\n\r\nبدون يك موضوع ثابت تحقق پيدا كند ، حال آن‌كه همان‌گونه كه يادآور شديم : « 1 » تحقق حركت متوقف است بر وجود موضوع ثابتى كه تا حركت هست ، باقى باشد .\r\nشرح و تفسير\r\nچنان‌كه يادآور شديم ، فلاسفهء اسلامى تا پيش از زمان صدرالمتألهين ، بر آن بودند كه حركت اختصاص به اعراض دارد و وقوع حركت در جوهر ناممكن است .\r\nعمده دليلى كه ايشان در اين عقيدهء خويش بدان تشبث مىجستند ، از دو مقدمه تشكيل مىشود :\r\n1 - حركت در صورتى مىتواند تحقق يابد كه يك موضوع ثابت در طول حركت باقى و مستمر باشد .\r\n2 - اگر جوهر شىء دست‌خوش تغيير و دگرگونى شود ، چنين موضوع ثابتى وجود نخواهد داشت .\r\nاين بيان ، كه گاهى از آن با تعبير « شبههء بقاى موضوع » ياد مىشود ، سبب اصلى انكار حركت جوهرى تا پيش از زمان صدرالمتألهين بوده است . « 2 »\r\nحاصل اين بيان آن است كه : حركت عبارت است از : « خروج تدريجى شىء از قوه به فعل » ؛ بنابراين بايد در طول حركت « يك شىء ثابت و پايدار » وجود داشته باشد كه بتوان در حق آن گفت : آن شىء از قوه به فعل درآمده است . از اين‌جاست كه فيلسوفان گفته‌اند : هر حركتى نيازمند موضوعى ( متحرك ) است كه از آغاز تا انجام حركت ثابت و برقرار باشد . حال فرض كنيم جوهر و ذات شىء نيز دست‌خوش تبديل و تبدل شده و دگرگون مىشود در اين صورت حركت فاقد متحرك خواهد بود . يعنى\r\n\r\n\r\n","description":"","footnote":"\r\n( 1 ) . در فصل ششم\r\n( 2 ) . در تقرير شبههء « بقاى موضوع » از كتاب مبانى عقيدتى اسلامى بهره بردم\r\n","page_name":" 159 ","page_number":159},
  {"content":"\r\n\r\nنمىتوان مشخص نمود كه چه چيز حركت كرده است ؟ زيرا در صورت دگرگون شدن و نو شدن همه جانبهء يك شىء در طول حركت ، ما هر لحظه با پديدهء جديدى مواجه خواهيم بود . در اين صورت چگونه مىتوان گفت كه فلان شىء خاص از آن موقعيت به اين موقعيت حركت كرده است ؟ آن جوهر و ذاتى كه حركت را شروع كرده ، در انتهاى حركت موجود نيست تا بگوييم : آن ذات به اين‌جا رسيده است . و نيز آن‌چه در نهايت حركت در دست است ، چنان نو و بىسابقه است كه نمىتوان گفت : اين همان است كه حركت را شروع كرده است .\r\nحال آن‌كه : فرض حركت در جوهر موجب ازميان رفتن متحرك مىگردد و معلوم نيست چه چيز از مبدأ به منتهاى حركت رسيده است . اين سخن در لحظه لحظهء حركت صادق است ؛ يعنى از همان لحظهء نخستْ حركت ، متحرك خود را گم مىكند .\r\nتوضيح بيشتر مطلب آن است كه :\r\nوقتى گلوله‌اى برگرد خود مىچرخد ، ( حركت وضعى ) و يا نهالى رشد مىكند و درخت تنومندى مىگردد ( حركت كمى ) و يا آب بر روى آتش به تدريج گرم مىشود ( حركت در كيف ) و كبوترى از اين طرف بام به آن طرف پرواز مىكند ( حركت مكانى ) ، در همهء اين موارد متحركى هست كه در بسترى حركت مىكند . بسترها و مقوله‌هايى كه حركت در آن واقع مىشود به منزلهء راه‌روهايى است كه متحرك ( موضوع حركت ) از ميان آنها عبور مىكند و يا چون جامه هايى است كه متحرك آنها را به صورت متصل و مستمر يكى پس از ديگرى بر تن مىكند .\r\nمثلًا گرم شدن تدريجى آب بدين معناست كه چيزى به نام آب ( جوهرآب ) هر دم جامهء نوئى از گرما ( مقولهء كيف ) به تن مىپوشد و يا رشد تدريجى كودك بدين‌گونه است كه گويى كودك با حفظ شخصيت ، از ميان راه‌رويى عبور مىكند تا به بلوغ مىرسد ؛ به طورى كه پس از بلوغ مىتوان گفت : اين همان كودك است كه رشد كرده و\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nبزرگ شده است . به تعبير فلسفى ، متحرك ( موضوع ) در هر لحظه از حركت ، فردى از افراد مقوله را كه در آن حركت مىكند ، با خود دارد .\r\nدر اين حركات ، متحرك همان خود ( جوهر ) شىء است كه صفاتش عوض مىشود و با حفظ ثبات خود ، حالت‌ها ، و منزلت‌هاى گوناگون مىيابد و جامه‌هاى متفاوت به تن مىپوشد . يعنى « خود » شىء عوض نمىشود . بلكه اعراض آن دگرگون مىشود و همين ثبات و برقرارى موضوع حركت است كه مصحح وقوع حركت مىگردد و موجب مىشود رشتهء اتصال ميان گذشته و حال و آينده نگسلد و بتوان گفت : اين آب گرم همان آبى است كه قبلًا سرد بوده است ؛ اين سيبى كه اكنون رسيده همان سيبى است كه پيش از اين كال بوده است .\r\nهيچ تحول و تغييرى رشتهء ارتباط شىء متحول را با گذشته‌اش به كلى نمىبُرد بلكه فقط صورت و حالت آن را دگرگون مىكند . همين نكته موجب گشته حكماى پيشين وقوع حركت در جوهر را انكار كنند . در نظر ايشان در هر حركت و تحولى ، جوهر شىء حفظ مىشود و از تحول مصون مىماند و آن‌چه نو مىشود حالات ، صفات و اعراض آن جوهر است .\r\nحكما خود را بر سر دو راهى مىديدند : يا بايد وقوع حركت در جوهر را پذيرفت ، كه در اين صورت رشتهء ارتباط ميان گذشته وآيندهء شىء قطع مىگردد و ديگر سخن از تحول چيزى به چيزى و حركت يك شىء ازنقطه‌اى به نقطهء ديگر وازحالى به حال ديگر بىمعنا خواهد بود ، زيرا چنين شىء ثابتى وجود نخواهد داشت و يا بايد به حكم حس و وجدان به وجود حركت در جهان اذعان كرد و در اين صورت بايد جوهر شىء را ثابت و خالى از گزند دگرگونى دانست ، تا رشته‌اى باشد كه گذشته وآينده را با هم مرتبط مىسازد .\r\nآن‌چه آنان برگزيدند ، همان راه دوم بود ، لذا وقوع حركت در جوهر را انكار كردند .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\n\r\nقول به وقوع حركت در جوهر مستلزم نفى حركت است\r\nبه ديگر سخن : سؤال اين است كه در تحول چيزى به چيزى واقعاً چه حادث مىشود ؟ آيا شىء نخستين كاملًا از بين مىرود و شىء ديگرى كه صددرصد بيگانه با اوست ، جايگزين آن مىشود ؟ يا اين‌كه در اين تبديل ، يك هستهء بنيادين حفظ مىشود و تنها پوسته‌ها و ظواهرند كه تحول مىيابند ؟\r\nاگر نظر نخست را برگزينيم به انكار حركت و تحول خواهيم رسيد ، چرا كه نتيجهء آن سخن اين است كه چيزى به چيزى تبديل نمىشود و مثلًا پيرمرد امروزين ، همان جوان ديروزى نيست كه بر اثر گذشت عمر چنين كهن‌سال شده است ، بلكه موجودى است مطلقاً بىسابقه و صددرصد جديد ؛ درست مانند اين‌كه امروز پيرمردى از مادر تولد يافته باشد . اين سخن آشكارا خلاف حس و وجدان است و به هيچ روى با بدل شدن چيزى به چيز ديگر ، كه همان مفهوم حركت است ، سازگار نيست .\r\nاما در صورت دوم با فرض حفظ يك هستهء بنيادى ، رشتهء ارتباط ميان گذشته و حال و آينده به خوبى قابل فهم است و حركت معناى واضحى مىيابد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n\r\nالفصل الحادى عشر : فيتعقيب ما مرّ في الفصل السابق\r\nذهبَ صدرُ المتألهينَ رحمه الله إلى وقوعِ الحركةِ في مقولةِ الجوهرِ ؛ و استدلَّ عليه بأُمورٍ ، أوضحُها : أنّ وقوعَ الحركةِ في المقولاتِ الأربع العرضيّةِ يقضي بوقوعِها في مقولةِ الجوهرِ ، لأنّ الأعراضَ تابعةٌ للجواهرِ ، مستندةٌ إليها استنادَ الفعلِ إلى فاعِله ، فالأفعالُ الجسمانيّةُ مستندةٌ إلى الطبائعِ و الصورِ النوعيّةِ ، و هي الأسبابُ القريبةُ لها ؛ و قد تقدَّمَ :\r\nأنّ السببَ القريبَ للحركةِ أمرٌ تدريجيٌ كمثلِها ؛ فالطبائعُ و الصورُ النوعيّةُ في الأجسامِ المتحركةِ في الكمِ و الكيفِ و الأينِ و الوضعِ متغيّرةٌ سيّالةُ الوجودِ كأعراضِها ؛ و لو لاذلك لم يتحققْ سببٌ لشيءٍ من هذه الحركاتِ .\r\nترجمه\r\nصدرالمتألهين به وقوع حركت در مقولهء جوهر معتقد گشت و به امورى چند براى اثبات آن تمسك جست ، كه روشن‌ترين آنها بدين شرح است : پيدايش حركت در مقولات چهارگانهء عرضى ايجاب مىكند حركت در مقولهء جوهر نيز واقع باشد ، چرا كه اعراض تابع جواهر و وابسته به آنهايند و اين وابستگى از قبيل وابستگى معلول به علت فاعلى است ؛ ازاين‌رو افعال جسمانى متكى و وابسته به طبايع وصورت‌هاى نوعىاند ، و اين\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nطبايع سبب‌هاى نزديك آنها هستند . از طرف ديگر همان‌طور كه گذشت - « 1 » سبب نزديك حركت بايد مانند خود حركت امر تدريجى باشد . بنابراين ، طبايع و صورت‌هاى نوعى اجسامى كه در كم و كيف و أين و وضع ، حركت مىكنند ، وجودى متغير و پويا دارند .\r\nهمانند اعراضشان و اگر چنين نباشد تمام اين حركات بدون سبب و علت خواهد بود .\r\nشرح و تفسير\r\nچنان كه پيش ازاين اشاره شد ، فلاسفهء پيشين ، اعم از حكماى مشايى و اشراقى ، حركت را ويژهء اعراض مىدانسته‌اند و نه تنها حركت در جوهر را اثبات نمىكرده‌اند ، بلكه آن را امرى محال مىپنداشته‌اند . از فلاسفهء يونان باستان نيزكسى را نمىشناسيم كه صريحاً حركت در جوهر را مطرح و آن را اثبات كرده باشد . تنها از « هراكليتوس » سخنانى نقل شده است كه قابل تطبيق بر حركت جوهرى است . و حدّاكثر به كسانى از فلاسفه و متكلمان اسلامى و غير اسلامى ، كه قائل به آفرينش مستمر و نو به نو بوده‌اند نيز مىتوان گرايش به حركت جوهرى را نسبت داد . « 2 »\r\nالبته مؤلف قدس سره بر آن است كه : « در لابه‌لاى كلمات حكماى گذشته ، عباراتى كه حاكى از وقوع حركت در جوهر است ، يافت مىشود » « 3 » از جملهء اين كه شيخ‌الرئيس از برخى حكماى باستان نقل كرده است كه : « جوهر بر دو قسم است : جوهرى كه قارّ و ثابت است و جوهرى كه سيّال و ناپايدار است . » « 4 » اما در هر حال نخستين كسى كه با صراحت اين مسئله را عنوان كرد و بر خلاف فيلسوفان بزرگ جهان ، بر اثبات آنْ\r\n\r\n\r\n","description":"","footnote":"\r\n( 1 ) . در فصل هفتم\r\n( 2 ) . آموزش فلسفه ، ج 2 ، ص 307\r\n( 3 ) . نهايةالحكمه ، مرحلهء نهم ، فصل هشتم : « القول بانحصار الحركة في المقولات الأربع العرضية و إن كان‌هوالمعروف المنقول عن القدماء لكنّ من كلماتهم لا يخلو عن الإشارة إلى وقوع الحركة في مقولة الجوهر ، غير انّهم لم ينصّوا عليه . »\r\n( 4 ) . طيبعيات شفا ، فن اول مقالهء دوم ، فصل دوم\r\n","page_name":" 164 ","page_number":164},
  {"content":"\r\n\r\nبراهين عديده اقامه كرد ، فيلسوف نامى جهان اسلام ، صدرالمتألهين شيرازى است .\r\n\r\nبرهان اول بر وقوع حركت در جوهر\r\nيكى از روشن‌ترين ادلهء وقوع حركت در جوهر ، همين دليلى است كه مؤلف از صدرالمتألهين نقل مىكند . مقدمات اين دليل بدين شرح است :\r\n1 - در برخى از اعراض ، حركت وتحول روى مىدهد .\r\n2 - علت اين اعراضِ متغير همان طبايع و صورت‌هاى نوعيه است كه در موضوع اين اعراض منطبع مىباشد .\r\n3 - علت يك پديدهء متغير بايد خودش متغير باشد .\r\nنتيجهء اين مقدمات سه‌گانه آن است كه : تمام اجسام ، مادامى كه در اعراض آنها حركت و تحول روى مىدهد ، جوهر و ذاتشان نيز مشمول تغيير و تحول مىباشد .\r\nاكنون مىپردازيم به شرح و تفسير هر يك از اين مقدمات سه‌گانه :\r\n\r\nتبيين مقدمهء نخست :\r\nاصل وقوع حركت در اعراض امرى بديهى و غير قابل انكار است و - چنان‌كه پيش از اين به تفصيل گفتيم - وقوع حركت لااقل در مقولهء كيف ، كم ، أين و وضع نزد همهء فلاسفه مورد قبول و محل توافق بوده است .\r\n\r\nتبيين مقدمهء دوم :\r\nدر بارهء مقدمه دوم در فصل پنجم از مرحلهء ششم ، تحت عنوان :\r\n« في إثبات الصور النوعية » به تفصيل بحث شد و در آن‌جا گذشت كه علت قريب و فاعل مباشر اعراض جسمانى نه مادهء اولى است و نه صورت جسمىِ مشترك ميان آنها و نه يك جوهر مفارق ، بلكه مبدأ آنها صورت‌هاى نوعيه‌اى است كه در مادهء آنها حلول دارد .\r\n\r\nتبيين مقدمهء سوم :\r\nدربارهء مقدمهء سوم به تفصيل در فصل هفتم بحث شد و تكرار آن ضرورتى ندارد . نتيجه‌اى كه از آن بحث به دست آمد آن بود : كه اگر معلولْ يك وجود سيال و متغير داشته باشد . علت آن نيز لزوماً وجودى سيال و تدريجى خواهد داشت\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nو معلول متغير تنها از علت متغير صادر تواند شد ؛ چنان‌كه علت ثابت جز معلول ثابت نتواند داشت .\r\nآن‌چه از اين مقدمات به دست مىآيد آن است كه حركت در اعراض جز در سايهء حركت در جوهر امكان‌پذير نيست و ثبات جوهر شىء نه تنها مبين حركت اعراض آن نمىباشد ، بلكه با فرض ثابت بودن جوهر شىء ، حركت در اعراض به هيچ وجه تبيين‌پذير نخواهد بود . حركت در اعراض ، نمود و نشانى از حركت در جوهر شىء است ؛ « صورتى در زير دارد آن‌چه در بالاستى . »\r\n\r\nاشكال نخست و پاسخ آن\r\nوأُوردَ عليه : أنّا ننقلُ الكلامَ إلى الطبيعةِ المتجددةِ ، كيف صدرتْ عن المبدأِ الثابتِ وهي متجددةٌ ؟ !\r\nوأُجيبَ عنه : بأنّ الحركةَ لمّا كانتْ في جوهرِها ، فالتغيُّرُ و التجُّددُ ذاتيٌ لها ، و الذاتيُّ لايعلَّلُ ؛ فالجاعلُ إنّما جعلَ المتجدّدَ ، لا أنّه جَعَلَ المتجدّدِ متجدّداً .\r\nترجمه\r\nبر اين كلام اشكال كرده‌اند كه ما بحث را متوجه خود طبيعت پويا مىكنيم و مىپرسيم : چگونه از يك مبدأ ثابت پديد آمد ، در حالى كه خود ، متحول است ؟ در جواب گفته‌اند : حركت چون در نهاد آن است ، لذا تغيير و تحوّل ، ذاتى آن مىباشد و يك امر ذاتى نياز به علت ندارد ، زيرا آفريننده ، موجود متحول ، آفريده است نه آن كه موجود متحول را متحول كرده باشد .\r\nشرح و تفسير\r\nبراى تكميل استدلال ياد شده ، لازم است پاره‌اى از اشكالات وارد شده بر آن ،\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nپاسخ داده شود . نخستين اشكال ، نقضى است كه به مقدمهء سوم وارد شده است . مقدمهء سوم استدلال اين بود كه علت متغير بايد خودش متغير باشد . مستشكل مىگويد : اين مقدمه شامل خود طبيعت و صورت نوعيهء شىء نيز مىشود ، زيرا طبيعت شىء در نظر شما ، وجودى سيال و تدريجى دارد ؛ بنابراين بايد از علتى كه خود متغير است ، صادر شده باشد ، حال آن‌كه شما علت فاعلى و به وجود آورندهء صورت‌هاى نوعى را جوهرى مفارق مىدانيد ، كه مجرد از ماده است « 1 » و لذا ساحتش از گزند هرگونه تغيير و دگرگونيى مصون است . از اين‌جا دانسته مىشود كه لازم نيست علتِ يك شىء متغير خودش نيز متغير و متحول باشد .\r\nپاسخ اين اشكال همان است كه در فصل هشتم ، در بيان نحوهء ارتباط متغير با ثابت گذشت و آن اين‌كه : در آن‌جا كه حركت در جوهر و نهاد شىء واقع مىشود ، تغير و تحول ذاتىِ شىء است و يك امر ذاتى ، علتى جدا از علت اصل ذات ندارد . يعنى همان علتى كه ذات را مىآفريند و به آن هستى مىدهد ، با همان جعل و آفرينش ذات ، حركت و تحول را نيز آفريده است . جعلى كه در اين‌جا هست ، بسيط است و آن ، جعلِ اصل هستى و ذات شىء است ، نه جعل مركب . به اين صورت كه علت ، شىء را متحول گرداند ؛ يعنى چنين نيست كه علت ، پس از آفريدن شىء ، به آن حركت و تحول بدهد و آن را روانه گرداند ، بلكه فقط شىء را مىآفريند ، منتها شيئى را كه ذاتاً متحول و سيال است و اساساً نحوهء وجودش يك نحوه وجود تدريجى است .\r\nحال آن‌كه شيئى كه ذاتاً متجدد و متحرك بالذات است ، مىتواند از يك معلول ثابت و خالى از تغيير صدور يابد ، زيرا چنين معلولى از جهتِ ثابت هويتش منتسب به علت است .\r\n\r\n\r\n","description":"","footnote":"\r\n( 1 ) . ر . ك : فصل هشتم از مرحلهء ششم : « إنّ مفيض الفعلية للانواع المادية ، يجعل المادة و الصورة و استحفاظ المادةبالصورة ، عقلٌ مجرد »\r\n","page_name":" 167 ","page_number":167},
  {"content":"\r\n\r\n\r\nاشكال دوم و پاسخ آن\r\nوأُوردَ عليه : أنا نوجّهُ استنادَ الأعراضِ المتجددةِ إلى الطبيعةِ بهذا الوجهِ بعينِه ، من غيرِ حاجةٍ إلى جعلِ الطبيعةِ متجددةً ؛ فالتجدّدُ ذاتيٌّ للعرضِ المتجددِ ، و الطبيعةُ جعلتِ العرضَ المتجددَ ، و لم تجعلِ المتجددَ متجدداً .\r\nوأجيبُ عنه : بأنّ الأعراضَ مستندةٌ في وجودِها إلى الجوهرِ و تابعةٌ له ، فالذاتيّةُ لابدَّ أنْ تتمَ في الجوهرِ .\r\nترجمه\r\nبر اين سخن نيز اشكال شده كه : ما وابستگى اعراض پويا به طبيعت را دقيقاً به همين نحو توجيه مىكنيم ، بدون آن‌كه نيازى به متحول ساختن طبيعت باشد . بنابراين تجدد ، امرى ذاتى براى عرضِ پويا است و طبيعت نيز عرض پويا را مىآفريند ، نه آن‌كه پويا را پويا كرده باشد .\r\nدر جواب گفته‌اند : اعراض در وجود خويش وابسته به جوهر و تابع آن مىباشند ؛ لذا تحول ذاتى را بايد در جوهر يافت .\r\nشرح و تفسير\r\nمستشكل مىگويد : « 1 » ما مىپذيريم كه اگر يك شىء ذاتاً متغير و متحرك باشد ، در اين صورت مىتواند از علت ثابت صدور يابد ، اما مىگوييم آن شىء ذاتاً متغير و متحول همان عرض است ، نه جوهر . عرض ، چون ذاتاً متجدد و متحول است ، مىتواند از يك علت ثابت صدور يابد . بنابراين ، دليلى كه براى اثبات متحرك بودن\r\n\r\n\r\n","description":"","footnote":"\r\n( 1 ) . اين اشكال در واقع ، دنبالهء اشكال نخست و تكميل آن است\r\n","page_name":" 168 ","page_number":168},
  {"content":"\r\n\r\nجوهر و طبيعت شىء اقامه شد ، ناتمام خواهد بود .\r\nبه ديگر سخن : روشن است كه حركات و تغييرات بايد سرانجام به يك متغير بالذات منتهى شوند ، كه خودش معلول يك علت ثابت است ، در غير اين صورت تسلسل و يا دور رخ مىدهد و ربط متغير به ثابت ناممكن خواهد بود . قائلان حركت جوهرى مىگويند : متغير بالذات همان جوهر اشيا است اما ، ما مىگوييم : هيچ لزومى ندارد كه آن امر متجدد بالذات را كه منشأ همهء تغييرات ديگر است ، جوهر اشياء بدانيم . بلكه مىتوان گفت : اعراض خودشان متجدد بالذات‌اند ؛ از اين‌رو مىتوانند از طبيعت و جوهر ثابت صدور يابند .\r\nدر پاسخ به اين سخن گفته‌اند : وجود اعراض يك وجود تعلقى و لغيره است - يعنى وجود فى نفسه اعراض عين وجود آنها براى موضوعشان است و لذا تجدد و حركتى كه در اعراض هست ، تجدّد و حركتِ جوهرى است كه وجود اين اعراض متعلق به آن است . از اين رو نمىتوان گفت : عرض متجدد بالذات است . اعراض حركت‌اند ، تجدداند ، اما متحرك و متجدد نيستند ، زيرا وجودشان براى موضوعشان وصف مىسازد و به آن نعت مىدهد ، نه به خودشان . اين است تفاوت عمده ميان حركت جوهرى و حركت عرضى . در حركت جوهرى ، حركت و متحرك ، تجدد و متجدد در خارج عين يك‌ديگرند و در ظرف تحليل عقلى از يك‌ديگر منفك مىشوند ، اما در حركت عرضى ، حركت غير از متحرك است . حركت ، عرض است ولى متحرك ، جوهر مىباشد . به ديگر سخن : تجدد از آنِ حركت عرض نيست ، بلكه ازآنِ همان چيزى است كه وجود عرض متعلق به آن مىباشد ، يعنى جوهر . چنان كه مؤلف در نهاية الحكمه مىگويد :\r\nالتجدد الذي في الحركة العرضية تجدُدَ نفس الحركة ، فإن المقولة العرضية ليس وجودها في نفسها لنفسها ، حتى يكون منعوتاً بنفسها ، فتكون متجددة كما كانت تجدداً ، وإنما وجودها لِغيرها الذي هو الموضوع الجوهري . . . و هذا بخلاف الجوهر ، فإنّ وجوده في\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nنفسه هو لنفسه ، فهو تجددٌ و متجددٌ بذاته . » « 1 »\r\nحاصل آن‌كه : حركت‌هاى عرضى تجدد بالذات است ، ولى متجدد بالذات نيست و آن‌چه ما بدان نياز داريم « متجدد بالذات » است كه تنها در مورد حركت جوهرى صدق مىكند . در حركت جوهرى ، حركت و متحرك يكى است و تجدد عين متجدد است .\r\n\r\nاشكال سوم و پاسخ آن\r\nوأُوردَ عليه أيضاً : أنّ القومَ صحّحوا ارتباطَ هذه الأعراضِ المتجددةِ إلى المبدأ الثابتِ ، من طبيعةٍ و غيرِها ، بنحوٍ آخرَ ، و هو : أنّ التغيُّرَ لاحقٌ لها من خارجٍ ، كتجدُّدِ مراتبِ قربٍ و بعدٍ من الغايةِ المطلوبةِ في الحركاتِ الطبيعيّةِ ؛ و كتجدّدِ أحوالٍ أُخرى في الحركاتِ القسريّةِ التي على خلافِ الطبيعةِ ؛ و كتجدّدِ إراداتٍ جزئيّةٍ منبعثةٍ من النفسِ في كلِ حدٍ من حدودِ الحركاتِ النفسانيّةِ التي مبدؤُها النفسُ .\r\nو أجيبَ عنه : بأنّا ننقلُ الكلامَ إلى هذه الأحوالِ و الإراداتِ المتجددةِ ، من أينَ تجدَّدتْ ؟ فإنّها لا محالةَ تنتهي في الحركاتِ الطبيعيّةِ إلى الطبيعةِ ؛ و كذا في القسريّةِ ، فإنّ القسرَ ينتهي إلى الطبيعةِ ؛ و كذا في النفسانيّةِ ، فإنّ الفاعلَ المباشرَ للتحريكِ فيها أيضاً الطبيعةُ ، كما سيجيء .\r\nترجمه\r\nهم‌چنين اشكال كرده‌اند كه : فلاسفه ارتباط اين اعراض پويا با يك مبدأ ثابت را - طبيعت باشد يا غير آن - به اين صورت تبيين كرده‌اند كه منشأ تحول آنها امور خارجى است ، مانند تغيير درجات نزديكى و دورى از هدف مطلوب در حركات طبيعى و نيز دگرگونى حالات ديگر در حركات قسرى ، كه بر خلاف طبيعت مىباشد ؛ هم‌چنين به\r\n\r\n\r\n","description":"","footnote":"\r\n( 1 ) . فصل هشتم از مرحلهء نهم\r\n","page_name":" 170 ","page_number":170},
  {"content":"\r\n\r\nوجود آمدن پياپى اراده‌هاى خاصِ برخاسته از نفس ، در مقاطع مختلفِ حركات نفسانى ، يعنى حركاتى كه مبدأشان نفس است .\r\nدر جواب گفته شده : ما سخن را متوجه همين حالات و اراده‌هاى متحول مىكنيم و مىپرسيم : منشأ تحولشان چيست ؟ اينها نيز به ناچار در حركات طبيعى و حتى در حركات قسرى به طبيعت منتهى مىشوند ، چرا كه قسر نيز به طبيعت مىانجامد و همين‌طور در حركات نفسانى ، زيرا چنان‌كه خواهد آمد « 1 » ، فاعل بىواسطهء تحريك در اين حركات نيز طبيعت است .\r\nشرح و تفسير\r\nمستشكل مىگويد : درست است كه علت متغير بايد متغير باشد و چون اعراض جسمانى متغيراند ، علت آنها نمىتواند يك امر ثابت و خالى از تغيير و تحول باشد اما از اين مقدمات نمىتوان نتيجه گرفت كه طبيعت اجسام و صورت نوعيهء آنها امرى متجدد و متحول است .\r\nآرى ، اگر علت تامهء حركت اعراض صرفاً طبيعت جسم باشد ، اين استنتاج صحيح است ، اما طبيعت تنها جزيى از علت است و عوامل خارجى ديگرى نيز وجود دارند كه به طبيعت ضميمه مىشوند و جزيى از علّت تامهء حركت را تشكيل مىدهند . در حقيقت منشأ تغيير و تحولات و نوشدن‌هاى اعراض ، همين عوامل و پديده‌هايى است كه از بيرون به طبيعت يا غير آن « 2 » ضميمه مىشود . اين\r\n\r\n\r\n","description":"","footnote":"\r\n( 1 ) . در فصل پانزدهم\r\n( 2 ) . در عبارت مؤلف قدس سره آمده است : « إن القوم صحَّحُوا ارتباط هذه الأعراض إلى المبدأ الثابت ، من طبيعةٍ و غيرها . . . » . عطف « غيرها » به طبيعت اشاره است به عقيدهء برخى از فلاسفه كه معتقدند فاعل مباشر در حركت‌هاى ارادى ، نفس است . اما چنان‌كه خواهد آمد ، مؤلف بر آن است كه فاعل قريب حركت ، هم در حركت‌هاى طبيعى و هم در حركت‌هاى ارادى و قسرى ، همان طبيعت جسم است\r\n","page_name":" 171 ","page_number":171},
  {"content":"\r\n\r\nسخن ، هم در مورد حركت‌هاى طبيعى صادق است و هم در مورد حركت‌هاى قسرى و ارادى . « 1 »\r\nدر حركت‌هاى طبيعى ، امورى چون حصول درجات گوناگون دورى و نزديكى به غايت و هدف ، موجب تحول و تجدد عرض مىگردد ؛ مثلًا سنگى كه در آسمان معلق است ، ميل طبيعى دارد در زمين - كه مكان طبيعى آن است - قرار گيرد . اين ميل طبيعى موجب مىگردد سنگ ، به عنوان نمونه ، يك درجه به سوى زمين حركت كند . در اثر اين تغيير مكان ، سنگ كمى به غايت طبيعى خود نزديك مىشود و همين موجب مىگردد كه آن ميل طبيعى شدت يابد . شديد شدن ميل طبيعىِ سنگ باعث مىشود كه سنگ يك درجهء ديگر به سوى زمين حركت كند و اين روند ادامه مىيابد تا آن‌گاه كه سنگ به زمين برسد .\r\nدر حركت‌هاى قسرى برخورد با موانع و معدات قوى و ضعيف ، موجب تحول اعراض مىگردد . در اين حركات عامل بيرونى ( قاسر ) در طبيعت جسم مقسور اثر مىگذارد و طبيعت جديدى در آن به وجود مىآورد ؛ مثلًا وقتى سنگى را به سوى آسمان پرتاب مىكنيد ، طبيعت سنگ تحت تأثير نيروى وارده تغيير مىكند و در اين حال اقتضا مىكند ، بر خلاف ميل طبيعىاش ، يك درجه از زمين دور شود . اما برخورد با هوا و مقاومت آن ، موجب مىگردد طبيعت مقسور كمى ضعيف شود . اين طبيعت ضعيف شده نيز اقتضاى آن را دارد كه سنگ يك درجهء ديگر از زمين دور شود و باز هم برخورد با هوا ومقاومت آن ، باعث ضعف بيشتر طبيعت و وقوع حركت ديگرى مىگردد ؛ به همين ترتيب طبيعت مقسور در اثر برخورد با موانع\r\n\r\n\r\n","description":"","footnote":"\r\n( 1 ) . چنان‌كه در فصل شانزدهم خواهد آمد ، حركت با نظر به فاعلش بر سه دسته است : 1 - حركات طبيعى و آن حركاتى است كه طبيعت جسم اقتضاى آن را دارد ، مانند رشد كردن گياه . 2 - حركات قسرى و آن حركت هايى است كه به واسطهء تأثير يك عامل خارجى به وجود مىآيد . مانند : تابش آفتاب كه موجب تيره شدن رنگ پوست انسان مىشود . 3 - حركت‌هاى نفسانى يا ارادى ؛ مانند حركت‌هاى ارادى و اختيارى انسان\r\n","page_name":" 172 ","page_number":172},
  {"content":"\r\n\r\nبيرونى ، اندك اندك زايل مىگردد و در اين هنگام است كه حركت قسرى متوقف مىشود .\r\nدر حركت‌هاى نفسانى ، اراده‌هاى جزيى و خاصى كه به‌طور پىدرپى در هر يك از حدود مسافت حادث مىشود ، موجب حركت در اعراض مىگردد ؛ مثلًا دانشجويى كه مىخواهد از منزل به دانشگاه برود ، يك ارادهء كلى دارد و آن « بودن در دانشگاه » است . اما اين ارادهء كلى به تنهايى باعث نمىشود كه شخص حركت كند و به سوى دانشگاه روانه شود . بلكه اين اراده اراده‌هاى جزيى ديگرى را به دنبال مىآورد كه يكى پس از ديگرى حادث مىشوند : ارادهء برداشتن گام اول ، ارادهء برداشتن گام دوم و به همين ترتيب . يعنى در هر مرحله از حركت ، يك ارادهء جزيى حادث مىشود كه متحرك را به پيش مىبرد .\r\nحاصل آن‌كه آن‌چه ثابت و برقرار است ، علتِ درونىِ تحولات اعراض است ، كه علت ناقصهء اين تحولات به شمار مىرود . اما علت تامهء اين تحولات ( يعنى طبيعت يا نفس + / عوامل و رويدادهاى بيرونى ) امرى متغير و متحول مىباشد . مقصود از « علت » در آن‌جا كه گفته مىشود : « علتِ يك پديدهء متغير بايد خودش نيز متغير باشد » علت تامه است ، نه علت ناقصه .\r\n* * * پيش از بيان پاسخ لازم است نكته‌اى را يادآور شويم و آن اين‌كه فاعل قريب ومباشر در همهء حركت‌ها ، حتى حركت‌هاى قسرى ونفسانى همان طبيعت جسم است . در حركت‌هاى قسرى ، عامل بيرونى ( قاسر ) تغييرى را در طبيعت به وجود مىآورد و طبيعت را به گونه‌اى مىگرداند كه مقتضى ايجاد آن حركت خاص است ؛ مثلًاوقتى ضربه‌اى به توپ مىزنيد و آن را به هوا پرتاب مىكنيد ، ضربهء پاى شما ( قاسر ) ميلى در طبيعت اين جسم به‌وجود مىآورد . اين ميل در طبيعت ، محرّك جسم به سوى آسمان است . يا هنگامى كه پوست رنگ انسان در اثر تابش آفتاب تيره\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nمىشود ، تابش آفتاب در طبيعت انسان اثر مىكند و آن را به گونه‌اى تغيير مىدهد كه مقتضى ايجاد اين تغيير و حركت باشد . بنابراين ، عامل قاسر علت بعيد حركت است و علت قريب و فاعل مباشر حركت همان طبيعت مقسور است .\r\nدر مورد حركت‌هاى نفسانى نيز اگرچه نفس در حركت تأثير دارد ، اما تأثير آن در طول تأثير طبيعت بوده و فاعل مباشر همان قوهء عامله است كه در عضلات پراكنده مىباشد . نفس يك سلسله قوا و از جمله طبيعت را در استخدام دارد و افعال خود را از طريق آنها انجام مىدهد .\r\n* * * مؤلف با توجه به مقدمهء فوق در پاسخ به اين سخن مستشكل مىگويد :\r\nشما گفتيد علت تغييرات و حركات اعراض ، حوادث و عوامل متغير و متجدد بيرونى است كه به مبدأ ثابت ( خواه طبيعت و خواه غير آن ) ضميمه مىشود . ما مىگوييم : فاعل مباشر در همهء حركات همان طبيعت است و اگر عامل ديگرى هم مؤثر باشد . تأثيرش در طول تأثير طبيعت است . بنابراين ، خود اين حوادث و عوامل متغير و متجدد بيرونى نيز نهايتاً مستند به يك طبيعت مىباشند . آن طبيعت اگر ذاتاً متجدد و نو شونده باشد ، مطلوب ما ثابت است و اگر ذاتاً متجدد نباشد ، اين سؤال در مورد آن تكرار مىشود كه : چگونه آن طبيعت ثابت توانست منشأ اين تحولات‌گردد ؟\r\nپس براى آن‌كه با محذور تسلسل و يا دور مواجه نشويم ، بايد به طبيعتى برسيم كه تحول و تجدد ، ذاتى آن است .\r\n\r\nبرهان دوم بر وقوع حركت در جوهر\r\nويمكنُ أن يستدلَّ على الحركةِ في الجوهرِ بما تقدَّم : أنّ وجودَ العرضِ من مراتبِ وجودِ الجوهرِ ، من حيثُ كونِ وجودهِ في نفسِه عينَ وجودِه للجوهر ، فتغيُّرُه وتجدُّدُه تغيُّرٌ للجوهرِ وتجدّدٌ له .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nترجمه\r\nبراى اثبات حركت در جوهر مىتوان به آن‌چه پيش ازاين گفتيم « 1 » نيز تمسك كرد و گفت : وجود عرض از مراتب وجود جوهر است ، از آن جهت كه وجود نفسى آن همان وجودش براى جوهر مىباشد و لذا تغيير و تحولش تغيير وتحول جوهر نيز هست .\r\nشرح و تفسير\r\nدليل ديگرى كه بر وقوع حركت در جوهر اقامه شده ، از دو مقدمه تشكيل مىشود :\r\n\r\nمقدمهء اول :\r\nاعراض از مراتب وجود جوهر به شمار مىروند . عرض وجودى مستقل در كنار وجود جوهر نيست . رابطهء ميان جوهر و عرض عميق‌تر از رابطهء ميان دو شيئى است كه به هم ضميمه شده‌اند . اين دو دو مرتبه ازيك وجوداند . يعنى يك وجود است كه از مرتبه‌اى از آن ماهيت جوهر و از مرتبهء ديگر آن ماهيت عرض انتزاع مىشود ، نه آن‌كه جوهر يك وجود داشته باشد و عرض وجود ديگرى و آن‌گاه آن دو وجود به يك‌ديگر ضميمه شده باشند . سرّ اين مطلب آن است كه وجود فى نفسهء عرض عين وجود عرض براى موضوعش است . بنابراين ، وجود عرض عين تعلق و ارتباط و وابستگى به وجود جوهرى است كه موضوع آن است و براى چنين چيزى نمىتوان وجودى مستقل و مغاير با وجود موضوع خود قائل شد ، بلكه وجودش لاجرم از مراتب وجود موضوعش مىباشد .\r\n\r\nمقدمهء دوم :\r\nهرگونه تغيير و تحولى كه در يكى از شئون و مراتب يك موجود روى مىدهد ، نشانه‌اى از تغيير درونى و ذاتى آن موجود به شمار مىرود .\r\n\r\n\r\n","description":"","footnote":"\r\n( 1 ) . در فصل سوم از مرحلهء سوم\r\n","page_name":" 175 ","page_number":175},
  {"content":"\r\n\r\nنتيجه آن‌كه : حركتِ واقع در اعراض جسم ، نمود و جلوه‌اى است از حركتِ واقع در جوهر و نهاد آن شىء . به تعبير مؤلف : تغيّر و تجدد اعراض همان تغيّر و تجدد جوهر شىء است : « فتغيُّره و تجدُّده تغيرٌ للجوهر و تجددٌ له » . « 1 » بنابراين ، اگر رنگ سيب و يا مزهء آن تغيير مىكند ، اين نمودى است از تغيير جوهر و ذات سيب . اگر حرارت آب بالا يا پايين مىرود ، اين نمودى است از تغيير جوهر آب و هكذا .\r\n\r\nفروع بحث :\r\n\r\n1 - وحدت صورت‌هاى جوهرىِ وارد بر ماده\r\nويتفرّعُ على ما تقدّمَ أوّلًا : أنّ الصورَ الطبيعيّةَ المتبدّلةَ صورةً بعدَ صورةٍ على المادّةِ ، بالحقيقةِ صورةٌ جوهريةٌ واحدةٌ سيّالةٌ ، تجرى على المادّةِ ، و ينتزعُ من كلِ حدٍ من حدودِها مفهومٌ مغايرٌ لما ينتزعُ من غيرِه .\r\nهذا في تبدّلِ الصورِ الطبيعيّةِ بعضِها من بعضٍ ؛ و هناك حركةُ اشتداديّةٌ جوهريّةٌ أُخرى ، هي حركةُ المادّةِ الأولى إلى الطبيعيّةِ ، ثم النباتيّةِ ، ثم الحيوانيّةِ ، ثم الإنسانيّةِ .\r\nترجمه\r\nاز آن‌چه گذشت نتايجى به اين شرح به دست مىآيد :\r\n1 - صورت‌هاى طبيعى ، كه يكى پس از ديگرى بر ماده واقع مىشوند ، صورت جوهرى واحد و پويا است ، كه بر ماده جارى شده و از هر مقطع آن مفهومى انتزاع مىشود كه با مفهوم انتزاع شده از مقطع ديگر مغاير مىباشد .\r\nاين سخن دربارهء تبديل بعضى از صورت‌هاى طبيعى به بعض ديگر بود ، اما دراين‌جا\r\n\r\n\r\n","description":"","footnote":"\r\n( 1 ) . و اين بيان بسيار دقيق‌تر از بيان صدرالمتألهين است كه گفته است : « فتبدُّلُ المقادير والألوان والأوضاع يوجب‌تبدلّ الوجود الشخصي الجوهري الجسماني » . ( اسفار ، ج 3 ، ص 104 . )\r\n","page_name":" 176 ","page_number":176},
  {"content":"\r\n\r\nحركت جوهرى اشتدادى ديگرى نيز هست كه همان حركت مادهء نخستين به سوى صورت طبيعى و بعد نباتى و بعد حيوانى و سپس انسانى مىباشد .\r\nشرح و تفسير\r\nنخستين نتيجه‌اى كه از بحث‌هاى گذشته ، به ويژه اثبات حركت در مقولهء جوهر به دست مىآيد ، آن است كه صورت‌هاى نوعيهء جوهرى كه به‌طور پياپى بر روى ماده مىآيد ، در حقيقت صورت جوهرى واحد و گذراست كه بر ماده و هيولاى اولى جارى مىگردد . اين صورت جوهرى ، كه وجودى ممتد و گسترده دارد ، به‌گونه‌اى است كه از هر يك از حدود آن مفهوم ويژه‌اى ، غير از آن‌چه ازحدود ديگر به‌دست مىآيد ، انتزاع مىشود . اين مفهوم يك ماهيت نوعى است با آثار خاص خود ، كه مغاير با آثار ديگر ماهيات است .\r\nاصولى كه نتيجهء فوق بر آنها مترتب مىگردد ، بدين شرح است :\r\nالف - حركت در مقولهء جوهر امرى ثابت و اجتناب‌ناپذير است .\r\nب - حركت يك واحد متصل و پيوسته است ، كه تدريجاً تحقق مىيابد و انقسام آن به نحو بالقوه و صرفاً ذهنى است .\r\nج - معناى حركت در يك مقوله آن است كه در هر يك ازآنات حركت يك نوع از انواع آن مقوله بر متحرك در مىآيد .\r\nد - در حركت جوهرى ، صورت‌هاى جوهرى پياپى ، عين حركت‌اند و حركت بيانگر نحوهء وجود آنها ست .\r\nاز اين‌جا دانسته مىشود اجسامى كه ما آنها را ماهيت نوعى واحد به شمار مىآوريم ، طيف وسيعى از ماهيات نوعى است ؛ سيبى كه بر شاخهء درخت است و دم به دم رنگ و طعمش تغيير مىكند و كميتش عوض مىشود ، در هر لحظه ماهيت نوعى تازه‌اى به خود مىگيرد ؛ به ديگر سخن : از هر لحظهء آن ، ماهيت نوعى تازه‌اى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nقابل انتزاع است . البته اين ماهيات بالقوه‌اند ، نه بالفعل - چنان‌كه شرحش گذشت . « 1 »\r\n* * * نكتهء ديگرى كه مؤلف بدان اشاره مىكند آن است كه : حركت‌هاى جوهرى بر دو قسم است : 1 - حركت عرْضى . 2 - حركت طولى .\r\nدر حركت عرضى ماده با آمدن صورت نوعى جديد ، صورت نوعىِ پيشين را از دست مىدهد ؛ مانند آب كه تبديل به بخار مىشود و يا بخار كه تبديل به آب مىشود .\r\nدر اين‌گونه موارد ، تبديل صورت‌ها به نحو خلع و لُبس است . ماده در اين موارد مانند انسانى است كه جامه‌اى را در مىآورد و جامهء تازه‌اى را بر تن مىكند .\r\nاما در حركت طولى تبديل صورت‌ها به نحو لُبس پس از لُبس است و ماده به مثابهء كسى است كه جامه‌اى را بر روى جامهء ديگر مىپوشد ؛ يعنى صورت قبلى با آمدن صورت جديد زايل نمىگردد ، بلكه در درون آن باقى مىماند . وقتى مادهء اولى صورت ترابى به خود مىگيرد و آن‌گاه صورت نباتى را واجد مىشود و سپس حيوان و سرانجام انسان مىگردد ، صورت‌هاى نوعى بر هم انباشته مىشوند و ماده با به دست آوردن فعليت جديد ، فعليت پيشين را از دست نمىدهد .\r\n\r\n2 - حركت عمومى اعراض به تبع حركت جوهر\r\nوثانياً : أنّ الجوهرَ المتحركَ في جوهرِه متحركٌ بجميعِ أعراضِه ، لما سمعتَ من حديثِ كونِ وجودِ الأعراضِ من مراتبِ وجودِ الجوهرِ الموضوعِ لها .\r\nو لازمُ ذلك : كونُ حركةِ الجوهرِ في المقولاتِ الأربعِ أو الثلاثِ من قبيلِ الحركةِ في الحركةِ ؛ و على هذا ينبعي أن تسمّى هذه الحركاتُ الأربعُ أو الثلاثُ « حركاتٍ ثانيةً » ، و ما لمطلقِ الأعراضِ من الحركةِ بتبعِ الجوهرِ لا بعرضِه « حركاتٍ أولى » .\r\n\r\n\r\n","description":"","footnote":"\r\n( 1 ) . ر . ك : فصل هفتم\r\n","page_name":" 178 ","page_number":178},
  {"content":"\r\n\r\nترجمه\r\n2 - جوهرى كه در نهاد خويش متحرك است ، با همهء اعراضش در حال حركت مىباشد ، به خاطر واقعيتى كه يادآور آن شديم ، يعنى اين‌كه وجود اعراض از مراتب وجود جوهرى است كه موضوع آنها مىباشد .\r\nلازمهء چنين چيزى آن است كه حركت جوهر در مقولات چهارگانه يا سه‌گانه « 1 » از قبيل حركت در حركت باشد . از اين‌رو شايسته است اين حركات چهارگانه يا سه‌گانه را حركات دوم و حركتى كه همهء اعراض به تبعيت از جوهر دارند - نه به عرض آن - حركت نخستين بناميم .\r\nشرح و تفسير\r\nنتيجهء ديگرى كه از وقوع حركت در مقولهء جوهر گرفته مىشود ، آن است كه اعراض به‌طور كلى ، خواه ثابت درنظر آيند و خواه متغير ، همواره در حال تغيير و دگرگونى مىباشند . زيرا عرض از مراتب وجود جوهر است و وجودى قائم به جوهر و وابسته به آن دارد ؛ لذا امكان ندارد جوهر شىء متغير باشد ، اما عرض آن ثابت بماند .\r\nپس ، جسمى كه در مكان خود ثابت است و از نقطه‌اى به نقطهء ديگر جابه‌جا نمىشود ، چنين نيست كه أينش ثابت باشد ، بلكه دائم فردى از أين را از دست مىدهد و فرد ديگرى از آن را واجد مىشود . نهايت آن كه اين دو فرد از مقولهء أين ، دو فرد از يك نوع آن است . هم‌چنين زغالى كه رنگش ثابت مىنمايد ، در حقيقت هر لحظه فردى از كيف مبصر را از دست مىدهد و فرد جديدى را واجد مىگردد ، منتها اين افراد همهء افراد يك نوع ازكيف مبصراند . اين حركت عمومى كه همهء اعراض دست‌خوش آن\r\n\r\n\r\n","description":"","footnote":"\r\n( 1 ) . اين‌كه سه گانه گفته شد ، به اعتبار بازگشت مقولهء أين به مقولهء وضع است . ( مؤلف )\r\n","page_name":" 179 ","page_number":179},
  {"content":"\r\n\r\nهستند و حركتى است به تبع حركت جوهر شىء ، « حركت نخستين » ناميده مىشود .\r\nحال اگر جسم در اعراضش نيز تغيير كند ؛ مثلًا رنگش از سياهى به سفيدى گرايد ، يا مكانش عوض شود و يا وضعش تغيير كند ، اين حركات ، از قبيل حركت در حركت خواهد بود و شايسته است « حركت دوم » ناميده شود . در اين حركت است كه جسم هر آن ، نوع خاصى از مقوله‌اى را كه در آن حركت مىكند ، واجد مىگردد ؛ يعنى در هر لحظه نوع خاصى از مقولهء « أين » و يا « وضع » يا « كيف » و يا « كم » از آن انتزاع مىشود .\r\nحاصل آن‌كه : اعراض حركتى به تبع حركت جوهرشان دارند ، كه « حركت نخستين » ناميده مىشود ؛ اين يك حركت عمومى است كه همهء اعراض در همهء احوال دست‌خوش آن هستند علاوه بر اين حركت ، حركت ديگرى نيز در اعراض واقع مىشود كه همان حركت شناخته شده و معروفِ اشيا در مقولهء أين ، وضع ، كم و كيف است .\r\nبراى تقريب به ذهن مىتوان اين مثال را نام برد - البته اين مثال صرفاً براى توضيح مطلب است : اگر شما در يك قطارِ درحال حركت نشسته باشيد و از جاى خويش تكان نخوريد ، در اين صورت اگرچه ظاهراً ساكن و بدون حركت به نظر مىرسيد اما در واقع به تبع حركت قطار ، در حركت مىباشيد . يعنى حركت قطار ، شما را نيز به حركت در مىآورد . اين شبيه همان حركت نخستين در اعراض لازم است كه ثابت و ساكن به نظر مىرسند .\r\nحال اگر شما در همان قطار قدم بزنيد و از يك نقطهء آن به نقطهء ديگر منتقل شويد اين ، حركت در حركت و حركت دوم خواهد بود . يعنى حركتى است علاوه بر آن حركت نخستين . در مورد اعراض مفارق نيزچيزى شبيه به اين رخ مىدهد . وقتى رنگ سيب از سبزى به زردى تغيير مىكند ، اين تغيير رنگ حركت دوم براى رنگ سيب محسوب مىشود ، زيرا جوهر سيب ، كه محل و موضوع اين رنگ است ، آن به آن تغيير مىكند و تغيير آن موجب تغيير همهء اعراض آن و من جمله تغيير رنگ آن\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nمىگردد ، حتى اگر رنگ سيب ثابت به نظر آيد . پس اگر مشاهده كنيم كه رنگ سيب خودش از نوعى به نوع ديگر تبديل مىشود . اين يك حركت ثانوى براى آن خواهد بود .\r\n\r\n3 - سراسر عالم ماده حقيقت واحد و گذراست\r\nوثالثاً : أنّ العالمَ الجسمانيَ بمادّتِه الواحدةِ حقيقةٌ واحدةٌ سيّالةٌ ، متحركةٌ بجميعِ جواهرِها و أعراضِها ، قافلةٌ واحدةٌ ، إلى غايةٍ ثابتةٍ لها الفعليّةُ المحضةُ .\r\nترجمه\r\n3 - جهان جسمانى با مادهء يگانه‌اى كه دارد يك حقيقت پوياست ، كه با همهء جوهرها و اعراضش در حال حركت مىباشد و كاروان يگانه‌اى را به‌وجود آورده كه به سوى غايت برقرارى ، كه صرف فعليت است ، در حركت مىباشد .\r\nشرح و تفسير\r\nنتيجهء سومى كه از بحث‌هاى گذشته به دست مىآيد ، آن است كه كل جهان ماده و عالم جسمانى يك حقيقت واحد است ، كه سرتاپا حركت و سيلان و دگرگونى است .\r\nمبدأ اين حركت قوهء صرف است ، كه هيچ فعليتى جز قوه بودن ندارد ( مادهء اولى ) و منتهايش فعليت محض است ، كه از هرگونه قوه‌اى منزه مىباشد ( تجرد تام ) .\r\nمؤلف قدس سره در نهايةالحكمه در بيان اين مطلب مىگويد :\r\nمادهء اولى ، از آن‌جا كه قوهء محض است ، فاقد هرگونه فعليتى مىباشد و تنها فعليتى كه دارد همان فعليتِ قوه بودن است . بنابراين ، هرگونه فعليتى كه بر مادهء اولى در آيد ، تابع و پيرو فعليت صورتى است كه آن را به پا مىدارد ؛ هم‌چنين تميّز آن به تميز صورتى است كه با آن متحد مىگردد و نيز تشخصش به تشخص آن صورت بوده و\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nدر وحدت و كثرت خود تابع آن صورت مىباشد .\r\nآرى ، ماده فىنفسه يك واحد ابهامى نظير وحدت ماهيت جنسى دارد . [ يعنى يك نوع وحدت كه مىتواند امور متكثرى را در برگيرد ؛ همان‌گونه كه ماهيت حيوان مثلًا ، در عين حال كه ماهيت واحد است و وحدت جنسى دارد ، انواع گوناگونى را دربر مىگيرد . 
  ]\r\nو چون همين مادهء اولى موضوع حركت جوهرى عمومى عالم را تشكيل مىدهد ، پس سراسر عالم ماده [ با همهء جواهر و اعراضى كه در آن است 
  ] ، حقيقت واحد و گذرا خواهد بود كه از مرحلهء قوهء محض به سوى فعليتى كه هيچ قوه‌اى ندارد ، در حركت مىباشد . « 1 »\r\nچنان كه از بيان فوق به دست مىآيد ، تكيهء مؤلف قدس سره در اثبات وحدت حركت عالم ، بر وحدت موضوع آن ، يعنى مادهء اولى است . « 2 »\r\n\r\n\r\n","description":"","footnote":"\r\n( 1 ) . نهايةالحكمه ، فصل هشتم از مرحلهء نهم\r\n( 2 ) . مؤلف براى اثبات اين مدعا بيان ديگرى نيز دارد و آن اين‌كه : الف - ميان همهء پديده‌هاى جهان پيرامون ما رابطهء تقدم و تأخر زمانى برقرار است . ب - ميان دو شىء تنها در صورتى تقدم و تأخر زمانى برقرار مىشود كه ميان آنها زمان مشتركى وجود داشته باشد و هر دو بر آن زمان انطباق يابند . ج - لازمهء وجود زمان مشترك آن است كه حركت مشتركى وجود داشته باشد . د - لازمهء وجود حركت مشترك آن است كه مادهء مشتركى ميان پديدهء متقدم و متأخر وجود داشته باشد . نتيجه آن‌كه : جهان اطراف ما از مادهء واحدى تشكيل شده است ، كه در يك حركت جوهرى عمومى و همگانى و مستمر بسر مىبرد . ( ر . ك : نهايةالحكمه ، فصل يازدهم از مرحلهء نهم )\r\n","page_name":" 182 ","page_number":182},
  {"content":"\r\n\r\n\r\nالفصل الثانى عشر : في موضوع الحركة الجوهرّية و فاعلها\r\nقالوا : إنّ موضوعَ هذه الحركةِ هو المادّةُ المتحصّلةُ بصورةٍ مّا من الصورِ المتعاقبةِ المتحدةِ بالاتصالِ والسيلانِ ، فوحدةُ المادّةِ و شخصيّتُها محفوظةٌ بصورةٍ ما من الصورِ المتبدلةِ ؛ و صورةٌ ما و إن كانتْ مبهمةً ، لكنَّ وحدتَها محفوظةٌ بجوهرٍ مفارقٍ ، هو الفاعلُ للمادّةِ ، الحافظُ لها و لوحدتِها و شخصيتِها بصورةٍ مّا ، فصورةٌ مّا شريكةُ العلّةِ للمادّةِ ؛ و المادّةُ المتحصّلةُ بها في موضوعُ الحركةِ .\r\nو هذا ، كما أنّ القائلينَ بالكونِ والفسادِ النافينَ للحركةِ الجوهريّةِ قالوا : إنّ فاعلَ المادةِ هو صورةٌ مّا ، محفوظةٌ وحدتُها بجوهرٍ مفارقٍ يفعلُها و يفعلُ المادّةَ بواسطتِها ، فصورةٌ مّا شريكةُ العلّةِ بالنسبةِ إلى المادّةِ ، حافظةٌ لتحصُّلِها و وحدتِها .\r\nترجمه\r\nگفته‌اند : موضوع اين حركت ماده‌اى است كه تحصل و تعينش به وسيلهء يكى از صورت‌هاى پياپى مىباشد ؛ صورتهايى كه در اثر پيوستگى و پويايى ، با هم متحدند .\r\nبنابراين وحدت و تشخص ماده به وسيلهء يك صورت نامعين از صورت‌هايى كه جايگزين يك‌ديگر مىشوند ، حفظ مىگردد . يك صورت نامعين ، گرچه امر مبهمى است ، اما وحدت\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nآن به وسيلهء جوهر مجردى تأمين مىشود كه علت فاعلى ماده است و آن را همراه با وحدت و شخصيتش حفظ مىكند . بنابراين ، همين صورت نامعين ، شريك علت ماده خواهد بود و ماده‌اى كه به وسيلهء آن تعين يافته موضوع حركت مىباشد .\r\nهمان‌طور كه نفى كنندگان حركت جوهرى و معتقدان به كون و فساد [ وجود و تباهى دفعى 
  ] گفته‌اند : علت فاعلى ماده ، صورتى است نامعين كه وحدتش به وسيلهء يك جوهر مجرد حفظ مىگردد ، جوهرى كه صورت را مىآفريند و ماده را نيز به واسطهء آن صورت ايجاد مىكند . پس آن صورت نامعين ، شريك علت براى ماده و نگه دارندهء تعين و وحدت آن مىباشد .\r\nشرح و تفسير\r\nدر اين قسمت مؤلف بحث نسبتاً مفصلى را در بارهء موضوع حركت جوهرى مطرح مىكند . « 1 » پيش از اين « 2 » گفتيم علت عمدهء انكار حركت جوهرى آن بود كه حركت نيازمند يك موضوع ثابت است ، تا در طول حركت باقى و حافظ وحدت حركت بوده باشد . اين موضوع واحد در حركت‌هاى عرضى همان جوهر و ذات جسم است و اگر حركت شامل جوهر و ذات شىء هم باشد ، ديگر موضوع ثابت نخواهيم داشت و اگر موضوع ثابت نباشد ، حركت به عنوان يك تغيير تدريجى مستمر و پيوسته منتفى خواهد بود .\r\nدر اين فصل مؤلف قدس سره در صدد آن است كه اين شبهه را پاسخ گويد ، اين حربه را از دست منكران حركت جوهرى بستاند . در آغاز همان پاسخى را ذكر مىكند كه\r\n\r\n\r\n","description":"","footnote":"\r\n( 1 ) . اگرچه در عنوان اين فصل آمده است : « في موضوع الحركة الجوهرية ، وفاعلها » اما محور بحث همان موضوع‌حركت جوهرى است و سخنى از فاعل آن به‌طور صريح به ميان نيامده است ، فقط در لابه‌لاى بحث به مناسبت بيان شده است كه فاعل صورت‌هاى نوعى ، كه وجودشان سيال است و عين حركت‌اند ، يك جوهر مفارق است و از اين‌جا معلوم مىشود فاعل حركت جوهرى ، همان جوهر مفارق است\r\n( 2 ) . در پايان فصل دهم\r\n","page_name":" 184 ","page_number":184},
  {"content":"\r\n\r\nفيلسوفانى چون محقق سبزوارى در شرح منظومه « 1 » بيان كرده‌اند و صدرالمتألهين نيز در پاره‌اى از كلمات خود آن را پذيرفته است . « 2 » و سپس به تحقيق در مسئله مىپردازند و نظر نهايى خويش را بيان مىكنند .\r\n\r\nنظر بدوى در باب موضوع حركت جوهرى\r\nحاصل اين نظريه آن است كه : « وقوع حركت در جوهر مستلزم فقدان موضوع براى حركت نيست . ما مىتوانيم حركت جوهرى را بپذيريم و در عين حال موضوعى كه در طول حركت ثابت و پايدار باشد ، نيز داشته باشيم . اين موضوع عبارت است از مادهء متحصل با صورتى نامعين » .\r\nبنابراين نظريه ، موضوع حركت جوهرى همان هيولاى اولى است ، منتها هيولاىاولى چون قوهء محض است ، به تنهايى تحصل و تحققى ندارد و هرگز خالى از صورت نوعى نيست ؛ از اين‌رو ، نمىتوان هيولاى اولى را به تنهايى موضوع حركت جوهرى دانست . از سوى ديگر ، ماده براى تحصّل و تحقق خود نيازمند صورت معين و مشخصى نيست بلكه به « صورة مّا » نياز دارد ؛ يعنى صورتى از صورت‌ها ، خواه اين صورت باشد يا آن صورت ، براى ماده هيچ فرقى ندارد .\r\nماده به ضميمهء صورتى از صورت‌ها امر واحدى است و اين وحدتش را مرهون دو چيز است : يكى وحدت عمومى « صورة مّا » و ديگرى وحدت شخصى جوهر مفارقى كه هيولا را توسط « صورة مّا » ايجاد مىكند و با جايگزين كردن صورتى به جاى صورت ديگر ، وجود آن را باقى نگاه مىدارد . در اين ميان نقش عمده را همان جوهر مفارق ايفا مىكند كه علت فاعلى ماده است و وحدتش نيز وحدت عددى است و « صورة ما » نيز هستىاش را از همان وجود مفارق دريافت مىكند .\r\n\r\n\r\n","description":"","footnote":"\r\n( 1 ) . ر . ك : بخش طبيعيات ، فريدهء دوم ، « غررٌ في تعيين هذه الحركة » ، ص 246 به بعد ، طبع ناصرى\r\n( 2 ) . ر . ك : اسفار ، ج 3 ، ص 87\r\n","page_name":" 185 ","page_number":185},
  {"content":"\r\n\r\nممكن است گفته شود : اگر موضوع حركت را « ماده به ضميمهء صورةما » بدانيم ، لازم مىآيد كه « مافيه الحركة » ، يعنى آن‌چه حركت در آن واقع مىشود و مسافت حركت را تشكيل مىدهد ، جزء موضوع حركت باشد ، زيرا بنابر حركت جوهرى ، مسافت حركت همان صورت‌هاى نوعيه است .\r\nدر پاسخ مىگوييم : آن‌چه در موضوع حركت نقش دارد « صورة ما » است ؛ يعنى صورت نامعين و مبهم وآن‌چه « مافيه الحركة » است ، صورت‌هاى معين و مشخص است . جسم در طول حركت جوهرى ، خود « ماده مع صورة ما » را حفظ مىكند ، ولى صورتى را از دست مىدهد و صورت ديگرى را به دست مىآورد .\r\n\r\nوحدت ماده نزد قائلان به كون و فساد\r\nمنكران حركت جوهرى كه نظريهء « كون و فساد » را پذيرفته‌اند ، اعتراف مىكنند كه رفتن صورتى و آمدن صورت ديگر ، وحدت ماده را بر هم نمىزند .\r\nتوضيح اين‌كه : منكران حركت جوهرى معتقدند تبديل و تبدل صورت‌هاى جوهرى به نحو دفعى تحقق مىپذيرد ، نه به نحو تدريجى كه همان حركت جوهرى است . به عقيدهء ايشان صورتى فاسد مىشود و صورت ديگرى كائن مىگردد و در جاى صورت پيشين مىنشيند ( كون و فساد ) . اين صورت‌ها منفصل و جدا از يك‌ديگرند ؛ مدتى صورت « الف » بر ماده سوار است و آن‌گاه دفعتاً صورت « الف » از بين مىرود و صورت « ب » جاى آن را مىگيرد . اين صورت نيز مدتى به ماده قوام مىدهد و آن‌گاه دفعتاً زايل و فاسد مىشود و صورت ديگرى به جاى آن حادث و كائن مىگردد . « 1 »\r\n\r\n\r\n","description":"","footnote":"\r\n( 1 ) . در حالى كه بنابر قول به حركت جوهرى ، يك صورت واحد سيال است كه بر ماده جارى مىشود و از هر حدّ آن مىتوان يك ماهيت نوعى خاص انتزاع كرد\r\n","page_name":" 186 ","page_number":186},
  {"content":"\r\n\r\nدر عين حال ايشان معتقدند ماده‌اى كه در طول زمان صورت‌هاى مختلفى را مىپذيرد ، واحد است ؛ مثلًا همان ماده‌اى كه قبلًا صورت آبى داشت ، اكنون صورت هوايى دارد و وحدت ماده را به اين نحو توجيه مىكنند كه : فاعِل ماده « صورة ما » است و اين « صورة ما » اگر چه امرى مبهم است ، اما وحدتش به واسطهء وحدت عددى جوهر مفارقى كه آن را مىآفريند و ماده را نيز به واسطهء آن مىآفريند ، حفظ مىشود .\r\nبنابراين ، در نظر طرف‌داران كون و فساد نيز ، آن‌چه در وجود ماده نقش دارد ، همان « صورة ما » است ، نه يك صورت معين ومشخص . همين « صورة ما » است كه به ماده تحصل مىدهد و حافظ وحدت آن مىباشد .\r\n\r\nسخن محقق سبزوارى در اين باب\r\nحاصل آن‌كه : قول به حركت جوهرى مستلزم ، فقدان موضوعِ واحد در طول حركت نيست . اين موضوع واحد عبارت است از « ماده مع صورة ما » چنان‌كه ملاحظه شد ، منكران حركت جوهرى نيز پذيرفته‌اند كه براى تحصّل و وحدت ماده ، آن‌چه لازم است ، صورتى از صورت‌هاست ، نه يك صورت معين . محقق سبزوارى بيان روشنى از آن‌چه گفته شد ، دارد ؛ او مىگويد :\r\nموضوع حركت جوهرى همان « هيولاى تحصل يافته با صورة ما » است [ نه يك صورت خاص 
  ] ؛ ولذا صورت‌هاى خاص مىتواند بر آن موضوع تبديل يابند ، و همان مسافت حركت [ يعنى مافيه الحركة 
  ] باشند ، و در عين حال شخص هيولا به واسطهء « صورة ما » باقى بماند . چنان‌كه نزد ايشان [ / منكران حركت جوهرى 
  ] هيولا بعينه و بشخصه در هنگام كون و فساد [ يعنى زوال صورتى و حدوث صورتى\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nدر جاى آن 
  ] به واسطهء « صورة ما » باقى مىماند . « 1 »\r\n\r\nنظر نهايى در باب موضوع حركت جوهرى\r\nوالتحقيقُ : أن حاجةَ الحركةِ إلى موضوعٍ ثابتٍ باقٍ ما دامتِ الحركةُ ، إن كانتْ لأجلِ أن تنحفظَ به وحدةُ الحركةِ و لا تنثلمَ بطروَّ الانقسامِ عليها و عدمِ اجتماعِ أجزائها في الوجودِ ، فاتصالُ الحركةِ في نفسِها و كونِ الانقسامِ وهميّاً غير فكّيٍ كافٍ في ذلك ؛ و إن كانتْ لأجلِ أنّها معنىً ناعتىٌ يحتاجُ إلى أمرٍ موجودٍ لنفسهِ ، حتى يوجدَ له و ينعته ؛ كما أنّ الأعراضَ و الصورَ الجوهريّةَ المنطبعةَ في المادّةِ تحتاجُ إلى موضوعٍ كذلك ، توجدُ له و تنعَتُهُ ، فموضوعُ الحركاتِ العرضيّةِ أمرٌ جوهريٌ غيرُها ، وموضوعُ الحركةِ الجوهريّةِ نفسُ الحركةِ ، إذ لا نعني بموضوعِ الحركةِ إلّاذاتاً تقومُ به الحركةُ و توجدُ له ؛ و الحركةُ الجوهريّةُ لمّا كانتْ ذاتاً جوهريّةً سيّالةً ، كانتْ قائمةً بذاتِها موجودةً لنفسِها ، فهي حركةٌ ومتحرّكةٌ في نفسِها .\r\nوإسنادُ الموضوعيةِ إلى المادّةِ التي تجري عليها الصورُ الجوهريّةُ على نحوِ الاتصالِ والسيلانِ لمكانِ اتحادِها معها ، و إلّافهي في نفسِها عاريةٌ عن كلِ فعليّةٍ .\r\nترجمه\r\nتحقيق در اين مطلب آن است كه : نياز حركت به يك موضوعِ ثابت كه تا حركت هست پايدار باشد ، اگر بدين سبب است كه وحدتِ حركت به واسطهء آن تأمين گردد و در اثر رخنهء انقسام در آن و تفرق اجزايش در وجود ، شكافى در وحدت آن ايجاد نشود ، بايد گفت : اتصالِ فى نفسهء حركت و اين‌كه انقسام آن وهمى است - نه آن‌كه اجزايش در\r\n\r\n\r\n","description":"","footnote":"\r\n( 1 ) . شرح منظومه ، ص 246 : « ان موضوعها الهيولى المتحصلة بصورة مّا ، فجاز أن يتبدل عليها خصوصيات الصور الحالة ، و تكون هي ما فيها الحركة ، مع بقاء الهيولى بشخصها بصورة مّا . وهذا كما أن الهيولى بعينها و شخصها باقيةٌ عندهم في الكون و الفساد بصورة مّا »\r\n","page_name":" 188 ","page_number":188},
  {"content":"\r\n\r\nخارج منفصل از يك‌ديگر باشند - براى تأمين اين جهت كافى مىباشد و اگر بدين جهت است كه حركت ، چون يك معناى وصف دهنده است ، نيازمند امرى است كه موجوديتش براى خودش باشد ، تا موجوديت حركت براى آن بوده و آن را متصف به خود كند - همان‌گونه كه اعراض و صورت‌هاى جوهرى منطبع در ماده نياز به چنين موضوعى دارند تا موجوديتشان براى آن باشد و آن را متصف به خود كنند - بايد گفت : موضوع حركات عرضى ، جوهرى است مغاير با خود حركت ، ولى موضوع حركت جوهرى ، خود حركت است ، چون مراد ما از موضوع حركت ذاتى است كه حركت متكى به آن است و وجودش براى آن مىباشد و چون حركت جوهرى ، يك ذات جوهرى پوياست ، اين حركت قائم به خود بوده و موجوديتش براى خود مىباشد ؛ بنابراين ، در عين حال كه حركت است ، متحركِ در خودش نيز مىباشد .\r\nو نكتهء اين‌كه ماده‌اى كه صورت‌هاى جوهرى به شكل پيوسته و پويا بر آن جارى مىشوند ، به عنوان موضوع معرفى مىشود ، اتحادى است كه با حركت دارد و اگر اين اتحاد نباشد ، ماده به تنهايى از هر فعليتى تهى است .\r\nشرح و تفسير\r\nدر اين قسمت مؤلف قدس سره به تحقيق در باب اصل نياز حركت به موضوع و ملاك اين نيازمندى مىپردازد ، تا روشن شود آيا اين ملاك در حركت‌هاى جوهرى نيز وجود دارد يا نه و آيا اساساً ما در حركت جوهرى نيازمند موضوعى جدا از « مافيه الحركة » هستيم يا نه ؟\r\n\r\nملاك نياز حركت به موضوع ، حفظ وحدت حركت نيست\r\nغالباً مىپندارند كه ملاك نياز حركت به يك موضوع ثابت و باقى در طول حركت ، حفظ وحدت حركت است ، زيرا اگر چنين موضوعى وجود نداشته باشد رشته‌اى كه\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nميان گذشته و آيندهء شىء ارتباط برقرار كند ، وجود نخواهد داشت . وقتى حركتى در مقوله‌اى روى مىدهد ، در هر « آن » فرد تازه‌اى از آن مقوله مىآيد و آن‌چه ميان اين افراد ارتباط برقرار مىكند و اين تبديل و تبدلات را به صورت امر واحد در مىآورد ، همان موضوع حركت است .\r\nاما اين بيان ، براى اثبات نيازمند بودن حركت به موضوع ناتمام است ، زيرا براساس اصالت وجود ، حركت خودش يك وجود مستمر و پيوسته است و همان اتصالش حافظ وحدتش مىباشد . وقتى حركتى در مقوله‌اى واقع مىشود ، با يك وجود واحد ، اما ممتد و كش‌دار روبه روييم . اين امتداد و اتصال به هيچ روى وحدت حركت را خدشه‌دار نمىسازد . درست مانند يك خط ممتد ، كه با آن‌كه اول و آخر و وسط دارد ، ولى در عين حال يك خط است و اجزايى كه در آن فرض مىشود ، اجزاى بالقوه است نه بالفعل ؛ به تعبير ديگر ، اجزاى وهمى است نه فكى و خارجى .\r\nدر حركت نيز قضيه از همين قرار است . اجزاى حركت يك اجزاى وهمى است ، نه اجزاى فكى و خارجى . « 1 »\r\nحاصل آن‌كه : موجوداتى كه هويت آنها آميخته با امتداد است ، موجوديتى پخش وگسترده دارند ، اما اين گستردگى و امتداد وجودى ، وحدت شخصيت آنها را بر هم نمىزند و آنها را متعدد و متكثّر نمىسازد . اين انفصال و جدايى است كه موجب تعدد و كثرت مىشود ، اما اتصال و پيوستگى هميشه مايهء وحدت و يگانگى است و چون\r\n\r\n\r\n","description":"","footnote":"\r\n( 1 ) . در حقيقت اين بيان براى نيازمند بودن حركت به موضوع مبتنى بر اصالت ماهيت است . بنابر اصالت ماهيت گفته مىشود : معناى حركت در يك مقوله آن است كه : « در هر آن فردى از آن مقوله بر متحرك وارد مىآيد » حال اگر متحركى كه اين افراد و انواع بر آن وارد مىآيند ، خود امر واحدى نباشد ، چيزى كه ميان اين ماهيات وارده ، ارتباط برقرار كند ، وجود نخواهد داشت . اما بنابر اصالت وجود گفته مىشود : مقوله و ماهيت امرى اعتبارى است و متحرك در تمام زمان حركت يك وجود سيال و گذرا را در خود پذيرفته است كه از هر مقطع آن مىتوان ماهيتى انتزاع نمود . وحدت اين وجود ، به واسطهء اتصال و پيوستگى آن است ، نه به خاطر آن‌كه بر موضوع واحد عارض شده است\r\n","page_name":" 190 ","page_number":190},
  {"content":"\r\n\r\nدر حركت ، اتصال هست ، وحدت نيز هست . وحدت حركتى ، وحدتى اتصالى است و اين وحدت عين وحدت شخصى است . به ديگر سخن : اگر يك قطعه حركت را در نظر بگيريم ، چه دست بر مبدأ آن بگذاريم و چه بر مقصد آن ، در هر دو حال دست بر روى يك موجود نهاده‌ايم .\r\nبنابرحركت جوهرى ، جوهر ونهاد شىء يك واحد حركت است ، يك وجود سيال و ممتد است ، كه همان اتصال و پيوستگىاش عين وحدت و يگانگى آن مىباشد .\r\n\r\nنياز حركت به موضوع به خاطر وجود لغيره بودن حركت\r\nممكن است گفته شود : نياز حركت به موضوع از آن روست كه حركت يك معناى وصفى و نعتى دارد ؛ يعنى يك وجود لغيره دارد . ازاين‌رو نيازمند متحركى است كه بر آن عارض شود تا به آن وصف بدهد . به ديگر سخن حركت اساساً يك مفهوم اضافى و تعلقى است . حركت ، هميشه حركتِ يك شىء است ، لذا متحركى را مىطلبد كه وصف براى آن واقع شود .\r\nدر پاسخ بايد گفت : اين بيان در مورد حركت‌هاى عرضى تام است ، اما در مورد حركت جوهرى ، لزوم وجود يك موضوع مغاير با خود حركت را اثبات نمىكند .\r\nزيرا در حركت جوهرى ، حركت وجود لنفسه دارد و خودش به خودش وصف مىدهد ، نه به امرى مغاير با خودش . حركت ازاين جهت نظير « علم » است ، كه گاهى وجودش للغير است و در اين صورت نيازمند موضوعى مغاير با خودش است كه بدان وصف دهد و گاهى وجودش لنفسه است - مانند علم حضورى انسان به خودش - كه در اين صورت خودش به خودش وصف مىدهد و علم و عالم امر واحد خواهد بود .\r\nدر حركت جوهرى نيز ، حركت يك وجود لنفسه و قائم به خود دارد ، لذا خودش به خودش وصف مىدهد و حركت همان متحرك مىباشد .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nحاصل تحقيق در باب موضوع حركت جوهرى\r\nنتيجه آن كه موضوع حركت در حركت جوهرى نفس حركت است و به يك اعتبار حركت جوهرى ، موضوع ندارد . اما اين‌كه در برخى موارد گفته مىشود :\r\nموضوع حركت جوهرى همان مادهء اولى است كه محل صورت‌هاى جوهرى است و صورت‌هاى جوهرى بر آن وارد مىشوند ، اين يك اسناد مجازى است و مصحح آن ، اتحاد ماده باصورت‌هاى جوهرى است ؛ و گرنه ماده فى نفسه قوهء محض است و هيچ تعينى از خود ندارد ؛ لذا نمىتوان هويتى مستقل برايش در نظر گرفت و آن را به عنوان موضوع حركت معرفى نمود . « 1 »\r\n\r\n\r\n","description":"","footnote":"\r\n( 1 ) . مؤلف قدس سره نظريه خود در اين باب را در پاورقى اسفار ، ج 3 ، ص 87 چنين بيان كرده است : « وأما الجوهر فحيث كان وجوده لنفسه فليس يحتاج في وحدته و شخصيته إلى أزيد من وجود نفسه الذي هو عين شخصيته . فالجوهر المادي بما له من الحركة الجوهرية هو حركة و متحركٌ معاً ، لانّ نفسه التي هي الحركة ثابتة لنفسها التي هي جوهر ، ولانعنى بالمتحرك إلّاما ثبت له الحركة ، و هذا على حدّ ما نقل عن بهمنيار : ان الحرارة لو كانت جوهراً لكان حاراً وحرارة معاً . فالحق أن الحركة إن احتاجت إلى موضوع ثابت ، فإنما تحتاج إليها في الحركات العرضية ، و أما الحركة فلا . بل الحق الذي لا محيص عنه بالنظر إلى ما نبهناك من أن قاطبة المقولات العرضية متحركة بتبع الحركة الجوهرية ، هو أن يقال أنّ الحركات العرضية تحتاج في وحدتها وشخصيتها إلى موضوع جوهري ذي وحدة وشخصية مسانخة لوحدتها و شخصيتها السيالة »\r\n","page_name":" 192 ","page_number":192},
  {"content":"\r\n\r\n\r\nالفصل الثالث عشر : في الزمان\r\nإنّا نجدُ الحوادثَ الواقعةَ تحتَ الحركةِ منقسمةً إلى قطعاتٍ ، لا تجامعُ قطعةٌ منها القطعةَ الأُخرى في فعليّةِ الوجودِ ، لما أنّ فعليّةَ وجودِ القطعةِ المفروضةِ ثانياً متوقفةٌ على زوالِ الوجودِ الفعليِ للقطعةِ الأُولى ؛ ثم نجدُ القطعةَ الأُولى المتوقفَ عليها منقسمةً في نفسِها إلى قطعَتينِ كذلك ، لا تجامعُ إحداهما الأُخرى ، و هكذا كلَّما حصَّلنا قطعةً قبلتِ القسمةِ إلى قطعَتينِ كذلك ، من دونِ أن تَقِفَ القسمةُ على حدٍّ .\r\nولايتأتّى هذا إلّابعروضَ امتدادٍ كمىٍّ على الحركةِ ، تتقدَّرُ به وتقبلُ الانقسامَ ؛ وليسَ هذا الامتدادُ نفسَ حقيقةَ الحركةِ ، لأنّه امتدادٌ متعيّنٌ ، و ما في الحركةِ في نفسِها امتدادٌ مبهمٌ ، نظيرُ الامتدادِ المبهمِ الذي في الجسمِ الطبيعي و تعيّنهِ الذي هو الجسمُ التعليميُّ .\r\nفهذا الامتدادُ ، الذي به تعيُّنُ امتدادِ الحركةِ ، كمٌ متصلٌ عارضٌ للحركةِ ؛ نظيرُ الجسمِ التعليميِّ ، الذي به تعيُّنُ امتدادِ الجسمِ الطبيعيِ ، للجسمِ الطبيعيِّ ؛ إلّاأنّ هذا الكمَّ العارضَ للحركةِ غيرُ قارٍ و لا يجامعُ بعضُ أجزائِهِ المفروضةِ بعضاً ، بخلافِ كميةِ الجسمِ التعليميِ فإنّها قارّةٌ مجتمعةَ الأجزاءِ .\r\nوهذا هو الزمانُ العارضُ للحركةِ و مقدارُها ، و كلُّ جزءٍ منه ، من حيثُ إنّه متوقَّفٌ عليه لآخرَ ، متقدمٌ بالنسبةِ إليه ؛ و من حيثُ إنّه متوقِّفٌ ، متأخّرٌ بالنسبةِ إلى ما توقفَ عليه . و الطرفُ منه الحاصلُ بالقسمةِ هو « الآن » .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n( 1 ) ترجمه\r\nما مشاهده مىكنيم پديده‌هاى واقع در حركت ، قابل انقسام به تكه هايى هستند كه وجود فعلى يكى با وجود فعلى ديگرى جمع نمىشود ، چون وجود فعلى قطعهء فرضى دوم ، متوقف بر از بين رفتن وجود فعلى تكهء نخستين مىباشد . خود تكهء نخستين ، كه قطعهء دوم بر آن توقف دارد ، نيز به تنهايى به دو تكه تقسيم مىگردد كه آنها نيز با هم جمع نمىشوند و به همين ترتيب : هرگاه به يك قطعه دست يابيم ، آن قطعه به دو تكهء اين‌چنينى تقسيم مىشود ، بدون آن‌كه اين تقسيم در يك مرحله متوقف گردد .\r\nو اين تقسيم امكان‌پذير نيست مگر به واسطهء آن‌كه يك امتداد كمّى بر حركت طارى گردد ، تا حركت با آن اندازه‌گيرى شده و قابل انقسام شود . از طرف ديگر اين امتداد ، خودِ حقيقت حركت نيست ، چون اين امتداد داراى اندازهء معينى است و آن چه حركت از خودش دارد ، امتدادى است نامعين ، مانند امتداد مبهمى كه در جسم طبيعى وجود دارد و تعيّن آن‌كه همان جسم تعليمى مىباشد .\r\nپس اين امتداد كه به وسيلهء آن ، مقدار كشش حركت معين مىشود ، كمّ متصلى است كه عارض بر حركت مىشود ؛ مانند جسم تعليمى نسبت به جسم طبيعى ، كه به‌وسيلهء آن ميزان كشش جسم طبيعى مشخص مىگردد ، با اين تفاوت كه كم عارض بر حركت ، غير قار است و اجزاى مفروض آن با يك‌ديگر جمع نمىشوند ؛ بر خلاف كميت جسم تعليمى كه قار است و اجزاى آن با يك‌ديگر جمع مىشوند .\r\nاين كميت همان زمان است كه بر حركت عارض مىشود و اندازهء حركت است و هر جزئش از آن جهت كه جزء ديگر بر آن توقف دارد ، مقدّم بر آن است ؛ و از آن جهت كه خود ، متوقف بر جزء ديگرى است ، متأخر از آن مىباشد . جانب و طرف زمان نيز ، كه در اثر تقسيم آن به دست مىآيد « لحظه » مىباشد .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n( 1 ) شرح و تفسير\r\n\r\nآراى گوناگون در بارهء حقيقت زمان\r\nمسئلهء « زمان » و نحوهء وجود آن از مسائل كهن و ريشه‌دارى است كه همواره محل اختلاف و نزاع ميان متفكران و فلاسفه بوده و آراى متفاوتى در بارهء آن بيان شده است ؛ از جمله :\r\n1 - زمان همان خداوند است ؛\r\n2 - زمان جوهرى مجرد است ؛\r\n3 - زمان يك جوهر جسمانى ( فلك ) است ؛\r\n4 - زمان مقدار وجود است ؛\r\n5 - زمان مقدار حركت فلك اقصى است ؛\r\n6 - زمان مقدار حركت است مطلقا ؛\r\n7 - زمان منتزع از ذات بارى است ؛\r\n8 - زمان امرى موهوم و خيالى است « 1 » .\r\n9 - اما رأى مشهور ميان فلاسفهء اسلامى آن است كه زمان يك كم متصل غير قار است كه به واسطهء حركت بر جسم عارض مىشود .\r\nآن‌چه در متن آمده است ، برهانى است كه وجود زمان ، به معناى اخير را اثبات مىكند . مقدمات اين برهان به شرح زير است :\r\n\r\nبرهان بر اثبات زمان به عنوان يك كميت متصل و غير قار\r\n\r\nمقدمهء نخست :\r\nحوادث و پديده‌هايى كه حركت در آنها روى مىدهد ، قابل انقسام‌اند .\r\n\r\n\r\n","description":"","footnote":"\r\n( 1 ) . ر . ك : طبيعيات شفا ، فن اول ، مقالهء دوم ، فصل دهم ، اسفار ، ج 3 ، ص 141 - 148 ، مباحث مشرقية ، ج 1 ، ص 642 - 653\r\n","page_name":" 195 ","page_number":195},
  {"content":"\r\n\r\n\r\nمقدمهء دوم :\r\nاقسام و اجزاى فرضى اين حوادث با يك‌ديگر جمع نمىشوند ، زيرا وجود فعلى هر قطعه متوقف بر زوال قطعهء پيش از آن است .\r\n\r\nمقدمهء سوم :\r\nهر يك از قطعه‌هاى به دست آمده نيز به نوبهء خود قابل انقسام به قطعه‌هاى ديگرى است كه همان رابطهء ياد شده ميانشان برقرار است ؛ يعنى اجتماعشان در وجود و هستى ناممكن است و وجود قطعهء بعدى منوط به زوال قطعهء پيشين است .\r\nمثلًا وقتى جسمى از نقطهء « الف » به نقطهء « ب » منتقل مىشود و فاصلهء يك كيلومترى را مىپيمايد ، ما با حادثه‌اى روبه‌رو هستيم كه قابل انقسام به چند قطعه است . حركت اين جسم را مىتوانيم به ده قطعه تقسيم كنيم : صدمتر نخست ، صد متر دوم . . . ، صد متر دهم . ويژگى اين قطعات آن است كه اوّلًا : ميان آنها تقدم و تأخر وجود دارد ؛ به نحوى كه اجتماعشان در وجود ناممكن است . پيمودن صدمتر نخست ، مقدم است بر پيمودن صدمتر دوم و دومى تحقق نمىيابد مگر آن‌كه اولى تحقق يابد و بگذرد ( نه آن‌كه باقى بماند ) . ثانياً : هر يك از اين قطعات را مىتوان به قطعات كوچك‌ترى تقسيم كرد و اين تقسيم هم‌چنان مىتواند ادامه يابد . صدمتر نخست خودش تقسيم مىشود به ده قسم : ده متر اول ، ده متر دوم . . . ، ده متر دهم و همان رابطهء ياد شده ميان اين قطعات نيز وجود دارد .\r\nوقتى آبى به جوش مىآيد ، نهالى رشد مىكند ، رنگ جسمى تغيير مىكند ، كودكى جوان مىشود و خلاصه هرگاه تغيير و تحولى در پديده‌اى روى مىدهد قاعدهء ياد شده صادق است : مىتوان آن پديده را به تكه هايى تقسيم كرد كه ميان‌شان تقدم و تأخر و قبليت و بعديت برقرار است و آن تكه‌ها با يك‌ديگر قابل اجتماع نيستند و اين قابليت انقسام به جايى ختم نمىشود .\r\nاز مقدمات سه‌گانهء فوق به دست مىآيد كه بر اجسامى كه تغيير و تحول در آنها روى مىدهد ، يك كميت غير قار و متصل عارض مىشود .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nاما اين‌كه بر آنها يك كميت عارض مىشود ، به خاطر آن است كه قابليت انقسام از ويژگىهاى ذاتى كميت است ( الكمّ عرضٌ يقبلُ القسمةَ لذاته ) و امور ديگر اين قابليت را به واسطهء كميتى كه بر آنها عارض مىگردد ، واجد مىشوند .\r\nاما اين‌كه اين كميت ، غير قار و گذرا است ، به خاطر آن است كه اجزا و قطعات فرضى اجسام واقع تحت حركت ، غير قابل اجتماع‌اند و اين تنها در مورد معروض كميت غير قار صادق است ، زيرا كميات قارّ ، اگرچه داراى اجزا و اقسام‌اند ، امّا وجود جمعى دارند و همراه با هم و در كنار يك‌ديگر وجود مىيابند .\r\nو اما اين‌كه اين كميت غير قار ، متصل و پيوسته است ، دليلش آن است كه قابليت انقسام آن لاالى نهاية ادامه مىيابد و هرگز در نقطه‌اى متوقف نمىشود و اين ويژگى تنها در مورد كميات متصل مانند خط ، سطح و حجم ، صادق است .\r\nاين كميت متصل غير قار ، كه وجودش با برهان ياد شده به اثبات رسيد ، همان زمان است كه بر حركت عارض مىشود .\r\n\r\nرابطهء زمان با حركت\r\nممكن است گفته شود : كميت غير قار و متصلى را كه برهان بر وجود آن اقامه شده ، مىتوان همان حركت دانست ، نه چيزى كه بر حركت عارض مىشود . بنابراين ، نمىتوان با تمسّك به برهان ياد شده ، وجود زمان را به عنوان يك امر عارض بر حركت به اثبات رساند .\r\nدر پاسخ به اين سخن بايد گفت : حركت ذاتاً يك وجود ممتد و متصل و غير قار است ، اما نمىتوان آن‌را همان زمان دانست ، زيرا امتداد حركت ، يك امتداد مبهم و بدون تعين است ؛ بر خلاف زمان كه يك امتداد معين و مشخص است .\r\nدر حقيقت رابطهء ميان حركت و زمان ، همانند رابطهء ميان جسم طبيعى و جسم تعليمى است . جسم طبيعى ، اگرچه جوهرى است كه ذاتاً در سه جهت امتداد دارد ، اما\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمقدار اين امتداد و كشش را جسم تعليمى كه بر آن عارض مىشود ، معين مىسازد . هر جسمى امتداد خاصّ و معينى دارد و از حجم ويژه‌اى برخوردار است و اين تعين امتداد خود را وام‌دار كميتى است كه بر آن عارض گشته است . اين كميت همان جسم تعليمى است .\r\nهر حركتى نيز از امتداد خاصّ و كشش معينى برخوردار است و اين تعين امتداد و كشش خود را مرهون كميتى است كه بر آن عارض مىگردد . اين كميّت همان زمان است .\r\n\r\nچند نكته :\r\n\r\n1 زمان از عوارض تحليلى جسم است\r\nاگرچه ظاهر برخى از عبارت‌هاى مؤلف و نيز صدرالمتألهين آن است كه زمان از عوارض خارجى حركت است ، اما حقيقت - چنان‌كه از برخى ديگر از عبارت‌هاى مؤلف به دست مىآيد و صدرالمتألهين نيز بدان تصريح مىكند « 1 » - آن است كه زمان از عوارض تحليلى حركت مىباشد وچنان نيست كه بتوان براى آن وجودى منحاز از موضوعش در نظر گرفت . اين حكم در بارهء خود حركت نيز صادق است . يعنى حركت نيز از معقولات ثانى فلسفى است و مفهومى است كه از نحوهء وجود شىء انتزاع مىشود ، نه آن‌كه وجودى مستقل از موضوع خود داشته باشد كه بر آن عارض شود .\r\n\r\n\r\n","description":"","footnote":"\r\n( 1 ) . از جمله آن‌جا كه مىگويد : « هر كس در ماهيت زمان كمى تفكر كند ، خواهد دانست كه زمان مستقل جز در عقل‌يافت نمىشود و عروض زمان بر اشياى زمان‌دار ، مانند عروض حرارت و سياهى و نظائر آنها نيست ، بلكه زمان امرى است كه از اشياى زمان‌دار انتزاع مىشود و چنين امر عارضى وجود خارجىاش عين وجود همان شىء زمان‌مند است ، زيرا در اين‌جا عارضيت و معروضيتى در كار نيست ، مگر به حسب اعتبار ذهن . ( اسفار ، ج 3 ، ص 41 )\r\n","page_name":" 198 ","page_number":198},
  {"content":"\r\n\r\n\r\n2 - زمان به عنوان بُعد چهارم اجسام\r\nاين نكته ارتباط ناگسستنى با نكتهء پيشين دارد و آن اين‌كه : ازنظر صدرالمتألهين و پيروان وى ، زمان‌مندى اجسام نشانهء نوعى امتداد در هستى آنها ست و اين امتداد ، در كنار امتدادهاى سه‌گانهء طولى ، عرضى و عمقى ، بُعد چهارم اجسام را تشكيل مىدهد .\r\nاين بُعد چهارم حكايت از گستردگى هستىِ موجودات مادى در بستر زمان مىكند و زمان را در هويت آنها دخالت مىدهد ؛ به گونه‌اى كه زمان ، علامت تقدم و تأخر مىشود ، نه علت آن . همان‌گونه كه سلب كردن ابعاد سه‌گانه از اجسام محال است - چون اجسام ذاتاً در طول و عرض و عمق امتداد دارند - به همين نحو سلب زمان از موجودات مادى محال است ، زيرا اين موجودات ذاتاً در گذر و سيلان بوده و وجودى تدريجى و جارى دارند ، نه ايستا و راكد .\r\nبه ديگر سخن : زمان هم‌چون ظرف مستقلى نيست كه حوادث را در آن جاى داده باشند . هستى اجسام چنان با زمان آنها عجين است كه انفكاك به منزلهء انفكاك شىء از خودش است . اين نيست مگر به خاطر آن‌كه زمان هر شىء در حقيقت جنبه و چهره‌اى از خود آن شىء است ، نه وجودى خارج از آن ؛ يعنى در اين‌جا ظرف و مظروف يكى است .\r\n\r\n3 - اثبات حركت جوهرى با تمسّك به زمان\r\nصدرالمتألهين براساس تحليل حقيقت زمان و كاوش در رابطهء ميان و زمان و اشياى زمان‌دار ، يكى از متقن‌ترين براهين حركت جوهرى را ارائه مىدهد . حاصل اين برهان چنين است :\r\n1 - هر موجود مادى ، داراى بُعد زمانى است .\r\n2 - هر موجودى كه داراى بُعد زمانى باشد ، تدريجى الوجود است .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nنتيجه آن‌كه : وجود جوهر مادى ، تدريجى ، يعنى داراى حركت مىباشد .\r\nحاصل بيان صدرالمتألهين در توضيح اين دليل چنين است : همان‌گونه كه جوهر مادى ، داراى مقادير هندسى و ابعاد مكانى است ؛ هم‌چنين داراى كميت متصل ديگرى ، به نام زمان است . و همان‌گونه كه امتدادهاى دفعى الحصول آن ، اوصاف ذاتىِ وجودش به شمار مىروند و وجود منحازى از وجود جوهر مادى ندارند . هم‌چنين امتداد تدريجى الحصول آن ، وصفى ذاتى و انفكاك‌ناپذير براى آن است . و همان‌گونه كه هويت شخصى هيچ جوهر جسمانى بدون ابعاد هندسى ، تحقق نمىيابد ، بدون بُعد زمانى هم تحقق نمىپذيرد و نمىتواند هيچ موجود جسمانى را فرض كرد كه ثابت و منسلخ از زمان باشد و در نتيجه ، نسبت آن به همهء زمان‌ها يك‌سان باشد ، پس زمان ، مقوم وجود جوهر جسمانى است و لازمه‌اش اين است كه وجود جوهر جسمانى تدريجى الحصول باشد و اجزاى بالقوه آن متوالياً و نو به نو به وجود بيايند « 1 » .\r\n\r\nنتايج بحث :\r\n\r\n1 هر حركتى زمان ويژه خود را دارد\r\nوقد تبيَّنَ بما تقدَّمَ أوّلًا : أنّ لكلِ حركةٍ زماناً خاصّاً بها هو مقدارُ تلك الحركةِ ؛ و قد أطبقَ الناسُ على تقديرِ عامّةِ الحركاتِ و تعيينِ النسبِ بينَها بالزمانِ العامِّ ، الذى هو مقدارُ الحركةِ اليوميّةِ ، لكونِه معروفاً عندَهم مشهوداً لهم كافّةً ؛ و قد قسَّمُوه إلى :\r\nالقرونِ ، و السنينَ ، و الشهورِ ، و الأسابيعِ ، و الايّامِ ، والساعاتِ ، و الدقائقِ ، و الثواني ، وغيرِها ، لتقديرِ الحركاتِ بالتطبيقِ عليها .\r\nوالزمانُ الذي له دخلٌ في الحوادثِ الزمانيّةِ ، عندَ المثبتينَ للحركةِ الجوهريّةِ ، و هو زمانُ الحركةِ الجوهريّةِ .\r\n\r\n\r\n","description":"","footnote":"\r\n( 1 ) . ر . ك : مصباح يزدى ، آموزش فلسفه ، ج 2 ، ص 310 - 311\r\n","page_name":" 200 ","page_number":200},
  {"content":"\r\n\r\nترجمه\r\nاز آن‌چه گذشت امور چند به اين شرح روشن مىشود :\r\n1 - هر حركتى ، زمانى خاص خود دارد ، كه مقدار آن حركت مىباشد . البته مردم به اتفاق ، همهء حركات را با زمان عمومى يعنى مقدار حركت شبانه‌روزى اندازه‌گيرى كرده و به وسيلهء آن ، نسبت بين آنها را مشخص مىكنند ، چرا كه اين زمان ، نزد ايشان شناخته و مشهود است . و آن را به قرن‌ها و سال‌ها و ماه‌ها و هفته‌ها و روزها و ساعت‌ها و دقيقه‌ها و ثانيه‌ها و غير آن تقسيم كرده‌اند ، تا بتوانند اندازهء حركات را با تطبيق بر اين اجزا به دست آورند .\r\nدر نظر كسانى كه حركت جوهرى را اثبات كرده‌اند ، زمانى كه در پديده‌هاى زمان‌مند مدخليت دارد ، همان زمان حركت جوهرى مىباشد .\r\nشرح و تفسير\r\nنخستين نتيجه‌اى كه از بحث پيشين به‌دست مىآيد آن است كه هر حركتى زمان ويژهء خود را دارد ؛ همان‌گونه كه هر جسمى ، حجم ويژهء خود را دارد . به ديگر سخن :\r\nما به تعداد حركات موجود در عالم ، زمان داريم و هر زمانى از آنِ يك حركت خاص است . مؤلف قدس سره اين مطلب را چنين مستدل مىكند :\r\nاز آن‌جا كه ما هرگاه حركتى را به ميان آوريم و يا حركتى را به جاى حركت ديگر بنشانيم ، زمان تحقق مىيابد ، ثابت مىشود كه هر حركتى ، به هر نحو كه باشد ، زمان ويژهء خود را دارد كه تشخصش به واسطهء حركت بود و اندازهء حركت را معين مىسازد . « 1 »\r\nدر اين‌جا ممكن است گفته شود : زمان نزد ما همان زمانى است كه ازحركت زمين\r\n\r\n\r\n","description":"","footnote":"\r\n( 1 ) . نهايةالحكمه ، مرحلهء نهم ، فصل يازدهم\r\n","page_name":" 201 ","page_number":201},
  {"content":"\r\n\r\nبه دور خود و به دور خورشيد به وجود مىآيد ؛ يعنى زمان حركت شبانه‌روزى . در واقع ما يك زمان واحد و مستمر داريم كه همهء حركت‌ها را براساس آن اندازه‌گيرى مىكنيم . پس چگونه مىتوان براى هر حركتى يك زمان خاص به آن حركت در نظر گرفت .\r\nدر پاسخ مىگوييم : ما زمان حركت شبانه‌روزى را مقياس و وسيلهء سنجش اندازهء حركت‌هاى ديگر قرار مىدهيم ، اما اين به هيچ وجه به معناى آن نيست كه زمان ، تنها زمانِ حركت شبانه روزى است . مطالب پيشين به خوبى روشن مىسازد كه نسبت ميان حركت و زمان ، نسبت ميان مبهم و معين است و اين دو در واقع دو اعتبار ازيك حقيقت مىباشند .\r\nبنابراين ، وقتى گفته مىشود : مثلًا اتومبيل مسافت ميان تهران تا قم را در دو ساعت طى كرد ، مقصود آن است كه زمان وقوع اين حركت بر جزيى از زمان حركت شبانه‌روزى ، كه معادل با دو ساعت است ، منطبق مىگردد ، نه آن‌كه يك زمان واحد و مستمرى وجود داشته باشد كه حوادث ديگر در آن واقع شوند ؛ به گونه‌اى كه نسبت ميان آن دو ، نسبت ميان ظرف و مظروف باشد . چرا كه زمان پديده‌اى است كه به طفيل حركت تحقق مىيابد و از عوارض تحليلى آن محسوب مىشود . لذا وجودى جدا از آن ندارد تا ظرف آن به شمار آيد .\r\nنكته‌اى كه در اين‌جا بايد بدان توجه نمود آن است كه : منكرين حركت جوهرى ، زمان را در ذات و جوهر اشيا نمىتوانند راه دهند ، چه جوهر اشيا نزد ايشان ثابت و راكد است ؛ از اين‌رو زمانى كه وجود دارد ، همان زمان حركت‌هاى عرضى خواهد بود . اما نزد قائلان به حركت جوهرى ، زمانى كه در پديده‌هاى زمان‌مند مدخليت دارد ، همان زمان حركت جوهرى است . زيرا زمان تابع حركت بوده وحركت ريشه‌اى و نهادى همان حركت جوهرى است و ديگر حركت‌ها نمودهاى آن حركت هستند .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\n\r\n2 - تقدم و تأخر ميان اجزاء زمان ذاتى است\r\nوثانياً : أنّ التقدُّمَ و التأخّرَ ذاتيّانِ بينَ أجزاءِ الزمانِ ، بمعنى أنّ كونَ وجودِ الزمانِ سيالًا غيرَ قارٍّ ، يقتضى أن ينقسمَ ، لو انقسمَ ، إلى جزءٍ يتوقفُ على زوالِه وجودُ جزءٍ آخرَ بالفعلِ ، و المتوقَّفُ عليه هو المتقدمُ و المتوقِفُ هو المتأخرُ .\r\nترجمه\r\n2 - پيشى و پسى بين اجزاى زمان ، ذاتى است ؛ بدين معنا كه پويايى و بىقرار بودن وجود زمان ، اقتضاى آن را دارد كه بر فرض انقسامش ، به جزئى منقسم گردد كه فعليت وجود جزء ديگر متوقف بر زوال و نابودى آن مىباشد و آن جزء كه ديگرى متوقف بر زوالش است ، متقدم و جزء ديگر متأخر مىباشد .\r\nشرح و تفسير\r\nتقدم و تأخر و پيشى و پسى حوادث و رويدادهاى جهان ماده امرى مشهود و روشن است . ارسطو پيش از بوعلى و بوعلى پيش از صدرالدين . سؤال اين است كه اين تقدم و تأخرها چه چيز در منشأ دارد و از كدامين چشمه مىجوشد . پاسخ اين سخن با توجه به ابحاث پيشين روشن است : زمان .\r\nگفتيم زمان كميتى غير قار وگذراست ؛ يعنى كميتى است كه وجودى تدريجى و ممتد دارد ؛ به گونه‌اى كه جزيى از آن متوقف بر جزء ديگر است و خودش نيز به نوبهء خود متوقفٌ عليه جزء سومى مىباشد . توقف اجزاى فرضى زمان بر يك‌ديگر ذاتى است و همين توقف موجب تقدم و تأخر آنها نسبت به يك‌ديگر مىگردد . امروز متوقف است بر ديروز - يعنى تا ديروز نمىآمد و نمىگذشت ، امروز نمىآمد - و از اين جهت امروز متأخر از ديروز است ؛ از طرفى ، امروز متوقفٌ عليه فرداست - يعنى\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nتا امروز نيايد و نگذرد ، فردا نخواهد آمد - و از اين جهت امروز بر فردا تقدم دارد .\r\n\r\n3 - « آن » يك امر عدمى است\r\nوثالثاً : أنّ الآنَ ، و هو طرفُ الزمانِ و الحدُ الفاصلُ بينَ الجزئينِ لو انقسمَ ، هو أمرٌ عدمىٌّ ؛ لكونِ الانقسامِ وهميّاً غيرَ فكّىٍّ .\r\nترجمه\r\n3 - لحظه - كه در صورت انقسام زمان ، جانب و مرز مشترك ميان دو جزء آن مىباشد - امرى عدمى است ، زيرا تقسيم زمان در وهمْ صورت مىگيرد ، نه در خارج .\r\nشرح و تفسير\r\nنسبت « آن » به زمان ، همانند نسبت نقطه به خط است . اگر ما در يك خط سه قسمت در نظر بگيريم ، حدّ فاصل ميان هر يك از قسمت‌ها ، نقطه خواهد بود . وجود اين نقطه‌ها بر روى پاره خط مفروض ، فرضى و بالقوه است ، زيرا اصل اين تقسيم ، فرضى است ، نه خارجى . در مورد زمان نيز به همين صورت است ؛ فرض كنيد حركتى از ساعت هفت تا ساعت ده به طول انجاميده است ؛ حال اگر زمان اين حركت را به سه قسمت مساوى تقسيم كنيم ، حدّ فاصل ميان اين سه قسمت ( رأس ساعت 8 و رأس ساعت 9 ) هر كدام يك « آن » خواهد بود . اما آيا اين بدان معناست كه واقعاً چيزى به نام « آن » در خارج وجود يافته است ؟\r\nپاسخ منفى است . « آن » امرى عدمى است و يك وجود فرضى و اعتبارى دارد ، نه يك وجود واقعى و خارجى . اگر « آن » وجود حقيقى داشته باشد ، محذور جزء لايتجزى لازم خواهد آمد . ما در گذشته به تفصيل در بارهء بطلان قول به جزء لايتجزى بحث كرديم .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nيك نكته\r\nمؤلف قدس سره در تعليل اين‌كه چرا « آن » يك امر عدمى است مىگويد : « لكون الانقسام وهمياً غير فكّىّ » ؛ اما اين دليل تام نيست ، زيرا اولًا : اگرچه زمان يك حركت ، هم‌چون خود حركت ، امرى متصل و پيوسته است و از اجزاى بالفعل تشكيل نشده ، اما خودِ آن زمان ( و نه اجزاى آن ) يك وجود بالفعل دارد و داراى دو طرف است . پس اگرچه طرف‌هاى اقسام و اجزاى زمان وجود بالفعل ندارند ، اما طرف خودِ زمان وجود بالفعل دارد .\r\nثانياً : در اين بيان خلط شده است بين وجود بالفعل نداشتن « آن » و بين امر عدمى بودن آن . استدلالى كه اقامه شده است بر فرض تماميت ، وجود بالفعل « آن » را نفى مىكند ، اما اثبات نمىكند كه « آن » امرى عدمى است .\r\n\r\n4 - پى در پى درآمدن « آنات » و « آنيات » محال است\r\nورابعاً : أنّ تتالى الاناتِ - و هو اجتماعُ حدَّينِ عدميينِ او أكثرَ من غيرِ تخللِ جزءٍ من الزمانِ فاصلٍ بينهما - محالٌ ، و هو ظاهرٌ ؛ و مثلُه الكلامُ في تتالِى الانيّاتِ المنطبقةِ على طرفِ الزمانِ ، كالوصولِ و الافتراقِ .\r\nترجمه\r\n4 - توالى لحظه‌ها - يعنى آن‌كه دومرز عدم يا بيشتر در كنار هم قرار گيرند بدون آن‌كه زمانى بين آنها فاصله ايجاد كند - محال مىباشد و نياز به توضيح ندارد . در مورد توالى پديده‌هاى لحظه‌اى كه منطبق بر جانب زمانند نيزهمين كلام مىآيد ، مانند : رسيدن و جدا شدن .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nشرح و تفسير\r\nآن‌چه در اين قسمت آمده است ، ثمرهء فرع پيشين است . توضيح اين‌كه : چون ثابت شد « آن » امرى عدمى است ، كه از آغاز و انجام زمان انتزاع مىشود ، دانسته مىشود كه وجودش « 1 » قائم به زمان و وابسته به آن است ؛ يعنى مفهومى است كه از طرف زمان و آغاز و انجام آن انتزاع مىشود ؛ از سوى ديگر مىدانيم كه هر زمان تنها يك آغاز و يك انجام دارد و اگر دو « آن » بخواهد به‌طور پى در پى قرار گيرد ، بىآن‌كه زمانى ميان آنها فاصله شود ، لازمه‌اش آن است كه يك زمان داراى دو آغاز و يا دو انجام باشد و بطلان چنين امرى روشن است .\r\nاستاد جوادى آملى در اين باره مىگويد :\r\n« آن » طرف زمان است . همانند « نقطه » كه طرف خط است و وجود خارجى مستقل ندارد ؛ و گرنه محذور جزء لايتجزى لازم مىآيد . ليكن مفهومى است كه از طرف زمان و آغاز و انجام وى انتزاع مىشود ؛ نظير انتزاع مفهوم نقطه از آغاز و انجام خط . بنابراين ، وجود دو « آن » ، يعنى انتزاع مفهوم « آن » از دو مصداق مجاور هم ، ممتنع مىباشد ؛ نظير آن‌كه انتزاع مفهوم نقطه از دو مصداق مجاور هم ممكن نخواهد بود . زيرا براى زمان بيش از يك طرف ، اعم از آغاز يا انجام ، نمىباشد ، چه اين‌كه براى خط بيش از يك طرف ، اعم ازاوّل يا آخر ، نخواهد بود . يعنى يك زمان دو آغاز يا دوانجام ندارد ، چه اين‌كه يك خط نيز دو اول يا دو آخر نخواهد داشت . و اگر دو « آن » يا دو نقطه تصوير شد ، حتماً يك زمان بين دو « آن » و يك خط بين دو نقطه وجود دارد ، كه از دو طرف زمان ، دو « آن » و از دو طرف خط ، دو نقطه فرض بشود .\r\nپس حتماً بين دو « آن » وجود يك زمان ضرورى خواهد بود . « 2 »\r\n\r\n\r\n","description":"","footnote":"\r\n( 1 ) . مقصود همان وجود اعتبارى آن است\r\n( 2 ) . مبدأ و معاد ، ص 187\r\n","page_name":" 206 ","page_number":206},
  {"content":"\r\n\r\n\r\n5 - زمان جزء نخستين و جزء آخرين ندارد\r\nوخامساً : أنّ الزمانَ لا أوّلَ له و لا آخرَ له ، بمعنى الجزءِ الذي لا ينقسمُ من مبتدئهِ أو منتهاه ، لأنّ قبولَ القسمةِ ذاتيٌّ له .\r\nترجمه\r\n5 - زمان ، اول و آخر - به معناى جزئى از ابتدا يا انتها كه قابل تقسيم نيست - ندارد ، چون قابل قسمت بودن ، ذاتى زمان باشد .\r\nشرح و تفسير\r\nمطلبى كه در اين‌جا در بارهء زمان بيان شده ، همان است كه در فصل پنجم در بارهء حركت بيان شد . حاصلش آن است كه زمان جزء نخستين و جزء آخرين ندارد . يعنى نمىتوان قطعه‌اى از يك زمان را در نظر گرفت و با اشاره به آن گفت : اين نخستين جزء از اين زمان است و يا آخرين جزء از اين زمان مىباشد ، زيرا نخستين و يا آخرين جزء از زمان بايد به گونه‌اى باشد كه در امتداد زمان قابل انقسام نباشد - زيرا اگر در امتداد زمان قابل انقسام باشد ، داراى آغاز و انجام خواهد بود و آن آغاز و انجام نيز به نوبهء خود آغاز و انجامى خواهد داشت و به همين ترتيب . لذاآن را نمىتوان آغاز و يا انجام زمان دانست - و از سوى ديگر ، جزء زمان بايد از سنخ زمان ، يعنى امرى ممتد و كشش‌دار و در نتيجه قابل انقسام باشد و گرنه قول به جزء لايتجزى - يعنى تشكيل يك امر ممتد از امور غير ممتد - لازم خواهد آمد .\r\nبنابراين ، اگر زمان جزء نخستين يا جزء آخرين داشته باشد ، تناقض لازم مىآيد .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nالفصل الرابع عشر : في السرعة والبطؤ\r\nإذا فرضنا حركَتينِ و اعتبرْنا النسبةَ بينَهما ، فانْ تساوتا زماناً ، فأكثرُهما قطعاً للمسافةِ أسرعُهما ، و إن تساوتا مسافةً فأقلُّهما زماناً أسرعُهما ؛ فالسرعةُ قطعُ مسافةٍ كثيرةٍ في زمانٍ قليلٍ ، و البطؤُ خلافُه .\r\nترجمه\r\nاگر دو حركت را فرض كنيم و نسبت بين آن دو را در نظر بگيريم ، در صورتى كه زمان هر دو مساوى باشد ، آن كه مسافت بيشترى را طى كرده سريع‌تر مىباشد و در صورت مساوى بودن مسافت طى شده ، آن‌كه زمانش كمتر بوده سريع‌تر خواهد بود . بنابراين ، سرعت ( تندى ) عبارت است از : پيمودن مسافت زياد در زمان اندك و بطؤ ( كندى ) به عكس آن است .\r\nشرح و تفسير\r\n\r\nاصطلاحات گوناگون سرعت\r\nاز جمله مفاهيمى كه به حركت تعلق مىگيرد ، مفهوم « سرعت » است . اين واژه\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمعانى گوناگون دارد ، كه به پاره‌اى از آنها اشاره مىشود :\r\n1 - سرعت به معناى جريان ، سيلان و گذرايى . مؤلف قدس سره در پايان همين فصل بدين معنا اشاره مىكند و سرعت بدين معنا را ويژگى همهء حركات به شمار مىآورد .\r\n2 - مفهومى كه از نسبت مسافت حركت به زمان حركت به دست مىآيد ؛ مانند آن‌جا كه گفته مىشود : اتومبيل با سرعت 40 كيلومتر در ساعت حركت مىكند . هر حركتى براى خود سرعت خاصى دارد كه مىتوان آن را تعيين نمود . آبى كه گرم مىشود ، جسمى كه رنگش تغيير مىكند ، همه و همه ، سرعت خاصى دارند .\r\n3 - سرعت به معناى « تند شدن » حركت ، كه به آن « شتاب » نيزگفته مىشود . از اين جهت حركات بر سه دسته‌اند : الف - حركات تند شونده ، كه سرعت آن ( سرعت به معناى دوم ) به تدريج افزايش مىيابد . ب - حركات كند شونده ، كه سرعت آن به تدريجى كاهش مىيابد . ج - حركات يك نواخت ، كه سرعت آنها ثابت است .\r\n4 - سرعت به معناى پيمودن مسافت زياد در زمان كم ، در برابر بطؤ به معناى طى مسافت كم در زمان زياد .\r\nآن‌چه مؤلف قدس سره در اين قسمت در بارهء « سرعت » بيان كرده است ، بيان معناى اخير آن است ، كه روشن است و نياز به توضيح ندارد .\r\n\r\nمنشأ بطؤ تخلل سكون نيست\r\nقالوا : إن البطؤَ ليس بتخلل السكونِ ، بأن تكونَ الحركةُ كلَّما كان تخلُلُ السكونِ فيها أكثرَ كانتْ أبطأ ، و كلَّما كان أقلَّ كانتْ أسرعَ ؛ و ذلك لا تصالِ الحركةِ بامتزاجِ القوّةِ والفعلِ فيها ، فلا سبيلَ إلى تخللِ السكونِ فيها .\r\nترجمه\r\nگفته‌اند : كندى به واسطهء قرار گرفتن سكون ميان حركت نيست ، به اين شكل كه هر\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nچه سكون بيشترى در خلال حركت قرار گرفته باشد ، حركت كندتر و هر چه سكون كمترى در خلال آن واقع شده باشد ، حركت تندتر باشد ، به دليل آن‌كه حركت در اثر آميخته بودن قوه و فعل در آن ، يك واحد پيوسته را تشكيل مىدهد و از اين‌رو راهى براى تخلل سكون در آن نيست .\r\nشرح و تفسير\r\nبرخى در تبيين تندى و كُندى حركت و بيان تفاوت ميان آن دو گفته‌اند : كند شدن يك حركت به خاطر آن است كه سكون‌هاى بيشترى لابه‌لاى آن حركت واقع شده است . در نظر ايشان وقتى جسمى از نقطه‌اى به نقطهء ديگر منتقل مىشود ، اگر چه به نظر مىآيد كه جسم به‌طور متصل و پيوسته اين مسافت را طى مىكند و در هيچ نقطه‌اى از مسافت وقوف و سكون ندارد ، اما در واقع چنين نيست . متحرك در طول اين حركت ، سكون و وقفه نيز دارد ، يعنى مسافتى را طى مىكند و آن‌گاه قدرى مىايستد و سپس مسافت ديگرى را طى مىكند و دوباره مىايستد . اختلاف ميان حركات در مقدار اين سكون‌هايى است كه در لابه‌لاى حركت قرار مىگيرد . هر چه تعداد اين سكون‌ها بيشتر باشد ، حركت كندتر خواهد بود و هرچه تعداد اين سكون‌ها كمتر باشد ، حركت تندتر خواهد بود . بنابراين ، سرعت حركات يكى است ؛ يعنى هنگامى كه اشيا واقعاً در حركت‌اند ، مسافت را با يك سرعت طى مىكنند ؛ البته تعداد سكون‌ها و به تعبيرى زمانى كه اشيا واقعاً در حركت‌اند ، مختلف مىباشد .\r\nمثلًا اگر جسمى با سرعت ده كيلومتر در ساعت و جسم ديگرى با سرعت يك كيلومتر در ساعت حركت كند ، تفاوت اين دو حركت به اين است كه حركت دوم مخلوطى از حركت و سكون مىباشد . يعنى سرعت هر دو حركت همان ده كيلومتر در ساعت است ، اما حركت دوم يك دهم از زمان را حركت كرد و نُه دهم آن را ساكن بوده است ، اگرچه اين سكون‌ها ديده نمىشود و چنين به نظر مىرسد كه متحرك در\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nيك حركت دائم به‌سر مىبرد . پس علت اين‌كه متحرك دوم در زمان مساوى ، يك دهم مسافتى راكه متحرك نخست پيموده ، طى مىكند ، وقفه‌هاى متمادى است كه در ضمن حركت داشته است .\r\nاما اين نظريه باطل است ، زيرا يك حركت تنها در صورتى حركت خواهد بود كه متصل و پيوسته باشد . حركت شدن مستمر و تحول پيوسته است و وجود وقفه در آن ، به معناى زوال آن مىباشد . به ديگر سخن : حركت يك سير پيوسته است كه انقسام آن فقط به نحو بالقوه است و اگر سكون در لابه‌لاى حركت وجود داشته باشد ، حركت بالفعل منقسم بوده و داراى اجزاى بالفعل خواهد بود .\r\n\r\nسرعت و بطؤ متضادان نيستند\r\nوقالوا : إنّ السرعةَ و البطؤَ متقابلانِ تقابلَ التضادِّ ؛ و ذلك لأنّهما وجوديّانِ ، فليسَ تقابلُهما تقابلَ التناقضِ ، او العدمِ و الملكةِ ؛ و ليسا بالمتضائفينِ ، و إلّاكانا كلَّما ثبتَ أحدهما ثبتَ الاخرُ ، و ليس كذلك ؛ فلم يبقِ إلّاأن يكونا متضادَّينِ ، و هو المطلوبُ .\r\nو فيه : أنّ من شرطِ المتضادينِ أن يكونَ بينَهما غايةُ الخلافِ ، و ليستْ بمتحققةٍ بينَ السرعةِ و البطؤِ ، إذ ما من سريعٍ إلّاو يمكنُ أن يفرضَ ما هو أسرعُ منه ، و كذا ما من بطىء إلّاو يمكنُ أن يفرضَ ما هو أبطأُ منه .\r\nترجمه\r\nو نيز گفته‌اند : تقابل تندى و كندى ، از نوع تقابل تضاد است ، چراكه دو امر وجودى هستند و لذا تقابلشان از نوع تناقض يا عدم و ملكه نخواهد بود ؛ از طرف ديگر ، متضايف نيز نيستند ، چون در اين صورت هرگاه يكى ثابت و محقق باشد ، بايد ديگرى نيز تحقق داشته باشد ، حال آن‌كه چنين نيست . پس فقط يك احتمال باقى مىماند و آن اين‌كه متضاد باشند و اين همان است كه در پى اثباتش بوديم .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nاشكال اين سخن آن است كه از جمله شرايط دو امر متضاد آن است كه ميانشان نهايت اختلاف باشد ، حال آن‌كه تندى و كندى چنين نيستند ، چرا كه هيچ حركت سريعى نيست مگر آن‌كه سريع‌تر از آن را مىتوان فرض كرد و همين‌طور هيچ حركت كندى نيست مگر آن‌كه كندتر از آن را مىتوان در نظر گرفت .\r\nشرح و تفسير\r\nيكى از بحث‌ها دربارهء سرعت و بطؤ ، آن است كه چه رابطه‌اى ميان اين دو صفت و ويژگىِ حركت وجود دارد ؟ آيا ميان آنها تقابل مصطلح برقرار است ؟ و اگر هست ، كدام‌يك از انواع چهارگانه تقابل در مورد آنها صادق است ؟ صدرالمتألهين و بسيارى ديگر از فلاسفه ، برآنند كه ميان سرعت و بطؤ تقابل مصطلح برقرار است و آن دو متضادان مىباشند .\r\nاما اين دو وصف ، متقابل‌اند ، زيرا اجتماعشان در شىء واحد از جهت واحد ناممكن است ؛ يعنى حركت واحد از جهت واحد نمىتواند هم سريع باشد و هم بطيىء . اما اين‌كه ميان آنها رابطهء تضاد برقرار است ، به‌خاطر آن است كه اين دو صفت ، دو وصف وجودى هستند ؛ نه يكى عدم ديگرى به‌طور مطلق است و نه عدم آن در موضوع قابل . لذا رابطهء تناقض و يا عدم و ملكه ميان آنها برقرار نمىباشد . « 1 » از سوى ديگر ، اين دو وصف ، متضايف نيز نيستند ، زيرا متضايفان هم در وجود ذهنى و هم در وجود خارجى ملازم يك‌ديگرند و يكى بدون ديگرى هرگز تصور نمىشود و در\r\n\r\n\r\n","description":"","footnote":"\r\n( 1 ) . صدرالمتألهين در اين باره مىگويد : « تقابل ميان سرعت و بطؤ از نوع تقابل سلب و ايجاب نيست ، زيرا حركت‌سريع و حركت بطىء ، اگر زمانشان مساوى باشد ، حركت سريع مسافتى را پيموده كه حركت بطيىء آن را طى نكرده است و اگر مسافتشان مساوى باشد ، زمان حركت بطيىء بيشتر خواهد بود . پس يكى از آنها مسافتش كم است و ديگرى زمانش . از اين‌رو عدمى قرار دادن يكى از آنها ترجيحى بر عدمى قرار دادن ديگرى ندارد . » ( اسفار ، ج 3 ، ص 198 )\r\n","page_name":" 212 ","page_number":212},
  {"content":"\r\n\r\nخارج نيز تحقق نمىيابد ، در حالى كه سرعت و بطؤ چنين نيستند . بنابراين ، تنها احتمالى كه باقى مىماند آن است كه رابطهء ميان آنها تضاد باشد .\r\nاما اين نظريه نزد مؤلف قدس سره تام نيست . يعنى نمىتوان گفت سرعت ضد بطؤ است و بطؤ ضد سرعت است ، زيرا از جمله شرايطى كه متضادان بايد از آن برخوردار باشند آن است كه ميانشان غايت خلاف ونهايت جدايى و بينونت باشد ؛ مانند سياهى و سفيدى . هيچ رنگى را نمىتوان يافت كه فاصله‌اش از سفيدى بيش از فاصلهء سياهى از آن باشد و بالعكس . از سرعت و بطؤ چنين نيستند ، زيرا هر حركت كندى را فرض كنيم ، مىتوانيم حركتى را در نظر بگيريم كه از آن نيز كندتر است ؛ هم‌چنين هر حركت تندى را تصور كنيم مىتوانيم حركتى را فرض كنيم كه از آن نيز تندتر است . در واقع همان دليلى كه فلاسفه براى نفى تضاد ميان انواع اعداد بيان كرده‌اند ، در اين‌جا نيز صادق است ؛ با اين تفاوت كه در اعداد تنها در ناحيهء عدد بزرگ حدّ و مرز خاصى وجود ندارد ، اما در اين‌جا ، هم در ناحيهء سرعت و هم در ناحيهء بطؤ ، حدّ و مرزى وجود ندارد .\r\n\r\nاختلاف سرعت و بطؤ اختلاف تشكيكى است\r\nوالحقُّ : أنّ السرعةَ و البُطؤَ وصفانِ إضافيّانِ ، فسرعةُ حركةٍ بالنسبةِ إلى أخرى بطؤٌ بعينِها بالنسبةِ إلى ثالثةٍ ، و كذلك الأمرُ في البطؤِ . و السرعةُ بمعنَى الجريانِ و السيلانِ خاصّةٌ لمطلقِ الحركةِ ، ثم تشتدُّ و تضعفُ ، فيحدثُ باضافةِ بعضِها إلى بعضٍ السرعةُ والبطؤُ الاضافيّانِ .\r\nترجمه\r\nحقيقت آن است كه تندى و كندى دو وصف نسبى واضافىاند ، زيرا تندى يك حركت نسبت به حركت ديگر ، هنگام مقايسه با حركت سومى ، كندى خواهد بود . در مورد كندى\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nنيز مطلب از همين قرار است . البته سرعت به معناى جريان و پويايى ، ويژگى هر حركتى است . سرعت به اين معنا گاهى شديد و گاهى ضعيف است و در اثر سنجش بعضى از حركات با بعضى ديگر ، تندى و كندى به عنوان دو وصف اضافى پديد مىآيد .\r\nشرح و تفسير\r\nنظر مؤلف قدس سره در بارهء سرعت و بطؤكه دووصف براى حركت‌اند ، شبيه نظر ايشان دربارهء وحدت و كثرت ، كه دو وصف براى وجوداند ، مىباشد . به عقيدهء ايشان وحدت ، معناى عامى دارد كه وجود به‌طور كلى به آن متصف مىشود ، بلكه مساوق با وجود است . يعنى هر وجودى از آن جهت كه وجود است ، واحد مىباشد . اين معناى وحدت ، يك معناى نفسى ومطلق است . امّا وحدت يك معناى نسبى و اضافى نيز دارد ، كه در برابر كثرت قرار مىگيرد . يعنى وقتى وجودى را با وجود ديگرى مقايسه كرده و مىبينيم نوعى عدم انقسام در يكى هست كه در ديگرى نيست ، آن وجود نخست در مقايسه با وجود دوم ، واحد است و آن وجود دوم در مقايسه با وجود اول كثير مىباشد . در عين حال همان وجود اول ممكن است در مقايسه با وجود سومى ، متصف به كثرت شود . « 1 »\r\nهمين سخن در مورد سرعت و بطؤ نيز صادق است ؛ سرعت يك معناى مطلق ونفسى دارد كه وصف مطلق حركت است و آن عبارت است از « جريان و گذرايى » .\r\nهر حركتى از آن جهت كه حركت است ، وجودى سيّال و جارى است ، اما وقتى حركات گوناگون را با هم مقايسه مىكنيم ، مىبينيم برخوردارى آنها از اين وصف ، مختلف و شدت و ضعف بردار است . حركتى داراى سيلان و جريان بيشتر و حركت ديگر داراى سيلان و جريان كمترى است ؛ از اين جهت حركت نخست را سريع و\r\n\r\n\r\n","description":"","footnote":"\r\n( 1 ) . ر . ك : فصل دهم از بخش هشتم\r\n","page_name":" 214 ","page_number":214},
  {"content":"\r\n\r\nحركت دوم را بطيىء مىناميم . همان حركت سريع نيز ممكن است در مقايسه با حركت سومى ، بطيىء و كند باشد و اين نشان مىدهد كه اختلاف ميان سرعت و بطؤ اختلاف تشكيكى است و مابه‌التفاوت در آن به همان ما به الاشتراك باز مىگردد .\r\nمؤلف قدس سره در اين باره چنين مىگويد :\r\nحقيقت آن است كه صفت ثابت و واقعى حركت همان سرعت است و لاغير .\r\nسرعت همان حالت مرور و گذرايى است كه در هر حركتى وجود دارد . اما چون اين حالت گذرايى در حركات گوناگون است ، برخى از مصاديق آن با برخى ديگر مقايسه مىشود و از اين‌جا مفهوم سرعت و بطؤ نسبى به دست مىآيد . از اين‌جا دانسته مىشود كه سريع ، مفهومى است مساوق با حركت ، با آن‌كه حركت به حركت سريع و حركت بطيىء منقسم مىشود ؛ مانند وحدت كه از طرفى مساوق با وجود است و از طرف ديگر موجود به واحد و كثير منقسم مىگردد . « 1 »\r\n\r\n\r\n","description":"","footnote":"\r\n( 1 ) . پاورقى اسفار ، ج 3 ، ص 198\r\n","page_name":" 215 ","page_number":215},
  {"content":"\r\n\r\n\r\nالفصل الخامس عشر : في السكون\r\nيُطلقُ السكونُ على : خُلوِّ الجسمِ من الحركةِ قبلَها او بعدَها ؛ و على : ثَباتِ الجسمِ على حالِهِ التي هو عليها ؛ و الذي يقابلُ الحركةَ هو المعنَى الأوّلُ ، و الثاني لازمُه ، و هو معنىً عدميٌ ، بمعنى انعدامِ الصفةِ عن موضوعٍ قابلٍ هو الجسمُ ، فيكونُ هو عدمَ الحركةِ عمّا من شأنِه أن يتحركَ ؛ فالتقابلُ بينه و بينَ الحركةِ تقابلُ العدمِ و الملكةِ . و لا يكادُ يخلُو عن الحركةِ جسمٌ او أمرٌ جسمانيٌ ، إلّاما كانَ آنيَّ الوجودِ ، كالوصولِ إلى حدِّ المسافةِ ، و انفصالِ شيءٍ من شيءٍ ، و حدوثِ الأشكالِ الهندسيّةِ ، و نحوِ ذلك .\r\nترجمه\r\nسكون در دو مورد به‌كار مىرود : 1 - اين‌كه يك جسم پيش از حركت يا پس از آن بدون حركت باشد . 2 - اين‌كه جسم بر همان حالت خود باقى بماند . معناى اولِ سكون در مقابل حركت قرار مىگيرد و معناى دوم ، لازمهء آن محسوب مىگردد . معناى نخستين ، يك مفهوم عدمى است ؛ بدين صورت كه نبودِ يك صفت است در موضوع قابل ، يعنى جسم . پس نبودِ حركت است در امرى صلاحيت دار براى حركت ؛ از اين‌رو ، تقابل بين آن و حركت ، تقابل عدم و ملكه خواهد بود . و هيچ جسم يا امر جسمانى خالى از حركت نيست ، مگر امورى كه وجودشان لحظه‌اى است ؛ مانند : رسيدن به انتهاى مسافت ، جدا\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nشدن شيئى از شىء ديگر و پيدايش اشكال هندسى و مانند آن .\r\nشرح و تفسير\r\n\r\nمفهوم سكون\r\nسكون داراى دو معنا و دو اطلاق است :\r\n1 - خالى بودن جسم از حركت .\r\n2 - باقى بودن جسم بر حال خود در مدتى از زمان .\r\nپر واضح است كه اين دو معنا با يك‌ديگر ملازمند ؛ يعنى هرگاه جسمى از حركت در يك مقولهء خاص خالى باشد ، طبعاً ماهيت نوعىِ خاصى از آن مقوله را در خود نگاه خواهد داشت . به تعبيرى ، بر حال خود باقى خواهد ماند ؛ مثلًا اگر جسم فاقد حركت مكانى باشد ( معناى نخست سكون ) ، طبعاً نسبت مكانى آن و أينى كه بر آن عارض مىگردد ، ثابت خواهد بود ( معناى دوم سكون ) . هم‌چنين اگر جسمى خالى از حركت در مقولهء كم باشد ، كميتى كه بر آن عارض است ، ثابت خواهد ماند . بالعكس ، اگر نسبت مكانىِ يك جسم ثابت باشد ، آن جسم لزوماً خالى از حركت مكانى خواهد بود و اگركميت آن ثابت باشد ، آن جسم لزوماً خالى از حركت كمّى خواهد بود .\r\nحاصل آن‌كه اين دو معناى سكون ، ملازم با يك‌ديگرند . اما وقتى سكون در برابر حركت قرار گرفته و گفته مىشود : « حركت و سكون » ، مقصود از سكون همان معناى نخستين آن است .\r\n\r\nنسبت ميان سكون و حركت\r\nكدام يك از اقسام تقابل ميان حركت و سكون برقرار است ؟ شك نيست كه سكون به معناى « نبودِ حركت » يك معناى عدمى است ، لذا ميان حركت و سكون تقابل تضاد و يا تضايف برقرار نيست . باقى مىماند تقابل تناقض و تقابل عدم وملكه . اگر سكون\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nعبارت باشد از مطلق « نبودِحركت » ، در اين صورت سكون نقيض حركت خواهد بود ، اما اين صحيح نيست ، زيرا در اين صورت عقول مجرده و واجب تعالى را نيز بايد بتوان ساكن خواند ، در حالى كه اطلاق « ساكن » و « سكون » بر وجودهاى مجرد درست نيست .\r\nاز اين‌جا دانسته مىشود كه سكون عبارت است از : « نبود حركت از موضوعِ قابل براى حركت » كه اين موضوع همان جسم است ؛ بنابراين ، تقابل ميان سكون و حركت ، تقابل عدم و ملكه خواهد بود .\r\n\r\nبيان مؤلف در نهايةالحكمه\r\nآن‌چه گذشت توضيح مطلبى است كه مؤلف در اين‌جا آورده است . اما بيان ايشان در نهايةالحكمه با آن‌چه در اين‌جا آورده‌اند تفاوت دارد . ايشان در نهايةالحكمه سخن را از اين‌جا آغاز مىكند كه مفهوم ارتكازى سكون به گونه‌اى است كه نمىتواند با حركت در يك شىء ، در زمان واحد و از جهت واحد جمع شود ؛ اين نشان مىدهد كه سكون و حركت دو مفهوم متقابل‌اند . آن‌گاه در صدد اثبات اين‌كه سكون يك امر عدمى است برآمده ، مىگويد :\r\nسكون امرى وجودى نيست ، چون اگر سكون يك امر وجودى باشد ، مصداقش همان وجود ثابت ، يعنى وجودى كه از هر جهت بالفعل است ، خواهد بود ، حال آن‌كه وجودهاى ثابت ، كه همان موجودات مجردند ، نه سكون هستند و نه داراى سكون . « 1 »\r\nسپس ياد آور مىشود كه اگر سكون به معناى مطلق « نبود حركت » باشد ، هر غير متحركى ساكن خواهد بود ، در حالىكه چنين نيست . از اين‌جا نتيجه مىگيرد : سكون عبارت است از : « عدم حركت در چيزى كه صلاحيت حركت دارد » .\r\n\r\n\r\n","description":"","footnote":"\r\n( 1 ) . نهايةالحكمه ، فصل سيزدهم از مرحلهء نهم\r\n","page_name":" 218 ","page_number":218},
  {"content":"\r\n\r\n\r\nسكون مطلق مصداق ندارد\r\nبايد دانست كه « سكون » در هيچ يك از جواهر مادى مصداق ندارد و هيچ جسم و يا امر جسمانى را نمىتوان يافت كه از حركت به‌طوركلى خالى باشد ، مگر حوادثى كه وجودشان لحظه‌اى و آنى است ، كه البته اينها نيز مصداق « سكون » نيستند ، چرا كه صلاحيت و شأنيت براى حركت ندارند ؛ يعنى نمىتوانند وجودى كش‌دار و ممتد داشته باشند .\r\nدليل اين مدعا كه هيچ جسم و يا امر جسمانى را نمىتوان يافت كه به‌طور كلى از حركت خالى باشد ، آن است كه : بنابر نظريهء حركت جوهرى همهء اجسام از يك حركت دائم و مستمر در ذات و جوهر خود برخوردارند ؛ حركتى كه از قوهء محض آغاز و به فعليت محض پايان مىيابد . از طرفى ، اعراض اين اجسام ، به تبع تغيير و تحول دائمى موضوع خود ، در يك حركت دائم و مستمر به‌سر مىبرند . بنابراين ، در جهان مادى هيچ چيز ساكن ، اعم از جوهر و عرض وجود ندارد و براى سكون مصداق حقيقى و مطلق نمىتوان يافت .\r\nالبته اعراض و به ويژه اعراض چهارگانهء كم ، كيف ، أين و وضع ، از حركت ديگرى علاوه بر حركتى كه به تبع حركت موضوع خود دارند ، برخوردار مىباشند كه آن حركت ، دائم و مستمر نيست ؛ مانند حركت جسم از يك مكان به مكان ديگر ، كه در زمان محدودى انجام مىگيرد و پس از مدتى پايان مىيابد و تمام مىشود . با تمام شدن اين حركت ، جسم مورد نظر در يك سكون نسبى به‌سر خواهد برد ؛ يعنى فاقد حركت ثانوى در مقولهء أين مىشود ، با آن‌كه صلاحيت براى آن حركت دارد .\r\nحاصل آن‌كه : اطلاق سكون بر جسمى كه وضع يا أين آن ثابت به نظر مىرسد و يا كم و كيف آن يك‌نواخت مىنمايد ، به لحاظ نبود حركت ثانوى است كه جسم در اين مقولات مىتواند داشته باشد وندارد ، نه به لحاظ نبود مطلق حركت . بنابراين ، اين سكون نسبى است ، نه مطلق .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nالفصل السادس عشر : في انقسامات الحركة\r\nتنقسمُ الحركةُ بانقسامِ الامورِ الستةِ التي تتعلقُ بها ذاتُها .\r\nفانقسامُها بانقسامِ المبدأ و المنتهى : كالحركةِ من مكانِ كذا إلى مكانِ كذا ، و الحركةِ من لونِ كذا إلى لونِ كذا ، و حركةِ النبات من قدرِ كذا إلى قدرِ كذا .\r\nوانقسامُها بانقسامِ الموضوعِ : كحركةِ النباتِ ، و حركةِ الحيوان ، و حركةِ الانسان .\r\nو انقسامُها بانقسامِ المقولةِ : كالحركةِ في الكيفِ ، و الحركةِ في الكمِ ، و الحركةِ في الوضعِ .\r\nوانقسامُها بانقسامِ الزمانِ : كالحركةِ الليليّةِ ، و الحركةِ النهاريّةِ ، و الحركةِ الصيفيّةِ ، والحركةِ الشتويّةِ .\r\nوانقسامُها بانقسامِ الفاعلِ : كالحركةِ الطبيعيّةِ ، و الحركةِ القسريّةِ ، و الحركةِ الاراديّةِ ؛ ويلحقُ بها بوجهٍ : الحركةُ بالعرضِ ؛ فانّ الفاعلَ إمّا أن يكونَ ذا شعورٍ و ارادةٍ بالنسبةِ إلى فعلِه ، ام لا ؛ و الأوّلُ هو الفاعلُ النفسانيُ ، و الحركةُ نفسانيّةٌ ، كالحركاتِ الاراديّةِ الّتي للانسانِ و الحيوانِ ؛ و الثاني إمّا أن تكونَ الحركةُ منبعثةً عن نفسِه لو خُلِّيَ و نفسَه ، و إمّا أن تكونَ منبعثةً عنه لقهرِ فاعلٍ آخرَ إيّاه على الحركةِ ؛ و الأوّلُ هو الفاعلُ الطبيعيُ والحركةُ طبيعيّةٌ ، والثاني هو الفاعلُ القاسرُ و الحركةُ قسريّةٌ ، كالحجرِ المرمىِ إلى فوقٍ .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nترجمه\r\nحركت تقسيماتى دارد كه منشأ آن ، انقسام امور شش‌گانه‌اى است كه ذات حركت به آنها تعلق مىگيرد . شرح آن چنين است .\r\n1 و 2 - به لحاظ مبدأ و منتها اقسامى نظير : حركت از مكان فلانى به فلان مكان و از رنگ خاصى به رنگ ديگر و حركت گياه از اندازه‌اى به اندازهء ديگر .\r\n3 - به لحاظ موضوع اقسامى نظير : حركت نبات ، حركت حيوان و حركت انسان .\r\n4 - به لحاظ مقوله‌اى كه حركت در آن واقع مىشود ؛ مانند : حركت در كيف ، حركت در كم و حركت در وضع .\r\n5 - به لحاظ زمان ؛ مانند : حركت شبانه ، حركت روزانه ، حركت تابستانى و حركت زمستانى .\r\n6 - به لحاظ فاعل نظير : حركت طبيعى ، حركت قسرى و حركت ارادى ؛ حركت عرضى نيز به نحوى به اين اقسام ملحق مىشود . پيدايش اين اقسام به اين صورت است كه فاعل يا آگاهى و اراده به فعل خود دارد يا ندارد . در فرض اول فاعل ، نفسانى و حركتش ، حركت نفسانى است ؛ نظير : حركات ارادى انسان و حيوان و در فرض دوم ، حركت يا برخاسته از خود فاعل است ، بدون دخالت عامل خارجى و يا در اثر قهر و غلبهء عامل خارجى ، وادار بر حركت شده است . در صورت اول فاعل ، طبيعى و حركت نيز حركت طبيعى خواهد بود و در صورت دوم فاعل ، قاسر و حركت ، قسرى مىباشد ؛ مانند سنگ پرتاب شده به بالا .\r\nشرح و تفسير\r\n\r\nتوضيحى در بارهء انقسام حركت به اعتبار فاعل آن\r\nبا ملاحظهء حركاتى كه از اجسام سر مىزند ، خواهيم ديد اين حركات گاهى از روى علم و شعور و اراده و اختيار سر مىزند و گاهى بدون علم و ارادهء فاعل از آن\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nصدور مىيابد . قسم نخست را حركت ارادى يا نفسانى مىنامند ؛ مانند حركات اختيارى انسان و حيوان .\r\nنوع دوم نيز خود بر دو قسم است : گاهى حركتى كه بدون اراده و اختيار از فاعل سر مىزند مطابق با طبيعت اوليهء آن است و آن حركت بدون آن‌كه نيرويى از خارج بر فاعل وارد شود ، از آن صدور مىيابد و گاهى چنين نيست ، بلكه حركت در اثر قهر و غلبهء نيروى بيرونى و عامل خارجى بر جسم تحميل مىشود . در صورت نخست حركت را طبيعى و در صورت دوم آن را حركت قسرى مىنامند . وقتى جسمى از بالا به پايين سقوط مىكند ، حركتش طبيعى است ، اما وقتى از پايين به بالا پرتاب مىشود حركتش قسرى است ؛ وقتى جسم سبك از زير آب به روى آب مىآيد حركتش طبيعى است ، اما وقتى با فشار آن را به داخل آب فرو مىبريم ، حركتش قسرى است .\r\nوقتى گياه رشد و نمو مىكند حركتش طبيعى است ، اما وقتى در اثر تابش شديد نور آفتاب مىسوزد و خشك مىشود حركتش قسرى است .\r\n\r\nحركت بالذات و حركت بالعرض\r\nدر اين قسمت مطلبى كه نياز به شرح و تفسير داشته باشد ، وجود ندارد ، مگر عبارت : « ويلحق بها بوجه الحركة بالعرض » كه توضيحش بدين قرار است :\r\nفلاسفه حركت را بر دو قسم دانسته‌اند : 1 - تحركت بالذات يا حركت ذاتى .\r\n2 - حركت بالعرض يا حركت عرضى . مقصود از حركت ذاتى حركتى است كه وصف براى خود متحرك است ، بىآن‌كه متحرك در اتصاف به آن نياز به واسطهء در عروض داشته باشد . به ديگر سخن : حركت ذاتى آن است كه حقيقتاً به شىء نسبت داده مىشود . اما حركت عرضى ، آن است كه اسنادش به متحرك مجازى است و وصف به حال متعلق موصوف مىباشد .\r\nمحقق سبزوارى مىگويد : وقتى مسافرى در كشتىِ ( در حال حركت ) نشسته\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nاست ، اگر حركت را به خودِ كشتى نسبت داده و بگوييم كشتى در حال حركتِ مكانى است ، اين حركت ، ذاتى است ، اما اگر حركت را به مسافر نسبت داده و بگوييم : مسافر در حال حركت مكانى است ، اين حركتْ عرضى خواهد بود . « 1 »\r\nمحقق سبزوارى پس از بيان تقسيم حركت به ذاتى و عرضى ، مىگويد حركت ذاتى بر سه قسم است : حركت نفسانى ، حركت طبيعى و حركت قسرى . اما مؤلف قدس سره حركت عرضى را نيز به حركت ذاتى ملحق مىكند و اقسام سه‌گانهء ياد شده را در مورد آن نيز جارى مىدارد . نكتهء اين مطلب آن است كه فاعل در حركت عرضى همان فاعل در حركت ذاتى است ، بلكه يك حركت بيشتر وجود ندارد كه يك بار به ماهوله اسناد داده شده و يك بار به غير ماهوله .\r\n\r\nفاعل مباشر در همهء حركات ، طبيعت متحرك است\r\nقالوا : إنّ الفاعلَ القريبَ للحركةِ في جميعِ هذه الحركاتِ هو طبيعةُ المتحركِ ، عن تسخيرٍ نفسانيٍّ ، او اقتضاءٍ طبيعيٍ ، او قهرِ الطبيعةِ القاسرةِ لطبيعةِ المقسورِ على الحركةِ ؛ والمبدأ المباشرُ المتوسطُ بينَ الفاعلِ و بينَ الحركةِ هو مبدأُ الميل ، الذي يوجدُه الفاعلُ في طبيعةِ المتحركِ ، و تفصيلُ الكلامِ فيه في الطبيعيّاتِ .\r\nترجمه\r\nگفته‌اند : در تمام اين حركات ، فاعلِ نزديك حركت همان طبيعت است ، كه تحت سلطهءنفس ، يا به اقتضاى خودش و يا در اثر قهر و غلبهء عامل فشار آورنده بر طبيعت ، به\r\n\r\n\r\n","description":"","footnote":"\r\n( 1 ) . عبارت محقق سبزوارى در شرح منظومه چنين است : « وايضاً الحركة عرضيةٌ ، و هى ان يكون الحركة فيما يوصف بها وصفاً به حال متعلقه ، وبعبارة اخرى ما يعرض للمتحرك بواسطة فى العروض ، كحركة جالس السفينة بحركتها ، و ما اى حركةٌ ذاتيةٌ ، و هى ان يكون وصفاً للمتحرك نفسه ، و يعرض له من غير واسطة فىالعروض ، كحركة السفينة فى المثال المذكور . » ( ص 237 . غررٌ فى تقسيم الحركة )\r\n","page_name":" 223 ","page_number":223},
  {"content":"\r\n\r\nحركت در آمده است . و مبدأ بى واسطه‌اى كه بين فاعل و حركت قرار مىگيرد ، همان ميل و شوق است كه فاعل ، در طبيعت متحرك قرار مىدهد . بسط كلام در اين باره در طبيعات آمده است .\r\nشرح و تفسير\r\nفلاسفه معتقد بوده‌اند كه فاعل مباشر و مبدأ قريب حركت در همهء حركات نفسانى ، طبيعى و قسرى همان طبيعتِ جسم متحرك است . در حركات نفسانى ، طبيعت جسم تحت تسخير نفس است و به فرمان نفس عمل مىكند . وقتى دست خود را حركت مىدهيم ، اين عمل به فرمان نفس صورت مىگيرد ، اما مبدأ قريب آن همان طبيعت بدن و قوه‌اى است كه در عضلات پخش است . در حركات قسرى نيز فاعل قريب همان طبيعت جسم است ، اما طبيعتى كه در اثر نيروى بيرونى تغيير كرده و از مسير خودش منحرف شده است .\r\nاستاد مطهرى در اين باره مىگويد :\r\nبه عقيدهء حكما حركت قسرى نيز ناشى از طبيعت خود جسم است ، ولى نه طبيعت اولى ، بلكه طبيعت ثانوى ( طبيعت تحت تأثير يك عامل خارجى ) . يعنى همان‌طور كه به هنگام حركت سنگ از بالا به پايين ، طبيعت خود اوست كه او را به پايين مىكشد ، در وقتى هم كه سنگ به بالا مىرود باز طبيعت خود اوست كه او را به بالا مىكشد ، ولى در اين حال طبيعت در تحت تأثيرى كه ضربه بر او وارد كرده است ، كار دوم را انجام مىدهد . پس چنين نيست كه هنگامى كه سنگ از پايين به بالا مىرود طبيعت بيكار باشد و سنگ خود به خود حركت كند ، زيرا هيچ پديده‌اى خود به خود نمىتواند حادث شود و خود به خود هم نمىتواند به وجود خود ادامه دهد . و نيز نمىتوانيم بگوييم كه عامل حركت همان ضربه است . زيرا ضربه در يك « آن » حادث شد و از ميان رفت ، پس حتماً بايد حكم كنيم كه در اثر ضربه يك حالت ثانوى در\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nطبيعت پيدا شده و اين خودِ طبيعت است كه سنگ را رو به بالا مىبرد . و به عبارت متناسب با مصطلحات عصر ما ، ضربه‌اى كه بر سنگ وارد مىشود عكس‌العملى در طبيعت سنگ ايجاد مىكند . . . معناى ايجاد شدن عكس‌العمل اين است كه طبيعتِ نوعىِ سنگ ، خاصيتش تحريك و راندن سنگ است ، چيزى كه هست در حالت عادى آن را به سويى و در حالت غير عادى آن را به سوى ديگر مىراند . « 1 »\r\nالبته ، همان‌گونه كه مؤلف يادآور شده است ، طبيعت جسم كه جسم را به حركت در مىآورد ، اين تحريك را به واسطهء ايجاد ميل و جذبه و گرايشى در متحرك صورت مىبخشد . يعنى طبيعت جسم ميلى در جسم براى حركت به يك جهت خاص ايجاد مىكند و آن ميل است كه مستقيماً در جسم اثر كرده و آن را متحرك مىسازد .\r\n\r\nقوه به معناى مبدأ فعل\r\nخاتمةٌ\r\nلِيعلمْ : أنّ « القوّةَ » او « ما بالقوّةِ » كما تطلقُ على حيثيةِ القبولِ ، كذلك تطلقُ على حيثيّةِ الفعلِ إذا كانت شديدةً ؛ و كما تطلقُ على مبدأ القبولِ القائمِ به ذلك ، كذلك تطلقُ على مبدأِ الفعلِ ، كما تطلقُ « القوى النفسانيّةُ » و يرادُ بها : مبادِى الاثار النفسانيّةِ ، من إبصارٍ وسمعٍ و تخيُّلٍ و غيرِ ذلك ؛ و كذلك القوى الطبيعيةُ لمبادى الاثارِ الطبيعيّةِ .\r\nوهذه القوّةُ الفاعلةُ إذا قارنتِ العلمَ و المشيةَ ، سمّيتْ « قدرةَ الحيوانِ » ؛ و هي « علّةٌ فاعلةٌ » ، تحتاجُ في تمامِ عليّتِها و وجوبِ الفعلِ بها إلى امورٍ خارجةٍ ، كحضورِ المادّةِ القابلةِ و صلاحيةِ أدواتِ الفعلِ و غيرِها ، تصيرُ باجتماعِها « علّةً تامّةً » ، يجبُ معها الفعلُ .\r\n\r\n\r\n","description":"","footnote":"\r\n( 1 ) . شرح مختصر منظومه ، ج 2 ، ص 45 و 46\r\n","page_name":" 225 ","page_number":225},
  {"content":"\r\n\r\nترجمه\r\nبايد توجه داشت كه تعبير « قوه » يا « آن‌چه بالقوه است » ، همان‌گونه كه بر حيثيت قبول و پذيرش اطلاق مىشود ، بر حيثيت فعل و تأثير نيز در صورت شديد بودنش اطلاق مىگردد و همان‌گونه كه در مورد مبدأ قبول به‌كار مىرود ، در بارهء مبدأ فعل نيز استعمال مىشود ؛ مثلًا به مبادى آثار نفسانى - آثارى چون ديدن ، شنيدن ، خيال كردن و غير آن - قواى نفسانى گفته مىشود ؛ و به مبادى آثار طبيعى ، قواى طبيعى اطلاق مىشود .\r\nاين قوهء فاعل ( نيروى انجام دهنده ) در صورت مقارنت با علم و اراده ، قدرت حيوان ناميده مىشود ، كه يك علت فاعلى است و براى آن‌كه علت تامه گردد و تحقق كار را ضرورى كند ، نياز به امور خارجى دارد . امورى چون حضور مادهء پذيرنده ، صلاحيت ابزار كار و غير آن . علت فاعلى با بودن اين شرايط به صورت علت تامه در آمده و وقوع فعل با آن ضرورى مىگردد .\r\nشرح و تفسير\r\nتاكنون بحث در بارهء قوه به معناى حيثيت قبول و پذيرش و يا مبدأ قبول و پذيرش بود . اما بايد دانست كه قوه همان‌گونه كه بر حيثيت قبول و پذيرش اطلاق مىشود ، بر حيثيت فعل نيز اطلاق مىشود ، به ويژه آن‌جا كه فعل ، فعل شديد باشد . همان‌گونه كه قوه بر مبدأ قبول و پذيرش - يعنى هيولا كه قوهء محض است و مبدأ همهء انفعالات مىباشد - اطلاق مىشود ، بر مبدأ فعل و حركت نيز اطلاق مىشود « 1 » ؛ مثلًا به مبدأ بينايى ، قوهء بينايى و به مبدأ شنوايى ، قوه شنوايى اطلاق مىشود و به مجموع مبادى\r\n\r\n\r\n","description":"","footnote":"\r\n( 1 ) . پس قوه در مورد قبول گاهى بر خود قبول و پذيرش ، كه يك نوع انفعال است اطلاق مىشود و گاهى بر مبدئىكه اين قبول قائم به آن است كه امرى جوهرى است و همان ماده است . هم‌چنين در مورد فعل ، گاهى بر خود فعل و اثر گذاردن اطلاق مىشود و گاهى بر مبدأ و صورت نوعيه‌اى كه اين اثر قائم به آن است\r\n","page_name":" 226 ","page_number":226},
  {"content":"\r\n\r\nآثار نفسانى ، قواى نفسانى گفته مىشود ؛ چنان‌كه به مبادى آثارى كه از اشياى طبيعى صادر مىشود ، قواى طبيعى اطلاق مىشود .\r\nمؤلف قدس سره در بارهء معناى قوه و تطورات آن مىگويد :\r\nچنين مىنمايد كه قوه در آغاز به معناى مبدأ كارهاى دشوار و سخت [ / نيرومندى 
  ] بوده است ؛ يعنى شىء به گونه‌اى باشد كه افعال سخت و دشوار از آن صدور يابد [ و بنابر همين معنا بر كسى كه نيرومند است ، « قوى » اطلاق مىشود و مىگويند : « آن شخص داراى قوت است . » 
  ]\r\nو سپس در معناى آن توسعه داده شد و بر مبدأ انفعال‌هاى سخت و دشوار نيز « قوه » اطلاق شد . قوه در اين اطلاق به معناى آن است كه شىء به گونه‌اى است كه به سختى و دشوارى تحت تأثير عوامل بيرونى واقع مىشود و به سختى منفعل مىگردد . گويا توهّم شده است همان‌گونه كه فعل و تأثير يك اثر موجود در فاعل است [ و داراى مبدأ مىباشد 
  ] ، انفعال نيز اثرى است كه در مبدأش موجود مىباشد [ قوه در اين اطلاق به معناى « مقاومت در برابر عامل خارجى » است - مانند مقاوم بودن بدن در برابر بيمارى و مقاوم بودن آهن در برابر ضرباتى كه بر آن وارد مىشود - به گمان آن‌كه چيزى در منفعل هست كه مانع از انفعال سريع آن مىشود و آن را در برابر تأثيرهاى خارجى ، نيرومند مىسازد . قوه در اين اطلاق در برابر « لاقوه » است و آنها دو نوع از كيفيت استعدادى شمرده مىشوند . 
  ]\r\nبار ديگر نيز در معناى قوه توسعه دادند و آن‌را بر مطلق مبدأ انفعال اطلاق كردند ، اگرچه سخت و دشوار نباشد ، به گمان آن‌كه [ انفعال مقول به تشكيك است ، و 
  ] دشوارى انفعال و آسانى آن از يك سنخ بوده و اختلافشان تنها در شدت و ضعف مىباشد . بر اساس اين توسعه در معناى قوه ، در ميان مردم متداول است كه مىگويند :\r\nدر قوهء فلان شىء است كه به شىء ديگر تبديل شود . و نيز مىگويند : فلان امر ، در اين شىء بالقوه موجود است [ ؛ مثلًا بوتهء گندم بالقوه در دانهء گندم موجود است . 
  ]\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nو چون حكيمان ملاحظه كردند پديده‌هاى زمانى ، اعم از صورت‌ها و اعراض ، پيش از آن‌كه وجود بالفعل بيابند ، « امكانى » دارند ، كه بر همان حيثيت « قبول و انفعال » ، كه تودهء مردم آن را « قوه » مىنامند ، منطبق مىشود ، وجود امكانى شىء را « قوه » ناميدند - همان‌گونه كه [ متناسب با معناى نخستين قوه 
  ] ، مبدئى را كه افعال از آن صدور مىيابد « قوه » ناميدند و قوه را بر علت‌هاى فاعلى اطلاق كرده وگفتند :\r\nقواى طبيعى و قوانى نفسانى - و وجودى را كه در برابر وجود امكانىِ شىء است ، يعنى وجودى كه آثار مطلوب از آن شىء بر آن مترتب مىگردد ، « وجود بالفعل » ناميدند . « 1 »\r\n\r\nقدرت حيوان\r\nمؤلف در اين قسمت اشاره مىكند كه قوهء فاعلى در صورتى كه با علم و اراده توأم باشد ، « قدرت حيوان » ناميده مىشود و اين قدرت ، علت ناقصه است و بايد شرايط و زمينه‌هاى خاصى فراهم شود ، تا علت تامه گردد و در نتيجه صدور فعل از آن واجب و ضرورى شود ؛ مثلًا نويسنده كه علت فاعلىِ نوشتن است ، در صورتى فاعليتش براى نوشتن تام مىشود كه كاغذى در برابر وى و قلم مناسبى در دستش باشد و نسبت مكانى خاصى ميان دست و قلم و كاغذ برقرار شود . در اين صورت است كه اگر ارادهء نوشتن كند ، لزوماً نوشتن تحقق خواهد يافت .\r\nالبته بهتر و بلكه صحيح آن است كه گفته شود : قوهء فاعلى اگر با علم و ارادهء دخيل در كار همراه باشد ، « قدرت » ناميده مىشود ( نه قدرت حيوان ) و اين قدرت در حيوان علت ناقصه است و صدور فعل از آن منوط به شرايط خاصى است . اما در غير حيوان ، مانند واجب تعالى چنين نيست .\r\n\r\n\r\n","description":"","footnote":"\r\n( 1 ) . نهايةالحكمه ، مقدمهء مرحلهء نهم\r\n","page_name":" 228 ","page_number":228},
  {"content":"\r\n\r\n\r\nنقد تعريف متكلمان از قدرت\r\nو من هنا يظهرُ أوّلًا : عدمُ استقامة تحديدِ بعضِهم للقدرةِ بأنّها : « ما يصحُ معه الفعلُ و التركُ » ، فانَّ نسبةَ الفعلِ و التركِ إلى الفاعلِ إنّما تكونُ بالصحةِ و الإمكانِ إذا كانَ جزءاً من العلّةِ التّامةِ ، لا يجبُ الفعلُ به وحدَه ، بل به و ببقيّةِ الأجزاءِ التي تتمُّ بها العلّةُ التامّةُ ؛ وأمّا الفاعلُ التامُ الفاعليّةُ ، الذي هو وحدَه علّةٌ تامّةٌ : كالواجبِ ، تعالى ، فلا معنى لكونِ نسبةِ الفعلِ و التركِ إليه بالامكانِ .\r\nولا يوجبُ كونُ فعلِه واجباً أن يكونَ موجَباً مجبَراً على الفعلِ غيرَ قادرٍ عليه ، إذ هذا الوجوبُ لاحقٌ بالفعلِ من قبلِه ، و هو أثرهُ ؛ فلا يضطرّه إلى الفعلِ ، و لا أنّ هناك فاعلًا آخر يؤثّرُ فيه يجعلِه مضطراً إلى الفعلِ .\r\nترجمه\r\nاز اين‌جا چند مطلب روشن مىشود :\r\n1 - اين‌كه برخى در تعريف قدرت گفته‌اند : « قدرت چيزى است كه با آن فعل و ترك هر دو جائز باشد » سخن استوارى نيست ، به دليل آن‌كه نسبت فعل و ترك به فاعل ، در صورتى به نحو امكان و جواز خواهد بود كه فاعل جزء علت تامه باشد . در اين فرض است كه فاعل به تنهايى فعل را ضرورى نمىگرداند و ضرورت فعل علاوه بر آن ، نيازمند فراهم شدن ساير اجزاى علت تامه است . اما فاعلى كه فاعليت آن كامل است و به تنهايى علت تامه است ، مانند واجب تعالى ، معنا ندارد نسبت فعل و ترك به آن به صورت امكان باشد .\r\nو واجب و ضرورى بودن فعل او مستلزم آن نيست كه او مقهور و مجبور بر كار و غير قادر بر آن باشد ، چرا كه اين وجوب از ناحيهء او به فعل ملحق شده و اثر او مىباشد ؛ از اين رو اين وجوبِ [ برخاسته از او 
  ] ، او را مقهور و مضطر بركار نمىكند و فاعل ديگرى نيز در\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nكار نيست تا با مجبور كردن خداوند بر كار ، در او تأثير كند .\r\nشرح و تفسير\r\nمتكلمان در تعريف قدرت آورده‌اند : « قدرت عبارت است ازآن‌چه با آن ، فعل و ترك هر دو صحيح و ممكن مىباشد . » يعنى نسبت قدرت به فعل و ترك مساوى است و با هر دو ، نسبت امكانى دارد . اين تعريف اگرچه در مورد برخى قدرت‌ها ( قدرت در حيوان ) درست است ، اما در مورد برخى ديگر از قدرت‌ها ( قدرت واجب تعالى و مجردات تامه ) صحيح نيست .\r\nتوضيح اين‌كه : قدرت ، چنان‌كه گفتيم همان قوهء فاعلى و به تعبير ديگر ، علت فاعليى است كه با علم و اراده عجين مىباشد . علت فاعلى دو صورت دارد :\r\nگاهى علت فاعلى ، علت ناقصه است و به تنهايى براى صدور فعل كفايت نمىكند ، بلكه نيازمند انضمام امور ديگر و فراهم شدن شرايط و زمينه‌هاى خاصى است تا عليتش را تام كند و صدور فعل از آن را واجب و ضرورى سازد . قدرت در مورد حيوان ، اين چنين است ، در اين موارد مىتوان گفت : نسبت فاعل به فعل و ترك يك نسبت امكانى است ؛ در نتيجه قدرت در اين موارد عبارت است از « ما يصح معه الفعل و الترك » .\r\nاما گاهى علت فاعلى ، علت تامه است و فاعل براى صدور فعل نياز به انضمام هيچ ضميمه‌اى ندارد ، و اگر هم شروطى معتبر باشد ، اين شروط متمم قابليت قابل است ، نه فاعليت فاعل ؛ بر خلاف قسم پيشين . در اين موارد نسبت فاعل به فعل و ترك يك‌سان نيست ، بلكه نسبتش به فعل ، ضرورت و وجوب و نسبتش به فاعل امتناع مىباشد . در اين مورد ديگر نمىتوان گفت : « القدرة ما يصح معه الفعل و الترك » ؛ بلكه بايد گفت : « القدرة ما يجب معه الفعل و يمتنع معه الترك » . قدرت در واجب تعالى و نيز مجردات تامه از اين قبيل است .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\nدفع توهم لزوم جبر در واجب تعالى\r\nمتكلمان گمان كرده‌اند كه اگر نسبت فاعل به فعل ، نسبت وجوب و ضرورت باشد در اين صورت ، جبر لازم مىآيد و سلب اختيار از فاعل خواهد شد ؛ در صورتى كه واجب تعالى فاعل مختار است و مختار بودن خداوند اقتضا دارد كه : « اگر بخواهد كار را انجام دهد و اگر نخواهد انجام ندهد . »\r\nمتكلمان در اين بيان جبر را مساوى با ضرورت و حتميت گرفته‌اند . از اين‌رو قول به ضرورى بودن صدور فعل از واجب تعالى را برابر با قول به جبرى بودن صدور فعل از وى دانسته‌اند . اما اين ، توهمِ نابجايى است . جبر در صورتى است كه اين ضرورت و وجوب از بيرون بر فاعل تحميل شده باشد ، نه آن‌كه از درون او جوشيده باشد ؛ يعنى اگر نيرويى بيرون از فاعل باشد كه علىرغم خواستِ و ارادهء فاعل ، او را بر انجام فعل وادار كند ، در اين صورت فاعل مجبور خواهد بود و اين معنا به هيچ وجه در مورد واجب تعالى صادق نيست . غير از واجب تعالى ، هر چه هست فعل او و معلول اوست و معنا ندارد فعل در فاعل خود اثر بگذارد و او را مقهور خود سازد و چنان‌كه حكما گفته‌اند ، در مورد خداوند « يجب منه » صادق است ، نه « يجب عليه » و آن‌چه مستلزم جبر است ، دومى است نه اولى .\r\nاستاد مصباح در اين باره مىگويد :\r\nاز دير زمان مفهوم جبر ( در مقابل اختيار ) با مفهوم حتميت و ضرورت و وجوب فلسفى ، خلط شده و در واقع ، كاربُرد غلطى را براى آن به وجود آورده كه همان حتميت و ضرورت باشد ؛ چنان‌كه در مورد معادل آن « دِتر مىنيسم » در زبان‌هاى بيگانه ، مشاهده مىشود . و در نتيجه ، چنين توهمى به وجود آمده كه در هر موردى ، ضرورت علّى و معلولى پذيرفته شود ، در آن‌جا اختيار ، موردى نخواهد داشت و بر عكس ، نفى ضرورت و حتميت مستلزم اثبات اختيار است . و آثار اين توهم در\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nچندين مسئلهء فلسفى ظاهر شده كه از جمله آنها اين است كه متكلمين ، ضرورت علّى و معلولى را در مورد فاعل مختار ، انكار كرده‌اند و به دنبال آن ، فلاسفه را متهم نموده‌اند كه خداى متعال را مختار نمىدانند . « 1 »\r\n\r\nصحت فعل منوط به سابقهء عدم زمانى داشتن فعل نيست\r\nوثانياً : بطلانُ ما قال به قومٌ : إنّ صحّةَ الفعلِ متوقفةٌ على كونِه مسبوقاً بالعدمِ الزمانيِ ، فالفعلُ الذي لا يسبقهُ عدمٌ زمانيٌ ممتنعٌ ؛ و هو مبنيٌ على القولِ بأنّ علةَ الاحتياج إلى العلّةِ هي الحدوثُ دونَ الامكانِ ، وقد تقدَّم إبطالُه و اثباتُ أنّ علّةَ الحاجةِ إلى العلّةِ هو الامكانُ دونَ الحدوثِ ، على أنّه منقوضٌ بنفس الزمان .\r\nترجمه\r\n2 - اين‌كه برخى گفته‌اند : « صحت و امكان يك فعل منوط به آن است كه سابقهء عدم زمانى داشته باشد و لذا فعلى كه سابقهء عدم زمانى ندارد ممتنع مىباشد » ، سخن ناروايى است و مبتنى بر آن است كه منشأ نياز به علت ، حدوث باشد نه امكان و پيش « 2 » ازاين بطلان آن را روشن ساختيم و اثبات كرديم منشأ نياز به علت ، امكان است نه حدوث ، علاوه بر اين‌كه خود « زمان » ناقض كلام ايشان است .\r\nشرح و تفسير\r\nبرخى از متكلمان گفته‌اند : يك فعل و اثر در صورتى صدورش از فاعل ممكن و صحيح است كه فعل سابقهء عدم زمانى داشته باشد . به عقيدهء ايشان اگر موجودى ازلى\r\n\r\n\r\n","description":"","footnote":"\r\n( 1 ) . آموزش فلسفه ، ج 1 ، ص 60\r\n( 2 ) . در فصل هشتم از مرحلهء چهارم\r\n","page_name":" 232 ","page_number":232},
  {"content":"\r\n\r\nباشد و سابقهء عدم زمانى نداشته باشد ، آن موجود قطعاً واجب بالذات است و لذا نياز به علت ندارد و هرگز نمىتوان آن را فعلِ يك فاعل ، و اثر يك مؤثر به شمار آورد . پس يك موجود تنها در صورتى مىتواند فعلِ يك فاعل به شمار آيد كه قديم زمانى نباشد ، بلكه حادث زمانى بوده و سابقهء عدم زمانى داشته باشد .\r\nدر اين‌جا دو پاسخ به اين سخن داده شده است :\r\n1 - اين مدعا مبنى بر آن است كه ملاك نيازمندى شىء به علت ، حدوث زمانى آن است . اين مبنا پيش از اين ابطال شد . ملاك نيازمندى شىء به علت ، حدوث زمانى آن نيست ، بلكه امكان ذاتى آن است . پديدهء ممكن ، خواه قديم باشد و خواه حادث ، نيازمند علت است و بلكه اين نيازمندى در ممكن قديم بيش از ممكن حادث مىباشد بنابراين ، بايد گفت : صحت فعل منوط به امكان ذاتى آن است ، نه سابقهء عدم زمانى داشتن آن .\r\n2 - زمان ناقض مدعاى متكلمان است ؛ توضيح اين‌كه صاحبان اين نظريهء ، زمان را مخلوق خداوند مىدانند و به‌ناچار بايد آن‌را حادث زمانى بدانند ، در حالىكه زمان را نمىتوان حادث دانست ، زيرا حادث بودن زمان بدين معناست كه زمانى بوده است كه زمان وجود نداشته و آن‌گاه به وجود آمد و اين نفى زمان همراه با اثبات آن است و در واقع تناقض است . پس زمان خودش حادث نيست ، بلكه قديم است و در عين حال مخلوق و فعل خداوند است .\r\n\r\nقدرت پيش از فعل تحقق دارد\r\nوثالثاً : بطلانُ قولِ من قال : إنّ القدرة إنّما تحدثُ مع الفعلِ ، و لا قدرةَ على فعلٍ قبلَه .\r\nو فيه : أنّهم يرونَ أنّ القدرةَ هي كونُ الشيءِ بحيثُ يصحُ منه الفعلُ وَ التركُ ، فلو تركَ الفعلَ زماناً ثم فَعَلَ ، صدقَ عليه قبلَ الفعلِ أنّه يصحُ منه الفعلُ و التركُ ، و هي القدرةُ .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nترجمه\r\n3 - اين‌كه برخى گفته‌اند : « قدرت همراه با فعل حادث مىشود و فاعل پيش از فعل ، قادر بر آن نيست » ، سخن باطلى است ؛ زيرا ايشان خود معتقدند : قدرت آن است كه يك شىء به‌گونه‌اى باشد كه هم بتوان انجام دهد و هم بتواند ترك كند ؛ پس اگر فاعل كار را در زمانى ترك كرد و سپس انجام داد ، قبل از انجام دادن كار ، اين سخن در حق او صادق است كه : مىتواندانجام دهد و مىتواند ترك كند و اين همان قدرت است .\r\nشرح و تفسير\r\nيكى از مسائل كهن كلامى ، كه از قديم الايام مطرح و مورد نزاع بوده ، اين است كه آيا قدرت به هنگام صدور فعل حادث مىشود ، يا آن‌كه پيش از صدور فعل نيز وجود دارد . مؤلف قدس سره بر آن است كه قدرت پيش از صدور فعل نيز تحقق دارد . ايشان در پاسخ به متكلمانى كه مىگويند : « قدرت در ظرف صدور فعل حادث مىگردد و قبل از آن وجود ندارد » مىگويند :\r\nشما در تعريف قدرت آورده‌ايد : « قدرت يعنى اين‌كه شىء به گونه‌اى باشد كه فعل و ترك هر دو از وى صحيح باشد » . ما مىبينيم كه اين معنا ، هم‌چنان‌كه هنگام صدور فعل صادق است ، پيش از صدور فعل نيز صادق مىباشد . پس اگر زيد مدتى ايستاده باشد و آن‌گاه راه برود ، در همان زمان كه ايستاده است مىتوان گفت : « او قادر بر راه رفتن است » ، زيرا در همان زمانْ « راه رفتن و راه نرفتن هر دو از او صحت دارد » .\r\nبنابراين ، قدرت پيش از صدور فعل نيز وجود دارد .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nبخش يازدهم : علم ، عالم و معلوم\r\n\r\n","description":"","footnote":"","page_name":" 235 ","page_number":235},
  {"content":"\r\n . \r\n","description":"","footnote":"","page_name":" 236 ","page_number":236},
  {"content":"\r\n\r\n\r\nبحث از علم ، عالم و معلوم ، يك بحث فلسفى است\r\nقد تحصَّلَ ممّا تقدَّمَ : أن الموجودَ ينقسمُ إلى ما بالقوّةِ و ما بالفعلِ ، و الأوّلُ هو المادّةُ و الماديّاتُ و الثاني غيرُهما و هو المجرّدُ ؛ و ممّا يعرضُ المجرّدَ عروضاً أوّليّاً أن يكونَ علماً و عالماً و معلوماً ، لأنّ العلمَ - كما سيجيءُ بيانهُ - حضورُ وجودٍ مجرّدٍ لوجودٍ مجرّدٍ ، فمن الحريِّ أن نبحثَ عن ذلك في الفلسفةِ الأولى . و فيها اثنا عشرَ فصلًا .\r\nترجمه\r\nاز آن‌چه گفته شد به دست آمد كه : موجود ، به موجود بالقوه و موجود بالفعل تقسيم مىگردد . قسم اول ، همان ماده و ماديات و قسم دوم ، موجودات غير مادى ، يعنى مجرد مىباشد . و از جمله امورى كه ابتداءاً [ بدون واسطه در عروض 
  ] بر مجرد عارض مىشود ، علم ، عالم و معلوم بودن آن است ، زيرا علم - همان‌طور كه خواهد آمد - حضور يك وجود مجرد براى وجود مجرد ديگر است ؛ از اين‌رو سزوار خواهد بود در فلسفهء نخستين از آن بحث كنيم .\r\nشرح و تفسير\r\nدر اين بخش از كتاب در بارهء « علم ، عالم و معلوم » گفت و گو مىشود . تا پيش از صدرالمتألهين رحمه الله اين بحث در بخش طبيعيات مندرج مىشد ، نه امور عامه و به\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nتعبيرى فلسفهء اولى ، حتى محقق سبزوارى قدس سره كه از پيروان وفادار صدرالمتألهين است ، نيز اين بحث را در بخش طبيعيات آورده است . اما صدرالمتألهين و بسيارى از فلاسفهء پس از او و از جمله مؤلف قدس سره در بدايةالحكمه و نهاية الحكمه اين بحث را در قسمت امور عامهء فلسفه آورده‌اند و بحث از علم را بحث از احكام و آثار كلى وجود قلمداد كرده‌اند . اين بحث ، از اين جهت سرنوشتى شبيه بحث حركت داشته است .\r\nمؤلف قدس سره در توضيح اين‌كه چرا اين بحث ، از مسائل فلسفه اولى و در شمار امور عامه است و بايد در اين علم مطرح شود ، مىگويد : موجود مطلق از دو حال بيرون نيست : يا موجودى است كه در آن حيثيت قوه و قبول و پذيرش وجود دارد و يا موجودى است كه فعليت صرف است و هيچ حالت منتظره‌اى در آن وجود ندارد .\r\nقسم نخست را همان ماده و امور مقارن و همراه با آن ( ماديات ) تشكيل مىدهد و قسم دوم عبارت است از : موجودات مجرد . اين تقسيم از تقسيمات اوليهء وجود است و مانند تقسيم وجود به واجب و ممكن ، خارجى و ذهنى ، واحد و كثير و مانند آن مىباشد .\r\nاز سوى ديگر ، مجرد بودن مساوق است با علم بودن و نيز مساوق است با عالم بودن و معلوم بودن . يعنى موجود مجرد ، از آن جهت كه مجرد است ، عين علم است ، زيرا علم چيزى نيست جز حضور مجردى براى مجردى و حضور همان وجود است و وجود شىء خودِ آن شىء است . پس علم همان وجود مجرد است به اعتبار تعلقش به وجود مجردى ، اعم از خودش يا غير خودش . از اين‌جا دانسته مىشود بحث از علم ، عالم و معلوم در واقع بحث از يكى از اقسام اوليهء وجود است و از اين‌رو شايسته است در فلسفهء اولى آورده شود .\r\n\r\nيك نكته\r\nشايان ذكر است كه فلاسفه در اين‌كه علم از احكام مطلق موجود است ، خواه مادى\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nو خواه مجرد و يا آن‌كه از احكام خصوص موجود مجرد است ، اختلاف نظر دارند .\r\nكلمات صدرالمتألهين نيز در اين باره مختلف است . اما مؤلف قدس سره صريحاً رأى دوم را برگزيده است . در هر حال ، بنا بر هر دو قول ، بحث از علم يك بحث فلسفى است .\r\nصدرالمتألهين قدس سره در اين باره مىگويد :\r\nاز جمله امورى كه بر موجود مطلق ، بدون آن‌كه نيازمند آن باشد كه در قالب يك نوع طبيعى يا تعليمى درآيد ، عارض مىشود ، آن است كه علم ، عالم و معلوم مىباشد .\r\nبنابراين ، شايسته است بحث از علم و احكام و ويژگىهاى آن در فلسفهء اولى آورده شود ، زيرا فلسفه ، دانشى است كه از احوال كلى عارض بر موجود مطلق بحث مىكند . « 1 »\r\n\r\n\r\n","description":"","footnote":"\r\n( 1 ) . اسفار ، ج 3 ، ص 278\r\n","page_name":" 239 ","page_number":239},
  {"content":"\r\n\r\n\r\nالفصل الاول : فيتعريف العلم و انقسامه الأولى\r\nحصولُ العلمِ لنا ضروريٌّ ، و كذلك مفهومُه عندَنا ؛ و إنّما نُريدُ في هذا الفصلِ معرفةَ ما هو أظهرُ خواصِّه ، لنميّزَ بها مصاديقَه و خصوصيّاتِها .\r\nترجمه\r\nحصول علم و آگاهى براى ما و نيز مفهوم آن نزد ما ، امرى بديهى و ضرورى است ؛ لذا ما در اين فصل [ نمى خواهيم با تعريف كردن آن ، مفهوم آن را روشن سازيم بلكه 
  ] در صدد آنيم كه واضح‌ترين ويژگى آن را بشناسيم ، تا بدين وسيله بتوانيم مصاديقش و خصوصيات مصاديقش را تشخيص دهيم .\r\nشرح و تفسير\r\n\r\nوجود علم و مفهوم آن ، هر دو بديهى است .\r\nهمان‌گونه كه مىدانيم پيش از بحث در بارهء يك موضوع ، بايد اصل وجود آن موضوع را تصديق كرد . هم‌چنين تصورى روشن از آن موضوع ، ارائه نمود . موضوع بحث ما در اين بخش « علم » است . پس بايد وجودش اثبات و مفهومش تبيين شود .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nمؤلف قدس سره مىگويد ، ما نيازى نداريم قضيهء : « علم وجود دارد » را اثبات كنيم ، زيرا بالبداهه مصاديق علم را در خود مىيابيم و احتياجى نيست براى علم ، معرّف ارائه دهيم ، چرا كه مفهومش نيز بديهى است .\r\nقضيهء : « من علم دارم » و يا قضيهء : « علم نزد من تحقق دارد » در حقيقت يك قضيهء وجدانى است ؛ مانند قضيهء : « من خوشحال يا غم‌ناك هستم » ، « من گرسنه هستم » و مانند آن . چنان‌كه مىدانيم قضاياى وجدانى جزو قضاياى بديهى است .\r\nاما مفهوم علم نيز يك مفهوم روشن است ؛ يعنى مفهومى است كه ابتداءاً و بدون نياز به وساطت مفاهيم ديگر در ذهن مرتسم مىشود . سرّش آن است كه ما مفهوم علم را از امورى كه بالوجدان و به‌طور حضورى در خود مىيابيم به دست مىآوريم ؛ هم‌چون مفهوم تشنگى و گرسنگى ، غم و شادى و مانند آن . چنين مفاهيمى خود به خود براى نفس آشنا و شناخته شده است و معرفت به آنها بدون تعريف حاصل است .\r\n\r\nعلم تعريف حدّى و يا رسمى ندارد\r\nلازم به يادآورى است كه « علم » نه تنها نيازمند تعريف نيست ، بلكه اساساً تعريف حدّى و يا رسمى آن ناممكن است ، زيرا تعريف حدّى از جنس و فصل تشكيل مىشود ، در حالى كه « علم » اساساً مفهوم ماهوى نيست و جنس و فصل ندارد ، بلكه از معقولات ثانى فلسفى و حاكى از نحوهء وجود شىء مىباشد . شاهد اين مدعا آن است كه علم بر مقولات گوناگون قابل اطلاق بوده و بلكه واجب تعالى نيزمصداق آن است ؛ چنين مفهومى ، هرگز مفهوم ماهوى نخواهد بود .\r\nرسم نيز نهايتاً از گروه ماهيات تركيب مىيابد « 1 » ؛ علاوه بر آن‌كه تعريف ، خواه حدّى و خواه رسمى ، بايد روشن‌تر از معرَّف باشد ، در حالى كه مفهومى روشن‌تر از علم\r\n\r\n\r\n","description":"","footnote":"\r\n( 1 ) . حائرى يزدى ، كاوش‌هاى عقل نظرى ، ص 117\r\n","page_name":" 241 ","page_number":241},
  {"content":"\r\n\r\nنداريم ؛ چنان‌كه صدرالمتألهين مىگويد :\r\nبه نظر مىرسد علم از حقايقى است كه انيت و وجود آنها عين ماهيت و ذاتشان مىباشد و براى چنين حقايقى ، تعريف حدّى نمىتوان ارائه داد ، چرا كه حدود ، مركب از اجناس و فصول‌اند و اينها امورى كلى مىباشند ، در حالى كه هر وجودى ذاتاً متشخص است . علم ، رسم تام نيز ندارد ، چون مفهومى روشن‌تر از علم وجود ندارد ، زيرا علم يك حالت وجدانى و نفسانى است كه موجود زندهء دانا آن را در آغاز بدون هيچ ابهامى و اشتباهى از ذات خود مىيابد و چنين چيزى را هرگز نمىتوان با مفهومى كه وضوح و ظهور بيشترى دارد ، تعريف نمود . « 1 »\r\nحاصل آن‌كه تعريف علم ، همانند تعريف وجود ، فقط يك تعريف لفظى است و حد و رسم و حتى شرح الاسم نيست . اگرچه در عنوان اين فصل آمده است « فى تعريف العلم » ، اما غرض از تعريف علم ، بيان روشن‌ترين خواص و ويژگىهاى علم است ؛ مانند اين‌كه علم ، حضور مجردى براى مجردى است . دست‌يابى به اين خواص و ويژگىها ما را در تمييز و تشخيص مصاديق علم يارى مىدهد و به ما كمك مىكند ويژگىها و خصوصيات مصاديق علم را بازشناسى كنيم .\r\nمؤلف پس از ذكر اين مقدمه به بيان انقسام علم به علم حصولى و علم حضورى مىپردازد ؛ بدين نحو كه وجود علم حصولى را با توجه به آن‌چه در بحث وجود ذهنى گذشت ، مسلم دانسته ، آن‌گاه وجود علم حضورى را از راه اثبات برخى از مصاديق آن ثابت كرده و مبرهن مىسازد كه علمِ هر يك از ما به نفس خويش علم حضورى است .\r\n\r\nعلم حصولى و علم حضورى\r\nفنقولُ : قد تقدَّمَ في بحثِ الوجودِ الذهنيِّ : أن لنا علماً بالأمورِ الخارجةِ عنّا في\r\n\r\n\r\n","description":"","footnote":"\r\n( 1 ) . اسفار ، ج 3 ، ص 278\r\n","page_name":" 242 ","page_number":242},
  {"content":"\r\n\r\nالجملةِ ، بمعنى أنّها تحصُلُ لنا و تحضُرُ عندَنا بماهيّاتِها ، لا بوجوداتِها الخارجيّةِ التي تترتبُ عليها الاثارُ ، فهذا قسمٌ من العلمِ ، و يسمى « علماً حصوليّاً » .\r\nترجمه\r\nدر بحث وجود ذهنى گفتيم : ما اجمالًا به امور خارج از خود آگاهى داريم ؛ بدين معنا كه براى ما حاصل شده و نزد ما حضور مىيابند . البته آن‌چه از آنها نزد ما حاضر مىشود ، ماهيات آنهاست ، نه وجود خارجيشان كه آثار بر آن مترتب مىگردد و اين يك قسم علم است ، كه آن را علم حصولى مىنامند .\r\nشرح و تفسير\r\nعلم ما به يك شىء از دو حال بيرون نيست : يا علم به ماهيت آن شىء است و يا علم به وجود آن شىء . به ديگر سخن : وقتى ما به يك شىء علم پيدا مىكنيم ، آن شىء نزد ما ، يعنى نزد عالم ، حاصل مىگردد . از طرفى مىدانيم : در هر شىء دو جنبه و حيثيت وجود دارد : يكى حيثيت ماهيت و ديگرى حيثيت وجود . حال مىگوييم : آن‌چه از يك شىء ، هنگام علم به آن ، نزد ما حاصل مىگردد ، يا ماهيت آن شىء است بدون وجود خارجى آن و يا وجود خارجى آن است .\r\nدر صورت نخست علم ما به آن شىء ، « حصولى » است و در صورت دوم « حضورى » مىباشد . آن‌چه در بحث وجود ذهنى به اثبات رسيد ، در حقيقت همان علم حصولىِ ما به اشيا است . در آن‌جا آورديم كه علم ما به اشياى بيرون از خود ، از طريق حصول ماهيات آنها نزد ما تحقق مىيابد . ادراك من به سفيدى اين كاغذ ، به معناى حصول ماهيت سفيدى در ذهن من است و هم‌چنين ادراك من به بويى كه استشمام مىكنم ، يا حرارتى كه لمس مىكنم و مانند آن . پر واضح است كه هنگام رؤيت آتش ، وجود خارجى آن ، كه آثار ناريت ( آتش بودن ) بر آن مترتب مىشود ، نزد\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمن حاصل نمىگردد ، لذا اين علم هيچ گرمايى در من ايجاد نمىكند ؛ و يا هنگام تصور آب ، وجود خارجى آب ، كه آثارى از جمله رفع عطش دارد ، در اختيار من قرار نمىگيرد ، بلكه من تنها واجد ماهيت آن مىشوم و ماهيت منهاى وجود خارجى ، اثرى ندارد .\r\nدر برابر علم حصولى ، علم حضورى است . علم حضورى به يك شىء ، به معناى حضور وجود خارجى وهويت خارجى شىء نزد عالم است . چنان‌كه خواهد آمد ، علم ما به نفس خود و نيز علم ما به قوا و حالت نفسانى خود از اين قبيل است . وقتى تصميم مىگيريم كارى انجام دهيم ، به اين تصميم خود آگاهى داريم ، اما اين آگاهى ، مستقيم و بىواسطه است ؛ يعنى خودِ آن تصميم ، كه يك فعل نفسانى است ، با وجود خارجى خود ، نزد ما تحقق دارد . علم ما به شادى و غم خود ، لذت و درد خود ، محبت و نفرت خود و ديگر حالات نفسانى ، همگى علم حضورى است . يعنى آگاهى ما از اين امور در ظرف تحقق اين امور ، به وجود خارجى اين امور تعلق مىگيرد ، نه فقط به ماهيت آنها . آرى ، هنگامى كه هر يك از ما دربارهء حالات ايام گذشته‌اش مىانديشد و مثلًا شادمانى خودش را به هنگام شنيدن خبر فتح خرمشهر تصور مىكند و يا اندوه خودش را به هنگام شنيدن خبر رحلت حضرت امام خمينى قدس سره يادآور مىشود ، در اين هنگام علمش به آن شادى و اين اندوه ، علم حصولى است ، در حالى كه آگاهىاش به اين حالات در ظرف تحقق آنها ، حضورى بوده است .\r\nاز اين‌جا دانسته مىشود كه :\r\n1 - علم حصولى عبارت است از حضور صورت و ماهيت معلوم نزد عالم ، در حالى كه علم حضورى عبارت است از حضور خود معلوم با وجود خارجىاش ، نزد عالم .\r\n2 - در علم حصولى ، وجود علمىِ معلوم غير از وجود عينى آن است ، در حالى كه در علم حضورى ، وجود علمىِ معلوم عين وجود عينى آن است .\r\n3 - علم حصولى به تصور و تصديق تقسيم مىشود ، بر خلاف علم حضورى كه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nچنين تقسيمى درآن راه ندارد .\r\n4 - صواب و خطا تنها در مورد علم حصولى مطرح مىشود ، اما در مورد علم حضورى صواب و خطا اساساً موضوعيت نمىيابد ، زيرا صواب ( / مطابقت علم با معلوم ) و خطا ( / عدم مطابقت علم با معلوم ) فرع بر دوگانگى آن دو است ، در حالى كه در علم حضورى ، علم و معلوم يكى هستند .\r\n\r\nدو نكته\r\n1 - مقصود از اين‌كه گفته شد : « اشياى خارجى با ماهيات خود نزد ما حاضر مىگردد » آن نيست كه ماهيت خارجى ، خودش بعينه و بشخصه به ذهن مىآيد ، زيرا در اين صورت يا يك ماهيت شخصى به دو وجود موجود شده است و يا اين‌كه ماهيت موردنظر با همان وجود خارجىاش به ذهن آمده و هر دوى اينها باطل است .\r\nاما نمىتوان گفت كه يك ماهيت شخصى به دو وجود موجود شده است ، زيرا وحدت و كثرتِ ماهيت تابع وجود آن مىباشد و ماهيت با نظر به خودش نه واحد است و نه كثير . صورت دوم نيز خلف فرض است ، زيرا بنا بر فرض ، وجود خارجى شىء نزد ما حضور ندارد . بلكه مقصود از عبارت : « انها تحضر عندنا بماهياتها » ، آن است كه آن‌چه نزد ما حاضر مىشود ، شبح اشياى خارجى نيست ، كه از جهت ماهيت مغاير با آن باشد و در عين حال نوعى حكايت از آن داشته باشد ، بلكه چيزى به ذهن مىآيد كه در عين مغايرت شخصى ، وحدت نوعى با ماهيت خارجى دارد .\r\n2 - آن‌چه در تعريف علم حصولى آورديم ، تعريفى است كه از عبارت مؤلف به دست مىآيد كه : « انها تحضر عندنا بماهياتها » ، و « فانّ حصول المعلوم للعالم إما بماهيته ، أو بوجوده ؛ و الأول هو العلم الحصولى » . مفاد اين عبارت‌ها آن است كه : « علم حصولى همان علم به ماهيات اشيا است » در برابر علم حضورى كه « علم به وجود اشيا » است .\r\nاما اين تعريف در برگيرندهء همهء موارد علم حصولى نيست . فىالمثل آگاهى\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nو شناخت ما به واجب تبارك و تعالى به واسطهء مفاهيمى صورت مىپذيرد كه از قلمرو مفاهيم ماهوى بيرون است ؛ هم‌چنين اساس و پايهء معارف فلسفى را مفاهيمى تشكيل مىدهد كه جزو معقولات ثانوى بوده و از شمار مقولات و ماهيات بيرون مىباشد . از اين‌رو ، براى آن‌كه تعريف ما همهء اقسام علم حصولى را شامل شود ، مناسب‌تر آن است كه بگوييم : « علم حصولى آگاهيى است كه به‌طور غير مستقيم و با واسطهء صورت علمى به يك شىء حاصل مىگردد » ؛ در برابر علم حضورى كه يك آگاهى مباشر است و بدون وساطت صورت علمى تحقق مىپذيرد .\r\n\r\nعلم انسان به نفس خود ، علم حضورى است\r\nو من العلمِ : علمُ الواحدِ منّا بذاتِه ، التي يشيرُ إليها ب « أنا » ، فانّه لا يغفلُ عن نفسِه في حالٍ من الأحوالِ ؛ سواءٌ في ذلك الخلاءُ و الملاءُ ، و النومُ و اليقظةُ ، و أيّةُ حالٍ اخرى .\r\nوليسَ ذلك بحضورِ ماهيّةِ ذاتِنا عندَنا حضوراً مفهوميّاً و علماً حصوليّاً ؛ لأنّ المفهومَ الحاضرَ في الذهنِ كيفَما فُرضَ لا يأبَى الصدقَ على كثيرينَ و إنّما يتشخصُ بالوجودِ الخارجيِّ ، و هذا الذي نشاهدُه من أنفسِنا و نعبِّرُ عنه ب « أنا » أمرٌ شخصيٌ لذاتهِ لا يقبلُ الشركةَ ، و التشخُّصَ شأن الوجودِ ، فعلمُنا بذواتِنا إنّما هو بحضورِها لنا بوجودِها الخارجيِ الذي هو ملاكُ الشخصيّةِ و ترتبِ الاثارِ ؛ و هذا قسمٌ آخرُ من العلمِ و يسمّى « العلمَ الحضوريَ » .\r\nترجمه\r\nقسم ديگر ، علمِ هر يك از ما به ذات خويش است ، همان كه بالفظ « من » به آن اشاره مىكنيم . انسان در هيچ حالى از خود غفلت نمىورزد ، در تنهايى باشد يا با ديگران ، خواب باشد يا بيدار و يا در هر حال ديگرى .\r\nاما اين آگاهى بدين نحو نيست كه ماهيت ذات ما ، حضور مفهومى نزد ما داشته باشد\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nو علم ما به آن ، علم حصولى باشد ، زيرا مفهوم حاضر در ذهن ، به هر صورت فرض شود ، از انطباق بر موارد متعدد ابا ندارد و فقط با وجود خارجى ، تشخّص پيدا مىكند ، ولى آن‌چه ما از خود مىيابيم و از آن به « من » تعبير مىكنيم ، امرى است كه ذاتاً تشخّص داشته و شركت‌ناپذير مىباشد و تشخّص هم فقط از آنِ وجود است . بنابراين ، علم ما به ذات خويش به واسطهء حضور وجود خارجى آن نزد ما مىباشد ، همان وجودى كه ملاك شخصيت و ترتب آثار است . و اين قسم ديگرى از علم است به نام علم حضورى .\r\nشرح و تفسير\r\nگفتيم علم ما به اشياى بيرون از خود ، همه از مصاديق علم حصولى است ، اما آيا علم حضورى نيز مصداقى دارد ، آيا ما علمى داريم كه در آن مستقيماً و بدون واسطه به وجود عينى معلوم دست يابيم ؟ آيا مىتوان چيزى را نشان داد كه با وجود عينى خود نزد نفس حاضر باشد و نفس احاطه بر وجود خارجى آن داشته باشد .\r\nپاسخ مثبت است . لااقل يك چيز هست كه هر انسانى بدان علم حضورى دارد و آن « علم هر يك از ما به نفس خودش » است .\r\n\r\nچند نكته\r\nاولًا : بايد دانست كه هر كسى به خودش علم دارد و اين علم به خود ، غير ازعلم به دست ، يا پا ، يا چشم ، يا گوش و يا هر عضوى ازاعضاى بدن است . زيرا انسان در همهء حالات ، حتى در حالت غفلت از همهء اعضا و جوارحش ، به خودش علم دارد و از خودش در هيچ حالى بىخبر نيست . « 1 »\r\n\r\n\r\n","description":"","footnote":"\r\n( 1 ) . بوعلى سينا بر همين اساس در كتاب اشارات و تنبيهات ، ج 2 ، ص 292 و نيز طبيعيات شفا ، ص 282 و 464 براى اثبات وجود نفس ومغايرت آن با همهء اعضا و اجزاى مادى بدن ، برهانى اقامه كرده است ، كه به برهان « انسان معلق در فضا » موسوم است . حاصل اين برهان آن است كه : هر يك از ما اگر فرض كنيم ناگهان به‌طور كامل آفريده شده باشد ، ولى چشم‌هايش با حجابى پوشيده باشد و نتواند چيزهاى خارج را ببيند و در فضايى خالى از هوا ، به صورت معلق و در حال پرواز خلق شده باشد و با هيچ چيز ، حتى هوا ، تماس نداشته باشد و نيز اندام‌هايش از يك‌ديگر جدا باشند و ميان آنها برخورد و تماسى نباشد ، در چنين فرضى انسان در غفلت كامل از همهء اجزا و اعضاى بدنش خواهد بود و هيچ ادراكى به آنها ندارد ، اما از ذات خودش غافل نمىباشد و اصل وجودش برايش مسلم خواهد بود . چنين انسانى مىداند كه هست ، بدون اين‌كه هيچ عرض و طول و عمقى براى خود تعيين كند .\r\nتكيهء اين برهان بر همين نكته است كه انسان هرگز از مشاهدهء ذات خويش غافل نيست ، حتى اگر هيچ ادراكى به هيچ يك از اجزا و اعضاى درونى و بيرونى بدن خود نداشته باشد\r\n","page_name":" 247 ","page_number":247},
  {"content":"\r\n\r\nثانياً : اين علم ، حضورى است ، نه حصولى ؛ يعنى چنين نيست كه اين آگاهىِ مستمر و هميشگىِ ما به خودمان ، به واسطهء حصول صورت ذهنى ما نزد ما باشد . اين مدعا با توجه به سه اصل ذيل به اثبات مىرسد :\r\nاصل اول : همهء مفاهيم حاضر در ذهن ، فىنفسه كلىاند ؛ خواه آن مفهوم يك مفهوم عقلى باشد و يا يك مفهوم حسى و يا خيالى باشد و خواه با خارج اتصال و ارتباط داشته باشد و يا بىارتباط با آن باشد . در حقيقت ، اتصاف مفهوم حسى وخيالى به جزئيت ، تنها به لحاظ ارتباطى است كه با مصداق خارجى دارد ، اما فىنفسه و با قطع‌نظر از اين ارتباط ، هر مفهومى يك امر كلى و قابل انطباق بر مصاديق متعدد است . « 1 » بنابراين ، شناخت شخصى ، به گونه‌اى كه ذاتاً و فى نفسه غير قابل شركت باشد ، هيچ‌گاه به‌واسطهء حضور مفهوم و ماهيت شىء در ذهن حاصل نمىگردد .\r\nاصل دوم : هر يك از ما نوعى معرفت و آگاهى شخصى وخاص به خويش داريم ؛ يعنى خود را به نحوى مىشناسيم كه متعلق آن شناخت تنها خود ما هستيم و اين شناخت نمىتواند بر هيچ چيز ديگرى منطبق گردد ، اگرچه آن چيز از هر جهت همانند و مشابه ما باشد .\r\nاصل سوم : تشخص تنها از آن وجود خارجى شىء است . يعنى تنها وجود است كه\r\n\r\n\r\n","description":"","footnote":"\r\n( 1 ) . در فصل آينده در اين باره بيشتر گفت و گو خواهد شد\r\n","page_name":" 248 ","page_number":248},
  {"content":"\r\n\r\nاوّلًا و بالذات تشخص دارد و هر چيز ديگرى تشخص خود را وام‌دار آن مىباشد .\r\nنتيجهء اصول سه‌گانهء فوق آن است كه هر يك از ما ذات خود را با حضور وجود خارجى آن نزد خويش مىيابد ، نه فقط به واسطهء حضور مفهوم و ماهيت آن در ذهن .\r\nالبته علاوه بر اين نوع شناخت ، كه بدون هيچ واسطه‌اى به وجود نفس تعلق مىگيرد ، ما يك نوع شناخت ديگر نيز به نفس خود داريم كه از راه صورت علمى و به واسطهء حضور مفهوم نفس در ذهن تحقق مىيابد و از سنخ علم حصولى مىباشد . در تمام مواردى كه ما قضيه‌اى در بارهء خود بيان مىكنيم ؛ مثلًا مىگوييم : « من گرسنه‌ام » ، « من خوشحالم » و مانند آن ، موضوع اين قضايا در واقع مفهومى است كه ما در ذهن خود ، از خود داريم .\r\n\r\nحاصر بودن تقسيم علم به حصولى و حضورى\r\nوهذان قسمانِ ينقسمُ إليها العلمُ قسمةً حاصرةً ، فانّ حصولَ المعلومِ للعالمِ : إمّا بماهيّتِهِ ، أو بوجودِه ؛ و الأوّلُ هو العلمُ الحصوليُ ، و الثاني هو العلمُ الحضوريُّ .\r\nترجمه\r\nتقسيم علم به اين دو قسم حاضر [ و در بر گيرندهء همهء موارد آن 
  ] مىباشد ، چون تحقق معلوم براى عالم يا با ماهيتش است و يا با وجودش . قسم اول ، علم حصولى و قسم دوم ، علم حضورى مىباشد .\r\nشرح و تفسير\r\nمؤلف قدس سره در اين قسمت اشاره مىكنند كه تقسيم علم ، به حصولى و حضورى ، يك تقسيم حاصر است ؛ يعنى عقلًا امكان ندارد كه در يك مورد ، شناخت و آگاهى وجود داشته باشد و آن شناخت نه علم حصولى باشد و نه علم حضورى ، بلكه شق سومى را\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nتشكيل دهد .\r\nدليل بر حاصر بودن تقسيم ياد شده آن است كه : هرگاه چيزى به چيزى علم و آگاهى داشته باشد ، قطعاً معلوم نزد عالم حاضر خواهد بود و حضور معلوم نزد عالم عقلًا از دو حال بيرون نيست :\r\n1 - آن‌كه ماهيت معلوم ، منهاى وجودش ، نزد عالم حضور يابد و اين همان علم حصولى است .\r\n2 - آن‌كه وجود معلوم نزد عالم حاضر گردد و اين همان علم حضورى است .\r\nبه بيان ديگر : علم به يك شىء يا به طور مباشر و بدون هيچ واسطه‌اى ، اعم از ماهيت و غير آن ، به وجود شىء تعلق مىگيرد و يا چنين نيست . در صورت اول آن علم ، حضورى مىباشد و در صورت دوم حصولى خواهد بود . از آن‌جا كه اين تقسيم ، ثنايى و داير بين نفى و اثبات است ، دربرگيرندهء همهء اقسام بوده ، و حاصر مىباشد .\r\n\r\nاتحاد علم ، عالم و معلوم\r\nثمَّ أنّ كونَ العلمِ حاصلًا لنا ، معناهُ : حصولُ المعلومِ لنا ، لأنَّ العلمَ عينُ المعلومِ بالذاتِ ، إذ لا نعنى بالعلمِ إلّاحصولَ المعلومِ لنا ، و حصولُ الشىءِ و حضورهُ ليس إلّا وجودَه ، و وجودُه نفسُه .\r\nو لا معنى لحصولِ المعلومِ للعالمِ إلّااتحادُ العالمِ معه ، سواءٌ كان معلوماً حضوريّاً أو حصوليّاً ؛ فانّ المعلومَ الحضوريَّ : إن كانَ جوهراً قائماً بنفسِه ، كانَ وجودُه لنفسِه ، و هو مع ذلك للعالمِ ، فقدِ اتّحدَ العالمُ مع نفسِهِ ؛ و إن كان أمراً وجودُه لموضوعِه ، و المفروضُ أنّ وجودَه للعالمِ ، فقدِ اتحدَ العالمُ مع موضوعِه ، و العرضُ أيضاً من مراتبِ وجودِ موضوعِه غيرُ خارجٍ منه ، فكذلك مع مااتحدَ مع موضوعِه ، و كذا المعلومُ الحصوليُ موجودٌ للعالمِ ، سواءٌ كان جوهراً موجوداً لنفسه أو أمراً موجوداً لغيرِه ، و لازمُ كونِه موجوداً\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nللعالمِ اتحادُ العالمِ معَه .\r\nعلى أنّه سيجىء : أن العلمَ الحصوليَ علمٌ حضوريٌ في الحقيقةِ .\r\nترجمه\r\nمعناى حاصل بودن علم براى ما چيزى جز حصول معلوم براى ما نيست ، زيرا علم همان معلوم بالذات است [ يعنى چيزى كه حقيقتاً متعلق علم و آگاهى ما مىباشد 
  ] ، چون مقصود ما از علم چيزى جز حصول معلوم براى ما نيست و حصول و حضور يك شىء ، همان وجودش است و وجود يك شىء نيز خود آن شىء مىباشد .\r\nاز طرفى ، حصول معلوم براى عالم ، معنايى جز اتحاد عالم با آن ندارد ، خواه معلوم حضورى باشد و يا حصولى . چون معلوم حضورى ، اگر جوهر قائم به خود باشد ، وجودش براى خودش خواهد بود و در عين حال وجودش براى عالم نيز هست ؛ پس بايد عالم با او متحد باشد . و اگر [ عرض بوده و 
  ] وجودش براى موضوعش باشد ، با توجه به آن‌كه طبق فرض ، وجودش براى عالم نيز هست ، نتيجه مىگيريم عالم و موضوع آن متحد هستند . و چون عرض از مراتب وجود موضوع خويش است و خارج از آن نيست ، بايد نسبت به آن‌چه با موضوعش اتحاد دارد نيز همين‌گونه باشد . هم‌چنين معلوم حصولى موجوديتش براى عالم است ، خواه جوهرى باشد كه وجودش براى خودش هست و يا وجودش براى ديگرى باشد و چون وجودش براى عالم هست ، لازم مىآيد عالم با معلوم متحد باشد .\r\nعلاوه بر آن‌كه خواهد آمد « 1 » كه علم حصولى در واقع علم حضورى است .\r\nشرح و تفسير\r\nپيش از آن‌كه ادلهء اتحاد علم ، عالم و معلوم را بيان كنيم ، لازم است چند نكته را يادآور شويم .\r\n\r\n\r\n","description":"","footnote":"\r\n( 1 ) . در فصل دهم\r\n","page_name":" 251 ","page_number":251},
  {"content":"\r\n\r\n\r\n1 - معلوم بالذات و معلوم بالعرض\r\nدر علم حصولى ما يك « معلوم بالذات » هست و يك « معلوم بالعرض » . معلوم بالذات همان صورت ذهنيى است كه در صفحهء نفس حضور دارد و نفسْ آن را مستقيماً ادراك مىكند ، اما معلوم بالعرض همان وجود خارجى شىء است . مقصود از « معلوم » در بحث فعلى ، همان « معلوم بالذات » است ، نه معلوم بالعرض . يعنى وقتى مىگوييم عالم با معلوم متحد است ، مقصودمان آن است كه انسان هنگام ادراك يك درخت يا ديوار ، با صورت علمى آن درخت و يا ديوار متحد مىگردد ، نه با وجود خارجى آن .\r\n\r\n2 - انحاى اتحاد\r\nمتحد شدن دو موجود يا به لحاظ ماهيت آنها ست ، يا به لحاظ وجود آنها و يا به اعتبار وجود يكى و ماهيت ديگرى است . اما اتحاد دو ماهيت تام مستلزم انقلاب ماهيت و تناقض است ، زيرا فرض يك ماهيت تام ، فرض قالب مفهومى معينى است كه بر هيچ قالب مفهومى ديگرى منطبق نمىشود و يگانه شدن دو ماهيت تام ، مستلزم انطباق دو قالب متباين بر يك‌ديگر است و به عنوان تشبيه معقول به محسوس ، مانند اتحاد دايره و مثلث مىباشد .\r\nاما اتحاد يك ماهيت نوعى تام با ماهيت ناقص ( جنس و فصل ) طبق دستگاه جنس و فصل ارسطويى ، امرى مسلم است و ارتباطى با مسئلهء علم و ادراك ندارد و چنان نيست كه هنگام تعقل ، چنين اتحادى برقرار شود . افزون بر اين ، گاهى انسان ماهيتى را تعقل مىكند كه به كلى با ماهيت انسانى مباين است و هيچ‌گونه اشتراك ماهوى ميان آنها وجود ندارد .\r\nبنابراين ، اگر كسى معتقد شود كه هنگام ادراك ، ماهيت موجود درك كننده با\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nماهيت موجود درك شونده متحد مىشود و مثلًا ماهيت انسان با ماهيت يك درخت يا حيوان يگانگى پيدا مىكند ، به امر متناقض و محالى معتقد شده است .\r\nهم‌چنين اتحاد وجود درك كننده با ماهيت درك شونده و بالعكس نيز محال است و اگر اتحادى بين وجود و ماهيت به يك معنا صحيح باشد ، بين وجود يك موجود با ماهيت خود آن است ، نه با ماهيت موجودى ديگر . پس تنها فرضى كه مىتوان براى اتحاد عالم و معلوم در نظر گرفت ، اتحاد وجود آنها ست .\r\n\r\n3 - انحاى اتحاد در وجود\r\nاتحاد دو يا چند وجود عينى ، به معناى نوعى وابستگى يا همبستگى ميان آنها ست و به چند صورت تصور مىشود :\r\n1 - اتحاد عرض با جوهر ؛ بدين لحاظ كه عرض وابسته به جوهر است و نمىتواند از موضوع خودش استقلال يابد . « 1 »\r\n2 - اتحاد صورت با ماده ، كه نمىتواند ازمحل خودش جدا گردد و مستقلًا به وجود خودش ادامه دهد .\r\n3 - اتحاد چند ماده در سايهء صورت واحدى كه به آنها تعلق مىگيرد ؛ مانند اتحاد عناصر تشكيل دهندهء گياه و حيوان . اين نحو اتحاد بالعرض است و اتحاد حقيقى ميان هر يك از مواد با صورت حاصل مىشود .\r\n4 - اتحاد هيولا ، كه فاقد هرگونه فعليت است ، با صورتى كه به آن فعليت مىبخشد .\r\n\r\n\r\n","description":"","footnote":"\r\n( 1 ) . البته در بارهء نحوهء ارتباط جوهر و عرض ميان فلاسفه اختلاف نظر وجود دارد . حكماى مشا وجود عرض را وجودى بيرون از حيطهء وجود جوهر دانسته و تركيب آن دو را انضمامى مىدانند ، اما اصحاب حكمت متعاليه ، وجود عرض را از مراتب وجود جوهر مىدانند ؛ پس يك وجود و يك واقعيت است كه مرتبه‌اى از آن جوهر و مرتبه‌اى ديگر از آن عرض خوانده مىشود\r\n","page_name":" 253 ","page_number":253},
  {"content":"\r\n\r\n5 - اتحاد ميان دو معلولى كه از علت مفيض واحد صادر مىشوند ؛ از اين نظر كه هر كدام از آنها با علت متحد است و انفكاك ميان آنها ممكن نيست . هر چند چنين رابطه‌اى را اتحاد ناميدن خالى از مسامحه نيست .\r\n6 - اتحاد علت هستى بخش با معلول ، كه عين ربط و وابستگى به آن است و ميان آنها تشكيك خاص وجود دارد . اين نحو اتحاد ، بنابر قول به اصالت و مراتب داشتن وجود تصور مىشود و به نام اتحاد حقيقه و رقيقه موسوم شده است . « 1 »\r\n\r\nاقوال گوناگون در باب نحوهء ارتباط علم با عالم\r\nدر اين باره اقوال مختلفى وجود دارد . شيخ‌الرئيس و تابعان وى معتقدند ارتباط علم با عالم از قبيل ارتباط عرض با جوهر است . « 2 » البته بايد توجه داشت كه شيخ‌الرئيس عرض را از مراتب وجود جوهر نمىداند ، بلكه براى آن وجود فىنفسه‌اى قائل است كه به وجود جوهر ضميمه مىشود . در مقام تشبيه ، صورت‌هايى كه بر صفحهء نفس نقش مىبندد هم‌چون تصويرهايى است كه نقاش بر صفحهء كاغذ ترسيم مىكند ؛ يعنى چيزى است كه از خارج به آن ضميمه و بر آن افزوده مىشود .\r\nچنان‌كه صدرالمتألهين گفته است ، اين نظريه با دو اشكال ذيل مواجه مىشود :\r\n1 - اين نظريه مستلزم آن است كه نفس آدمى پس از فراگيرى بسيارى از علوم و دانش‌ها همان‌گونه باشد كه در دوران كودكى بوده است و تفاوت ميان اين دو مرحله از وجود نفس تنها در امور عارضى و بيرون از ذات آن بوده باشد .\r\n\r\n\r\n","description":"","footnote":"\r\n( 1 ) . ر . ك : آموزش فلسفه ، ج 2 ، ص 215 و 216 ، و تعليقةٌ على نهاية الحكمه ، شمارهء 375\r\n( 2 ) . البته علم مجرد به ذات خودش از محل بحث بيرون است ، زيرا پرواضح است كه چنين علمى بيرون از ذات‌مجرد نيست . آن‌چه مهم است بيان رابطهء عالم با معلوم در علم شىء به غير خود است ، كه بنابر مشهور به واسطهء حصول صورت علمى شىء براى عالم ، تحقق مىيابد\r\n","page_name":" 254 ","page_number":254},
  {"content":"\r\n\r\n2 - هم‌چنين لازمهء اين نظريه آن است كه فرقى ميان نفوس انسان‌هاى بسيط و فاقد علم و دانش با نفوس دانشمندان و پيامبران ، از نظر گوهر ذات و حقيقت انسانيت وجود نداشته باشد .\r\nبر اين اساس صدرالمتألهين معتقد شد كه رابطهء علم با عالم چونان رابطهء ماده و صورت است . در نظر وى حصول علم براى نفس مانند پيدايش صورت‌هاى جسمانى براى ماده است ؛ يعنى ذات نفس به واسطهء صورت‌هاى علمى استكمال مىيابد و فعليتش در پرتو فعليت صورت‌هاى علمى مىباشد ؛ همان‌گونه كه ماده در مقايسه با صورت‌هاى منطبع در آن چنين است . بر اين اساس ، اتحاد عالم با علم را تبيين مىكند . البته او براى اثبات نظريهء خويش ادله‌اى دارد كه شرحش به طول مىانجامد .\r\nاما مؤلف قدس سره در اين باب بيانى خاص دارد و ادله‌اى غير از آن‌چه صدرالمتألهين بر آن تكيه نموده ، اقامه مىكند . ايشان ابتدا اتحاد علم با معلوم ( معلوم بالذات ) را بيان مىكند و آن‌گاه به بيان رابطهء معلوم با عالم مىپردازد .\r\n\r\nاتحاد علم با معلوم\r\nاثبات اتحاد و بلكه عينيت علم با معلوم چندان دشوار نيست . زيرا علم يك شىء به يك شىء ، عبارت است ازحصول معلوم - كه در علم حصولى همان صورت ادراكى و در علم حضورى همان وجود خارجى شىء است - براى عالم . علمِ من به كتابى كه اينك پيش روى من است ، چيزى نيست جز حصول صورت ادراكى اين كتاب نزد من و براى من ؛ هم‌چنين علم من به شادى و يا اندوه خودم در حقيقت همان حصول اين حالات نفسانى براى من است . به ديگر سخن : وقتى صورت ادراكى يك شىء براى من حاصل مىشود ، همين حصول صورت ادراكى ، عين علم من به آن شىء است و هم‌چنين وقتى حالتى نفسانى در من پديد مىآيد ، نفس حصول آن حالت نفسانى ،\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nعلم من به آن حالت مىباشد .\r\nپس علم برابر است با حصول معلوم براى عالم . از طرفى ، « حصول شىء » همان « وجود شىء » است ، زيرا حصول همان پيدايش و تحقق است و حاصل بودن يك شىء براى يك شىء ، چيزى جز موجود بودنش براى آن شىء نيست . نهايتاً بايد گفت : « وجود شىء » چيزى جز « خودش » نيست .\r\nحاصل آن‌كه : علم عبارت است از : « حصول معلوم براى عالم » . و « حصول معلوم » همان « وجود معلوم » و در واقع « خود معلوم » است . بنابراين ، « علم عين معلوم » مىباشد .\r\n\r\nاتحاد معلوم با عالم در علم حضورى\r\nمؤلف قدس سره پس از بيان اتحاد و يگانگى علم با معلوم به بيان رابطهء معلوم با عالم پرداخته و سخن خود را از معلوم حضورى آغاز مىكند . گفتيم در علم حضورى ، معلوم با وجود خارجى خود نزد عالم حضور مىيابد و وجود خارجى معلوم براى عالم حاصل مىگردد . اين وجود خارجى كه براى عالم حاصل مىگردد ، از دو حال بيرون نيست :\r\n1 - يا جوهرى است كه قائم به نفس خود است و وجودش براى خود و لنفسه مىباشد ؛ مانند علم نفس به خودش . در اين‌جا معلوم ، همان نفس است كه يك جوهر قائم به خود است .\r\n2 - يا آن‌كه عرضى است كه قائم به موضوع خود بوده و وجودش براى ديگرى و لغيره مىباشد ؛ مانند علم نفس به حالات خودش ؛ كه امورى قائم به غيراند .\r\nدر هر دو صورت ، اتحاد عالم با معلوم ثابت است . اما در صورت نخست ، به‌خاطر آن‌كه وجود معلوم در اين فرض يك وجود « براى خود و لنفسه » است ؛ از طرف ديگر وجود هر معلومى براى عالم و متعلق به عالم است ، زيرا وجود معلوم هميشه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nوجودى است براى عالم . پس عالم با معلوم بايد متحد باشد ، چرا كه اگر عالم با معلوم متحد نباشد و وجود عالم بيگانه از وجود معلوم و غير آن باشد ، وجود معلوم هم « براى خود » خواهد بود و هم « براى غير » ، در حالى كه يك شىء نمىتواند هم موجود لنفسه باشد و هم لغيره . به دليل آن‌كه لنفسه بودن يك وجود ، به معناى قائم به خود بودن آن وجود و بىنيازى آن از موضوع و محل است و لغيره بودن آن به معناى قيامش به غير و نيازمندى به آن موضوع و محل مىباشد . در نتيجه اگر يك وجود هم لنفسه باشد و هم لغيره ، تناقض لازم مىآيد .\r\nحاصل آن‌كه : اگر معلوم در علم حضورى يك جوهر قائم به خود باشد ، معلوم با عالم متحد خواهد بود ، زيرا :\r\n1 - وجود معلوم در اين فرض ، يك وجود لنفسه است ؛\r\n2 - وجود معلوم مطلقا براى عالم ( للعالم ) مىباشد ؛\r\n3 - يك وجود نمىتواند هم براى خود باشد و هم براى غير .\r\nدر نتيجه ، در آن‌جا كه معلوم ، يك جوهر است ، معلوم با عالم متحد خواهد بود و وجود لنفسهء معلوم همان وجودش للعالم مىباشد .\r\nاما در آن‌جا كه وجود معلوم ، عرضى و لغيره است ، مىگوييم : در اين فرض وجود معلوم براى موضوع و متعلق به موضوع خود است ؛ از طرفى وجودش براى عالم و متعلق به عالم نيزهست ، زيرا - چنان‌كه گفتيم - هر معلومى وجودش براى عالم مىباشد . از اين‌جا دانسته مىشود كه وجود « عالم » با وجود « موضوع معلوم » متحد است ، زيرا اگر آن دو وجود گسسته از هم و مغاير با يك‌ديگر باشند ، لازم مىآيد كه يك شىء ، براى دو شىء مغاير موجود باشد ؛ يعنى لازم مىآيد يك عرض در دو موضوع حلول كرده باشد و قائم به دو موضوع مغاير باشد و اين محال است . پس عالم با موضوعِ معلوم متحد است .\r\nاز سوى ديگر ، عرض از مراتب وجود جوهر است و جوهر و عرض با يك وجود\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nموجودند و كاملًا با يك‌ديگر ارتباط دارند . پس معلوم در اين فرض ، با موضوع خود متحد است و چون موضوع با عالم متحد است ، معلوم نيز با عالم متحد خواهد بود ، زيرا « المتحد مع المتحد متحدٌ » يعنى هر گاه « الف » با « ب » متحد باشد و « ب » با « ج » متحد باشد ، « الف » نيز با « ج » متحد خواهد بود . در اين‌جا نيزمعلوم با موضوع متحد است و موضوع با عالم متحد است ؛ در نتيجه معلوم با عالم متحد خواهد بود .\r\nحاصل آن‌كه : اگر در علم حضورى ، معلومْ يك وجود عرضى و لغيره داشته باشد ، آن معلوم با عالم متحد خواهد بود ، زيرا :\r\n1 - وجود معلوم در اين فرض براى موضوع و متعلق به آن است ؛\r\n2 - وجود معلوم مطلقاً براى عالم و متعلق به آن است ؛\r\n3 - يك شىء هرگز نمىتواند متعلق به دو شىء بيگانه باشد ؛\r\n4 - بنابراين ، موضوعِ معلوم باعالم متحد خواهد بود ؛\r\n5 - وجود معلوم با وجود موضوع متحد است ؛\r\n6 - متحد با متحد يك شىء با خود آن شىء متحد خواهد بود .\r\nبنابراين وجود معلوم با وجود عالم اتحاد و پيوستگى دارند .\r\n\r\nاتحاد معلوم باعالم در علم حصولى\r\nمؤلف قدس سره براى اثبات اتحاد معلوم باعالم دو بيان آورده است :\r\nبيان اول آن است كه در علم حصولى ، معلوم - خواه جوهر باشد و خواه عرض - در هر حال وجودش براى عالم و متعلق به عالم است و لازمهء اين امر آن است كه وجود معلوم با وجود عالم متحد باشد ، زيرا وجود فى نفسهء شىء با وجود آن « براى شىء » - خواه آن شىء خودش باشد يا ديگرى باشد - يكى است .\r\nو بيان دوم مبتنى بر نظر خاص مؤلف قدس سره در باب علم حصولى است و آن اين‌كه همهء علوم حصولى به علوم حضورى منتهى مىگردد و علم حصولى چيزى جز اعتبار\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nعقل نيست ؛ اعتبارى كه عقل گريزى از آن نداشته و از روى اضطرار به آن تن داده است . بر اين اساس همان بيانى كه در بارهء اتحاد معلوم با عالم در علم حضورى آورديم ، در مورد آن‌چه بدواً علم حصولى در نظر مىآيد ، نيز صادق خواهد بود .\r\n\r\nبيان مؤلف در نهايةالحكمه\r\nنحوهء بيان مؤلف در نهايةالحكمه باآن‌چه در اين‌جا آورده‌اند ، متفاوت است . در آن‌جا مؤلف ابتدا سخن را از علم حصولى آغاز مىكنند و دقيقاً آن‌چه را در اين‌جا دربارهء علم حضورى گفته‌اند ، بعينه در مورد علم حصولى بيان كرده و مىگويند :\r\nمعلوم حصولى يا جوهر است كه وجود لنفسه دارد و يا عرض است كه وجود لغيره دارد . . . الى آخر ما قال . در پايان مىگويند : « و نظير الكلام يجرى فىالمعلوم الحضورى مع العالم به » .\r\nو آن‌گاه اين اشكال را مطرح مىكنند كه در علم حصولى ، معلوم حقيقتاً مندرج در هيچ مقوله‌اى نيست و به حمل شايع نه جوهر است و نه عرض و از اين امور تنها مفهوم آن را دارد ، نه حقيقت آن را . بنابراين ، چگونه مىتوان از وجود لنفسه و يا لغيرهء معلوم سخن گفت . خلاصه آن‌كه : معنا ندارد عالم ، كه يك موجود خارجى و واجد آثار است ، با معلوم ذهنى ، كه مفهومى ذهنى و فاقد آثار است ، اتحاد و يگانگى داشته باشد .\r\nسپس در پاسخ به اين اشكال مىگويند : هر علم حصولى به يك علم حضورى منتهى مىگردد و معلومى كه هنگام علم حصولى ، نزد عالم حاضر مىآيد ، يك مفهوم ذهنى و فاقد آثار نيست ، بلكه يك موجود مجرد است كه با وجود خارجى خود ، كه يك وجود لنفسه و يا لغيره است ، نزد عالم حضور مىيابد .\r\n\r\nبيان مؤلف در پاورقىهاى اسفار\r\nمؤلف قدس سره در دو قسمت از اسفار تعليقه‌اى دارند كه بيان رسايى از ديدگاه خاص\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nايشان در بارهء مسئلهء اتحاد عالم و معلوم است . و ازاين‌رو توجه به آن مفيد مىنمايد .\r\nدر پاورقى نخست - كه ذيل عبارت : « و قد صحت عند جميع الحكماء ان الصورة المعقولة بالفعل وجودها في نفسها و وجودها للعاقل شيء واحد من جهة واحدة بلااختلاف » « 1 » نگاشته شده - آمده است :\r\nاين سخن حكيمان [ كه وجود فى نفسهء صورت علمى با وجود آن براى عالم يكى است 
  ] فرع بر اين اصل كلى است كه آن‌چه وجودش « براى چيزى » است ، وجود « فى نفسه » اوعين « وجودش براى آن شىء » است و اين سخن در همهء موارد وجود لغيره صادق است ؛ مانند : اعراض نسبت به موضوعاتشان و صورت‌هاى منطبع در ماده نسبت به ماده و نيز علت مجرد نسبت به معلولش و بالعكس ، بنابر تحقق علم حضورى ميان علت و معلول . و لازمهء اين بيان آن است كه فرض چيزى كه وجودش « براى يك شىء » است از فرض آن شىء خالى نباشد ، زيرا آن شىء مالكِ آن چيز است . پس اگر آن وجود مملوك ، وجودش « براى خودش » باشد ، مالك و مملوك مفروض يكى بوده و مرتبهء وجودى آنها واحد مىباشد ؛ مانند وجود جوهر براى خودش و علم نفس به خودش . و اما اگر آن وجود مملوك ، وجودش لنفسه نباشد ، بلكه لغيره باشد ، آن غير در مرتبهء وجودى شىء مملوك موجود خواهد بود ، زيرا مقوم آن است . امّا مملوك در مرتبهء وجودى مالك موجود نخواهد بود . « 2 »\r\nمؤلف در دنبالهء اين پاورقى پس از آن‌كه امورى چند را از اين بيان استنتاج مىكنند ، مىگويند :\r\nاز بيان فوق نمىتوان اتحاد عالم و معلوم را - بدين معنا كه : وجود منسوب به عالم و وجود منسوب به معلوم ، يك وجود واحد و داراى يك مرتبهء واحد است -\r\n\r\n\r\n","description":"","footnote":"\r\n( 1 ) . اسفار ، ج 3 ، ص 313\r\n( 2 ) . همان\r\n","page_name":" 260 ","page_number":260},
  {"content":"\r\n\r\nنتيجه گرفت . « 1 »\r\nدر پاورقى ديگرى كه ايشان در همين باب دارند ، توضيح مىدهند كه اتحاد معلوم با عالم از باب اتحاد « ناعت با منعوت » است :\r\nحصول معلوم بالذات براى عالم و حصول صورت منطبع در ماده و نيز حصول اعراض براى موضوعاتشان و به‌طور كلى حصول « هر وجود ناعتى براى منعوتش » از يك باب است . و اين سنخ از وجود مقتضى اتحاد ناعت و منعوت در وجود مىباشد ؛ به گونه‌اى كه منعوت - كه وجود ناعت متعلق به آن است - از مراتب وجود ناعت بيرون نيست ؛ خواه ناعت و منعوت شىء واحد در مرتبهء واحد باشند ، مانند علم انسان به خودش و معقول بودن عقل براى خودش ، يا آن‌كه منعوت در يكى از مراتب وجود ناعت باشد ؛ مانند علم معلول به ذات علتش يا به عوارض علتش ؛ هم‌چنين مانند علم علت به ذات معلول يا عوارض معلول . و با توجه به آن‌كه همهء علوم حصولى به علم حضورى باز مىگردند و علم حضورى نيز يا علم شىء به خودش است و يا علم علت به معلول و يا علم معلول به علت ، علوم از اقسام سه‌گانهء ياد شده بيرون نخواهد بود .\r\nحاصل آن‌كه : مقتضاى برهان ، اتحاد عاقل با معقول است ، البته بدين معنا كه هستى عاقل بيرون از هستى معقول نيست ولو در طول يك‌ديگر باشند ، اما اتحاد به معناى آن‌كه وجود منسوب به عاقل در مرتبهء وجود منسوب به معقول است - آن‌گونه كه صدرالمتألهين گفته است - قابل اثبات نيست و فرق ميان اين دو معنا روشن است . « 2 »\r\n\r\nتجرد علم ( / معلوم بالذات )\r\n\r\n\r\n","description":"","footnote":"\r\n( 1 ) . همان\r\n( 2 ) . همان ، ص 319\r\n","page_name":" 261 ","page_number":261},
  {"content":"\r\n\r\nفحصولُ العلمِ للعالمِ من خواصِ العلمِ ، لكن لا كلُّ حصولٍ كيفَ كانَ ، بل حصولُ أمرٍ بالفعلِ فعليّةً محضةً لا قوّةَ فيه لشيءٍ مطلقاً ؛ فانّا نشاهدُ بالوجدانِ : أنّ المعلومَ من حيثُ هو معلومٌ لا يقوى على شيءٍ آخرَ ، و لا يقبلُ التغيّرَ عمّا هو عليه ؛ فهو حصولُ أمرٍ مجرّدٍ عن المادّةِ خالٍ من غواشِي القوّةِ ، و نسمّى ذلك « حضوراً » .\r\nفحضورُ المعلومِ يستدعى كونَه أمراً تاماً في فعليّتِه ، من غيرِ تعلّقٍ بالمادّةِ و القوّةِ يوجبُ نقصَه و عدمَ تمامِه من حيثُ كمالاتِه التي بالقوّةِ .\r\nترجمه\r\nبنابراين ، يكى ازويژگىهاى علم ، حصول آن براى عالم است ، اما نه هر نوع حصولى ، بلكه حصول يك امر بالفعل محض كه قوهء هيچ چيزى در آن نيست ، زيرا ما وجداناً مىيابيم معلوم از آن جهت كه معلوم است نمىتواند تبديل به شىء ديگرى گردد و از وضع فعلى خويش متحول شود . در نتيجه علم ، حصول امرى مجرد ازماده و تهى از پيرايهء قوه است و ما اين نوع حصول را « حضور » مىناميم .\r\nپس حضور معلوم ، خواهان آن است كه معلوم امرى باشد با فعليت كامل و بدون تعلق به ماده و قوه ، تعلقى كه موجب نقص آن و ناتمام بودنش از جهت كمالات بالقوه‌اش مىباشد .\r\nشرح و تفسير\r\nعلم امرى مجرد است و حصولش براى عالم ، از قبيل حصول يك امر مجرد براى شىء مىباشد . ادلهء گوناگونى براى اثبات تجرد علم اقامه شده است ؛ از جملهء آنها برهانى است كه مؤلف در اين‌جا آورده است ؛ مقدمات اين برهان بدين شرح است :\r\n1 - امور مادى دائماً در حال تغيير و تحول و دگرگونىاند و يك لحظه بر يك حال باقى نمىمانند . اين اصل در باب قوه و فعل به خوبى تبيين شد و گفتيم كه به ويژه براساس حركت جوهرى ، زمان يك بُعد اساسى از اشياى مادى را تشكيل مىدهد و\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nزمان‌مند بودن يك شىء دقيقاً حاكى از تحول درونىِ دائمى و پيوسته آن شىء است .\r\nحاصل آن‌كه : تغيير و تحول لازمهء لاينفك امور مادى است .\r\n2 - علم يك حقيقت ثابت است و به هيچ روى قابليت تغيير و تحول ندارد . اين يك امر وجدانى است كه صورت علمى - از آن جهت كه صورت علمى است - قابليت تغيير و تحول ندارد .\r\nممكن است گفته شود : ما مىتوانيم در ذهن خود خطى ترسيم كنيم كه به مرور طولش افزايش يابد و يا مىتوانيم يك صفحهء كاغذ را تصور كنيم و آن‌گاه آن را دو نيم سازيم و يا مىتوانيم انسانى را تصور كنيم كه از نقطه‌اى به نقطهء ديگر حركت مىكند و همهء اينها نمونه هايى از وقوع تغيير دگرگونى در صورت علمى است .\r\nدر پاسخ مىگوييم : در همهء اين موارد در حقيقت صورتى پس از صورت ديگر حادث مىشود و در عين حال صورت پيشين باقى مىماند ، نه آن‌كه صورتى به صورتى تبديل شده باشد . ما در اين موارد هر لحظه صورتى را حادث مىكنيم و صورت پيشين را نيز در خود نگاه مىداريم و حفظ مىكنيم . پس چنين نيست كه صورت پيشين حامل قوهء صورت پسين باشد و آن‌گاه آن قوه به فعليت برسد .\r\nنكتهء مهمى كه در اين باب بايد بدان توجه كرد ، مسئلهء تذكر و يادآورى است . ما مى توانيم صورت شخصى را كه ده سال پيش او را ديده‌ايم به ياد آوريم و هنگام يادآورى مىيابيم كه اين همان صورتى است كه ده سال پيش ديده‌ايم . اين نشان مىدهد كه صورت علمى ياد شده از گزند تغيير و تحول مصون بوده و در قيد زمان نيست و گرنه چگونه مىتوانستيم آن را دوباره بعينه در صفحهء نفس حاضر كنيم و ادراكش نماييم .\r\nمؤلف قدس سره در اين باره مىگويد :\r\nدر مورد علم تنها يك نگاه كافى است ، اگر باريك بينى كرده و با وجدان صاف بيازماييم ، خواهيم ديد صورت علمى و تغير با هم هيچ‌گونه سازش ندارند ؛ به عبارت\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nفلسفى حيثيت علم غير از حيثيت تغير و تحول مىباشد و با توجه به اين‌كه موجود مادى عين تغير و سيلان است ، بايد قضاوت كرد كه سنخ علم غير از سنخ ماده است .\r\nاگر چنان‌چه براى باريكى اين نكته ذهن‌تان آماده دريافتنش نباشد ، ممكن است حالات مختلفهء علم و ادراك را ، مانند معرفت و تذكر ( شناختن و به ياد افتادن ) ، در اين باب بسنجيد . چيزى را كه ادراك كرده‌ايم و دوباره ادراك مىكنيم ، مىفهميم كه مدرَك در حال دومى همان مدرَك در حال اولى ماست و هم‌چنين چيزى راكه ادراك نموده و سپس فراموش كرده يا غفلت مىورزيم و دوباره بيادش مىافتيم ، همان اولى بيادمان مىافتد . اگر چنان‌چه مدرك ما در هر دو حال يك واحد حقيقى نبوده وثبات و بقايى كه حافظ عينيت است نداشت ، تحقق معرفت و تذكر معنا نداشت ، با اين‌كه معرفت‌ها و تذكرهايى با مرور هفتاد سال يا كمتر يا بيشتر داريم كه در ظرف اين مدت‌ها اعصاب و مغز با همهء محتويات مادى خود چندين بار تاآخرين جزء مادى خود تغيير و تبديل يافته‌اند . « 1 »\r\n\r\nحضور معلوم نزد عالم\r\nاز آن‌چه گذشت دانسته مىشود كه حصول معلوم براى عالم ، نوع خاصى از حصول است ؛ يعنى حصول يك امر مجرد است نزد عالم ، نه حصول يك پديدهء مادىِ متغير و متحول . اين نوع حصول ، اصطلاحاً « حضور » ناميده مىشود . بنابراين ، « حضور يك شىء نزد شىء ديگر » تنها در صورتى صادق است كه آن شىء حاضر ، هيچ نحوه تعلقى به ماده نداشته باشد و وجودش بالفعل و خالى از قوه باشد ؛ به ديگر سخن : وجودى باشد كه حالت منتظره نداشته و آن‌چه را مىتواند داشته باشد ، بالفعل واجد باشد .\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 1 ، ص 69\r\n","page_name":" 264 ","page_number":264},
  {"content":"\r\n\r\n\r\nتجرد عالم\r\nو مقتضى حضورِ المعلومِ : أن يكونَ العالمُ الذي يحصلُ له العلمُ أمراً فعليّاً تامَّ الفعليّةِ ، غيرَ ناقصٍ من جهةِ التعلقِ بالقوّةِ ، و هو كونُ العالمِ مجرّداً عن المادّةِ خالياً عن القوّةِ .\r\nفقد بانَ : أنّ العلمَ حضورُ موجودٍ مجرّدٍ لموجودٍ مجرّدٍ ؛ سواءٌ كان الحاصلُ عينَ ما حَصَلَ له ، كما في علمِ الشيءِ بنفسِه ؛ او غيرَه بوجهٍ ، كما في علمِ الشيءِ بالماهيّاتِ الخارجةِ عنه .\r\nوتبيّن أيضاً أوّلًا : أن المعلومَ ، الذي هو متعلقُ العلمِ ، يجبُ أن يكونَ أمراً مجرّداً عن المادّةِ ؛ و سيجيءُ معنى تعلّقِ العلمِ بالأمورِ الماديّةِ .\r\nوثانياً : أنّ العالمَ ، الذي يقومُ به العلمُ ، يجب أن يكونَ مجرّداً عن المادّةِ أيضاً .\r\nترجمه\r\nحضور معلوم هم‌چنين اقتضا دارد عالم - كه علم براى او حاصل مىگردد - يك امر بالفعل با فعليت كامل باشد و نقصى از جهت تعلق به قوه در آن راه نيابد و اين همان مجرد بودن از ماده و خالى بودنش از قوه مىباشد .\r\nپس روشن گرديد كه علم ، حضور يك موجود مجرد براى موجود مجرد ديگر است ، خواه معلوم ( آن‌چه حصول يافته ) عين عالم ( آن‌چه معلوم براى او حصول يافته ) باشد ، مانند علم شىء به خودش و يا به نحوى مغاير با آن باشد ، مانند علم شىء به ماهيات خارج از خودش .\r\nو نيز آشكار شد :\r\nاوّلًا : معلوم كه همان متعلق علم است ، لزوماً بايد مجرد از ماده باشد ؛ اما توضيح اين‌كه\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nچگونه علم ما به امور مادى تعلق مىگيرد ، خواهد آمد . « 1 »\r\nو ثانياً : عالم نيز كه علم قائم به آن است ، بايد مجرد از ماده باشد .\r\nشرح و تفسير\r\nچنان‌كه در فصل هشتم از بخش ششم گذشت ، تجرد صورت‌هاى علمى مستلزم تجرد عالم است و اساساً معنا ندارد معلوم ، مجرد از ماده باشد ، اما آن‌چه معلوم براى آن حصول مىيابد و نزد آن حاضر مىآيد مادى و متحول و متغير باشد . به‌راستى چگونه يك امر ثابت وپايدار مىتواند نزد يك امر متحول و ناپايدار ، كه خودش از خودش غايب است و اجزايش متفرق و گسترده است ، حاضر آيد ؟\r\nاز اين‌جا دانسته مىشود كه « حضور معلوم براى عالم » كه به معناى « حصول يك امر مجرد براى عالم » است ، مقتضى آن است كه « عالم » نيز هم‌چون معلوم ، وجودى مجرد از ماده داشته باشد ؛ بنابراين مىتوان گفت : علم در حقيقت همان « حضور مجردى براى مجردى » است ؛ اعم از آن‌كه عالم و معلوم دقيقاً يك شىء باشد - مانند علم شىء به خودش ، كه در اين صورت يك شىء واحد به يك اعتبار عالم است و به اعتبار ديگر معلوم مىباشد و علم شىء به خودش همان حضور شىء نزد خودش است - و يا آن‌كه عالم و معلوم به نحوى مغاير با هم باشند ، مانند علم به ماهيات بيرونى .\r\n\r\n\r\n","description":"","footnote":"\r\n( 1 ) . در فصل دوم\r\n","page_name":" 266 ","page_number":266},
  {"content":"\r\n\r\n\r\nالفصل الثانى : ينقسم العلم الحصولي إلى كلي و جزئي\r\nوالكلّيُّ : ما لا يمتنعُ فرضُ صدقِه على كثيرينَ ، كالعلمِ بماهيّةِ الإنسانِ ، و يسمّى « عقلًا » و « تعقّلًا » ؛ و الجزئيُّ : ما يمتنعُ فرضُ صدقِه على كثيرينَ ، كالعلمِ بهذا الإنسانِ بنوعٍ من الاتصالِ بمادّتِه الحاضرةِ ، و يسمى « علماً إحساسيّاً » ، و كالعلمِ بالإنسانِ الفردِ من غيرِ حضورِ مادّتِه ، و يسمّى « علماً خياليّاً » ، و عَدُّ هذين القسمَينِ ممتنعَ الصدقِ على كثيرينَ إنّما هو من جهةِ اتصالِ أدواتِ الاحساسِ بالمعلومِ الخارجيِ في العلمِ الاحساسيِ ، و توقُّفِ العلمِ الخياليِ على العلمِ الاحساسيِ ؛ و إلّافالصورةُ الذهنيّةُ ، كيفما فرضتْ ، لا تأبى أن تصدقَ على كثيرينَ .\r\nترجمه\r\nكلى آن است كه فرض انطباقش بر موارد متعدد محال نباشد ؛ مانند علم به ماهيت انسان و آن را عقل وتعقل نامند و جزئى آن است كه فرض انطباقش بر موارد متعدد محال باشد ؛ مانند علم به اين انسان خاص همراه با نوعى ارتباط با مادهء خارجى آن كه حضور دارد و به آن علم احساسى گويند ؛ و نيز مانند علم به يك فرد انسان بدون حضور ماده آن ، كه علم خيالى ناميده مىشود . البته محال شمردن انطباق اين دو علم بر موارد\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nمتعدد ، به خاطر آن است كه در علم احساسى ادوات احساس با معلوم خارجى تماس دارند و علم خيالى نيز متوقف بر علم احساسى مىباشد ؛ و گرنه صورت ذهنى ، به هر شكل فرض شود ، از انطباق بر موارد متعدد ابا ندارد .\r\nشرح و تفسير\r\n\r\nكلى و جزيى\r\n- چنان‌كه دانستيم - علم به دو دستهء كلى تقسيم مىشود : علم حصولى و علم حضورى . بايد دانست كه علم حصولى نيز به نوبهء خود بر دو قسم است : علم حصولى كلى و علم حصولى جزيى .\r\n\r\nتعريف كلى :\r\nكلى تصورى است كه عقل از « فرض » صدق آن بر موارد متعدد ابا و امتناع ندارد ؛ مانند صورت ذهنىِ سفيد ، سياه ، انسان ، حيوان و امثال آن . مقصود از « فرض » در عبارت فوق همان « تجويز » است ؛ بنابراين ، كلى تصورى است كه عقل فى نفسه صدق آن بر موارد متعدد را تجويز مىكند ؛ به ديگر سخن : كلى مفهومى است كه بتواند نمايشگر اشيا يا اشخاص متعددى را نشان دهد ، خواه بالفعل در خارج مصاديق فراوان داشته باشد ، مانند مفهوم عقلى انسان ، يا آن‌كه تنها يك مصداق داشته باشد و تحقق مصاديق ديگر براى آن ممكن باشد ، مانند خورشيد و يا ممتنع باشد ، مانند مفهوم « واجب الوجود بالذات » و يا آن‌كه هيچ مصداقى در خارج نداشته باشد ، خواه امكان آن‌كه مصداقى پيدا كند وجود داشته باشد ، مانند سيمرغ و يا آن‌كه تحقق حتى يك مصداق براى آن نيز ممتنع و محال باشد ، مانند : مفهوم اجتماع نقيضين . علم كلى را « عقل » و يا « تعقل » مىنامند .\r\n\r\nتعريف جزيى :\r\nجزيى تصورى است كه عقل صدق آن بر بيش از يك مورد را تجويز نمىكند ؛ به ديگر بيان : جزيى ادراكى است كه تنها نشان دهندهء يك موجود مىتواند باشد . صورت جزيى ، صورت ذهنيى است كه خودش فى نفسه قابليت\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nانطباق بر بيش از يك مصداق را ندارد ، صورت‌هاى جزيى ، خود بر دو دسته‌اند :\r\n« صورت‌هاى حسى » و « صورت‌هاى خيالى » كه شرحش خواهدآمد .\r\n\r\nدو نكته :\r\n1 - چنان‌كه گذشت - مقسمِ كلى و جزيى ، « علم حصولى » است ، نه مطلق علم ؛ يعنى كليت و جزئيت تنها در مورد « علم حصولى » مطرح مىشود . علت اين امر آن است كه اين تقسيم به لحاظ نحوهء صدق علم وادراك بر محكى خود است و اين‌كه آيا علم و ادراك قابليت انطباق و حمل بر مصاديق متعدد را دارد يا ندارد . و - چنان‌كه مىدانيم - مسئلهء صدق ، حمل و انطباق تنها در مورد علم حصولى ، كه از مفاهيم و صورت‌هاى علمى تشكيل مىيابد ، موضوعيت پيدا مىكند ، نه در مورد علوم حضورى ، كه از آن جهت كه علوم حضورىاند ، اساساً از سنخ مفهوم نبوده و حكايت از خارج ندارند و بر چيزى حمل نمىشوند . چراكه در علم حضورى ، معلوم با وجود خارجى خود و بدون وساطت هيچ مفهوم و صورت ادراكى ، نزد مدرِك حاضر مىآيد .\r\n2 - نكتهء ديگراين‌كه : اين تقسيم اختصاص به تصورات دارد و شامل تصديقات نمىشود ؛ ازاين‌رو ، مناسب بود اين فصل در پى فصل هفتم ، كه عهده‌دار تقسيم علم حصولى به تصور و تصديق است ، آورده مىشد .\r\n\r\nعلم حسى و علم خيالى\r\n- چنان‌كه اشاره شد - علم جزيى بر دو قسم است : تصور حسى و تصور خيالى .\r\nتصور حسى ، پديدهء ذهنى ساده‌اى است كه در اثر ارتباط اندام‌هاى حسى با واقعيت‌هاى مادى در لوح نفس حاصل مىگردد . به ديگر سخن : تصور حسى همان صورتى است كه از اشياى مادى در حال مواجهه و ارتباط مستقيم ذهن با خارج با به‌كار افتادن يكى از حواس پنج‌گانه يا بيشتر ، در ذهن منعكس مىشود ، مثلًا هم‌اكنون\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكه خوانندهء گرامى چشم گشوده و اين خطوط را در برابر ديدگان خود قرار داده است و آنها رانظاره مىكند ، تصويرى از اين كلمات در ذهنش پديدار مىگردد و اين تصوير ، همان حالت خاصى است كه خوانندهء اين كلمات حضوراً و وجداناً در خود مشاهده مىكند . هم‌چنين ادراكى كه هنگام استماع سخنان يك سخنران در خود مىيابيم و يا طعمى كه هنگام قرار گرفتن لقمهء غذا در دهان مىچشيم و يا بويى كه هنگام استشمام رائحهء يك گل درك مىكنيم ، همه ادراك حسىاند .\r\nاما تصور خيالى ، پديدهء ذهنى ساده‌اى است كه در پى تصور حسى و ارتباط با خارج حاصل مىگردد ، ولى بقاى آن منوط به بقاى ارتباط با خارج نيست ، توضيح اين‌كه : پس از پيدايش صورت حسى در قوهء حاسه ، صورت ديگرى در قوهء خيال پديد مىآيد و در پى ناپديد گشتن صورت حسى ، آن صورت خيالى باقى مىماند و هرگاه انسان بخواهد ، آن صورت را احضار كرده و آن شىء خارجى را دوباره تصور مىكند .\r\nتفاوت‌هاى صورت حسى با صورت خيالى عبارت است از :\r\n1 - صورت حسى غالباً و در حال عادى روشن‌تر از صورت خيالى است .\r\n2 - صورت حسى هميشه با وضع ( / نسبت مخصوص با اجزاى مجاور ) و جهت خاص ( در طرف چپ يا راست يا پيش‌رو يا پشت سر و غير آن ) و نيز در مكان خاص احساس مىشود ؛ فىالمثل آدمى هرگاه چيزى را مىبيند آن را در جاى معين و در جهت معين و در محيط خاصى مشاهده مىكند . اما اگر بخواهد همان شىء را تخيل كند مىتواند آن را به تنهايى پيش نظر خود مجسم سازد ، بدون آن‌كه آن را در وضع و جهت و مكان خاص ملاحظه نمايد .\r\n3 - ادراك حسى مشروط به تماس و ارتباط اندام‌هاى حسى و قواى حاسه با خارج است و پس از قطع ارتباط با خارج و فاصلهء كوتاهى ( مثلًا يك دهم ثانيه ) از بين مىرود ، اما ادراك خيالى در بقاى خود نيازى به تداوم ارتباط با خارج ندارد ؛ از\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nاين رو ، ادراك حسى بيرون از اختيار شخص ادراك كننده است ؛ مثلًا آدمى معمولًا نمىتواند چهرهء كسى را كه حضور ندارد ، ببيند ، يا سخنش را بشنود ، يا بوى گلى را كه موجود نيست استشمام نمايد ، اما همهء اينها راهرگاه بخواهد با ميل و اراده خود مىتواند با استمداد از قوهء خيال تصور نمايد .\r\n\r\nچرا « علم حسى » و « علم خيالى » جزيى است ؟\r\nدر فصل گذشته - آن‌جا كه بر حضورى بودن علم انسان به نفس خود ، برهان اقامه كرديم - و نيز پيش‌ترها - در فصل هفتم از بخش پنجم كه در بارهء كليت و جزئيت بحث كرديم - گفتيم كه صورت‌هاى ذهنى همگى ، امورى كلى و قابل انطباق بر مصاديق كثيراند و اساساً وجود ذهنى با ويژگى كليت عجين است . « كليت يك ويژگى ذهنى است كه در ذهن بر ماهيت عارض مىشود ، چرا كه وجود خارجى و عينى مساوق با شخصيت است و اباى از اشتراك دارد . بنابراين ، كليت از لوازم وجود ذهنى ماهيت است ؛ همان‌گونه كه جزئيت و تشخص از لوازم وجود خارجى مىباشد » . « 1 »\r\nاما اين‌كه علم حسى و علم خيالى را از اقسام علم جزيى به‌شمار آورديم و صدق آن بر بيش از يك مورد را محال دانستيم ، تنها بدين لحاظ است كه در علم حسى اندام و قواى حس ، با مادهء معلوم خارجى اتصال و ارتباط دارد و علم خيالى نيز مسبوق و متوقف بر علم حسى مىباشد و به واسطهء حس با معلوم خارجى ارتباط مىيابد . و چون اين اتصال و ارتباط با خارج ، همانند نفس خارج ، امرى شخصى است ، هرگاه صورت ذهنى همراه با اتصال و ارتباطش با خارج اعتبار گردد ، جزيى خواهد بود و تنها بر همان معلوم خارجى كه آن ارتباط ويژه را با آن دارد منطبق خواهد گشت ، چرا كه آن اتصال خاص هرگز ميان آن صورت ذهنى و شىء خارجى ديگر برقرار\r\n\r\n\r\n","description":"","footnote":"\r\n( 1 ) . نهايةالحكمه ، فصل سوم از مرحلهء پنجم\r\n","page_name":" 271 ","page_number":271},
  {"content":"\r\n\r\nنمىگردد و به همان مورد معين اختصاص خواهد داشت .\r\nو اگر ارتباط و اتصال اندام و قواى حس با مادهء معلوم خارجى لحاظ نشود ، صورت علمى ، خواه حسى باشد و خواه خيالى يا غير آن باشد ، فى حد نفسه و با نظر به خودش قابل صدق بر موارد متعدد خواهد بود .\r\nمثلًا اگر به يك نسخه از كتاب بدايةالحكمه نگاه كنيم ، صورت حسيى كه از آن كتاب در ذهن تشكيل مىشود ، فىحد نفسه كلى است و نه تنها بر همان نسخه‌اى كه هم اكنون در برابر ديدگان ما قرار دارد منطبق مىگردد ، بلكه بر هر نسخهء ديگرى كه داراى ويژگىهاى ظاهرى مشابهى باشد ، نيز منطبق مىشود . اما اگر اين صورت حسى را همراه با ارتباط خاصى كه ميان آن و نسخهء معينى كه هم اكنون در برابر ديدگان ما قرار دارد ، در نظر بگيريم ، تنها بر همان نسخه صدق خواهد كرد ، زيرا صورت حسى مورد نظر اين ارتباط خاص را با هيچ كتاب ديگرى پيدا نخواهد كرد ، اگرچه از هر جهت شبيه آن باشد .\r\n\r\nادلهء تجرد صورت علمى\r\nوالقسمانِ جميعاً مجرّدانِ عن المادةِ ، لما تقدمَ : من فعليّةِ الصورةِ العلميّةِ في ذاتِها وعدمِ قبولِها للتغيُّرِ .\r\nوأيضاً : الصورةُ العلميّةُ ، كيفما فرضتْ ، لا تمتنعُ عن الصدقِ على كثيرينَ ، و كلُّ أمرٍ مادّىٍ متشخصٌ ممتنعُ الصدقِ على أزيدَ من شخصٍ واحدٍ .\r\nوأيضاً : لو كانتِ الصورةُ الحسيّةُ او الخياليّةُ ماديّةً ، منطبعةً بنوعٍ من الانطباعِ في جزءٍ بدنىٍ ، لكانتْ منقسمةً بانقسامِ محلِّها ، و لكانَ في مكانٍ و زمانٍ ، و ليس كذلك ؛ فالعلمُ لا يقبلُ القسمةَ ، و لا يشارُ إليه إشارةٌ وضعيّةً مكانيّةً ، و لا أنّه مقيدٌ بزمانٍ ، لصحّةِ تصوّرِنا الصورةَ المحسوسةَ في وقتٍ ، بعدَ أمدٍ بعيدٍ ، على ما كانَتْ عليه ، من غير تغيُرٍ فيها ؛ و لو كانتْ مقيّدةً بالزمانِ لتغيّرتْ بتقضّيه .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nترجمه\r\nاين دو قسم هر دو مجرد از ماده‌اند ، چون گفتيم « 1 » : صورت علمى ذاتاً ، بالفعل و تغييرناپذير مىباشد .\r\nو نيز صورت علمى به هر شكلى فرض شود ، انطباقش بر موارد متعدد محال نخواهد بود ، حال آن‌كه هر امر مادى داراى تشخص بوده و انطباقش بر بيش از يك شخص محال مىباشد .\r\nهم‌چنين اگر صورت حسى يا خيالى مادى بوده و به نحوى در يك جزء بدنى نقش يافته بودند ، بايد همراه با تقسيم محلشان تقسيم شده و مكان و زمان خاصى داشته باشند ، حال آن‌كه چنين نيستند ، زيرا علم ، تقسيم‌پذير نيست و اشارهء مكانى به آن نمىشود و مقيد به زمان هم نمىباشد . چون ما مىتوانيم صورتى را كه در زمان خاصى احساس كرده‌ايم ، پس از سپرى شدن يك زمان طولانى ، به همان صورت و بدون هيچ تغييرى در آن ، دوباره تصورش كنيم و اگر آن صورت مقيد به زمان بود ، با گذشت آن زمان لزوماً تغيير مىكرد .\r\nشرح و تفسير\r\nصورت‌هاى علمى ، مطلقاً - خواه عقلى باشند و خواه خيالى يا حسى - امورى مجرد و غير مادىاند . مؤلف قدس سره سه برهان براى اثبات اين مدعا اقامه مىكند ، كه در همهء آنها بر اين نكته تكيه شده است كه صورت‌هاى علمى خواص عمومى ماده را ندارند و از اين‌رو نمىتوان آنها را امورى مادى به شمار آورد .\r\n\r\nبرهان اول :\r\nاين برهان ، همان دليلى است كه در فصل پيشين بدان اشاره شد و آن اين‌كه :\r\n\r\n\r\n","description":"","footnote":"\r\n( 1 ) . در فصل دوم\r\n","page_name":" 273 ","page_number":273},
  {"content":"\r\n\r\n1 - علم و ادراك ، از آن جهت كه علم و ادراك است ، قابليت تغيير و تحوّل ندارد و نمىتواند از حالت فعلى خود به حالت جديدى درآيد ؛ به ديگر سخن : علم و ادراك ، حالت منتظره ندارد .\r\n2 - هر پديدهء مادى ، پيوند با ماده ، قوه و استعداد دارد ؛ از اين رو قابليت تغيير و تحول در آن وجود دارد و مىتواند از حالى به حالى ديگر درآيد .\r\nبنابراين ، علم و ادراك ، امرى غير مادى است .\r\n\r\nبرهان دوم :\r\nاين برهان نيز مبتنى بر دو مقدمه است .\r\n1 - صورت‌هاى علمى - خواه عقلى باشند ، خواه حسى و يا خيالى - فى حدّ نفسه قابل انطباق بر كثيرين مىباشند و مىتوانند بر موارد عديده انطباق يابند ؛ در يك كلمه ، صورت علمى مطلقا امرى كلى است .\r\n2 - امور مادى همگى جزيى و متشخص‌اند و جز بر يك فرد ، انطباق نمىيابند . اين مقدمه ، امرى بديهى و روشن است و نياز به اثبات ندارد .\r\nاز اين‌جا دانسته مىشود كه صورت‌هاى علمى مادى نيستند .\r\n\r\nبرهان سوم :\r\nحاصل برهان سوم آن است كه :\r\n1 - امور مادى اوّلًا انقسام پذيرند ، و ثانياً زمان‌مندند و ثالثاً مكان‌مند مىباشند .\r\n2 - صورت‌هاى علمى هم نه انقسام پذيرند ، نه زمان‌مندند و نه مكان‌مند مىباشند .\r\nبنابراين ، صورت‌هاى علمى را نمىتوان امورى مادى به شمار آورد .\r\nچنان‌كه ملاحظه مىشود ، اين دليل خود قابل تحليل به سه برهان جداگانه است و در واقع سه برهان است كه به صورت فشرده و در قالب يك دليل بيان شده است .\r\nتوضيح مقدمات اين برهان را ذيلًا از نظر مىگذرانيم :\r\n\r\nتوضيح مقدمهء نخست :\r\nهر امر مادى ، خواه جوهر باشد و خواه عرض ، قابل انقسام است ؛ يعنى مىتوان آن را به دو يا چند جزء ديگر تبديل كرد ؛ به‌گونه‌اى كه كل آن ديگر باقى نماند . اين قابليت انقسام در مورد كم ، اوّلًا و بالذات است و در مورد جوهر\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nجسمانى و ساير اعراض آن ، ثانياً و بالتبع مىباشد . هم‌چنين هر امر مادى - از آن‌جا كه پيوسته در حال تغيير و تحول بوده و داراى يك وجود سيال و تدريجى است ، به ويژه براساس حركت جوهرى كه پيش ازاين به اثبات رسيد - وجودش مقيد به زمان و منطبق بر زمان مىشد . و سرانجام هر امر مادى قابل اشارهء حسى است و مىتوان آن را به مكان خاصى نسبت داد . اينها ويژگىهاى مشترك ميان همهء امور مادى است .\r\n\r\nتوضيح مقدمهء دوم :\r\nاوّلًا : علم از آن جهت كه علم است ، انقسام‌پذير نيست ؛ يعنى نمىتوان آن را فىالمثل دونيم يا سه قسمت نمود . اين حقيقت در مورد صورت‌هاى عقلى و نيز معانى جزيى روشن و واضح است و در مورد صورت‌هاى مقدارى نيز توضيحش آن است كه وقتى مثلًا تصوير چوب يك مترى را در ذهن خود به دو نيم تقسيم مىكنيم ، در حقيقت دو صورت علمى ديگر را در كنار آن صورت نخستين به وجود آورده‌ايم ، نه آن‌كه صورتى كه از چوب يك مترى داريم به دو صورت ذهنى كوچك‌تر تقسيم شده باشد . به شهادت آن‌كه ما پس از اين عملِ به ظاهر تقسيم ، اين دونيمه را با آن كل مقايسه مىكنيم و حكم مىكنيم كه مثلًا مجموع اين دو نيمه مساوى است و با آن كل پيش از آن‌كه تقسيم شود و اين حكم و سنجش تنها در صورتى امكان‌پذير است كه صورت نخستين باقى باشد . اين نشان مىدهد كه صورت نخستين تقسيم نشده است ، بلكه دو صورت كوچك‌تر از آن در لوح نفس ايجاد شده و همين ، زمينهء توهم تقسيم شدن آن را فراهم آورده است .\r\nثانياً : علم حقيقتى است كه مقيد به زمان نمىباشد ، دليل آن‌كه ما يك حادثهء جزيى را ، كه در زمان خاصى روى داده است ، با حفظ عينيت و تطابق كامل ، در هر زمانى مىتوانيم ادراك كنيم ؛ چنان‌كه حادثه‌اى را كه سال‌ها پيش ديده‌ايم ، دوباره يادآور مىشويم و همان را بعينه در ضمير خود حاضر مىكنيم . اگر آن ادراك مقيد به زمان بود ، همراه با گذشت زمان ، در آن تغيير و تحول روى مىداد . در اين‌جا دو مطلب است كه مىتوان مستقل از هم مطرح كرد :\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n1 - انسان داراى قوه‌اى به نام حافظه است و يكى از خواص حافظه بازشناسى است ؛ يعنى تشخيص آن‌كه اين صورتى كه هم‌اكنون يادآورى شد ، عيناً همان ادراكى است كه مدت‌ها پيش صورت پذيرفته است ، و ادراك تازه‌اى نيست .\r\nاين رويداد را هرگز نمىتوان با نظريهء مادى بودن ادراكات توجيه نمود ، زيرا اگر فرضاً ما مغز را در مقايسه با ادراكات ، مانند يك دستگاه ضبط صوت بدانيم ، دراين صورت تنها داراى اين خاصيت خواهد بود كه هر وقت نقطهء خاصى تحريك شود ، ادراكى از هر جهت شبيه ادراك اولى توليد مىكند ؛ همان‌گونه كه يك دستگاه ضبط صوت صدايى عيناً شبيه صداى اولى توليد مىكند ، نه عين آن‌را . در صورتى كه ما حضوراً در خود مىيابيم كه ذهن ما داراى خاصيت بازشناسى است ؛ يعنى تشخيص مىدهد كه : اين ادراك فعلى همان ادراك پيشين است و يك توليد جديد و فعل تازه نيست .\r\n2 - مغز با همهء محتويات خود تغيير مىكند و دست‌خوش تحول و تبدل مىگردد ؛ به گونه‌اى كه با گذشت چند دهه از عمر انسان ، چندين بار مادهء مغزى با همهء محتوياتش عوض شده و مادهء ديگرى جايگزين آن مىشود . به‌طور كلى امور مادى و زمانى وجودشان تدريجى بوده و مشمول تغيير و تحول مىباشد . اما ما مىبينيم كه خاطرات نفسانى انسان ، اعم از تصورات و تصديقات ، هم‌چنان در ياد انسان مىماند و اگر اينها امورى مادى و زمان‌مند بودند ، قهراً مشمول تغيير و تحول مىشدند . « 1 »\r\nثالثاً : ويژگى سوم علوم و ادراكات آن است كه مكان‌مند نبوده و قابل اشارهء حسى نمىباشند ؛ يعنى نمىتوان به آنها در يك مكان خاص اشاره كرد . اين ويژگى نيز بديهى است و با تأمل در علوم و ادراكات خود ، به آن تصديق خواهيم كرد .\r\n\r\n\r\n","description":"","footnote":"\r\n( 1 ) . ر . ك : اصول فلسفه و روش رئاليسم ، ج 1 ، ص 75 ، 76\r\n","page_name":" 276 ","page_number":276},
  {"content":"\r\n\r\nپاسخ به دو شبهه\r\nو ما يتوهمُ : في مقارنةِ حصولِ العلمِ للزمانِ إنّما هو مقارنةُ شرائطِ حصولِ الاستعدادِ له ، لا نفسِ العلمِ .\r\nوأمّا توسُّطُ أدواتِ الحسِ في حصولِ الصورةِ المحسوسةِ ، و توقُّفِ الصورةِ الخياليّةِ على ذلك ، فانّما هو لحصولِ الاستعدادِ الخاصِ للنفسِ لتقوى به على تمثيلِ الصورةِ العلميّةِ ؛ و تفصيلُ القولِ في علمِ النفس .\r\nترجمه\r\nچه بسا توهم شود كه : پيدايش علم ، مقارن با زمان خاصى مىباشد . ولى بايد دانست كه شرايط پيدايش استعدادِ حصولِ علم ، مقارن با زمان است ، نه خود علم .\r\nهم‌چنين وساطت آلات احساس در پيدايش صورت محسوس و توقف صورت خيالى بر آن ، فقط براى تحقق يافتن استعداد خاصى است براى نفس ، تا با آن بتواند صورت علمى را به وجود آورد ، كه تفصيل آن مربوط به علم نفس ( روان‌شناسى ) مىباشد .\r\nشرح و تفسير\r\n\r\nچند شبهه و پاسخ آنها\r\n\r\nشبههء نخست :\r\nدر برهان اخير به اين مطلب اشاره شد كه صورت‌هاى علمى ، مقيد به زمان نيستند و نمىتوان آنها را امورى زمانى به شمار آورد . مستشكل در برابر اين سخن ، مىگويد : علوم ، به ويژه علوم حسى ، امور منطبق بر زمان‌اند ، زيرا در زمان خاصى حادث مىشوند و در زمان خاصى نيز زايل مىگردند ؛ مثلًا صورت حسيى كه من از حركت شخص خاصى دارم ، در زمان شروع حركت وى حادث مىشود و پس از پايان آن حركت ، پايان مىيابد . من خورشيد را وقتى مىبينم ( صورت حسى آن در من تحقق مىيابد ) كه سرم را بالا كنم و به آن چشم بدوزم ؛ در اين زمان است كه آن را\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nمىبينم و قبل يا بعد از آن ، صورت حسى آن در من نيست . به‌طور كلى انسان امور مادى را در زمان وجود و تحقق آنها احساس مىكند و اين احساس مقارن و هم‌زمان با تحقق آنها مىباشد . پس چگونه مىتوان گفت : علم مطلقاً مقيد به زمان نيست .\r\n\r\nپاسخ به شبههء نخست :\r\nمؤلف قدس سره در پاسخ به اين شبهه مىگويد : آن‌چه مقيد به زمان است در واقع شرايط حصول استعداد براى ادراك اين امور است ، نه خود علم .\r\nاحساس حرارت آتش و يا ديدن چهرهء دوست خود و يا شنيدن صداى يك شخص ، منوط به شرايطى است ، كه اينها امورى مادىاند و لذا مقيد به زمان مىباشند ، اما آن‌چه از پس اين شرايط ، تحقق مىيابد ، امرى مجرد و غير مادى است .\r\n\r\nشبههء دوم :\r\nبرخى براى اثبات مادى بودن صورت‌هاى علمى و به ويژه صورت‌هاى حسى ، به اين بيان تمسك جسته‌اند كه : ادراك حسى تنها در صورتى حاصل مىشود كه چشم و گوشى باشد و آن‌گاه يك سرى فعل و انفعالات مادى خاصى صورت پذيرد ؛ مثلًا امواجى از شىء مرئى در چشم منعكس شود و تأثير خاصى بر روى اعصاب چشم گذارد . هم‌چنين در دانش فيزيولوژى به اثبات رسيده است كه قسمت‌هايى از مغز به علم اختصاص دارد ؛ به‌گونه‌اى كه در صورت صحت و سلامت آن قسمت از مغز ، علم نيز برقرار است و در صورت اختلال در آن ، علم نيز مختل مىگردد و اينها همه نشان مىدهد كه علم و ادراك حسى و به تبع آن ادراك خيالى و عقلى ، امورى مادىاند .\r\n\r\nپاسخ به شبههء دوم :\r\nبايد توجه داشت كه ما منكر حقايقى كه در علم فيزيولوژى و غير آن به اثبات رسيده نيستيم و توقف ادراك حسى و غير حسى را بر حصول يك سرى ابزار و آلات مادى و وقوع فعل و انفعالات خاص مىپذيريم ، اما مىگوييم همهء اينها براى آن است كه در نفس استعداد حصول علم و ادراك پديد آيد و علم و ادراك هرگز يك امر مادى نتواند بود ، چرا كه خصوصيات و ويژگىهاى امور مادى را ندارد و چنان‌كه مؤلف قدس سره - آورده است :\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nما از اين بيان - كه خلاصهء آن انجام يافتن يك عمل فيزيكى است در انسان در موقع ادراك - حتى يك جمله را نمىخواهيم ادراك نماييم . . . بسيار شگفت‌آور است ، اين دانشمندان مورد نزاع را از بيخ فراموش كرده و مورد قبول و تسالم راهى به رخ خصم مىكشند .\r\nكسى نمىخواهد بگويد هنگام ادراك در انسان خواص مادى مربوط موجود نمىشود .\r\nكسى نمىخواهد بگويد جانوران زنده و من جمله انسان هنگام ادراك و فكر ، سلسله اعصاب يا مغز را به كار نمىاندازند . . . ، ولى حقيقت را نيز نمىشود ناديده انگاشت كه ادراكات و افكار پهناور ما ، با اين‌كه هيچ‌كدام از خواص ضرورى ماده را - مانند :\r\nاجزا ، انقسام ، تحول و شخصيت - ندارد ، چگونه مىتوانند مادى بوده باشند ؟ « 1 »\r\n\r\nصورت عقلى از صورت حسى يا خيالى بركنده نمىشود\r\nومما تقدمَ يظهرُ انَّ قولَهم :\r\n« إنّ التعقُلَ إنّما هو بتقشيرِ المعلومِ عن المادّةِ و الأعراضِ المشخصةِ له حتى لا يبقى إلّا الماهيّةُ المعراةُ عن القشورِ ، كالانسانِ المجردِ عن المادةِ الجسميةِ و المشخصاتِ الزمانيّةِ و المكانيّةِ و الوضعيّةِ و غيرِها ، بخلافِ الاحساسِ المشروطِ بحضورِ المادّةِ و اكتنافِ الأعراضِ و الهيئاتِ الشخصيّةِ ، و الخيالِ المشروطِ ببقاءِ الأعراضِ و الهيئاتِ المشخّصةِ ، من دونِ حضورِ المادّةِ » ، قولٌ على سبيلِ التمثيلِ للتقريبِ ، و إلّافالمحسوسُ صورةٌ مجرّدةٌ علميّةٌ ، و اشتراطُ حضورِ المادّةِ و الاكتنافِ بالأعراضِ المشخصةِ لحصولِ الاستعدادِ في النفسِ للاحساسِ ، و كذا اشتراطُ الاكتنافِ بالمشخّصاتِ للتخيّلِ ، و كذا اشتراطُ التقشيرِ في التعقلِ للدلالةِ على اشتراطِ تخيّلِ أزيدَ من فردٍ واحدٍ في حصولِ استعدادِ النفسِ لتعقلِ الماهيّةِ الكليّةِ ، المعبّرِ عنه بانتزاعِ الكلّيِ من الافرادِ .\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 1 ، مقالهء سوم\r\n","page_name":" 279 ","page_number":279},
  {"content":"\r\n\r\nترجمه\r\nاز آن‌چه گذشت روشن مىگردد اين‌كه گفته‌اند :\r\n« تعقل ، با بيرون آوردن معلوم از پوستهء ماده و اعراض تشخص دهندهء به آن تحقق مىيابد ؛ به گونه‌اى كه جز ماهيت برهنه از اين پوسته‌ها چيزى باقى نماند ؛ مانند انسانِ جدا شده از مادهء جسمانى و خصوصيات زمانى و مكانى ووضعى و غير آن ، بر خلاف احساس ، كه مشروط به حضور ماده و همراهيش با اعراض و هيئت‌هاى خاص است ؛ ونيز بر خلاف خيال ، كه مشروط به بقاى اعراض و هيئت‌هاى خاص بدون حضور ماده است . »\r\nكلامى تمثيل‌گونه است كه براى نزديك كردن مطلب به اذهان ناآشنايان با فلسفه گفته شده است ؛ و گرنه آن‌چه محسوس ماست ، يك صورت علمى مجرد است و حضور ماده و همراهيش با اعراض تشخص دهنده ، شرط پيدايش استعداد احساس كردن در نفس مىباشد ؛ و نيز همراهى با مشخصات ، در حقيقت ، شرط حصول استعداد تخيل كردن است ؛ و هم‌چنين ذكر بيرون آوردن معلوم از پوستهء ماده و اعراض تشخص دهندهء آن به عنوان شرط تعقل ، براى نشان دادن آن است كه آمادگى نفس براى تعقلِ ماهيت كلى - كه به آن ، انتزاع كلى از فرد گفته مىشود - مشروط به تخيل بيش از يك فرد مىباشد .\r\nشرح و تفسير\r\nبسيارى از فلاسفهء پيش از صدرالمتألهين ، مراتب علم و ادراك را بدين شكل تبيين مىكردند كه : ادراك ابتدا از راه احساس حاصل مىشود ؛ بدين نحو كه معلوم خارجى از راه حواس ، توأم با فعل و انفعالات خاص به انسان منتقل مىگردد و صورت علمى در مرتبهء ادراك حس مشروط به حضور ماده و اعراض تشخص دهنده است و خود نيز پديده‌اى مادى مىباشد . در مرتبهء تخيل ، همان صورت‌هاى محسوس مادى در ذهن حضور مىيابد ، اما بدون مادهء خارجى ؛ يعنى صورت\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمحسوس بازهم بيشتر تلطيف يافته و به تجرد نسبى مىرسد . در مرتبهء تعقل كه علم به ماهيات و مفاهيم كلى است ، همان صورت خيالى باز هم مجردتر از خصوصيات فردى و شخصى شده و به طورى در ذهن حضور مىيابد كه بر افراد بسيار قابل انطباق است . پس كلى از طريق تجريد امر مادىِ جزيى به وجود مىآيد .\r\nمؤلف قدس سره در اين قسمت ، كلام اين حكما را نقل كرده و آن را حمل بر تشبيه و مجازگويى مىكند ، كه براى نزديك ساختن مطلب به ذهن مبتدى بيان شده است .\r\nحاصل اين كلام آن است كه : احساس مشروط به دو چيز است :\r\n1 - حضور ماده نزد اندام‌هاى احساس ؛ مثلًا تا مادهء كتاب در برابر ديدگان من نباشد ، نمىتوانم آن را ببينم ، و يا آن را لمس كنم .\r\n2 - همراه بودن معلوم با اعراض تشخص دهنده .\r\nدر تخيل تنها شرط دوم معتبر است ، لذا مىتوان چهرهء يك دوست را كه هم‌اكنون در حضور ما نيست ، در ذهن آورد و يا منظره‌اى را كه قبلًا ديده‌ايم و اكنون از ما غايب است ، تخيل نماييم . اما ادراك عقلى ، هيچ يك از دو شرط فوق را ندارد . اين ادراك از طريق تقشير « 1 » و جدا ساختن معلوم از ماده و ديگر اعراض تشخص دهنده‌اى كه همراه با معلوم است ، صورت مىپذيرد ؛ به گونه‌اى كه فقط ماهيت برهنه از همهء پوسته‌ها و عوارض باقى مىماند ؛ مثلًا ما وقتى به ادراك عقلى انسان دست مىيابيم كه افراد متعددى از آن را يافته باشيم و سپس اين افراد را كه اوّلًا مقترن با ماده‌اند ، و ثانياً همراه با عوارض ويژهء خود مىباشند - هر كدام رنگ خاص ، وزن خاص ، طول و عرض و عمق خاص ، شكل خاص و هزاران ويژگى خاص خود را دارد - از آن ماده و عوارض جدا سازيم .\r\nاين بيان موهم آن است كه صورت حسى همان شىء مادىِ همراه با عوارض\r\n\r\n\r\n","description":"","footnote":"\r\n( 1 ) . « قشر » به معناى پوسته است و « تقشير » به معناى « پوست كندن » مىباشد . گويا به هنگام ادراك عقلى ، پوسته‌هاىمعلوم از آن كنده مىشود و ماهيت صرف وخالص از آن جدا مىگردد\r\n","page_name":" 281 ","page_number":281},
  {"content":"\r\n\r\nتشخص دهنده است كه نزد ادوات حس حاضر آمده و مورد شناسايى قرار گرفته است و هنگام ادراك خيالى ، آن معلوم از ماده تجريد مىشود و تنها همراه با عوارضش مورد شناسايى قرار مىگيرد و سرانجام هنگام تعقل ، همان معلوم ، كه تا به حال با عوارض تشخص دهنده همراه بوده است ، از آن عوارض تجريد مىشود و به صورت ماهيت لخت و برهنه در مىآيد و بدين نحو قابليت انطباق بر موارد متعدد در آن پديد مىآيد .\r\nاما حقيقت آن است كه محسوس بالذات و نيز صورت خيالى ، هر دو مجرد از ماده‌اند و شرايط ياد شده - مانند حضور ماده نزد اندام‌هاى حسى و توأم بودن با اعراض تشخص دهنده - فقط براى آن است كه استعداد و آمادگى براى ادراك حسى و خيالى در نفس پديد آيد .\r\nهم‌چنين صورت عقلى ، چيزى نيست كه از صورت حسى و يا خيالى كنده شده باشد و از آن انتزاع شود ، بلكه صورت مستقلى است كه در نفس ادراك مىشود . براى آن‌كه نفس مستعد ادراك يك صورت عقلى شود ، بايد از پيش افرادى از آن ماهيت را ادراك كرده باشد و تعبير به « تقشير » كه در لسان حكما آمده است ، شايد اشاره به همين امر باشد .\r\n\r\nيك نكته\r\nدر اين‌جا بايد يادآور شد كه صورت حسى و خيالى ، اگرچه مجرد از ماده است ، اما تجردشان از قبيل تجرد مثالى است و - چنان‌كه خواهد آمد - موجوداتى كه داراى تجرد مثالىاند ، در عين حال كه مجرد از ماده‌اند ، واجد برخى از آثار و عوارض ماده مىباشند ؛ مانند رنگ ، شكل و كميت ، بنابراين ، نمىتوان اكتناف و همراهى با اعراض تشخص دهنده را فقط شرط پيدايش استعداد براى احساس و تخيل در نفس دانست ؛ آن‌گونه كه حضور ماده ، شرط پيدايش استعداد براى احساس در نفس مىباشد .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nعوالم كلى وجود\r\nوتبيَّنَ ممّا تقدَّمَ أيضاً : أنّ الوجودَ ينقسمُ ، من حيثُ التجرّدِ عن المادّةِ و عدمِه ، إلى ثلاثةِ عوالمَ كليّةٍ : أحدُها : عالمُ المادّةِ و القوّةِ ؛ و الثاني : عالمُ التجرّدِ عن المادةِ دونَ آثارِها ، من الشكلِ و المقدارِ و الوضعِ و غيرِها ، ففيه الصورُ الجسمانيّةُو أعراضُها و هيئاتُها الكماليّةُ من غيرِ مادّةٍ تَحْمِلُ القوّةَ و الانفعالَ ، و يسمّى « عالمَ المثال » و « البرزخَ » بينَ عالمِ العقلِ و عالمِ المادّةِ ؛ و الثالثُ : عالمُ التجرّدِ عن المادّةِ وآثارِها ، و يسمّى عالمَ العقلِ .\r\nو قد قسَّموا عالمَ المثالِ إلى : المثالِ الأعظمِ القائمِ بذاتِه ، و المثالِ الأصغرِ القائمِ بالنفسِ ، الذي تتصرفُ فيه النفسُ كيفَ تشاءُ بحسبِ الدواعى المختلفةِ الحقّةِ و الجزافيّةِ ، فتأتى أحياناً بصورٍ حقّةٍ صالحةٍ و أحياناً بصورٍ جزافيّةٍ تعبثُ بها .\r\nوالعوالمُ الثلاثةُ المذكورةُ مترتبةٌ طولًا ؛ فأعلاها مرتبةً ، و أقواها و أقدامُها وجوداً ، وأقربُها من المبدأِ الأوّلِ ، تعالى ، عالمُ العقولِ المجرّدةِ ، لتمامِ فعليّتِها و تنزُّهِ ذواتِها عن شوبِ المادّةِ والقوّةِ ؛ ويليه عالمُ المثالِ ، المتنزّهُ عن المادّةِ دونَ آثارِها ؛ و يليه عالمُ المادّةِ موطنُ كلِ نقصٍ و شرٍّ ، ولايتعلقُ بما فيه علمٌ إلّامن جهةِ ما يحاذيه من المثالِ و العقلِ .\r\nترجمه\r\nاز آن‌چه گذشت نتيجه مىگيريم : وجود از جهت تجرد و عدم تجرد از ماده ، به سه عالم كلى تقسيم مىشود :\r\n1 - عالم ماده و قوه .\r\n2 - عالمى كه از ماده مجرد است ، اما آثار ماده را ( شكل ، مقدار ، موقعيت و غير آن ) دارا مىباشد و لذا در اين عالم صورت‌هاى جسمانى و اعراض و هيئت‌هاى كمالى آن وجود دارند ، بدون ماده‌اى كه حامل قوه و انفعال باشد و آن را عالم مثال و برزخ بين عالم\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nعقل و عالم ماده مىنامند .\r\n3 - عالم تجرد از ماده و آثار آن ، كه عالم عقل ناميده مىشود .\r\nهم‌چنين عالم مثال را به دو قسم تقسيم كرده‌اند : مثال اعظم كه قائم به خود است و مثال اصغر كه قائم به نفس مىباشد و نفس به هر نحو كه بخواهد ، با انگيزه‌هاى گوناگون به حق يا گزاف ، در آن تصرف مىكند و لذا گاهى صورت‌هاى حق و صالحى مىآورد و گاهى صورت‌هاى گزافى كه با آنها بازى مىكند .\r\nعوالم سه‌گانهء مذكور ترتيب طولى دارند و آن‌كه از همه مرتبه‌اش بالاتر و وجودش قوىتر و قديم‌تر و قربش به مبدأ اول بيشتر است ، عالم عقول مجرد مىباشد ، زيرا فعليتشان كامل و ذاتشان از آميختگى با ماده و قوه مبرا مىباشد و پس از آن ، عالم مثال قرار دارد ، كه از ماده منزه است و نه از آثار آن ؛ و پس از آن عالم ماده قرار دارد ، كه محل هر نقص و شرى است و علم به آن‌چه در آن است تعلق نمىگيرد مگر از جهت مثال و عقلى كه در ازاى آن قرار دارد .\r\nشرح و تفسير\r\nدر فصل اول و نيز در همين فصل گفتيم : صورت‌هاى علمى مجرد از ماده‌اند ؛ بدين نحو كه صورت‌هاى حسى و خيالى ، مجرد مثالى و صورت‌هاى عقلى ، مجرد عقلى مىباشند ؛ هم‌چنين گفتيم : ادراك حسى مشروط به حضور مادهء خارجى است .\r\nحال اگر به اين مطالب نكته‌اى را ، كه پيش از اين به آن اشاره شد و تفصيلش در فصل دهم خواهد آمد ، بيافزاييم و آن اين‌كه علوم حصولى به علوم حضورى بر مىگردند و انسان هنگام ادراك حسى و خيالى با صورت‌هاى مجرد مثالى اتحاد مىيابد و هنگام ادراك علوم عقلى ، با موجوداتى كه از تجرد عقلى برخوردارند و قائم به خود مىباشند ، اتحادمىيابد ، به اين نتيجه خواهيم رسيد كه :\r\nوجود از جهت تجرد از ماده ، از سه عالم كلى تشكيل مىشود : 1 - عالم ماده و قوه .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n2 - عالم مثال . 3 - عالم عقل .\r\nاز آن‌جا كه در بخش آينده ، طى فصول جداگانه‌اى « 1 » در بارهء هر يك از اين عوالم و ويژگىهاو خصوصيات آنها بحث مىشود ، در اين‌جا به ترجمهء متن اكتفا مىكنيم و فقط چند نكته را يادآور مىشويم :\r\n1 - وقتى مىگوييم « عوالم كلى وجود » و يا مىگوييم « وجود از سه عالم كلى تشكيل يافته است » ، مقصود از « وجود » خصوص « وجود امكانى » بوده و شامل واجب - تعالى - نمىشود ، زيرا واجب - عزّ اسمه - را - اگرچه مجرد محض است - نمىتوان داخل در « عالم عقل » دانست و اساساً اطلاق « عالَم » بر او روا نيست ، زيرا « عالَم » اسم آلت است به معناى « ما يُعلَم به » . و ما سوىاللّه از آن جهت كه آيت و نشانهء وجود خداوند است ، « عالَم » ناميده مىشود . شاهد اين مدعا آن است كه مؤلف قدس سره آورده است : « و اقربها من المبدأ الاول تعالى ، عالم العقول المجردة » . اين تعبير نشان مىدهد وجود خداوند از همهء عوالم سه‌گانهء ياد شده بيرون مىباشد .\r\n2 - مقصود از « كلى » در اين جا همان سعه و گستردگى وجودى است و مراد از كلى بودن هر يك از عوالم سه‌گانهء مورد بحث ، مشتمل بودن آنها بر وجودهاى متعدد و گوناگون است ، كه هر نوع از آنها عالم جزيى به شمار مىآيد .\r\n3 - پيش از اين گفتيم : هر علمى مجرد است و معلوم جز يك موجود مجرد نمىتواند باشد . آن‌گاه اين سؤال مطرح شد كه چگونه علم به موجوداتى كه در عالم ماده است ، تعلق مىگيرد ؟ مؤلف در پاسخ مىگويد : علم مستقيماًبه موجودات مادى تعلق نمىگيرد و امور مادى را نمىتوان معلوم بالذات به شمار آورد . تعلق علم به اين موجودات به‌طور غير مستقيم و به واسطهء موجود مجرد مثالى و يا عقلى صورت مىگيرد كه در ازاى هر يك از اين موجودات مادى قرار دارد .\r\n\r\n\r\n","description":"","footnote":"\r\n( 1 ) . در فصل ده ، يازده و دوازده در بارهء عالم عقل ، در فصل سيزده در بارهء عالم مثال و در فصل چهارده در بارهء عالم‌ماده\r\n","page_name":" 285 ","page_number":285},
  {"content":"\r\n\r\n\r\nالفصل الثالث : ينقسم العلم انقساماً آخر إلى كلي و جزئي\r\nوالمراد بالكليِّ : ما لا يتغيّرُ بتغيُّرِ « المعلوم بالعرض » ، كصورةِ البناءِ التي يتصورُها البنّاءُ في نفسِه ليبنى عليها ، فالصورةُ عندَه على حالِها قبلَ البِناءِ ، و معَ البناءِ ، و بعدَ البناءِ ، و إن خربَ و انهدمَ ؛ و يسمّى « علمَ ما قبلَ الكثرةِ » ، و العلومُ الحاصلةُ من طريقِ العللِ كليّةٌ من هذا القبيلِ دائماً ، كعلمِ المنجّمِ بأنَّ القمرَ منخسفٌ يومَ كذا ساعةَ كذا إلى مدّةِ كذا يعودُ فيه الوضعُ السماويُّ بحيثُ يوجبُ حيولةَ الأرضِ بينَه و بينَ الشمسِ ؛ فعلمُه ثابتٌ على حالِه قبلَ الخسوفِ ، و معه ، و بعدَه .\r\nوالمرادُ بالجزئيِّ : ما يتغيّرُ بتغيُّرِ المعلومِ بالعرضِ ، كما إذا علمْنا من طريقِ الابصارِ بحركةِ زيدٍ ؛ ثم إذا وَقَفَ عن الحركةِ ، تغيّرتِ الصورةُ العلميّةُ من الحركةِ إلى السكونِ ؛ و يسمّى « علمَ ما بعدَ الكثرةِ » .\r\nترجمه\r\nمراد از « كلى » ، علمى است كه تحول معلوم بالعرض [ مطابق و محكىِ صورت علمى 
  ] موجب تحول آن نمىشود ؛ مانند شكل ساختمان كه معمار آن را نزد خود تصور مىكند تا بر طبق آن ، بنا را بسازد . اين شكل ، پيش از ساختن بنا و همراه با آن و پس از آن ، بر\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nهمان حال باقى مىماند ، گرچه بنا خراب و منهدم گردد . چنين علمى را علم پيش از كثرت نامند . علوم به دست آمده از راه علل و اسبابِ يك پديده ، هميشه كلى است و از همين قبيل مىباشد ؛ مانند : آگاهى ستاره‌شناس به اين‌كه در فلان روز و فلان ساعت تا فلان مدت ، ماه گرفتگى به وجود مىآيد و موقعيت منظومهء شمسى به گونه‌اى مىشود كه موجب حائل شدن زمين بين ماه و خورشيد مىگردد . اين آگاهى ، پيش از ماه گرفتگى و همراه با آن و پس از آن ، به حال خود باقى خواهد بود .\r\nو مراد از « جزئى » علمى است كه با تحول معلوم بالعرض متحول مىگردد ؛ مانند آن‌كه از راه ديدن ، علم به حركت كردن كسى پيدا كنيم ، كه چون او از حركت بايستد ، صورت علمى نيز از حركت به سكون تبديل مىشود و آن را علم پس ازكثرت نامند .\r\nشرح و تفسير\r\n\r\nاصطلاحى ديگر در باب كلى و جزيى\r\nدر اين فصل در مورد اصطلاح ديگرى از « كلى و جزيى » - كه بيشتر در فلسفه و در كتاب برهان از منطق مطرح است - گفت و گو مىشود . كلى و جزيى بودن يك علم در اين اصطلاح به معناى قابليت يا عدم قابليت صدق آن بر كثيرين نيست ، بلكه به معناى ثبات و تغير آن علم است . بايد توجه داشت كه كليت و جزئيت در اين اصطلاح بيشتر در باب قضايا به كار مىرود . يعنى علم به يك قضيه ، گاهى كلى است و گاهى جزيى مىباشد ؛ خواه آن قضيه ، با سور كلى باشد يا سور جزيى و يا آن‌كه اساساً يك قضيهء شخصى باشد . بر خلاف اصطلاح پيشين كه منحصراً در باب تصورات به‌كار مىرود .\r\nتوضيح مطلب آن كه : گاهى علم ما به يك شىء به‌گونه‌اى است كه تغييرات آن شىء ( / معلوم بالعرض ) موجب تغيير علم نمىشود ، بلكه علم ما به آن شىء قبل از وقوع آن شىء و در حال وقوع آن و پس ازوقوعش ، صورت ثابتى دارد . و گاهى علم ما به يك شىء به گونه‌اى است كه تابع آن معلوم است و با تغييراتى كه در آن معلوم\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nپديد مىآيد ، علم نيز تغيير مىكند .\r\n\r\nتعريف علم جزيى\r\nدر مورد ادراكات حسى ، علمى كه براى ما پديد مىآيد ، همراه با تغييرات معلوم ، تغيير مىكند ؛ مثلا وقتى ماشينى را در حال حركت مشاهده مىكنيم ، آن را در هر لحظه در يك مكان مىبينيم : ابتدا آن را در نقطهء « الف » مشاهده مىكنيم ؛ لحظهء بعد آن را در نقطهء « ب » مىبينيم و لحظه‌اى پس از آن در نقطهء « ج » و به همين ترتيب . يعنى همين‌طور كه ماشين حركت مىكند و تغيير مكان مىدهد ، علم ما نيز همراه با تغيير آن ، تغيير مىكند ؛ علمى مىرود و علم ديگرى مىآيد . در لحظهء نخست مىگفتيم : الآن مىدانم كه ماشين در نقطهء « الف » است ، اما در لحظهء بعد ديگر نمىتوانيم بگوييم : الآن مىدانم كه ماشين در نقطهء « الف » است ، بلكه بايد بگوييم : الآن مىدانم كه ماشين در نقطهء « ب » است . علم ما به اين‌كه « ماشين در نقطهء « الف » است » ، مربوط به همان لحظه‌اى است كه ماشين در آن نقطه بود و اين علم نه پيش از آن و نه پس از آن ، باقى نخواهد بود ، بلكه بلافاصله جاى خود را به علم ديگرى مىدهد . البته اين در صورتى است كه معلوم ما متغير باشد ، اما اگر ثابت باشد ، علم ما نيز به تبع ثبات آن معلوم ، ثابت خواهد بود ؛ مانند هنگامى كه ماشين در نقطه‌اى مىايستد . هر زمان در آن نقطه ايستاده و ثابت باشد ، علم حسى ما به آن نيز ثابت خواهد بود .\r\nاين علم را « علم پس از كثرت » نيز مىنامند . علم جزيى علمى است كه از طريق انفعال از خارج در ما پديد مىآيد . و چون اين علم به واسطهء انفعال از خارج حاصل مىگردد ، ثبات و تغيير آن نيز تابع ثبات و تغيير معلوم خارجى است . به‌طور كلى علوم حسى ، علومى جزيىاند ، زيرا اين علوم متوقف بر ارتباط با خارج است ؛ ارتباطى كه از طريق ادوات حسى برقرار مىشود . پس اگر آن‌چه در خارج است به‌واسطهء تغييرى كه در آن روى مىدهد ، زايل گردد ، علم حسى نيزاز بين خواهد رفت .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nتعريف علم كلى\r\nعلم كلى - بر خلاف علم جزيى - ثابت است و پيش از وقوع معلوم و همراه با آن و پس از آن بر يك حال باقى مىماند . متعلق اين علم مىتواند يك امر متغير باشد ؛ يعنى امرى باشد كه در چند دقيقه و حتى در يك لحظه اتفاق مىافتد و آن‌گاه معدوم مىشود ؛ مانند علم يك ستاره شناس به وقوع ماه گرفتگى در يك تاريخ معين . اين علم ، براساس محاسبات خاصى ، نه در اثر مشاهدهء حسى ، براى ستاره شناس حاصل مىشود و ممكن است مدت‌ها قبل از وقوع اين حادثه ، ستاره شناس از وقوع آن در آن تاريخ خاص آگاه باشد . به چنين علمى ، علم « پيش از كثرت » نيز مىگويند .\r\nاين دسته از علوم حصولى ، چون از طريق انفعال از خارج به‌دست نيامده است ، تابع معلوم خارجى نيز نمىباشد ؛ از اين‌رو ، تغيير و تحول معلوم خارجى تأثيرى در بقاى آن نداشته و موجب تحول و دگرگونى آن نخواهد شد .\r\nهرگاه علم ما به يك شىء از طريق علم به علل آن شىء باشد ، يك علم ثابت و به اصطلاح « كلى » خواهد بود . به دليل اين‌كه عليّت يك شىء براى شىء ديگر ، يك امر ثابت و زايل نشدنى است ؛ از اين‌رو ، علم به عليت يك شىء براى شىء ديگر نيز ثابت و زايل نشدنى خواهد بود . پس اگر بدانيم كه « الف » علت تامهء « ب » است و نيز بدانيم كه « الف » در فلان زمان تحقق دارد ؛ از اين‌جا علم سومى به دست خواهيم آورد و آن علم به وقوع « ب » در آن زمان معين است و اين علم ، كلى خواهد بود .\r\n\r\nعلم به تغيير غير از تغيير علم است\r\nفان قلتَ : التغيُّرُ لايكونُ إلّابقوّةٍ سابقةٍ ، و حاملُها المادّةُ ، و لازمُه كونُ العلومِ الجزئيّةِ ماديّةً ، لا مجرّدةً .\r\nقلنا : العلمُ بالتغيّرِ غيرُ تغيُّرِ العلمِ ، و المتغيِّرُ ثابتٌ في تغيّرِه ، لا متغيّرٌ ؛ و تعلّقُ العلمِ به ،\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nأعنى حضورهُ عندَ العالمِ ، من حيثُ ثباتِهِ لا تغيُّرِهِ ؛ و إلّالم يكنْ حاضراً ، فلم يكنِ العلمُ حضورَ شيءٍ لشيءٍ ؛ هذا خلفٌ .\r\nترجمه\r\nاگر اعتراض شود كه : تغيير بدون يك قوهء پيشين ، ميسر نيست و حامل قوه نيز ماده است ؛ و بنابراين ، لازمهء تغيير يافتن علوم جزئى ، آن است كه اين علوم مادى باشند ، نه مجرد .\r\nدر پاسخ گوييم : علمِ به تغيير ، غير از تغييرِ علم است و متغير در تغيير خويش ثابت و برقرار مىباشد ؛ و مراد از تعلق گرفتن علم به تغيير ، حضور تغيير نزد عالم است از جهت ثبات آن ، نه از جهت تغييرش ؛ چرا كه در غير اين صورت ، حضور نخواهد داشت و در نتيجه علم ، حضور چيزى براى چيزى نخواهد بود و اين خلاف فرض است .\r\nشرح و تفسير\r\nممكن است در بارهء آن‌چه در مورد « علم جزيى » بيان شد ، اشكالى به ذهن آيد و آن اين‌كه : شما خود معترفيد كه علوم جزيى دست‌خوش تغيير و دگرگونى است و وقوع تغيير در علم ، دليل بر مادى بودن آن است ، زيرا تغيير همان انتقال از يك حال به حال ديگر است و مستلزم قوه مىباشد و قوه نيز بدون ماده‌اى كه حامل آن است ، تحقق مىيابد . در نتيجه : هر امر متغيرى مادى خواهد بود ، در حالى كه شما پيش از اين گفتيد : « همهء اقسام علم ، مجرد است . »\r\nدر پاسخ به اين اشكال مىگوييم : تغير در خود علم روى نمىدهد ، تا مستلزم مادى بودن آن باشد ، بلكه تغير در فعل و انفعالات دستگاه عصب ، مغز و مانند آن روى مىدهد و آن‌چه دست‌خوش دگرگونى مىشود ، ارتباطى است كه از طريق ادوات احساس با معلوم خارجى برقرار مىشود و اين همه ، امورى است كه زمينهء ادراك را\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nفراهم مىسازد . اما خود صورت علمى ، كه حقيقت علم و ادراك را تشكيل مىدهد ، ثابت است و هرگز تغيرى در آن رخ نمىدهد .\r\nممكن است گفته شود : اگر علم هميشه ثابت است و هيچ تغيرى در آن رخ نمىدهد ، چگونه « علم به تغير » امكان‌پذير خواهد بود ، با آن‌كه علم بايد مطابق با معلوم باشد .\r\nدر پاسخ مىگوييم : لازم نيست علم در وجود و در هستىاش مطابق با معلوم باشد ، بلكه همين اندازه كفايت مىكند كه علم در ماهيتش مطابق با معلوم باشد . و صورت علمىِ تغير ، به حمل اولى تغير است ، اما به حمل شايع ثابت مىباشد ؛ همان‌گونه كه جوهر ذهنى به حمل اولى جوهر است ، اما به حمل شايْع كيف نفسانى . معترض پنداشته است « علم به تغير » ملازم با « تغير علم » بوده و مثل آن است كه كسى بگويد : « علم به جوهر » ملازم است با « جوهر بودن علم » و اين همان خَلط بين حمل اولى و حمل شايع است .\r\n\r\nبيان مؤلف در تعليقهء بر اسفار\r\nدر متن كتاب تنها اعتراض نخست بيان شده است ، اما پاسخى كه براى آن ذكر شده ، پاسخ اعتراض دوم است . مؤلف گرامى قدس سره در تعليقهء خود بر اسفار ، ترتيب منطقى بحث را بهتر رعايت كرده و دو اعتراض ياد شده را ، همراه پاسخ هر يك ، با بيان مبسوطترى ذكر كرده‌اند . ايشان در آن تعليقه مىگويند :\r\nتحقيق آن است كه صورت علمى ، مجرد از ماده و غير قابل تغير است ؛ خواه كلى باشد و خواه جزيى . اما چون علوم انفعالى همراه با يك سلسله اعمال مادى است كه از مظاهر قواى نفسانى مانند چشم و گوش صادر مىشود ، ظهور اين علوم براى نفس تابع فعل و انفعال مادىِ واقع در آن مظاهر مىباشد و با انقطاع آن فعل و انفعالات ، ظهور آن علوم براى نفس نيز زايل مىگردد . بنابراين ، تغير تنها در مرحلهء مظاهر بدنى\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nاز جهت اعمال آنها ، روى مىدهد ، اما صورت علمى ، اگرچه جزيى و حسى باشد ، متغير نيست .\r\nدليل اين مدعا آن است كه ما مىتوانيم صورتى را كه مدت‌ها قبل احساس كرده‌ايم ، اعاده كنيم ، در حالى كه اگر صورت محسوس مادى بود ، آن صورت با زوال حركات مادى زايل مىشد و يادآورى در بارهء آن محال مىبود .\r\nاما اين‌كه چگونه علم احساسى و خيالى به تغيرات و حركات و مقاديرى كه قابل قسمت مىباشند ، تعلق مىگيرد ، با آن‌كه صورت علمى بايد با معلوم خارجى مطابق باشد ؟ پاسخش آن است كه علم به تغير و حركت و انقسام ، غير از تغيرعلم و حركت علم و انقسام علم مىباشد . آن‌چه لازم است ، مطابقت صورت علمى با خارج بر حسب ماهيت است ، نه برحسب نحوهء وجود . « 1 »\r\n\r\n\r\n","description":"","footnote":"\r\n( 1 ) . اسفار ، ج 3 ، پاورقى ، ص 408\r\n","page_name":" 292 ","page_number":292},
  {"content":"\r\n\r\n\r\nالفصل الرابع : في أنواع التعقل\r\nذكروا أنّ التعقُّلَ على ثلاثةِ أنواعٍ :\r\nأحدُها : أن يكونَ « العقلَ بالقوّةِ » ، أي لا يكونَ شيئاً من المعقولاتِ بالفعلِ ، و لا له شيءٌ من المعقولاتِ بالفعلِ ، لخلوِّ النفسِ عن عامّةِ المعقولاتِ .\r\nالثاني : أن يعقلَ معقولًا او معقولاتٍ كثيرةً بالفعلِ ، مميّزاً لبعضِها من بعضٍ ، مرتّباً لها ؛ و هو « العقلُ التفصيليُّ » .\r\nالثالث : أن يعقلَ معقولاتٍ كثيرةً عقلًا بالفعلِ من غيرِ أن يتميَّزَ بعضُها من بعضٍ ، و إنّما هو عقلٌ بسيطٌ إجماليٌ فيه كلُ التفاصيلِ ؛ و مثَّلُوا له بما إذا سألك سائلٌ عن عدّةٍ من المسائلِ التي لك علمٌ بها ، فحَضَرَك الجوابُ في الوقتِ ؛ فأنتَ في أوّلِ لحظةٍ تأخذُ في الجوابِ تعلمُ بها جميعاً علماً يقينيّاً بالفعلِ ، لكن لا تميّزِ لبعضِها من بعضٍ ، و لا تفصيلَ ، و إنّما يحصلُ التميّزُ و التفصيلُ بالجوابِ ، كأنّ ما عندك منبعٌ تنبعٌ و تجرى منه التفاصيلُ ؛ و يسمّى « عقلًا إجماليّاً » .\r\nترجمه\r\nگفته‌اند : تعقل بر سه نوع است :\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n1 - اين‌كه « عقل بالقوه » باشد ؛ يعنى نه خود بالفعل چيزى از معقولات است و نه بالفعل براى او معقولى حاصل شده است ، چون نفس از همهء معقولات تهى مىباشد .\r\n2 - اين‌كه يك يا چند معقول را بالفعل همراه با تمييز آنها از يك‌ديگر با ترتيب خاصى تعقل كند ، كه در اين صورت « عقل تفصيلى » خواهد بود .\r\n3 - اين‌كه معقولات متعددى را بالفعل تعقل كند ، بدون تمييز آنها از يك‌ديگر ، بلكه به‌صورت يك تعقل بسيط و اجمالى كه واجد همهء تفاصيل مىباشد و براى آن مثال زده‌اند به هنگامى كه سؤال كننده‌اى چند مسئله را ، كه پاسخ آنها را مىدانيد ، از شما بپرسد و بلافاصله پاسخ آنها در ذهنتان حاضر شود . در اين فرض ، شما در اولين لحظه‌اى كه شروع به پاسخ دادن مىكنيد ، همهء مطالب را بالفعل به‌طور جزمى و يقينى مىدانيد ، اما نه به‌طور تفصيلى و به نحوى كه از يك‌ديگر متمايز باشند ، بلكه هنگام پاسخ گفتن است كه تفصيل و تمييز آنها از يك‌ديگر حاصل مىگردد . گويا آن‌چه داريد ، چشمه‌اى است كه مىجوشد و علوم تفصيلى از آن جارى مىگردد . اين عقل را « عقل اجمالى » نامند .\r\nشرح و تفسير\r\nدر اين‌جا اقسامى كه فلاسفه براى تعقل ذكر كرده‌اند و شيخ الرئيس نيز آن را بيان كرده « 1 » ، مطرح شده است . پيش از توضيح اين اقسام ، توجه به دو نكته مناسب است :\r\nاوّلًا : مقصود از تعقل در اين‌جا همان « ادراك كلى » است ، در برابر احساس و تخيل ، كه مجموعاً اقسام سه گانهء علم حصولى را تشكيل مىدهند .\r\nثانياً : اين تقسيم به اعتبار انحاى گوناگون تعقل و به ديگر سخن ، انحاى مختلف وجود معقولات براى عقل صورت گرفته است ؛ به اين بيان كه : صورت‌هاى معقول و كلى يا بالقوه براى عقل موجودند و يا بالفعل . در صورت دوم ، يا با وجود تفصيلى\r\n\r\n\r\n","description":"","footnote":"\r\n( 1 ) . ر . ك : طبيعيات شفا ، فصل ششم از مقالهء پنجم از فن ششم و الهيات شفا ، فصل هفتم از مقالهء هشتم\r\n","page_name":" 294 ","page_number":294},
  {"content":"\r\n\r\nبراى عقل موجودند ؛ به گونه‌اى كه هر معقولى متميز و جدا از معقول ديگر است و يا با وجود اجمالى براى عقل موجودند ؛ يعنى همه داراى يك وجود يگانه و بسيط مىباشند . البته اين تقسيم اگرچه اوّلًا و بالذات در مورد صورت‌هاى معقوله انجام پذيرفته است ، اما به خود عقل نيز سرايت مىكند .\r\nپس مىتوان گفت : عقل به اعتبار نحوهء حصول معقولات براى آن ، سه مرحله دارد :\r\n1 - اين‌كه نسبت به همهء معقولات حالت بالقوه داشته باشد . عقل انسان در به دو تولد در اين مرحله است ؛ يعنى « عقل بالقوه » است . در اين مرحله عقل واجد هيچ صورت كليى نيست و از ادراك بالفعل كليات محروم مىباشد .\r\n2 - پس ازگذشت مدت زمانى ، عقل آدمى كم كم به فعليت مىرسد و به گونه‌اى مىگردد كه معقولات چندى را واجد شده و از ادراك كليات برخوردار مىشود . در اين مرحله اين علوم به‌طور متمايز و جدا از يك‌ديگر در صفحهء نفس حاضرند . به اين مرحله « عقل تفصيلى » گفته مىشود .\r\n3 - انسان مىتواند از اين مرحله نيز گذر كند و به درجهء بالاترى از عقل بار يابد ، كه به آن « عقل اجمالى » گفته مىشود . البته اجمال در اين‌جا به معناى ابهام و تيرگى نيست ، بلكه به معناى بساطت و يك پارچگى است ؛ چنان‌كه مقصود از « تفصيل » در قسم پيشين روشنى و وضوح نيست ، بلكه تمايز و گسستگى است . انسان به مرحله‌اى مىرسد كه مىتواند معقولات فراوانى را يك‌جا و به نحو بسيط واجد باشد .\r\nبراى روشن شدن مطلب مثال خود شيخ الرئيس مناسب است : وقتى انسان در حال تحصيل رياضيات است ، با هر مسأله‌اى كه مواجه مىشود و هر بار كه مطلبى از استاد خود مىشنود ، علمش افزوده مىشود و ادراك تازه‌اى براى او حاصل مىآيد و اين ادراكات به طور تفصيلى در كنار هم مىنشينند و ترتيب آنها محفوظ است و از يك‌ديگر كاملًا تمايز دارند .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاما اين محصل كم‌كم رشد مىكند ، تا آن‌جا كه يك رياضيدان صاحب‌نظر مىشود و به اصطلاح به ملكهء اين علم دست مىيابد . او در اين هنگام پاسخ صدها و هزارها مسئله را نزد خود دارد ، اما به نحو اجمالى و بسيط ؛ يعنى چنين نيست كه موضوع و محمول و صورت هر يك از اين مسائل را به طور مشخص در ذهن حاضر داشته و به آن توجه تفصيلى داشته باشد ، بلكه اگر به صورت مسئله توجه كند ، پاسخش را بيان خواهد كرد . گويا اين شخص سرچشمهء جوشانى دارد كه علوم از آن سرازير مىشود و اين همان « عقل اجمالى » است .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n\r\nالفصل الخامس : في مراتب العقل\r\nذكروا أنّ مراتبَ العقلِ أربعٌ :\r\nإحداها ، كونُه بالقوّةِ بالنسبةِ إلى جميعِ المعقولاتِ ، و يسمّى « عقلًا هيولانياً » لشباهتِه في خلوّهِ عن المعقولاتِ « الهيولى » ، في كونها بالقوّةِ بالنسبةِ إلى جميعِ الصورِ .\r\nوثانيتُها : « العقلُ بالملكةِ » ، و هي المرتبةُ التى تعقلُ فيها الأمورَ البديهيّةَ من التصوّراتِ و التصديقاتِ ؛ فانّ تعلُّقَ العلمِ بالبديهيّاتِ أقدامُ من تعلّقِهِ بالنظريّاتِ .\r\nوثالثتُها : « العقلُ بالفعلِ » ، و هو تعقُلُه النظريّاتِ بتوسيطِ البديهيّاتِ و إن كانتْ مرتبةً بعضُها على بعضِ .\r\nو رابعتُها : عقلُه لجميعِ ما استفاده من المعقولاتِ البديهيّةِ النظريّةِ ، المطابقةِ لحقائقِ العالمِ العلوي والسفلى ، باستحضارِه الجميعَ و التفاتِه إليها بالفعلِ ، فيكونُ عالماً علميّاً مضاهياً للعالمِ العينيِّ ؛ و يسمّى « العقلَ المستفادَ » .\r\nترجمه\r\nگفته‌اند : عقل چهار مرتبه دارد :\r\n1 - اين‌كه نسبت به همهء معقولات بالقوه باشد و آن را « عقل هيولانى » نامند ، چون\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبا تهى بودنش از معقولات ، شبيه هيولا است كه نسبت به همهء صورت‌ها ، بالقوه مىباشد .\r\n2 - « عقل بالملكه » ؛ و آن مرتبه‌اى است كه تصورات و تصديقات بديهى در آن ، تعقل مىشود ، زيرا آگاهى به بديهيات پيش از آگاهى به مطالب نظرى صورت مىپذيرد .\r\n3 - « عقل بالفعل » ؛ و آن عبارت است از تعقل مطالب نظرى با وساطت علوم بديهى ، گرچه بين خود مطالب نظرى ترتيب خاصى برقرار است .\r\n4 - اين‌كه تمام آن‌چه را به دست آورده تعقل كند ، اعم از معقولات بديهى و نظرى كه مطابقند با واقعيات جهان بالا و پايين ؛ بدين نحو كه همه را حاضر كرده و به همه توجه داشته باشد . در اين صورت يك جهان علمى شبيه جهان عينى خواهد بود و « عقل مستفاد » ناميده مىشود .\r\nشرح و تفسير\r\nتقسيمى كه در اين فصل بيان مىشود ، از دو جهت با تقسيمى كه در فصل پيشين بيان شد ، تفاوت دارد :\r\n1 - مصب تقسيم پيشين « تعقل » است ، اگرچه به خود عقل - كه قوهء تعقل است - نيز سرايت مىكند ، اما تقسيم كنونى از ابتدا در مورد عقل ، كه قوهء ادراك كليات است ، مطرح مىشود .\r\n2 - تقسيم پيشين به اعتبار نحوهء وجود معقولات براى عقل صورت گرفته است ، اما اين تقسيم به اعتبار ترتيب حصول معقولات براى عقل شكل پذيرفته است ؛ به اين صورت كه : نفس ابتدا از همهء معقولات خالى است ؛ سپس بديهيات را تعقل مىكند و به دنبال آن امور نظرى را از بديهى استنتاج مىكند و آن‌گاه كه به مرحلهء تجرد تام عقلى رسيد ، با عقل فعال ، كه با وجود بسيط خود جامع همهء حقايق است ، متحد مىگردد و همهء حقايق را درك مىكند .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nحاصل سخن در بيان مراتب عقل آن است كه :\r\n1 - عقل انسان در آغاز حالتى شبيه « هيولا » دارد ؛ يعنى همان‌گونه كه هيولا و مادهء اولى قوّه محض است و هيچ فعليتى را ذاتاً واجد نيست ، عقل نيز در آغاز در مقايسه با صورت‌هاى معقول چنين حالتى دارد : خالى از هر ادراك كلى بوده و فقط استعداد و قوهء دريافت صورت‌ها را دارد و مانند لوح سفيدى است كه هنوز چيزى در آن نوشته نشده است . به اين مرتبه « عقل هيولانى » گفته مىشود .\r\n2 - در مرتبهء بعد ، عقل امور بديهى - اعم از تصورات و تصديقات - را ادراك مىكند ؛ مثلًا مفهوم كلى « هستى » ، « وحدت و كثرت » و امورى مانند آن را درك مىكند و مثلًا درك مىكند « وجود و عدم غير قابل اجتماعند » و مانند آن . در اين مرحله عقل از مرتبهء استعداد محض بيرون آمده و با دريافت معقولات بديهى ، آماده است معقولات نظرى را از راه فكر تحصيل كند . به اين مرتبه « عقل بالملكه » گفته مىشود ، زيرا در اين مرتبه معقولات بديهى براى عقل حاصل گشته و استعداد انتقال از آنها به معقولات نظرى در نفس ملكه شده است . « 1 »\r\n3 - پس از آن‌كه عقل ، پاره‌اى از تصورات و تصديقات را به دست آورد ، مىتواند توسط آنها به ادراك علوم نظرى نائل آيد ؛ بدين صورت كه از تصورات بديهى ، معرّف و از تصديقات بديهى ، قياس و برهان تشكيل دهد و مجهولات نظرى را براى خود معلوم سازد . عقل را در اين مرحله « عقل بالفعل » مىنامند ، زيرا معقولات نظرى بالفعل در آن موجود است و نيازى به اكتساب جديد آنها نيست . در حقيقت مىتوان\r\n\r\n\r\n","description":"","footnote":"\r\n( 1 ) . اين وجه تسميه از كلمات صدرالمتألهين مستفاد است كه مىگويد : « فيسمى تلك الحالة « عقلًا بالملكه » اى لها قدرة الاكتساب وملكة الانتقال الى نشأة العقل بالفعل » . ( اسفار ، ج 3 ، ص 420 ) . اما محقق سبزوارى وجه تسميهء ديگرى را پيشنهاد مىكند و آن را مناسب‌تر مىشمارد و آن اين‌كه بگوييم : « ملكه در برابر عدم است ، نه در برابر حال ، زيرا قوه در « عقل هيولانى » يك امر عدمى است و عقل در مرتبهء دوم با ادراك بديهيات ، متلبس به ملكه ، يعنى وجود بديهيات و فعليت آنها ، مىشود . » ( تعليقهء بر اسفار ، همان )\r\n","page_name":" 299 ","page_number":299},
  {"content":"\r\n\r\nگفت : عقل بالفعل ، استعداد حاضر كردن معقولات نظرى پس از حصول آن معقولات است .\r\nعقل در آخرين سير تكاملى خود به مرتبه‌اى مىرسد كه تمام معقولات بديهى و نظرى را كه به دست آورده و مطابق با جهان خارج است ، تعقل مىكند . تفاوت اساسى ميان اين مرتبه با مرتبهء پيشين در آن است كه در مرتبهء پيشين ، اگرچه عقل علوم فراوانى را كسب كرده است ، اما اين علوم در او « حضور » ندارد ؛ يعنى چنين نيست كه همه با هم در صفحهء نفس حاضر باشد و انسان به همهء آنها با هم التفات و توجه داشته باشد ، بلكه تنها اين قدرت را دارد كه هرگاه بخواهد ، مىتواند آنها را استحضار كند . اما در اين مرتبه عقل به مقامى مىرسد كه همهء علوم كسب شده بالفعل در آن حاضرند و عقل به همهء آنها التفات و توجه دارد . عقل در اين مرتبه « عقل مستفاد » خوانده مىشود ، زيرا عقل در اين مرتبه علوم خود را از « عقل فعال » استفاده مىكند .\r\nمؤلف قدس سره تصريح مىكند كه انسان هنگامى بدين مقام مىرسد كه تجردش تام شده باشد و تدبير بدن ، او را از ادراك معقولات مشغول نسازد :\r\nپس اگر نفس به مرحلهء تجرد تام رسد و تدبير بدن وى را مشغول نسازد همهء تعقل‌ها به عقل اجمالى ، به‌طور بالفعل نزد وى حاصل مىآيد و او عقل مستفاد مىگردد . « 1 »\r\n\r\nبيان محقق سبزوارى در مراتب چهارگانهء عقل\r\nمحقق سبزوارى سخن رسايى در بيان مراتب چهارگانه عقل دارد كه حاصلش چنين است : عقل از دو حال بيرون نيست : يا قوه و استعداد در آن هست و يا هيچ قوه و استعدادى ندارد ، بلكه فعليت محض است . در صورت اخير عقل ، عقل مستفاد خوانده مىشود .\r\n\r\n\r\n","description":"","footnote":"\r\n( 1 ) . نهاية الحكمه ، فصل دوازدهم از مرحلهء يازدهم\r\n","page_name":" 300 ","page_number":300},
  {"content":"\r\n\r\nو در صورت نخست عقل از سه حال بيرون نيست :\r\n1 - يا استعداد محض است و هيچ فعليتى ندارد ( عقل هيولانى ) ؛\r\n2 - و يا در عين حال كه علومى را بالفعل واجد است ، استعداد اكتساب نظريات را دارد ( عقل بالملكه ) ؛\r\n3 - و يا آن‌كه بديهيات و نظريات هر دو در وى فعليت يافته است و استعداد او ، استحضار علومى است كه آنها را از پيش كسب كرده است ( عقل بالفعل ) . « 1 »\r\n\r\n\r\n","description":"","footnote":"\r\n( 1 ) . ر . ك : شرح منظومه ، طبيعيات ، غررٌ فىالعقل النظرى والعقل العملى\r\n","page_name":" 301 ","page_number":301},
  {"content":"\r\n\r\n\r\nالفصل السادس : في مفيض هذه الصور العلمية\r\nأمّا الصورُ العقليّةُ الكليّةُ : فانّ مفيضَها ، المخرجَ للإنسانِ مثلًا من القوّةِ إلى الفعلِ ، عقلٌ مفارقٌ للمادّةِ ، عندَه جيمعُ الصورِ العقليّةِ الكليّةِ ؛ و ذلك : أنّك قد عرفتَ أنّ هذه الصورَ ، بما أنّها علمٌ ، مجرّدةٌ عن المادّةِ ؛ على : أنّها كليّةٌ ، تقبلُ الاشتراكَ بينَ كثيرينَ ، و كلُ أمرٍ حالٍّ في المادّةِ واحدٌ شخصيٌ لايقبلُ الاشتراك ، فالصورةُ العقليّةُ مجردّةٌ عن المادّةِ ، ففاعلُها المفيضُ لها أمرٌ مجرّدٌ عن المادّةِ ، لأنَّ الأمرَ المادّيَ ضعيفُ الوجودِ ، فلايصدرُ عنه ما هو أقوى منه وجوداً ؛ على : أنّ فعلَ المادّةِ مشروطٌ بالوضعِ الخاصِّ ، و لا وضعَ للمجرّد .\r\nوليس هذا المفيضُ المجرّدُ هو النفسُ العاقلةُ لهذه الصورِ المجرّدةِ العلميّةِ ، لأنّها بعدُ بالقوّةِ بالنسبةِ إليها ، و حيثيّتُها حيثيّةُ القبولِ دونَ الفعلِ ، و من المحالِ أن يُخرجَ ما بالقوّةِ نفسَه من القوّةِ إلى الفعلِ .\r\nفمفيضُ الصورةِ العقليّةِ جوهرٌ عقليٌ مفارقٌ للمادّةِ ، فيه جميعُ الصورِ العقليّةِ الكليّةِ على نحوِ ما تقدَّمَ من العلمِ الاجمالىِ العقليِ ، تتحدُ معه النفسُ المستعدةُ للتعقلِ على قدرِ استعدادِها الخاصِّ ، فيفيضُ عليها ما تستعدُ له من الصورِ العقليّةِ ، و هو المطلوبُ .\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nترجمه\r\nعلتى كه صورت‌هاى عقلى را افاضه مىكند و مثلًا انسان را از قوه خارج نموده و به فعليت مىرساند ، عقلى است جدا از ماده كه همهء صورت‌هاى عقلى نزد او هست ، زيرا دانستيم اين صورت‌ها به لحاظ علم بودنشان ، مجرد از ماده‌اند ؛ علاوه بر آن‌كه كلى و قابل اشتراك بين موارد متعدد مىباشند و چيزى كه در ماده حلول كرده است ، واحد شخصى و غير قابل اشتراك مىباشد . بنابراين ، صورت عقلى ، مجرد از ماده است ؛ و لذا ايجاد كننده و آفرينندهء آن نيز بايد امرى مجرد از ماده باشد ، چون امر مادى ، وجود ضعيفى دارد و نمىتواند علت وجود قوىتر از خود باشد ؛ علاوه بر آن‌كه تأثيرگذارى ماده ، مشروط به وضع خاص است و موجود مجرد ، وضع ندارد .\r\nاز طرف ديگر ، اين موجود مجرد كه صورت‌ها را مىآفريند ، نمىتواند همان نفس تعقل كنندهء اين صورت‌هاى علمى مجرد باشد ، زيرا نفس هنوز نسبت به آنها بالقوه است و حيثيتش ، حيثيت پذيرش مىباشد نه فعل و محال است يك امر بالقوه خودش را از قوه بيرون آورد و به فعليت برساند .\r\nدر نتيجه افاضهء اين صورت‌هاى عقلى را جوهر عقلىِ جدا از ماده‌اى به عهده دارد كه همهء صورت‌هاى عقلى كلى ، نزد او حاضر است ؛ به همان شكل كه پيش ازاين گفتيم ، يعنى به صورت علم اجمالى عقلى ونفسى كه آمادگى تعقل را كسب كرده ، به مقدار استعداد خاص خود با او متحد مىگردد و آن‌گاه عقل مجرد ، صورت‌هاى عقليه‌اى را كه نفس آمادگى دريافت آنها را به دست آورده ، به او افاضه مىكند .\r\nشرح و تفسير\r\n\r\nصورت‌هاى كلى را جوهر عقلى مجرد بر نفس افاضه مىكند\r\nدر اين فصل دربارهء علت افاضه كنندهء صورت‌هاى علمى ، يعنى عاملى كه نفس\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nانسان را از حالت بالقوه بودن نسبت به ادراك علوم و معارف جزيى و كلى خارج كرده و او را از اين جهت به فعليت مىرساند ، بحث مىشود . ابتدا دربارهء علت به وجود آورندهء صورت‌هاى عقلىِ كلى سخن مىگوييم و آن‌گاه بحث را با اشاره به علت مُفيض صورت‌هاى جزيى پى مىگيريم .\r\nمدعاى ما در اين قسمت آن است كه علتِ افاضه كنندهء صورت‌هاى كلى ، يك جوهر مجرد عقلى است كه از ديگر عقول به نفس نزديك‌تر است . برهانى كه بر اين مدعا اقامه مىشود ، بدين شرح است :\r\n1 - صورت‌هاى عقلى موجوداتى مجرد از ماده‌اند .\r\n2 - امور مادى نمىتوانند علت به‌وجود آورندهء موجودات مجرد باشند .\r\n3 - نفس خودش نمىتواند صورت‌هاى عقلى را در خودش ايجاد كند .\r\nنتيجه‌اى كه از اين مقدمات سه‌گانه گرفته مىشود آن است كه علت افاضه كنندهء صورت‌هاى عقلى يك جوهر عقلى مجرد از ماده است ؛ همان موجود مجردى كه حكماى مشا آن را عقل فعال مىنامند .\r\nالبته مقدمات سه‌گانهء فوق ، هر كدام ادله و برهان‌هاى خاص خود را دارد ، كه مؤلف به پاره‌اى از آنها اشاره كرده و بيانش چنين است :\r\n\r\nتبيين مقدمهء نخست :\r\nدربارهء اين‌كه صورت‌هاى عقلى موجوداتى مجرد از ماده‌اند ، پيش از اين به تفصيل سخن گفتيم و برهان‌هاى عديده‌اى براى اثبات آن اقامه كرديم .\r\nمؤلف در اين‌جا به دوتا از آنها اشاره مىكند : يكى آن‌كه اين صورت‌ها علم هستند و حيثيت علم ، فعليت و عدم قابليت تغير است ؛ لذا اين صورت‌ها مجرد از ماده و قوه و استعداد مىباشند : « قد عرفت انّ هذه الصور ، بما انها علم ، مجردةٌ عن المادة » . و دليل دوم اين‌كه اين صورت‌ها قابل انطباق بركثيرين‌اند و كلى مىباشند ، در حالى كه امور مادى همگى جزيى و شخصى بوده و اشتراك‌پذير نمىباشند .\r\n\r\nتبيين مقدمهء دوم :\r\nامور مادى نمىتوانند علت به وجود آورندهء موجودات مجرد\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nباشند . اين مقدمه نيز با دو بيان به اثبات مىرسد :\r\nبيان نخست آن‌كه : عالم ماده - چنان‌كه گذشت - ضعيف‌ترين مراتب وجود را تشكيل مىدهد و نازل‌ترين عالم و پست‌ترين مرتبهء هستى است ؛ از اين جهت وج ودات مادى ضعيف‌تر از وجودات مجرد مىباشند . از سوى ديگر - چنان‌كه مىدانيم - علتِ هستىبخش بايد قوىتر از معلول خود باشد و كمالات معلول را به‌طور كامل‌ترى در خود داشته باشد . از اين‌جا دانسته مىشود كه علتِ به‌وجود آورندهء صورت‌هاى عقلى ، كه مجرد از ماده‌اند ، نمىتواند موجودى مادى باشد .\r\nبيان دوم آن است كه اثرگذارى علت‌هاى مادى و جسمانى مشروط به وضع است ؛ يعنى بايد نسبت مكانى خاصى ميان علت مادى با محل اثر برقرار شود تا علت مورد نظر در آن تأثير كند . از طرفى ميان علت مادى و نفس ، كه موجودى مجرد از ماده است ، هيچ وضعى نمىتواند برقرار شود ، زيرا موجود مجرد ، مكان ندارد و با هيچ چيزى نسبت مكانى نمىتواند داشته باشد .\r\n\r\nتبيين مقدمهء سوم :\r\nو اما دليل اين‌كه نفس خودش نمىتواند صورت‌هاى عقلى را در خودش ايجاد كند ، آن است كه : نفس نسبت به اين صورت‌ها بالقوه است و ذاتاً فاقد آنها مىباشد و چيزى كه ذاتاً فاقد يك كمال است ، هرگز نمىتواند به‌وجود آورندهء آن كمال باشد .\r\n\r\nنحوهء دريافت صورت‌هاى عقلى\r\nحاصل سخن آن شد كه : صورت‌هاى عقلى را يك جوهر مجرد از ماده به نفس افاضه مىكند . حكماى مشا اين جوهر مجرد را همان « عقل دهم » از عقول ده‌گانه مىدانند ، كه از همهء عقول به انسان و عالم ماده نزديك‌تر است و « عقل فعال » ناميده مىشود . « عقل فعال » جامع همهء صورت‌هاى عقلى است و آنها را به‌طور اجمال ، يعنى به نحو بسيط و بدون تفصيل و تمييز ، تعقل مىكند . نفسى كه استعداد و آمادگى تعقل\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nرا به دست آورده ، به ميزان استعداد و آمادگىاش ، با آن عقل مجرد متحد مىگردد و صورت‌هاى عقلى را كه زمينهء ادراكش در وى حاصل شده ، از آن عقل مجرد كسب مىكند .\r\nدربارهء چگونگى اتحاد نفس با عقل فعال ، بايد گفت : اين اتحاد از قبيل اتحاد وجود رابط با وجود مستقل است ، چرا كه نفس خودش معلول عقل فعال بوده و فعل او به شمار مىآيد . اين اتحاد ، اگرچه به حال تعقل اختصاص ندارد ، اما نفس به‌واسطهء صورت‌هاى عقلى استكمال مىيابد و وجودش شديدتر مىگردد و از اين روى اتحادش با علت وثيق‌تر خواهد شد .\r\n\r\nنحوهء به وجود آمدن صورت‌هاى جزيى\r\nوبنظيرِ البيانِ السابقِ يتبيّنُ : أنّ مفيضَ الصورِ العلميّةِ الجزئيّةِ جوهرٌ مثاليٌ مفارقٌ ، فيه جميعُ الصورِ المثاليّةِ الجزئيّةِ على نحوِ العلمِ الاجماليِ ، تتحدُ معه النفسُ على قدرِ مالَها من استعدادِ .\r\nترجمه\r\nو با بيانى شبيه بيان مذكور ، روشن مىشود كه آفرينندهء صورت‌هاى علمى جزئى ، يك جوهر مجرد مثالى است ، كه همهء صورت‌هاى مثالى جزئى به نحو علم اجمالى در آن است و نفس به اندازهء آمادگى خويش با آن متحد مىگردد .\r\nشرح و تفسير\r\nسخن دربارهء علت افاضه كننده صورت‌هاى علمى جزيى ، همان سخن دربارهء علت به‌وجود آورندهء صورت‌هاى كلى است ؛ تنها نكته قابل توجه آن است كه براساس اصل سنخيت ميان علت و معلول ، بايد گفت : چون صورت‌هاى عقلى كاملًا\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمجرد از ماده‌اند - يعنى هم‌چنان‌كه ماده ندارند ، آثار ماده را نيز ندارند و به اصطلاح تجردشان عقلى است - علتى كه آنها را افاضه مىكند نيز يك جوهر مجرد عقلى خواهد بود ؛ از آن طرف ، چون صورت‌هاى علمى حسى و خيالى تجردشان مثالى است - يعنى اگرچه ماده ندارند ، اما برخى از آثار ماده ، از قبيل رنگ و شكل و مقدار ، را واجد مىباشند - لذا علتى كه اين صورت‌ها را در نفس به وجود مىآورد ، نيز يك جوهر مجرد مثالى خواهد بود .\r\nاين جوهر مجرد مثالى واجد همهء صورت‌هاى مثالى جزيى است و آنها را به نحو بسيط و اجمالى در خود دارد و نفس در شرايط خاصى و پس از حصول استعداد و آمادگى ، به ميزان آمادگىاش با اين موجود مجرد اتحاد و ارتباط وجودى برقرار مىكند و بدين‌وسيله به ادراك صورت‌هاى حسى و خيالى نايل مىآيد .\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n\r\nالفصل السابع : ينقسم العلم الحصولي إلى تصور و تصديق\r\nلأنّه إمّا صورةٌ حاصلةٌ من معلومٍ واحدٍ أو كثيرٍ من غيرِ إيجابٍ أو سلبٍ ، ويسمّى « تصوّراً » كتصوُّرِ الإنسانِ والجسمِ والجوهرِ ؛ وإمّا صورةٌ حاصلةٌ من معلومٍ معها إيجابُ شيءٍ لشيءٍ او سلبُ شيء عن شيءٍ ، كقولنا : الانسانُ ضاحكٌ ، وقولنا : ليس الإنسانُ بحجرٍ ، ويسمّى « تصديقاً » ، وباعتبارِ حكمِه « قضيّةً » .\r\nترجمه\r\n[ علم حصولى به تصور و تصديق تقسيم مىشود ، 
  ] زيرا علم حصولى يا صورتى است كه از يك يا چند معلوم پديد آمده ، بدون آن‌كه همراه با اثبات يا نفى باشد ، كه در اين صورت « تصور » ناميده مىشود ؛ مانند : تصور انسان ، جسم و جوهر و يا صورتى است كه همراه با آن شيئى براى شىء ديگر اثبات و يا از آن نفى مىگردد ؛ مانند « انسان خندان است » ، « انسان سنگ نيست » و آن را « تصديق » مىنامند و به لحاظ حكمى كه در آن است ، به آن « قضيه » مىگويند .\r\nشرح و تفسير\r\n\r\nتصور و تصديق\r\nعلم حصولى در يك تقسيم نخستين ، به تصور و تصديق منقسم مىشود . ابتكار\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nاين تقسيم را به معلم ثانى ، حكيم فارابى نسبت مىدهند . « 1 »\r\nتصور در لغت به معناى « نقش بستن » و « صورت پذيرفتن » است و در اصطلاح اهل معقول عبارت است از : پديدهء ذهنى ساده‌اى كه شأنيت حكايت از ماوراى خودش را داشته باشد ، اما حكم و اذعانى را به‌همراه نداشته باشد و ايجاب و سلبى در آن نباشد . تصور ممكن است بسيط باشد ؛ مانند تصور انسان و ممكن است از چند جزء تركيب يافته باشد ؛ مانند تصور « كتاب حسن » ، « كتاب مفيد » و « اگر باران ببارد » .\r\nو اما تصديق در لغت به معناى « راست شمردن » و « اعتراف كردن » است و در اصطلاح منطق و فلسفه به معناى آن صورت ذهنى و ادراكى است كه همراه با حكم - يعنى اثبات چيزى براى چيزى و يا سلب چيزى از چيزى - مىباشد .\r\nاستاد مظفر بيان رسايى دربارهء تصور و تصديق دارد . او مىگويد :\r\nاگر بر روى يك صفحه كاغذ شكل مثلثى را ترسيم كنيد ، صورتى از آن مثلث در ذهن شما پديد مىآيد ، كه اين صورت همان علم شما به آن مثلث است . اين علم را كه يك صورت ذهنى تنها است و جزم و اعتقادى را به همراه ندارد ، « تصور » مىنامند . حال اگر به زواياى اين مثلث توجه كنيد ، صورتى از آن نيز در ذهن شما پديد خواهد آمد ، كه اين هم يك تصور مجرد مىباشد . و اگر در كنار آن مثلث دو خط عمود بر هم ترسيم كنيد ، دو زاويهء قائمه تشكيل مىشود و تصوير آن دو خط و دو زاويهء قائمه نيز در ذهن مرتسم خواهد شد . اين نيز يك تصور مجرد است .\r\nحال اگر نسبت ميان اين دو زاويهء قائمه و مجموع زواياى مثلث را بسنجيد و از خود بپرسيد : آيا اين دو مساوى يك‌ديگرند ؟ و در اين امر شك و ترديد داشته باشيد ، در اين حالت نيز صورتى از نسبت تساوى ميان آن دو در ذهن ترسيم خواهد شد كه آن هم « تصور مجرد » است .\r\nاما هنگامى كه با دليل تساوى آن دو را ثابت مىكنيد ، حالت جديدى ، مغاير با حالات\r\n\r\n\r\n","description":"","footnote":"\r\n( 1 ) . مهدى هادوى ، گنجينهء خرد ، ج 1 ، ص 133\r\n","page_name":" 309 ","page_number":309},
  {"content":"\r\n\r\nپيشين ، در نفس پديد مىآيد ؛ اين حالت همان ادراكِ مطابق بودنِ نسبت تساوىِ ميان آن دو با واقع است و اين ادراكِ مطابقت ، مستلزم حكم نفس و اذعان و تصديق آن به مطابقت است . اين حالت جديد ، يعنى صورت مطابق با واقع كه شما آن را تعقل و ادراك كرده‌ايد ، « تصديق » ناميده مىشود ، زيرا ادراكى است كه مستلزم تصديق و اذعان نفس است . اين نام‌گذارى از باب نام‌گذارى شىء به اسمِ لازمهء آن شىء است .\r\nبنابراين ، ادراك زواياى مثلث و ادراك دو زاويهء قائمه و نيز ادراك نسبت تساوى ميان آن دو ، همه ، تصورات مجرد و تنها مىباشند و حكم و اذعان و تصديقى را به‌دنبال ندارند ، اما ادراك اين‌كه اين تساوى صحيح و مطابق با واقع است ، يك « تصديق » مىباشد . هم‌چنين اگر بيابيد كه نسبت واقع در يك خبر ، غير مطابق با واقع است ، بازهم ادراك شما يك ادراك تصديقى خواهد بود . « 1 »\r\n\r\nدونكته\r\n1 - از آن‌چه در تعريف « تصور » و « تصديق » آمد ، دانسته مىشود كه تفاوت ميان اين دو در واقع تفاوت اعتبار « به شرط لا » با اعتبار « به شرط شىء » است ؛ توضيح اين‌كه :\r\nتصور و تصديق ، هر دو صورتى هستند كه از شىء نزد عقل حاضر آمده است : « صورةٌ حاصلةٌ من معلوم » . منتها تصور ، آن صورت حاصله‌اى است كه مجرد از ايجاب و سلب است و نسبت به حكم ، به شرط لا مىباشد ، اما تصديق آن صورت حاصله‌اى است كه همراه با حكم و به شرط حكم مىباشد .\r\n2 - تصديق گاهى بر خود حكم و اذعان اطلاق مىشود و اين اصطلاح ديگرى براى اين واژه است كه با معناى لغوى آن سازگار و بلكه مطابق با آن مىباشد .\r\nهم‌چنان‌كه تصور گاهى به معناى مطلقِ علم حصولى ، يعنى صورت حاصلهء شىء به\r\n\r\n\r\n","description":"","footnote":"\r\n( 1 ) . المنطق ، ص 15\r\n","page_name":" 310 ","page_number":310},
  {"content":"\r\n\r\nكار مىرود ، خواه ملازم با حكم باشد يا نباشد يا تفاوت ميان تصور به معناى عامّ آن با تصور به معناى خاصش همان تفاوت ميان اعتبار « لا به شرط » و اعتبار « به شرط لا » است .\r\nتصور بالمعنى الاعم نسبت به حكم « لابشرط » است و تصور بالمعنى الاخص نسبت به حكم « به شرط شىء » است .\r\n\r\nقضيه و شمار اجزاى آن\r\nثم إنّ القضيّةَ ، بما تشتملُ على إثباتِ شيءٍ لشيءٍ أو نفيِ شيءٍ عن شيءٍ ، مركّبةٌ من أجزاءٍ فوقَ الواحدِ .\r\nوالمشهورُ : أن القضيّةَ الموجبةَ مؤلّفةٌ من « الموضوعِ » و « المحمولِ » و « النسبةِ الحكميّةِ » ؛ و هي نسبةُ المحمولِ إلى الموضوعِ ، و « الحكمِ باتحادِ الموضوعِ مع المحمولِ » ؛ هذا في الهليّاتِ المركّبةِ ، الّتي محمولاتُها غير وجود الموضوع ، وأمّا الهليّاتُ البسيطةُ ، التي محمولُها وجودُ الموضوعِ ، كقولِنا : « الانسانُ موجودٌ » ، فأجزاؤُها ثلاثةٌ :\r\n« الموضوعُ » و « المحمولُ » و « الحكمُ » إذ لا معنى لتخلُّلِ النسبةِ ، و هي الوجودُ الرابطُ ، بينَ الشيءِ و نفسِه .\r\nو : أنّ القضيةَ السالبةَ مؤلفةٌ من « الموضوعِ » و « المحمولِ » و « النسبةِ الحكميّةِ الايجابيّةِ » ، و لا حكمَ فيها ، لا أنّ فيها حكماً عدميّاً ، لأنّ الحكمَ جعلُ شيءٍ شيئاً ، و سلبُ الحكمِ عدمُ جعلِهِ ، لا جعلُ عدمهِ .\r\nترجمه\r\nقضيه از آن جهت كه در بردارندهء اثبات شيئى براى شىء ديگر ، يا نفى آن از شىء ديگر است ، بيش از يك جزء دربردارد .\r\nبنابر مشهور ، اجزاى قضيهء موجبه عبارتند از : موضوع ، محمول ، نسبت حكمى ( نسبت محمول به موضوع ) و حكم به اتحاد موضوع با محمول . البته اين بيان مربوط به هليات\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمركبه است ، كه محمول آن چيزى غير از وجود موضوع است ؛ اما هليات بسيطه - كه محمول آنها همان وجود موضوع است ؛ مانند : « انسان موجود است » - سه جزء دارند :\r\nموضوع و محمول و حكم ؛ زيرا معنا ندارد نسبت - كه يك وجود رابط است - ميان يك شىء و خودش قرار گيرد .\r\nو نيز مشهور آن است كه قضيهء سالبه از موضوع و محمول و نسبت حكمى ايجابى تشكيل شده و حكم ندارد ، نه آن‌كه حكم عدمى در آن باشد ، زيرا حكم آن است كه چيزى را چيز ديگرى قرار دهيم [ و آن دو را باهم متحد كنيم 
  ] و سلب حكم آن است كه اين رابطه را ميان آن دو برقرار نكنيم ، نه آن‌كه عدم آن را برقرار كنيم .\r\nشرح و تفسير\r\nقضيه لزوماً مركب از چند جزء است ، اما دربارهء شمار اجزاى قضيه اختلاف نظر وجود دارد . آن‌چه مؤلف در اين‌جا نقل كرده است ، نظريه‌اى است كه صاحب اسفار آن را به فلاسفهء متقدم نسبت داده است « 1 » و در برابر آن نظريهء پاره‌اى از فلاسفهء متأخر جلب توجه مىكند .\r\nمؤلف قدس سره در پاورقى خود بر اسفار مىگويد : « ظاهر كلام اكثر متأخران آن است كه قضايا ، اعم از هليات بسيطه و مركبه و اعم از موجبه و سالبه ، داراى چهار جزء است :\r\nموضوع ، محمول ، نسبت حكميه و حكم . » « 2 » تفصيل اقوال در بارهء شمار اجزاى قضيه را ذيلًا از نظر مىگذرانيم :\r\n\r\nنظريه‌هاى چهار باب اجزاى قضيهء موجبه\r\n1 - قضيهء موجبه مشتمل بر چهار جزء است : موضوع ، محمول ، نسبت\r\n\r\n\r\n","description":"","footnote":"\r\n( 1 ) . اسفار ، ج 1 ، ص 365\r\n( 2 ) . همان\r\n","page_name":" 312 ","page_number":312},
  {"content":"\r\n\r\nحكميه « 1 » و حكم . صاحبان اين نظريه مىگويند : ذهن ، موضوع و محمول و نسبت اتحادى اين دو را تصور مىكند و حكم - كه يك نوع فعل نفسانى است ونظر به خارج دارد - خارجيت آن نسبت تصور شده را ، در ذهن تثبيت مىكند . از كلمات ابن‌سينا و صدرالمتألهين گرايش به اين نظريه استفاده مىشود .\r\n2 - تفصيل ميان قضيهء موجبهء مركبه و بسيطه ؛ بدين صورت كه هليهء مركبه - همان‌گونه كه در نظريه پيشين آمده است - مركب از چهار جزء است ، اما هليهء بسيطه تنها سه جزء دارد و فاقد نسبت حكميه مىباشد . زيرا در هليهء بسيطه ، محمول همان وجود و ثبوت موضوع است و معنا ندارد ميان يك شىء و و جود آن شىء ، كه در حقيقت خود آن شىء است ، نسبت برقرار شود ، چرا كه نسبتْ يك وجود رابط و فىغيره است و وجود رابط هميشه قائم به دو طرف مىباشد و كارش آن است كه بين آن دو طرف ، كه ميانشان نوعى مغايرت وجود دارد ، اتحاد و ارتباط برقرار كند . از اين‌رو ، معنا ندارد ميان شىء و خودش ، كه وحدت كامل حاكم است و مغايرتى در كار نيست ، نسبت متخلل شود . اين همان نظريه‌اى است كه مؤلف قدس سره پذيرفته و آن را به مشهور نسبت داده است .\r\n3 - قضيهء موجبه مشتمل بر سه جزء است : موضوع ، محمول و حكم يا نسبت حكميه . بنابراين نظريه ، تصور موضوع و محمول كافى است كه ذهن براى حكم كردن آماده شود و حكم به اتحاد اين دو در ظرف خارج بكند . براساس اين نظريه ، حكم و نسبت حكميه دو چيز نيستند ، بلكه عين يك‌ديگرند . بسيار از منطق‌دانان متأخر به اين نظريه گرايش دارند .\r\n4 - قضيهء موجبه فقط مشتمل بر دو جزء است : موضوع و محمول . در آن‌جا كه ذهن قضاوت مىكند كه مثلًا : « حسن ايستاده است » چنين نيست كه واقعاً علاوه بر\r\n\r\n\r\n","description":"","footnote":"\r\n( 1 ) . مقصود از نسبت حكميه همان نسبت محمول به موضوع است ؛ مثلًا در قضيه : « على عالم است » ، « عالم بودن‌ِعلى » و در قضيهء « خدا خالق است » ، « خالق بودن خدا » نسبت حكميه را تشكيل مىدهند\r\n","page_name":" 313 ","page_number":313},
  {"content":"\r\n\r\nتصور حسن و قيام ، عنصر نفسانى ديگرى به نام حكم وجود پيدا كند ، بلكه چيزى جز اين نيست كه اين دو تصور با هم در وجدان حاضر مىگردند و با هم مورد توجه واقع مىشوند . در تمام قضاياى ايجابى رابطهء ميان موضوع و محمول اين است كه بين وجود ذهنى آنها تلازم برقرار است ؛ به اين معنا كه به خاطر آمدن هر يك از آنها موجب به خاطر آمدن و حاضر شدن ديگرى مىگردد و اين امر به سبب قانون كلى « تداعى معانى » صورت مىگيرد . پس حقيقت قضيهء موجبه جز دو تصور متلازم و متداعى چيزى نيست ؛ بنابراين ، قضيهء موجبه فقط مشتمل بر دو چيز است : موضوع و محمول . اين نظريه را عده‌اى از روان‌شناسان جديد ، كه حسى مذهب‌اند ، انتخاب كرده‌اند .\r\n\r\nپنج نظريه در باب اجزاى قضيهء سالبه\r\n1 - قضيهء سالبه ، مانند قضيهء موجبه ( مطابق با نظريهء اول ) مشتمل است بر موضوع و محمول و نسبت و حكم . فرقى كه ميان اين دو هست ، آن است كه در قضيهء موجبه همواره يك امر ثبوتى به عنوان محمول با موضوع ارتباط و انتساب پيدا مىكند ، اما در قضيهء سالبه يك امر عدمى با موضوع انتساب و ارتباط پيدا مىكند .\r\nبنابراين نظريه ، اختلاف موجبه با سالبه در ناحيهء « محمول » است و حقيقت قضيهء :\r\n« على عالم نيست » ، مساوى است با قضيهء : « على نا عالم ( جاهل ) است » و به اصطلاح مفاد قضيهء سالبه « ربط السلب » است . اين نظريه چندان هوادارى ندارد .\r\n2 - قضيهء سالبه ، مانند موجبه ( برحسب نظريهء دوم ) سه جزء دارد : موضوع ، محمول و نسبت حكميه يا حكم . فرقى كه ميان اين دو هست در ناحيهء نسبت است ، نه در ناحيهء محمول . زيرا نسبت بر دو قسم است : يا نسبت ثبوتى است و يا سلبى . قضيهء موجبه مشتمل بر نسبت ثبوتى است و قضيهء سالبه مشتمل بر نسبت سلبى است ؛ به ديگر سخن : ذهن در هر دو مورد موضوع و محمول را با يك‌ديگر پيوند مىدهد و\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nميان آنها ارتباط برقرار مىسازد ، اما نوع پيوند در قضيهء موجبه ثبوتى است و در قضيهء سالبه ، يك ارتباط عدمى است . بنابراين نظريه ، حقيقت قضيهء سالبه « ربط السلب » نيست ، بلكه « ربط بودن سلب » است . اين نظريه را برخى از منطق دانان اسلامى پذيرفته‌اند .\r\n3 - قضيهء موجبه و قضيهء سالبه هر دو چهار جزء دارند و نسبت حكميه در هر دو مورد ثبوتى و اتحادى است ، فرقى كه ميان اين دو هست در ناحيهء حكم است . زيرا حكم ، كه يك فعل نفسانى است ، بر دو قسم مىباشد : يا از قبيل « وضع و ايقاع » است و يا از قبيل « رفع و انتزاع » . توضيح مطلب آن است كه ذهن ، هم در مورد قضيهء موجبه و هم در مورد قضيهء سالبه ، نيازمند تصور موضوع و محمول و نسبت ميان موضوع و محمول است و نسبت در هر دو مورد ثبوتى و اتحادى است و نسبت سلبى و انفصالى معنا ندارد . البته در مرحله‌اى كه انسان مطابقت و عدم مطابقت اين نسبت اتحادى تصور شده را با واقع و نفس‌الامر مىنگرد ، در قضيهء موجبه خارجيت وواقعى بودن اين نسبت اتحادى را در ذهن تثبيت مىكند و در قضيهء سالبه ، خارجى نبودن و واقعى نبودن اين نسبت اتحادى تصور شده را در ذهن تثبيت مىكند . به ديگر سخن : در قضيهء موجبه به وجود اين نسبت اتحادى در واقع و نفس‌الامر حكم مىكند و در قضيه سالبه به نبودن اين نسبت اتحادى در واقع و نفس‌الامر حكم مىكند .\r\nبنابراين ، مفاد حقيقى قضيهء سالبه ، نه ربط السلب است و نه ربط بودن سلب ، بلكه مفاد آن « سلب الربط » است . ابن‌سينا و صدرالمتألهين اين نظريه را پذيرفته‌اند . « 1 »\r\n4 - قضيهء سالبه اساساً مشتمل بر نسبت نيست ، بلكه فقط موضوع و محمول و حكم دارد ؛ يعنى همان‌طورى كه در واقع و نفس الامر گاهى بين دو چيز رابطهء\r\n\r\n\r\n","description":"","footnote":"\r\n( 1 ) . اين همان نظريه‌اى است كه مؤلف در عبارت : « لان الحكم جعل شيء شيئاً و سلب الحكم عدم جعله ، لاجعل عدمه » آن را رد كرده است\r\n","page_name":" 315 ","page_number":315},
  {"content":"\r\n\r\nاتحادى برقرار است ، ( مثلًا انسان استعداد نويسندگى دارد ) و گاهى برقرار نيست ، ( مثلًا انسان درخت نيست ) ؛ ذهن نيز كه براى حكايت از واقع و نفس‌الامر قضايا را مىسازد ، گاهى بين دو چيز در ظرف ادراكات ، رابطه برقرار مىكند ( قضيهء موجبه ) و گاهى برقرار نمىكند ( قضيهء سالبه ) . قضيهء سالبه مشتمل بر حكم هست ، ولى مشتمل بر نسبت نيست . در قضيهء سالبه ، انسان موضوع و محمول را تصور مىكند و با حكم انتزاعى آنها را از يك‌ديگر جدا مىكند و ميان آنها نسبت و رابطه‌اى در ظرف ذهن برقرار نمىسازد . اين نظريه نيز هوادار چندانى ندارد .\r\n5 - قضيهء سالبه مشتمل بر سه جزء است : موضوع و محمول و نسبت حكميهء ايجابى . در قضيهء سالبه پس از تصور موضوع و محمول و نسبت حكميه ، ذهن متوقف مىشود و حكمى نمىكند ، ولى ذهن اين حكم نكردن خود را حكم به عدم مىپندارد و در مقابل مفهوم « است » ، كه از حكم وجودى حكايت مىكرد ، مفهوم پندارى « نيست » را مىسازد و قضيهء سالبه را مانند موجبه مشتمل بر حكم فرض مىكند . اين همان نظريه‌اى است كه در متن به مشهور نسبت داده شده است .\r\n\r\nدو نكته\r\n1 - كسانى كه در قضاياى موجبه تفصيل داده و ميان هليهء مركبه و بسيطه فرق نهاده‌اند و اولى را مشتمل بر نسبت حكميه و دومى را فاقد نسبت حكميه دانسته‌اند ، همين تفصيل را در باب قضاياى سالبه نيز بايد بپذيرند ؛ بنابراين ، در نظر ايشان قضيهء سالبهء مركبه ، مشتمل بر سه جزء و سالبهء بسيطه ، مركب از دو جزء خواهد بود .\r\n2 - نكتهء ديگر اين‌كه مؤلف قدس سره بر آن است كه نسبت و رابطه ، همان‌گونه كه در هليات بسيطه وجود ندارد ، در قضايايى كه حمل در آنها اولى است ، نيز وجود ندارد و از اين جهت هليات بسيطه با قضاياى مشتمل بر حمل اولى فرقى ندارد .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\nنظريهء مؤلف در باب شمار اجزاى قضيه\r\nوالحقُّ : أن الحاجةَ إلى تصوّرِ النسبةِ الحكميّةِ إنّما هي من جهةِ الحكمِ : بما هو فعلُ النفسِ ، لا بما هو جزءُ القضيّةِ ، اي ، إنّ القضيّةِ إنّما هي الموضوعُ و المحمولُ و الحكمُ ، ولاحاجةَ في تحقُّقِ القضيّةِ ، بما هي قضيّةٌ ، إلى تصورِ النسبةِ الحكميّةِ ، و إنّما الحاجةُ إلى تصوّرِها لتحققِ الحكمِ من النفسِ و جعلِها الموضوعَ هو المحمولَ ؛ ويدلُّ على ذلك :\r\nتحققُ القضيّةِ في الهليّاتِ البسيطةِ بدونِ النسبةِ الحكميةِ التي تربطُ المحمولَ بالموضوعِ .\r\nفقد تبيَّنَ بهذا البيانِ : أوّلًا ، أنّ القضيّةَ الموجبةَ ذاتُ أجزاءٍ ثلاثةٍ : الموضوعُ و المحمولُ و الحكمُ ، و السالبةُ ذاتُ جزئينِ : الموضوعُ و المحمولُ ؛ و أنّ النسبةَ الحكميّةَ تحتاجُ إليها النفسُ فى فعلِها الحكمَ ، لا القضيّةَ بما هي قضيّةٌ في انعقادِها .\r\nترجمه\r\nولى حقيقت آن است كه نياز به تصورِ نسبت حكمى ، از آن جهت است كه حكم ، يك فعل نفسانى است ، نه از آن جهت كه يك جزء قضيه را تشكيل مىدهد ؛ به عبارت ديگر :\r\nقضيه ، همان موضوع و محمول و حكم است و در تشكيل قضيه ، از آن جهت كه قضيه است ، نيازى به تصور نسبت حكمى نيست و احتياج به تصور آن فقط براى صدور حكم از ناحيهء نفس است و اين‌كه نفس بتواند موضوع را با محمول متحد سازد . دليل اين مدعا آن است كه در هليات بسيطه ، قضيه بدون يك نسبت حكمىِ رابط بين موضوع و محمول تحقق مىيابد . با اين بيان چند امر روشن مىگردد :\r\n1 - قضيهء موجبه سه جزء دارد : موضوع ، محمول و حكم ! و قضيه سالبه دو جزء :\r\nموضوع و محمول و اين صدور حكم از نفس است كه نياز به نسبت حكمى دارد ، نه تشكيل قضيه ، از آن جهت كه قضيه است .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nشرح و تفسير\r\nنظر مؤلف در باب تعداد اجزاى قضيه ، همان نظرى است كه به مشهور نسبت داده شد ، با اين تفاوت كه ايشان معتقد است نسبت حكميه حتى در آن‌جا كه مىتواند ميان موضوع و محمول برقرار شود - يعنى هليات مركبه‌اى كه مشتمل بر حمل شايع است - جزء قضيه نيست . به عقيدهء ايشان حكم ، از آن جهت كه يك فعل نفسانى است ، نياز به تصور نسبت حكميه دارد ، نه از آن جهت كه جزء قضيه است .\r\nتوضيح اين‌كه : حكم داراى دو جنبه و دو حيثيت است : يكى آن‌كه يك فعل نفسانى است و دوم آن‌كه يكى از اجزاى قضيه است و اين دو جهت با يك‌ديگر تفاوت دارند ، زيرا قضيه و تصديق ، از آن جهت كه علم است و حكايت از خارج دارد ، قضيه و تصديق مىباشد ؛ بنابراين ، حكم از آن جهت كه يك امر ذهنى است و حاكى از خارج است و جنبهء كاشفيت دارد ، جزء قضيه به‌شمار مىرود و از اين جهت نيازمند نسبت حكميه نيست ، بلكه از آن جهت كه يك فعل نفسانى و يك موجود خارجى است ، نيازمند آن مىباشد . حاصل آن‌كه نفس ، اگرچه در حكم كردن نيازمند تصور نسبت حكميه است ، اما حكم از آن جهت كه فعل نفس است ، جزء قضيه است ، بلكه از آن جهت كه ذاتاً حاكى از خارج است ، جزء قضيه مىباشد .\r\nبه ديگر سخن : قضيه همان موضوع ، محمول و حكم است . اما نفس براى آن‌كه بتواند حكم كند و ميان موضوع و محمول اتحاد برقرار سازد ، ابتدا محمول را در حال انتساب به موضوع تصور مىكند ، تا صدور حكم از آن امكان‌پذير باشد ؛ مثلًا براى آن‌كه حكم كند : « على نويسنده است » ، ابتدا « نويسنده بودن على » را تصور مىكند . در غير اين صورت نمىتواند حكمى در بارهء آن صادر كند .\r\nمؤلف قدس سره براى اثبات نظريهء خود مبنى بر آن‌كه نسبت حكميه جزء قضيه نيست ، به\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nهليات بسيطه تمسك جسته و مىگويد : هليات بسيطه با آن‌كه نسبت حكميه ندارند ، اما مسلماً قضيه‌اند ، و اين نشان مىدهد كه قضيه در قضيه بودن خود متقوم به تصور نسبت حكميه نيست .\r\nاستاد مطهرى ، در اين باره بيان ديگرى دارد . ايشان مىگويد :\r\nفرض نسبت حكميه ضرورت ندارد ، زيرا در قضاياى حسيه ، كه اولين قضاياى ادراكى هستند ؛ مانند اين سفيدى سفيد است و اين سفيد شيرين است ، موضوع و محمول محسوس هستند و حكم نيز فعل نفس است ، ولى محسوسى در مقابل نسبت حكميه نداريم ، زيرا حسى كه نسبت دو چيز را ادراك نمايد ، نداريم . پس بايد بگوييم : قضيه با مجرد موضوع و محمول و حكم تمام مىشود . « 1 »\r\n\r\nحكم يك فعل نفسانى در ظرف ادراك است\r\nوثانياً ؛ أنّ « الحكمَ » فعلٌ من النفسِ في ظرفِ الإدراكِ الذهنيِّ ، و ليسَ من الانفعالِ التصوّريِ في شيءٍ ؛ و حقيقةُ الحكمِ فى قولِنا : زيدٌ قائمٌ ، مثلًا أنّ النفسَ تنالُ من طريقِ الحسِ موجوداً واحداً ، هو « زيدٌ القائمُ » ، ثم تُجزّئهُ إلى مفهومَيْ « زيدٍ » و « القائمِ » وتخزنُهما عندَها ؛ ثم إذا أرادتْ حكايةَ ما وجدتْه في الخارجِ ، أخذتْ صورتَيْ زيدٍ والقائمٍ من خزانَتِها ، و هما اثنتان ، ثم جعلتْهما واحداً ذا وجودٍ واحدٍ ، و هذا هو الحكمُ ، الذي ذكرنا : أنّه فعلٌ للنفسِ تحكى به الخارجَ على ما كانَ .\r\nفالحكمُ : فعلٌ للنفسِ ، و هو مع ذلك من الصورِ الذهنيّةِ الحاكيةِ عمّا وراءَها ؛ و لو كانَ الحكمُ تصوّراً مأخوذاً من الخارجِ ، كانتِ القضيّةُ غيرَ مفيدةٍ لصحّةِ السكوتِ ، كما في كلٍ من المقدّمِ و التالي في القضيّةِ الشرطيّةِ ؛ و لوكان تصوّراً أنشأتْه النفسُ من عندِها من غير استعانةٍ من الخارجِ ، لم يحكِ الخارجَ .\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، مقالهء پنجم\r\n","page_name":" 319 ","page_number":319},
  {"content":"\r\n\r\nترجمه\r\n2 - حكم يك فعل نفسانى در ظرف ادراك ذهنى است ، نه يك انفعال تصورى . و حقيقت حكم در جملهء : « حسين ايستاده است » ، آن است كه نفس از راه حس به يك موجود ، يعنى « حسين ايستاده » ، دست يافته است و آن‌گاه آن را به دو مفهوم « حسين » و « ايستاده » تفكيك كرده و اين دو مفهوم را در خود نگه مىدارد و آن‌گاه كه مىخواهد از آن‌چه در خارج يافته ، حكايت كند ، مفهوم حسين و ايستاده را از خزانهء ذهن خود ، در حالى كه دو مفهوم جداگانه‌اند ، خارج كرده و سپس آن دو را متحد و داراى يك وجود مىكند . و اين همان حكمى است كه گفتيم فعلى براى نفس است ونفس با آن ، خارج را آن‌چنان كه هست ، حكايت مىكند .\r\nبنابراين ، حكم در عين حال كه فعل نفسانى است ، يك صورت ذهنى مىباشد كه خارج از خود را نشان مىدهد . و اگر حكم ، تصورى برگرفته از خارج بود ، قضيه نمىتوانست معنائى را افاده كند كه در قبال آن سكوت روا باشد ؛ مانند هر يك از مقدم و تالى در قضيهء شرطى ؛ و نيز اگر تصورى بود كه نفس آن را از پيش خود و بدون استعانت از خارج ، ايجاد كرده بود ، نمىتوانست خارج را نشان دهد .\r\nشرح و تفسير\r\nمؤلف براى روشن شدن حقيقت حكم ، ابتدا مثالى بيان مىكند و آن‌گاه ويژگىهاى حكم را ذكر مىكند . توضيح مطلب آن است كه : ما وقتى حكم خود به « ايستاده بودنِ حسين » را بررسى مىكنيم ، مىبينيم كه ابتدا از راه حواس خود امر واحدى را مشاهده كرده‌ايم ؛ يعنى حسين را در حالت ايستاده بودن مشاهده كرده‌ايم و از آن تصويرى در ذهن ما نقش بسته است ، كه همان « حسين در حال ايستاده بودن » است .\r\nپس از اين مشاهده ، ما فرد ديگرى را در حالى كه ايستاده است و حسين را در\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nحالى كه نشسته است ، مشاهده مىكنيم « 1 » و اين مشاهدات ما را مستعد و آماده مىسازد ؛ تا صورت ذهنىِ واحدى كه از « حسين در حال ايستاده بودن » داشتيم و در خزانهء خيال بايگانى كرده بوديم ، به دو مفهوم جدا از هم تجزيه كنيم : يكى مفهوم « حسين » و ديگرى مفهوم « ايستاده » .\r\nالبته بايد توجه داشت كه مقصود از تجزيه كردن صورت ذهنىِ « حسين ايستاده » آن نيست كه نفس ، آن مفهوم را به دو قسم تقسيم مىكند ، چرا كه تقسيم به هيچ‌وجه در صورت ذهنى ، كه يك امر مجرد است ، راه ندارد . بلكه مراد آن است كه نفس پس از آن مشاهدات ، مستعد و آماده مىشود تا دو مفهوم « حسين » و « ايستاده » را به‌طور جداگانه و مستقل ادراك كند و اين دو صورت را در خود به وجود آورد .\r\nپس از آن ، نفس اين دو مفهوم را در خزانهء خيال بايگانى مىكند و هرگاه بخواهد آن‌چه را قبلًا مشاهده كرده است ، حكايت كند ، آن دو مفهوم را ، يعنى مفهوم « حسين » و « ايستاده » را در خود حاضر مىآورد و سپس آنها را « يكى » مىكند ؛ اين كار نفس ، يعنى « يكى كردن دو مفهوم » ، حقيقت « حكم » راتشكيل مىدهد . از اين بيان دانسته مىشود كه :\r\nاولًا : حكم يك فعل نفسانى است ؛ يعنى كارى برآمده از نفس است ؛ از اين جهت مانند اراده و تصميم و خشم و غضب است كه همگى جزء افعال نفسانى است .\r\nبنابراين ، حكم به طور عكس‌بردارى ، مانند ديگر صورت‌ها ، نزد ما نيامده است ، بلكه يك فعل خارجى « 2 » است كه البته از سنخ علم و ادراك مىباشد ، زيرا با تمام وجود\r\n\r\n\r\n","description":"","footnote":"\r\n( 1 ) . اين قسمت را ايشان در نهاية الحكمه ، آورده‌اند\r\n( 2 ) . زيرا اولًا در آن‌جا كه حكم را با صورت مفهومى تصور مىكنيم و آن را به مجموع قضيه اضافه مىكنيم - مانندقضيهء حمليه‌اى كه مقدم و يا تالى قضيه شرطيه قرارش مىدهيم - اين صورت ذهنى ، تماميت قضيه را تأمين نمىكند و مفيد صحت سكون نيست . ثانياً : گاهى تصديق و حكم خود را به طور مستقل ، يعنى به صورت معناى اسمى ، تصور مىكنيم و موضوع يا محمول قضيهء ديگرى قرار مىدهيم ؛ مثلًا مىگوييم : « فلان حكم راست است » ؛ در اين مورد نيز حكم تماميت خود را از دست مىدهد . و اينها نشان مىدهد كه آن حكمى كه مفيد صحت سكوت است و مقوم قضيه است فعل خارجىِ نفس است . ( ر . ك : اصول فلسفه و روش رئاليسم ، ج 1 ، ص 163 )\r\n","page_name":" 321 ","page_number":321},
  {"content":"\r\n\r\nخود نزد نفس حضور دارد . به ديگر سخن : حكم خودش معلوم حضورى است نه معلوم حصولى و چنان‌كه مؤلف بيان كرده است : « حكم ، فعل خارجىِ قوهء حاكمه است كه با واقعيت خود روى قضيهء مدركه مىآيد و نظر به اين‌كه معلوم نيز هست ، بايد گفت : معلوم با علم حضورى است . » « 1 »\r\nثانياً : حكم در عين حال كه يك فعل نفسانى است ، از ماوراى خود حكايت مىكند و خارج را نشان مىدهد و ازاين جهت يك « صورت ذهنى » به شمار مىرود .\r\nثالثاً : اين « صورت ذهنى » اگرچه يك صورت انفعالى نيست ، اما در عين حال بىارتباط با خارج نيز نمىباشد ، بلكه صورتى است كه نفس آن را با استمداد از خارج و با توجه به آن‌چه از خارج دريافته است ، ايجاد مىكند . چرا كه اگر اين صورت ذهنى بدون استمداد از خارج و از پيش خود ، ساخته شده باشد ، هرگز حاكى از خارج نخواهد بود . در مثال ياد شده ، نفس ابتدا « حسين را در حال ايستاده بودن » مشاهده كرده است و براساس همين صورت دريافت شده از خارج بود ، كه توانست حكم كند كه : « حسين ايستاده است » .\r\n\r\nبيان استاد مطهرى دربارهء حقيقت حكم\r\nحكم در ميان همهء امور نفسانى يك امتياز مخصوص دارد و آن اين‌كه داراى دو جنبه است : از يك جهت انفعالى ، حصولى و ذهنى است و از جنبهء ديگر فعلى ، حضورى و غير ذهنى است .\r\nتوضيح اين‌كه : امور نفسانى بر دو دسته‌اند : دستهء نخست : همان صور ذهنى است كه\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 1 ، ص 163\r\n","page_name":" 322 ","page_number":322},
  {"content":"\r\n\r\nمربوط به دستگاه مخصوص ادراكى است . قوهء مدركه در اثر برخورد با واقعيت‌هاى خارجى ، به واسطهء خاصيت ويژهء صورت‌پذيرى خود ، اين صور را تهيه كرده است و از اين‌رو « امورى انفعالى » هستند و از آن جهت كه اين صور ، واقعيتى غير از واقعيت خودشان را ارائه مىدهند ، « حصولى » هستند و چون وجودشان قياسى است و هيچ هويت و تشخصى غير از صورت شيئى ديگر بودن ندارد ، « امورى ذهنى » به شمار مىروند ، امتياز اين صور از يك‌ديگر تابع امتيازى است كه مطابق ( محكى عنه ) آنها با يك‌ديگر دارند ؛ مثلًا تصور انسان و تصور درخت و تصور اسب ، هيچ هويت و تشخصى ندارند ، غير از صورت اشياى خاص خارجى بودن و امتياز هر يك از اين صور از ديگرى به اين است كه يكى متعلق به انسان است و ديگرى به درخت و سومى به اسب .\r\nدستهء دوم : نفسانيات غير ذهنى هستند . اين دسته از امور به ساير دستگاه‌هاى نفسانى ، يعنى ماوراى دستگاه ذهن ، مربوط مىباشند ، مانند اراده ، شوق ، لذت ، رنج و غير آن . اين امور اولًا : صورت چيزى نيستند ؛ مثلًا فرق اراده با تصور درخت آن است كه اراده يك امر نفسانى است و چيزى را در خارج به ما نشان نمىدهد ، اما تصور درخت ، واقعيت خارجى درخت را بر ما مكشوف مىسازد . ثانياً : حضورى هستند نه حصولى ، چنان‌كه واضح است و ثالثاً : غالباً فعلى هستند ، نه انفعالى .\r\nاما حكم هر دو جنبه را دارا مىباشد . از يك جهت ، صورتى است كه واقع و نفس‌الامر را ارائه مىدهد و وجود خارجى ارتباط محمول با موضوع را نشان مىدهد . از اين جهت ، بايد آن را علم حصولى و صورت ذهنى و كيفيت انفعالى بدانيم . از طرف ديگر ، علاوه بر اين جنبه ، جنبهء خاص ديگرى دارد ، كه از آن جهت وجودش قياسى نيست و به حسب نحوهء وجود خود ، نه به تبع مكشوف ، از ساير امور نفسانى امتياز دارد و از آن جنبه است كه آن را اقرار و اذعان و حكم مىناميم .\r\nحكم از اين جهت ، يك فعل نفسانى است كه صورت امر خارجى نيست و در رديف\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nساير امور نفسانى قرار مىگيرد . « 1 »\r\n\r\nهر تصديقى دست كم بر دو تصور متوقف است\r\nو ثالثاً : انّ التصديقَ يتوقفُ على تصورِ الموضوعِ و المحمولِ ، فلا تصديقَ الّا عن تصورٍ .\r\nترجمه\r\n3 - تصديق متوقف بر تصور موضوع و محمول است و از اين‌رو هيچ تصديقى بدون تصور نخواهد بود .\r\nشرح و تفسير\r\nچنان‌كه دانستيم ، تصديق در نظر مؤلف قدس سره همان قضيه است و مركب از اجزايى است كه از جملهء آنها موضوع و محمول مىباشد . بنابراين ، هر تصديقى منوط به تصور موضوع و محمولى است كه ميان آنها حكم و نسبت برقرار مىشود . و از اين‌جا دانسته مىشود كه توقف تصديق بر تصور ، بنابر نظر مؤلف ، از باب توقف كل بر اجزايش است .\r\n\r\n\r\n","description":"","footnote":"\r\n( 1 ) . اصول فلسفه و روش رئاليسم ، ج 2 ، پاورقى ص 51 و 52 با اندك تصرف\r\n","page_name":" 324 ","page_number":324},
  {"content":"\r\n\r\n\r\nالفصل الثامن : وينقسم العلم الحصولي إلى بديهي ونظري\r\nوالبديهيُّ منه : ما لا يحتاجُ في تصوُّرِهِ او التصديقِ به إلى اكتسابٍ و نظرٍ ، كتصوُّرِ مفهومِ الشيءِ و الوحدةِ و نحوهما ، و كالتصديقِ بأنّ الكلَّ أعظمُ من جزئهِ و أنّ الأربعةَ زوجٌ ؛ و النظريُّ : ما يتوقفُ في تصوُّرِه او التصديقِ به على اكتسابٍ و نظرٍ ، كتصوُّرِ ماهيّةِ الانسانِ والفرسِ ، و التصديقِ بأنّ الزوايا الثلاثَ من المثلث مساويةٌ لقائمتينِ ، و أن الانسانَ ذو نفسٍ مجرّدةٍ .\r\nوالعلومُ النظريّةُ تنتهى إلى العلومِ البديهيّةِ ، و تتبيّنُ بها ، و إلّاذَهَبَ الأمرُ إلى غيرِالنهايةِ ، ثم لم يُفِدْ علماً على ما بُيّنَ في المنطقِ .\r\nوالبديهيّاتُ كثيرةٌ مبيَّنةٌ في المنطقِ ؛ وأولاها بالقبولِ : الأوّليّاتُ ، و هي القضايا التي يكفي في التصديقِ بها تصوُّرُ الموضوعِ و المحمولِ ، كقولِنا الكلُّ أعظمُ من جزئِه ، وقولِنا : الشيءُ لا يسلبُ عن نفسِه .\r\nوأولى الأوّليّاتِ بالقبولِ : قضيّةُ استحالةِ اجتماعِ النقيضينِ و ارتفاعِهما ، و هي قضيّةٌ منفصلةٌ حقيقيّةٌ : « إمّا أن يصدقَ الايجابُ او يصدقَ السلبُ » ؛ و لا تستغني عنها في إفادةِ العلمِ قضيّةٌ نظريّةٌ و لا بديهيّةٌ ، حتّى الأوّليّاتِ ، فانّ قولَنا : « الكلُّ أعظمُ من جزئِه » إنّما يفيدُ علماً إذا كانَ نقيضُه ، و هو قولُنا : ليسَ الكلُّ بأعظمَ من جزئِه ، كاذباً .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nفهي أوّلُ قضيّةِ مصدّقٌ بها ، لا يرتابُ فيها ذو شعورٍ ، و تبتنى عليها العلومُ ؛ فلو وَقَعَ فيها شكٌ ، سرى ذلك في جميعِ العلومِ و التصديقاتِ .\r\nترجمه\r\n[ علم حصولى به بديهى و نظرى تقسيم مىشود . 
  ]\r\nعلم حصولى بديهى آن است كه براى تصور يا تصديق به آن ، نياز به انديشه و فكر نباشد ، مانند تصور مفهوم شىء و وحدت ونظائر آن و مانند تصديق به اين‌كه : كل بزرگ‌تر از جزئش است و چهار زوج است . و نظرى آن است كه تصور و يا تصديق به آن ، متوقف بر فكر و انديشه باشد ؛ مانند تصور ماهيت انسان و اسب و تصديق به اين‌كه :\r\nزواياى سه گانهء مثلث ، مساوى دو زاويهء قائمه مىباشد و انسان داراى نفس مجرد است .\r\nعلوم نظرى به علوم بديهى ختم مىگردند و توسط آنها تبيين مىشوند و اگر چنين نباشد ، سلسلهء علوم نظرى به مبدئى نمىرسد و [ انديشه و فكر 
  ] علمى به دست نمىدهد ، همان‌طور كه در منطق بيان شده است .\r\nبديهيات فراوانند و در منطق بيان شده‌اند ، ولى در ميان آنها اوليات ، به قبول و پذيرش سزوارترند ؛ يعنى قضايائى كه براى تصديق به آنها كافى است موضوع و محمولشان را تصور كنيم ؛ مانند : كل بزرگ‌تر از جزئش است و شىء از خودش نفى نمىگردد .\r\nدر ميان اوليات نيز از همه سزاوارتر به پذيرش ، قضيهء محال بودن اجتماع و ارتفاع دو نقيض است ، كه قضيهء منفصلهء حقيقى است به اين شكل : « يا ايجاب صادق است و يا نفى » و هيچ قضيه‌اى در افادهء علم بىنياز از آن نخواهد بود ، اعم از قضاياى نظرى و بديهى و حتى اوليات ، چرا كه قضيهء : « كل بزرگ‌تر از جزئش است » در صورتى مفيد علم است كه نفيضش يعنى : « كل بزرگ‌تر از جزئش نيست » دروغ باشد .\r\nبنابراين ، قضيهء فوق مورد تصديق همگان است و هيچ صاحب فهمى در آن ترديد نمىكند و همهء علوم مبتنى بر آن مىباشند و لذا اگر ترديدى در آن شود ، اين ترديد به\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nهمهء علوم و تصديقات سرايت خواهد كرد .\r\nشرح و تفسير\r\n\r\nتعريف بديهى و نظرى\r\nاز جمله تقسيماتى كه در مورد علم حصولى انجام پذيرفته ، تقسيم آن به بديهى و نظرى است . بايد توجه داشت كه هر دو قسم علم حصولى ، يعنى هم تصور و هم تصديق ، يا بديهىاند و يا نظرى . تقريباً همهء منطق دانان اتفاق نظر دارند كه ملاك بديهى بودن يك علم آن است كه انسان براى به‌دست آوردن آن نياز به فكر و انديشه نداشته باشد . بنابراين ، تصور بديهى ، تصورى است كه انسان براى دست‌يابى به آن نيازمند آن نيست كه سراغ معلومات تصورى خود رود و از آنها معرّفى بسازد و با آن معرّف ، تصور مورد نظر خود را به روشنى دريابد . هم‌چنين تصديق بديهى ، تصديقى است كه براى حصول آن در نفس نياز به آن نيست كه دو يا چند معلوم تصديقىِ ديگر را كنار هم قرار دهيم و با ترتيب يك دليل و حجت به آن برسيم .\r\nبه بيان ديگر : تصور بديهى تصورى است كه انسان براى تحصيل آن نياز به استمداد از ديگر معلومات تصورى خود ندارد ، بلكه بدون استمداد از آنها ، خود به خود و يا از طريق ديگرى آن تصور در نفس پديد مىآيد .\r\nهم‌چنين تصديق بديهى قضيه‌اى است كه انسان براى اذعان به آن و پذيرش آن نياز به مراجعه به تصديقات ديگر خود ندارد ، بلكه يا خود به خود به آن اذعان دارد و يا از طريق ديگرى ، غير از مراجعه به تصديقات از پيش دانسته شده ، آن را مىپذيرد .\r\nاما تصور و يا تصديق نظرى آن است كه دست‌يابى به آن ، نيازمند مراجعه به معلومات پيشين و برقرارى ترتيب خاصى ميان آنها ست . « 1 »\r\n\r\n\r\n","description":"","footnote":"\r\n( 1 ) . ر . ك : عمر بن سهلان ساوى ، البصائر النصيرية ، ص 4\r\n","page_name":" 327 ","page_number":327},
  {"content":"\r\n\r\n\r\nدليل بر وجود هر دو قسم در ميان معلومات\r\nمنطق دانان گفته‌اند : هر دو قسم ياد شده هم در ميان معلومات تصورى وجود دارد و هم در ميان معلومات تصديقى . اما دليل اين‌كه ما علوم نظرى داريم ، آن است كه بسيارى از تصورات و تصديقات براى ما مجهول و ناشناخته است و جز با كمك تصورات و يا تصديقات ديگر خود نمىتوانيم به آن امور آگاهى يابيم .\r\nاما دليل اين‌كه علوم بديهى داريم ، آن است كه اگر همهء علوم ما نظرى باشند ، تسلسل لازم خواهد آمد ، زيرا در اين صورت ، هر علمى منوط به علم ديگرى خواهد بود و اين سلسله هرگز به نقطه‌اى پايان نخواهد يافت ، چرا كه نقطهء پايانى ، اگر باشد ، همان علم بديهى خواهد بود كه فرض بر نبود آن است و چون تسلسل محال است ، حصول هرگونه علم و دانشى ، بر فرض فقدان بديهيات ، محال و ممتنع خواهد بود ، در حالى كه ما بالوجدان تصورات و تصديقات فراوانى داريم . « 1 »\r\n\r\nبديهى بودن يك علم مستلزم معلوم بودن آن نزد همگان نيست\r\nگفتيم ملاك و معيار نظرى بودن يك علم و ادراك ، متوقف بودن حصول آن بر فكر و نظر است . بنابراين ، اگر حصول يك علم و ادراك منوط بر فكر و انديشه نبود ونياز به معرف و يا حجت نداشت آن ادارك ، بديهى خواهد بود ، اگرچه تحصيل آن متوقف بر امورى چند ، مانند احساس ، وجدان و غير آن بوده باشد . از اين‌جا به دست مىآيد كه بديهى بودن يك علم و ادراك ، مستلزم معلوم بودن آن نزد همگان نيست . چه بسا يك تصورو يا تصديق ، با آن‌كه بديهى است ، نزد بسيارى مجهول و ناشناخته باشد . سرّ اين مطلب آن است كه براى حصول يك علم و ادراك بديهى ، اگرچه به فكر و نظر\r\n\r\n\r\n","description":"","footnote":"\r\n( 1 ) . ر . ك : قطب‌الدين رازى ، شرح شمسيه ، ص 8 و 9\r\n","page_name":" 328 ","page_number":328},
  {"content":"\r\n\r\nنيازى نيست ، اما به يك يا چند امر ديگر نيازمنديم كه عبارتند از :\r\n\r\n1 - توجه و انتباه ،\r\nكه در حصول همهء ادراكات بديهى بدان نيازمنديم ، چرا كه انسان غافل ، گاهى از درك روشن‌ترين امور نيز محروم مىباشد .\r\n\r\n2 - سلامت ذهن ،\r\nكه حصول هرگونه ادراكى منوط به آن است ، زيرا انسانى كه ذهنى بيمار دارد ، گاه در واضح‌ترين امور نيز ترديد مىكند .\r\n\r\n3 - سلامت حواس :\r\nحصول ادراكاتى كه بر حس توقف دارد ، منوط به سلامت حواس است ؛ مثلًا ادراك رنگ‌هاى گوناگون ، اگرچه ادراكى بديهى است ، اما وابسته به صحت قوهء بينايى است .\r\n\r\n4 - نبودن شبهه :\r\nشبهه آن است كه ذهن دليل فاسدى را ترتيب دهد و نتيجه‌اى كه بر خلاف يكى از بديهيات است ، از آن به دست آورد و به مغالطه‌اى كه در آن صورت بسته ، پى نبرد . اين‌گونه شبهات در علوم عقلى فراوان روى مىدهد و موجب انكار پاره‌اى از بديهيات مىگردد .\r\n\r\n5 - عمليات غير عقلى :\r\nحصول بسيارى از بديهيات منوط به اجراى عمليات غير عقلى است ؛ مانند متواترات كه متوقف بر شنيدن يك خبر از افراد متعدد است . « 1 »\r\n\r\nيك نكته\r\nميان تصورات بديهى و تصديقات بديهى تفاوتى است ، كه اشاره به آن خالى از فايده نيست و آن اين‌كه تصورات بديهى نه تنها نيازمند معرّف نيستند ، بلكه اساساً تعريف آنها امكان‌ناپذير است . اما تصديقات بديهى ، آنها يى هستند كه اگرچه بىنياز از دليل و برهان مىباشند ، اما لزوماً چنين نيست كه نتوان براى اثبات آنها برهان و حجت اقامه كرد ؛ مانند مسئلهء اصالت وجود ، كه با آن‌كه بديهى است ، برهان‌هاى\r\n\r\n\r\n","description":"","footnote":"\r\n( 1 ) . المنطق ، ص 21 - 22\r\n","page_name":" 329 ","page_number":329},
  {"content":"\r\n\r\nمتعدد نيز براى اثبات آن اقامه شده است . البته در اين موارد ، دليلى كه اقامه مىشود در واقع « تنبيه » بر يك امر بديهى خواهد بود .\r\nسرّ اين مطلب آن است كه تصور بديهى ، بسيط مىباشد و اساساً رمز بداهت يك تصور همان بساطت آن است « 1 » و وقتى مفهومى بسيط بود ، نه تنها نياز به تعريف ندارد ، بلكه اساساً تعريف آن امكان‌ناپذير خواهد بود ، زيرا تعريف يك شىء جز با تجزيه و تحليل مفهوم آن شىء به اجزا و عناصر اوليهء آن صورت نمىگيرد .\r\n\r\nاقسام تصديقات بديهى\r\nدر منطق اقسام تصديقات بديهى به‌طور مشروح بيان شده ، كه اجمالش چنين است :\r\n\r\n1 - محسوسات :\r\nقضايايى است كه تصديق به آنها منوط به احساس مىباشد ؛ مانند تصديق به اين‌كه : اكنون هوا گرم است و اين پارچه نرم است .\r\n\r\n2 - متواترات :\r\nقضايايى است كه در اثر اخبار گروه كثيرى از مردم كه توافقشان بر كذب محال مىباشد و نيز احتمال خطا و اشتباه در همهء آنها راه ندارد ، انسان آنها را پذيرفته و باور كرده است ؛ مانند تصديق به نزول قرآن بر رسول گرامى اسلام صلى الله عليه و آله .\r\n\r\n3 - تجربيات :\r\nقضايايى است كه در اثر مشاهدات مكرر ، انسان بدان اذعان مىكند و آن را مىپذيرد ؛ همانند اذعان به اين‌كه : هر آتشى گرم است .\r\n\r\n4 - فطريات :\r\nقضايايى است كه تصديق به آنها به واسطهء اذعان به قضاياى ديگر صورت مىگيرد ، اما آن قضايا هميشه در ذهن حاضرند و ترتيب آنها نياز به انديشه و نظر ندارد . به ديگر سخن : قضيهء فطرى قضيه‌اى است كه دليلش هميشه همراه آن در\r\n\r\n\r\n","description":"","footnote":"\r\n( 1 ) . ما در گذشته در اين باره بحث كرده‌ايم و اعادهء آن در اين‌جا لزومى ندارد ( ر . ك : ج 1 ، ص 21 و ص 295 و 296 )\r\n","page_name":" 330 ","page_number":330},
  {"content":"\r\n\r\nذهن حضور دارد ؛ مانند تصديق به اين‌كه : دو ، يك پنجم ده است .\r\n\r\n5 - وجدانيات :\r\nقضايى است كه تصديق به آنها متوقف بر « حس باطن » مىباشد ؛ مانند تصديق به اين‌كه : من مىترسم .\r\n\r\n6 - اوليات :\r\nقضايايى است كه اگر حمليه باشند انسان با صرف تصور موضوع و محمول و نسبت حكميه به آن تصديق كرده و آن را مىپذيرد ؛ مانند قضيهء : « كل بزرگ‌تر از جزأش است » و اگر شرطيه باشند ، تصور مقدم و تالى و نسبت حكميه براى اذعان به آن كفايت مىكند ؛ مانند قضيهء : « عدد يا زوج است و يا فرد » .\r\n\r\nبديهيات اوليه از ديگر بديهيات به قبول سزاوارترند\r\nمؤلف قدس سره به اين مطلب اشاره كرده‌اند كه پذيرش و قبول بديهيات اوليه در مقايسه با ساير بديهيات اولويت دارد و اين دسته از قضايا به اذعان و اقرار سزاوارترند . سرّ اين مطلب آن كه در اوليات ، انسان پس از تصور طرفين قضيه و تصور نسبت حكميهء ميان طرفين ، آن قضيه را مىپذيرد و به آن اذعان مىكند . اين تصديق بر هيچ امر ديگرى توقف ندارد ؛ مثلًا كافى است انسان بداند « جزء » و « كل » چيست و نسبت « بزرگ‌تر بودنِ كل از جزء » را تصور كند ، آن‌گاه بلافاصله تصديق خواهد كرد كه : « كل بزرگ‌تر از جزأش است » .\r\nبه ديگر سخن : بديهى اولى ، قضيه‌اى است كه تصورش براى تصديق به آن كفايت مىكند . اما بديهيات ديگر ، كه به آنها بديهيات ثانويه مىگويند ، چنين نيستند ، زيرا تصديق آنها به استخدام حواس ظاهر ( محسوسات ) و يا حس باطن ( وجدانيات ) و يا اجراى تجربه بر مواد خارجى ( تجربيات ) و يا شنيدن اخبار تعداد فراوانى از انسان‌ها ( متواترات ) و يا يك قياس خفى كه حد وسط آن در ذهن حاضر است ( فطريات ) نياز دارد .\r\nهم‌چنين بايد دانست كه در ميان بديهيات اوليه نيز آن‌كه از همه به قبول و پذيرش\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nسزاوارتر است ، همان قضيهء امتناع اجتماع و ارتفاع نقيضين است ، يعنى اين قضيهء منفصلهء حقيقى كه : « يا ايجاب صادق است و يا سلب . » در گذشته به تفصيل دربارهء اهميت اين قضيه و توقف ساير علوم و ادراكات بر آن سخن گفتيم و تكرار آن لزومى ندارد . « 1 »\r\n\r\nبررسى آراى سوفسطائيان\r\n\r\nسوفسطى كيست\r\nالسوفسطيُّ ، المنكرُ لوجودِ العلمِ ، غيرُ مسلِّمٍ لقضيّةِ « أُولى الأوائلِ » ، إذ في تسليمِها اعترافٌ بأنّ كلَّ قضيتينِ متناقضتينِ فان إحداهما حقّةٌ صادقةٌ .\r\nترجمه\r\nسوفسطايى ، كه منكر وجود علم است ، نخستين قضيه اولى را نمىپذيرد ، زيرا پذيرش آن ، اعتراف به اين است كه در هر دو قضيهء متناقض ، يك قضيهء راست و صادق وجود دارد .\r\nشرح و تفسير\r\nمؤلف قدس سره در اين قسمت به نقل و بررسى شبهات سوفسطائيان مىپردازد و نكتهء آوردن اين بحث در اين قسمت از كتاب و به دنبال بحث از قضاياى بديهى ، به ويژه قضيهء امتناع اجتماع نقيضين ، آن است كه كليد حل اين شبهات همانا ملزم ساختن ايشان به قبول بديهيات اولى و به ويژهء قضيهء اجتماع نقيضين است .\r\nواژهء سوفسطى از كلمهء يونانى « سوفيست » گرفته شده است و سوفيست در اصل\r\n\r\n\r\n","description":"","footnote":"\r\n( 1 ) . ر . ك : فصل نهم از بخش هشتم\r\n","page_name":" 332 ","page_number":332},
  {"content":"\r\n\r\nبه معناى حكيم و دانشور بوده است ، اما از آن‌جا كه گروهى از دانشمندانى كه « سوفيست » خوانده مىشدند ، در دوران معاصر با سقراط و پيش از آن ، به حقايق ثابت باور نداشته‌اند ، بلكه هيچ چيزى را قابل شناخت جزمى نمىدانستند ، اين واژه به تدريج معناى اصلى خود را از دست داد و به عنوان رمز و علامتى براى شيوهء تفكر و استدلال مغالطه‌آميز درآمد .\r\nمؤلف قدس سره در تعريف سوفسطى مىگويد : « سوفسطى كسى است كه وجود هرگونه علمى را به‌طور كلى انكار مىكند . » سوفسطىها اگرچه در به دو امر واقعيت خارجى را انكار مىكنند و ادعاى علم به عدم وجود واقعيت را بر زبان مىرانند ، اما پس از اندك توجهى درمىيابند كه اين ادعا ، خود مستلزم واقعيت داشتن علم و عالم و كاشف بودن علم از عدم وجود واقع و امور ديگر است ، لذا ناقض خودش مىباشد . از اين‌رو ، كلام خود را تصحيح كرده و مدعى مىشوند كه : « همه چيز مشكوك و مردد است و علم به هيچ واقعيتى امكان‌پذير نيست » . ادله‌اى كه سوفسطى اقامه مىكند نيز در حقيقت متوجه انكار علم به واقعيت است ، نه انكار اصل واقعيت .\r\nنكته‌اى كه در اين قسمت بدان توجه داده شده ، آن است كه شكاكان و آنان كه هرگونه علم و معرفتى را انكار مىكنند ، نمىتوانند قضيهء امتناع اجتماع و ارتفاع نقيضين را بپذيرند ، زيرا اگر اين قضيه را بپذيرند و بدان اذعان كنند ، لاجرم بايد اعتراف كنند از هر دو قضيهء متناقض يكى راست و مطابق با واقع و ديگرى دروغ است . اين خود اعتراف به وجود درجه‌اى از علم و آگاهى است ، زيرا با قبول امتناع اجتماع و ارتفاع نقيضين انسان مىداند « خداوند يا وجود دارد يا ندارد » ، « ماده يا ازلى است يا نيست » ، « عدالت يا خوب است يا نيست » و هزاران هزار قضيهء منفصلهء حقيقى ديگر كه طرفين آن ، نقيض يك‌ديگرند ، همه مورد تصديق خواهد بود . چنين كسى ، اگرچه در مورد صدق هر يك از نقيضين قضاوتى ندارد ، اما خود منفصله‌اى را كه\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nطرفين آن ، نقيض هم‌اند بايد بپذيرد و به آن تصديق كند .\r\nاز اين‌جا دانسته مىشود همان‌گونه كه با انكار قضيهء : « يا ايجاب صادق است و يا سلب » ، هيچ علمى براى انسان حاصل نمىشود ، با قبول آن نيز انسان نمىتواند ادعاى شكاكيت مطلق كند و وجود هرگونه علمى را منكر گردد .\r\n\r\nگروه‌هاى مختلف شكاكان و شيوهء مواجهه با هر يك از آنها\r\n\r\nگروه اول\r\nثم السوفسطيُّ ، المدّعي لانتفاءِ العلمِ والشاكِ في كلِ شيءٍ ، إن اعترفَ بأنّه يعلمُ : أنّه شاكٌ ، فقد اعترفَ بعلمٍ مّا ، و سلَّمَ قضيّةَ أُولى الأوائلِ ، فأمكنَ أن يلزمَ بعلومٍ كثيرةٍ تماثلُ علمَه بأنّه شاكٌ ، كعلمِه بأنّه يرى ، و يسمعُ ، و يلمسُ ، و يذوقُ ، و يشمُّ ، و أنّه ربما جاعَ فقصدَ ما يشبعُهُ ، او ظمأ فقصدَ ما يُرويه ؛ و إذا الزمَ بها الزمَ بما دونَها من العلومِ ، لأنّ العلمَ ينتهي إلى الحسِ كما تقدّم .\r\nترجمه\r\nسوفسطى ، كه مدعى نبود علم است و در همه چيز ترديد مىكند ، اگر اعتراف كند كه به شك خويش آگاه است ، در اين صورت به تحقق يك علم اعتراف كرده و نخستين قضيهء اوّلى را نيز پذيرفته است ؛ و لذا مىتوان او را به علوم فراوانى ملتزم نمود ، علومى كه شبيه علم او به شك خودش مىباشند ؛ مانند علمش به اين‌كه مىبيند ، مىشنود ، لمس مىكند ، مىچشد ، مىبويد و نيز علمش به اين‌كه چه بساگرسنه مىشود و به‌دنبال چيزى كه سيرش كند ، مىرود ؛ يا تشنه مىگردد و در پى چيزى كه سيرابش سازد روانه شود .\r\nوقتى ملزم به پذيرش اين علوم شد ، ناگزير از پذيرش مراتب پايين‌تر علم خواهد بود ، زيرا همان‌گونه كه پيش از اين گفتيم ، « 1 » علوم به حس ختم مىگردند .\r\n\r\n\r\n","description":"","footnote":"\r\n( 1 ) . در فصل دوم\r\n","page_name":" 334 ","page_number":334},
  {"content":"\r\n\r\nشرح و تفسير\r\nشكاكان دسته‌ها و گروه‌هاى مختلفى را تشكيل مىدهند و چنين نيست كه دعاوى همهء آنها همانند و مشابه باشد . از اين‌رو ، مؤلف قدس سره آنها را به گروه‌هاى متنوعى تقسيم مىكند و پاسخ هر يك را جداگانه مىدهد .\r\nگروه نخست از شكاكان ، كسانى هستند كه مىگويند :\r\n« ما در همه چيز شك و ترديد داريم ، ولى مىدانيم كه شك و ترديد داريم » . ايشان اعتراف مىكنند كه لااقل به شك و ترديد خويش آگاهند . ما با تكيه بر همين نقطه مىتوانيم بطلان ادعاى ايشان را نشان دهيم ؛ يعنى مىتوانيم آنها را متوجه سازيم اين ادعاى ايشان كه : « ما در همه چيز شك داريم » ، صرفاً يك ادعا است و حقيقتى ندارد ؛ بدين طريق كه به ايشان مىگوييم :\r\nشما كه « مىدانيد شك داريد » بايد قضيهء : « امتناع اجتماع و ارتفاع نقيضين » را نيز پذيرفته باشيد و بدان قضيه نيز علم داشته باشيد ، زيرا با انكار آن قضيه ، شما نمىتوانيد به هيچ چيز حتى به « شك » خود ، علم داشته باشيد . چه با انكار آن قضيه ، اين احتمال باقى است كه شما در عين حال كه شك داريد ، شك نداشته باشيد .\r\nبنابراين ، لاجرم بايد قضيهء امتناع تناقض را پذيرفته باشيد . اما پذيرش اين قضيه - چنان‌كه گفتيم - به معناى پذيرش هزاران هزار قضيهء منفصله است كه دو طرف آن نقيض يك‌ديگرند .\r\nاز طرف ديگر ، چنين كسى ملزم به پذيرش علوم فراوان ديگرى خواهد بود ؛ مانند علم‌به غم و اندوه ، شادى و سرور ، تصميم و اراده ، خشم و غضب ، سيرى و گرسنگى و ديگر حالات نفسانى . زيرا همان چيزى كه موجب مىشود انسان به شك خودش علم و آگاهى داشته باشد ، موجب مىشود نسبت به اين امور نيز آگاهى داشته باشد و آن عبارت است از : « يافتن حضورى اين امور در خود » .\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nهم‌چنين كسى كه قضيهء امتناع تناقض را ، به واسطهء بداهت و وضوح آن قبول مىكند ، بايد ديگر بديهيات اوليه را نيز بپذيرد .\r\n\r\nگروه دوم\r\nوإن لم يعترفْ بأنّه يعلمُ : أنه شاكٌ ، بل أظهرَ : أنّه شاكٌ في كلِ شيءٍ ، و شاكٌ في شكِّه ، لايدرى شيئاً ، سقطتْ معه المحاجّةُ ، و لم ينجحْ فيه برهانٌ ؛ و هذا الانسانُ إمّا مبتلى بمرضٍ أورثَهُ اختلالًا في الإدراكِ ، فليراجعِ الطبيبَ ، و إمّا معاندٌ للحقِّ يظهرُ ما يظهرُ لدحضِهِ ، فليضربُ و ليؤلَمْ ، و ليمنعْ ممّا يقصدُه و يريدُه ، و ليُؤمرْ بما يبغضُهُ و يكرهُه ، إذ لايرى حقيقةً لشيءٍ من ذلك .\r\nترجمه\r\nو اگر اعتراف نكرد كه به شك خويش علم دارد ، بلكه به همه چيز ، حتى ترديدش ، اظهار شك نمود و مدعى شد كه هيچ نمىداند ، در اين صورت استدلال با او مجالى ندارد و برهانى در او اثر نمىكند . چنين انسانى يا مبتلا به نوعى بيمارى است كه دستگاه ادراك او را برهم زده و در اين صورت ، بايد به پزشك مراجعه كند و يا با حق در ستيز است و آن‌چه اظهار مىكند صرفاً براى كوبيدن آن است و در اين صورت بايد كتك زده شود و آزار داده شود و از آن‌چه مىخواهد و مىطلبد ، منع گردد و نيز بايد فرمانش داد . آن‌چه را بدش مىآيد و مبغوض دارد انجام دهد ، چرا كه براى هيچ يك از اين امور ، واقعيتى نمىبيند .\r\nشرح و تفسير\r\nگروه دوم شكاكان كسانى هستند كه مدعى شك مطلق بوده و به هيچ چيزى اعتراف ندارند ، حتى به شك و ترديد خود . ايشان مىگويند : « من هيچ نمىدانم و در\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nهمه چيز ترديد دارم ، حتى در وجود خودم و در اين‌كه شك دارم يا ندارم » . افرادى كه چنين دعوايى را بر زبان مىرانند يا مبتلا به يك نحوه جنون و بيمارى روانى هستند و يا آن‌كه افرادى غرض ورز و معاندند و در لواى اين ادعا مىخواهند به اهداف خاصى دست يابند . در صورت اول ايشان را بايد نزد پزشك برد ، تا معالجه شوند . و در صورت دوم تنها راهى كه وجود دارد آن است كه آنها را تحت فشار و شكنجه قرار داد ، تا مجبور شوند دست از ادعاهاى واهى خويش بردارند و به حقيقت داشتن درد و ألم و عوامل آن اذعان كنند .\r\n\r\nگروه سوم\r\nنعم ، ربما راجعَ بعضُهم هذه العلومَ العقليّةَ ، وهو غيرُ مسلّحٍ بالاصولِ المنطقيّةِ ولامتدرّبٌ في صناعةِ البرهانِ ، فشاهَدَ اختلافَ الباحثينَ في المسائلِ بينَ الاثباتِ والنفيِ والحججِ التي أقامُوها على كلٍ من طرفَيِ النقيضِ ، و لم يقدرْ لقلّةِ بضاعتِهِ على تمييزِ الحقِ من الباطلِ ، فتسلَّمَ طرفَيِ النقيضَ في مسألةٍ بعد مسألةٍ ، فأساءَ الظنَّ بالمنطقِ ، وزعمَ أنّ العلومَ نسبيّةٌ غيرُ ثابتةٍ ، و الحقيقةُ بالنسبةِ إلى كلِ باحثٍ ما دلّتْ عليه حجّتُه .\r\nولْيعالجْ أمثالُ هؤلاء بايضاحِ القوانينَ المنطقيّةِ و إرادةِ قضايا بديهيّةٍ لا تقبلُ الترديدَ في حالٍ من الأحوالِ ، كضرورةِ ثبوتِ الشيءِ لنفسِه ، و استحالةِ سلبِه عن نفسِه ، و غير ذلك ، و ليبالغْ في تفهيمِ معاني أجزاءِ القضايا ، و ليؤمَرُوا أن يتعلّمُوا العلومَ الرياضيّةَ .\r\nترجمه\r\nبله ، چه بسا گروهى از ايشان بدون آن‌كه به اصول منطقى ، مجهز و در فن منطق ، آزموده باشند ، سراغ علوم عقلى آمده و آن‌گاه اختلاف دانش پژوهان را در مسائل علمى بين نفى و اثبات و ادله‌اى را كه هر دسته براى اثبات يك طرف نقيض اقامه كرده ، مشاهده كردند و به خاطر كمبود سرمايهء علمى نتوانستند حق را از باطل جدا كنند ؛ از\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nاين‌رو در مسائل ، يكى پس از ديگرى دو طرف نقيض را پذيرفتند و آن‌گاه به منطق بدگمان شده و پنداشتند علومْ نسبى و ناپايدارند و حقيقت نسبت به هر جوينده‌اى همان است كه دليلش بر آن دلالت دارد .\r\nايشان بايد با روشنگرى قوانين منطقى و نشان دادن قضاياى بديهى ، كه به هيچ روى قابل ترديد نيستند ، علاج گردند ؛ قضايائى مانند : « لزوم ثبوت شىء براى خود » و « محال بودن سلب آن از خود » و ديگر قضايا ؛ و بايد براى فهماندن معانى اجزاى قضايا به آنها تلاش فراوان كرد و نيز بايد فرمانشان داد كه علوم رياضى را فراگيرند .\r\nشرح و تفسير\r\nنكته‌اى كه دربارهء اين گروه از شكاكان بايد يادآور شد ، آن است كه ، همان‌گونه كه مؤلف در نهاية الحكمه بيان كرده است ، چنين شكاكى در اين سخن خود كه : « دانش پژوهان اختلاف نظر دارند و هر يك براى اثبات نظر خود دليلى مىآورد . . . »\r\nنسبت به امور فراوانى حكم قطعى نموده و امور فراوانى را پذيرفته است و در مورد آنها جزم و يقين دارد ؛ مانند تباين انديشه‌هاى پژوهشگران ، اختلاف ادلهء ايشان ، رجحان نداشتن بعضى از اين ادله بر بعضى ديگر و اين‌كه اين مطلب مستلزم آن است كه استدلال به‌طور كلى از رسيدن به واقع و كشف آن ناتوان باشد .\r\nپس چنين شكاكى در همان به دو امر و به هنگام بيان آن‌چه او را به شكاكيت سوق داده است ، از مذهب خويش تخطى كرده و مدعاى خود را نقض نموده و علم خويش به بسيارى از امور را تلويحاً بازگو مىكند . لذا اميد است با يادآورى مقدمات و لوازم سخنش دست از ادعاى خويش بردارد .\r\n\r\nگروه چهارم و پنجم\r\nوههنا طائفتانِ أخريان من الشكاكينَ ؛ فطائفةٌ : يتسلمونَ الإنسانَ و إدراكاتِه ،\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nويُظهِرونَ الشكَّ في ماوراءَ ذلك ، فيقولونَ : « نحن و إدراكاتُنا و نشكُ فيما وراءَ ذلك » ؛ وطائفةٌ اخرى : تفطَّنوا بما في قولِهم : « نحنُ و إدراكاتُنا » من الاعترافِ بحقائقَ كثيرةٍ ، من أناسى و إدراكاتٍ لهم ، و تلك حقائقُ خارجيةٌ ، فبدّلُوا الكلامَ بقولِهم : « أنا و إدراكاتي وماوراءَ ذلك مشكوكٌ . »\r\nويدفعُه : أنّ الإنسانَ ربما يخطىءُ في إدراكاتِه ، كما في مواردِ أخطاءِ الباصرةِ واللامسةِ و غيرِها من أغلاطِ الفكرِ ، و لو لا أنّ هناكَ حقائقَ خارجةً من الإنسانِ وإدراكاتِه تنطبقُ عليها إدراكاتُه أو لا تنطبقُ ، لم يستقمْ ذلك بالضرورةِ .\r\nترجمه\r\nاين‌جا دو گروه ديگر از شكاك‌ها وجود دارند : يك گروه ، انسان و ادراكات او را مىپذيرند و در غير آن اظهار شك و ترديد مىكنند ، مىگويند : « ماييم و ادراكاتمان و به آن‌چه در پس آن است شك داريم » . گروه دوم ، چون پى بردند جملهء : « ماييم و ادراكاتمان » خود ، حاوى اعتراف به واقعيات فراوانى است ، مانند مردم و ادراكاتشان كه خود ، حقائقى خارجى است ، تعبير را تغيير دادند و گفتند : « منم و ادراكاتم و آن‌چه در پس آن است ، مشكوك مىباشد » .\r\nآن‌چه اين كلام را ابطال مىكند آن است كه انسان چه بسا در آن‌چه مىفهمد ، به خطا مىرود ، مانند موارد اشتباه قوهء بينايى و قوهء لمس كننده و موارد ديگر از اشتباهات فكر .\r\nحال اگر حقايقى ، خارج از انسان و ادراكات او نباشد كه گاهى اين ادراكات با آن مطابق و گاهى غير مطابق باشد ، به وضوح چنين چيزى راست نمىآمد .\r\nشرح و تفسير\r\nگروه چهارم از شكاكان كسانى هستند كه مىگويند : « ما هستيم و ادراكاتمان » ؛ يعنى تنها چيزى كه مىدانيم و به وجود آن اذعان داريم ، انسان‌ها و ادراكات ايشان است ، اما\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nماوراى آن چيزى را نمىدانيم و نمىشناسيم .\r\nدر پاسخ به چنين كسانى بايد گفت : شما از چه راهى به وجود ديگر انسان‌ها و ادراكات ايشان پى برده‌ايد ؟ اين راه ، هر چه باشد ، دربارهء اشياى ديگر نيز گشوده است .\r\nهمان‌گونه كه ما انسان‌هاى ديگر را مثلًا مىبينيم و صدايشان را مىشنويم ، ديگر حيوانات را نيز مشاهده مىكنيم و صدايشان را مىشنويم . هيچ امتيازى ميان اين دو ادراك نيست ، تا بتوان يكى را كاشف از واقع دانست و ديگرى را نه .\r\nگروه پنجم ، با توجه به اشكال ياد شده ، سخن خود را تغيير داده و به جاى آن‌كه بگويند : « ماييم و ادراكاتمان » ، گفتند : « من هستم و ادراكاتم » . ايشان مىگويند : تنها چيزى كه مىدانم آن است كه : « من وجود دارم و نيز صورت‌هاى ذهنى و ادراكاتى نيز دارم » . اما اين‌كه آيا اين ادراكات حاكى از واقعيت خارجى است ، يا فقط يك سرى تصويرهاى پوچ و توخالى است ، نمىدانم . ممكن است تنها كسى كه وجود دارد ، من باشم كه در سراسر عمر خود با رشته‌اى از مفاهيم و ادراكات سرگرم شده‌ام .\r\nدليل عمده‌اى كه اين گروه به آن تمسك مىجويند ، وجود خطا در ادراكات است .\r\nمىگويند : گاهى انسان از راه حس به وجود چيزى يقين پيدا مىكند ، ولى بعداً متوجه مىشود كه خطا كرده است ؛ مثلًا حس بينايى ، جسم را از دور كوچك مىبيند و از خيلى نزديك آن را بزرگ‌تر از آن‌چه هست ، نشان مىدهد . و يا آتش‌چرخان را در حال گردش به شكل دايره و قطرهء باران را كه از آسمان فرو مىآيد ، به شكل خط نشان مىدهد . در مورد ساير حواس نيز چنين خطاهايى وجود دارد .\r\nاز اين‌جا معلوم مىشود كه ادراك حسى ضمانت صحت ندارد و به دنبال آن چنين احتمالى پيش مىآيد كه از كجا ساير ادراكات نيز خطا نباشد و شايد روزى فرا رسد كه به خطا بودن آنها نيز پى ببريم . هم‌چنين گاهى انسان از راه دليل عقلى اعتقاد يقينى به مطلبى پيدا مىكند ، اما پس از چندى مىفهمد كه آن دليل ، درست نبوده و يقينش مبدل به شك مىشود . پس معلوم مىشود كه ادراك عقلى نيز ضمانت صحت ندارد . به\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nهمين ترتيب ، احتمال خطا به ساير مدركات عقل سرايت مىكند . نتيجه اين‌كه : نه حسْ قابل اعتقاد است و نه عقل و براى انسان جز شك باقى نمىماند .\r\nدر پاسخ به ايشان بايد گفت : چنان‌كه خود معترفيد ، « انسان گاهى در ادراكات خود خطا مىكند . » اما بايد دانست كه وجود خطا در پاره‌اى از ادراكات ، خود نشان دهندهء آن است كه بيرون از انسان و ادراكات او يك سرى حقايق خارجى وجود دارد . زيرا خطا بودن يك ادراك بدين معناست كه ادراك مزبور با واقعيتى كه در خارج وجود دارد ، مطابقت ندارد .\r\nبه‌طور كلى ، وقوع خطا در بعضى موارد سبب نمىشود ما از همهء معلومات خود ، حتى از بديهيات و حقايق مسلم ، سلب اعتماد كنيم و همهء واقعيت‌هاى خارج را ، كه از راه علم به آنها رسيده‌ايم ، منكر شويم . بلكه نفسِ پى بردن به خطا دليل بر اين است كه ما يك رشته حقايق مسلم داريم كه آنها را مقياس قرار داده‌ايم و از روى آنها به اين خطاها پى برده‌ايم . و گرنه ، پى بردن به خطا معنا نداشت ، زيرا با يك غلط ، غلط ديگر را نمىتوان تصحيح كرد .\r\nافزون بر آن‌كه هيچ‌گاه ديده نشده اين شكاكان ، با همهء خطاهايى كه از حس سراغ دارند ، چشم خود را ببندند و در كوچه و خيابان راه بروند و يا راه و چاه را كه مىبينند ، هر دو در نظرشان مساوى باشد و هر دو را به عنوان دو انديشهء صرف تلقى كنند .\r\nهم‌چنين با همهء خطاهايى كه ايشان از عقل ديده‌اند ، هيچ‌گاه از استدلال عقلى لب نبسته‌اند ، بلكه همين شبهات به صورت استدلال عقلى بيان شده است . اگر استدلال عقلى باطل باشد ، خود اين استدلال نيز باطل است . « 1 »\r\n\r\nگروه ششم\r\nوربما قيل : إنّ قولَ هؤلاء ليسَ من السفسطةِ في شيءٍ ، بل المرادُ أنّ من المحتملِ :\r\n\r\n\r\n","description":"","footnote":"\r\n( 1 ) . ر . ك : اصول فلسفه و روش رئاليسم ، مقالهء دوم\r\n","page_name":" 341 ","page_number":341},
  {"content":"\r\n\r\nأن لا تنطبقَ الصورُ الظاهرةُ للحواسِ ، بعينِها على الأمورِ الخارجيّةِ ، بمالَها من الحقيقةِ ، كما قيلَ : إنّ الصوتَ بمالَه من الهويّة الظاهرةِ على السمعِ ليس له وجودٌ في خارجِه ، بل السمعُ إذا اتصلَ بالارتعاشِ بعددِ كذا ، ظَهَرَ في السمعِ في صورةِ الصوتِ ؛ و إذا بلغَ عددُ الارتعاش كذا ارتعاشاً ، ظهرَ في البصرِ في صورةِ الضوءِ و اللونِ ، فالحواسُّ ، التي هي مبادى الإدراكِ ، لا تكشفُ عمّاوراءَها من الحقائقِ ، و سايرُ الادراكاتِ منتهيّةٌ إلى الحواسِّ .\r\nو فيه : أنّ الادراكاتِ إذا فرضتْ غيرَ كاشفةٍ عمّا وراءَها ، فمن أينَ عَلمَ أنّ هناكَ حقائقُ وراءَ الادراك لا يكشفُ عنها الادراكُ ؟ ! ثم من أدركَ أنّ حقيقةَ الصوتِ في خارجِ السمعِ ارتعاشٌ بعددِ كذا ؟ ! وحقيقة المبصر في خارج البصر ارتعاش بعدد كذا ؟ ! و هل يَصِلُ الإنسانُ إلى الصوابِ ، الذي يخطىءُ فيه الحواسُّ ، إلّامن طريقِ الإدراكِ الانسانىِ ؟ !\r\nوبعدَ ذلك كلّهِ ، تجويزُ : أن لا ينطبقَ مطلقُ الادراكِ على ما وراءَه ، لا يحتملُ إلّا السفسطةَ ، حتّى أنّ قولَنا : « يجوزُ أن لا ينطبقَ شيءٌ من إدراكاتِنا على الخارجِ » لا يؤمنُ أن لا يكشفَ ، بحسبِ مفاهيمِ مفرداتِه و التصديقِ الذي فيه ، عن شيءٍ .\r\nترجمه\r\nممكن است گفته شود : سخن اين گروه ربطى با سفسطه ندارد ، بلكه مراد ايشان آن است كه : احتمال دارد صورتى كه براى حواس جلوه‌گر مىشود ، با همان خصوصيات ، منطبق بر حقائق خارجى نباشد ؛ چنان‌كه گفته شده : صدا ، بدان نحوه كه براى شنوايى جلوه مىكند ، وجود خارجى ندارد ، بلكه وقتى شنوايى با ارتعاشِ خاصى برخورد مىكند ، صورت صدا در آن پديد مىآيد و هنگامى تعداد ارتعاش به حدّ خاصى برسد ، در بينايى ، صورت نور و رنگ جلوه‌گر مىشود . و بنابراين ، حواس ، كه منشأ ادراكات ما هستند ، حقائق خارج از خود را به ما نمىنمايانند و ساير ادراكات نيز به حواس ختم مىگردند .\r\nاشكال اين سخن آن است كه : وقتى فرض شد ادراكات نمايانگر خارج از خود نيستند ،\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nاز كجا مىتوان دانست حقائقى در پس ادراك هست ولى ادراك ما نمايانگر آنها نيست ؟ و آن‌گاه چه كسى دانست كه حقيقت صورت در بيرون ازقوهء شنوايى ، ارتعاش به فلان مقدار است ؟ و نيز حقيقت آن‌چه ديده مىشود در خارج از بينايى ، ارتعاش به فلان مقدار ديگر است ؟ و آيا انسان جز از راه ادراك خويش مىتواند به صحيحِ آن‌چه حواس در آن خطا كرده است ، برسد ؟\r\nو سرانجام ، پذيرفتن آن‌كه هر ادراكى ممكن است مطابق با خارج از خود نباشد ، چيزى جز سفسطه نيست ؛ حتى اين جمله كه : « ممكن است هيچ‌يك از ادراكات ما مطابق با خارج نباشد » ايمن از اين نيست كه نه مفرداتش و نه تصديقى كه در آن است ، نمايانگر هيچ واقعيتى نباشد .\r\nشرح و تفسير\r\nگروهى از دانشمندان علوم تجربى مىگويند : از پژوهش‌هاى علوم تجربى به دست مىآيد كه صورت‌هاى حسى ، كه در ظرف ادراك ما تحقق دارند ، با اشياى موجود در خارج ، كه متعلق ادراك حسى واقع مىشوند ، مطابقت ندارند ؛ مثلًا در خارج واقعيتى به نام رنگ سبز ، سفيد و يا سرخ وجود ندارد ، به گونه‌اى كه اگر انسان وياحيوانى نبود ، رنگى نيز در جهان وجود نداشت . هم‌چنين است طعم‌هاى گوناگونى كه از راه ذائقه ادراك مىشود ونيز بوهاى گوناگونى كه از طريق شامه احساس مىشود . هيچ‌يك آن‌گونه كه ما احساس مىكنيم ، در خارج وجود ندارد . در يك كلمه « اشيا براى خود » به گونه‌اى هستند بسيار متفاوت با « اشيا براى ما » . آن‌چه در جهان خارج است مجموعه‌اى است از ذرات متحرك و امواجى كه با ارتعاش‌هاى مختلف توليد مىشود . اين حواس ما است كه تحت تأثير اين امواج ، رنگ‌ها و صداها و ديگر جلوه‌هاى طبيعت را مىسازد .\r\nبنابراين ، حواس ما گزارش‌گر صادقى از جهان پيرامون ما نيستند و داده‌هاى حسى\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nرا نمىتوان مطابق با خارج به شمار آورد . از سوى ديگر ، همهء علوم و دانش‌هاى آدمى به حس باز مىگردد و حواس مبادى ادراكات بشرند . در نتيجه هيچ‌يك از علوم و ادراكات ما تطابق كامل با خارج نخواهند داشت .\r\nمؤلف قدس سره در پاسخ به اين سخن ، بر اين نكته تكيه مىورزد كه اگر مطابقت علوم با خارج انكار شود ، هيچ سخنى ارزش علمى نخواهد داشت و هيچ گفته‌اى را نمىتوان بيان‌گر يك واقعيت دانست . به ديگر سخن : ما بايد دم فروبنديم و هيچ نگوييم . زيرا تنها پل ارتباط ميان انسان و عالم خارج ، ادراكات اوست و اگر اين ادراكات كاشف از واقع نباشد ، ما دربارهء جهان بيرون جهل مطلق خواهيم داشت ، حتى اصل وجود و عدم آن نيز مشكوك خواهد بود .\r\nبنابراين كسى كه دم از عدم مطابقت ادراكات با خارج مىزند ، نمىتواند مدعى شود حقيقت رنگ در خارج امواج چنين و چنان است و يا حقيقت بو و طعم و صورت فلان خاصيت جسم است . چنين كسى حتى نمىتواند مدعى شود كه : « ممكن است ادراكات ما مطابق با خارج نباشد . » زيرا همين گفته نيز تنها در صورتى ارزش علمى دارد كه مفردات به كار رفته در آن تصوراتى باشند كه تطابق كامل با محكى خود دارند .\r\nاز اين روست كه بايد گفت : بازگشت اين سخن نيز به سفسطه و انكار هرگونه علمى است و گويندهء چنين كلامى هرگز نمىتواند خود را واقع گرا و رئاليست بخواند .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\nالفصل التاسع : وينقسم العلم الحصولي إلى حقيقي واعتباري\r\nوالحقيقيُّ : هو المفهومُ الذي يوجدُ تارةً بوجودٍ خارجيٍ فيترتبُ عليه آثارُه ، و تارةً بوجودٍ ذهنيٍ لا يترتبُ عليه آثارهُ ، و هذا هو « الماهيّةُ » ؛ و الاعتباريُ : ما كانَ بخلافِ ذلك ، و هو إمّا من المفاهيمِ التي حيثيّةُ مصداقِها حيثيّةُ أنّه في الخارجِ ، كالوجودِ وصفاتِه الحقيقيّةِ كالوحدةِ و الفعليّةِ و غيرِهما ، فلا يدخلُ الذهنَ ، و إلّالانْقلبَ ؛ و إمّا من المفاهيمِ التي حيثيّةُ مصداقِها حيثيّةُ أنّه في الذهنِ ، كمفهومِ الكلّىِ و الجنسِ و النوعِ ، فلايوجدُ في الخارجِ ، و إلّالانْقلبَ .\r\nوهذه المفاهيمُ إنما يعملُها الذهنُ بنوعٍ من التعمُّلِ ، و يُوقعُها على مصاديقِها ، لكن لاكوقوعِ الماهيّةِ وحملِها على أفرادِها ، بحيثُ تؤخذُ في حدِّها .\r\nترجمه\r\nعلم حصولى حقيقى ، مفهومى است كه گاهى در خارج موجود مىشود و آثارش بر آن مترتب مىگردد ؛ و گاهى در ذهن موجود مىشود و آثارش بر آن مترتب نمىگردد . چنين مفهومى همان ماهيت است . اما علم حصولى اعتبارى اين‌گونه نيست و [ خود بر دو قسم مىباشد ، به اين نحو كه : 
  ] يا از مفاهيمى است كه حيثيت مصداقشان ، حيثيت در خارج\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nبودن است ، مانند : وجود و اوصاف حقيقى آن ، چون وحدت و فعليت و ديگر اوصافش ؛ در اين صورت به ذهن نخواهد آمد و گرنه انقلاب در حقيقت آن رخ مىدهد ؛ و يا از مفاهيمى است كه حيثيت مصداق آنها حيثيت در ذهن بودن است ، مانند مفهوم كلى ، جنس و نوع . در اين صورت ، در خارج تحقق نخواهد يافت و گرنه انقلاب در حقيقت آن به وجود مىآيد .\r\nاين مفاهيم را ذهن با فعاليت خاصى مىسازد و بر مصاديقشان منطبق مىكند ، اما نه مانند تطبيق ماهيت و حمل آن بر افرادش ، به گونه‌اى كه در حدّ آن مصاديق قرار گيرد .\r\nشرح و تفسير\r\nدر اين فصل تقسيم ديگرى در مورد علم حصولى اجرا مىشود ؛ يعنى تقسيم علم حصولى به علوم حقيقى و علوم اعتبارى . اما بايد دانست كه مقسم در اين تقسيم مطلق علم حصولى ، اعم از تصور و تصديق نيست ، بلكه مقسمْ خصوص « تصورات » است ؛ آن‌هم نه مطلق تصورات ، اعم ازحسى ، خيالى و عقلى ، بلكه مقسمْ خصوص تصورات عقلى و به ديگر سخن « معقولات » است ، كه مفاهيمى كلى مىباشند .\r\nدر حقيقت موضوع بحث در اين فصل « معقولات » است ، كه به معقولات اولى ( / مفاهيم ماهوى ) و معقولات ثانوى ( / اعم ازمعقولات ثانوى منطقى و فلسفى ) منقسم مىشود .\r\n\r\nمفاهيم حقيقى\r\nمفهوم حقيقى ، مفهومى است كه هم مىتواند در خارج موجود شود و هم مىتواند در ذهن تحقق يابد ؛ يعنى گاهى يك موجود خارجى است كه منشأ آثار است و گاهى موجود ذهنى است كه فاقد آثار مىباشد ؛ مانند مفهوم آب و آتش و انسان و سفيدى و سياهى . لازمهء ويژگى ياد شده آن است كه نسبت چنين مفاهيمى به وجود خارجى و\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nعدم يك‌سان باشد ؛ به ديگر سخن : چنين امرى نسبت به وجود خارجى و عدم و در نتيجه نسبت به ترتب آثار و عدم ترتب آثار لا به شرط خواهد بود و - چنان‌كه مىدانيم - امر لا به شرط با قيدهاى گوناگون جمع مىشود و در شرايط مختلف مىتواند بعينه حضور داشته باشد . از اين‌رو ، مىتوان گفت : مفاهيمى مانند انسان ، هم در ذهن موجود مىشوند و هم در خارج و آن‌چه از آنها در ذهن تحقق مىيابد ، همان است كه در خارج موجود مىگردد . بنابراين ، يك نوع عينيت ميان مفهوم و مصداق برقرار مىباشد و علم به شىء دقيقاً همان شىء را به ما نشان مىدهد و ذاتش را براى ما مكشوف مىسازد . از اين‌رو است كه اين مفاهيم را علم حقيقى ناميده‌اند .\r\nمفهوم حقيقى ، كه به آن « معقول اولى » نيز گفته مىشود ، همان « ماهيت » است ؛ البته ماهيت به حمل شايع ؛ يعنى مفاهيمى مانند : سياهى ، سفيدى ، سنگ ، چوب و نظاير آن ، نه ماهيت به حمل اولى كه خودش يك مفهوم اعتبارى و در شمار معقولات ثانوى است .\r\n\r\nمفاهيم اعتبارى\r\nمفاهيم اعتبارى ، بر خلاف مفاهيم حقيقى ، امورى غير ماهوىاند ، و اين قابليت را ندارند كه هم در ذهن بيايند و هم در خارج موجود شوند . در مورد اين مفاهيم ميان مفهوم و مصداق عينيت برقرار نيست و حملشان بر مصاديقشان بسان حمل ماهيت بر افرادش نيست ، كه يك تطابق ذاتى ميانشان باشد ، و از طريق مفهوم بتوان به حقيقت مصداق راه يافت . اين دسته از مفاهيم را « معقولات ثانوى » نيز مىنامند ، كه خود بر دو دسته‌اند :\r\n1 - مفاهيمى كه حيثيت مصداقشان حيثيت در خارج بودن و منشأ آثار خارجى بودن است ؛ به ديگر سخن : امورى هستند كه عين واقعيت و عين ترتب آثاراند ، بر خلاف ماهيت كه نسبت به خارجيت و منشئيت براى آثار لابشرط و لااقتضا است . به\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nديگر سخن : اين امور نسبت به خارجيت به شرط شىءاند - گرچه اين تعبير نيز چندان دقيق نيست . « وجود » و صفات حقيقى وجود ، كه در خارج عين وجود بوده و كثرت و اختلافشان تنها در ظرف تحليل‌هاى ذهنى است ، مانند وحدت ، فعليت و وجوب ، از اين قبيل‌اند . چنين امورى هرگز بعينه وارد ذهن نمىشوند ، زيرا حيثيت ذهن ، همان حيثيت عدم ترتب آثار خارجى است ، لذا ورود آنها در ذهن مستلزم آن است كه امرى خارجى و منشأ اثر ، در عين حال ذهنى و فاقد اثر گردد و اين انقلاب در ذات بوده و محال مىباشد . اين دسته از مفاهيم را « معقولات ثانوى فلسفى » نيز مىنامند .\r\n2 - مفاهيمى كه حيثيت مصداقشان ، بودن در ذهن است و لذا محال است كه در خارج تحقق يابند ، چرا كه تحقق آنها در خارج مستلزم آن است كه امرى كه ذاتاً فاقد آثار خارجى است ، واجد آثار خارجى شود و اين انقلاب در ذات بوده و محال مىباشد . اين دسته از مفاهيم را « معقولات ثانوى منطقى » مىنامند . معقولاتى منطقى وصف امور ذهنىاند و هرگز قابل حمل بر امور خارجى نمىباشند . مانند : عكس مستوى ، قضيه ، حجت ، معرف ، كلّى ، برهان ، تمثيل و ديگر مفاهيم منطقى . به ديگر سخن : مصاديق اين مفاهيم هميشه مفهوم از آن جهت كه مفهوم است ، مىباشد .\r\n\r\nمفاهيم اعتبارى مصداق دارند اما فرد ندارند\r\nمؤلف قدس سره در پايان اين قسمت مىگويد : « اين مفاهيم را ذهن با فعاليت خاصى مىسازد و بر مصاديقش منطبق مىكند ، اما نه مانند تطبيق ماهيت و حمل آن برافرادش ، به گونه‌اى كه در حدّ آن مصاديق قرار گيرد . » حاصل اين سخن آن است كه مفاهيم اعتبارى ، مانند مفهوم وجود ، مصداق دارند ، اما فرد ندارند ؛ بر خلاف مفاهيم ماهوى كه هم مصداق دارند وهم فرد . زيرا فرد يك شىء عبارت است از همان شىء مشروط به خصوصيات و ويژگىهايى كه به آن ضميمه شده است ؛ مثلًا فرد انسان ، همان انسان است كه عوارض و قيدهاى خاصى ؛ مانند وزن خاص ، زمان خاص ، مكان\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nخاص و رنگ خاص دارد . پس فرد يك ماهيت همان ماهيت است ، اما مشروط به يك سرى خصوصيات فردى و چون مفاهيم اعتبارى ، عين مصاديقشان نيستند ، رابطهء ميان آنها با مصاديقشان را نمىتوان رابطهء مفهوم با فرد به شمار آورد .\r\nتكميل بحث : مؤلف قدس سره در نهاية الحكمه قسم سومى نيز براى مفاهيم اعتبارى ذكر كرده است ، كه آن‌هم در زمرهء « معقولات ثانوى فلسفى » مندرج مىشود و آن عبارت است از مفاهيمى كه حيثيت مصداقشان حيثيت عدم تحقق در خارج است ، مانند عدم .\r\nچنين مفاهيمى نيز هرگز وارد ذهن نخواهد شد ، زيرا ورود آنها در ذهن مستلزم انقلاب مىباشد ؛ انقلاب به چيزى كه قابل وجود خارجى است .\r\nحاصل آن‌كه : مفاهيم اعتبارى ، امورى ذهنى و معلوم براى ما مىباشند ، اما مصداقشان يا خارجى محض است كه هرگز وارد ذهن نتواند شد ، مانند وجود و امور ملحق به آن و يا بطلان صرف است ، كه نه وارد ذهن تواند شد و نه در خارج تحقق خواهد يافت ، مانند عدم و يا ذهنىِ صرف است كه راهى به سوى وجود خارجى ندارد و فقط در ذهن تحقق مىيابد ، مانند كلى .\r\n\r\nحاصل سخن به بيانى ديگر\r\nآن‌چه را مؤلف بزرگوار قدس سره در اين قسمت بيان كرده‌اند ، مىتوان بدين صورت تقرير كرد :\r\nمفاهيم حقيقى امورى هستند كه حيثيت مصداقشان نه عين حيثيت وجود خارجى است ، نه عين حيثيت عدم و نه عين حيثيت وجود ذهنى . ازاين‌رو ، هم مىتوانند در خارج موجود شوند و هم در ذهن .\r\nاما مفاهيم اعتبارى ، بر خلاف مفاهيم حقيقى ، حيثيت مصداقشان از سه حال بيرون نيست : يا عين حيثيت بودن در خارج است ، يا عين حيثيت نبودن در خارج است و يا عين حيثيت بودن در ذهن مىباشد .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمصاديق دستهء نخست مفاهيم اعتبارى تنها در خارج تحقق مىيابند و هرگز به ذهن نمىآيند . مصاديق دستهء دوم نه در خارج تحقق مىيابند و نه در ذهن . و مصاديق دسته سوم تنها در ذهن تحقق مىيابند و هرگز نمىتوانند لباس وجود خارجى بر تن كنند .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nنمودار اقسام معقولات\r\nمفهوم كلى\r\nيا\r\nمعقول\r\nحقيقى\r\nيا\r\nمعقول اولى\r\nاعتبارى\r\nيا\r\nمعقول ثانوى\r\nمعقول\r\nثانوى\r\nفلسفى\r\nمعقول ثانوى منطقى ؛ مفاهيمى كه حيثيت مصداقشان حيثيت در ذهن بودن است .\r\n: مفاهيمى كه هم در خارج موجود مىشوند و هم در ذهن ؛ مفاهيم ماهوى مانند : انسان ، ترس ، سفيدى .\r\nالف : مفاهيمى كه حيثيت مصداقشان ، حيثيت در خارج بودن است ، مانند :\r\nوجود و صفات حقيقى وجود .\r\nب : مفاهيمى كه حيثيت مصداقشان ، حيثيت در خارج نبودن است ، مانند عدم .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nتوضيح بيشتر در بارهء تفاوت معقولات اولى با معقولات ثانوى فلسفى\r\nتفاوت ميان معقولات اولى با معقولات ثانوى منطقى روشن است و به راحتى مىتوان آنها را تمييز داد ، زيرا معقولات اولى حقايقى را در باب خارج بيان كرده و از موجودات خارجى حكايت مىكنند و بر موجودات خارجى حمل مىشوند و به اصطلاح اتصافشان خارجى است ، اما معقولات ثانوى منطقى تنها بر مفاهيم ذهنى حمل مىشوند و احكام ذهن و مفاهيم ذهنى را بيان مىكنند و به اصطلاح اتصافشان ذهنى است .\r\nآن‌چه نياز به دقت و تأمل بيشتر دارد ، فهم تفاوت ميان معقولات اولى و معقولات ثانوى فلسفى است ، كه هر دو از جهان خارج سخن مىگويند و بر موجودات خارجى حمل مىشوند و به اصطلاح اتصافشان خارجى است .\r\nموارد ذيل را مىتوان مهم‌ترين مميزات اين دو دسته از مفاهيم به شمار آورد :\r\n1 - معقولات اولى صورت‌هاى مستقيم و بلاواسطه‌اى هستند كه از اشياى خارجى گرفته شده‌اند ؛ يعنى در ساختن آنها صورت ادراكى ديگرى وساطت و دخالت ندارند . اما معقولات ثانوى فلسفى صورت‌هاى مستقيم اشيا نيستند ، بلكه صرفاً صفت هايى براى اشيا مىباشند ، ولى نه صفتى كه خود ، صورت يا حالت خاص باشد و وجودى جدا از موصوف خود داشته باشد ؛ مثلًا وقتى مىگوييم : اين كاغذ سفيد است و اين كاغذ واحد است ، ما سه مفهوم ذهنى داريم : كاغذ ، سفيدى و وحدت . كاغذ موصوف است سفيدى و وحدت ، صفت‌اند . تصور ما از كاغذ سفيدى به اين نحو است كه اين كاغذ و اين سفيدى در خارج وجودى متمايز از ساير موجودات دارند و حتى وجود سفيدى ، كه عَرَض كاغذ است ، از وجود خود كاغذ متمايز است ؛ به ديگر سخن : كاغذ يك موجود است و سفيدى موجود ديگرى است كه بر كاغذ عارض شده است . اما هنگام بررسى صفت وحدت ، مىبينيم كه وحدت\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nيك موجود خاص از موجودات اين عالم نيست و نمىتوانيم موجودى را در عرض ساير موجودات نشان دهيم و بگوييم : اين وحدت است .\r\nمطلب فوق را مىتوان به اين صورت بيان كرد كه : « وحدت » و مفاهيمى مانند آن ، از اقسام موجود به‌شمار نمىرود ، بلكه از احكام موجود محسوب مىشود . يعنى نمىتوانيم بگوييم : موجود از آن جهت كه موجود است ، اقسامى دارد و يك قسم از آن « وحدت » است . بلكه همين اندازه مىتوان گفت كه مثلًا جسم يا ساير موجودات واحد است .\r\nدر حقيقت اين فرق را مىتوان به دو فرق تجزيه كرد :\r\nالف : اين‌كه معقولات اولى از اقسام موجوداند ، اما معقولات ثانوى از احكام موجود مىباشند ؛ لذا در عرض معقولات اولى - كه در مورد هر يك از آنها مىتوان گفت : « انه موجودٌ » - نمىتوان مفهوم « موجودٌ آخر » را بر معقولات ثانوى حمل كرد .\r\nب : اين‌كه معقولات اولى صورت‌هاى مستقيم و بلاواسطه‌اى هستند كه از اعيان خارجى گرفته شده‌اند و در ساخته شدن آنها در ذهن ، صورت ادراكى ديگرى وساطت و دخالت ندارد ، اما معقولات ثانوى با وساطت صورت‌هاى ادراكى ديگرى ، كه همان معقولات اولى هستند ، براى ذهن به وجود آمده‌اند ؛ يعنى مفاهيمى انتزاعىاند كه معقولات اولى منشأ انتزاع آنها به‌شمار مىرود . « 1 »\r\n2 - معقولات اولى مسبوق به احساس و تخيل‌اند ؛ يعنى ابتدا در مرتبهء حس موجود بوده و بعد در مرتبهء خيال موجود شده و سپس صورت كلى و عقلانى به خود گرفته‌اند ؛ مثلًا مفهوم كلى تلخى ، قبلًا به صورت خيالى در حافظه موجود بوده و پيش\r\n\r\n\r\n","description":"","footnote":"\r\n( 1 ) . از اين‌جا وجه تسميهء اين دسته از معقولات به معقولات ثانوى دانسته مىشود و آن اين‌كه : اين مفاهيم از لحاظ ادراك ذهن ، در درجهء دوم قرار گرفته‌اند ؛ يعنى نخست معقولات اولى براى ذهن حاصل مىشود و آن‌گاه در مرحلهء دوم ، معقولات ثانوى ، به عنوان صفت و حالت معقولات اولى ، در ذهن نمودار مىگردند . البته اين مطلب منافاتى با آن ندارد كه مفاهيمى مانند وجود از زاويه‌اى ديگر ( از نظر رابطه با عالم خارج ) در درجهء اول باشند و معقولات اولى در درجهء دوم قرار گيرند ؛ چنان‌كه مقتضاى نظريهء اصالت وجود و اعتبارى بودن ماهيت است\r\n","page_name":" 353 ","page_number":353},
  {"content":"\r\n\r\nاز آن هم به صورت جزيى و حسّى در حاسه موجود بوده است و بعداً به كمك قوهء تجريد و تعميم ذهن به صورت كلى در آمده است .\r\nاما معقولات ثانوى مسبوق به احساس و تخيل و جزئيت نيستند ؛ يعنى ابتداءاً به طور جزيى و از راه حس وارد ذهن نشده‌اند ؛ به ديگر سخن : صورت حسى و يا خيالى ندارند .\r\n3 - معقولات اولى جنبهء اختصاصى دارند ؛ يعنى اختصاص به يك نوع خاص و يا جنس خاص و يا حداكثر يك مقولهء خاص دارند ، اما معقولات ثانوى جنبهء عمومى دارند ؛ ازاين‌رو معقولات ثانوى از امور عامه محسوب مىشوند . معقولات ثانوى وسيله‌اى است براى ذهن كه علىرغم تصورات ماهوى ، كه انواع و اجناس به صورت جدا و مباين تصور مىشود ، تمام جهان را تحت مفاهيم و عناوين مشترك و مشابهى در مىآورد . « 1 »\r\n\r\nنتايج بحث\r\nوممّا تقدَّمَ يظهرُ أوّلًا : أنّ ما كانَ من المفاهيمِ محمولًا على الواجبِ و الممكنِ معاً ، كالوجودِ و الحياةِ ، فهو اعتباريٌّ ؛ و إلّالكانَ الواجبُ ذا ماهيّةٍ تعالى عن ذلك .\r\nوثانياً : أنّ ما كانَ منها محمولًا على أزيدَ من مقولةٍ واحدةٍ ، كالحركةِ ، فهو اعتباريٌّ ؛ وإلّا كانَ مجنّساً بجنسينِ فأزيدَ ، و هو محالٌ .\r\nوثالثاً : أنّ المفاهيمَ الاعتباريّةَ لاحدَّلها ، و لا تؤخذُ في حدِّ ماهيّةٍ من الماهيّاتِ .\r\nترجمه\r\nازآن‌چه گذشت چند امر به شرح زير روشن مىگردد :\r\n\r\n\r\n","description":"","footnote":"\r\n( 1 ) . ر . ك : شرح مختصر منظومه ، ج 1 ، ص 116 - 124\r\n","page_name":" 354 ","page_number":354},
  {"content":"\r\n\r\n1 - مفهومى كه هم بر واجب حمل مىشود و هم بر ممكن ؛ مانند : وجود و حيات ، مفهومى است اعتبارى ، زيرا اگر مفهومى حقيقى باشد ، واجب داراى ماهيت خواهد بود و او برتر از اين امور است .\r\n2 - مفهومى كه بر بيش از يك مقوله حمل مىشود ؛ مانند : حركت ، يك مفهوم اعتبارى است ، زيرا در غير اين‌صورت ، آن مفهوم بايد دو يا چند جنس داشته باشد و اين محال است .\r\n3 - مفاهيم اعتبارى « حدّ » ندارند و در حدّ ماهيتى نيز قرار نمىگيرند .\r\nشرح و تفسير\r\nاز آن‌چه در تعريف و تبيين مفاهيم حقيقى اعتبارى آورديم ، نتايجى چند به‌دست مىآيد ، كه مؤلف قدس سره در اين‌جا به پاره‌اى از آنها اشارت كرده است .\r\n\r\nنتيجهء نخست آن‌كه :\r\nمفاهيمى مانند علم ، حيات ، قدرت ، خير ، ظهور و مانند آن - كه هم بر واجب تعالى اطلاق مىشود و هم بر موجودات امكانى - نمىتوانند از سنخ مفاهيم حقيقى و ماهوى باشند ، بلكه قطعاً مفاهيمى اعتبارى مىباشند . سرّ اين مطلب آن است كه اگر آن مفاهيم ، حقيقى و ماهوى باشند ، بدان معنا است كه واجب تعالى مصداق يك مفهوم ماهوى واقع شده است ؛ به ديگر سخن : ماهيت دارد ، در حالىكه ماهيت حاكى از حدّ وجود است و فقط وجودهاى ممكن - كه حدود و قيدهاى عدمى ، آنها را احاطه كرده است - مىتوانند داراى ماهيت باشند . اما واجب تعالى كه وجود محض و محض وجود است و هيچ حدى جز بى حدّى ندارد ، هرگز منشأ انتزاع هيچ ماهيتى واقع نمىشود و هيچ مفهوم ماهوى بر او حمل نتواند شد .\r\n\r\nنتيجهء دوم آن‌كه :\r\nمفهومى كه بر بيش از يك مقوله حمل مىشود ، مفهومى اعتبارى است ، زيرا اگر يك مفهوم حقيقى و ماهوى باشد ، آن مفهوم مندرج در دو يا چند مقوله خواهد بود ، در نتيجه بيش از يك جنس در عرض واحد خواهد داشت و اين محال\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nاست ، زيرا مستلزم آن است كه يك ماهيت در عين حال كه يك ماهيت است ، چند ماهيت باشد .\r\nمثلًا مفهومى مانند حركت ، كه هم در مقولهء كم مصداق دارد ، و هم در مقولهء كيف و أين و وضع و هم ( بنابر نظريهء حركت جوهرى ) در مقولهء جوهر ، اگر مفهومى ماهوى باشد ، بايد هم كميت باشد ، هم كيفيت باشد و هم أين و وضع و جوهر و اين محال است .\r\n\r\nنتيجهء سوم آن‌كه :\r\nمفاهيم اعتبارى حدّ ندارد و در حدّ هيچ ماهيتى واقع نمىشوند .\r\nسخن مؤلف قدس سره در اين قسمت مطلق است ، اما در نهايةالحكمه گفته‌اند : « و در حدّ هيچ ماهيتى به عنوان جنس آن ماهيت واقع نمىشوند » . نكتهء آوردن اين قيد آن است كه مفاهيم اعتبارى مىتوانند به عنوان فصل در حدّ يك ماهيت قرار گيرند ، زيرا فصل از سنخ ماهيت نيست ، بلكه از سنخ وجود مىباشد .\r\nبا توجه به نكتهء فوق مىگوييم : مفهوم اعتبارى ، مفهومى غير ماهوى است ، لذا تحت هيچ يك از مقولات مندرج نمىشود ؛ از اين‌رو ، نه جنس و فصل دارد ، تا بتوان از آن جنس و فصل يك تعريف حدّى براى آن ارائه داد و نه خودش جنس ماهيتى است ، تا بتواند جزء تعريف آن ماهيت قرار گيرد . البته در مقام تعريف يك مفهوم اعتبارى مىتوان چيزى را كه به منزلهء جنس و فصل آن مىباشد ، به‌كار برد و تعريفى كه به منزلهء حدّ آن است ، براى آن ارائه داد ؛ چنان‌كه در تعريف حركت مىگوييم : « تغيرٌ تدريجىٌ » ، كه « تغير » به منزلهء جنس و « تدريجى » به منزلهء فصل آن است .\r\n\r\nاصطلاحات ديگر واژهء اعتبارى\r\nوللاعتباريِّ معانٍ اخرُ ، خارجةٌ عن بحثِنا ؛ منها : الاعتباريُ مقابل الأصيلِ ، كالماهيّةِ مقابلِ الوجودِ ؛ و منها : الاعتباريُ بمعنى ما ليسَ له وجودٌ منحازٌ ، مقابل ما له وجودٌ منحازٌ ، كالاضافةِ الموجودةِ بوجودِ طرفَيْها ، مقابل الجوهرِ الموجودِ بنفسِه ؛ و منها : ما\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nيُوقَعُ و يُحمَلُ على الموضوعاتِ بنوعٍ من التشبيهِ و المناسبةِ ، للحصولِ على غايةٍ عمليّةٍ ، كاطلاقِ الرأسِ على زيدٍ ، لكونِ نسبتِه إلى القومِ كنسبةِ الرأسِ إلى البدنِ ، حيثُ يدبِّرُ أمرَهم ، و يصلح شأنَهم ، و يشيرُ إلى كلٍ بما يخصُّهُ من واجبِ العملِ .\r\nترجمه\r\nواژه اعتبارى معانى ديگرى نيز دارد ، كه از بحث ما خارج است از جمله :\r\n1 - اعتبارى در برابر اصيل ؛ مانند ماهيت در برابر وجود .\r\n2 - اعتبارى به معناى آن‌چه وجود جداگانه‌اى ندارد ، در برابر آن‌چه وجود جداگانه‌اى دارد ؛ مانند اضافه كه هستى آن وابسته به هستى دو طرف است ، در مقابل جوهر كه وجودش قائم به خويش است .\r\n3 - آن‌چه همراه با نوعى تشبيه و مناسبت براى دست‌يابى به يك هدفِ عملى بر موضوعات حمل مىشود ؛ مانند اطلاق « رأس » بر رضا به خاطر آن‌كه نسبتش با ديگران مانند نسبت سر به بدن است ، از آن جهت كه امور ايشان را تدبير كرده و سامان مىدهد و وظائف هر كس را مشخص مىكند .\r\nشرح و تفسير\r\nدر اين قسمت به سه اصطلاح ديگر براى واژهء « اعتبارى » اشاره شده است :\r\n1 - اعتباريت در برابر اصالت به معناى منشأ بودن بالذات براى آثار . بنابر اين اصطلاح ، اعتبارى چيزى است كه تحققش و منشأ آثار بودنش بالعرض است ، در برابر اصيل كه تحقق و منشأ آثار بودنش بالذات است . ماهيت در اين اصطلاح ، امر اعتبارى است ، ولى وجودْ امرى اصيل مىباشد ؛ درست عكس اصطلاح پيشين .\r\n2 - اعتبارى به معناى آن‌چه وجود فىنفسه ندارد ؛ يعنى وجودش رابط و فى غيره است ؛ در برابر آن‌چه از وجود فى نفسه برخوردار است ، اعم از آن‌كه وجود فى\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nنفسه‌اش ، لنفسه باشد يا لغيره . بنابراين اصطلاح ، همهء نسبت‌ها و روابط امورى اعتبارىاند ، در برابر جواهر و اعراض .\r\n3 - مفاهيمى كه صرفاً براى دست‌يابى به اهداف و اعراض عملى در جامعه ، بر يك سرى موضوعات خاص حمل و بر آنها تطبيق مىشوند ، مثلًا مفهوم « رأس » اگر بر سرانسان يا حيوان ، كه مصاديق حقيقى آن است ، اطلاق شود ، يك مفهوم حقيقى است ؛ اما اگر بر يك فرد از انسان ، به عنوان علامت و نشانه‌اى براى يك سرى اعتبارهاو قراردادهاى ديگر اطلاق شود ، مفهومى اعتبارى خواهد بود ؛ مثلًا اگر بگوييم : « زيد رئيس است » ، چون ديگران بايد از او تبعيت كنند و سمت فرماندهى دارد و بر افراد ديگر مسلط حاكم است - و خلاصه همان روابطى كه ميان سر انسان و ساير اندام‌ها تكويناً برقرار است ، ميان او و ساير افراد بر حسب قرار داد و مواضعه ( / اعتبار ) برقرار مىباشد - اين قضيه ، يك گزارهء اعتبارى خواهد بود .\r\nاز اين‌جا دانسته مىشود كه اعتبارى ، در اين اصطلاح ، يك معناى تصورى - مانند رياست ، مالكيت و زوجيت - يا تصديقى - مانند زيد رئيس است ، من مالك اين كتابم - است كه در وراى ظرف عمل تحقق ندارد ؛ مثلًا رياست اعتبارى تحققش به آن است كه رئيس در شئون ديگران تصرف كند و ديگران به فرامين وى گردن نهند .\r\nبه ديگر سخن : اين معانى از مشهورات بالمعنى الاخص مىباشند ؛ يعنى امورى كه عقلا بر آن توافق كرده‌اند و واقعيتى وراى اين تطابق ندارند .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n\r\nالفصل العاشر : في أحكام متفرقة\r\nمنها : أنّ المعلومَ بالعلمِ الحصوليِ ينقسمُ إلى « معلومٍ بالذاتِ » و « معلومٍ بالعرضِ » ؛ والمعلومُ بالذاتِ هو : الصورةُ الحاصلةُ بنفسِها عندَ العالمِ ؛ و المعلومُ بالعرضِ هو : الأمرُ الخارجيُ الذي يحكيه الصورةُ العلميّةُ ؛ و يسمّى معلوماً بالعرضِ و المجازِ ، لاتحادٍ مّا له مع المعلومِ بالذاتِ .\r\nترجمه\r\n1 - معلوم ، در علم حصولى به دو قسم : معلوم بالذات و معلوم بالعرض تقسيم مىگردد . معلوم بالذات صورتى است كه خودش نزد عالم حضور دارد ؛ و معلوم بالعرض ، همان امر خارجى است كه صورت علمى ، آن را نشان مىدهد ؛ و چون يك نحو اتحاد با معلوم بالذات دارد ، آن را معلوم بالعرض و معلوم مجازى مىنامند .\r\nشرح و تفسير\r\n\r\nمعلوم بالذات و معلوم بالعرض\r\nتفكيك ميان معلوم بالذات و معلوم بالعرض ، در علم حصولى مطرح مىشود ، نه\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nدر علم حضورى و بيانش آن است كه : در علم حضورى وجود علمىِ شىء و وجود عينى آن يكى است ، چرا كه در اين علم ، همان واقعيت خارجى شىء نزد عالم حضور مىيابد ، اما در علم حصولى ، وجود علمىِ شىء غير از وجود عينى و خارجى آن است و آن‌چه از شىء نزد عالم حاضر مىآيد ، همان مفهوم و ماهيت شىء است ، نه هويت خارجى آن . به ديگر سخن : آن‌چه نزد عالم حاضر مىآيد ، صورت ادراكيى است كه حاكى از شىء خارجى است و آن را نشان مىدهد . اين صورت ادراكى ، « معلوم بالذات » و آن شىء خارجى « معلوم بالعرض » خوانده مىشود .\r\nمثلًا وقتى به اطراف خود مىنگريم و در و ديوار و ميز و صندلى را مشاهده مىكنيم ، صورت‌هاى ادراكيى از اين اشيا در صفحهء نفس ما ايجاد مىشوند . اين صورت‌ها ، واقعيت و هويتشان ، هويت علمى است ؛ لذا ذاتاً معلوم ما هستند و معلوم بالذات به شمار مىروند . اما ويژگى اين صورت‌هاى ادراكى آن است كه « ديگرنما » بوده و كاشف از اشياى بيرون از خود مىباشند . آن اشياى بيرونى ، يعنى همان در و ديوار و ميز و صندلىِ خارجى را « معلوم بالعرض » مىنامند . كاشف بودن اين صورت‌ها از آن اشيا به خاطر اتحاد و يگانگى ماهويى است كه ميان آنها برقرار مىباشد . اين رابطه باعث مىشود كه علم ما به آن صورت‌ها ، علم به آن اشياى خارجى محسوب شود ، در حالى كه آن‌چه واقعاً معلوم ماست ، همان صورت‌ها است و لاغير .\r\n\r\nبازگشت علوم حصولى به علوم حضورى\r\nومنها : أنّه تقدَّمَ : أنّ كلَّ معقولٍ فهو مجرّدٌ ، كما أن كلَّ عاقلٍ فهو مجرّدٌ ؛ فليعلمْ أنّ هذه المفاهيمَ الظاهرةَ للقوّةِ العاقلةِ ، التي تكتسبُ بحصولِها لها الفعليّةَ ، حيثُ كانتْ مجرّدةً ، فهي أقوى وجوداً من النفسِ العاقلةِ التي تستكملُ بها و آثارُها مترتبةٌ عليها ، فهى في الحقيقةِ : موجوداتٌ مجرّدةٌ ، تظهرُ بوجوداتِها الخارجيّةِ للنفسِ العالمةِ ، فتتحدُ النفسُ بها إن كانتْ صورَ جواهرَ ، و بموضوعاتِها المتصفةِ بها إن كانتْ أعراضاً ؛ لكنّا ، لا تصالِنا من\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nطريقِ أدواتِ الادراكِ بالموادِ ، نتوهّمُ أنّها نفسُ الصورِ القائمةِ بالموادِ نَزَعْناها من الموادِ من دونِ آثارِها المترتبةِ عليها فى نشأةِ المادّةِ ، فصارتْ وجوداتٍ ذهنيّةً للأشياءِ ، لايترتبُ عليها آثارُها .\r\nفقد تبيَّنَ بهذا البيانِ : أنّ العلومَ الحصوليّةَ فى الحقيقةِ علومٌ حضوريّةٌ . و بانَ أيضاً : أنّ العقولَ المجرّدةَ عن المادّةَ لا علمَ حصوليّاً عندَها ، لانقطاعها عن المادّةِ ذاتاً و فعلًا .\r\nترجمه\r\n2 - گفتيم هر معقولى مجرد است ؛ همان‌طور كه هر عاقلى مجرد مىباشد . اكنون مىگوييم : مفاهيمى كه براى قوهء عاقله پديدار مىشوند و با تحقق آنها قوهء عاقله به فعليت مىرسد ، چون مجردند ، وجودشان از نَفْسِ تعقل كننده‌اى كه توسط آنها كامل مىشود ، قوىتر است و آثارى دارند كه بر آنها مترتب مىگردد . در نتيجه اين مفاهيم ، موجودات مجردى هستند كه با وجود خارجى خويش براى نفس آگاه پديدار مىشوند ؛ اگر صورت جوهر باشند ، نفس با آنها متحد مىگردد و اگر صورت عرض باشند ، نفس با موضوعى كه متصف به آنهاست ، متحد مىگردد . اما ما به خاطر ارتباطى كه از راه آلات ادراك با مواد داريم ، توهم مىكنيم اين مفاهيم همان صورت‌هاى متقوم به موادند كه آنها را بدون آثارى كه در عالم ماده دارند ، برگرفته‌ايم ؛ در نتيجه به صورت وجودهاى ذهنى فاقد اثر در آمده‌اند .\r\nبا بيان فوق آشكار شد كه علوم حصولى در واقع ، علوم حضورى مىباشند .\r\nو نيز روشن شد كه عقول مجرد از ماده ، چون هم از جهت ذات و هم از جهت فعل جداى از ماده‌اند ، فاقد علم حصولى مىباشند .\r\nشرح و تفسير\r\nآن‌چه در اين قسمت آمده ، يكى از نظريات خاص و از جمله ابتكاراتى است كه از علامهء فقيد در بحث‌هاى فلسفى به يادگار مانده است . ايشان در موارد عديده‌اى به اين\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nمطلب ( بازگشت علوم حصولى به علوم حضورى ) اشاره دارند . به نظر ايشان : « تقسيم علم ، به حصولى و حضورى ، چيزى است كه آدمى در نظر بدوى بدان دست مىيابد ، اما آن‌چه دقت نظر و ژرف‌نگرى در مسئله بدان رهنمون مىگردد آن است كه علم حصولى نيز به علم حضورى منتهى مىشود . » « 1 »\r\nدر بارهء تفسير كلام فوق و اين‌كه واقعاً مقصود مؤلف قدس سره از منتهى شدن همهء علوم حصولى به علوم حضورى چيست ؟ دو احتمال وجود دارد ، كه براى هر كدام مىتوان شواهدى اقامه كرد .\r\n\r\nاحتمال نخست\r\nاحتمال نخست آن است كه : علم حصولى ، علىرغم آن‌چه عموم فلاسفه مىپندارند ، حصول صورت اشياى مادى در ذهن نيست ، بلكه عبارت است از :\r\n« حصول صورت مجردات مثالى و يا عقلى كه ما آنها را با علم حضورى مشاهده مىكنيم » . بنابراين ، مفاهيم ذهنى ما از امور مادى پيرامون ما انتزاع نشده ، بلكه از همان موجودات مجرد به دست آمده است .\r\nبنابر تفسير فوق ، چند فرق اساسى ميان نظر مشهور - يا به تعبير مؤلف ، نظر سطحى - و نظر عميق در اين مسئله وجود دارد :\r\nالف : بنابر نظر بدوى ، صورت ذهنى از موجود خارجى ، كه همان معلوم بالعرض است ، انتزاع مىگردد ، اما بنابرنظر عميق ، صورت ذهنى از جوهر مجرد مثالى و يا عقلى به دست مىآيد .\r\nب : بنابر نظر بدوى ، پاره‌اى از علم‌هاى حصولى از علوم حضورى به دست مىآيد ؛ مانند علم به ماهيت نفس و صفات آن و پاره‌اى ديگر از علوم حضورى به\r\n\r\n\r\n","description":"","footnote":"\r\n( 1 ) . نهايةالحكمه ، مرحلهء يازدهم ، فصل اول\r\n","page_name":" 362 ","page_number":362},
  {"content":"\r\n\r\nدست نمىآيد ؛ مانند علم به اشياى بيرون از وجود نفس خود . اما بنا بر نظر عميق ، همهء علوم حصولى از علوم حضورى به دست مىآيد .\r\nد : بنا بر نظر بدوى ، گاهى مفهوم ، كه همان علم حصولى است ، از يك امر غايب از عقل انتزاع مىشود ، اما بنابرنظر عميق ، هميشه مفاهيم از امور حاضر نزد عقل به دست مىآيد .\r\nبرخى از شواهدى كه بر تأييد اين احتمال مىتوان ارائه داد ، بدين شرح است :\r\n1 - مؤلف در پاورقى بر اسفار نظريهء خويش و نظريهء مشهور را در قالب سؤال ، به اين صورت بيان كرده است :\r\nمعلوم در علم حصولى ، يعنى آن‌چه علم حصولى كاشف و حاكى از آن است ، چيست ؟\r\nدر اين‌جا دو نظريه وجود دارد : نظريهء نخست كه از آنِ مشهور فلاسفه است ، مىگويد : معلوم همان مصداق مادى است ، كه نفس آن را از عوارض مادى تجريد مىكند . اين تجريد در مدركات جزيى ، كامل نيست ، اما در كليات به طور كامل صورت مىپذيرد . نظريهء ديگر آن است كه : معلوم ، يك موجود مثالى و يا عقلىِ تام‌الوجود است ، كه قائم به خود و مجرد از ماده مىباشد و نفس هنگامى كه از طريق حواس به نحوى با اشياى مادى اتصال و ارتباط مىيابد ، آمادگىِ مشاهدهء اين موجودات مثالى و يا عقلى در عالم خودشان براى او حاصل مىگردد . نفس در اين هنگام با آنها متحد مىگردد و آن‌گاه صورتى از آنها براى خود اخذ مىكند و اين يك علم حضورى است كه نفس به واسطهء آن ، عين معلوم موجود در خارج را مىيابد ، اما اتصال و ارتباطى كه نفس با مادهء خارجى دارد ، موجب مىگردد نفس اين علم را بر ماده تطبيق داده و گمان كند اين ، همان شىء مادى است كه فاقد آثار گشته است .\r\nآن‌گاه از اين تطبيق علم حصولى به‌دست مىآيد . « 1 »\r\n\r\n\r\n","description":"","footnote":"\r\n( 1 ) . اسفار ، ج 1 ، پاورقى ص 286\r\n","page_name":" 363 ","page_number":363},
  {"content":"\r\n\r\nدر اين عبارت ، جملهء : « آن‌گاه صورتى از آنها براى خود اخذ مىكند » ، تصريح دارد كه پس از مشاهدهء حضورى مجردات عقلى و يا مثالى ، صورت‌هايى از آنها در نفس به‌وجود مىآيد ؛ همان‌گونه كه بنابر نظر مشهور ، وقتى حالاتى مانند ترس ، غضب ، غم و شادى در نفس پديد مىآيد و نفس حضوراً آنها را درك مىكند ، صورتى از آنها نيز در ذهن ساخته مىشود .\r\n2 - مؤلف در همان پاورقى ، به عنوان نتيجهء بحث مىگويد : « ان كل علم حصولى يكتنف بعلم حضورى معه » . در اين عبارت به جاى آن‌كه گفته شود : هر علم حضورى به علم حصولى منتهى مىشود و يا علم حضورى است ، آمده است : هر علم حصولى همراه با يك علم حضورى مىباشد .\r\n3 - مؤلف قدس سره باز هم در پاورقىهاى اسفار نظريهء خاص خود را چنين بيان مىكند :\r\nحقيقت علوم حصولى ، بنابر اصول گذشته ، آن است كه ما وجودهاى مجرد عقلى و يا مثالى را با وجود خارجى آنها كه آثار بر آن مترتب مىشود ، مىيابيم و اينها علومى حضورى مىباشند . آن‌گاه از طريق اتصاف با ماده مىيابيم كه آثار وجود مادى بر آنها مترتب نمىشود ؛ پس گمان مىكنيم كه آن‌چه از آن وجودهاى مجرد و داراى آثار ، نزد ما حاصل است ، همين اشياى طبيعى است كه در ذهن‌هاى ما با يك وجود ذهنى و فاقد اثر پديد آمده‌اند . در اين هنگام است كه ماهيات و مفاهيم انشا مىشود و اينها علوم حصولى ما را تشكيل مىدهند . . . . « 1 »\r\n\r\nاحتمال دوم\r\nاحتمال دوم دربارهء نظريهء مؤلف آن است كه : آن‌چه در نظر بدوى علوم حصولى و كاشف از معلومات بالعرض به‌شمار مىآيد ، بنابر نظر عميق ، علومى حضورى است كه فقط معلوم بالذات را مىنمايد و كاشفيت آن از ماوراى معلوم بالذات تنها به اعتبار\r\n\r\n\r\n","description":"","footnote":"\r\n( 1 ) . همان ، ج 4 ، پاورقى ص 454 - 455\r\n","page_name":" 364 ","page_number":364},
  {"content":"\r\n\r\nعقل مىباشد . بنابراين ، علم حصولى فقط يك اعتبار است كه عقل مضطر به آن مىباشد . بر اساس اين تفسير ، مقصود از منتهى شدن علوم حصولى به علوم حضورى آن است كه در حقيقت همهء علوم ، حضورى است و آن‌چه صورت‌هاى ذهنى ناميده مىشود ، موجودات مجردى است كه در عالم مثال و يا عالم عقل وجود دارد و نفس آنها را از دور مشاهده مىكند و بدين نحو به آنها آگاهى حضورى مىيابد .\r\nپاره‌اى از شواهدى كه بر تأييد اين احتمال مىتوان اقامه كرد ، بدين قرار است :\r\n1 - مؤلف قدس سره مىگويد :\r\nفالمعلوم عند العلم الحصولي بأمرله نوع تعلق بالماده ، هو موجود مجرد هو مبدءٌ فاعليٌ لذلك الامر ، واجدٌ لما هو كماله ، يحضر بوجودها الخارجي للمدرِك ، وهو علم حضوريّ . « 1 »\r\nيعنى هنگام تحقق علم حصولى به اشياى مادى ، معلوم در حقيقت موجودى مجرد است كه به وجود آورندهء آن شىء مادى بوده و در بردارندهء كمال آن مىباشد . اين موجود مجرد ، با وجود خارجى خود نزد مدرِك حاضر مىآيد و انسان آن را با علم حضورى درك مىكند .\r\n2 - در همين قسمت از بدايةالحكمه مؤلف قدس سره به عنوان نتيجهء بحث خود مىگويد :\r\n« فقد تبين بهذا البيان : ان العلومَ الحصوليةَ في الحقيقةِ علومٌ حضوريةٌ » . در اين عبارت ، ديگرْ سخن از منتهى شدن و بازگشت علوم حصولى به علوم حضورى نيست ، بلكه سخن از عينيت آن دو است .\r\n3 - بنابر احتمال نخست ، تقسيم علم ، به علم حصولى و حضورى هم‌چنان يك تقسيم صحيح و به جا خواهد بود ، در حالى كه مؤلف صريحاً مىگويد : اين تقسيم بنا بر نظر بدوى ( نظر مشهور ) بوده و با نظر عميق راست نمىآيد : « هذا ما يؤدي اليه النظر\r\n\r\n\r\n","description":"","footnote":"\r\n( 1 ) . نهايةالحكمه ، مرحلهء يازدهم ، فصل اول\r\n","page_name":" 365 ","page_number":365},
  {"content":"\r\n\r\nالبدوي من انقسام العلم إلى الحصولي والحضوري ، والذي يهدي اليه النظر العميق ان الحصولي منه ايضا ينتهي إلى علم حضوري » . « 1 »\r\n4 - مهم‌ترين مؤيد براى اين احتمال ، برهانى است كه مؤلف در اين قسمت آورده است . زيرا اين برهان در حقيقت همين تفسير را نتيجه نمىدهد . حاصل برهان ايشان چنين است :\r\nالف : همهء علوم و ادراكات - اعم از علوم حسى ، خيالى و عقلى - مجرد از ماده‌اند .\r\n( اين مقدمه در فصل اول و دوم به اثبات رسيد . )\r\nب : نفس از طريق اين علوم ، به فعليت مىرسد و استكمال مىيابد . ( باتوجه به آن‌چه در بحث اتحاد عاقل و معقول و نيزمطالب فصل چهارم و پنجم و ششم ، اين مقدمه تبيين مىشود . )\r\nج : وجود مجردْ قوىتر از وجود مادى است و از شدت و كمال بيشترى برخوردار است . « 2 » ( اين مقدمه در فصل دوم بيان شد و در آينده نيز مفصل‌تر مطرح خواهد شد . )\r\nد : آن‌چه شىء بدان استكمال مىيابد ، كامل‌تر از خود آن شىء مىباشد . ( اين مقدمه بيانگر حقيقتى روشن و بىنياز از اثبات است . )\r\nنتيجه‌اى كه از اين مقدمات به دست مىآيد آن است كه : علوم و ادراكات ما موجوداتى مجرد و داراى آثار خاص خود است ، كه وجودشان قوىتر از نفس و موجودات مادى است ، نه آن‌كه صورت‌هاى ذهنى فاقد اثر باشند .\r\nاساساً تكيهء مؤلف قدس سره در اين استدلال بر آن است كه روشن سازد « فاقد اثر بودن علوم حصولى » با نظر دقيق سازگار نيست ؛ يعنى نمىتوان گفت علوم حصولىِ ما ، يك سرى صورت‌هاى ذهنىِ بىاثراند ، زيرا اينها موجوداتى مجردند و نفس به‌وسيلهء آنها استكمال مىيابد . بنابراين ، اينها موجوداتى قوىتر از موجودات مادى و حتى قوىتر\r\n\r\n\r\n","description":"","footnote":"\r\n( 1 ) . همان\r\n( 2 ) . اين مقدمه ، در اين‌جا نيامده است ، اما در نهايةالحكمه ذكر شده است\r\n","page_name":" 366 ","page_number":366},
  {"content":"\r\n\r\nاز نفس عالم به آنها بوده و بى اثر دانستن آنها به خاطر توهمى است كه به واسطهء ارتباط ما با امور مادى به وجود مىآيد ؛ توهم اين‌كه اين علوم ، صورت‌هايى برگرفته از اشياى مادى هستند ؛ مثلًا گمان مىكنيم صورت آتش ، از آتش خارجى برگرفته شده است و چون مىبينيم آثار آن آتش را ندارد ، آن را فاقد اثر به شمار مىآوريم ، در حالى كه بنابر احتمال نخست ، اين صورت‌هاى ذهنى فاقد اثر ، كاملًا به رسميت شناخته شده‌اند ؛ البته به جاى آن‌كه گفته شود اين صورت‌ها از اشياى مادى گرفته شده‌اند ، گفته شده است كه آنها از موجودات مجرد مثالى و يا عقلى ، پس از ادراك حضورى آنها ، تصويربردارى شده‌اند .\r\n\r\nعلوم حصولى و منشأ آن\r\nبنابر نظر مؤلف قدس سره علوم ما در حقيقت همگى حضورى است ؛ منتها وقتى از طريق چشم و گوش و ساير قواى ادراكى با خارج ارتباط و اتصال پيدا مىكنيم ، متوجه مىشويم كه آثار اشياى مادى بر اين ادراكات حضورى مترتب نمىشود ، آن‌گاه گمان مىكنيم كه آن وجودهاى مجردى كه نزد ماست ، همين اشياى طبيعى و مادى است كه فاقد آثار شده است و با وجود ذهنى در ذهن موجود شده است . در اين‌جاست كه علم حصولى مطرح مىشود ( و بنا بر احتمال نخست ) ماهيات و مفاهيم در صقع نفس ايجاد مىشود .\r\nدر حقيقت همين عرضهء وهمىِ صورت‌هاى علمى بر اشياى مادى كه از طريق اتصال با ماده صورت مىپذيرد ، باعث به وجود آمدن علوم حصولى و انشاى مفاهيم و ماهيات ذهنى ، كه اثرى در آنها مترتب نمىشود ، مىگردد .\r\nاز اين‌جا دانسته مىشود مجردات عقلىِ محض ، كه اتصال و ارتباطى با ماده ندارند ، فاقد علم حصولى مىباشند ، زيرا منشأ و زمينهء ظهور ماهيات و مفاهيم ، كه همان اتصال با ماده است ، در مورد آنها منتفى است .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\n\r\nالفصل الحادي عشر : كل مجرد فهو عاقل\r\nلأنّ المجرّدَ تامٌ ذاتاً ، لا تعلُّقَ له بالقوّةِ ، فذاتُه التامّةُ حاضرةٌ لذاتهِ موجودةٌ لها ، ولانعنى بالعلمِ إلّاحضورَ شيءٍ بالمعنَي الذي تقدَّم ، هذا في علمِه بنفسِه ؛ و أمّا علمُه بغيرِه ، فانّ له ، لتمامِ ذاتِه ، إمكانُ أن يعقلَ كلَّ ذاتٍ تامٍ يمكنُ أن يُعقلَ ، و ما للوجودِ المجرّدِ بالإمكانِ فهو له بالفعلِ ، فهو عاقلٌ بالفعلِ لكلِ مجردٍ تامِ الوجودِ ؛ كما أنّ كلِّ مجرّدٍ فهو معقولٌ بالفعلِ و عقلٌ بالفعلِ .\r\nترجمه\r\nموجود مجرد ، چون ازجهت ذاتْ تام و كامل است و تعلقى به قوه ندارد ، در نتيجه ذات كامل او براى خويش حضور دارد و موجوديتش براى خودش مىباشد ، مراد ما هم از علم چيزى نيست جز حضور شيئى براى شىء ديگر ، به همان معنا كه گذشت . « 1 » اين كلامى بود دربارهء علم مجرد به خودش ، اما در مورد آگاهى او از ديگران بايد گفت : موجود مجرد مىتواند هر ذات كامل ديگرى را كه تعقلش [ فى نفسه 
  ] ممكن است ، درك كند ، زيرا\r\n\r\n\r\n","description":"","footnote":"\r\n( 1 ) . در فصل اول\r\n","page_name":" 368 ","page_number":368},
  {"content":"\r\n\r\nذاتش تام و كامل است ؛ از طرف ديگر ، هر چه را موجود مجرد بتواند داشته باشد ، بالفعل دارد . در نتيجه او بالفعل هر مجردى را كه وجودش تام است ، درك مىكند ؛ همان‌طور كه هر موجود مجردى ، هم معقول بالفعل است و هم عقل بالفعل .\r\nشرح و تفسير\r\nدر اين قسمت چند مطلب بيان شده است :\r\n\r\n1 - هر مجردى علم به خودش دارد\r\nبدليل آن‌كه : الف : هر مجردى خودش نزد خودش حضور دارد . ب : علم در واقع همان حضور مجردى نزد مجردى است .\r\n\r\n2 - هر مجردى علم به ديگر مجردات دارد\r\nزيرا : الف : موجود مجرد ، چون يك ذات تام است ، مىتواند نزد موجود مجرد ديگر حضور داشته باشد و نيز مىتواند خودش محضر موجود مجرد ديگر واقع شود . چرا كه مانع از حضور نزد مجردى و يا محضر مجردى بودن همان ماديت و متغير و متحول بودن است . ب : هر چه براى مجرد امكان داشته باشد ، براى او بالفعل حاصل است ، زيرا عموم علم و قدرت واجب تعالى اقتضا دارد كه هر چه را وجودش ممكن است ، ايجاد كند . قابل نيز ، چون مجرد است ، براى قبول فيض نياز به ماده و استعداد و حصول شرايط و معدات ندارد . پس فاعل و قابل هر دو تام‌اند و در نتيجه تحقق فعل ( حضور مجرد براى مجرد ) قطعى خواهد بود .\r\nاز اين دو امر دانسته مىشود كه هر مجردى به خود و ديگر مجردات بالفعل « عالم و عاقل » است .\r\n\r\n3 - هر مجردى معقول بالفعل است .\r\nپس از اثبات اين‌كه هر مجردى عالم به خويش است ، معلوم بودن هر مجردى براى خودش نيز اثبات مىشود ؛ هم‌چنين پس از اثبات اين‌كه هر مجردى عالم به\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nديگر مجردات است ، معلوم بودن هر مجردى براى ديگر مجردات ، قطعى خواهد بود . و اينها نياز به بيان مجدد ندارد .\r\n\r\n4 - هر مجردى عقل بالفعل است .\r\nزيرا : عقل عين معقول است و - چنان‌كه دانستيم - هر مجردى معقول بالفعل براى خود و ساير مجردات مىباشد ؛ در نتيجه هر مجردى عقل بالفعل خواهد بود .\r\n\r\nدو نكته\r\n1 - چنان‌كه از مطالب فوق دانسته مىشود - مقصود از عقل و عاقل و معقول ، در اين فصل ، همان علم و عالم و معلوم است ، نه ادراك كلى حصولى ، در برابر ادراك حسى و خيالى . زيرا موجودات مجرد تام اساساً ادراك حصولى ندارند .\r\n2 - آن‌چه بيان شد تنها در مورد موجودات مجردى كه وجودشان فى نفسه و لنفسه است ، جريان مىيابد . اما اعراض مجرد ، كه وجود فى نفسهء آنها لغيره و متعلق به موضوع است - مانند كيفيات نفسانى ، چون قدرت ، اراده ، لذت و ألم - براى موضوعشان معلوم مىباشند و براى او حصول و حضور دارند ، نه براى خودشان .\r\n\r\nپاسخ به يك اشكال\r\nفان قلت : مقتضى ما ذُكرَ كونُ النفسِ الإنسانيّةِ عاقلةً لكلِ معقولٍ ، لتجرُّدِها ؛ و هو خلافُ الضرورةِ .\r\nقلتُ : هو كذلك ، لكنَّ النفسَ مجرّدةٌ ذاتاً لا فعلًا ، فهي لتجرُّدِها ذاتاً تعقلُ ذاتَها بالفعلِ ، لكنَّ تعلُقَها فعلًا يوجبُ خروجَها من القوّةِ إلى الفعلِ تدريجاً بحسبِ الاستعداداتِ المختلفةِ ؛ فاذا تجرّدتْ تجرّداً تاماً ، و لم يشغلْها تدبيرُ البدنِ ، حصلتْ لها جميعُ العلومِ حصولًا بالعقلِ الإجماليِ ، و تصيرُ عقلًا مستفاداً بالفعلِ .\r\nو غيرُ خفيٍّ : أنّ هذا البرهانَ إنّما يجري في الذواتِ المجرّدةِ الجوهريّةِ ، التي وجودُها\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nلنفسِها ؛ و أمّا أعراضُها ، التي وجودُها لغيرِها ، فلا ، بل العاقلُ لَها موضوعاتُها .\r\nترجمه\r\nاگر اعتراض شود كه : به مقتضاى اين كلام بايد نفس انسانى به خاطر تجردش ، هر معقولى را بداند و اين بر خلاف بداهت است .\r\nدر جواب گوييم : همين‌طور است ، اما نفس از جهت ذات ، مجرد است نه از جهت فعل و چون از جهت ذات ، مجرد است ، بالفعل خود را درك مىكند ، ولى وابستگى او از جهت فعل ، موجب مىگردد به تناسب استعدادهاى گوناگون ، به مرور از قوه بيرون آيد و به فعليت برسد و آن‌گاه كه مجرد كامل گشت و ديگر مشغول ادارهء امور بدن نبود ، همهء علوم به صورت عقل اجمالى براى او حاصل مىگردد و او بالفعل عقل مستفاد مىشود .\r\nپوشيده نيست كه اين برهان در ذات‌هاى مجرد جوهرى ، كه موجوديتشان براى خودشان است ، جارى مىشود ، اما اعراض آنها ، كه موجوديتشان براى ديگرى است ، مجراى اين برهان نخواهد بود ، بلكه آنها را همان موضوعاتشان تعقل مىكنند .\r\nشرح و تفسير\r\nاشكالى كه در اين‌جا مطرح شده آن است كه : مقتضاى اين سخن كه : « هرچه براى مجرد امكان داشته باشد ، براى وى بالفعل حاصل است » آن است كه نفس انسانى چون مجرد است ، به خود و هر مجرد مفروضى بالفعل علم داشته باشد و اين بر خلاف ضرورت و وجدان است ، زيرا هر كس در خود مىيابد كه به همهء مجردات علم ندارد ، بلكه هر روز امور جديدى به تدريج براى وى معلوم مىگردد .\r\nپاسخ اين گفته آن است كه : اين ملازم در صورتى برقرار است كه نفس از آغاز ، يك موجود مجرد تام باشد ؛ يعنى هم در مقام ذات و هم در مقام فعل مجرد باشد ، اما نفس تا وقتى به بدن تعلق دارد ، تجردش تنها در مقام ذات است ، نه در مقام فعل . يعنى\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nفعاليت‌ها و تصرفاتش را ، اعم از ادراكى و تحريكى ، به وسيلهء بدن ، كه امرى مادى است ، انجام مىدهد . بنابراين ، نفس اگرچه به لحاظ ذاتش و از جهت تجردش امرى بالفعل است ، اما از جهت تعلقش به بدن داراى قوه مىباشد ؛ لذا به تدريج به فعليت مىرسد و علوم و ادراكات نيز به تدريج و به تناسب استعدادهايى كه كسب مىكند ، براى وى حاصل مىشود .\r\nآرى ، اگر تجرد نفس نيز تام شود و ديگر اشتغال به تدبير بدن نداشته باشد و چنان‌كه ذاتاً از ماده منقطع است ، در مقام فعل نيز از ماده گسسته شود ، در اين صورت است كه همهء علوم بالفعل نزد او حاصل و حاضر خواهد بود و به مرحلهء عقل مستفاد - كه پيش از اين شرحش گذشت - نائل مىگردد .\r\n\r\n","description":"","footnote":"","page_name":" 372 ","page_number":372},
  {"content":"\r\n\r\n\r\nالفصل الثاني عشر : في العلم الحضوري ، و انه لايختص بعلم الشيء بنفسه\r\nقد تقدَّمَ : أنّ الجواهرَ المجرّدةَ لتمامِها و فعليّتِها حاضرةٌ فى نفسِها لنفسِها ، فهي عالمةٌ بنفسِها علماً حضوريّاً ؛ فهل يختصُّ العلمُ الحضوريُ بعلمِ الشيءِ بنفسهِ ، او يعمُّه وعلمَ العلّةِ بمعلولِها إذا كانا مجرّدينَ ، و بالعكسِ ؟ المشّاؤونَ على الأوّلِ ؛ و الاشراقيّونَ على الثانى ، و هو الحقُّ .\r\nوذلك : لأنّ وجودَ المعلولِ ، كما تقدّمَ ، رابطٌ لوجودِ العلّةِ ، قائمٌ به ، غيرُ مستقلٍ عنه ؛ فهو ، إذا كانا مجرّدينِ ، حاضرٌ بتمامِ وجودهِ عند علّتهِ ، لا حائلَ بينَهما ، فهو بنفسِ وجودِه معلومٌ لها ، علماً حضوريّاً .\r\nوكذلك : العلّةُ حاضرةٌ بوجودِها لمعلولِها القائمِ بها المستقلِ باستقلالِها ، إذا كانا مجرّدينِ ، من غيرِ حائلٍ يحولُ بينَهما ، فهي معلومةٌ لمعلولِها علماً حضوريّاً ، وهو المطلوبُ .\r\nترجمه\r\nگفتيم : جوهرهاى مجرد ، به خاطر تماميت و فعليتشان ، در خود و براى خود حضور دارند ؛ لذا به خودشان علم حضورى خواهند داشت . حال مىپرسيم : آيا علم حضورى منحصر است در علم شىء به خودش ، يا آن‌كه علاوه بر آن ، شامل علم علت به معلولش\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n- در صورتى كه هر دو مجرد باشند و نيز علم معلول به علتش هم مىشود ؟ حكماى مشا رأى اول و حكماى اشراقى رأى دوم را برگزيده‌اند و به اعتقاد ما حق با حكماى اشراقى است .\r\nبه دليل آن‌كه - همان‌طور كه پيش از اين گذشت « 1 » - وجود معلول در مقايسه با وجود علت ، رابط و قائم به وجود علت و وابسته به آن مىباشد و لذا اگر علت و معلول هر دو مجرد باشند ، معلول با تمام هستىاش نزد علت خويش حضور خواهد داشت ، بدون آن‌كه حجابى بين آن دو باشد ؛ در نتيجه معلول با همان هستى خويش معلوم حضورى علتش مىباشد .\r\nهم‌چنين اگر علت و معلول هر دو مجرد باشند ، علت با هستى خويش براى معلولى كه قائم به او بوده و استقلالش به واسطهء استقلال او مىباشد ، حاضر خواهد بود ، بدون حجابى كه بين آن دو قرار گرفته باشد . بنابراين علت ، معلوم حضورى معلول خويش خواهد بود و در نتيجه علم حضورى منحصر در علم شىء به خودش نيست .\r\nشرح و تفسير\r\nتقريباً همهء فيلسوفان اسلامى در اين‌كه هر مجردى علم حضورى به ذات خويش دارد ، اتفاق نظر دارند . اما در اين مورد بحث است كه آيا علم حضورى منحصر است در علم مجرد به خودش و يا آن‌كه شامل موارد ديگر ، از جمله علم علت به معلول و نيز علم معلول به علت ، در آن‌جا كه هر دو مجردند ، نيز مىگردد .\r\nحكماى مشا برآنند كه علم حضورى منحصر است در علم شىء به خودش و علم به موجودات ديگر - هر چه باشد - به نحو علم حصولى و توسط صورت حاصلهء معلوم نزد عالم مىباشد . ايشان تا آن‌جا بر اين امر اصرار دارند كه علم واجب تعالى به\r\n\r\n\r\n","description":"","footnote":"\r\n( 1 ) . در فصل سوم از مرحلهء هفتم\r\n","page_name":" 374 ","page_number":374},
  {"content":"\r\n\r\nساير موجودات را نيز از طريق صورت‌هاى ذهنى آنها مىدانند . و نوعى علم حصولى ارتسامى را در واجب تعالى پذيرفته‌اند .\r\nاما حكماى اشراقى برآنند كه هر علت مجردى به معلول مجرد خودْ علم دارد .\r\nهم‌چنين هر معلول مجردى به علت خود علم دارد . مؤلف قدس سره حق را به جانب ايشان مىداند . حاصل آن‌چه مؤلف براى اثبات اين نظريه آورده است آن است كه :\r\n1 - علم حضورى همان حضور مجرد نزد مجرد است .\r\n2 - نسبت وجود علت به وجود معلول ، نسبت مجرد مستقل به وجود رابط است .\r\nبنابراين ، معلول وجود منحاز و مستقل از علت خود ندارد .\r\n3 - وجود رابط با تمام هويت خود قائم و متكى به وجود مستقلى است كه آن را قوام مىدهد و وجودش در همان وجود مستقل است و هيچ وجودى براى خود و در خود ندارد . بنابراين ، هر موجود رابطى نزد وجود مستقلى كه قائم به آن است ، حاضر مىباشد و نيز هر وجود مستقلى نزد وجود رابطى كه به آن قوام مىدهد ، حضور دارد .\r\nاز اين‌جا دانسته مىشود كه هر علتى علم حضورى به معلول خود دارد ونيز هر معلولى علم حضورى به علت خويش دارد .\r\nالبته بايد توجه داشت كه اين دو علم باهم تفاوت دارند و آن اين‌كه علت بر همهء وجود معلول احاطه دارد و معلول را بهتر از خود مىشناسد ، اما علم معلول به علت هرگز يك علم احاطى و اكتناهى نيست ؛ يعنى معلول هرگز به كُنه وجود علت و حقيقت علت - آن‌گونه كه هست - و با تمام هويتش پى نخواهد برد ، بلكه تنها از همان شعاعى كه با علت مرتبط است و به همان اندازه‌اى كه از كمالات علت در خود دارد ، به علت خويش علم دارد .\r\n\r\nحقيقت علم حضورى علت ومعلول به يك‌ديگر\r\nنكتهء ديگرى كه در اين‌جا تنها به اشارت از آن ياد مىگردد و تفصيلش به موضع\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nديگرى حوالت مىشود ، آن است كه علم حضورى علت به معلول و نيز علم حضورى معلول به علت ، در واقع به علم علت به خودش باز مىگردد .\r\nدر علم حضورى علت به معلول ، علت در آن مرتبه كه مقوم وجود معلول است ، براى خودش در مرتبهء وجود مستقل و نفسىاش حضور دارد و از اين رو ، در علم حضورى علت به معلول ، معلومِ علت همان علت است ، لكن در مرتبه‌اى كه مقوم وجود معلول مىباشد . بنابراين ، علت خودش را تعقل مىكند ، در حالى كه وجودش در برگيرندهء وجود معلول مىباشد .\r\nدر علم حضورى معلول به علت نيز ، حضور وجود معلول براى علت بدين صورت است كه : علت براى مرتبه‌اى از خود ، كه مقوم معلول است ، حضور دارد و وجودش براى آن مىباشد . بنابراين ، علت ، در حالى كه در بردارندهء معلول است ، خودش براى خودش موجود مىباشد و خودش به خودش علم دارد و اين علم علت به خودش ، از آن جهت كه معلول بيرون از علت نيست و وجود علت احاطهء بر معلول دارد ، به معلول نسبت داده مىشود . « 1 »\r\n\r\n\r\n","description":"","footnote":"\r\n( 1 ) . براى تفصيل بيشتر ر . ك : نهاية الحكمه ، ج 3 ، ص 59 - 64\r\n","page_name":" 376 ","page_number":376},
  {"content":"\r\n\r\nملخص\r\n\" بداية الحكمة \" كتاب قام بتأليفه العلامة الطباطبائي \" رضوان الله عليه \" في سنة 1390 ه‍ ، كمنهج دراسي للفلسفة الصدرائية . منهج الكتاب استدلالي بحت فلاتجد فيه سوى الدليل والبرهان وسياقة الكتاب تخلو من الحشو والإضافات ، محكم ورصين وهو على إيجازه يحتوي على أهم أبحاث الحكمة الإلهية .\r\nإن إيجاز العبارات في الكتاب أدى إلى تعسر كثير من مقاصد الكتاب على المبتدئين وعدم استيعاب مضامينها كما ينبغي .\r\nالكتاب المائل بين يمينيك يهدف إلى إيضاح مقاصد الكتاب وإلقاء الضوء على مضامينه المستعصية .\r\nمؤسسة بوستان كتاب\r\nمركز الطباعة والنشر التابع لمكتب الإعلام الإسلامي\r\nالناشر الأفضل على المستوى الوطني\r\nعنوان المكتب المركزي : ايران ، قم ، أول شارع شهداء ، ص ب : 917 / 37185\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nبداية الحكمة ترجمة وشرحا\r\nالعلامة السيد محمد حسين الطباطبائي\r\nالمجلد الثالث\r\nالتنقيح الثاني\r\nالدكتور علي الشيرواني\r\nمؤسسة بوستان كتاب\r\n1388 / 1430\r\n\r\n","description":"","footnote":"","page_name":" 378 ","page_number":378},
  {"content":"\r\n . \r\n","description":"","footnote":"","page_name":" 379 ","page_number":379},
  {"content":"\r\n . \r\n\r\n","description":"","footnote":"","page_name":" 380 ","page_number":380}
  ]