[
  {"content":"\r\n\r\nتاريخ ايران\r\nدورهء صفويان\r\nپژوهش از دانشگاه كمبريج\r\nمترجم : دكتر يعقوب آژند\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nتاريخ ايران ( دوره صفويان ) / پژوهش در دانشگاه كمبريج ؛ ترجمه يعقوب آژند - تهران : جامى ، 1380 .\r\n720 ص - ( مجموعه تاريخ و فرهنگ ايران ؛ 3 )\r\nISBN 964 - 5620 - 74 - 0\r\nفهرستنويسى بر اساس اطلاعات فيپا .\r\nاين كتاب ترجمه جلد ششم از كتاب :\r\nThe Cambridge history of iran\r\nمى باشد .\r\nكتابنامه به صورت زير نويس .\r\n1 . ايران - تاريخ . 2 . ايران - تاريخ - صفويان ، 907 -\r\n1148 ق . الف . آژند ، يعقوب ، 1328 - مترجم . ب . دانشگاه كمبريج Univeralty of Cambridge ج . فروست .\r\n3 م / 109 DSR\r\n04 / 955\r\n1379\r\nكتابخانه ملى ايران\r\n6994 - 79 م\r\nنشانى : تهران - خيابان دانشگاه ، كوچهء ميترا ، شمارهء 7 تلفن : 6469965\r\nتاريخ ايران\r\nدورهء صفويان\r\nپژوهش از دانشگاه كمبريج\r\nترجمهء دكتر يعقوب آژند\r\nچاپ اول : 1380\r\nچاپ : شفق\r\nشمارگان : 2700 جلد\r\nحق چاپ محفوظ است\r\nحروف نگارى و صفحه آرايى : ويرا 6403700\r\n0 - 74 - 5620 - 964\r\nISBN : 964 - 5620 - 74 - 0\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nفهرست\r\nفصل اول دورهء صفويان ه . ر . رويمر استاد بازنشستهء تاريخ اسلام در دانشگاه فريبرگ برآمدن صفويان 7\r\nزمينهء ظهور صفويان 8\r\nاسماعيل اول 27\r\nسيماى آغازين امپراتورى صفوى 45\r\nطهماسپ اول 50\r\nاسماعيل دوم 67\r\nمحمّد خدابنده 69\r\nعباس اول 77\r\nصفى اول 93\r\nعباس دوم 102\r\nصفى دوم ( سليمان ) 117\r\nسلطان حسين 122\r\nبازماندگان صفوى 135\r\nدولت صفوى 142\r\nفصل دوم ر . م . سيورى استاد دپارتمان خاورميانه و مطالعات اسلامى ، كالج ترينيتى ، دانشگاه تورنتو نظام تشكيلاتى صفويان 161\r\nمرحلهء اول ( 960 - 907 ) 166\r\nمرحلهء دوم ( 1038 - 996 ) 172\r\nمرحلهء سوم ( 1135 - 1038 ) 175\r\nتشكيلات ايالتى 177\r\nنتيجه‌گيرى 179\r\nفصل سوم مرحوم لارنس لكهارت تماس اروپائيان با ايران 181\r\nفصل چهارم رانلد فرير مورخ شركت نفت انگليس تجارت در دورهء صفويان 219\r\n1 - دورهء متقدّم صفوى 219\r\nالف - مقدمه 219\r\nب - منطقهء شمالى 220\r\nج - منطقهء جنوبى 228\r\nد - نتيجه‌گيرى 230\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n2 - دورهء سلطنت شاه عباس اول 231\r\nالف - مقدمه 231\r\nب - سياست نخستين 232\r\nج - تجارت ايران در دههء دوم سدهء هفدهم 237\r\nد - حضور كمپانىهاى تجارى انگليس و هلند 240\r\nه - شاه عباس و تشويق تجار ارمنى 244\r\nنتيجه‌گيرى 247\r\n3 - دورهء متأخّر صفوى 247\r\nالف - شاه صفى 247\r\nب - تجارت دريايى با ايران 249\r\n( 1 ) كمپانيهاى انگليسى و هلندى 249\r\n( 2 ) فرانسه و پرتقال 255\r\n( 3 ) كشتىرانى و تجارت محلى 258\r\nج - تجارت زمينى 261\r\n1 - تركيه 261\r\n2 - روسيه 262\r\n3 - آسياى مركزى و هند 264\r\nد - راهها 266\r\nه - تجارت 268\r\n1 - صادرات ايران 268\r\n2 - واردات ايران 272\r\n4 - سازماندهى تجارت 274\r\n5 - حقوق گمركى و عايدات 278\r\nفصل پنجم ه . ج . ج . وينتر دانشيار ارشد پيشين در آموزش و پرورش ، دانشگاه اكستر علوم ايران در روزگار صفويان 281\r\nفرستادگان ، سفرا و ميسيونهاى كاتوليك 283\r\nنجوم و علوم وابسته 288\r\nاسطرلاب 295\r\nعلم مكانيك و فن‌آورى 299\r\nطب 304\r\nفصل ششم ب . س . امورتّى انستيتوى مطالعات اسلامى ، دانشگاه رم مذهب در دوره صفوى 311\r\nقزلباش 311\r\nشاه اسماعيل 315\r\nطهماسپ و اسماعيل دوّم 321\r\nنقطويان 324\r\nدوران شكوفايى عصر صفوى 326\r\nفصل هفتم سيد حسن نصر استاد اسلام‌شناس دانشگاه تمپل فيلادلفيا فعاليتهاى فكرى ، فلسفه و كلام 335\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nاحياى معارف مذهبى در دورهء صفوى 340\r\nتصوّف در دورهء صفوى 341\r\nنخبگان فكرى و روحانى دورهء صفوى 344\r\nشيخ بهاء الدّين عاملى 344\r\nميرداماد 347\r\nميرزا ابو القاسم فندرسكى 352\r\n( ملاصدرا ) 354\r\nمجادلات اخبارى - اصولى 363\r\nملّا محسن فيض كاشانى 364\r\nملّا عبد الرزاق لاهيجى 366\r\nقاضى سعيد قمى 367\r\nدو مجلسى 368\r\nحكماى دورهء پيشين صفوى 370\r\nتأثير مكتب اصفهان در هند 371\r\nفصل هشتم ف . اشپوهلر موزهء هنر اسلامى برلين قاليبافى و نساجى 373\r\n1 - قالىها 373\r\nقاليهاى دورهء تيمورى 373\r\nقاليهاى صفوى 375\r\nتاريخگذارى 375\r\nخاستگاه 377\r\nاصول تركيب‌بندى 379\r\nقاليهاى ترنجى « شمال غرب ايران » 383\r\nقاليهاى « هرات » و « اصفهان » 385\r\nقاليهاى گروه « سانگوشكو » 386\r\nقاليهاى « گلدانى » 387\r\nقاليهاى باغى 389\r\nقاليهاى پرتقالى 390\r\nقاليهاى ابريشمى 391\r\nقاليهاى « لهستانى - پولونز » 393\r\n2 - منسوجات 396\r\nپارچه‌هاى تيمورى 396\r\nپارچه‌هاى صفوى 397\r\nمجموعه‌هاى عمومى قاليها و . . . 402\r\nفصل نهم رابرت هيلنبراند دانشيار هنرهاى زيبا ، دانشگاه ادينبورو معمارى ايران در دورهء صفويان 403\r\nزمينهء سياسى معمارى دورهء صفوى 473\r\nكميّت و توزيع ابنيهء دورهء صفوى 475\r\nانواع ابنيه 477\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nسالشمارى 480\r\nسبك 483\r\nاستادكاران 490\r\nمقاومت در برابر تأثيرات خارجى 491\r\nنتيجه‌گيرى 494\r\nفصل دهم هنرهاى ايران در دورهء صفوى 496\r\nفصل يازدهم ذبيح الله صفا استاد بازنشستهء دانشكدهء ادبيات ، دانشگاه تهران ادبيات ايران در دورهء صفويان 534\r\nزبان فارسى در دورهء صفوى 536\r\nنظم فارسى در دورهء صفوى 538\r\nنثر فارسى در دورهء صفوى 545\r\nفصل دوازدهم احسان يارشاطر استاد مطالعات ايرانى هاگوپ كوركيان ، دانشگاه كلمبيا ، نيويورك شعر فارسى در دورهء تيموريان و صفويان 550\r\nشعر در سدهء هشتم 553\r\nعصر زرّين طنز 554\r\nشعر عرفانى 555\r\nموازين و قراردادهاى شعر غنائى 556\r\nعشق متعال 557\r\nعشق تجريدى 557\r\nمعشوق زن نيست 558\r\nباده و باده‌گسارى 559\r\nتكريم ميخانه 560\r\nمقطع دوم : سبك هندى 561\r\nقلمرو گستردهء ادب فارسى 561\r\nوحدت شعر فارسى در زبانهاى مختلف 563\r\nفراوانى شعر 564\r\nارزيابى همزمان شعر 565\r\nظهور سبك هندى 566\r\nشعر سدهء نهم 567\r\nدربار حسين بايقرا 569\r\nساخت و پرداخت معنى . . . 570\r\nارزيابى جديد 573\r\nاثرگذارى عمومى شعر سبك هندى 575\r\nعلّت افول 577\r\nتصاوير 579\r\nكتابشناسى\r\nنمايه 693\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفصل اول برآمدن صفويان\r\nاسماعيل در تابستان سال « 1 » 906 / 1501 پس از پيروزى بر آق‌قويونلوها ، وارد تبريز ، تختگاه تركمانان شد و بر تخت شاهى جلوس كرد . اسماعيل ، بدين‌ترتيب ، حكومت سلسله صفويان را در ايران برپا كرد كه تا سال 1148 / 1736 ادامه يافت . او كه پس از مرگ برادر خويش سلطانعلى ، مرشد اعظم طريقت اردبيل شده بود ، سرانجام قدرت سياسى را كه پيشتر پدر و جدش جانشان را بر سر آن باخته بودند ، بدست آورد .\r\nچه بپذيريم كه اين واقعه طليعه تاريخ نوين ايران بوده و چه نپذيريم ، بهرحال قطعا دوره‌اى جديد آغاز شده بود . دستاورد تاريخى صفويان استقرار حكومتى مقتدر و درازآهنگ ، پس از قرنها حكومت بيگانگان در ايران و دوره‌اى از تجزيه آشفتگى سياسى بود . با اينكه سلسله‌هاى پيشين تركمانان يعنى قراقويونلوها و آق‌قويونلوها ، با پيگيرى اهداف ظاهرا مشابه براى مدتى كوتاه ، زمينه‌هاى يك‌چنين دستاوردى را آماده و فراهم‌ساخته و تا حد و حجم قابل اعتنايى هم بدان تحقق بخشيده بودند ، ولى كاميابيهاى آنها زودگذر و زمانمند بود . تركمانان عليرغم پيشرفتهاى نظامى و سياسى كه در اواخر سده هشتم / چهاردهم و نهم / پانزدهم داشتند و مثلا توانستند استقلال خود را در مقابل همسايگان مقتدر چون عثمانيان ، مماليك تيموريان حفظ كنند و حكومتهائى جديد برپا دارند كه نمونه آنها سلطنت جهانشاه و اوزون حسن بود ، امّا هيچ‌يك از حكام اين دو سلسله نتوانست ساختار سياسى پايائى درافكند . گواينكه حكومت اينها به درون سرزمين ايران كشيده شده بود ، ولى از زاويه ديد تاريخ ايران صرفا تشكل‌هاى سياسى موقت و\r\n\r\n\r\n","description":"","footnote":"\r\n( 1 ) - اين تاريخ را گلاسن با قطعيت در  Die Fruhen Safawiden  ، ص 85 ثابت كرده است .\r\n","page_name":" 7 ","page_number":7},
  {"content":"\r\n\r\nزمانمندى بودند كه در مرزهاى ايران و يا در آنسوى اين مرزها شكل گرفتند . ايران تا زمان ظهور صفويان ، شاهد ظهور حكومتى به اهميت امپراتورى عثمانى و يا امپراتورى مماليك مصر نبود .\r\nسلطنت صفويان بيش از دو سده ، نظام سياسى و سنت و فرهنگى كهن ايران را ادامه داد و در ميان ملك و ملت ويژگى و مفهوم بىنظيرى از ماهيت تاريخى را تسّرى بخشيد كه پاره‌اى از آن تا به روزگار ما كشيده شده است . شاخص‌هاى ويژه آن عبارت بودند از : احياى سنت سلطنت ، دست‌يابى به جغرافياى تاريخى ايران ، ايجاد ساختار نظامى و سياسى جديد ، گسترش مذهب تشيع در مقام مذهب رسمى كشور ، ايرانى كردن اسلام ايرانى ، ترقى و تعالى زبان فارسى در زمينهء سياسيات و ديوانيات در تاريخ جديد ايران ، توسعه و تحول فرهنگى خاص كه نقطه اوج آن در معمارى مجسم شد ( آثار آن هنوز هم قابل رؤيت است ) و نيز نتايج چشمگير در حيات فكرى ملت ايران . اهميت اين سلسله تنها در تاريخ ملى ايران خلاصه نمىشود : صفويان بودند كه ايران را وارد صحنه تاريخ جهانى كردند . برخوردها و درگيريهاى آنها با عثمانيان و پيگيرى سياست اتحاد با قدرتهاى غربى مفهوم جهانى داشت و در ارتباط مستقيم با تاريخ اروپاى غربى بود .\r\n\r\nزمينهء ظهور صفويان\r\nاين اسماعيل ، كه بود و چگونه توانست در ايران روزگار خويش تأثير بگذارد به‌گونه‌اى كه اين تأثير هنوز پس از گذشت قرون متمادى همچنان محسوس باشد ؟ شخصيت او براى مورخان مشكلاتى پديد آورده كه با ارجاع به زندگينامه و تراجم احوال او به قدر كافى مرتفع نمىشود . اين مشكلات مخصوصا هنگامىكه طايفه و تبار و فضاى غريب فرهنگى نشو و نماى او مورد اعتنا قرار مىگيرد ، دوچندان صراحت مىيابد و ملموس و قابل درك مىشود . پدر او شيخ حيدر و جدش جنيد از شخصيتهاى بىباك و نمايندگان بلندپرواز طريقت صفويه بودند ، طريقت گسترده‌اى كه مركز آن در اردبيل ، از نواحى ساحلى جنوب غربى درياى خزر ، قرار داشت . تاريخ نخستين اين طريقت تا حدودى با تاريخ ساير فرق اسلامى فرق مىكرد « 1 » ، ولى تحول و توسعه سياسى ايام اوج و عروج آن ، بىنظير و شگفت‌انگيز بود . اين طريقت با نام مؤسس آن شيخ صفى الدّين اسحاق پيوند خورد كه دوران زندگى او ( 735 - 650 / 1334 - 1252 ) دقيقا با\r\n\r\n\r\n","description":"","footnote":"\r\n( 1 ) - نگاه كنيد به كيسلينگ ،  \" Aus der Geschichte des chalvetijje - Ordens \"  : در جدول شماره 1 كيسلينگ رابطه بين صفويه و ساير طريقت‌ها بررسى شده است .\r\n","page_name":" 8 ","page_number":8},
  {"content":"\r\n\r\nروزگار امپراتورى ايلخانان ايران مقارن بود و شرايط آن روزگار از بسيار جهات ، زندگى و كردار او را در خود فرو گرفت و موجب تكوين آن شد .\r\nاين عصر ، دوره خاصى از تاريخ اسلام را پديد آورده است . دين اسلام به لحاظ سياسى و مذهبى با فروپاشى دستگاه خلافت بدست مغولان و زوال بالنسبه كامل همه مراكز قدرت شرق اسلامى ، دچار بحران عظيمى شد ؛ حتى موجوديت كامل آن به خطر افتاد . از اينها گذشته در بحبوحه اين بحران پس از مجادلات كلامى متعدد و درگيريهاى بىپايان بين فرقه‌هاى بدعتگذار قرون ماضى ، امكان آشتى و سازگارى گروههاى درگير و برگشت به اصول اصلى دين فراهم آمد .\r\nنمىتوان گفت از فرصت موجود بهره‌بردارى كامل به‌عمل آمد : در اسلام حتى در اين مرحله هم نوزائى واقعى و يا اصلاحاتى صورت نگرفت . ولى برخى اختلافات ، دست‌كم در مناطق تحت سيطرهء مغولان ، در مرحله دوم اهميت قرار گرفت و مثلا منشاء شكاف و اختلاف بين مذاهب چهارگانه و مخالفت شديد بين تسنن و تشيع ( بر سر مسأله مشروعيت حاكم جهان اسلام ) به دليل پيروزيهاى مغولان ، اهميت اصلى و بلافصل خود را از دست داد . الهيات رسمى كه به دليل فردگرائىاش ، چندان محبوبيت و رونقى نداشت و زمينه سياسى آن نيز محو شده بود ، اهميت و نفوذ و تأثير خود را از دست داد . نوعى مذهب مردمى رونق گرفت و ويژگيهائى را فرا نمود كه ظاهرا در ايام پيشين وجود داشت ولى به سبب خصومت مذهب تسنن از رواج و رونق بازمانده بود . اين ويژگيها ، عبارت بودند از مسائلى چون اعتقاد شديد به امر اعجاز و كرامات اولياء و عرفا و رشد روزافزون زيارتگاهها و حتى تكريم و تقديس على ( ع ) ، پسر عم و داماد حضرت محمد ( ص ) . گرچه اعتقاد به ولايت حضرت على ( ع ) يكى از اصول بنيادى مذهب شيعه است ، در مذهب مردمى الزاما چنين جنبه‌اى وجود ندارد ، چون حتى مؤمنان سنّى نيز به حضرت على ( ع ) بعنوان امير المومنين احترام قائل هستند . عرفان اسلامى درهمين دوره نيز كه بسيار قبل از تهاجم مغولان شكوفا شده ، ولى حال بسيار رونق يافته بود ، جزو اين ويژگيها بود . طريقت‌هاى تصوف كه به عرفان اسلامى معتقد بودند ، در ابعادى نامنتظر ، رشد و توسعه يافتند . توده‌هاى مردم دلسپرده و سرسپرده شيوخ اين طريقت‌ها بودند و فصول بعضى از آثار مذهبى كه محسود علما و فقها و سبب رنجش و تنفر آنها بود ، تعظيم و تكريم بعضى پيران طريقت را به نهايت فرامىنمودند .\r\nاز اين نظر شيخ صفى يكى از شيوخ ويژه مذهبى و نمونه‌اى از اسلام مردمى و بسيار متفاوت با الهيات رسمى بود كه مدافعان آن ، زندگى او را آكنده از بدگمانى شديد فرانموده‌اند . امّا از باب ديگرى به دو توجه نكرده‌اند : چون خاستگاه او در مقام عضوى از اعضاى خاندان محترمى كه نسلهاى متوالى در اردبيل مىزيستند هيچگونه همخوانى با ساير شيوخ مذهبى زمانه كه معمولا از\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nطبقات فرودست جامعه بودند ، ندارد . با اينكه شيخ صفى به زهد و تقوا شهره بود ، ولى صفات ديگرى را از خود بروز مىداد كه در اكثر مواقع تطابقى با زهد و عزلت‌گزينى نداشت : يعنى اتكاء به نفس ، تهور ، مال‌اندوزى ، و مجاهده . شيخ صفى به گونه شخصيتى متناقض تصوير شده كه در آن صفات مردى صاحب كرامت و باخدا ، با سياستمدارى هوشيار و صاحب عمل و سوداگرى زيرك درهم تنيده شده است . شيخ او ، تاج الدين ابراهيم گيلانى ، معروف به شيخ زاهد ( متولد 615 / 1218 و متوفى 700 / 1301 ) « 1 » يكى از شخصيتهاى آشناى تاريخ طريقتهاى مذهبى اسلام است و گفته شده كه وى در همان ديدار نخست با شيخ صفى پى به استعداد خارق العاده او برده و حتى طبق افسانه‌اى او را يكى از فاتحان مقتدر جهان قلمداد كرده است . بهر تقدير ، شيخ زاهد يكى از دختران خود را به عقد نكاح شيخ صفى درآورد و او را به خلافت و جانشينى خويش برگماشت .\r\nشيخ صفى در حوالى سال 699 / 1300 شايد هم در زمانى كه شيخ و پير روحانى او زنده بود ، طريقت خويش ، صفويه ، را در اردبيل پىافكند . او هرگز جهانى را نگشود ولى پيشگوئيهاى شيخ زاهد در مورد ديگر خصوصيات او به ثبوت رسيد . او در مقام مرشد اعظم طريقت خويش و يكى از شيوخى كه در آن روزگاران قدرتى همچون قدرت رهبران سياسى داشتند ، به موفقيت و كاميابى خارق العاده‌اى دست يافت . اگر به خطا نرفته باشيم ، خانقاه او پايگاهى براى نهضت مذهبى توده مردم شد . او با حكام زمانه باب دوستى گشود و اعتبارى عظيم در نزد آنها حاصل كرد ؛ ترديدى نيست كه عامل تعيين‌كننده در رفتار آنان ، ميزان پيروان و نفوذ او در بين مردم بود .\r\nشيخ صفى حامى و هوادار فقرا و ضعفا بود و زاويه‌اش در اردبيل پناهگاه و مأمن محرومان و مظلومان شد . در تحليل نهايى ، شيخ صفى اين محبوبيت خود را نه فقط از راه قداست ، كرامت و مقامات حاصل كرده بود ، بلكه ، اقتدار سياسى و ثروت او هم كه در خلال زمان از هدايا و هبه‌هاى پيروان و حاميانش فراهم آمده بود ، بسيار كارساز بود . گفته‌شده كه شبكه خلفا و مريدان وى از سيحون و جيحون تا خليج فارس و از قفقاز تا مصر گسترده بود . حتى گفته‌شده كه يكى از خلفاى وى در سيلان به مقام والايى رسيده است « 2 » .\r\nپيوند دين و دولت در اسلام كه در تاريخ دوره خود پيامبر اسلام هم ديده مىشود ، از ويژگيهاى حكومت صفويان بود كه نشانه‌هاى آن را حتى مىتوان در زندگى بانى اين سلسله هم مشاهده كرد . با اينكه شيخ صفى چندان با حكومت دنيوى سروكار نداشت ، امّا عارى از نفوذ\r\n\r\n\r\n","description":"","footnote":"\r\n( 1 ) - مينورسكى ، « فرمانى از دوره مغول به سال 720 / 1320 » .\r\n( 2 ) - گلاسن ،  Die Fruhen Safawiden  ، صفحهء 43 ، 130 .\r\n","page_name":" 10 ","page_number":10},
  {"content":"\r\n\r\nسياسى هم نبود . در خصوص استوارى موقعيت مذهبى او بحثى نيست . مقامات و زهد و مجاهدت او در راه فراخوانى مغولان به دين اسلام كه تعدادى از آنها هنوز خارج از دين اسلام بودند ، و نيز نفوذ او در پاره‌اى از گروههاى ترك‌نژاد و تركمان ، او را در جايگاه مسلمان آگاه و نابى قرار مىدهد . اين نظريه كه « 1 » او فكر تجديد اسلام را كه فراتر از تعصب فقها و قال‌ومقال بدعتگذاران باشد در سر مىپروراند ، بىپايه‌واساس نبود . شيخ صفى البته در ايام حيات خود نتوانست به موفقيت چشمگيرى دست يابد و از فعاليتهايش هوده‌اى برگيرد ، ولى اين موفقيهًا و كاميابيها بعدها تحقق يافت و كل امّت اسلامى را زير چتر خود گرفت . ليكن تجديد و احياى مذهب و وحدت ايران كه دو سدهء بعد حاصل شد ، بدون اخوتى كه شيخ صفى بنياد گذاشت ، قابل تصور نيست - گواينكه بين آنها پيوند مستقيمى به ديده نمىآيد . از طرف ديگر ، اينكه شيخ صفى در انديشه يك ايران شيعى بوده ، مسأله‌اى كاملا متفاوت است كه بعدا بدان خواهيم پرداخت .\r\nباوجود اين سهم شيخ صفى در سلسله صفويه فقط منحصر به تأسيس اين طريقت به‌نام خود مسمّى كردن آن نيست ؛ او با جذب پيروان عظيم و بيشمار و حصول رفاه و رونق و موقوفات براى طريقت خود ، شالوده‌اى محكم بدان بخشيد « 2 » . نياكان و پيشينيان سلاطين صفوى اغلب شيوخى بىتكلف و بىريا توصيف شده‌اند ، امّا اين تصوير و توصيف فىالواقع با وقايع تاريخى حتى در مراحل نخستين مطابقت و دمسازى ندارد . شايد بتوان اين حكم را تا حدودى به دوره‌هاى پسين تسرى داد . با اينكه راجع‌به شيوخ طريقت اردبيل كه جانشينان بلافصل شيخ صفى بودند ، اطلاعاتى مبهم و اسنادى كم موجود است ، ولى از اشارات جسته و گريخته منابع مىتوان استنتاج كرد كه آنها از احترامى به‌سزا برخوردار بوده‌اند ( از جمله در بين سلاطين نخستين عثمانى ) . « 3 » چگونه مىتوان طرحهاى بلندپروازانه و آرمانهاى سياسى جنيد و شيخ حيدر را در زمان سلاطين تركمان در نيمهء پسين سده نهم / پانزدهم تبيين و تفسير كرد - آرمانهايى كه البته كاملا تحقق نيافت ؟\r\n* * * شاه اسماعيل پس از ورود به تبريز ، مذهب شيعه را مذهب رسمى دولت اعلام كرد . تا آنجا كه ثابت شده ، تصور مىرود كه او اين تصميم را منباب ايمان مذهبى ، نه از روى مصلحت‌انديشى\r\n\r\n\r\n","description":"","footnote":"\r\n( 1 ) - جزئياتش را در همان مأخذ ، ص 50 بخوانيد يعنى در جايىكه مفهوم كلمه « صوفى » چيزى چون « مسلمان مجاهد و مؤمن » است .\r\n( 2 ) - در خصوص موقوفاتى كه به نفع شيخ صفى ايجاد شد نگاه كنيد به : م . ه . م . نخجوانى ، « فرمانى از فرامين دوره مغول » در  Revue de la Faculte'des lettres de tabriz  ، جلد 5 شماره 1 ( 1953 م . ) صفحه 8 - 40 .\r\n( 3 ) - بابينگر ،  \" Der islam in Klinasien \"  ص 61 .\r\n","page_name":" 11 ","page_number":11},
  {"content":"\r\n\r\nسياسى اتخاذ كرده است « 1 » . ماهيت دقيق تعلق‌خاطر اسماعيل به مذهب شيعه و اينكه تا چه مايه با آن آشنا و تا چه پايه پايبند احكام آن بوده ، چيزى است كه بايد بررسى شود . در اينجا كافى است به اين نكته اعتنا بورزيم كه او درپى امحاى مذهب تسنن و تكريم خلفاى راشدين و جايگزينى آن با اعتقاد به على ( ع ) و دوازده امام ( ع ) بوده است .\r\nمىدانيم كه مشاوران قزلباش اسماعيل در برملا ساختن نيت وى سخت محتاط بودند چون كل جمعيت تبريز شديدا سر مخالفت با شيعه را داشتند . امّا اسماعيل درنگ و ترديد نكرد و به پيروزى عظيم دست يافت . مرحله نخستين حكومت صفويان از يك‌چنين حركات نامطلوب خالى نبود و فقهايى هم كه كاملا با مذهب شيعه آشنا باشند ، در آن ايام معدودى بيش نبودند .\r\nاطلاعات مفصل درباره احكام شيعه به سختى پيدا مىشد ؛ درواقع كتابى در ميانه نبود تا اين اطلاعات از آن حاصل شود . بالاخره در خلال جستجو براى متون خاص در اين زمينه ، به كتاب منحصربفردى از قواعد الاحكام فى معرفة الحلال و الحرام از ابن مطهر حلّى ( متوفى 726 / 1325 ) فقيه شهير شيعه در دوره مغولان ، دست يافتند . اين كتاب به زبان عربى بود و براى كاربرد عمومى چندان مناسب نبود ازاينرو به زبان فارسى برگردانده شد چون در آن روزگار زبان عربى ديگر در بين مردم رواج نداشت .\r\nبا توجه به اهميت عظيمى كه رواج شيعه براى آينده اسماعيل و ايران داشت ، بايد اين سؤال را پيش كشيد كه اسماعيل در اين تصميم خويش چه نيّتى را دنبال مىكرده است ؟ البته پيدا كردن پاسخى درخور براى اين سؤال دشوار است . نمىدانيم كه كداميك از اعضاى اين سلسله آينده براى نخستين‌بار اعلام مذهب تشيع كرده است . آيا خود اسماعيل پيش قدم بوده است ؟ و يا پيروان پدر و يا جد او ؟ و يا اينكه مىبايد دور تر رفته و به شيخ خواجه على و يا حتى به خود شيخ صفى برسيم ؟ در اين قلمرو مىتوان به اسنادى به مقتضاى حال استناد كرد ، ولى هيچكدام قانع‌كننده و وافى به مقصود نيستند .\r\nهنوز براى سردرگمى ما دلايل متعددى موجود است . اولا شاهد متقنى در منابع و يا دست‌كم در منابع موثق وجود ندارد ؛ در اين زمينه مىبايد از اسنادى كه در روزگار صفويان نوشته شده و منابعى كه از دشمنانشان نشأت گرفته ، چشم‌پوشى كرد . پيچيدگى مناسبات اسلام مردمى از هر نوع درك و فهم روشن اوضاع جلوگيرى مىكند . به تعبيرى ، درهم‌آميزى شيعه و سنى از زمان تهاجم\r\n\r\n\r\n","description":"","footnote":"\r\n( 1 ) - انگيزه‌هاى سياسى اسماعيل را در رسمى گردانيدن تشيع ، افنديف در  Obrazovonie  ، صفحهء 49 ، 51 و اى . ورنر در ( 1481 - 1300 )  Die Geburt einer Grossmacht - Die Osmanen  ( برلين ، 1966 م . ) ، ص 303 و گوسنيف و سنباتزاده ،  Istoriya Azerbaidzhana  ، جلد 1 ، ص 210 بررسى كرده‌اند .\r\n","page_name":" 12 ","page_number":12},
  {"content":"\r\n\r\nمغولان در ايران رخ‌داده و حتى در سده‌هاى هشتم / چهاردهم و نهم / پانزدهم پس از زوال ايلخانان ، جهان‌نگرى مذهبى عامه مردم را شكل داده بود . بالاخره اگر يكى از نياكان اسماعيل شيعه مىبود براى اسماعيل ناممكن بود دست به تقيه بزند يعنى اعتقادات مذهبى خويش را پنهان سازد ؛ اين كار معمولا در جايىكه خطرى شيعيان را تهديد مىكرد ، صورت مىگرفت .\r\nهمه اين ملاحظات سبب مىشود كه امروزه نتوان به دقت به سؤال اينكه معنى و مفهوم شيعه و سنى در سده نهم / پانزدهم چه بوده ، جواب داد . اين كار مستلزم بررسى دقيق نوشته‌هاى كلامى و فقهى اين روزگار است و يك‌چنين تحليلى فعلا در اختيار ما نيست . چون زمان گذشته است بنابراين بايد بپذيريم كه در اين دوره تعاريف روشن ايام گذشته ديگر اعتبارى ندارند . تا زمانيكه شناخت و اطلاعات مفصل حاصل نشده ، نمىتوان عقايد مذهبى نياكان اسماعيل را به دقت تعيين نمود .\r\nبراى تعيين و تشخيص موقعيت مىبايد به عوامل زير تأكيد كرد . در اينكه شيخ صفى يك نفر سنى بوده ، نمىتوان ترديد كرد . امّا دربارهء كيفيت اعتقادات او هم نمىتوان بدرستى داورى كرد چون عقايد مذهبى جهانى كه وى در آن مىزيست همخوانى كامل با اعتقادات اهل تسنن نداشت .\r\nشيخ صفى شافعى مذهب بود يعنى مذهبى كه مناسبات و تشابهات تنگاتنگى با مذهب شيعه داشت و شيعيانى كه وانمود به تسنن مىكردند اين مذهب را مىپذيرفتند . پس از گذشت يكصد سال از مرگ شيخ صفى ، اطلاعات متقنى ، جز به حدس و گمان ، راجع‌به اينكه جانشينان او نيز يك‌چنين مذهبى را اتخاذ كرده‌اند ، موجود نيست . شيخ خواجه على ( متوفى 832 / 1429 ) را براين‌اساس كه نام او على است و مخصوصا گفته شده كه على ( ع ) چهارمين خليفه و داماد پيامبر اسلام را در خواب ديده و نيز او را در شعرى كه هنوز موجود است ، ستوده ، مىتوان شيعه مذهب دانست .\r\nنويسندگان سنى به جنيد ، جد اسماعيل ، بدگمان بوده‌اند چون گفته شده وى در حوالى سال 1450 م . در قونيه خويش را در كسوت فقيه معروف شيخ عبد الطيف ظاهر ساخته و اين نكته از راه نوشتهء شيعه‌دوستانهء يكى از دوستان شيخ يعنى عاشق پاشازاده ، مورخ عثمانى به ما رسيده است . همچنين گفته شده كه پيروان جنيد پس از مرگ او ، معبودش خوانده‌اند و فرزند او حيدر را پسر معبود . در پذيرش اين نكته بايد دانست كه اين سخنان ، سخنان گزنده دشمن صفويان ، فضل اللّه بن روزبهان خنجى ، مورخ سلطان يعقوب آق‌قويونلو است كه بعدها از برابر اسماعيل به ماوراء النهر گريخت . گزارش شده حيدر نيز امام على ( ع ) را يك‌بار در خواب ديده است . همين نكته شايد منشأ « كلاه حيدرى » يعنى كلاه سرخ قزلباشها باشد كه دوازده ترك آن اشاره بر دوازده امام داشت .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nاگر شناختى از وجود افتراق بين تسنن و تشيع در سده نهم / پانزدهم داشته باشيم ، از اين گزارشها مىتوانيم نتايج روشنى حاصل كنيم . چون امكان دارد اين گزارشها بازتاب آن چيزى نباشند كه واقعا بوده و لذا در اين زمينه بايد محتاط بود . اما يادآور مىشويم كه هيچكدام از مورخان ، اجداد اسماعيل را شيعه ننوشته‌اند - حتى آن نويسندگانى هم كه به گرايشهاى مذهبى آنها حمله برده‌اند . از طرف ديگر اين نكته هم بسيار مهم است كه سنت غيرگسسته و مستقيم شيعى كه از جنيد و حيدر تا اسماعيل ادامه يافته غيرقابل چون‌وچراست . حيدر تا سال 864 / 1460 ، يعنى چند هفته پس از مرگ پدرش ، از مادر زاده نشده بود و بعدها هم در دربار دائى خود اوزون حسن در « آمد » برآمد يعنى محيطى كه تا حدودى از القائات مذهب شيعه عارى بود . طولى نكشيد كه وى در نه سالگى وارد اردبيل شد و بعيد نيست در فضايى از گرايشهاى مشخص شيعى تحت نظر شيخ جعفر قرار گرفته باشد .\r\nاگر حيدر بعدها به مذهب شيعه گرويده باشد فرصت اينكه اين مذهب را به فرزندش اسماعيل القاء كند هم نداشته است چون اسماعيل در 25 رجب 892 / 17 ژوئيه 1487 ، فقط يك سال قبل از فوت پدر ، پا به دنيا گذاشته است . حيدر اين مطلب را حتى نمىتوانست غيرمستقيم از طريق فرزند ارشد خويش سلطانعلى القاء كرده باشد چون وى نيز كودكى بيش نبود . در هفت سال بعد نيز كه فرزندان شيخ حيدر در حضانت آق‌قويونلوها بسر مىبردند ، نمىتوان كاملا اين امكان را منكر شد كه آنها تحت تعاليم شيعى ، مثلا از سوى محافظانشان نبوده‌اند ، ولى اين نكته را بىاينكه سؤالاتى را پيش بكشد ، نمىتوان در خصوص آنها مطرح ساخت . با اينكه از انتقال مستقيم عقايد بين اين سه نسل نمىتوان قاطعانه صحبت راند ، ولى براى درك جريان رويدادها ، وجود انديشه‌هاى تند شيعى را بايد فرض كنيم .\r\nشايد حل اين معضل دقيقا در اين نكته نهفته باشد كه شيخ صفى و اعقاب او ، از جمله خود اسماعيل را كمى پيش از قدرتگيرى ، بايد در چارچوب اسلام مردمى سنجيد بىآنكه گرايش آگاهانه و آشكارى به شيعه نشان داده باشند . در سايه اطلاعاتى كه ما از اين طريقت صوفيانه داريم ، اين نكته در خصوص هواداران طريقتى چون طريقت آنها مىتواند يك حدس كاملا قريب به يقين باشد . مىتوان از اين سؤال هم كه آيا تصوف با تشيع همگام شده و يا از آن پيشى گرفته ، چشم پوشيد : آنچه يقين است گذر از تصوف به بدعت يك مسأله تقريبا كم‌اهميت بود .\r\nفقهاى سنى در بيزارى و ضديت با دراويش مذهبى دلايل كافى براى خود داشتند . اگر رابطه طريقت صفوى را از همان ابتدا با اسلام مردمى بپذيريم ، بعضى از ويژگيهاى شيعى آن روشن خواهد شد . با اينكه اين عناصر شيعى در اسلام مردمى و شدت و ضعف آن بستگى تام به زمان و\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nمكان داشت ، ولى همواره اين عناصر وجود داشت . بنابراين بعضى از بستگيها و پيوندهاى شيعى شيخ صفى و جانشينان او ( كه بهرحال در نظر فقهاى بدگمان سنى نشانى از تصوف بود ) الزاما بدان معنا نيست كه آنها از سنت دست كشيده و به شيعه تعلق يافته‌اند . نام شيخ خواجه على دومين جانشين و نوه شيخ صفى و تجلّى على ( ع ) در خواب به او و شيخ حيدر و اشعار او در ستايش على ( ع ) دلايل قاطعى بر مذهب شيعى آنها نيست جز اينكه اين نوع نكات را جزو خصوصيات اسلام مردمى برشمريم .\r\nاگر عقايد اسماعيل را در زمينه‌اى از اسلام مردمى در بوته داورى بگذاريم ، بعيد نيست كه پرستش على ( ع ) كه در پيرامون او توسعه يافته بود چنان در او ريشه بسته كه گرايش به تشيع در وى مسلط گرديده است . اين نكته با احساسات دينى جوانسالانه او كاملا مطابقت دارد ( اسماعيل هنگاميكه تبريز را متصرف شد فقط چهارده سال داشت ) . اين احساسات دينى او در ديوان اشعار تركىاش ، مخصوصا در اشعار مربوط به عقايد مذهبى ، و حتى زمانىكه از قهرمانان افسانه‌اى ايران سخن مىگويد ، تبلور يافته است . آنچه در حيطه رواج و رونق تشيع نگران‌كننده بود اظهار خصومت شديد به تسنن و لعن و نفرين ابو بكر ، عمر و عثمان بود كه فراتر از اظهار شهادت در اذان ، با موازين شيعى بود حتى اگر اهداف تبليغى هم در اين ميان سهمى داشته باشد ، بهرحال چيزى كه باقى مىماند تأثيرگذارى اعتراض جوانسالانه اسماعيل بود ، چون شايد هم او ديگر از سازشهاى اسلام مردمى و يا پنهان روشى تقيه خسته شده بود .\r\nالبته نبايد به تعاليم مذهبى اسماعيل در زمان اقامت در لاهيجان ، هنگام فرار از دست سپاهيان سلطان رستم آق‌قويونلو ، كم بها بدهيم . اسماعيل از سال 899 / 1494 به بعد به مدت پنج سال تحت حضانت كار كياميرزا على ، حاكم وقت كه خود را از اعقاب على ( ع ) مىدانست و شيعه بود ، بسر برد . او شمس الدين لاهيجى يكى از علماى دينى سرزمين خود را به تربيت اسماعيل برگماشت . لاهيجى مسلما در روح و روان شاگرد خويش تأثيرى درخور داشت ، چون همو بود كه كمى پس از جلوس اسماعيل به تخت شاهى ، به مقام صدرى رسيد و عاليترين مقام مذهبى را در قلمرو امپراتورى صاحب شد ؛ بعدها هم حضانت شاهزادگان را در دربار به دو سپردند . ترديدى نيست كه شمس الدين شيعه بوده است . و يقين است كه وى همان شمس الدينى است كه مريد سيد محمد نوربخش بود ، سيد محمد نوربخشى كه همراه محمد بن فلاح مهدى از شاگردان و مريدان فقيه معروف شيعه احمد بن فهد الحلّى برشمرده ميشد . حقيقت مذهب نياكان اسماعيل هر چه كه باشد تا آنجائى كه به خود اسماعيل مربوط است ، درمورد خاستگاه اعتقاد شيعى وى در چند سالى كه در لاهيجان گذراند و تحت آموزش مربى خود بود ، تبيين معتبرى در دست است .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاين عامل مؤيد اين نظر است كه گرايش مذهبى اسماعيل بيشتر زائيدهء ايمان درونىاش بوده است .\r\nديوان اشعار تركى اسماعيل كه در بالا ذكر شد ، اعتقادات مذهبى او را فرا مىنمايد . جوهره شيعى اين اشعار غيرقابل انكار است . امّا آنچه در اينجا صراحت دارد آن چيزى نيست كه در پيوند با شيعه ناب ملحوظ در الهيات تشيع است ، بلكه تعصب ديوانه‌وارى است كه هيچ‌گونه دمسازى با آئين عادى شيعه ندارد . امام على ( ع ) قبل از نام محمد پيامبر اسلام آمده و به مرحله خدايى بركشيده شده است . در اين اشعار بعضى از عقايد شيعى با چنان اغراق عنان گسيخته‌اى بيان مىشوند كه نمونه‌هاى آن را شايد ابتدائا در اسلام مردمى بتوان يافت . نكته جالب‌نظر اينكه بعضى از اشعار افراطآميز فقط در نسخه‌اى كهن و نخستين اين ديوان ديده مىشود : نسخه‌هاى بعدى فاقد آنها هستند و شايد هم از روى نسخى تحرير شده‌اند كه تحت تأثير فقهاى شيعه تنقيح و اصلاح گرديده‌اند . به هر تقدير آئينى كه اسماعيل در هنگام اخذ قدرت ابراز داشت ، آئين شيعه فقهاى تشيع نبود و هيچ نوع سنخيتى هم با مذاهب ديگر نداشت . حتى اگر خود او فاقد هر نوع اعتقادات صريح مذهبى بوده و فقط مىخواسته تسنن را به تشيع تبديل كند ، اشعار او اعتقادات و عقايد ديگرى را بيان مىكنند . اين اشعار را نمىتوان تبديل و استحاله تدريجى از اسلام مردمى به شيعه ناب تفسير كرد . اگر كسى انديشه و تفكر اسماعيل را تا آخر دنبال كند و آن را به اهداف سياسى وى نسبت و ارتباط دهد ، درمىيابد كه اسماعيل داعيه نوعى دين‌سالارى و تئوكراسى شيعى را در سر داشته كه خود به گونه شاه الهى در رأس آن باشد .\r\nامّا اگر گرايش و رفتار اسماعيل از ديدگاه الهيات رسمى سنجيده و ارزيابى شود ، داعيه او در مورد خويش همچون مظهر خدا ، او را از عنايت به شيعه اثنىعشريه ، از ميان فرق موجود تشيع در آن روزگار ، باز نداشت . مذهب اثنىعشريه به خلفا صحه نمىگذارد ، بلكه فقط دوازده امام را جانشينان مشروع حضرت محمد ( ص ) مىپذيرد ، اين جانشينى از على ( ع ) شروع و به مهدى محمد حجة اللّه ختم مىشود كه طبق اعتقاد پيروانش نمرده و در 24 ژوئيه 874 م . غيبت كرده و در پايان جهان و عرض اكبر ظهور خواهد كرد .\r\nصفويان بر پايه همين نظريه جانشينى بود كه داعيه‌شان را سامان دادند و مدعى شدند كه از ذرّيه على ( ع ) و به تبع آن پيامبر اسلام ( ص ) هستند . اين داعيه مبتنى بر شجره‌نامه‌ايست كه شيخ صفى را با دوازده نسل به امام موسى الكاظم ( ع ) ( متوفى 183 / 799 ) ، هفتمين امام شيعيان ، پيوند مىدهد .\r\nروشن است كه چنين شجره‌اى به لحاظ فضاى مشروعيت‌طلبى تشيع و شايد هم از نظر مفاهيم شاهانه بعضى از محافل ايرانى ، قابليت و شايستگى بايسته‌اى به اسماعيل براى قدرتگيرى مىبخشيد . امّا اين شجره بىچون‌وچرا و چالش باقى نماند . حتى در زمان خود صفويان در بوته\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nنقد و حمله قرار گرفت و در روزگار جديد هم بعضى محققان ايرانى و غيرايرانى آن را جعلى و ساختگى برشمردند « 1 » . امكان دارد كه شجره‌نامه صفويان نسبت به شجره‌نامه‌هاى ديگرى از اين دست تحليلى دقيق را برنتابد . امّا نكته و سؤالى كه باقى مىماند اين است كه آيا اسماعيل كه بدان توسل شده ، همانطور كه عالى مورخ عثمانى اشاره مىكند « 2 » ساختگى بودن آن را مىدانسته و يا اينكه بدان ايمان داشته و ترديدى در صحت اين شجره‌نامه نكرده است ؟ پاسخ اين سؤال دو بعد دارد ، اينكه اسماعيل زندگى پرماجراى خود را با ايمان كامل ، هرچند جهت‌دار ، به صحت مشروعيتش به كسب تاج و تخت شروع كرده و يا اينكه وى از همان آغاز با جعل صريح آن براى رسيدن به اهداف خويش آن را پيش كشيده است . ازاينرو با توجه به دشمنان ناخرسند متعدد او ، بعيد نيست كه به فريبكارى حساب‌شده و سنجيده متهم شود - كه البته بايد گفت غيرمنصفانه هم هست . چون حتى شروانشاه خليل اللّه ، جنيد جد اسماعيل را در نامه‌اى كه هنوز در دست است ، از زمره سادات برشمرده است ؛ و سلطان عثمانى با يزيد دوم در حق شيخ حيدر از برچسبهايى بهره مىگيرد كه فقط در خصوص اعقاب خاندان على ( ع ) به كار مىرود . « 3 » بنابراين درجايىكه حكام بيگانه و مخالف صفويان اين شجره‌نامه را پذيرفته‌اند ، چگونه اسماعيل معتقد نباشد كه به حق از اعقاب على ( ع ) است ؟ خودجوشى و اصالت ديوان او كه در آن با دقتى خاص به علوى بودن خويش اصرار مىورزد ، اين نكته را نيز تأييد مىكند . سرانجام ، اسماعيل به احتمال قوى مىدانسته كه خود شيخ صفى مدعى ارتباط با اهل بيت پيامبر بوده است « 4 » . اسماعيل دست‌كم در ايام كودكى و مخصوصا در هنگام جلوس بر تخت شاهى در تبريز معتقد بوده كه شجره‌نامه او ريشه در خاندان على ( ع ) دارد . اينكه او در سالهاى آتى زندگيش يعنى در سالهائى كه احتمالا به منابع موثق و قابل\r\n\r\n\r\n","description":"","footnote":"\r\n( 1 ) - كسروى ، شيخ صفى و تبارش كه طغان با بهره‌گيرى از آن در  \" Sur l'origine \"  به چاپهاى ديگرى از صفوة الصفا استناد مىكند .\r\n( 2 ) - والش ، « تاريخنگارى » ، ص 207 ؛ نگاه كنيد به طغان ، همان مأخذ . در مورد بررسى كاملى از تبليغات ضد صفوى نگاه كنيد به : ا . ابرهارت ،  Osmanische Polemik gegen die safawiden  ( فريبرگ ،  Br . , I ,  1970 م . )\r\n( 3 ) - ثابتى ، اسناد ، صفحه 375 به بعد ، فريدون بيك ، منشآت السلاطين ( استانبول . 5 - 1274 / 9 - 1858 ) جلد 1 ص 303 .\r\n( 4 ) - طغان در گفته شيخ صفى كه « در نسب ما سيادت است » كه حتى در قديميترين نسخ هم آمده و لذا نمىتواند از افزوده‌هاى دوره صفوى باشد ، ترديد كرده است . امّا طغان اين نكته را فراموش كرده كه اين عبارت دقيقا با گرايش يك نفر سنى مطابقت مىكند چون درعين‌حال كه از اعقاب على است نمىخواهد از اين نظر جلب توجه كند . با اين وجود طغان اين امكان را پيش مىكشد كه صدر الدين موسى فرزند شيخ صفى در سفرى به حج مدعى شد كه شريف مكه است و اين نكته حاكى از ذرّيه او از خاندان على مىتواند باشد ، براين‌اساس نمىتوان مذهب برحق اسماعيل را انكار كرد چنانچه طغان كرده است .\r\n","page_name":" 17 ","page_number":17},
  {"content":"\r\n\r\nاعتمادى در اين زمينه دست‌يافته ، در اين اعتقاد خويش همچنان استوار بوده يا نه ، بحث ديگرى است .\r\nبنابراين ، اينكه آيا اسماعيل نخستين كس از اعقاب شيخ صفى بوده كه تشيع را اتخاذ كرده يا نه ، بايد گفت كه او نخستين كسى است كه وجود مذهب تشيع در او ترديدناپذير است و نويسندگان سده دهم / شانزدهم نيز بدان صحه گذاشته‌اند « 1 » . تلفيق جاه‌طلبىهاى سياسى با اعتقاد دينى در خاندان او بدون پيشينه نبود . قبلا برنگريستيم كه شيخ صفى در ميان رهبران سياسى زمانه‌اش از احترام و نفوذ قابل اعتنايى برخوردار بود گرچه خود هيچ نوع اهداف سياسى را پيگيرى نمىكرد .\r\nديدار افسانه‌اى تيمور با خواجه على ، و توصيف يكى از شاهدان مسيحى از فرزند او ابراهيم با عبارت « حاكم جبار اردبيل » كه جزو ملازمين جهانشاه در لشكركشى به گرجستان بوده « 2 » ، همه مىرساند كه جانشينان شيخ صفى كاملا به دور از امور دنيوى نبوده‌اند . اطلاعات نسبتا كاملى از لشكركشىهاى نظامى و اقدامات سياسى جنيد ، جد شاه اسماعيل ، موجود است . چون رهبرى و ارشاد طريقت از زمان مرگ پدرش ، از پدر به فرزند مىرسيد ، لذا مىتوانست در سال 851 / 1447 اين مقام را صاحب شده باشد و در اين ميان خبر موثقى هم مبنى بر جانشينى وى در اين سال وجود دارد . با وجود اين ، وى بعدها اين رهبرى و ارشاد را از دست داده است : اين نكته به صراحت در تاريخ رسمى صفويان ثبت نشده و طبعا سيماى جد اسماعيل با درخشندگى درخور تصوير شده است .\r\nنكته اينجاست كه در اين ايام جنيد مرشد طريقت نبود ، زيرا اغلب دور از اردبيل بسر مىبرد ( و اين امر هميشه نيز به رضايت خود او نبود ) و شيخ جعفر يكى از عموهاى او ارشاد طريقت را بر عهده داشت . اينكه شيخ جعفر جزو محافظان برادرزاده‌اش و يا در مقام نماينده و قائم‌مقام او عمل مىكرده و يا شخصا مرشدى كامل را برعهده گرفته بوده ، در درجه دوم اهميت قرار دارد .\r\nآنچه جالب‌نظر است عدم دورشدن جعفر از اردبيل و درگير نشدن وى در وقايع سياسى زمانه‌اش است چون او جهانشاه حاكم مقتدر قراقويونلو « 3 » را كه پدر زن قاسم فرزند جعفر بوده ، عليه جنيد به حركت درآورده است . جعفر حتى با ابو سعيد تيمورى ارتباط برقرار كرده و زمانيكه وى در لشكركشى مهلك سال 873 / 1469 از سلطانيه به دشت مغان رسيده به استقبال او شتافته است .\r\nهمچنين اطلاعاتى درباره مكاتبه جعفر با شروانشاه خليل اللّه ، باز عليه برادرزاده‌اش جنيد ،\r\n\r\n\r\n","description":"","footnote":"\r\n( 1 ) - نگاه كنيد به : النهر والى و القرامانى ؛ مزاوى ،  Shi ism  ص 215 ، شماره 203 .\r\n( 2 ) - مينورسكى ،  \" Thomas of Metsop \"  ، ص 25 .\r\n( 3 ) - به مطالب گذشته رجوع شود .\r\n","page_name":" 18 ","page_number":18},
  {"content":"\r\n\r\nدر دست است « 1 » .\r\nترديدى نيست كه پس از مرگ شيخ ابراهيم در حوالى سال 852 / 1448 ، جدايى جدى بين شيخ جعفر و جنيد رخ داد كه اين معضل هنوز در زمان مرگ جنيد حل نشده بود . امّا درباره علت اصلى اين جدايى مطلب درخورى در دست نيست . دليل و سبب آن را بايد در تمايز اعتقادات مذهبى پىجويى كرد . با اين تبيين ، جعفر كه به سنت گذشته پايبند بوده با برادرزاده خويش به دليل گرايش‌هاى شيعى وى درگير شده است . امكان دارد اين تبين صحت داشته باشد ولى منابع همزمان چندان مؤيد آن نيستند ؛ از اسناد و شواهد درباره ايام نخستين جنيد نمىتوان تصويرى روشن بيرون كشيد چون اين اسناد بيشتر به سلوك ايام پسين زندگى او اشاره دارند . در تاريخچه سلطنتى فضل اللّه خنجى درباره آق‌قويونلوها كه نقل آن در اينجا مناسبت دارد ، آمده كه جنيد از شيوهء زندگى آبا و اجدادى خويش دست كشيد . اين نكته ممكن است حاكى از اتخاذ عقايد مذهبى متمايز باشد و اينكه نويسنده مسأله را زياد نشكافته ، به دليل اين بوده كه در ذهن خود چيزى ديگر نداشته است : او مىگويد كه جنيد براى قدرت دنيوى جان مىفشاند و به طمع فتوحات به سرزمينهاى بيگانه راند و در آناتولى شورشهايى را عليه حكام ايالتى سامان ديد و مدام حملات احمقانه‌اى را مرتكب شد . همه اين عمليات الزاما در ارتباط با مذهب شيعه نبوده است . براى تمايلات نظامى جنيد زمينه‌هاى كافى درگيرى موجود بوده ، چون مىخوانيم كه هواداران بيشمار او گاهى اردبيل را تبديل به يك اردوى نظامى مىكردند .\r\nمقام‌جويى جنيد ، بىترديد ، موجب تحسين و يا تنقيد بعضى از معاصران او شده ، مخصوصا آنهايى كه زندگى عارفانه پيشينيان صاحب نام او را در نظر داشتند . جنيد چيزى جز يك مرشد آرمانى مذهبى نبود كه زندگى او از مجاهده و گذر از سلك كمال عارفانه شكل گرفته بود .\r\nهنگامىكه براى نخستين‌بار از اردبيل رانده شد ، مدت هفت سال در آذربايجان ، آناتولى و شمال سوريه ، احتمالا در كسوت دراويش ، سرگردان بود بىآنكه به موانع نقش و وظيفه خويش اعتنايى كند . بلندپروازى او موفقيت سياسى و كسب ابزار نظامى براى رسيدن بدان بود . شخصيت فرمند او تأثيرى قاطع در بين عناصر ماجراجو از قبايل تركمان داشت كه با او ملاقات مىكردند . از طرف ديگر ، جنيد بدرستى دريافت كه موفقيت او در رقابت بين قراقويونلوها و آق‌قويونلوها نهفته است . خصومت جهانشاه قراقويونلو جنيد را به طرف رقيب او در شهر آمد رهنمون شد و بالاخره در سال 861 / 1456 ديدارى بين آنها صورت گرفت . اوزون حسن از جنيد استقبال كرد و چنان\r\n\r\n\r\n","description":"","footnote":"\r\n( 1 ) - حسن روملو ، منقول در هينتس  Irans Aufstieg  ، ص 47 به بعد .\r\n","page_name":" 19 ","page_number":19},
  {"content":"\r\n\r\nعنايتى به دو نشان داد كه جنيد به مدت سه سال در نزد او عزيز بود و پس از چندى هم خواهر او را به عقد نكاح خويش درآورد . با اينكه در اين ايام اوزون حسن آن قدرتى را كه بعدها كسب كرد ، نداشت ، ولى اين وصلت براى جوان صفوى اعتبارى را به ارمغان آورد كه در نظر برخى لقمه آماده‌اى در طليعه جهان دين و دولت برشمرده مىشد .\r\nاين وقايع به هيچ‌وجه سنخيتى با زندگى يكى از اعضاى طريقت مذهبى آن دوره نداشت . اينها نمىتواند با تبار برجسته جنيد توضيح‌پذير باشد و يا دلجويى و پايبندى اوزون حسن را نسبت به دراويش فرانمايد . بهتر آنست تصور شود كه اين اقدام غيرعادى حاكم تركان كه فراتر از انتظارات سياسى معمولى صورت گرفته مثلا بدين اميد بوده كه با اين كار از توان نظامى پيروان جنيد به نفع خويش بهره گيرد . امّا اين فرضيه زمانى منطقى و مستدل مىنمايد كه جنيد در اين زمان از نام‌آوران ، زمانه بوده باشد و يا دست‌كم از رهبران نظامى بالقوه برشمرده شود . چنين مىنمايد كه نكته اصلى هم همين بوده است . قبلا اصل را بر اين نهاديم كه در مفهوم مذهبى طريقت ، تحولى چهره بسته و از قرار معلوم اين تحول در بين اعقاب شيخ صفى رخ داده است . شواهدى در دست است كه اين تحول در زمان جنيد به اوج خود رسيده است . براى درك آن بايد يادآور شد كه حتى موسس اين طريقت را به دليل رخصت به افزايش تعداد پيروان ، طوريكه ديگر قادر به تعليم تعاليم عرفانى بدانها نبوده ، ملامت كرده‌اند . درواقع او با اين كار مىبايد تحولى در طريقت عارفانه ( همان طريقتى كه وى تحت‌نظر مراد خويش شيخ زاهد از آن پيروى مىكرد ) ايجاد كرده و آن را به مريدانش منتقل نموده باشد ؛ ازاينرو اصطلاح صوفى كه اصلا اشاره به يك نفر عارف مسلمان داشت ، ظاهرا در ايام حيات او رنگ عوض كرده و مفهوم « مسلمان مجاهد » را پيدا كرده است و اين با نهضت مذهبى مردم كه در آن روزگار در اردبيل گرد آمده بود ، مطابقت داشت . تداوم شهرت اين طريقت در زمان جانشينان شيخ صفى نشان مىدهد كه در زمان آنها هم وضعيتى مشابه حاكم بوده است .\r\nگمان مىرود كه جنيد در ايام اقامت در آناتولى و شمال سوريه ، از پيروان طريقت اردبيل در آنجا بهره‌بردارى كرده باشد و اين پيروان در بعضى موارد از مدتها قبل در اين مناطق وجود داشتند . حتى تصور مىرود كه جنيد اين ارتباطات را تقويت نموده و تلاش كرده است كه اقتدار خويش را در بين آنها برقرار سازد . تبيين نكاتى كه درباره او آمده در همينجا نهفته است چون در اين ايام وى هواداران مشتاقى پيدا كرد كه در سالهاى اقامت او در دربار آمد به تعداد آنها افزوده شد . و از آن‌جا توانست با نصب خلفاى جديد و با افزايش فعاليت خود ، پيروان تازه‌اى جلب نمايد .\r\nموفقيتها و كاميابيهاى او در نزد اوزون حسن ، به عقايد وى جاذبه خاصى على الخصوص در بين\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمحافلى كه براى او مهم بوده ، بخشيد . بهر تقدير روشن است كه بهره‌برداريهاى او را مىبايد از زاويه ديد طريقت اردبيل نگريست ؛ اين نكته كه او هرگز عقيده برگشت به زادگاه طريقت خويش را رها نكرد و در سال 863 / 1459 بدون هيچ‌گونه موفقيت بار ديگر به اردبيل برگشت ، مطلب فوق را تقويت مىكند .\r\nبا اينكه امروزه بعضى از وجوه شخصيت جنيد همچنان در بوته ابهام است ، ولى ترديدى نيست كه او به پيروان طريقت تعاليم نظامى ياد مىداده و از آنها در عمليات نظامى بهره مىگرفته است . در اينجا ريشه معناى دو كلمه صوفى و غازى روشن مىشود كه پس از آن در منابع دوره صفوى بارها تكرار شده است . در همين زمان تحول معنى كلمه صوفى كه از اوايل دوره صفوى رخ داده بود ، مرحله‌اى جديد و بسيار پيشرفته‌اى يافت . اين تحول منحصر به تاريخ « 1 » معنى شناختى اين كلمه نيست بلكه مفهوم سياسى درخورى دارد . اعضاى يك طريقت صوفيانه كه قاعده و سلوك عرفانى آنها ذكر خاطرات تقريبا محوشده‌اى بود ، به رزمندگان آرمانى جهاد مقدسى تبديل شدند كه ريشه در دين اسلام داشت تا آنجا كه به گونه جنگاوران متعصبى ظاهر شدند ( و چنانچه ملاحظه خواهيم كرد ) بالاخره به جنگاورى برخاستند . مفهوم غازى هم محمل ديگر تاريخى دارد كه بايد در اينجا برنگريسته شود . در سى سال نخستين سده هشتم / چهاردهم مجاهدان دين در غرب آناتولى و در مرزهاى بيزانسى سرزمينهاى اصلى عثمانى نقشى بايسته بر عهده داشتند از روزگار زوال امپراتورى سلجوقى ، هنگامىكه فشار قدرت مغول در غرب آسياى صغير كمتر شد ، آنها در حفظ و گسترش مرزهايشان با بيزانتوم مجاهدت مىكردند و در نهايت امپراتورى عثمانى را برقرار ساختند . معهذا تحقيقات جديد برآنست كه مفهوم غازى فقط به غرب آسياى صغير اختصاص نداشت بلكه در آناتولى شرقى هم موجود بود يعنى در جايىكه در حملهء آق‌قويونلوها عليه خاندان كامننى طرابوزان « 2 » ( كه بعدا بدان خواهيم پرداخت ) به اعتبارى دست يافتند . اين قضيه در ميانه سده هشتم / چهاردهم اتفاق افتاد . امّا مفهوم غازى ظاهرا پس از اين قضيه باقى ماند و بالاخره بوسيله دو نفر از اسلاف اسماعيل به كار رفت . اين واقعيت كه در تاريخچه‌هاى عصر صفوى ترجيحا از كلمه غازى در مورد پيروان نظامى شيخ طريقت استفاده شده ( البته نه منحصرا بلكه بيش از كلمات صوفى و قزلباش ) نظريه فوق را تقويت مىكند .\r\nنكتهء ديگرى كه باقى مىماند اينست كه آيا صفويان ، با جهاد يا جنگ مقدس در اين مفهوم آشنا بوده‌اند يا نه ؟ چنين مىنمايد كه جواب مثبت باشد . نمونه نسبتا رسا و پرمفهوم از اين امر ،\r\n\r\n\r\n","description":"","footnote":"\r\n( 1 ) - همان مأخذ ، ص 32 - 22 ، 37 به بعد .\r\n( 2 ) - بايكال ،  \" Die Rivalitat \"  ، ص 443 به بعد .\r\n","page_name":" 21 ","page_number":21},
  {"content":"\r\n\r\nتلاش جنيد براى فتح طرابوزان در سال 1 - 860 / 1456 يعنى قبل از ظهور او در دربار اوزون حسن است و از دربار اوزون حسن هم نتوانست به اين امر جامه عمل بپوشاند زيرا مىبايد سرانجام عليه وابستگان ميزبان خويش اقدام مىكرد . به‌علاوه ، او در شرف فتح شهر و در لحظه‌اى كه پيروزيش قريب الوقوع بود ، شهر را رها كرد چون سلطان ترك منافع خويش را در طرابوزان در تهديد ديد و لذا سپاهى را وارد صحنه كرد كه براى جنيد گران تمام شد .\r\nجنيد ساير اقدامات نظامى خود را نيز تحت عنوان غازى به انجام رسانيد ؛ با اينهمه در مورد جنيد ، مثل جاهاى ديگر ، روشن است كه به غير از مفهوم غزا ، انگيزه‌هاى ديگرى هم براى حمله به اقوام غيرمسلمان دركار بوده است : انگيزه‌هايى چون تدارك سيورسات نظاميان و پرداخت حقوق آنها و نيز حرص هواداران جنيد براى ماجراجويى ، چپاول و غارت . در اينجا وارد تفصيلات اين‌گونه ماجراجوئيها نمىشويم « 1 » . آخرين لشكركشى از اين نوع ، عليه چركس‌هاى طبرسران راه افتاد و جنيد آن را در سال 863 / 1459 زمانيكه از اردبيل به دستور جهانشاه دگرباره رانده شد ، به انجام رسانيد . اين لشكركشى با موفقيت قرين بود ، امّا سپس گرفتار حمله شروانشاه خليل اللّه شد كه از سرزمين او گذر كرده بود و چركس‌هاى مغلوب از باجگذاران او برشمرده مىشدند و جنيد در 11 جمادى الاول سال 864 / 4 مارس 1460 در جنگى كشته شد .\r\nاگر وقايع زندگى جنيد را جمع‌بندى كنيم ، با روحى متلاطم و بلندپروازيهاى سياسى و گرايشهاى نظامى ، ولى نه مصلح مذهبى ، مواجه مىشويم . امّا اگر ادعاهاى خنجى « 2 » مبنى بر اينكه هواداران او پس از مرگش ، وى را همچون معبودى مىپرستيدند ، درست باشد ، بايد آن را به حساب پيروان متعصّب و يا جانشينان او بگذاريم نه در زمره اعتقادات مذهبىاش . با اينكه جنيد در مقام عضوى از اعضاى طريقت ممكن است به علىپرستى متمايل بوده و حتى گرايشهاى شيعى برخاسته از اسلام مردمى از خويشتن نشان مىداده ، ولى نيازى به آن تشيع بىباكانه‌اى كه دشمنانى همچون خنجى و عاشق پاشازاده به دو نسبت داده‌اند ، نداشت . چنانچه برنگريستيم حتى درگيرى و نزاع او با شيخ جعفر مبناى اختلافات مذهبى نداشته است . اين نزاع را به سادگى مىتوان در اين واقعيت خلاصه كرد كه پس از مرگ ابراهيم ، دو شخصيت برجسته كه جاه‌طلبىهاى سياسى آنها هيچگونه همخوانى باهم نداشت ، در اردبيل رودرروى هم قرار گرفته‌اند : رويهمرفته ميزان جاه‌طلبى جنيد را از اين واقعيت مىتوان دريافت كه ارشاد طريقت اردبيل را نه بر پايه اينكه فرزند\r\n\r\n\r\n","description":"","footnote":"\r\n( 1 ) - تلخيص در سهرويد ،  \" Der sieg der safaviden \"  ، ص 22 - 118 .\r\n( 2 ) - مينورسكى ، 1490 - 1478 .  Persia in A . D  ، ص 66 .\r\n","page_name":" 22 ","page_number":22},
  {"content":"\r\n\r\nارشد پدرش بوده بلكه بر پايه اينكه ششمين فرزند او بوده ، مىخواسته است . سرانجام ، سؤالى كه بىجواب باقى مىماند اينست كه آيا جنيد گرايشهاى شديد خود را در ايام سرگردانى در آناتولى بدست‌آورده و يا از عقايد قشرهايى از مردمى اخذ كرده كه اميد تسلط بر آنها را داشته و در نهايت بنابه مصلحت و از روى ايمان و اعتقاد به تشيع گرائيده است « 1 » ؟\r\n* * * مع الوصف پژوهشگرانى كه اخيرا ظهور صفويان را مدنظر قرار داده‌اند ، چندين ويژگى از اين پديده نوظهور را مستلزم تبيين و تفسير دانسته‌اند . مىدانيم كه در ظهور صفويان هواداران تركمان طريقت اردبيل سهمى بايسته داشتند . ولى اينكه چگونه اين نقش‌گذارى بوقوع پيوسته ، هنوز بطور مفصل بررسى نشده است . اين مسأله نه‌تنها به دليل سهم تركمانان در برپائى حكومت صفوى حائز اهميت است ، بلكه از اين نظر هم درخور اعتناست كه در نخستين سده تأسيس اين سلسله ، اكثر اعضاى طبقه حاكمه ، و تا زمان شاه عباس اول ، همه فرماندهان و لشكريان فى الواقع از ميان تركمانان بودند . اينكه خود صفويان با همه پيوندهاى نزديك و وصلت با آق‌قويونلوها خودشان تركمان ناميده نشدند ، به قدر كافى مسأله را بغرنج و پيچيده كرده است . پس قبايل تركمان چگونه يك‌چنين نقش و سهمى قاطع در اين سلسله بدست آوردند ؟\r\nحتى معاصران آنها در ايران هم احتمالا ذهن خود را مشغول اين سؤال كرده‌اند . آنها بدنبال تبيينى بوده‌اند كه آن را يافته‌اند - در ديدار تيمور از اردبيل ، ديدارى كه تصور مىرود با خواجه على ، رهبر آن زمان صفويان صورت گرفته است . گفته شده كه كرامات خواجه على در تيمور مؤثر افتاده و بدرخواست او سىهزار اسير را كه از آناتولى با خود آورده بوده ، آزاد ساخته است . اين اسرا پيشينيان تركمانانى بودند كه يك سده بعد نقشى قاطع در برپائى امپراتورى صفوى داشتند . ديدار تيمور از اردبيل احتمالا در بهار سال 806 / 1404 بوده است . اينكه اين ملاقات در اعزاز و تكريم رهبر صفويان صورت گرفته و يا بطور گذرا ديدارى روى داده است مهم نيست ، بلكه بدين واقعه در جاى ديگرى گواهى داده نشده است . از اينها گذشته ، اهداى اين اسرار رومى به خواجه على ، افسانه‌اى بيش نيست چون قبايل اسيرى كه تيمور از آناتولى حركت داد قراتاتارها بودند كه در نهايت نه در ايران ، بلكه در ماوراء النهر اسكان گزيدند ؛ و اين داستان علنا از ساخته‌هاى داخلى صفويان است تا سهم تركمانان را در برپائى امپراتورى صفوى توجيه و تفسير كنند .\r\n\r\n\r\n","description":"","footnote":"\r\n( 1 ) - چنانچه مينورسكى در مقاله  \" Shaikh Bali Efendi \"  ص 439 معتقد است .\r\n","page_name":" 23 ","page_number":23},
  {"content":"\r\n\r\nتبيين معقول و مقبول سهم تركمانان را بايد در آن چيزى جست كه قبلا بدان اشاره شد يعنى گسترش و همه‌پسندى گروهها و فرق مذهبى اسلامى در سده‌هاى هشتم - نهم / چهاردهم - پانزدهم . يادآورى مىكنيم كه اين فرق علاوه‌بر نقطه مركزى خود كه پايگاه مرشد كامل يا پير بود پيروانى داشتند كه در مناطق وسيعى پراكنده شده و بوسيله نمايندگان خود يا خلفا با مركز طريقت در ارتباط بودند . مىدانيم كه تعداد بيشمارى از تركمانان جزو پيروان آنها بودند . ( اگر نگوئيم كل تركمانان و يا گروههاى چادرنشين ) . اين مطلب در خصوص همه طرائق و على الخصوص طريقت صفويه صادق بود كه حتى در زمان بانى آن هم تعدادى سرسپرده ترك‌نژاد و يا تركمان « 1 » داشت و از قرار معلوم بعدها بر تعداد اين تركمانان افزوده شده است .\r\nاين پيروان تركمان احتمالا بيشتر در آذربايجان ، آناتولى و شمال سوريه پراكنده بودند .\r\nبنابراين بىدليل نبوده كه جنيد در تهاجمات خويش مدام از اين مناطق ديدن مىكرده است .\r\nموضوع اصلى ، حمايت و كمك او در اين مناطق بوده است . از سوى ديگر ، حضور يكى از اعقاب متهور و درعين‌حال جذاب شيخ بزرگ صفوى اردبيل مىتوانست دل بعضى از گروههاى متصوفه بومى را نيز بربايد تا به او ملحق شوند .\r\nبا اينكه اطلاعات ما درباره تاريخ اوليه قبايل تركمان كه نامشان بارها در منابع ذكرشده ، از بعضى لحاظ ناقص است ، ولى برخى از اسامى قابل اطمينان آنها مىرساند كه در مناطق زير پراكنده بوده‌اند : مسكن شاملو بايد در سوريه ( شام ) بوده باشد و روملو در آناتولى و يا به سخن دقيقتر در ايالتى كه بعدها سيواس ناميده شد و پيشتر بدان روم مىگفتند . نام تكلّو اشاره بر ايالت تكّه در جنوب آناتولى دارد و ذو القدر از سال 1337 م . نام يكى از امارت‌نشين‌هاى تركمان در البستان و در منطقه بين جيحان و فرات بوده است .\r\nآن فضاى فكرى كه جنيد موفقيت خود را مديون آن بود ( و احتمالا تأثيرگذارى شخصيت او در كافه انام بوده كه هميشه به كرامات و خوارق عادات اعتقادى خاص دارند ) پس از مرگ او نيز ادامه داشت بدان پايه كه فرزند او حيدر ، بىهيچ زحمتى ، در قالب پدر ظاهر شد . نمىدانيم كه اين امر در كدام نقطه صورت‌گرفته و يا چه زمانى رهبرى طريقت صفوى را از آن خود كرده است .\r\nحيدر هنگامىكه فقط ده سال داشت در سال 1470 م . از آمد به اردبيل آمد ( كودكى او در دربار اوزون حسن سپرى شده بود ) . به احتمال قوى وى را دائىاش ( اوزون حسن ) به اردبيل مركز طريقت صفوى گسيل داشت تا كارهاى شيخ جعفر را كه ديگر حاميان قويدست او يعنى جهانشاه\r\n\r\n\r\n","description":"","footnote":"\r\n( 1 ) - گلاسن  \" die Fruben Safawide \"  ص 585 .\r\n","page_name":" 24 ","page_number":24},
  {"content":"\r\n\r\nقراقويونلو و ابو سعيد تيمورى زنده نبودند ، خنثى سازد .\r\nدرواقع چنين مىنمايد كه جعفر برادرزاده ارشد خود را در اردبيل پذيرفته و وجود او را تحمل كرده است . شيخ جعفر كه خود فردى فرهيخته و عالم بوده ، تربيت مذهبى حيدر را كه در آمد توجه چندانى بدان نشده بوده ، مغفول نهاده و يا كمتر به دو پرداخته است . در حيدر عشق به سلاح و سپاه كه از القائات اوزون حسن بوده ، همراه با تمايل طبيعى خودش ، شديدا ريشه دوانده بود . شايد هم سياسى شدن روزافزون طريقت صفوى مانع از تحول روح و روان او شده است . اگر دچار اشتباه نشويم ، بايد تصوير حيدر را به گونه تصوير فرزند يكى از شاهان دنيوى ترسيم كنيم تا رهبر آينده يك طريقت صوفيانه . « او به‌جاى درس و مشق ، روى اسب مىنشست و به‌جاى خواندن رسالات عارفانه به مطالعه داستانهاى افسانه‌اى مىپرداخت » : با اين كلمات است كه فضل اللّه روزبهان خنجى او را توصيف مىكند « 1 » و ضمنا بر جسارت و جنگاوريش تأكيد مىورزد .\r\nازاينرو جاى شگفتى نيست كه در زمان رهبرى حيدر ، دنيوى شدن طريقت شتاب گيرد و نظامى شدن آن به اوج خود برسد . علامت ظاهرى اين تحول را مىتوان در جامه‌هاى هم‌شكل اعضاى طريقت مشاهده كرد كه شيخ حيدر آن را متداول كرده است . ويژگى خاص آن دستارى سرخرنگ با دوازده ترك معروف به تاج حيدرى بود . دشمنان آنها صاحبان اين نوع كلاه را قزلباشلار ( قزلباشان ) ناميدند و چيزى نگذشت كه خود آنها اين عنوان را با افتخار تمام بر خود بستند .\r\nبىترديد نام قزلباش كه به پيروان شيوخ اردبيلى اطلاق مىشد ، همراه با رواج دستار قرمز ، منشأ در دوره حيدر داشت . اين كلمه در كتاب ديار بكريه نوشته طهرانى كه در سال 1470 م . تكميل شده ، ديده نمىشود . ولى پانزده سال بعد روزبهان خنجى آن را در مفهوم موهنى به كار گرفت . ليكن چه در آن دوره كه اين مطلب درونمايهء مذهبى به خود گرفت و مخالفان مذهب شيعه آن را محكوم ساختند و يا موافقان به هوادارى از آن پرداختند و چه اين طرح بعدها تحت شرايط خاصى به ادوار كهن منسوب شد ، بهرحال نمىتوان با قطعيت اعلام داشت كه حيدر در اين زمينه براساس اوامر امام على ( ع ) در خواب ، به اين كار دست يازيده است ( چه اين تبيين را بپذيريم و چه نپذيريم ) . اگر كسى اين دوازده ترك را به دوازده امام نسبت دهد ( چنانچه اين كار هم صورت گرفته ) الزاما حاكى از اعتقادات شيعى نيست ، چون دوازده امام در اسلام مردمى آن روزگار هم جايگاهى ويژه داشتند . حتى سنى تنگ‌نظرى همچون فضل اللّه خنجى هم شعرى در مدح دوازده\r\n\r\n\r\n","description":"","footnote":"\r\n( 1 ) - مينورسكى ، 1490 - 1478 .  Persia in A . D  ، ص 66 .\r\n","page_name":" 25 ","page_number":25},
  {"content":"\r\n\r\nامام دارد كه بدست ما رسيده است « 1 » .\r\nبدين‌ترتيب وارد مسأله اعتقادات مذهبى شيخ حيدر مىشويم . آيا او يك نفر شيعه بوده يا نه ؟\r\nچنانچه برنگريستيم وى در دهسال نخستين عمر خود درآمد اصلا تعاليم مذهبى نداشته است و البته شيعه جاى خود دارد . در اردبيل هم با شيخ جعفر ارتباط برقرار كرد كه تسنّن او چون‌وچرا ناپذير است ( البته عقايد او را نبايد با معيارهاى تسنن رسمى سنجيد بلكه بايد از ديدگاه اعتدالى اسلام مردمى بدان نگريست ) . همچنين ، فقط خنجى است كه تسنّن حيدر را به چون‌وچرا گرفته و حتى او را به تشيع متهم نكرده و معتقد است كه پيروان احمق آنها جنيد را در مقام معبود و فرزند او حيدر را در مقام فرزند معبودى مىستايند . طبيعى است كه نفوذ پيروان پدر حيدر در زمان اقامت در اردبيل ، بهترين دليلى است كه او را به طرف مذهب تشيع سوق داده است .\r\nواقعيت اينست كه هواداران تركمان صفويان هنگامىكه شنيدند كه شيخ جوان همچون پدرش بدنبال گردآورى مجاهدان است در اردبيل گرد آمدند و اين امر احتمالا پس از زوال اويماق ( اتحاديه ) قراقويونلو در سال 872 / 1467 بوده و عناصر تشكل آن در اين ايام پىجوى روابط جديدى با شيوخ اردبيل بودند . در اينجا دليل نفوذ بيش‌ازحد تركمانان در حيدر روشن مىشود و حال آنكه اشتياق مذهبى هم عاملى ديگر بوده است - امّا البته نه الزاما مذهب تشيع . عقايد اسلام مردمى با پيوندهاى كم‌وبيش شيعى با مفهوم غزا تلفيق يافت و مبين اين فرآيند شد . در اينجا مىتوان با قطعيت مفهوم غزا را به درايت نظامى فردى چون شيخ حيدر نسبت داد .\r\nحيدر نيز در سرزمين چركس‌ها به جهاد و غزا پرداخت . او دوبار براساس نقشه‌اى كه كشيده بود در سال 888 / 1483 و 892 / 1487 دست به اين لشكركشىها زد . در سومين لشكركشى در سال 893 / 1488 نيازى به درگيرى نبود چون به حيدر رخصت دادند كه از شروان عبور كند امّا هنگامىكه براى انتقام‌گيرى قتل پدر به شماخى حمله برد با فرخ‌يسار درگير شد كه در سال 867 / 1462 جاى شروانشاه خليل اللّه را گرفته بود . شروانشاه با قواى كمكى آق‌قويونلو كه از سوى سلطان يعقوب فرستاده شده بود ، شاهد پيروزى را به آغوش كشيد . شيخ حيدر در جنگ 29 رجب 893 / 9 ژوئيه 1488 در طبرسران در نقطه‌اى كه دور از مقتل پدرش در سال 864 / 1460 نبود ، فرو افتاد « 2 » .\r\n\r\n\r\n","description":"","footnote":"\r\n( 1 ) - م . آ . خنجى ، « فضل اللّه بن روزبهانى خنجى » در  FIZ  ، جلد 4 ( 1335 ) . ص 178 به بعد .\r\n( 2 ) - سيورى ، « حيدر » در  EI  ، چاپ دوم ، استنتاج مىكند كه حيدر به دليل كمك و دستيارى آق‌قويونلوها از حاكم شروان در مقايسه با پدر خويش نيروهاى قويترى در اختيار داشت و حال آنكه شروانشاه بدون كمك بيرونى ، پدر او را از پاى درآورد .\r\n","page_name":" 26 ","page_number":26},
  {"content":"\r\n\r\nقبايل چندى از تركمانان از دوره مغولان ياد گرفته بودند كه در صورت خطر خود را از ميدان مهلكه دور كنند . در ايام بعد نيز اين توانايى و تجربه را پيروان تركمان صفويان به منصه ظهور رساندند و آن زمانى بود كه پس از مرگ جنيد براى ساليانى چند بالاجبار صحنه را ترك گفتند .\r\nآنها درپى مرگ حيدرهم به مدت يك دهه در لاك خود فرو رفتند و منتظر فرصت نشستند و زندگى بىكشمكش صحراگردى را در پيش گرفتند .\r\n\r\nاسماعيل اوّل\r\nاز آنجا كه رهبران آق‌قويونلو در آغاز سده نهم / پانزدهم تمام هم‌ّوغمّ خود را صرف كسب قدرت نظامى و حصول مُلك مِلك كرده بودند ، لذا جنيد و حيدر نيز خود را متعهد به پىجويى اهداف سياسى مىديدند . درست درهمين ايام عقيده غزا و جهاد به گونه انگيزه‌اى مبارك ، البته نه دستاويز ، ارائه گرديد . اينكه آيا شوروشوق مذهبى ، اين دو نفر صفوى را به حركت واداشته و مثلا درپى استقرار پيام تشيع بودند ، در بوته ترديد است ، گواينكه اسلام مردمى آنها بعضى از ويژگيهاى تشيع را در خود داشت .\r\nدر خصوص اسماعيل با فرضيه‌هاى متفاوت مواجه هستيم ، چون او دوره قابل اعتنايى از طفوليت خود را در يك محيط شيعى گذراند و آشكارا به يادگيرى مذهب شيعه پرداخت . افزون براين ، چنانچه از ديوان اشعارش پيداست ، خود اسماعيل احساسات مذهبى عميقى داشت . او در اين اشعار على ( ع ) را تجلى خدا مىداند و از اينكه از اعقاب على ( ع ) و فاطمه ( س ) است و تحت عنايت على ( ع ) قدم به اين جهان گذاشته ، مفتخر به بلندپايگى معنوى است . البته اين نوع افكار و عقايد هيچگونه همخوانى با شيعه و يا الهيات شيعى نداشت ؛ ولى بهرحال بيشتر از عالم تشيع مايه گرفته بود تا اسلام مردمى .\r\nبا اينكه كلام اسماعيل حاوى ابهاماتى است ولى بهرتقدر پيامى ملموس و محسوس دارد .\r\nهمين پيام و دعوت ، تصميم‌گيرى او را در تابستان سال 905 / 1499 قابل فهم مىكند ، يعنى در سن دوازده سالگى پناهگاه خود لاهيجان را به‌رغم هشدارهاى حامى خود كاركيا ميرزا على ترك مىگويد تا كردار و رفتار پدر و جد خويش را دنبال كند . با اينكه اين ماجرا به قدر كافى عجيب مىنمايد ، ولى از زاويه ديد سياسى بدرستى زمان‌بندى شده بود . پس از مرگ سلطان يعقوب آق‌قويونلو در سال 896 / 1490 نزاع بر سر جانشينى برخاسته بود و قدرت آق‌قويونلو كه اسماعيل در قلمرو آن‌ها مىزيست كمابيش روبه سستى و زوال گذاشته بود . سقوط ابو سعيد هم\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nسهم و نقش تيموريان را در ايران كاهش داده بود . عثمانيان در غرب و ازبكان در شرق هم چندان قدرتى در اين ايام نداشتند تا در امور داخلى ايران دخالت كنند . در قاهره ، يعنى جايىكه حكومت مقتدر سلطان قايت‌باى در سال 901 / 1496 خاتمه يافت ، بحرانى عظيم درگرفته بود و نتيجهء آن نيز دست‌بدست گشتن حكومت و روىكارآمدن حكام متوالى بود . در خود ايران صرفنظر از بعضى سلسله‌هاى محلى ، خلاء سياسى حاكم بود .\r\nاسماعيل از زمان مرگ برادرش سلطانعلى در سال 899 / 1494 به شيخوخت طريقت اردبيل رسيده بود . دانسته نيست كه وى به چسان تحت تعليمات صوفيانه قرارگرفته تا از آن پس ، آن را به نوصوفيان منتقل كند ، البته اين امر غيرمحتمل مىنمايد « 1 » . تصوف او ظاهرا شامل عقايد تندروانه شيعى بود كه در اشعار او متجلى شده است . اسماعيل پس از ترك لاهيجان مستقيما راهى اردبيل ، كانون طريقت صفوى شد . البته اين انتخاب وى مشمول دلايل عاطفى نيز مىشد و احتمالا با اين اميد صورت‌گرفته كه هواداران عقيدت‌گزين جانسپار طريقت را دور خود جمع كند چون به وجود آنها نيازمند بود . البته اين انتظار وى چندان برآورده نشد و دليل آشكار آن هم ظاهرا تسلط حاكم محلى ، منصوب آق‌قويونلوها ، بود كه اعضاى طريقت را از پيوستن به اسماعيل بازداشت و اسماعيل باوجود اين حاكم ماندن در اردبيل را روا نديد . او درحاليكه معلوم نبود در آينده چه تصميمى دراين‌مورد خواهد گرفت نيروهاى خويش را به غزاى كافران گرجى سوق داد .\r\nروح مهدىگونه‌اى كه اسماعيل را الهام مىبخشيد ريشه در حالات مذهبى مردم داشت . چنين مىنمود كه در اين ايام برخى را انتظار رستاخيزى بود . ناامنى حاصل از جنگ ، درهم‌ريختگى ، قطاع الطريق ، مصائب و بلايا ، طاعون و قحطى موجبات نوعى انتظار مذهبى را براى ظهور مهدى قوت بخشيده بود تا با ظهور خويش عرض اكبر را اعلام كند . اعتقادى كه علاوه بر شيعيان ، ديگران نيز تحت‌تأثير آن بودند . شواهدى مبنى بر ارتباط اسماعيل جوان و مهدى اعلام مىشد ، افرادى بودند كه در وجود او ، امام موعود و يا دست‌كم نايب امام را مىديدند . نمونه‌اى از اين اعتقاد صحنه‌اى بود كه در موقع ورود به اردوى تابستانى ( ييلاق ) قبيله تركمان استاجلو رخ داد .\r\nهنگامىكه خبر ورود او رسيد ، كل افراد قبيله به سركردگى ريش‌سفيدان دست‌افشان و سرودخوانان به استقبال او شتافتند و طورى او را وارد قبيله كردند كه انگار قرنها قبل انصار پيامبر به هنگام هجرت آن حضرت از مكه و ورودش به مدينه به پيشوازش رفته بودند . در داستانهاى\r\n\r\n\r\n","description":"","footnote":"\r\n( 1 ) - اينكه شيوخ اردبيل تا زمان جنيد آداب و سلوك صوفيانه را به‌جاى آوردند از تأثير آنها در ساير طرائق صوفيانه معلوم مىشود : نگاه كنيد به كيسلينگ  \" Bajramijje \" , \" Aus der Geschichte \r\n","page_name":" 28 ","page_number":28},
  {"content":"\r\n\r\nتركمانان اسماعيل مقام صاحب الزمان را پيدا كرده بود .\r\nظاهر جسمى اسماعيل هم در موقع ورود به مجامع عمومى تأثيرى درخور داشته است .\r\nشاهدان عينى ، او را چنين توصيف كرده‌اند : داراى شكوه شاهانه و اعيانى و خصوصيات چشمگير و تأثيرگذار ، چهره‌اى سفيد و موئى مايل به رنگ سرخ . حتى اگر امروزه شوروشوقى كه ايرانيان نسبتا سيه‌چرده به جوانى موبور نشان مىدهند در نظر گرفته شود ، پيداست كه در آن روزگار جوانى با اين خصوصيات آن هم در رأس طريقتى كه افسانه‌هايى هم راجع بدان بر سر زبانها بود ، چه جذبه مذهبى مىتوانست پديد آورد . ذرّيه اسماعيل كه از شيوخ اردبيل بود ، ظاهر شخصى وى ، عقايد مذهبى و حس پيام‌رسانى او كاملا با انتظارات مظلومان و ستمبرانى كه در رؤياهاى روزانه‌شان او را پرورانده بودند ، دمساز و مطابق بود . جوانى و صباوت اسماعيل كه در اذهان عقل‌گراى روزگار ما جز ظن و ترديد چيزى برنمىانگيزد ، در پيشبرد اهداف وى بسيار مؤثر بود .\r\nتأثير و نفوذ عظيم طريقت اردبيل ، دعوت و مجاهدتهاى نظامى پدر او حيدر و علىالخصوص جد او جنيد در ميان تركمانان ، حال ، باروبرى بايسته مىداد . پيشتر همراه اسماعيل گروهى از جنگاوران و ياران تركمان از لاهيجان حركت كرده بودند و افرادى ديگر از اين قبايل هم در موقع نخستين قشلاق اسماعيل در ارجوان در ساحل درياى خزر به دو پيوسته بودند . در لشكركشى اسماعيل به ارزنجان در شرق آناتولى كه در منتصف شعبان 905 / مارس 1500 روى داد ، هدف و انگيزه تقويت قواى نظامى نيز بود . تا آنجا كه بالاخره لشكر او به 7000 نفر بالغ شد و امكان جهاد و غزا را فراهم ساخت .\r\nسپاه غازى بار ديگر بر شروان راند . دراين‌زمان ، جمادى الاول سال 906 / دسامبر 1500 بود و سپاه اسماعيل براى نخستين‌بار در روستاى جبانى در نزديكى شروان پايتخت شماخى با شروانشاه يعنى همان فرخ يسارى كه دوازده سال قبل پدر اسماعيل را درهم شكسته بود ، روبرو شد . در آن هنگام شروانشاه از طرف آق‌قويونلوها يارى شده بود ؛ ولى در اين زمان بىياروياور بود . به‌رغم تعداد بيشمار سپاهيان ، شكست خورد و به قتل رسيد . بدين‌ترتيب اسماعيل نه‌تنها انتقام پدر و جدش را از شروانشاه كشيد ، بلكه سرزمينى را فتح كرد كه شروانشاهان براى مدتهاى مديدى ، گرچه تحت قيمومتهاى گوناگون ، در آن استقلال داشتند . اسماعيل مسلما نمىتوانست مدعى تصرف بىچون‌وچراى اين سرزمين شود ، چون چند نفر از فرزندان فرخ‌يسار فرار كرده بودند و بعدها تا سال 945 / 1538 تحت قيمومت صفويان شروانشاه اين مناطق بودند .\r\nاسماعيل در بهار سال 906 / 1501 قشلاق خود در محمودآباد را ترك گفت تا انقياد شروان را كامل كند . ضمنا خبر رسيد كه الوند ، سلطان آق‌قويونلو كه همچون خود او از نوادگان\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاوزون حسن بود ، از پيروزى اسماعيل بر شروانشاه دلگيرشده و عليه او حركت كرده است ؛ امّا اوضاع نابسامانى كه پيرامون الوند را فرا گرفته بود ، فرصت را براى وارد كردن ضربه‌اى پيشگيرانه آماده ساخته بود . ازاينرو اسماعيل عمليات خود را در شروان متوقف كرد و ضمنا نقشه‌هايش را در گرجستان واگذاشت . نبرد در شرور ، در درّه ارس بوقوع پيوست و الوند راه هزيمت در پيش گرفت . اين پيروزى در آغاز سال 907 / ژوئيه يا اوت 1501 راه تبريز ، تختگاه تركمانان را به روى اسماعيل گشود . سلطنت او بر ايران معمولا با اشغال تبريز مقارنت دارد ، گواينكه سلسله آق‌قويونلو سالها بعد از بيرون رفتن الوند از صحنه ، و پيروزى بر مراد در همدان در 24 ذو الحجه 908 / 20 ژوئن 1503 و سقوط ماردين بعد از آن ، از صحنه روزگار محو شد .\r\nظهور و موفقيتها و كاميابيهاى اوليه اسماعيل در آن شرايط سياسى و مذهبى نتايج و پيامدهاى خارق العاده‌اى بدنبال داشت . پيشتر اشاره داشتيم كه در زمان ورود اسماعيل در بين قبايل تركمان ، فعاليتها و اقدامات پدر و جدش ، او را در مقام والايى قرار داده بود . ترديدى نيست كه زوال و درهم‌ريختگى نهايى قدرت آق‌قويونلوها سبب شد شمارى از گروههاى قبيله‌اى رو به سوى اسماعيل آورند و بقيه نيز از آنها تبعيت كنند تا به پيوندها و روابط جديدى كه در آن روزگار گروههاى چادرنشين به منظور حفظ و حراست موقعيت خويش نيازمند آن بودند دست يابند و آن را جايگزين همبستگى سابقشان با اويماق ( اتحاديه ) آق‌قويونلوها سازند . فى الواقع تعدادى از آنها درصدد بودند پس از اينكه اسماعيل قدرت مؤثر و مهارت و قابليت نظامى خويش را در نبردهاى جبانى و شرور به ثبوت رسانيد ، به دو ملحق شوند . براى اين مردمان كه بيشتر دلبسته اسلام مردمى بودند و چندان علاقه و اشتياقى به مباحثات فقهى و كلامى نداشتند ، هوادارى و حمايت بىپرده اسماعيل از شيعه كه موجبات مخالفت بعضى از قشرهاى مردم ، مخصوصا شهرنشينان را فراهم ساخته بود ، رادع و مانعى به حساب نمىآمد .\r\nبررسى زندگى سياسى اسماعيل ، ميزان سهمى را كه تركمانان در تأسيس دولت صفوى داشتند ، فرا مىنمايد . در اين قلمرو ، همبستگى و خويشاوندى او با آق‌قويونلوها ، عاملى قاطع برشمرده مىشود ؛ امّا نكته مهم ديگر اينست كه قدرت و توان نظامى اسماعيل بستگى تام به افزايش سريع ايلمردان تركمان او داشت . هنگامىكه اسماعيل به تفويض مقامهاى نظامى دربار و مناصب تشكيلات كشورى ، پابه‌پاى رشد فتوحات او در ايالات ، پرداخت ، اين مناصب را به رؤساى قبايل واگذار كرد . يكى از اينها شخصى به‌نام شمس الدين زكرياى كجوجى بود كه پيشتر وزارت آق‌قويونلوها را داشت و سپس در قشلاق محمودآباد به خدمت اسماعيل درآمد و اوضاع درهم‌ريخته دربار الوند را به دو تشريح و او را به حمله به لشكرگاه الوند تشويق كرد . شمس الدين\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nبعدها مقام نخستين وزير اسماعيل را از آن خود كرد . بدين‌ترتيب پيوند نزديكى با سنت مملكتدارى و تشكيلات كشورى تركمانان برقرار شد و بىترديد نهادهاى آنها پس از تسخير تختگاه حكومتىشان در تبريز ، تداوم يافت .\r\nآنچه درباره مناصب نظامى تشكيلات نخستين صفوى - يعنى مناصبى كه به اعيان و سران تركمان واگذار شده بود - صادق بود ، درمورد مناصب كشورى ازجمله خزانه‌دارى و يا مناصب مذهبى پردامنه كه از محاكم قضائى و تشكيلات اوقاف گرفته تا امور عام المنفعه را شامل مىشد ، صدق نمىكرد . اين مناصب در اختيار تركمانان نبود ، يعنى همان امرى كه در ايام آق‌قويونلوها و قراقويونلوها حاكم بود . تركمانان در مقام اعضاى اشرافيت نظامى ادعايى به اين نوع مناصب نداشتند - و افراد مناسبى هم براى اين نوع مناصب نبودند . اين مناصب ديوانى پس از گذشت ايامى چند بدست ايرانيان ديوانسالار محلى افتاد ، البته قطع نظر از اين‌كه كدام سلسله مىبايست سلطنت مىكرد . زكريا كجوجى فوق الذكر به اين طبقه از مأموران كشورى تعلق داشت « 1 » . نيروى انسانى ايرانى تا اين حد توانست بين تشكيلات ديوانى تركمانان و صفويان تداومى ايجاد كند . از طرف ديگر ، اقتباس نهادهاى تركمانان و با اتكاء بر سنن موجود ، مانع از تحولات عظيم در اين زمينه نشد . يكى از نوآوريها اين بود كه دو گروه از سپاهيان تركمان و ماموران كشور ايرانى يعنى ارباب سيف و ارباب قلم حتى از لحاظ قومى در شخص حاكم صفوى جمع آمدند . در دولتهاى تركمان كه پيشتر محل تأمل قرار گرفتند ، سلاطين همواره از تركمانان بودند : شاه صفوى تخمه پيشينيان ايرانى و تركمان را توأمان داشت . بنابراين در اينجا جا ندارد اينكه موسس اين سلسله ، شيخ صفى ، از تخمه دهقانيان ايرانى تبار باشد يا از ذرّيهء على ( ع ) و يا از كردان ، چون خود اسماعيل به يكسان وابسته به اشرافيت نظامى و ديوانى بود . نتايج و پىآمدهاى اين ثنويت و دوگانگى چشمگيرى را بعدا بررسى خواهيم كرد .\r\nامّا جدايى از الگوى حكومت تركمانان متوقف نشد . اسماعيل كه در مقام نماينده دوازده امام صفات الهى براى خويشتن قائل بود ، در رأس نوعى حكومت مذهبى قرار داشت و اين مورد به هيچ‌وجه با حكومتهاى نوع آق‌قويونلو و قراقويونلو نمىخواند . بنابراين اسماعيل مبرّا از خطا بود و مكرمت الهى به دو مىبرازيد . افزون‌براين ، دولتى كه او برپا داشت طريقت مذهبى اردبيل را مخلّد ساخت . اسماعيل پير ، مرشد ، و مرشد كامل صفويه بود . بنابراين پيروان او حكم مريد يا صوفى و يا غازى داشتند . از علائم ظاهرى آنها ، كلاه حيدرى بود ، دستارى سرخرنگ با دوازده ترك كه\r\n\r\n\r\n","description":"","footnote":"\r\n( 1 ) - راجع به خاندان او نگاه كنيد به : اوبن ،  \" Etudes Safavides \"  ، صص 3 - 60 .\r\n","page_name":" 31 ","page_number":31},
  {"content":"\r\n\r\nبوسيله حيدر رواج يافت ولى پس از مرگ او همگانى بودن آن كاهش نيافت . بدين‌ترتيب نام قزلباش كاربرد همگانى يافت .\r\nتا آنجا كه امكان برآورد و ارزيابى موجود است ، اكثر قريب به اتفاق هواداران نظامى اسماعيل به قبايل تركمان تعلق داشتند . آنچه از آنها انتظار مىرفت ، صوفيگرى ( رفتار و سلوك شايسته صوفى ) بود ، گواينكه اين‌گونه سلوك چندان همخوانى با نوع رفتار و وظايفى كه براى وابستگان به طرائق صوفيه اسلامى واجب بود نداشت . ما بايد اين سؤال بىپاسخ را فرو بگذاريم كه صوفيان صفويه در زمان سلطنت اسماعيل تا چه مايه پايبند تكاليف مذهبى و عبادت خاص طريقت ، زهد و تقوا و پارسايى ، نماز و دعاى شبانه و روزه و مناجات و خداپرستى بودند . از سوى ديگر ، ترديدى نيست كه از آنها مثل ساير طرائق درويشانه ، اطاعت محض از مرشد انتظار مىرفت .\r\nمىدانيم كه سربازان قزلباش اين تكليف را به انجام مىرسانيدند ؛ آنها همچنين پذيرفته بودند كه به خواست شاه همانند موجودى الهى حرمت گذارند . رجزخوانى آنها در جنگها شايسته دقت است : « قوربان اولدغيم پيريم مورشيديم » يعنى خودم را در راه پير و مرشدم قربانى مىكنم .\r\nگزارشهايى از رفتار متعصبانه آنها در ميدان جنگ مىرساند كه ارجوزه و فرياد آنها حاكى از ايمان درونى آنها بود و در جنگ چيزى جز پيروزى نمىخواستند چون معتقد بودند فناناپذيرند و اگر هم بميرند مستقيما به بهشت خواهند رفت . اعتقاد به شكست‌ناپذيرى اسماعيل كه ساليان دراز زبان‌به‌زبان مىگشت عاملى بود كه توان و قدرت افراد او را در ميدانهاى جنگ دوچندان مىكرد .\r\nدر آن زمانى كه جنبه‌هاى اخلاقى لشكريان و سپاهيان بسيار پائين بود ، يك انگيزه شديد اخلاقى و چند عامل معنوى و غيرمادى ديگر لازم بود تا نيروى نظامى كارآمدى را سامان بخشد و براى فتح كشور وسيعى همچون ايران بسنده باشد .\r\nبه منظور درك اين تحولات مضاعف ، لازم به يادآورى است كه ايلات تركمان برطبق قبايل خود در واحدها و يا دستجاتى گروه‌بندى شده بودند . گروه‌بندى قبيله‌اى آنها نقشى عمده در بعضى از گروههاى خاص كه در مواقع لازم ايجاد شده بودند ، داشت « 1 » . اين نكته هنگامىكه ايالتى را به اميرى اختصاص مىدادند ، اهميتى خاص مىيافت . هريك از امرا ، ايلمردان تحت فرمان خود را به مقر حاكميت مىبردند و براى اجراى فرامين از وجود آنها بهره مىگرفتند ، و بدين‌ترتيب مىتوانستند قدرت نيمه‌شاهانهء خود را اعمال كنند . بقاى علائق و وفاداريهاى قبيله‌اى\r\n\r\n\r\n","description":"","footnote":"\r\n( 1 ) - رجوع كنيد به رهربرن ،  Provinzen und Zentralgewalt  ، ص 49 .\r\n","page_name":" 32 ","page_number":32},
  {"content":"\r\n\r\nبعدها عواقب ناخوشايندى در دولت صفوى داشت .\r\nپيشتر از قبايلى كه در تأسيس حكومت صفوى نقشى بسزا داشتند از استاجلو ، شاملو ، روملو ، تكلّو و ذو القدر نام برديم . دراين‌خصوص تركمانان ، افشار و قاجار نيز اهميتى درخور داشتند .\r\nدر كنار اينها قبايل كوچكترى نيز بودند كه چندان نقشى در جريان حوادث نداشتند ؛ گروههاى قبيله‌اى ديگرى نيز بودند كه تيره‌هاى گوناگون قبايل عمده را تشكيل مىدادند « 1 » .\r\n* * * اسماعيل صرفنظر از اينكه خود را شاه الهى مىپنداشت ، ظاهرا خويشتن را وارث مشروع جد مادرىاش اوزون حسن آق‌قويونلو هم مىدانست . بىحرمتى به مقابر حكام آق‌قويونلو پس از تاجگذارى وى ، الزاما ناقض اين مطلب نبوده است . گواه اين مطلب اينكه وى نه‌تنها تبريز را به منظور تختگاه خويش به ساير شهرها ازجمله اردبيل ترجيح داد بلكه ، نظام ادارى تركمانان را پذيرفت و براى كاميابيهاى بيشتر به فراوانى از وجوه آنان بهره جست . شاهد ديگر براى اين مدعا تصميم او در عدم فشار بر سمت شرقى پس از فروپاشى نهائى الوند و پيروزى بر مراد آق‌قويونلو است كه سلطه خود را بر همدان و مركز و جنوب ايران تنفيذ كرده بود ؛ اسماعيل به‌جاى اين كار توجه‌اش را معطوف ديار بكر و تختگاه نخستين اوزون حسن ، شهر آمد ساخت . اسماعيل در اين منطقه تا مرعش و ابلستان ، سرزمين قبيله ذو القدر ، كه فقط پاره‌اى از آنها به خدمت وى درآمده بودند ، پيشروى كرد .\r\nبدين‌ترتيب اسماعيل به مرز شرقى امپراتورى عثمانى رسيد . ولى وى زرنگتر از آن بود كه بيش‌ازاين سربسر همسايه مقتدر خويش بگذارد . با اينكه در اين مرحله تنش‌هايى بين آنها درگرفت ، ولى روابط دوستانه بين آنان حائل شد مخصوصا كه گفته مىشد سلطان بايزيد دوم عنايت خاصى به دراويش و صوفيان دارد . بايزيد دوم ، كمى قبل از اين واقعه ، در جنوب آناتولى مستمرى سالانه‌اى به يكى از رهبران قزلباش بنام حسن خليفه اختصاص داده بود « 2 » و با پيشبرد روابط سنتى دوستانه بين سلسله خويش و طريقت اردبيل ارزش بسيار زيادى به اين روابط قائل بود .\r\nاسماعيل پس از فتح آذربايجان و شرق آناتولى به طرف بين النهرين برگشت ؛ فتح اين منطقه پيشتر در سال 1507 م . با تسخير ماردين ، آخرين دژ آق‌قويونلوها شروع شده بود كه يكسال بعد\r\n\r\n\r\n","description":"","footnote":"\r\n( 1 ) - براى اطلاعات بيشتر نگاه كنيد به : سهرويد ،  \" Der sieg der safaviden \"  ، صص 7 - 131 و مينورسكى ، تذكرة الملوك ، صص 95 - 189 .\r\n( 2 ) - سهرويد ،  \" Der sieg der Safaviden \"  ، ص 139 .\r\n","page_name":" 33 ","page_number":33},
  {"content":"\r\n\r\nبا تصرف بغداد كامل شد .\r\nهدف ما توصيف مفصل اين لشكركشى نيست ، ولى بايد از بهره‌بردارى چشمگيرى كه پس از فتح بغداد دست داد بيشتر حرف بزنيم . اين بهره‌بردارى هم لشكركشى به خوزستان ايالت جنوبى ايران بود كه عليه آل مشعشع يكى از فرقه‌هاى افراطى شيعى كه از سال 840 / 1436 در آنجا مىزيستند ، انجام گرفت . طبق سندى موجود در يكى از تواريخ صفوى « 1 » ، آل مشعشع در اين ايام رهبرى بنام سيد فياض داشتند كه به الوهيت شاه ولايت پناه ، على ( ع ) ، چهارمين خليفه ، قائل بود و خود سيد فياض نيز تجسمى از خدا پنداشته مىشد . و نيز درهمين تاريخچه آمده كه در هنگام عباداتى كه معهود ايشانست كيفيتى جارى مىشود كه كارد و شمشير در ايشان اثر نمىكند و نوك شمشير بر شكم خود نهاده به عبارت علىاللهى و غيره باطل متذكر مىگردند و شمشير چون كمان خم مىگردد و آسيبى به بدن ايشان نمىرساند .\r\nدرباره اين نوع اعتقادات اين فرقه شناخت زيادى داريم و اعتقاداتى را در ذهنمان متبادر مىكند كه پيرامون خود اسماعيل و بالاتر از همه ستايش اغراق‌آميز على ( ع ) تنيده شده است .\r\nچنين مىنمايد كه در اينجا دلايل زيادى براى وجود اين نوع عقايد در فضاى فكرى - مذهب اين روزگار نهفته باشد . طبيعتا اين نوع ديدگاههاى افراطى نمىتوانستند بطور هماهنگ به همزيستى ادامه دهند مخصوصا زمانىكه داعيه‌هاى سياسى رقيب نيز وارد ميدان مىشد . از اينرو جاى شگفتى نيست كه اسماعيل اعتقادات مذهبى از نوع اعتقادات خود را برنتابد . لشكركشى خوزستان به استقلال حكومت حويزه خاتمه داد . سيد فياض در جنگ كشته شد . ولى چيزى نگذشت كه سيد فلاح برادر او جايش را گرفت .\r\nبا او سلسله ديگرى از آل مشعشع بر سر كار آمدند كه زيردست صفويان بودند جز اينكه گاهى آنها به تحريك عثمانيان پيمان‌شكنى مىكردند . آنها در سرزمين مرزى عربستان ( خوزستان ) در حوالى حويزه دولتى تشكيل دادند كه همچون سپرى بين عثمانيان و صفويان حائل شد و صفويان از خدمات آنها بهره‌ها بردند . اين نكته را نيز نبايد مغفول گذاشت كه حكام حويزه بين فرهنگ ايرانى و عربى نقش واسطه داشتند .\r\nپيش از اينكه به برخورد امپراتورى عثمانى و صفوى ( كه پيشتر چندبار با آن مواجه شديم ) بپردازيم ، نظرى به درگيرى صفويان با دشمن ديگرشان ازبكان در شرق ايران مىاندازيم كه از سال 1495 م . در ماوراء النهر به قدرت رسيده بودند . سركرده آنها محمد شيبانى خان درپى\r\n\r\n\r\n","description":"","footnote":"\r\n( 1 ) - اسكندر منشى ، ترجمه سيورى ، ص 57 .\r\n","page_name":" 34 ","page_number":34},
  {"content":"\r\n\r\nفرصتى بود تا سرزمين تيموريان را با تختگاهشان هرات ضميمه متصرفات خويش كند . قدرت تيموريان پس از سقوط ابو سعيد در سال 873 / 1469 در قبضه حسين بايقرا بود كه پايتخت خود را يكى از كانونهاى درخشان فرهنگ اسلامى كرده بود . هنگامىكه سلطان حسين بايقرا در سال 911 / 1506 درگذشت دو نفر از فرزندان او توأمان جانشين وى شدند و يك سال بعد درنتيجه اختلافات خانگى ، هرات طعمه‌اى آماده براى خان ازبك شد . درپىآن بخش غربى خراسان هم به خطر افتاد . با پناهنده‌شدن بديع الزمان ، فرزند و جانشين حسين بايقرا به دربار شاه اسماعيل و آگاهى اسماعيل از جريان وقايع ، لشكركشى به شرق ايران محرز شد . اسماعيل در اوايل زمستان 916 / 1510 در نبردى در نزديكى مرو خان ازبك را شكستى سخت داد و او را به قتل رساند .\r\nاسماعيل هرات را تصرف كرد و پس از گمارش يكى از امراى خود بدانجا ، برگشت .\r\nخطر ازبكان پس از سقوط محمد شيبانى خان از سر صفويه كم نشد ؛ بالعكس ، اين خطر همچنان تا پايان سده دهم / شانزدهم بر سر آنها بود . حمله ديگرى از ازبكان ، دو سال پس از نبرد مرو ، قشون صفويان را در خراسان درهم شكست . اين‌بار اسماعيل نيروهاى كمكى را به سركردگى فرمانده معروف خود نجم ثانى گسيل داشت ولى اميد پيروزى بر عبيد اللّه سلطان ، خان جديد ازبك ، مبدل به يأس شد ، گواينكه نيروهاى صفوى از طرف بابر تيمورى هم كه بعدها امپراتورى مغولان را در هند پىافكند ، تقويت مىشد . اسماعيل پس از شكست غمبار نيروهايش در غجدوان در 3 رمضان 918 / 12 نوامبر 1512 ، به ناچار در بهار سال بعد شخصا وارد خراسان شد تا وضعيت را برگرداند . ورود او به خراسان هزيمت ازبكان را بدون وقوع نبردى درپى داشت .\r\nاسماعيل در دوره‌اى نسبتا كوتاه بر مناطق آق‌قويونلو و ديگر نواحى ايران ، جز چند منطقه كوچك ، مسلط شد . اسماعيل به غير از محمد شيبانى ، خان ازبك ، با دشمنى واقعا خطرناك مواجه نشد . او مسلما درهمه‌جا با اقبال عموم مردم روبرو نبود . شهرهايى چون كاشان و قم با آن سابقه شيعىگرى و شيعه‌نشينى مسلما از حاكمى شيعى استقبال مىكردند . در بعضى جاها نيز تبليغات قبل از ورود و شهرت شخصيت فريبندهء او زمينه استقبال را فراهم مىساخت ؛ همچنين فضاى فكرى ديرآهنگ و پردامنه ناشى از تأثيرات اسلام مردمى ، نتايج مطلوبى براى او داشت . مسلما اين مقتضيات راه گرايش تعدادى ديگر را به مذهب تشيع هموار ساخته بود . باوجوداين ، تصور اينكه مردم ايران در جريان گسترش حكومت صفوى يكشبه از تسنن به تشيع گرائيده‌اند ، اشتباهى بيش نيست . ترويج تشيع يكنواخت صورت نگرفت و موفقيت بىقيدوشرط و بدون درگيرى هم درپى نداشت . مثلا شواهدى در دست است كه دهها سال پس از استقرار حكومت صفوى در خراسان\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n( كه در سال 997 / 1589 در زمان استيلاى ازبكان از اهل تسنن خالى نبود « 1 » ) و احتمالا در ساير نواحى امپراتورى ، هنوز هواداران سنت ، پوشيده و پنهان به مذهب خود پايبند بودند . امّا در جريان فتوحات صفويان ، سنيان متعصبى نيز بودند كه در اصول مذهبى خويش استوار ماندند و جز به ظاهر اظهار تشيع نكردند . اسماعيل در اين موارد ، مثلا در بغداد و هرات ، به شدت عمل متوسل شد و فقها ، علما و حتى شعرائى را كه از پذيرش تشيع امتناع ورزيده بودند ، از دم تيغ گذراند « 2 » .\r\nپيشتر درباره گسترش وسيع طريقت صفوى در آناتولى ( آسياى صغير ) صحبت داشتيم و نيز مىدانيم كه اسماعيل براى قدرتگيرى اوليه ، سفرايى را به منظور انگيزش هوادارانش در آناتولى گسيل داشت . اشاره شده كه هدف او از رفتن به ارزنجان احتمالا تشويق قزلباش به ملاقات سريع با او و گردآورى آنها در كوتاهترين زمان ممكن بوده است . فىالواقع تعدادى از تركمانان آناتولى از همان آغاز قهرمانيهاى اسماعيل شيفته كمالات او شده بودند . اين جريان در دهسال نخستين حكومت او سال‌به‌سال روبه‌رشد بود . دليل آن را بالاتر از همه بايد در موفقيتهاى نظامى او و آوازه‌اش در توزيع غنايم جست كه اين خبرها بسرعت در سرتاسر خاور نزديك پراكنده مىشد .\r\nماجراجوئى و جذبه مذهبى هم جاى خود داشتند . با اينكه اشتياق پيوستن به سپاه اسماعيل در لحظهء قبل از پيروزى نهايى نهضت صفويان مىتوان عامل مؤثر ديگرى باشد ، ولى اين نوع انگيزه ، تنها انگيزه‌اى نبود كه تعدادى از قبايل تركمان را به طرف اردوى صفويان بكشاند . يك عامل ديگر هم بحران اقتصادى شديد در بين جمعيت آسياى صغير اين‌روزگار بود كه بدنبال بلاياى طبيعى ، طاعون و قحطى چهره نموده بود . اگر توجه شود كه تعدادى از اين تركمانان ( در واقع همه آنهايى كه از ولايت روم آمده بود ) جزو اتباع عثمانى بودند ، مىتوان بسادگى دريافت كه اين رخداد يعنى حركت جمعيتى كه قدرتهاى عثمانى را از توجه بدان بازنداشت ، در استانبول با نوعى سوءظن شديد و تشويش روزافزون تلقى مىشده است . و آن را بديدهء گرايشهاى جدائىطلبى مىنگريستند كه گاهى در ايالت روم صورت وقوع مىيافت . حتى پادشاه درويش دوستى چون سلطان بايزيد دوم هم نمىتوانست بدان بىاعتنا باشد ؛ او دست‌كم از زمانى كه يكى از صوفيان آفاقى ( دوره‌گرد ) سال 897 / 1492 به جانش سوءقصد كرد ، مىدانست كه از اين متعصبان سياسى كه خرقه بر تن مىكردند ممكن است در آينده نيز كارهائى از اين دست سرزند .\r\n\r\n\r\n","description":"","footnote":"\r\n( 1 ) - اسكندر منشى ، ترجمه سيورى ، صص 559 ، 584 ، 1073 .\r\n( 2 ) - دورى ، « بغداد » در  EI  ، چاپ جديد .  LHP  ، جلد 4 ، ص 63 .\r\n","page_name":" 36 ","page_number":36},
  {"content":"\r\n\r\nبا اينكه قاتل بالقوه يكى از دراويش قلندر بود نه قزلباش ، ولى از زمان جنيد به بعد آرمانهاى سياسى قزلباش براى باب عالى عثمانى شناخته شده بود . ازاينرو هنگامىكه اسماعيل در ارزنجان ظاهر شد حكومت عثمانى از اينكه به ولايت روم حمله برد ، ترديد كرد چون در آن شرايط كمترين نتيجه اين كار از دست دادن اين منطقه بود . بنابراين به تداركات وسيع نظامى پرداخت و تا زمانيكه اسماعيل توجه خود را به مناطق شرقى معطوف نساخت ، از اين كار دست نكشيد . گواينكه حمله موردنظر جامه عمل نپوشيد ، ولى دولت عثمانى همچنان نگران جريان امواج مداوم مزدوران آناتولى به سپاه اسماعيل بود .\r\nسلطان عثمانى به منظور جلوگيرى از اين مهاجرت توده‌اى اتباع توانمند و خاتمه دادن به تقويت توان نظامى دشمن ، در سال 8 - 907 / 1502 نخستين دستور تعقيب قزلباشان را در آناتولى صادر كرد . هركسى كه معلوم مىشد جزو هواداران صفوى است . بر چهره‌اش داغ مىنهادند و به بخش غربى ، معمولا به مودونى و كورونى در جنوب يونان تبعيد مىشد . در مرز شرقى به امرا دستور دادند كه از آمدوشد قزلباشان در مرز جلوگيرى كنند . ولى اين اقدامات در اوضاع آن زمان نمىتوانست كمترين تأثيرى داشته باشد بخصوص در مورد جمعيت نيمه چادرنشين كه علائق و وفادارى مذهبى و سياسىشان غيرقابل كنترل بود . امّا اين عمليات چندان با ناكامى قرين نبود ، چون در لابلاى تواريخ مورخان عثمانى مىتوان سندى را ديد كه حاكى از ارسال نوشته‌اى از سوى اسماعيل به سلطان عثمانى است و درخواست اينكه از رفت‌وآمد هواداران او در مرز ممانعت به عمل نياورند ( ولى اين نامه نتيجه‌بخش نبود ) .\r\nپس از لشكركشى اسماعيل به امارت‌نشين ذو القدر در سال 913 / 1507 كه در قلمرو نفوذ عثمانى قرار داشت رابطه بين آنها و صفويان تيره‌تر شد ؛ معلوم نيست كه آيا هدف اسماعيل از اين حمله پيشروى در مناطق عثمانى بوده يا نه ؟ چون اطلاعات منابع در اين زمينه متناقض است « 1 » .\r\nبهرحال سپاه عثمانى دست به اقدامات تدافعى جديدى زد كه در عمل متوجه شد چندان ضرورتى نداشته است . ميزان تهديد ناشى از قدرتگيرى اسماعيل در ايران و جنبش تحت رهبرى او نسبت به ايالت روم ، البته نه تهديد كل امپراتورى عثمانى كه چند سال بعد فهميده شد و نتيجهء حمله نظامى نبود بلكه به علت بحران شديد داخلى بود .\r\nهنگاميكه فرزندان سلطان بايزيد دوم در زمان حيات پدر بر سر جانشينى به نزاع برخاسته بودند ، شاهزاده سلطان قورقود پنهانى شهر خود انتاليا را در سال 1511 م . به قصد مانسه ( مغنيسيا )\r\n\r\n\r\n","description":"","footnote":"\r\n( 1 ) - سهرويد  \" Der sieg der Safaviden \"  ، ص 142 .\r\n","page_name":" 37 ","page_number":37},
  {"content":"\r\n\r\nشهركى در نزديكى پايتخت ، ترك گفت تا بتواند از آنجا تحولات دربار را آسانتر زيرنظر بگيرد .\r\nاو با ترك دربار ( كه از سوى دربار با بىاعتنايى هم برگزار نشد ) شايعه مرگ سلطان را كه از سالها قبل دچار سستى و بيمارى بود قوت بخشيد . اين اخبار كاملا بىاساس تنفر موجود در بين قزلباش را مخصوصا در ايالت تكّه ايلى كه انتاليا پايتخت آن بود و تعقيب و اعدام قزلباش در آن صورت گرفته بود ، برانگيخت ؛ ترس از تبعيد و خشم آنها و از اينكه رخصت سفر به ايران ندارند ، اين تنش و تشنج را دوچندان كرد . گروههايى از تركمانان ياغى ، همه تقريبا مركب از قزلباشان به سركردگى قزلباشى بنام شاهقلى ، از اهالى همان منطقه ولى با خاستگاههاى نامعلوم ، منطقه را زيرپا گذاشتند و كشتند و چپاول كردند . شورشگران از روستائيان بىزمينى بودند كه چيزى نداشتند از دست بدهند الّا اينكه معتقد بودند در صورت مرگ به بهشت خواهند رفت . در اين قيام فقر و تنگدستى را نبايد از زمره عوامل و انگيزه‌هاى آن كنار گذاشت . تركيب اين وجه اجتماعى با تشيع افراطى و غاليگرى كاملا قابل تشخيص است .\r\nهرجا كه شورشگران ظاهر مىشدند وحشت و سراسيمگى مىپراكندند . روستاهايى كه ساكنان آنها از پيوستن به شورشگران امتناع مىكردند ؛ با خاك يكسان مىشد و مردم ، حتى زنان و كودكان هم قتل‌عام و چهارپايان نيز سربريده مىشدند . حتى مساجد و زواياى اسلامى نيز از نهب و غارت در امان نماند . نيروهاى منظمى كه در مقابل آنها درايستادند چه به فرماندهى حاكم آناتولى و چه تحت‌نظر شاهزاده سلطان قورقود كه در جلگه الشهر با آنها جنگيد برافتادند . در نهايت سلطان بايزيد به ناچار وزير اعظم خود خادمعلى پاشا را در رأس سپاهى مجهز گسيل داشت . خادمعلى ، شاهقلى و دستجات او را كه در انتاليا از دست او گريخته بودند ، دنبال كرد و سرانجام پس از تعقيب طولانى در آناتولى در 2 ژوئيه 1511 م . در جوار سيواس بدانها رسيد .\r\nجنگ براى فريقين فاجعه‌بار بود : وزير اعظم زخمى مهلك برداشت و شاهقلى هم در ميانه جنگ و يا پس از آن كشته شد . هواداران او به رغم تلفات سنگينى كه متحمل شده بودند موفق شدند از مرز ايران بگذرند . آنها در رى به اسماعيل پيوستند كه احتمالا به رفتار و كردار نسنجيده آنها مظنون شده بوده است . بهرتقدير رهبران آنها به سبب ارتكاب چپاول در خاك ايران به قتل رسيدند و ديگران هم در بين واحدهاى نظامى پراكنده شدند چون اسماعيل آشكارا از اينكه آنها را در گروههاى متحد و مجزائى نگهدارد ، واهمه داشت . با اينكه شاهقلى كارش را در مقام حامى صفويان شروع كرد ، ولى در مراحل بعدى شورش همچون خدا ، پيامبر و مهدى مورد ستايش قرار گرفت و لذا دست از حمايت اسماعيل برداشت . به همين سبب بعيد مىنمايد كه دست همكارى و تحريك صفويان در اين شورش وجود داشته باشد . افزون‌براين ، در منابع هم به اين مطلب\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاشاره‌اى نشده است .\r\nوضعيت كاملا متفاوتى بعدا ايجاد شد . اين شورش با نبرد سيواس و مرگ شاهقلى فرو ننشست . بالعكس ، چندى بعد درست در ايالت روم بار ديگر شعله بركشيد . در اينجا ارتباط بين شورشگران و صفويان كاملا روشن است . مجاورت مرزهاى صفوى با ايالت روم ، به شورشگران فرصت فرار به خاك صفويان و طرح نقشه‌هاى تازه براى اجرا مىداد . قزلباشان شورشگر حتى از اعضاى خاندان سلطنتى عثمانى هم حمايت ديدند . شاهزاده شاهين شاه ، يكى از فرزندان بايزيد و حاكم قرامان ، درصدد پيمان با آنها برآمد ولى قبل از رسيدن به توافق به ناگهان مرد . هنگاميكه برادر او احمد كه سلطان او را وليعهد خود كرده بود ، متوجه شد اميدش در رسيدن به تاج و تخت بر باد رفت ، شوريد و پس از او مراد كه در پايتخت آماسيا نايب مناب او شده بود ، با قزلباش‌ها به مذاكره پرداخت و به آنها رخصت داد تا آماسيا را در اواسط آوريل 1512 م . اشغال كنند .\r\nخونريزيها و قتل و حرق شورش روم وحشتناكتر از شورش شاهقلى و پيروانش در غرب آناتولى بود . اينكه آيا رهبرى و هدايت اين شورشگران به رضايت مراد بوده ، چيزى دانسته نيست .\r\nبهرتقدير چندى برنيامد كه او ابتكار عمل خود را از دست داد و چاره‌اى جز پناهنده‌شدن به اسماعيل نديد .\r\nشورش قزلباشان آناتولى در نهايت چنان به تغيير اوضاع انجاميد كه چيزى جز فلاكت و سركوبى براى شورشگران نداشت : سلطان بايزيد با فشار فرماندهان نظامى به نفع فرزندش سليم از سلطنت كناره گرفت و سليم در 7 صفر 918 / 24 آوريل 1512 به تخت سلطنت جلوس كرد . اين سلطان جديد نه‌تنها توانمند و مصمم بود ، بلكه از دشمنان سرسخت اسماعيل برشمرده مىشد . او مىدانست كه خطر اصلى امپراتورى او قزلباشان هستند چون وقتى كه حاكم طرابوزان بود تقريبا از نزديك ناظر ظهور اسماعيل جوان ، يتيم‌بچه يك ماجراجوى متعصب مذهبى و سياسى بود كه حال معبود شكست‌ناپذير ايران شده بود . او همچنين شجاعت متعصبانه جنگجويان اسماعيل را ديده بود . سليم ترديد نداشت كه حكومت عثمانى دست‌كم در ايالات آسياى صغير تا زمانيكه شورش قزلباشان در آناتولى ادامه دارد ، در مخاطره خواهد بود .\r\nتحولات ايران و عواقب آن در مناطق شرقى امپراتورى عثمانى ( و اينكه چگونه قضيه به سليم وانمود شده بود ) زمينه‌هاى مناسبى بودند كه توجه او را به خود جلب كنند : در زمان جلوس سليم به تخت سلطنت اخبار نامطلوب ديگرى نيز به دو رسيد . دخالت ايران كه استانبول به غلط از زمان لشكركشى اسماعيل به ارزنجان در سال 905 / 1500 و البستان در سال 913 / 1507 منتظر آن بود ، بالاخره اتفاق افتاد . نه خود شاه ، بلكه حاكم او در ارزنجان يعنى نورعلى خليفه روملو به\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدستور اربابش به مناطق عثمانى هجوم برد تا به شورشگران در روم مدد برساند . نورعلى چندين شهر عثمانى را غارت كرد و سرانجام در معيت شاهزاده مراد كه بر سر راه خود به ايران در شهر توقات توقف كرده بود ، اين شهر را نيز به باد تاراج داد . او شكست نابودكننده‌اى بر يكى از فرماندهان عثمانى بنام يولّار قاصدى سنان پاشا كه هنگام برگشت او نزديك مرز بر او حمله كرد ، وارد ساخت .\r\nسلطان سليم اول به محض اينكه بر برادرانش غلبه كرد ، دستور سركوبى بيرحمانه قزلباشان آناتولى را صادر كرد . هركس كه معلوم مىشد عضو جنبش است يا مظنون بود مورد مواخذه قرار مىگرفت . بدين‌ترتيب اسامى همه قزلباشان مظنون ثبت و تهيه شد ؛ گروهى از آنها را از دم تيغ گذراند و پاره‌اى ديگر را به زندان افكند . البته در اين موقعيت قربانيان اصلى قبايل چادرنشين تركمان و يا روستائيان كشاورز بودند ؛ شهرنشينان اصولا گرايش چندانى به نهضتهاى افراطى و غالى نداشتند . دليل اين آزار و تعقيب شورشهاى مكرر قزلباشان و ارتباط آنها با صفويان بود - نه عقايد شيعى آنان ، گرچه با مذهب مسلط سنّى امپراتورى عثمانى مغايرت داشت . ساير گروههاى شيعى تا زمانيكه از فعاليتهاى توطئه‌گرانه مبرا بودند ، مصونيت داشتند . بعيد نيست كه سليم در شورش قزلباشان آناتولى ، اوج بعضى از گرايشهاى جدايىطلب را احساس كرده باشد كه دهها سال ايالت روم را به تهديد كشيده بود . بهرتقدير وى فقط به اقدامات داخلى اكتفا نكرد ، بلكه در 20 مارس 1514 م . تدارك لشكركشى عليه ايران را فراهم ساخت . مشاوران نظامى و سپاهيان او براى انجام اين لشكركشى هم‌قسم شدند ، و اين لشكركشى عواقب و پىآمدهاى خاصى بدنبال داشت .\r\nاگر تا اينجا روابط صفويان و هواداران تركمان آنها را در آناتولى از ديدگاه مذهبى سنجيده‌ايم ، به اين دليل است كه اين تفسير يك تفسير همگانى و متداول است . امّا اخيرا فرضيه‌اى « 1 » ارائه‌شده كه بر پايه آن عوامل اجتماعى و سياسى بر انگيزه‌هاى مذهبى مىچربد . و اين نيز بايستهء توجه است . طبق اين فرضيه ، قبايل تركمان آسياى صغير به اين دليل به ايران روى آوردند كه نمىخواستند و نمىتوانستند در جامعه عثمانى جذب شوند . آگاهى شديد قومى آنها مانع از ادغام و تركيب آنها مىشد ( گواينكه صفويان نيز عملا در تحقق يك‌چنين ادغامى موفق نبودند ) . يك مسأله ديگر اين بود كه رهبران اين قبايل مجال پيشرفت در سپاه عثمانى را نداشتند چون در اين دوره اشرافيت نظامى تركى شكل گرفته بود - و حال آنكه امراى تركمان در ايران ،\r\n\r\n\r\n","description":"","footnote":"\r\n( 1 ) - والش ، « تاريخنگارى » ، صص 202 به بعد .\r\n","page_name":" 40 ","page_number":40},
  {"content":"\r\n\r\nنه‌تنها در فتوحات منطقه‌اى ، بلكه در سازمانبندى سياسى و تشكيلات ايالتى امپراتورى دامنه عمل وسيعى داشتند .\r\nاين استدلال پذيرفتنى است ، ولى اعتبار آن در بعضى نكات بايد ارزيابى شود مخصوصا عقيده اينكه علائق قبيله‌اى هميشه ما فوق علائق و پيوندهاى ديگر ، ازجمله علائق مذهبى ، بوده و تركمانان من حيث المجموع نسبت به جريانهاى مذهبى بىاعتنا بودند و هنوز به اعتقادات شمنيستى پيشينيان خود وابستگى داشتند . منابع موجود مبين اين احكام و فرضيات نيستند و هرچه زمان مىگذرد بيشتر به اين فرضيه مىرسيم كه انگيزه‌هاى شديد مذهبى در ظهور اسماعيل و در برانگيختن هواداران آناتولى او تأثيرى قاطع داشته است . اين مسأله حتى اگر انگيزه‌هاى مذهبى پدر و جد او مغفول گذاشته شود ، همچنان باقى خواهد بود تا شايد نقيض اين نظر پديد آيد .\r\nسليم البته با دقت در تفصيل وقايع آناتولى ، حق داشت توسعه و گسترش حكومت جديد صفوى را خطرى براى امپراتورى عثمانى بداند . او با نقشهء وسيعى كه بىترديد قبلا طراحى كرده بود و كمى بعد هم با فتح سوريه و مصر در سال 922 / 1517 جامه عمل بدانها پوشاند ، نمىتوانست خطر حمله از جناح و يا عقب را بپذيرد . امّا به محض اينكه در بهار و تابستان سال 920 / 1514 به طرف ايران راند ، همچنان دلواپس اين بود كه شاه را نخواهد توانست به ميدان جنگ بكشاند . عليرغم اينكه در نامه‌هاى ردوبدل شده بين اين دو حاكم ( كه متن آنها بدست ما رسيده است ) تحريكات كافى وجود داشت ، ولى نمىتوانست مطمئن باشد كه اسماعيل با او وارد جنگ خواهد شد . اگر اسماعيل تصميم به امتناع از جنگ مىگرفت ، حركت به مرزهاى شرقى با سپاهى كه چندان اشتياقى به پيشروى نداشتند ( گزارشى از سرپيچى در بين سپاه ينىچرى موجود است ) امكانپذير نبود . گذران زمستان در شرق آناتولى هم ، فقط بنا به دلايل جوى ، كار منطقى نبود . دشوارى و مشكل اين عمليات هنگامى ثابت شد كه حاكم ايرانى دياربكر با رسيدن دشمن از جلو او گريخت و در حين هزيمت دست به آتش زدن اراضى در مقابل تعقيب‌كنندگان زد .\r\nدر نهايت معلوم شد اين نگرانى هم چندان موردى نداشت : اسماعيل با اينكه مىدانست كه سلطان نيروهاى عظيمى را بسيج كرده ، باز از جنگ امتناع نكرد . اگر بتوانيم به اطلاعات معدودى از منابع اطمينان كنيم ، او دانسته و سنجيده بعضى از امتيازاتى را كه پايگاه او در كوهستانهاى خوى در شمال غرب آذربايجان برايش مىداشت ، واگذاشت و به‌جاىآن در جلگه چالدران چادر زد .\r\nافزون‌براين ، گفته شده كه اسماعيل قبل از اينكه سپاه دشمن در ميدان جنگ سروسامان يابد و آرايش جنگى پيدا كند ، از حمله بدانها امتناع ورزيد ؛ تدبيرى كه از آن دو نفر از فرماندهان او يعنى محمد خان استاجلو و نورعلى خليفه بود كه در جنگ با سپاهيان عثمانى تجاربى داشتند .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nبا اينكه اين اطلاعات تا حدودى حاكى از واقعه‌كاوى همراهان او است امّا بعيد نيست كه تصميم اسماعيل از ديدگاه بخت‌خوشى باشد كه تاكنون به روى عمليات نظامى وى لبخند زده بود و اين باور را در وى پديد آورده بود كه واقعا شكست‌ناپذير است .\r\nشاه اسماعيل در جنگ چالدران در 2 رجب 920 / 23 اوت 1514 شكستى سخت خورد .\r\nگروه معدودى از هوادارانش به پايتخت خويش تبريز هزيمت كرد ، ولى سپاهش درهم كوبيده شد و شمارى از فرماندهانش به قتل رسيدند . فاجعه اين شكست از اينجا پيداست كه حرمسراى دربار هم با دو همسر اسماعيل به دست دشمن افتاد . علت شكست ايران نه‌تنها آن عللى است كه در بالا گفته شد ، بلكه برترى تعداد سپاه تركان نيز بود و دسترسى آنها به توپخانه و اسلحه گرم كه ايرانيان كاملا فاقد آن بودند « 1 » و همين مطلب تأثيرى سخت و مهلك بر سوارگان شاه ، خصوصا در يك جلگه وسيع ، گذاشت . البته تسلط درخشان سليم بر مشكل لجستيكى كه دشواريهاى آن را نبايد دست‌كم گرفت و حركت دادن سپاه از مناطق دوردست امپراتورى از عوامل مهم پيروزى سپاه تركان بود ، گواينكه شايد چندان نقش قاطعى در روند جريانات نداشت .\r\nبا همه شكست كامل اسماعيل ، سلطان عثمانى در وضعيتى نبود كه از اين پيروزى بهره‌بردارى كاملى بكند . او به تعقيب شاه پرداخت و تبريز را متصرف شد . اما يك هفته بعد در 13 سپتامبر به ناچار به طرف غرب راند چون عليرغم پيروزى آشكار ، نتوانست فرماندهان و افسران خود را قانع سازد تا زمستان را در تبريز بگذرانند و اگر مىخواهند تعقيب شاه را ادامه بدهند وارد كوهستانهاى ايران شوند . در اينجا با وضعيتى مواجه مىشويم كه صفويان در درگيريهاى آتى خود با عثمانيان از آن كمال بهره‌بردارى را كردند ؛ يعنى كشيدگى و طول خطوط ارتباطى ، دشواريهاى حمل‌ونقل و آب‌وهواى نامساعد و سخت آناتولى و آذربايجان . آنها پس از جنگ چالدران با هشيارى از اين اوضاع و احوال بهره گرفتند و از جنگى سرنوشت‌ساز با عثمانيان امتناع كردند و توان و تهاجم خود را در متفرق كردنشان به كار بستند ، با اين اميد كه فرا رسيدن زمستان آنها را مجبور به بازگشت كند .\r\nاسماعيل كمى پس از بازگشت سليم ، بىهيچ مشكلى به تبريز برگشت . او هرگز نتوانست از اشغال ايالات ارزنجان و دياربكر بتوسط سپاه تركان و ضميمه نهايى آنها به امپراتورى عثمانى جلوگيرى كند و اين ايالات پس از سال 922 / 1517 م . هرگز بازپس گرفته نشد .\r\n* * *\r\n\r\n\r\n","description":"","footnote":"\r\n( 1 ) - فلسفى ، « جنگ چالدران » ، ص 53 ؛ سيورى ،  \" The Sherly Myth \"  ، صص 73 به بعد .\r\n","page_name":" 42 ","page_number":42},
  {"content":"\r\n\r\nجنگ چالدران براى شاه اسماعيل فقط باخت يك جنگ و يا از دست دادن قطعاتى از اراضى نبود . هاله و جوهره شكست‌ناپذيرى او در چشم پيروانش محو شد ، گواينكه اين شكست چيزى نداشت كه بعدا شهرت قدسيّت او را به خطر اندازد و قابل ترميم نباشد . رويهمرفته شاهان بعدى صفوى هنوز هاله‌اى از قداست داشتند . ولى اعتماد بنفس اسماعيل ضربه‌اى كارى خورد . چگونه مىتوان اين واقعيت را تبيين كرد كه او در عرض ده‌سال باقىمانده از عمر خويش ، ديگر توان راه‌اندازى لشكرى را براى سركوبى دشمنان داخلى و يا خارجى ، از خود نشان نداد ؟ چنين مىنمايد كه پس از جنگ چالدران آن پويائى قديمى و شجاعتى كه درآوردگاه چالدران از خود بروز داده بود به تحليل رفته باشد ، گرچه در اين مدت فرصت عمليات نظامى فراهم آمد ، چه به دليل شورش بعضى از حكام و چه به سبب حمله خارجيان ، مثلا هجوم تازه ازبكان در 927 / 1521 با سركردگى عبيد اللّه خان ، او وظايفى از اين نوع را در اختيار افسران خويش نهاد . از قرار معلوم خود او نيز در امر دفاع نظامى از تاج و تخت و امپراتورى به نوعى رخوت و انفعال شديد دچار شده بود . با اينكه اسماعيل سنت انتقال دربار سلطنتى و مركز فرماندهى را از ايالتى به ايالت ديگر و نيز سنت ييلاق و قشلاق را مراعات مىكرد ، ولى بيشتر ايام خود را در شكار ، چوگان و تفنن و ميگسارى مىگذراند . شاه اسماعيل در بهار سال 930 / 1543 در يك سفر شكار به گرجستان مبتلا به بيمارى شد ولى در موقع برگشت به اردبيل سلامت خود را بازيافت و به سفر ادامه داد . امّا در راه دچار تب شديدى شد و با همان تب در ماه رجب / مه همان سال در تبريز از پاى درآمد .\r\nپيش از اينكه به بررسى تاريخ بعدى امپراتورى صفوى بپردازيم ، بايسته است كه شخصيت و اهميت تاريخى اسماعيل را نيز ارزيابى كنيم . گزارش‌هاى همزمان ايتاليائى تصويرى روشن از سيماى ظاهرى نخستين شاه صفوى ارائه داده‌اند . اين گزارشها را تكچهره‌اى از او كه امروزه در كاخ افيتسى  ( UFFIZI )  در فلورانس محفوظ است . تقويت مىكند « 1 » . گزارشگران ايتاليائى كه اسماعيل را از نزديك ديده‌اند او را فردى با ظاهرى پركشش و جذاب ، نه‌چندان بلندقد بلكه با قدى متناسب و تركيبى موقر و شانه‌هاى پهن و چهره‌اى سفيد و زيبا و اصلاح‌كرده و سبيل سرخرنگ و موئى كم‌پشت توصيف كرده‌اند « 2 » .\r\nاسماعيل به هوشمندى شهره بود و ذهنى خلاق و سريع الانتقال داشت . شخصيت او بنا به\r\n\r\n\r\n","description":"","footnote":"\r\n( 1 ) - مثناى متوسطى از اين تكچهره در كتاب فلسفى ، چند مقاله ، صفحه روبروى 40 آمده است .\r\n( 2 ) - بنا به نوشته راموسيو منقول در هينتس ،  irans Austieg  ، صص 74 به بعد ؛ و نيز نگاه كنيد به « مسافرت بازرگانان در ايران » در  Narrative of itlian Travels  ، ص 202 .\r\n","page_name":" 43 ","page_number":43},
  {"content":"\r\n\r\nتوصيف منابع آكنده از خصوصيات مثبت بود ، تواريخ رسمى ، او را حاكم عادلى تصوير كرده‌اند كه قلبا به رعايا و پيروان خود عشق مىورزيد . اشعار او آكنده از غيرت غريب و تعصب دينى است . شايد در اين اشعار كليد پيروزيهاى سياسى و نظامى اوليه وى نهفته باشد : يعنى توانايى او در القاى شور و احساساتش به ديگران - گواينكه در آن عصر بعضى از حساسيت‌هاى افراد را نبايد فراموش كرد . شجاعت و دلاورى اسماعيل با نيروى بدنى و مهارت فوق العاده‌اش در جنگاورى ( گفته شده كه اسماعيل تيرانداز ماهرى بود ) او در ميدان جنگ شاخص مىنمود . امّا به غير از ميدان جنگ نيز شجاع و متهور بود ، مثلا تصميم‌گيرى شخصى او در رواج رسمى مذهب تشيع در تبريز كه دوسوم آن اهل سنت بودند . اين خصوصيات حتى در ايام اوليه سنين ، تأثيرى قاطع در رهبرى او داشت . در منابع مىخوانيم كه در نوجوانى بىمحابا به شكار خرس ، پلنگ و شير مىرفت . به دست‌ودل‌بازى و سخاوت بيش‌ازحد شهره بود مخصوصا وقتى كه قضيه تقسيم غنايم پيش مىآمد : البته اين رفتار او فقط از روى ايثار نبود بلكه آن را سريع‌ترين وسيله براى جذب پيروانش مىدانست .\r\nدر كنار شفقت شاه به پيروان خود ، گاهى نيز بيرحمى و قساوت شديدى بروز مىيافت مخصوصا در مورد حكامى كه تصميمات خودسرانه مىگرفتند . دشمنانى كه از تسليم سرباز مىزدند با كينه‌توزى بىامان و قساوت وحشتبار تعقيب مىشدند . مىتوان فرامين او را در اعدام سنيان صادق‌دم و ثابت‌قدم و يا شكنجه و عذابها را دربارهء بعضى از بزهكاران ( طبق نوشتهء منابع ) يادآورى كرد . تنفر او مىتوانست فراتر از مرگ دشمنانش برود . مثلا كاسهء سر محمد شيبانى خان ازبك را جام شراب او سازد ؛ و گاهى نيز دستور مىداد كه به مقابر و جسدها هتك حرمت شود .\r\nنفرت از چنين فجايعى فقط با در نظر گرفتن جريان سبعيت عمومى اين عصر اندكى تخفيف مىيابد . انفعال و خوشگذرانى شگفت‌انگيز اسماعيل در ده‌سال پسين عمرش شخصيت او را برجسته ساخته است . چنين مىنمايد كه برگشت از جاه‌طلبىهاى نظامى و سياسى به زندگى منحصر دربارى و غرق در باده‌گسارى ، شكار و شركت در مسابقات ، حتى معاصران او را هم سردرگم و مبهوت ساخته است . معلوم مىشود كه قضيه اصلى اين بوده كه اين معاصران در همه وقايع با تصميمات خام خود شاه را قربانى اميال و ترفندهاى يك عده دربارى بىحميت همچون وزير اعظم ميرزا كمال الدين حسين ( مقتول در 1523 م . ) و ساير اعيان و اصول اصفهان كرده‌اند .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n\r\nسيماى آغازين امپراتورى صفوى\r\nدو بخش از جمعيت امپراتورى صفوى بايسته اعتنا است : تركان و ايرانيان . اين دو بخش نه‌تنها از نظر زبان و آداب متمايز از هم بودند ، بلكه خاستگاه و فرهنگ آنها هم فرق مىكرد . عنصر ترك بيشتر ايلات تركمان را در شمول خود مىگرفت كه كمابيش گله‌داران چادرنشين و جنگاوران بودند و عنصر ايرانى هم از لايه‌هاى روستايى جداافتاده و طبقات بازرگان شهرى و پيشه‌وران تشكيل شده بود . شخصيت اسماعيل دو گروه ترك و ايرانى را به هم جوش داده بود و هردو را توأمان داشت . نمىتوان بسادگى دريافت كه اسماعيل به كداميك از اين گروهها بيشتر تمايل داشت و در صورت انتخاب ، كداميك را برمىگزيد .\r\nهرچندكه سلطان سليم نتوانست از پيروزى در جنگ چالدران كمال بهره‌بردارى را بكند ، ولى اين جنگ نه‌تنها در رهبرى شخصى شاه اسماعيل ، بلكه در تاريخ ايران هم عواقب و نتايج عظيمى داشت . تبريز ، تختگاه صفويان ، درنتيجه از دست رفتن مناطق صفويه در شرق آناتولى ، مركزيت خود را كمابيش از دست داد و در مرزهاى امپراتورى قرار گرفت ؛ ازآن‌پس مركز ثقل جغرافيايى قلمرو صفويان به‌ناچار به بلنديهاى ايران نقل مكان كرد . در نخستين مقطع از حكومت اسماعيل عليرغم فتوحات او تا خراسان ، به هيچ‌وجه معلوم نبود كه قلمرو حكومتىاش كه مرز غربى آن را با امپراتورى عثمانى شاخه‌هاى سفلاى رودخانه فرات مشخص مىكرد ، به صورت يك دولت ايرانى با حواشى تركى در غرب و يا به‌گونه يك دولت تركى با پيرامون و محيط ايرانى در شرق درآيد . امكان هردو وجود داشت . گواينكه بعضى از اوضاع احوال نظير ورود برخى از سنن تركمانان در تشكيلات ديوانى و سپاه حاكى از رجحان شق دولت تركى بود . شكست چالدران پاسخ قاطعى به اين سؤال نداد ، چون اسماعيل هنوز به تختگاه خود تبريز چسبيده بود و انتقال پايتخت حكومتى به قزوين تا نسل بعد صورت نگرفت ؛ ولى اين شكست بىترديد سبب شد صفويان سياست خود را به طرف شرق سوق دهند . مخصوصا زمانيكه اسماعيل وضع جديد را بىهيچ تلاشى براى تغيير آن ، پذيرفت .\r\nاگر در تمايز بين ايرانيان و تركان اين روزگار درپى جهت‌گيرى ملى باشيم ، دچار اشتباه خواهيم شد چرا كه مقولاتى چون ملىگرايى به مفهوم جديد كلمه ، بعدها از اروپا وارد خاور نزديك شد . از سوى ديگر ، مردم كاملا از تفاوت و تمايز قومى بين خودشان آگاه بودند . در امپراتورى صفوى بين تركان و ايرانيان نه‌تنها ناسازگارى و حتى تناقضات شديد برخاسته از رقابت وجود داشت ، بلكه اين ناسازگاريها و مخالفتها در تحولات داخلى قرن دهم / شانزدهم تا\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nاواخر سلطنت شاه اسماعيل تأثيرى چشمگير گذاشت . از همان ابتدا در يك طرف تركان بودند با داعيه اينكه در پايه‌گذارى سياسى حكومت جديد سهمى عمده دارند و در طرف ديگر هم اشرافيت ايرانى قرار داشت كه به نقش خود در سازماندهى و شكل‌گيرى تشكيلات ديوانى حكومت صفوى مباهات ميكردند .\r\nنسلهاى متمادى خانواده‌هاى خاصى از ايران ، كارگزاران عمده ديوان و مقامات عاليه تشكيلات كشور بودند . اين خانواده‌ها به اشرافيت محلى ايرانى تعلق داشتند . كارگزاران عمده قطع نظر از اينكه حكام آنها قراقويونلوها ، تيموريان و يا آق‌قويونلوها باشند ، همواره از اين اشرافيت ايرانى انتخاب مىشدند . گاه اتفاق مىافتد كه اعضاى يك خانواده و يا يكى از آنها در خدمت چندين سلسله مىبودند . اسماعيل نيز در موقع قدرتگيرى چاره‌اى جز بهره‌گيرى از همان طبقه ديوانى مجرب نداشت ، يعنى همان كارى كه حكام سابق انجام داده بودند ، چون افراد قابلى از تركان و يا تركمانان وجود نداشتند كه اين مقامات را از آن خود كنند .\r\nهمانطور كه مطرح شده « 1 » ، مىتوان سؤال كرد كه آيا اسماعيل فىالواقع نماينده نمادين مردم ايران بوده كه با كمك آنها آخرين تلاش موفقيت‌آميز را براى كسب قدرت سياسى به كار بسته است ؟ آنچه يقين است اينكه او با توسل به اشرافيت محلى به نتايجى كاملا متفاوت با نتايج حكام سابق همچون تركمانان دست يافت . تا اين زمان نفوذ و تأثير مأموران ايرانى همواره با علائق اعضاى خاندان دربارى و اشرافيت نظامى تركمان محدود مىشد و نمونه آن نيز سرنوشت مصلح نامى قاضى صفى الدين عيسى ساوجى در سال 897 / 1492 بود « 2 » . امّا اسماعيل با طبقه زميندار ايرانى ارتباط داشت كه بهرحال فارغ از اجداد تركمان او ، به آنها متعلق بود ، ازاينرو به عنصر ايرانى كمتر از عنصر تركمان وابستگى نداشت . تأثير و نفوذ توانكاه قبايل تركمان را نيز بايد بدين امر افزود كه او را در رسيدن به پيروزى يارى رسانده بودند . نقشى كه رهبران آنها در سالهاى نخستين حكومت اسماعيل داشتند سبب شده كه اسماعيل درپى سنگ تعادلى باشد ؛ و اين موازنه را به ناچار در وجود اشرافيت ايرانى يافته است .\r\nطبق يك تفسير سنتى ، در امپراتورى صفوى پيش از شاه عباس اول ( 1038 - 995 / 1629 - 1587 ) بين مقامات نظامى كه خاص رهبران قبايل تركمان بودند و مناصب كشورى و مذهبى كه از آن اعضاى اشرافيت محلى يعنى ايرانيان و يا به تعبير ديگر تاجيكان بود ، فرقى عمده وجود\r\n\r\n\r\n","description":"","footnote":"\r\n( 1 ) - والش ، « تاريخنگارى » ، صص 202 به بعد .\r\n( 2 ) - مينورسكى ، « آق‌قويونلوها و اصلاحات ارضى » در  Bsoas  ، جلد 17 ( 1955 م . ) ، صص 62 - 449 ؛ ( تجديد چاپ در  ( The Turks , Iran and the caucasus  .\r\n","page_name":" 46 ","page_number":46},
  {"content":"\r\n\r\nداشت . بسيارى از بررسيها و مطالعات جديد روشن ساخته كه يك‌چنين گزارشى شتابزده به قدر كافى نمايانگر شرايط و اوضاع و احوال آن روزگار نيست « 1 » . حتى در زمان شاه اسماعيل هم نمونه‌هاى مهمى از عدول از اين تصوير مىتوان مشاهده كرد . واگذارى مناصب عاليه ديوانى و نظارت عاليه بر اوقاف ( مقام صدر اعظم ) بر اشراف ايرانى كاملا در جهت دوگانگى و اختلافى بود كه در بالا ذكر شد . امّا ديگر قضيه مردى چون قاضى محمد كاشى كه بطور همزمان هم صدر باشد و هم امير ، اصلا با اين اصل همخوانى نداشت . بديهى است كه گمارش وكيل براى شاه كه وظايف اميرالامرا و وزير اعظم را توأمان داشت ، عدول از اين اصل بود . حتى نخستين كسى كه به اين منصب دست يافت شيخ نجم الدين مسعود رشتى ، يك نفر ايرانى بود ، و او در اين منصب عالى سياست گمارشى كه در پيش گرفت حمايت صريح از برجستگان و خبرگان ايرانى و كاهش نفوذ تركان بود . در زمان مرگ شيخ نجم الدين در سال 1509 م . يك نفر ايرانى ديگر ، ياراحمد خوزانى معروف به نجم ثانى ، جانشين او شد و او نيز صاحب دو وظيفه اصلى كشورى و لشكرى بود . اينكه او كاملا بر وظيفه لشكرى خويش مسلط شده ، ترديدى نيست چون در سال 918 / 1512 در رأس سپاه سلطنتى به جنگ ازبكان رفت و در نبرد غجدوان كشته شد . از سال 1509 تا 1514 م .\r\nمنصب امير الامرا و يا مقام فرماندهى كل وكيل در دست ايرانيان بود نه تركان . نمونه‌هاى فوق گواهى بر اين مدعاست و مثالهاى ديگرى هم مىتوان آورد . اين مناصب نشان مىدهند كه عالىترين مناصب نظامى و فرماندهى حتى در زمان اسماعيل اول در اختيار اشراف ايرانى بوده است .\r\nكاملا روشن است كه برجستگان و خبرگان ايرانى در زمان اسماعيل از نفوذشان براى تحديد قدرت نسبتا نامحدود امراى ترك بهره مىگرفتند و اين كارى بود كه گاهى بدون موافقت و يا آگاهى شاه صورت مىگرفت . مىدانيم كه شاه اسماعيل عنايت ويژه خود را شامل حال رجال ايرانى فوق‌الذكر و مردان آنها كرد ، تا آنجا كه تعدادى از آنها به ثروتهاى كلان دست يافتند . در اينجا تصور تصويرى از ناخرسندى و رنجش اشرافيت تركمان با توجه به حمايت و عنايت خاص شاه و مخصوصا غصب جدى امتيازات آنها چه به صورت واقعى و چه احتمالى ، قابل درك و ساده است . ريشه و منشأ اين امر در روابط پركشاكش بين رجال ايرانى و ترك نهفته است كه در سرتاسر سده دهم / شانزدهم ادامه داشت و حتى از خصوصيات حكومت اين دوره صفويان است . اين روابط در تاريخ پسين اين سلسله هم بكرات چهره نمود .\r\n\r\n\r\n","description":"","footnote":"\r\n( 1 ) - برون ، احوال شاه اسماعيل ، اكثر صفحات ؛ اوبن  \" Etudes safavides I \"  .\r\n","page_name":" 47 ","page_number":47},
  {"content":"\r\n\r\nاسماعيل بىترديد در حد و حجم مشخص از تأثيرات سياست ايراندوستى خويش آگاه بود .\r\nبنابراين پذيرفتنى است كه وى اهدافى خاص در ذهن داشته است چون كافى بود احساس كند كه اشرافيت نظامى تركان با نفوذ مخربشان مىخواهند او را ملعبه جاه‌طلبىهاى خودشان بكنند . اگر هم اين‌چنين بود ، بهرحال ايرانى شدن امپراتورى به لحاظ چارچوب جغرافيائى كه در بالا بدان اشاره شد ، حال ديگر با تقويت عنصر ايرانى و يا به سخن دقيقتر طبقه حاكم مردم بومى تشكيل شده بود . امپراتورى صفوى مشابهتهايى با امپراتورى سابق آق‌قويونلوها داشت چون در اين امپراتورى هم روند ايرانى شدن با انتقال پايتخت از آمد به تبريز و شكست اوزون حسن از عثمانيان در جنگ با شكنت به سال 878 / 1473 و انتصاب اشراف ايرانى بر مقامات حكومتى و خدمات كشورى صورت گرفته است و در زمان حكومت اسماعيل هم علائمى از موازين كمابيش سنجيده و حساب شده مىتوان مشاهده كرد . نمىتوان ثابت كرد كه اسماعيل آگاهانه درصدد ايرانى كردن مملكت برآمده است ؛ امّا دست‌كم مىتوان فرض كرد كه او حتى به صورت مبهم با اين مسأله آشنا بوده است . نامه‌اى كه سلطان بايزيد دوم به او نوشته ، اين نتيجه‌گيرى را به ثبوت مىرساند . چون اين نامه اسماعيل را وامىداشت تا خويشتن را حاكم ايران بداند و فعاليتهاى خود را منحصر به امور ساكنان ايران بسازد « 1 » . دريافت‌كننده اين توصيه كسى بود كه ديوان اشعارى به تركى براى آيندگان به يادگار گذاشته است ؛ ولى طبق گفته فرزند او سام ميرزا ، اسماعيل به فارسى هم اشعارى داشته است . مىتوان با توجه به تمايزات فرهنگى و مدنى بين ايرانيان و تركان ، ( تمايزاتى كه احتمالا از اهميت كمترى هم برخوردار نيست ) بدين گفته باور آورد . امّا روابط و پيوندهاى شديد تركى اسماعيل فقط مىتواند به اعتبار نقش مهمى باشد كه قزلباشان در موفقيت سياسى او داشته‌اند و دولتى كه او بنياد نهاد نمىتوانست به قصد يك امپراتورى تركى برپا شده باشد .\r\nاشرافيت ايرانى كه بيشتر مشمول عنايات شاه اسماعيل در سياست به كارگمارى آنان قرار گرفت ، مركب از زمين‌داران عمده بودند « 2 » . مناطق تحت تصرف اسماعيل همچون جاهاى ديگر خاور نزديك كه اراضى وسيع و نهادهائى از نوع فئودالى بر حيات اقتصادى آنها حاكم بود ، گروههاى وسيعى از اقوامى را شامل مىشد كه در شرايط دشوارى مىزيستند و بسيارى از آنان\r\n\r\n\r\n","description":"","footnote":"\r\n( 1 ) - نقل در فلسفى ، چند مقاله ، ص 7 .\r\n( 2 ) - يك استثنا حكومت وزير اعظم ميرزا كمال الدين شاه حسين است كه شغل معمارى داشت : او به اين دليل به منصب وزارت رسيد كه سوگلى اسماعيل را پس از جنگ چالدران از سرگردانى رهانيده و او را به شاه رسانده بود ، ولى او هم با اين مقام خود و حمايت شاه اراضى وسيعى را از آن خود كرد . اوبن ،  \" Etudes Safavides I \"  صص 71 به بعد .\r\n","page_name":" 48 ","page_number":48},
  {"content":"\r\n\r\nنيز در تنگدستى و فقر فلاكت‌بارى بسر مىبردند . اين نكته مىرساند كه نهضت مذهبىاى كه اسماعيل را به پيروزى رساند مهم‌تر از انگيزه‌ها و آرمانهاى اجتماعى ، خاصه با توجه به بهبود وضع نامطلوب موجود ، بوده است . نهضتهايى از اين نوع ، قبل از ظهور اسماعيل در صحنه ، به قدر كافى در سرزمينهاى اسلامى رخ داده بود ، مثل قيامهاى اشتراكى شيخ بدر الدين بن قاضى سماونا و بابابور كلوجه مصطفى كه در آناتولى غربى در آغاز سده نهم / پانزدهم بوقوع پيوست « 1 » . گرچه اسماعيل در آغاز به اين گونه مسائل اجتماعى تمايل نشان ميداد ، « 2 » وقتى كه شاه شد دست به اصلاحات اجتماعى نزد . حمايتى كه او از اشراف ايرانى به عمل آورد دست‌كم اين نكته را فرا مىنمايد كه وى نمىخواسته شرايط موجود جامعه را بهم بريزد . البته از خود اشراف ايرانى با آن نشوونماى اشرافى خويش انتظار هيچگونه اصلاحاتى نمىرفت و هرقدر بيشتر قدرت گرفتند تمايل كمترى بدان يافتند . امّا اين عقايد براى رهبران تركمان هم كه اشرافيت ايرانى با آنها در ستيز بود ، محلى از اعراب نداشت : آنچه براى تركمانان مطرح بود دفاع از امتيازات و حقوق ويژه خودشان بود كه با حفظ نظم كهن زميندارى ، و البته نه با تهديد و يا محو آن ، به بهترين وجهى بدان دست مىيافتند . با اينكه افراد جديدى صاحب مسئوليت شدند و مقامات را از آن خود كردند ، ولى در حوزه اقتصادى و شرايط اجتماعى تحولى بوقوع پيوست . فهرست طولانى مالياتها و اخراجاتى كه در اسناد مربوط به معافيتها و مصونيتهاى مالياتى ديده مىشود ، به روشنى حاكى از فشارها و تحميلاتى است كه رعاياى اسماعيل مىبايد در زمانه او تحمل مىكردند « 3 » .\r\nاز دستاوردهاى مسلم اسماعيل بنيانگذارى يك امپراتورى با مرزهاى تقريبا شبيه مرزهاى كنونى ايران ، تشكيلات سياسى اين سرزمينها ، ثبات نسبى داخلى و حفظ و حراست آن از شرّ دشمنان خارجى بود . در يك بازنگرى مىتوان دريافت كه تبليغ تشيع به‌عنوان مذهب رسمى كشور ، البته با شيوه‌هاى نه‌چندان مقبول سنجيده ، تأثيرى محدود در وحدت امپراتورى و مردم داشت . از سوى ديگر ، اين تبليغ نمود و تأثير آنى كمى بر تعارض بين تركمانان چادرنشين و شهرنشينان ايرانى بجا گذاشت . حكومت جديد ويژگى ملى خاصى را پديد نياورد . اين عقيده و برداشت در ادبيات كهن رخ نموده بود ولى در اين ايام طرح نشد و اينكه عقايد ملىگرايى ( به مفهوم جديد كلمه ) در اين روزگار وجود نداشته ، هيچ دليلى را برنمىتابد . شاه اسماعيل اول\r\n\r\n\r\n","description":"","footnote":"\r\n( 1 ) - نگاه كنيد به كيسينگ ، « بدر الدين قاضى سماونا » در  EI  چاپ جديد و درباره انگيزه‌گيرى و تأثيرپذيرى وى و طريقتش از صفويه نگاه كنيد به  \" Bayramijje \"  .\r\n( 2 ) - رجوع كنيد به نظرات بابينگر در  Schejch Bedr ed - din \"  ، صص 87 به بعد .\r\n( 3 ) - در مورد فهرستى از اين اسناد رجوع كنيد به : بوسه .  Untersuchungen  ، صص 7 - 250 .\r\n","page_name":" 49 ","page_number":49},
  {"content":"\r\n\r\nبه هيچ‌وجه اصلاحات اجتماعى و يا سياسى را به انجام نرساند . شكل حكومتى هم كه او در امپراتورى خويش اتخاذ كرد هيچ نوع پيشرفت و تغييرى نسبت به سلسله‌هاى سابق نداشت : اين حكومت يك حكومت مطلقه سلطنتى بود كه فقط وجوه افتراق آن از ساير نظامهاى سياسى شرقى جنبه‌هاى مذهبى و تئوكراتيك آن بود .\r\n\r\nطهماسپ اوّل\r\nشاه طهماسپ « 1 » اول ( 84 - 930 / 76 - 1524 ) فرزند ارشد اسماعيل ، دهساله بود كه به تخت شاهى جلوس كرد . بديهى بود كه طهماسپ در آن سن‌وسال نمىتوانست نفوذ چندانى در حكومت داشته باشد ، ازاينرو با كمك عناصر ديگر در رأس حكومت قرار گرفت و اين قضيه برملا شد كه بنياد امپراتورى صفوى هنوز آن قوام و دوام لازمه را پيدا نكرده است . معضلات زيادى امور داخلى را فراگرفته بود و حرص قدرت‌طلبى قزلباش و نظام قبيلگى لجام‌گسيخته آنها در رأس اين مشكلات قرار داشت و از اين زمان به بعد به مدت دهها سال از مسائل اصلى سياست داخلى صفويان شد . دسايس و نزاعهاى قبايل تركمان بلافاصله پس از جلوس طهماسپ بر تخت قدرت ، و پس از آن در ايام متناوب ، توان نظامى صفويان را در روياروئى با دشمنان قدرتمندشان ، عثمانيان در غرب و ازبكان در شرق ، به تحليل برد . مورخان اصولا نظر چندان خوشى درباره سلطنت شاه جديد كه مدت پنجاه‌ودو سال طول كشيد ، ابراز نداشته‌اند . ولى اگر معضلات و مشكلاتى كه او در اين دوره با آن مواجه بود ، و بالاخره هم بر همه آنها فائق آمد ، در نظر گرفته شود ، نمىتوان در خصوص سلطنت او داورى كاملا منفى و نامساعدى ابراز داشت .\r\nدهه نخستين سلطنت او ، دوره‌اى كه از سال 930 / 1524 تا 940 / 1533 را دربرگرفت ، حكم دوره فترتى را داشت كه در اثناى آن قدرت نه در دست خود شاه ، بلكه در دست امراى قزلباش بود . علاوه‌براين ، نوعى واكنش عليه مرحله پسين حكومت اسماعيل بوقوع پيوست .\r\nمحض يادآورى ، اسماعيل پس از شكست چالدران اعتمادبنفس نخستين خويش را از دست داد و او را از انديشه شكست‌ناپذيرىاش فرو كشيد . چيزى نگذشت كه اين جريان سبب شد تا از شدت نظام حكومت تئوكراتيك سالهاى نخستين كاسته شود - و بالاتر از همه با انتصاب رجال ايرانى در مناصب عاليه ديوانى و نظامى ، قدرت تركمانان به تحليل برود . كاملا روشن بود كه با مرگ\r\n\r\n\r\n","description":"","footnote":"\r\n( 1 ) - ديكسن در « سقوط سلسله صفوى » شكل نوشتارى طهماسب را ترجيح داده است .\r\n","page_name":" 50 ","page_number":50},
  {"content":"\r\n\r\nاسماعيل اين سيادت او براى مدتى متوقف شود ؛ و رهبران تركمان هرآنچه در امكانشان بود به كار بستند تا رشته‌ها را پنبه كنند و نگذارند گرايشهاى مشابهى در زمان شاه جديد پديد آيد . ديوسلطان از قبيله روملو كه اتابك طهماسپ بود ، در مقام اميرالامرائى زمام امور را در دست گرفت . تا زمانيكه ساير قبايل تركمان ازجمله استاجلو ، قبيله مقتدرى كه در خراسان و در تبريز اقامت گزيده بود ، در پذيرش اين نظام ترديد نكردند ، مقام و منزلت او به مخاطره نيفتاد . باوجوداين ، ديوسلطان درصدد برآمد تا با ورود به پايتخت ، اقتدار خود را به رخ آنها بكشد . امّا وادار به واگذارى امتيازاتى شد : او با يارى كپك‌سلطان ، امير متنفذ قبيله استاجلو و چوهه‌سلطان رهبر قبيله تكلّو ، اتحاد سه‌گانه را براى تسلط بر امپراتورى تشكيل داد . ديوسلطان براى راندن متحدان خود كه آنها را از ابتدا رقيب بالقوه‌اى براى قدرت خويش مىدانست به دست‌وپا افتاد و باعث درگيريهائى شد كه از بهار سال 932 / 1526 به بعد رخ داد و به شكل جنگهاى منظمى بين قبايل مختلف درآمد . اين جنگها در آغاز محدود به شمال غرب ايران بود ، ولى بعدها نواحى ديگر كشور ازجمله خراسان را نيز به كام خود كشيد . نتيجهء اين درگيريها ، جنگ داخلى و برهمزدگى اوضاع سراسر ايران و فعل و انفعالات جديد ازبكان در شرق مملكت بود .\r\nقبيله استاجلو در اين جنگها متحمل ضربات سنگينى شد و كپك‌سلطان هم به قتل رسيد .\r\nبدنبال آن چوهه سلطان تكلّو موفق به كسب حمايت شاه شد و در نزد او شروع به سمپاشى عليه ديوسلطان روملو كرد تا اينكه در تابستان سال 933 / 1527 قبل از برپائى بار عام ، شاه تيرى به طرف اتابك خود پرتاب كرد و اين كار نشانه‌اى براى بركنارى وى بود . بدين‌ترتيب پس از سلطه قبيله روملو ، قبيله تكلّو تسلط يافت ولى اين سلطه فقط سه سال طول كشيد . بين تكلّو و شاملو در اوائل سال 937 / 1 - 1530 برخورد آغاز شد و به جائى رسيد كه حسين خان سركرده شاملوها و حاكم هرات ، با مخالفان خود در خيمه سلطنتى درگير شد . چوهه‌سلطان به قتل رسيد و حسين خان جاى او را گرفت . تكلوها نيز درست مثل استاجلوها و روملوها در ايام سابق ، به نفع شاملوها كنار گذاشته شدند . امّا ايام كاميابى حسين خان هم كوتاه بود : سه سال بعد فرو كشيده شد و به قتل رسيد ، گواينكه شاه از طرف مادرى كه خواهر شاه اسماعيل بود با حسينخان نسبت داشت .\r\nاين بررسى مختصر درباره قزلباشها در دورهء فترت كفايت مىكند . كافيست بدانيم كه قبايل تركمان به‌سرعت تحول يافته و به نوعى از محافظان سلطنت صفوى تغيير چهره دادند يعنى تحولى كه از ويژگيهاى سده دهم / شانزدهم است . به سادگى ميتوان تصور كرد كه هركدام از اين تحولات و سركوبيها با چه مايه دسيسه افراد و قبايل و متحدان آنها همراه بوده است . سقوط يك نفر امير در هر زمان ضربه مهلكى براى حكومت و كل امپراتورى بود چون اوضاع دربار معمولا\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nدر ايالات عواقب و بازتابهايى داشت و طبيعتا با سقوط گروه شكست‌خورده ، امير پيروزمند درصدد برمىآيد تا افراد قبيله خود و يا اعضاى گروههاى قبيله متحد را به مناصب مهم دربارى و ايالتى بركشد . اين فرآيند خصومتهاى بيشمارى بدنبال داشت .\r\nبركنارى حسين خان و بيرون رفتن او از صحنه ، نشانگر نقطه عطفى در اين تحول است . حال ديگر شاه جوان مىدانست كه از امراى تركمان خود بايد چه انتظارى داشته باشد و در حصول نتايج مطلوب لحظه‌اى درنگ نكند . او با تفويض فرماندهى افراد شاملو نه ، به يكى از امراى آن قبيله بلكه به برادرش بهرام ميرزا و انتصاب يك نفر ايرانى به منصب وكيلى خويش ، اختصاصى بودن مناصبى را كه پيشتر بر عهدهء امراى قزلباش بود ناديده گرفت . آن ايرانى قاضى جهان قزوينى بود كه سالها قبل اين منصب را در اختيار داشت . عجالتا مخاطرات عظيمى كه درنتيجهء جاه‌طلبىها و دسيسه‌چينىهاى امراى قزلباش تاج و تخت و امپراتورى را تهديد مىكرد ، تحت كنترل آمده بود ، ولى كاملا از بين نرفته بود . اين مخاطرات گاهگاهى با ميزان متفاوتى از تهديد چهره مىنمود . تهديد پنهان و پوشيده همان بود كه در زمان شاه اسماعيل هم وجود داشت . ولى طهماسپ توانست از 940 / 1533 به بعد اقتدار خود را به مدت چهل سال اعمال كند . تا اينكه شورشى ديگر و تازه‌تر و تا حدودى به وسعت شورشى كه در آغاز ، سلطنت او را به تهديد كشانده بود ، بارديگر امپراتورى را لرزاند .\r\nخرابيهاى برخاسته از درگيرى بين قزلباشان تأثير ناگوار در اوضاع سياسى خارجى امپراتورى صفوى نداشت . خطر ازبكان كه سلطنت شاه اسماعيل را براى مدتى طولانى فروگرفت ، گريبانگير فرزند او نيز شد . اين خطر در پنج هجوم جداگانه سامان يافت و نخستين هجوم در سال جلوس طهماسپ روى داد . بعيد است كه اين حملهء نخستين براى فتح خراسان بوده باشد . گرچه با استفاده از نيروئى پرتوان انجام گرفت و يورشى نبود كه فقط براى غارت و چپاول باشد و مخصوصا كه اين هجوم در محاصره طولانى ولى بىنتيجه هرات به اوج خود رسيد . از سوى ديگر ، اين قصد و نيّت كه ما پيشتر درخصوص ازبكان برنگريستيم ، از تهاجمات بعدى آنها كاملا آشكار است و موجب شده كه يكى از نويسندگان معاصر ، درگيريهاى ايرانيان و ازبكان را در بين سالهاى 930 / 1524 و 947 / 1540 « جدال بر سر خراسان » بنامد « 1 » دانسته نيست كه تصميم براى حمله نخستين ازبكان درپى وقايعى بوده است كه پس از جلوس طهماسپ در دربار ايران رخ داده ، چون شواهد و وثائق منابع متناقض است و بعضى ظهور اين منازعات را پيش از مرگ اسماعيل نوشته‌اند ؛ ولى\r\n\r\n\r\n","description":"","footnote":"\r\n( 1 ) - عنوان تز ديكسن : شاه طهماسب و ازبكان ( جدال بر سر خراسان با عبيدخان ) نام دارد .\r\n","page_name":" 52 ","page_number":52},
  {"content":"\r\n\r\nترديدى نيست كه اين وقايع در جريان درگيرى تأثيرى قاطع داشته است .\r\nدراين‌روزها حكومت ايالت خراسان با پايتخت آن در هرات در دست برادر كوچكتر طهماسپ ، سام‌ميرزا بود . دورمش خان شاملو اتابك سام‌ميرزا به سبب جوانسالى او ، به‌نام وى اعمال قدرت مىكرد . مكاتباتى كه هنوز موجود است و به خوبى وضعيت آن زمان را مىرساند ، بين خان ازبك ، عبيد اللّه خان ، برادرزاده محمد شيبانى و فرمانده قلعه هرات كه در زمستان سال 932 / 6 - 1525 تحت محاصره بود ردوبدل شد . خان ازبك او را به تسليم فرامىخواند و خاطرنشان مىسازد بدليل منازعه بين امراى قزلباش نبايد در انتظار كمكى از طرف شاه باشد . از سوى ديگر ديوسلطان روملو نيز جرأت نكرد با ارسال نيروئى براى نجات هرات ، سپاه خود را تضعيف كند .\r\nفىالواقع اين محاصره عواقب نامطلوبى درپى نداشت ، چون عبيد اللّه خان آمادگى ادامه محاصره را تا از پاى درآمدن دشمن ، نداشت و چندى بعد هم صحنه را خالى كرد .\r\nامّا ديرى برنيامد كه عبيد اللّه خان با مشاهدهء نزاعهاى بىپايان امراى شاه و شايد هم با شنيدن خبر مرگ دورمش خان به فكر فتح خراسان افتاد و در سال 934 / 1528 حمله‌اى تازه را سامان داد و مشهد و استرآباد را متصرف شد و دگرباره پشت دروازه هرات ظاهر شد و مدت هفت ماه آن را به محاصره كشيد . در اين زمان شاه نيروهاى كمكى ايران را سازمانبندى كرد و در رأس آن راهى خراسان شد . در جنگ جام شخصا وارد ميدان گرديد ( 10 محرم 935 / 24 سپتامبر 1528 ) و با شيوه‌هايى كه امراى او از عثمانيان فراگرفته بودند پيروزى را به كام آورد : مثلا با بهره‌گيرى از توپخانه كه براى ازبكان سلاحى تازه بود . متأسفانه سپاه صفوى نتوانست از پيروزى خود طرفى ببندد و به دشمن مجال داد تا بگريزد و اين سپاه در بهار ديگر به منظور فرونشانى شورشى در بغداد كه ذوالفقار بيك موصللو راه انداخته بود ، راهى غرب شد .\r\nاين شورش به سبب ارتباط با عثمانيان ، در نظر شاه اهميتى فراتر از اهميت محلى داشت . شاه آن را خطرناكتر از خطر ازبكان مىدانست و براين‌اساس از خراسان عقب نشست . او درواقع تا مدتها انتظار خبر حمله سوم عبيد اللّه خان را نداشت . عبيد اللّه خان پس از فتح مشهد ، تسليم هرات را از سوى حسين خان شاملو ، اتابك سام ميرزا ، دريافت كرد با اين شرط و تضمين كه چشم‌زخمى به شهر نرسد . دليل اين كار او اين بود كه هرات هنوز سر از محاصره قبلى بلند نكرده بود ؛ و ثانيا دربار در كمك‌رسانى به خراسان تعلل مىورزيد فقط به اين دليل كه چوهه‌سلطان تكلو از كمك به رقيب خويش حسين خان هوده‌اى برنمىگرفت . عليرغم اين وقايع ، نجات خراسان كاملا امكانپذير شد چون شاه بر خلاف انتظار مسأله بغداد را هرچه سريعتر حل‌وفصل كرد . ذالفقار به قتل رسيد و بغداد با سركوبى اين شورش در 3 شوال 935 / 10 ژوئن 1529 بدست طهماسپ\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nافتاد . امّا شاه به جاى بازگشت به خراسان ، در ابهر ييلاق كرد و زمستان را در قزوين گذراند .\r\nتابستان سال بعد ، شاه در رأس سپاهى توانمند به طرف خراسان راند . حكام عبيد اللّه خان با شنيدن خبر حركت او ، هزيمت كردند . خود عبيد اللّه خان هم از هرات عقب نشست و سعى كرد در مرو پناه بگيرد و نيروهاى كمكى تدارك ببيند ولى چون نتوانست به سوى بخارا راند . شاه ، خراسان را بدست شاهزاده بهرام ميرزا سپرد و قاضى خان تكلو را اتابك او قرار داد . شاه به‌رغم سرنيامدن فصل ، خراسان را بار ديگر در منتصف ربيع الاول 937 / آغاز نوامبر 1530 ترك گفت و شايد دليل آن هم اين بود كه اگر زمستان را در آنجا مىبود مشكلات تهيه سيورسات و تداركات براى سپاه بيشمارش روى مىنمود .\r\nدر اين زمان دربار ايران شاهد سقوط چوهه‌سلطان و كنارگذارى قبيله تكلو بود . وقايعى كه با اين قضيه پيوند خورد آنچنان چشمگير بود كه ازبكان به محض اطلاع ازان تصميم به حمله دوباره به خراسان گرفتند . حمله عثمانيان به شمال غرب ايران كه بعدا بر سر آن خواهيم شد ، عامل ديگرى بود . شاه در سال 935 / 1528 در مقابل پيشرفت عثمانيان ، خشمگينانه ، واكنش نشان داد و به طرف آذربايجان راند ، چنانچه حمله تازه ازبكان در بهار سال 938 / 1532 باعث نشد كه آذربايجان را ترك گويد . دليل ارزيابى متفاوت او از دشمنان شرق و غرب ايران احتمالا نه‌تنها در توان نظامى عظيم عثمانى و كاميابيهاى آشكار سياستهاى توسعه‌طلبانه آنها نهفته بود ، بلكه اوضاع اقليمى و جغرافيايى - سياسى هم معضلى بود . ايالت دوردست خراسان بوسيله منطقه مسكونى باريكى بين جبهه جنوبى كوهستانهاى البرز و كناره شمالى كوير با ايالات مركزى صفوى ارتباط داشت ؛ دشمنى چون ازبكان كه بيشتر چشم به خراسان داشتند ، به‌ندرت درصدد برمىآمدند تا عمليات وسيعى را به انجام رسانند ( گواينكه آنها گاهى دست به اين نوع عمليات مىزدند و مثلا در سال 939 / 1533 تا منطقه رى فراز آمدند ) . از طرف ديگر ، در آذربايجان با اراضى وسيع زراعى آن ، علائق حياتى در خطر بود و راههاى متعدد دسترسى به ايالات مركزى ايران در آنجا قرار داشت .\r\nچهارمين حمله ازبكان به خراسان مصادف با اقامت شاه در تبريز بود . اين حمله تقريبا به اشغال كامل خراسان انجاميد . هرات به تنهايى در مقابل اين حمله ايستادگى كرد و محاصره آن يك‌سال‌ونيم به طول انجاميد و هنوز مقاومت مىورزيد كه عبيد اللّه به ناگهان در منتصف ربيع الاول 940 / اوايل اكتبر 1533 آهنگ بازگشت كرد . او اين تصميم را به سبب اوضاع داخلى سرزمينش ماوراء النهر گرفت نه خبر پيشرفت شاه طهماسپ به طرف خراسان كه نزديك به دو ماه طول كشيد . اينكه پادگان هرات توانست شدايد محاصره طولانى را تحمل كند جاى شگفتى است\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبيشتر به اين جهت كه تا آن زمان قزلباش محلى تحت نفوذ تكلّو بود و تكلّو هم ديرى بود كه از اطراف شاه روبيده شده بود . باوجوداين ، حال گروه جديد فشار و نفوذش را بر هرات اعمال مىكرد . سام ميرزا دگرباره حاكم هرات شد ، چنانچه قبلا هم تحت قيومت اغزيوار سلطان ، اتابكى از قبيله شاملو ، به اين مقام رسيده بود . اين‌بار شاه زمستان را در هرات گذراند . شاه سپاهى را براى تدارك حمله‌اى به ازبكان به مرو و منطقه وجستان در سرچشمه مرغاب فرستاد . او در ذو الحجه 940 / ژوئن 1534 با قواى اصلى به طرف بلخ حركت كرد . در آنجا خبر حمله عثمانيان به شمال غرب ايران به دو رسيد . ازاينرو نقشه‌هاى خود را تغيير داده و به طرف غرب برگشت .\r\nقبل از اينكه وقايع جنگ آتى بين گروههاى عثمانى - ايرانى را پىجوئى كنيم ، بايسته است مسأله تلاش و كوشش عليه ازبكان و سرنوشت غائى آن را به بحث‌وفحص بگيريم . امّا به اين نكته اشاره مىكنيم كه حمله عثمانيان بحران كمرشكنى را در سلطنت شاه طهماسپ پديد آورد ، چون اين حمله از نظر زمانى مقارن با توطئه‌چينى قزلباشان بود كه قبلا بدان اشاره رفت . اين‌بار عبيد اللّه خان از درگيرى شاه در غرب و بحرانى كه در دربار ايران رخ داده بود بهترين فرصت را فراچنگ آورد و اين جاى شگفتى نداشت . البته بايد اين عقيده را كه سلطان عثمانى درصدد اتحاد با ازبكان بود تا صفويان را در يك حركت گازانبرى به دام اندازد و يا بالعكس عبيد اللّه خان در بخارا درصدد يك‌چنين حركتى بوده ، فرو بگذاريم . اين واقعيت كه عبيد اللّه خان نتوانست تا زمان بازگشت عثمانيان به حمله خود جامه عمل بپوشاند ، فرضيه فوق را رد مىكند .\r\nاينكه آيا عبيد اللّه خان با شورش قزلباش كه در اثناى آن حسين خان شاملو كشته شد ، در ارتباط بوده نيز مسأله كاملا متفاوت ديگرى است . عواقب اين شورش در خراسان صدور حكمى از طرف مقامات هرات بود كه دست تركمانان را در چپاول مردم شهرها بازمىگذاشت . شورش سام ميرزا و اتابك و امراى او زمانى آشكار شد كه آنها بدون اجازه شاه عليه قندهار كه بخشى از امپراتورى مغولان هند بود ، لشكر كشيدند . خصومت موجود بين عبيد اللّه خان و مغولان و اينكه عبيد اللّه در ابتدا درصدد هيچ نوع حمله و هجوم ، جز تك ضربه‌هايى به هرات ، نبود ، گواينكه شهر در حالت هرج‌ومرج شبيه جنگ داخلى و كاملا بدون حمايت و پشتيبانى نظامى رها شده بود ، همه و همه بايسته دركى عميق است . بىترديد در بخارا مىدانستند كه سلطان عثمانى قبلا بطور رسمى سام ميرزا را به‌جاى برادرش طهماسپ ، به‌عنوان شاه به رسميت شناخته است .\r\nهنگاميكه عبيد اللّه خان در سال 942 / پايان 1535 تدارك پنجمين هجوم را عليه خراسان مىديد ، شورش مردم در مقابل قزلباش‌ها در هرات و اطراف آن به سبب چپاول وحشيانه‌اى كه مرتكب شده بودند ، در شرف تكوين بود . تعداد شورشگران زياد بود و آن مايه قدرت داشتند كه\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nتوانستند هرات را تحت محاصره منظمى درآورند . شورشگران خويشتن را در اختيار عبيد اللّه خان كه در اطراف مشهد اردو زده بود ، نهادند و او را به هرات فراخواندند . سرانجام خيانت شهروندان ايرانى باعث شد شهر بدست شورشگران و متحدان ازبك آنها بيفتد .\r\nعبيد اللّه خان كه ضمنا به مقام خان بزرگ ازبكان برگزيده شده بود ، با فتح هرات ، خود را در اوج بلندپروازيهاى خويش يافت كه صاحب ميراث تيموريان در پايتخت بلندآوازه آنها شده است و اصلا ملتفت درهم‌پاشى انضباط سپاه خود كه آشكارا چهره نموده بود ، نبود . هنگاميكه خبر رسيد كه شاه عنقريب پس از پيروزى بر سلطان عثمانى ، به خراسان خواهد رسيد ، امراى عبيد اللّه از خطر جنگ با قزلباش امتناع كردند و به‌جاى آن در بازگشت به بخارا اصرار ورزيدند و از فتوحات خود در خراسان منصرف شدند .\r\nبدين‌ترتيب هرات دگرباره در نيمه شعبان 943 / پايان ژانويه 1537 تخليه شد و حاكم جديد آن‌كه از سوى شاه در حين پيشروى به خراسان انتخاب شده بود ، بىهيچ مقاومتى وارد شهر شد .\r\nاين حاكم جديد ، فرزند ارشد طهماسپ ، محمد خدابنده ، شاه آتى ايران بود كه با اتابك خود از قبيله تكلّو ، محمد خان شرف الدين اوغلو كه در زمان شورش قبيله‌اش حاكم بغداد بود و به شاه وفادار مانده بود ، همراهى مىشد . طهماسپ شش ماه در خراسان ماند و لشكرى را عليه مغولان سامان ديد و قندهار را به تصرف درآورد ( البته براى مدتى كوتاه ) و سپاهش را وارد عمليات در متصرفات مختلف ازبكان كرد . هنگاميكه در ربيع الثانى 944 / سپتامبر 1537 به تبريز برمىگشت ، خطر ازبكان براى مدت مديدى از سر صفويان كم شده بود . شأن و شوكت طهماسپ كه از پيروزى بر عثمانيان ، ازبكان و مغولان و بالاتر از همه بر امراى قزلباش خود حاصل شده بود ، هيچوقت كاستى نگرفت .\r\nشاه در اين ايام بيست‌وسه سال داشت و با تجاربى كه از وقايع دوران طفوليت و نوجوانى حاصل كرده بود و با قابليت و استعداد سياسى و نظامىاى كه داشت ، در مقام حاكم مقتدر جلوه‌گر شد . او از زمان جلوس خود حكومت كمرنگش را در وراى دوره‌اى از بحرانهاى داخلى و خارجى كه براى وى آزمون درخورى بود ، نگهداشت . احتياط او در واكنش عليه ازبكان ، قضاوت و داورى را در آن اوضاع بغرنج و پيچيده به نفع او برمىگرداند . طهماسپ احتمالا مىدانست كه فقدان ثبات داخلى ماوراءالنهر ، آرمانها و بلندپروازيهاى عبيد اللّه خان را در خراسان كه بسيار هم جدى بود ، محدود و خنثى مىكند . فىالواقع آرا و عقايد عبيد اللّه به‌هيچ‌وجه با نقشه‌هاى فرماندهان او همخوانى نداشت . درحاليكه انديشه و نظر او گسترش سرزمين ازبكان يعنى احياى شأن و شكوه سابق تيموريان بود . پيروان او كاملا خام و مادى بودند و بدنبال چيزهاى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nمتوسط و پيش‌پاافتاده ؛ يعنى چنين مىنمايد كه هدف آنها از هجوم و لشكركشى به خراسان بيشتر ثروت بىحدوحصر ساكنان اين منطقه بوده است .\r\n* * * حق با طهماسپ بود : دشمن‌ترين دشمنان او عثمانيان بودند نه ازبكان . طبيعتا طهماسپ نمىدانست كه دشمن او سليمان قانونى ( 74 - 926 / 66 - 1520 ) در تاريخ امپراتورى عثمانى ، سلطانى بلندآوازه خواهد شد . اينكه آيا شاه از آغاز درگيرى ، اطلاعاتى درست و كافى از توان نظامى سلطان و معامله او با قدرتهاى غربى داشته ، چيزى دانسته نيست . صرفا خاطره شكست غمبار پدرش در جنگ چالدران كافى بود تا برآوردى از خطر عثمانيان داشته باشد . با اينكه اين جنگ در سال 920 / 1514 يعنى سال تولد طهماسپ رخ داده بود ، ولى روايات ناظران اين واقعه در ايام كودكى وى ، بىترديد تأثيرى قاطع در سالهاى بعدى داشته است .\r\nبراى نشان دادن اين واقعيت كه شاه اطلاع كافى از نقشه‌هاى عثمانيان نداشت يا دست‌كم خطر بالقوهء آنها را بيش‌ازحد واقعى مىپنداشت ، مىتوانيم به عكس‌العمل او در مقابل شورش ذوالفقار سلطان موصللوى تركمان نظرى بيفكنيم . يادآورى بايد كرد كه همين شورش سبب شد تا طهماسپ پس از پيروزى در جام در پائيز سال 935 / 1528 با شتاب هرچه تمامتر خراسان را دگرباره ترك گويد . چون خبر اين شورش حتى قبل از لشكركشى خراسان به دو رسيده بود ، علت شتاب او احتمالا اين بوده كه ذوالفقار به حاكميت عثمانيان صحه گذاشته بوده است . در اين روزگار سلطان عثمانى تازه از فتح هنگرى برگشته بود و درصدد لشكركشى عليه اطريش بود كه اين لشكركشى به محاصره وينه ( 2 سپتامبر - 15 اكتبر 1529 ) انجاميد ؛ ازاينرو در موقعيتى نبود كه به مسائل موجود در بغداد توجهى كند ، ولى اين مطلب را دربار ايران كه در جام اردو زده بود ، نمىدانست .\r\nسلطان پس از آتش‌بس اطريش در 14 ژوئيه 1533 و انعقاد پيمان صلح ، توجه خويش را به ايران معطوف ساخت و نتيجهء نخستين دوره جنگهاى سه‌گانه ايران - عثمانى بود كه در زمان سلطنت طهماسپ بوقوع پيوست . سلطان سليمان اصلا تصور نمىكرد كه از امپراتورى مقتدر صفوى خطرى او را تهديد كند تا نقشه‌هاى جاه‌طلبانه‌اش را در غرب و شمال غرب امپراتورى تحت‌الشعاع قرار دهد . از اينها گذشته شورشهاى قزلباشان آناتولى - مخصوصا شاهقلى و شورشهاى پس از آن « 1 » - هنوز در ذهن او زنده بود . هنگامى كه صلح با اطريش ، آزادى عمل او را\r\n\r\n\r\n","description":"","footnote":"\r\n( 1 ) - گوگبيلگين ، « سليمان اول » ، صص 190 به بعد ؛ سهرويد ،  \" Der Sieg der Safaviden \"  ، صص 86 - 164 .\r\n","page_name":" 57 ","page_number":57},
  {"content":"\r\n\r\nبرگرداند به فكر حل اين معضل افتاد .\r\nباز اشاره مىكنيم كه قبيله تكلّو در سال 937 / 1531 از مقام مسلط و امتيازات خود در ايران خلع يد شد . اعدامها و ايذا و اذيت و تعقيب اعضاى ديگر اين قبيله باعث شد تا يكى از رهبران آنها يعنى المه سلطان ، حاكم شاه در آذربايجان كه پيشتر از آناتولى به ايران فرار كرده بود ، در دربار عثمانى پناه بگيرد . او با توصيف وضع متزلزل شاه و ماجراى درگيرى قبايل در دربار و ايالات و حملات ازبكان به خراسان ، توجه عثمانيان را به امور ايران معطوف و موقعيت را مناسب پيشروى آنها تصوير كرد . سلطان اين قظايا را به فال نيك گرفت و شرايط را براى ازسرواكردن خطر بالقوه‌اى كه از عقب ، امپراتورى او را تهديد مىكرد مناسب ديد ، تهديدى كه در زمان لشكركشىهايش در اروپا ، ممكن بود جدى شود . او المه سلطان را به مقام پاشايى بركشيد و به حكومت حصن كيفا برگماشت . با اين اشاره كه بتليس را هم فتح كند و در حمله تركان به ايران در كنار آنها باشد . ابراهيم پاشا وزير اعظم تركان در محرم سال 941 / ژوئيه 1534 تبريز را اشغال كرد و خود سليمان هم دو ماه بعد وارد شهر شد . او از راه همدان به بغداد راند و شهر در اواخر ماه نوامبر بىهيچ مقاومتى تسليم تركان گرديد . شاه كه با اصغاى هجوم عثمانيان ، لشكركشى عليه ازبكان را متوقف ساخته بود و تا رسيدن به عثمانيان حدود 1200 ميل فاصله داشت ، در تنگناهاى مايوسانه‌اى گرفتار آمد . در خراسان هم مىخواستند او را مسموم كنند . شاملوها در شورش بودند و بدتر از همه امراى قزلباش روزبه‌روز بيشتر او را در تنگنا مىگذاشتند . اين قضايا قبل از اينكه شاه اقتدار خود را تثبيت كند و حاكميت خود را بر قلمرو حكومتىاش اعمال نمايد ، آخرين دشمنى بزرگ قبايل برشمرده مىشد . سليمان با ايجاد ارتباط با سام ميرزاى شورشگر در خراسان كه معتقد بود مىتواند به قيمت آذربايجان صاحب تاج و تخت ايران شود ، از اين موقعيت بهره‌بردارى كرد . به نظر مىرسيد كه شاملوها و شايد هم تكلوها در پشت اين قضايا بوده باشند .\r\nارتباط بين شورشگران خراسان و سلطان را احتمالا غازى خان تكلو سروسامان داده بود كه اتابك بهرام ميرزا در زمان حكومت او در هرات بود و حال با عثمانيان در اقامتگاه زمستانى آنها در بغداد ديدار مىكرد .\r\nباوجوداين ديرى برنيامد كه طهماسپ همه رشته‌هاى سليمان را پنبه كرد و او به بين‌النهرين عقب‌نشينى كرد . اين امر سلطان را وادار ساخت تا در بهار سال آينده حمله تازه‌اى را به ايران سامان دهد . شاه از زدوخورد امتناع ورزيد - براستى كه او در موقعيتى نبود كه دست به اين كار بزند . شاه طهماسپ تمام هم‌وغم خود را معطوف حمله به عقبه سپاه تركان كرد و آنها را درگير اين حملات ساخت . هنگاميكه سلطان در اواخر سال 1535 م . به استانبول برگشت ، فتوحات او جز\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبغداد كه كاملا در اختيار تركان باقى ماند مگر براى مدت محدودى در سده يازدهم / هفدهم كه بدست ايران افتاد ، كاملا نقش‌برآب شده بود . سلطان سليمان نتوانست به هدف خود كه همانا رهايى از خطر ايران در عقبه سپاه خويش بود ، نائل آيد . ناكامى و شكست او زمانى عظيم‌تر و بيشتر شد كه طهماسپ از بحرانى كه حملات عثمانيان براى او فراهم آورده بود ، سربلند از آب درآمد . ترديدى نبود كه سختى آب‌وهوا و خطوط ممتد ارتباطى كه عملا مشكلات لجستيكى براى سپاه عثمانى توليد مىكرد . در شكست تركان تأثيرى قاطع داشت . مشكل ايرانيان موقتا رفع شد ولى حل نشد .\r\nسپاهيان صفوى در عرض پانزده سال چندين نقطه مستحكم در مرزهاى عثمانى پديد آوردند بدون اينكه ارتباط ممتد و درخور توجهى با عثمانيان برقرار كنند . اين روابط هرگز تيره‌وتار نشد تا اينكه القاص ميرزا « 1 » برادر طهماسپ كه زمانى در استوارى در مقابل ازبكان از چهره‌هاى برجسته بود و حكومت شروان را داشت ، عليه شاه شوريد و در باب عالى  ( porte )  پناه گرفت . در اين مرحله نيز انعقاد پيمان صلح با اطريش ، دست سلطان را در درگيرى با ايران باز گذاشت . براين اساس تحريك شاهزاده ايرانى بهانه خوبى شد در نزد سلطان ، مخصوصا كه در اين ايام پناهندهء ديگرى ، فرزند آخرين شروانشاه ، راه را بيشتر هموار كرد . سلطان در سال 955 / 1548 به ايران هجوم آورد . بار ديگر لشكركشى دو سال به طول انجاميد و بار ديگر عثمانيان از اين هجوم طرفى نبستند . تبريز تصرف شد ولى اين تصرف چند روز بيشتر دوام نداشت . القاص ميرزا با رخصت سلطان به اصفهان و ساير شهرهاى ايران حمله آورد كه در اين حمله نه از سپاهيان ترك ، بلكه از سپاه چريك بهره گرفت . ولى سرانجام بدست برادرش افتاد و در قلعه محبوس شد و چندى بعد به قتل رسيد . هنگاميكه سليمان زمستان را در حلب مىگذراند ، طهماسپ مناطق عظيمى از شرق آناتولى را با خاك يكسان كرد . او از آن پس به اهداف خود رسيد : با اينكه تركان نيرويى را به گرجستان روانه كردند ولى خطر مقابله با شاه را به جان نخريدند و در اواخر پائيز 956 / 1549 عقب‌نشينى كردند .\r\nتصرف مكرر پايتخت شاه از سوى تركان ، او را به فكر تغيير جاى تختگاه خود انداخت . از اينرو در سال 955 / 1548 تختگاه خود را به قزوين منتقل كرد « 2 » . قزوين حدود نيم‌قرن پايتخت\r\n\r\n\r\n","description":"","footnote":"\r\n( 1 ) - اين اسم به صورتهاى گوناگون القاصّ ، القاسب ، القاس ، و ايلقاس آمده است ( در مورد آخرى نگاه كنيد به رهربرن ،  Provinzen und zentralgewalt  ، فهرست ) .\r\n( 2 ) - اين تاريخ را لكهارت در  Persian Cities  ( لندن ، 1960 م . ) ارائه داده است . مشكل ردگيرى ثبت اين نقل و انتقال در\r\n","page_name":" 59 ","page_number":59},
  {"content":"\r\n\r\nبود تا اينكه بالاخره اصفهان به پايتختى برگزيده شد . مىتوان در اين تغيير و تبدلات مسأله هرچه بيشتر ايرانى شدن امپراتورى صفوى را مشاهده كرد چون سنت مستقر و ديرپاى تركمانان در تبريز ، با اين كار مفهوم و اهميت خود را از دست داد .\r\nدومين لشكركشى سليمان قانونى به ايران دگرباره از رسيدن به اهداف خود بازماند چون ديرى نپائيد كه اسماعيل ميرزا دومين فرزند طهماسپ شرق آناتولى را درنورديد و شهرهاى گوناگون مجاور وان را زير پا گذاشت و مخصوصا اخلاط و سپس ارجيس را متصرّف شد و اسكندرپاشا حاكم ارزروم را در مقابل دروازه‌هاى اين شهر درهم كوبيد . هنگاميكه اين نوع اقدامات تكرار شد ، سلطان تصميم گرفت به لشكركشى ديگرى دست يازد و فرماندهى آن را به يكى از فرماندهان خود واگذارد ولى در نهايت مجبور شد فرماندهى را خود بر عهده بگيرد . او در جمادى الثانى سال 961 / مه 1554 قشلاق خود را در حلب به قصد آمد ترك گفت و تا منطقه قراباغ ارمنستان در انحناى جنوبى رود ارس پيش رفت . ليكن با گذشت زمان در رمضان / اوت همان سال به ارزروم برگشت و حاصل كارش چپاول وسيع منطقه و درگيرىهاى كمابيش بىاهميت بود . پس از اين وقايع ايلچى ايران وارد اردوى سلطان شد و درباره آتش‌بس موقت به مذاكره نشست . آشكارا به نفع طرفين بود كه دست از مخاصمت بركشند . به همين دليل طهماسپ كه طبع معتدل و صلح‌طلبى داشت ، در بهار سال بعد نماينده تام‌الاختيارى اعزام داشت و پيمان صلحى در 8 رجب 962 / 29 مه 1555 در اردوى سلطان در آماسيا بين طرفين منعقد شد و اين پيمان نخستين پيمان صلح منعقده بين صفويان و عثمانيان بود . اين پيمان تا بعد از مرگ هردو فرمانروا يعنى تا سال 986 / 1578 برقرار بود .\r\nحملات تركان به ايران آشكارا بغداد و بين‌النهرين و نيز قلعه وان را از متصرفات طهماسپ منتزع كرد . امّا طهماسپ توانست از ضايعات بيشتر و از دست رفتن مناطق ديگر ازجمله آذربايجان جلوگيرى كند . شاه در مواجهه با دشمنى كه در اوج قدرت خويش بود و در دل اروپا به موفقيتهاى شايانى دست‌يافته بود ، شايد چندان مورد ملامت قرار نگيرد و تبرئه گردد . البته عواقب رقت‌بار اين سه لشكركشى را در شرق و غرب ، توأم با نزاعهاى همزمان داخلى در بين قبايل قزلباش ، در اقتصاد و شرايط مالى و مادى مردم ايران نبايد مغفول گذاشت .\r\nروابط طهماسپ با مغولان هند كه كمى قبل از شروع سلطنت ظهير الدين محمد بابر ، خلف\r\n\r\n\r\n","description":"","footnote":"\r\n- منابع از اين واقعيت برخاسته كه امور مربوط به كل مملكت بيشتر در اردوى شاهى حل‌وفصل مىشد كه آن هم هميشه در حال نقل و انتقال از جائى به جاى ديگر بود .\r\n","page_name":" 60 ","page_number":60},
  {"content":"\r\n\r\nبلندآوازه تيمور ، بنيان گرفت ، در سنجش با درگيريهاى ازبكان و عثمانيان ، در درجه دوم اهميت قرار دارد . با اينكه شاه در سال 943 / 1537 قندهار ، شهر مغولان اعظم را اشغال كرد ولى هنگاميكه كمى پس از آن شهر از دست حاكم انتصابى او بازپس گرفته شد دست به عمليات تلافىجويانه نزد . چندسال كه برآمد و همايون جانشين بابر به دربار او پناهنده شد ، شاه سپاهى از ايرانيان را در اختيار او گذاشت تا اين شهر را دگرباره فتح كند . فىالواقع قندهار تا جلوس امپراتور اكبر ( 1014 - 963 / 1605 - 1556 ) « 1 » در اختيار شاه قرار نگرفت .\r\n* * * امپراتورى صفوى مناطق مرزى متعددى همچون قندهار داشت . در رأس بعضى از اين مناطق كه حكم دولتهاى وابسته و فرودست را داشتند حكام محلى بودند كه گاهى لقب والى داشتند . اين مناطق معمولا در نقاط دوردست بودند و به لحاظ زبان ، فرهنگ و مذهب مردم از ساير نواحى ايران متمايز بودند . گاهى هم نوعى دولت ضربه‌گير و حائل بين ايران و همسايگان مقتدر آن را تشكيل مىدادند . ديرى كه برآمد اين دولتها يكى از ايالات ايرانى شدند و بدين‌ترتيب موقعيت خاص خود را از دست دادند . اين گرايشها را در زمان سلطنت طهماسپ اول هم مىتوان مشاهده كرد : درواقع از سال 943 / 7 - 1536 با انتصاب والى لاهيجان بدنبال مرگ كاركيا ميرزاعلى حامى و هوادار اسماعيل ، روابط بين صفويان و حاكم گيلان بسرعت رو به تيرگى گذاشت ؛ اين انتصاب عمرى كوتاه داشت ، گواينكه در اواخر عمر شاه ، والى ديگرى براى چندسال به اين منطقه گسيل شد « 2 » . شروان در سال 1538 م . يك‌بار براى هميشه و باكو چندسال بعد و شكى در سال 1551 م . استقلال خود را از دست دادند . طهماسپ همچنين به بخش ديگر از مازندران والى منصوب كرد ولى اين والى نتوانست موقعيت خويش را جز در مقطعى محدود از سال 1569 تا 1576 م . نگهدارد . حكام آل مشعشع از زمان اسماعيل اول وفادارىشان را به صفويه حفظ كردند .\r\nيقينا بدران بن فلاح در زمان شروع عمليات عثمانيان در بين‌النهرين در تنگناهاى غريبى گرفتار آمد و چاره‌اى نداشت جز اينكه در ايام پيشروى سليمان قانونى از طريق همدان به طرف بغداد در سال 941 / 1534 به استقبال او رود . ولى پسر و جانشين او سجاد ، هنگامى كه طهماسپ در سال 948 / 1541 به طرف دزفول رفت ، بر مالك الرقابى او صحه گذاشت . در اين زمان سجاد به\r\n\r\n\r\n","description":"","footnote":"\r\n( 1 ) - درباره روابط طهماسب با هند رجوع كنيد به : تاريخ قطبى خورشاه بن قباد الحسينى : بررسى چاپ پاره‌اى از اين اثر بوسيله م . ه زيدى در مجله  Der islam  ، جلد 45 ( 1969 م . ) ص 169 به بعد آمده است .\r\n( 2 ) - طبق نوشته رهربرن در  Provinzen und Zentralgewalt  ( نظام ايالات در دوره صفويان ) ، ص 83 از سال 975 / 8 - 1567 . مينورسكى ، تذكرة الملوك ، ص 170 سال 1567 م . را ارائه داده است .\r\n","page_name":" 61 ","page_number":61},
  {"content":"\r\n\r\nعنوان حاكم حويزه انتخاب و حكومت او تأييد شد .\r\nطبيعتا مناطقى هم وجود داشتند كه اسماعيل اول آنها را تصرف كرد و از دست فرزندش رفت ؛ مثلا بتليس در مرز تركان كه قبلا بدان اشاره رفت و سيستان در منتهى اليه جنوب شرقى ايران . گرجستان با مناطقى چون شكى و شروان جذابيتى خاص براى صفويان داشت و همچنين براى عثمانيان و سلسله‌هاى مسلمانى چون تركمانان كه سابق بر اين حكومت مىكردند . طهماسپ هنگامىكه چهار لشكركشى عليه گرجستان راه انداخت كه سه تا از اين لشكركشىها در سالهاى 61 - 947 / 54 - 1540 صورت گرفت ، نظر به موقعيت جاافتاده سابق آن داشت . با اينكه اين سرزمين جذابيتى درخور براى صفويان داشت ولى مشكلاتى كه درآن پديد آمد مخصوصا به لحاظ جغرافيايى و جسارت نظامى گرجيها ، كم نبود . طهماسپ نتوانست پايتخت آن تفليس را فراچنگ آورد ، ولى بارها به چنگ قزلباشان افتاد ، تا اينكه توانست حاكم خود داويد باگراتى ، برادر شاه سيمون اول را كه به دربار ايران آمده و به اسلام گرويده و به خدمت طهماسپ درآمده بود ، در آنجا مستقر سازد . مع‌الوصف اين قضيه هم مشكل گرجستان را حل نكرد . باوجوداين عمليات صفويان در گرجستان اهميت محلى بايسته‌اى داشت كه در زير بدان مىپردازيم .\r\n* * * به منظور برآورد و توضيح نتايج محلى روابط ايران - گرجستان ، بايد دگرباره به شورشهاى متوالى و بدسريهاى امراى قزلباش و شروع جنگهاى خانگىشان در آغاز سلطنت شاه طهماسپ ، نظام قبيلگى لجام‌گسيخته آنها و پناهنده‌شدنشان به عثمانيان و تلاششان براى عزل شاه طهماسپ به نفع برادر او سام ميرزا اشاره‌اى بكنيم كه همه اينها علت و نتيجه ناكامى طهماسپ و اسماعيل اول در ادغام و دمسازى قزلباشان در بطن نظام كهن دولت صفوى بود . چنانچه قبلا برنگريستيم ، اين وقايع گاهى در زمان اسماعيل و بيشتر در ايام طهماسپ به قلع ماده امراى قزلباش و يا كاهش قدرت و سلطه آنها مىانجاميد . و اين كار زمانى امكانپذير مىشد كه آنها را از مقامات مهم نظامى و يا كشورى امپراتورى خلع يد كرده و كنار مىگذاشتند . پيشتر جريان عملى را كه بين اين دو حاكم به منظور دستيابى به اهدافشان رخ داد ، برنگريستيم . آنها احتمالا دريافته بودند كه هرچند مىتوانند در بازى دادن قبايل رقيب و يا افراد با يكديگر به درجه‌اى از موفقيت دست يابند ، ولى از اين راه نمىتوانند كاميابى قطعى حاصل كنند . اقدام شاه اسماعيل در انتصاب رجال ايرانى به مقامات عاليه نظامى حاكى از اينست كه وى دريافته بود براى تغيير بنيادى در دولت مىبايد عناصر غيرتركى را جايگزين آنها سازد .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nدر اين اقدامات نه‌تنها ايرانيان بلكه گرجيان « 1 » و چركسيان ( به مفهوم افرادى كه در آنسوى دربند مىزيستند ) « 2 » كه عموما در مقام قورچى وارد مقامات نظامى مىشدند ، نيز سهمى درخور داشتند . فرمانده محافظان سلطنتى ( قورچىباشى ) در نيمه دوم سلطنت شاه طهماسپ قدرتى ما فوق يافت درحاليكه قدرت اميرالامرا رو به كاهش گذاشت . اين فرآيند كه دهها سال طول كشيد و سرانجام به تحليل قواى اشرافيت نظامى تركمان و يا حتى به بىاعتنايى و بيطرفى آنها انجاميد ، قربانى كردن قزلباشان را نيز البته نبايد فراموش نكرد ، گواينكه بروز اين فرآيند از زمانى بود كه شاه اسماعيل اول نمايندگان اشرافيت ايرانى را بدانها رجحان نهاد . البته اسماعيل و طهماسپ متمايل به پذيرش اين چرخش وقايع نبودند . ازاينرو نابسامانيهاى مكرر و طغيانهاى قزلباشان تا زمان شاه عباس اول ادامه يافت و سرانجام او موفق به سركوبى نهايى آنها گرديد .\r\n* * * امپراتورى صفوى قبل از اينكه به نتيجه فوق دست يابد ، دچار بحران داخلى شديد ديگرى شد ، چنان شديد كه موجوديت آن را به خطر انداخت . اين خطر در اواخر سلطنت طولانى شاه طهماسپ اول ، در اكتبر 1575 م . هنگامىكه شاه كهنسال به ضعف و سستى دچار شده بود ، چهره نمود . مسأله جانشينى در ميان اعضاى خاندان سلطنتى و مخصوصا امراى عمده قزلباش مورد منازعه بود . مسأله جانشينى هيچوقت قاعده و قانونى نداشت و چيزى مثل رهبرى طريقت اردبيل بود و در آن گرچه طبق عادت و سنت رهبرى از پدر به فرزند انتقال مىيافت ولى قرار نبود همواره فرزند ارشد انتخاب گردد و اين قاعده هم بىهيچ تغييرى در اين خاندان ادامه يافت « 3 » .\r\nخود شاه طهماسپ هم اقدامى در زمينه تعيين وليعهد خويش نكرده بود . با اينكه او با دعوت سلطان حيدر ميرزا براى تصدى امور دولت ، عنايتى به دو رسانده بود ، ولى از اينكه تصدى خاصى به دو اعطاء كند ، اجتناب كرده بود .\r\nمسلما رهبران متنفذ قبايل ازجمله امراى استاجلو و گرجيان مقتدر ، حيدر را شاه آتى ايران مىپنداشتند . برادر ارشد او ، محمد خدابنده هرگز به حساب نمىآمد چون ضعف بصر داشت . با اينهمه امراى روملو و قبايل تركمان ، مخصوصا خواهر متنفذ حيدر پرى خان خانم كه نامزد ديگرى را براى وليعهدى در نظر داشت ( يعنى شاهزاده اسماعيل را ) مخالف شاهزاده حيدر بودند .\r\n\r\n\r\n","description":"","footnote":"\r\n( 1 ) - طهماسپ فقط در سال 4 - 1533 م . حدود سى هزار اسير گرجى ، با خود برگرداند : سيورى ، « مقامات اصلى . . . زمان طهماسپ اول » ، ص 84 .\r\n( 2 ) - مينورسكى ، تذكرة الملوك ، ص 163 .\r\n( 3 ) - هينتس ،  irand Aufstieg  ، ص 17 . مىتوان اشاره كرد كه سنن اين طريقت در جانشينى شاهان نخستين صفوى مورد نظر بوده است . از اينجا به بعد در اين زمينه بررسى مفصلى صورت نگرفته است .\r\n","page_name":" 63 ","page_number":63},
  {"content":"\r\n\r\nدليل اين انتخاب چندان روشن نيست . چون اسماعيل مدت هيجده سال تحت‌نظر در قلعه قهقهه در كوههاى سبلان در غرب اردبيل ، محبوس بود . احتمالا هوادارى و حمايت قبايل از او چندان چشمگير نبوده است . شايد بتوان استنتاج كرد كه شهرت پيروزيهاى اسماعيل بر تركان هنوز در اذهان بوده و كاملا محو نشده بود و همين شهرت در پيش مردم با تكبر و نخوتى كه وى داشت دست‌به‌دست هم داده و موجب شده بود تا شاه طهماسپ ، اسماعيل را با آنهمه سابقه ناخرسندى با برادرش سام ميرزا و القاص ميرزا ، به بند بكشد . ولى اين امكان را نيز نمىتوان در نظر نگرفت كه عليرغم تمام اين ناملايمات ، طهماسپ اسماعيل را هنوز جانشين نهايى خويش مىدانست چون محافظان معتمدى را براى حفظ جان او گسيل داشت چراكه بعيد نبود جان او از طرف كوتوال قلعه به خطر افتد .\r\nبدوا چنين مىنمايد كه بحث بر سر جانشينى در دربار قزوين ، زودهنگام و پيش‌رس بوده است . شاه طهماسپ از بستر بيمارى برخاست و مثل گذشته بر سر قدرت شد و به رفع و رجوع امور پرداخت . امّا با همه تلاش شاه براى تغيير افراد اطراف خود ، تنش و تشنج در ميان ملازمانش باقى بود . اين تشنجات هنگامىكه سرانجام شاه پس از شش ماه بر اثر مسموميت در 15 صفر 984 / 14 مه 1576 درگذشت ، همچنان وجود داشت . اينكه مسموميت او اتفاقى بود يا عمدى ، هرگز معلوم نشد .\r\n* * * مرگ طهماسپ وقايع شگرفى را برانگيخت . قبل از پرداختن به اين وقايع ، بهتر آنست ، هرچه مختصر ، از شخصيت و سلطنت پنجاه‌ودو ساله‌اش صحبتى شود . بطور كلى نظر مورخان درباره او نظر مطلوبى نيست . آنها خساست و لئامت و حرص و جبن او را در بوته نقد گذاشته‌اند ؛ و همچنين از تحجر و خشك‌مغزى او در اوايل زندگى و بخصوص پس از افشاى قصد به جان او با زهر « 1 » صحبت كرده‌اند كه نه‌تنها در تصميم‌گيريهاى شخصى و در ملازمان بلافصل وى تأثيرى منفى داشت بلكه منجر به صدور فرامين متحجرانه‌اى شد كه بطور كلى بر مردم روا نبود . عقيده اينكه امتناع وى از برقرارى هر نوع رابطه و انعقاد قرارداد با قدرتهاى مسيحى اروپاى غربى از زمينه‌هاى مذهبىاش ناشى مىشد نمىتوانست تداومى چندان داشته باشد « 2 » . امّا تقدس او را مىتوان در تلاش براى شيعى گردانيدن همايون از مغولان اعظم به هنگام پناهندگيش به دربار\r\n\r\n\r\n","description":"","footnote":"\r\n( 1 ) - ديكسن ، شاه طهماسب و ازبكان ، صص 261 ، به بعد ، با تاريخ 1534 ميلادى .\r\n( 2 ) - رجوع كنيد به پالومبينى ،  Bundniswerben  ، مخصوصا ص 119 .\r\n","page_name":" 64 ","page_number":64},
  {"content":"\r\n\r\nايران در سال 1541 م . دريافت . رياكارى مشمئزكننده طهماسپ را در سلوك با بايزيد شاهزاده عثمانى مىتوان ديد كه در سال 1559 م . پس از تمرّد بر پدر به ايران پناهنده شد . شاه وقتى كه پس از دو سال مذاكره بالاخره اين شاهزاده عثمانى را طبق توافق با عثمانيان به آنها تحويل داد ، بىترديد هيچ در انديشه سرنوشت محتوم او و چهار فرزندش نبود . حتى اگر ملاحظات سياسى موردنظر باشد ( يعنى سليمان او را به لشكركشى تلافىجويانه تهديد كرده باشد يا به سخن ديگر خاتمه مصالحه آماسيا ) باز پذيرش پرداخت مسكوكات طلا و امتيازات منطقه‌اى به دليل همكارى با او ، موجب بىاعتبارى طهماسپ گرديد « 1 » .\r\nاين بدكرداريها ، اشتباهات و سست‌عنصريها شخصيت و حكومت طهماسپ را تيره كرده است . امّا فقط با اين شواهد نمىتوان ارزيابى همه‌جانبه‌اى درباره شاه طهماسپ انجام داد : در دستاوردهاى سياسى و رفتارهاى او بايد عواملى ديگر را نيز در نظر گرفت . نبايد فراموش كرد كه نخستين دهه زندگى طهماسپ ( يعنى دوره قبل از جلوس او ) با مقطعى از زندگى پدر او اسماعيل مقارن بود كه در اثناى آن اسماعيل پس از جنگ چالدران فردى بىاعتنا و مأيوس و دمسرد شده بود و ديگر كارى به اقدامات چشمگير سياسى و نظامى نداشت ، ازاينرو نتوانست فرزند خود را با آرمانهاى عالى بارآورد . از سوى ديگر موفقيت شخصى طهماسپ را در عرض ده سال در امور مملكتى و بر سر قدرت شدن او را در زمانه‌اى كه مملكت دستخوش دسيسه‌چينىهاى رؤساى قبايل بود ، نبايد دست‌كم گرفت . اگر طهماسپ در دهه نخستين سلطنت خويش در دست امراى تركمان ملعبه‌اى بيش نبود ، امّا در عوض نبايد او را در چهل سال بعدى سلطنتش به سستى و ضعف متهم كرد .\r\nآنچه در مورد طهماسپ بايسته توجه است مهارت او در رهايى خويش از قيومت رهبران قزلباش و جسارت و تهورش در رويارويى با ازبكان ، مخصوصا در نبرد جام و سپس در سال 941 / 1534 بود و نيز تصميم صحيح وى در واگذاشتن جنگ شرق ايران قبل از اينكه معضل ازبكان حل شود و رويكردش به تهديد عظيمى بود كه تهاجم عثمانيان پديد آورده بود . او عليرغم موفقيت‌هاى عثمانيان و دسيسه برادرش سام ميرزا و روگردانى فرماندهان تركمان از او ، به سرعت اين سياست را اتخاذ كرد . طهماسپ با اين روش و سياست بود كه سرانجام اقتدارش را به رخ ديگران كشيد و شورشهاى متعدد سران قزلباش را ( كه مىتوان از آن به جنگهاى داخلى تعبير\r\n\r\n\r\n","description":"","footnote":"\r\n( 1 ) - س . توران ،  Kanuni'nin Oglu  ( فرزند قانون ) كه در نوشته گوكبيلگين ، « سليمان اول » صص 3 - 140 تلخيص شده است ؛ كرامرز ، « سليم دوم » ،  EI  ، چاپ اول .\r\n","page_name":" 65 ","page_number":65},
  {"content":"\r\n\r\nكرد ) سركوب كرد و خراسان را با دو شهر مهم هرات و مشهد از پنج هجوم ازبكان نجات داد و حتى از جنگهاى سه‌گانه عثمانيان تا حدودى سربلند بيرون آمد .\r\nايران توانست فقدان بغداد را جبران كند و تسليم شرق آناتولى ، انگيزه‌اى براى هرچه بيشتر ايرانى شدن امپراتورى صفوى بود ( دست‌كم به مفهوم جغرافيائى آن ) و براى اين كار پيشينيان تركمان آنها اوزون حسن و جانشين وى يعقوب شرايط لازم را مهيا كرده بودند . مورد ديگر اين تحول از سال 955 / 1548 به بعد جلوه يافت يعنى زمانيكه پايتخت صفوى از تبريز كه حال ديگر در مرزهاى امپراتورى واقع شده بود ، به قزوين منتقل شد . با اينكه طهماسپ و مشاورانش هدفى جز دور كردن پايتخت از دسترس عثمانيان نداشتند ، ولى عقيده به يك دولت تركمانى با مركزيت تبريز و تكيه‌گاههاى آن در آناتولى شرقى ، بين‌النهرين و شمال غرب ايران كنار گذاشته شد و امپراتورى صفوى منحصر به نجد ايران گرديد . بنابراين در اين ايام تقريبا آن موقعيت جغرافيايى پديد آمد كه در ايران هنوز برقرار است .\r\nالبته پىجويى نقاط آغازين سياست آگاهانهء ايرانى شدن در اينجا مفهومى ندارد با اينهمه مفهوم و معناى ضمنى اين تحول كاملا بارز و آشكار است . فقط مىتوان از نوعى ايرانى شدن ناآگاهانه صحبت كرد كه نسبت به سياست گمارش خبرگان غيرتركمان پيشين براى تشكيلات كشورى و لشكرى ، نشانه‌هاى چندى از قصد آگاهانه ، نمايان مىشود .\r\nوقتى به ياد مىآوريم كه تقواى شاه ( برغم حرص و آز او ) موجب شده ، تا مالياتهاى سودآور زيادى را بدليل غيرشرعى بودنشان ببخشد ، شخصيت او درخشندگى خاصى به خود مىگيرد .\r\nميزان اين مالياتها بالغ بر سى هزار تومان بود « 1 » . مذاكرات طولانى او با فرستادگان سلطان عثمانى در 19 ژوئيه 1562 بر سر استرداد شاهزاده بايزيد دلالت بر مهارت سياسى او داشت « 2 » ، چون ذهن فرهيخته و دانشورانه و هنرپرورى او موجب احساس همدردى با وى مىشود . رويهمرفته ، حمايت او از هنر كتاب‌آرايى ، در بين سالهاى 1530 م . و 1545 م . اين هنر را به اوج تحولى رساند كه هرگز ديگر حاصل نيامد « 3 » . ازاينرو اگر نقاط مثبت و منفى شخصيت طهماسپ را در كفه‌هاى ترازو قرار دهيم ، كفه صفات مثبت او به‌هيچ‌وجه سبك نخواهد بود . اينكه وى توانسته بود در زمان مرگش استخوانبندى اصلى امپراتورى پدرش را در مواجهه با خطرات عظيم داخلى و خارجى قوام و دوام بخشد مىبايد از دستاوردهاى خاص روزگار او برشمرده شود .\r\n\r\n\r\n","description":"","footnote":"\r\n( 1 ) - كوتوك اوغلى ، « طهماسپ اول » ، ص 647 ؛ هينتس « ارزش تومان در سده‌هاى ميانه » يادنامه ايرانى مينورسكى ( تهران 1348 / 1969 ) صص 1 - 90 ، كه تومان معادل با 730 / 1 كيلوگرم طلاى خالص بود .\r\n( 2 ) - در مورد اين گزارش نگاه كنيد به : هينتس ،  \" Zur Frage der Denkwurdigkeiten \"  .\r\n( 3 ) - سچوكين ،  Manuscrits Safavis  ، صص 189 ، 199 به بعد .\r\n","page_name":" 66 ","page_number":66},
  {"content":"\r\n\r\n\r\nاسماعيل دوم\r\nروزگار ماهيت انفجارآميز سياست داخلى امپراتورى صفوى فرارسيد . اين انفجار نه‌فقط بر سر تعيين جانشينى ، بلكه بيشتر از دشمنىها و مخالفتهايى برخاسته بود كه در بين مخاصمان حاكم بود . اين مسأله ، مسأله درگيرى بين علائق گوناگون متمركز در دو مدعى سلطنت نبود ، بلكه حتى در حد وسيعى ، كشمكش بين تركمانان و غيرتركمانان بود . مسلما اين تصوير در نظر اول چندان صريح و روشن نمىنمايد . در يك طرف شاهزاده حيدر قرار داشت كه قبيله تركمان استاجلو و بيشتر رهبران چركسى دربار همراه و حامى او بودند ؛ در طرف ديگر شاهزاده اسماعيل بود كه هنوز اسير قلعه قهقهه بود و گروهى به رهبرى پريخان خانم و عموى چركسى او شمخال خان و نيز تمام قبايل تركمان غير از استاجلو او را همراهى مىكردند .\r\nشاهزاده حيدر خويشتن را جانشين طهماسپ مىپنداشت كه از طرف او منصوب شده بود .\r\nبخت با او چندان يار نبود كه حتى به قدرت دست يابد : ديرى برنيامد كه به دست مخالفان خود افتاد و به قتل رسيد . پس از آن فرصت براى برادر او فراهم آمد تا با عنوان اسماعيل دوم به سلطنت برسد . هيجده ماه سلطنت اسماعيل دوم دوره‌اى از وحشت و آدم‌كشى بود كه حتى با معيارهاى شرقى نيز همخوانى نداشت . اگر گروهى كه بر سر جانشينى بازنده بودند مورد انتقام گروه پيروزمند قرار مىگرفتند ، جاى شگفتى نبود . آنچه بيشتر نظرگير بود بيرحمى و قساوت فوق‌العاده اسماعيل دوم در نابودسازى برادرانش بود . فقط يكى از آنها يعنى محمد خدابنده تقريبا نابينا جان سالم بدر برد ، آن هم فقط به اين دليل كه اسماعيل قبل از اجراى حكمش ، رخت به سراى باقى كشيد .\r\nامّا دليل اين جور و بيداد را استعمال مواد مخدر در ايام طولانى اسارت اسماعيل دانسته‌اند كه هنگام به قدرت رسيدن در آستانهء جنون قرار داشت و پس از آن جفاكارى و بدگمانى و كج‌خياليش را در رفتار با اطرافيان بروز داد . اين تفسير بعيد نيست كه قرين واقعيت باشد ؛ ولى باز بعيد نيست كه الگوى وى در اين نوع رفتارها ، دربار عثمانى بوده باشد كه در اين روزگار پس از تجاربى تلخ ، شاهزادگان « زائد » بطور منظم نابود مىشدند تا خطر بلقوه براى حكومت شاهزادهء حاكم منتفى گردد « 1 » . گمان مىرود كه اسماعيل جنگهاى سابق خود را با عثمانيان در خاطر داشته و در روزگار اسارت تحولات امپراتورى عثمانى را دنبال مىكرده است . حتى مىدانيم كه در قلعه\r\n\r\n\r\n","description":"","footnote":"\r\n( 1 ) - نگاه كنيد به : ف . گيزه ،\r\n MOG \" Das Seniorat im Osmanischen Herrscherchause \" \r\n، جلد 2 ( 6 - 21923 ) صص 56 - 248 ؛ اينكه دربار ايران دقيقا با اين اعمال امپراتورى عثمانى آشنا و در جريان آن بوده از اشاره سام ميرزا در تحفه سامى ، چاپ همايون فرخ ( تهران ، 1347 / 1969 ) ، ص 25 معلوم مىشود .\r\n","page_name":" 67 ","page_number":67},
  {"content":"\r\n\r\nقهقهه منابع خبررسان هم داشته است ؟ شايد در نتيجه بىاعتمادى و واهمه‌اى باشد كه بتوسط پدر در حق او روا شده بود ؛ و اين رفتار هم بازتاب و معلول سلوك برادرانش القاص و سام ميرزا با پدر بوده است . ولى شواهدى در دست نيست كه حاكى از سنگ بهانه اسماعيل از شاهزادگان مقتول باشد ، جز پسرعم او سلطان حسين ميرزا كه در ايالت دوردست قندهار امارت‌نشين مستقلانه‌اى درانداخت و در سال 1577 م . قبل از اينكه اسماعيل تدبيرى انديشد ، از تخت قدرت فرو كشيده شد .\r\nاگر درپى آن باشيم كه با جستن صفاتى مثبت ، تصوير پر از شرارت شخصيت اسماعيل را بپالائيم چيزى پيدا نخواهيم كرد كه بدان متكى باشيم . فقط مىتوان به موفقيت او در برگردانى نظم و نسق به ايران اشاره كرد . شواهدى در دست است كه ناامنى در هشت سال پسين سلطنت طهماسپ ، ايران را به كام خود كشيده بود . اشاره شده كه هزاران ايرانى بدست قطاع‌الطريق و يا در جريان تهاجمات سپاه تركمان به قتل رسيدند . اسماعيل با بىرحمى سرسختانه نظم و نسق را دگرباره برگرداند . مىتوان به بارقه‌هاى حشمت نظامى اسماعيل كه كشور را از هجوم دشمنان مصون نگهداشت ، اشاره كرد ، گواينكه انتظار مىرفت اخبار داخلى ايران و قتل شاهزادگان و مخصوصا نزاع بين قبايل مختلف قزلباش كه با شدت تمام در خراسان چهره نمود ، علائق دشمنان را برانگيزاند و آز و طمع فروخفته آنان را براى چپاول و غارت بيدار سازد .\r\nبا اينكه اسماعيل دوم در روابطش با عثمانيان نهايت دقت و احتياط را مرعى مىداشت ، ولى انتظار نمىرود يكى از اقدامات فوق‌العاده‌اى كه بلافاصله پس از قدرتگيرى اتخاذ كرد يعنى بازگردانى مذهب تسنن ، چندان ارتباطى با حساسيت مذهبى عثمانيان داشته باشد ( گواينكه در پايتخت چنين حرف‌وحديثى بر سر زبانها بود « 1 » ) - و ارتباطى هم به درخواست عثمانيان در پيمان صلح آماسيا به سال 962 / 1555 نداشته است كه طبق آن پيمان مىبايد در ايران به لعن و نفرين ابو بكر ، عمر و عثمان ( كه از زمان شاه اسماعيل اوّل رواج يافته بود ) خاتمه داده مىشد . انگيزه‌هاى واقعى اسماعيل دوم در اتخاذ چنين سياستى همچون رازى در دل تاريخ دست‌كم در اين مرحله از شناخت تاريخى ، باقى مىماند . شايد اين عمل او را بتوان به تنفرش از پدر بيرحم نسبت داد كه هرآنچه او انجام داده بود پسر درصدد انجام عكس و مخالف آن بود ؛ پس در اين مورد وى درپى براندازى آن اعتقادنامه صفوى بوده كه طهماسپ با تقوائى شديد آن را درهم‌تنيده و حفظ كرده بود . مىتوان اين تفسير را با اين استدلال درآميخت كه در اين روزگار عكس‌العمل در مقابل\r\n\r\n\r\n","description":"","footnote":"\r\n( 1 ) - هينتس ، « شاه اسماعيل دوم » ، ص 80 .\r\n","page_name":" 68 ","page_number":68},
  {"content":"\r\n\r\nافراطگرايى تشيع امرى ناگزير بوده است . ازاينرو احتمال دارد كه دراين‌ميان نوعى ملاحظه سياسى عاقلانه هم اقدام مزبور را تقويت كرده باشد : يعنى توجه اسماعيل به موفقيت متنفذ رجال شيعى كه مىتوانست با رواج دگرباره تسنن به تحليل رود .\r\nقبل از اينكه نتايج سياستهاى مصيبت‌بار و بىهدف اسماعيل دوم كاملا روشن شود ، در 13 رمضان 985 / 24 نوامبر 1577 به طرز مشكوك و رازآميزى به قتل رسيد . بعضى از گزارشها حاكى از آنست كه استعمال بيش‌ازحد بنگ و چرس او را از پاى درانداخت و برخى نيز دست پريخان خانم ، خواهر او را در مسموميت وى دخيل مىدانند و اينكه در امر جانشينى اسماعيل بيشترين سهم و فعاليت را داشته ولى جز ناسپاسى نصيبى نبرده بود . گزارشهايى هم مبنى بر آنست كه اسماعيل بدست امراى قزلباش كه از اقدامات سياسى و مخصوصا تغييرات مذهبى او تحاشى مىجستند ، به قتل رسيده است .\r\n\r\nمحمّد خدابنده\r\nبعضى از خويشان اسماعيل دوم توانستند از قتلهاى منظم او در ميان شاهزادگاه ، جان سالم بدر برند . اين افراد عبارت بودند از برادر ارشد او محمد خدابنده و چهار فرزندش كه بزرگترين آنها سلطان حسن ميرزا كمى پيش از فرامين اسماعيل در تهران به قتل رسيد . در شورائى از امراى قزلباش در دربار بحثهاى گوناگونى بر سر جانشينى درگرفت . شاه شجاع فرزند اسماعيل كه فقط چند هفته از عمرش گذشته بود ؛ سلطان حمزه ميرزا ، برادرزاده يازده‌ساله اسماعيل ؛ و پدر او سلطان محمد خدابنده وليعهد كه پس از مرگ طهماسپ ناديده گرفته شد ، همگى بعنوان جانشين مطرح شدند . پريخان خانم كه حال سىويك سال داشت ، درهرحال درپى آن بود تا نيابت سلطنت را از آن خود كند ؛ حتى زمانيكه بالاخره محمد خدابنده به سلطنت انتخاب شد ، اين نيابت را به سبب ضعف بصر خدابنده مطرح ساخت .\r\nهنگامى كه خدابنده را از شيراز كه از دست اسماعيل بدانجا پناه برده بود به قزوين آوردند و در 3 ذو الحجه 985 / 11 فوريه 1578 به تخت شاهى جلوس كرد ، سرزمين ايران از دست جباريت و ستم رهايى يافت ولى مردم ايران در عرض دهسال سلطنت وى روى سعادت به خود نديدند . اقدامات او در ابتدا بسيار ملايم و معتدل بود و لذا تقابل شديدى به جباريت و تندخويى اسماعيل داشت . اگر دقت شود همين اعتدال محمد فىالواقع سست‌عنصرى ، بىاعتنايى و بىلياقتى مىنمايد . با اينكه ضعف بصر او دليلى بر عدم قاطعيت و قابليت در سلطنت نبود ، ولى نمىتوان\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nآن را در امر هدايت امور مملكتى بىتأثير انگاشت . در اين شرايط بود كه قدرت بدست افراد ديگرى افتاد . شاه چنان در سايه قرار گرفت كه نگرنده بىطرف نمىتوانست حتى وجود او را حس كند . اين امر موجب شد تا نام سلطان حمزه ميرزا با اقدامات مقتدرانه خويش در زمره شاهان صفوى رقم بخورد - موقعيتى كه هرگز نتوانست رسما بدان دست يابد « 1 » .\r\nمشخصه اصلى سلطنت شاه جديد نزاعها و دسايس امراى قزلباش بود كه دهه‌هاى متمادى ادامه داشت و فقط زمانى فروكش مىكرد كه شاهى از راه قدرت و زور و يا ترفند و حيله اعمال آنها را سركوب و خنثى مىكرد . از آنجا كه محمد خدابنده قادر به چنين كارهايى نبود ، ازاينرو خيره‌سريها و نيرنگ‌بازيهاى آنان بر سر مقام و منصب به اوج خود رسيد تا اينكه فرزند او عباس توانست همه آنها را مالشى سخت دهد و سر جايشان بنشاند . هنگاميكه خبر مرگ اسماعيل پخش شد ، ديرى برنيامد كه درگيريهاى خونبار بين قزلباشان درگرفت كه در يك طرف شاملوها و استاجلوها و در طرف ديگر تركمانان و تكلوها قرار داشتند . با اينكه وزير اعظم ميرزا سلمان جابرى فردى از خانوادهء اشراف اصفهان بود و اين خانواده از سالهاى آغازين صفويان در خدمت آنان بودند « 2 » ، براى مدتى محدود توانست در بين طرفين آشتى برقرار سازد ، ولى اين نزاعها و كشمكش‌ها ( كه گاهى به شورشى عظيم و جنگ داخلى مىانجاميد ) در دهسال آتى عاملى عمده در امور سياسى ايران بود . ذكر وزير اعظم نه‌تنها نشان از گروهگرايى در بين قبايل تركمان ، بلكه حكايت از دسته‌بندى در بين غيرتركمانان ازجمله اشرافيت ايرانى دارد كه در اين كشمكش‌ها شركت مىجستند . اين تركيب غريب كه قبلا حتى پيش از سلطنت شاه اسماعيل اول هم وجود داشت ، تحولات آينده را تحت‌الشعاع قرار داد . البته صحبت كردن از رويارويى بين تركمانان و غيرتركمانان و يا حتى تركمانان و ايرانيان اشتباه و عبث است . بالعكس مىتوان دست عناصرى از هر گروه و يا يكى از آنها را در اين وقايع مشاهده كرد .\r\nچنانچه برنگريستيم ، در زمان مرگ اسماعيل دوم ، زمام امور بدست پريخان خانم افتاد .\r\nشمخال سلطان ، مهردار اعظم و عموى پريخان خانم حامى اصلى او بود . پريخان خانم در زمان مرگ پدر ، توانست در بين قزلباشان حمايتى درخور يابد و از اين طريق به داعيه‌هاى خود جامه عمل بپوشاند . ازاينرو وزير اعظم ميرزا سلمان كه در ربيع الاول 985 / 1577 بوسيله طهماسپ بر سر كار آمده بود و چندان مورد عنايت شاهزاده خانم نبود ، به بهانه احترام به شاه جديد و در\r\n\r\n\r\n","description":"","footnote":"\r\n( 1 ) - هورست ،  \" Der safawide Hamza Mirza \"  ؛ رويمر ،  Niedergang  ، صص 66 به بعد .\r\n( 2 ) - اوبن  \" Etudes SafavidesI \"  ، صص 76 به بعد .\r\n","page_name":" 70 ","page_number":70},
  {"content":"\r\n\r\nواقع از ترس جانش ، پايتخت را ترك گفت . در اينجا به تعاطى علائقى برمىخوريم كه بايسته توجه است . در ملتزمين شاه جديد چيزى ديده مىشد كه از سلطنت او انتظار مىرفت . راه و روالى كه او پيشتر در شيراز براى انجام امور در پيش گرفته بود ، نتايج نسبتا مطمئنى را پيش‌رو مىنهاد : يعنى ضعف بصر او و بىاعتنايىاش نسبت به امور كشورى احتمال نداشت تغيير كند . در اينجاست كه نقش خير النساء بيگم معروف به مهدعليا ، همسر شاه ، اهميتى شايسته يافت . مهد عليا زنى جاه‌طلب از يك خانواده اشرافى مازندران بود كه در اين زمان پس از گذران چند ماه پر از وحشت و هراس ، خويشتن را در موقعيتى مىديد كه با بهره‌گيرى از تهور و طمع براى كسب قدرت ، در رأس قرار گيرد . هنگاميكه وزير اعظم وارد شيراز شد ، مهدعليا نه تنها او را مردى آگاه به امور و وقايع پايتخت يافت ، بلكه فهميد كه وى مىتواند در رسيدن به اهدافش فردى مطمئن و متحدى بالقوه باشد . ميرزا سلمان به جزئيات تشكيلات ديوانى مسلط و آگاه بود و در آن زمان ارج‌وقربى در بين قزلباش نداشت چون به يك خانواده اشرافى ايرانى متعلق بود . ازاينرو ميرزا سلمان مىتوانست با وجود شاه سست عنصرى چون محمد خدابنده از وجود ملكه او در مقام متحد بهره‌مند شود . من حيث المجموع ، وى از خطراتى كه در اين دمسازى و تطابق علائق ، انتظارش را مىكشيد ، آگاهى نداشت .\r\nبا اين شروع ، حساب ميرزا سلمان درست از آب درآمد . او مقام برتر خود را در زمان شاه جديد هم بدست آورد و شاهد تنزّل موقعيت دشمن خويش پريخان خانم و خال او شمخال سلطان گرديد و پريخان خانم كمى پس از ورود به دربار قزوين نفوذش را از دست داد و به قتل رسيد . با اينهمه وزير اعظم نتوانست ميزان قدرتى را كه ملكه براى خود قائل بود پيش‌بينى كند يعنى قدرتى بيش‌از قدرت امراى تركمان كه به محمد خدابنده بويژه به دليل ضعف و بىلياقتىاش رأى داده بودند . مهدعليا پذيراى نفوذ كمابيش غيرمستقيم در جريان امور نبود : به‌جاى آن علنا همه مسئوليتهاى اساسى را خود بر عهده گرفت كه مخصوصا شامل انتصاب افسران عاليرتبه امپراتورى مىشد . اين افسران بجاى حضور در دربار عام سلطنتى ، هرروز صبح به در ورودى حرمسرا فراز مىآمدند تا فرامين ملكه را دريافت كنند . در اين مواقع احكام دربارى صادر و مهر مىشد . به مدت بيش‌از يكسال امور سياسى هم بر اين مدار رتق و فتق شد . در اين ايام امرا از دست فوج زنانى كه عليه مهدعليا دسيسه مىكردند و از شاه بركنارى او را مىخواستند ، به عذاب بودند . آنها به هدفشان رسيدند : بيگم را به جرم اينكه با عادل گرايخان برادر خان كريمه قاپ عشق باخته ( اينكه درست بوده يا نه ، چندان اهميتى نداشت ) در اول جمادى الاول 987 / 26 ژوئيه 1579 در حرمسرا خفه كردند .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nقتل ملكه در حكم غصب قدرت از سوى رهبران متنفذ قزلباش بود . اول از همه ، نفرتى عليه اشراف ايرانى به سبب اينكه مقامات عاليه قدرت را در حكومت مركزى و شاخه‌هاى ديگر تشكيلات ديوانى از آن خود كرده بودند ، راه افتاد . در اثناى سركوبى و قتل ايرانيان ، مخصوصا هواداران مازندرانى ملكهء مقتول ، فقط آنهايى جان سالم بدر بردند كه تحت حمايت امراى قدرتمند تركمان بودند . مردى چون ميرزا سلمان جابرى هم در لحظه مقتضى به دسيسه‌گران پيوسته بود گواينكه در بسيارى جهات موافق آنها نبود . مشكلاتى كه وى بالاجبار در زمان تعقيب و قتل ايرانيان متحمل شد ، شاه را واداشت تا از اقدامات پيشين او صرفنظر كند . بهرحال شاه به او رخصت داد كه در مقام عاليه‌اش باقى بماند .\r\nتوطئه‌گران به راحتى شاه را راضى كردند تا به سلطنت خود ادامه دهد و با تجديد بيعت با او دلگرمش ساختند . طبيعتا دست آنها بسيار بازتر شد ؛ چون براى چه كسى بايد حساب پس مىدادند ؟ نكته جالب‌نظر اينكه خطابه محمد خدابنده به امرا و سرزنش كردن آنان دربردارندهء اشاراتى روشن به رابطه كهن بين شاه در مقام مرشد اعظم و امرا در مقام مريدان ( صوفيگرى ، عقيده باطنى ) دارد . از همين نكته مىتوان استنتاج كرد كه پايه و مبانى اصلى امپراتورى صفوى هنوز نظرا پابرجا بود ، گواينكه پيوند مذهبى با شاه از مدتها پيش ، احتمالا از نيمه دوم سلطنت شاه اسماعيل اول بريده شده بود .\r\nدر اين زمان حمزه ميرزا مدعى وليعهدى شد . او چون در اين ايام يازده سال بيش نداشت لذا دليلى نداشت كه سران قزلباش از او بترسند . ولى چنانچه برخواهيم نگريست ، او در جاى خود بتدريج كانون توجه شد . حامى و هوادار مقتدر او ميرزا سلمان جابرى ، وزير اعظم بود كه ديرى نپائيد بارديگر بر سر قدرت شد . طبيعتا افزايش نفوذ شاهزاده و وزير اعظم سوءظن امراى قزلباش و در نهايت دشمنى آنها را برانگيخت ، ازاينرو غريب نبود كه سرنوشتى سخت در انتظار هردو باشد .\r\n* * * درواقع هردو به ترتيب در سالهاى 991 / 1583 و 994 / 1586 به قتل رسيدند . قبل از آن ، نزاعها و كشمكش‌هاى قبايل تركمان سبب‌ساز بحران داخلى امپراتورى صفوى شد كه از زمان مرگ شاه طهماسپ بتدريج پديد آمده بود و در اين زمان عواقب و نتايجش را بارآورد :\r\nهمسايگان ايران از شرق و غرب بدان هجوم آوردند . ارزيابى وقايع اصلى و زمينه‌هاى آنها در چارچوب بررسى حاضر ، بسنده مىنمايد .\r\nحمله گروههاى ازبك در بهار سال 986 / 1578 را مرتضى قلى سلطان ، حاكم مشهد ، دفع\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nكرد . اين حمله شايد از مواريث جنگهاى ازبكان با شاه طهماسپ اول باشد ، نه اينكه مقدمه‌اى براى تهاجمات بعدى آنها كه در سطح وسيعى صورت گرفت . وضعيت در غرب ايران بسيار جدى بود .\r\nبا اينكه عثمانيان در سال 1571 م . در نبرد لپانتو  ( Lepanto )  از دون ژوان اطريشى شكست خوردند و اين شكست نقطه عطفى در تاريخ امپراتورى تركان بود و نيز گواينكه همين شكست از علائم انحطاط امپراتورى آنها برشمرده مىشد ( و شايد هم عامل اصلى حمله آنها به شرق به منظور جبران شكست غرب باشد « 1 » ) ولى بهرحال اين امپراتورى هنوز از بزرگترين خطرات و تهديدهاى صفويان بود ، به همان مايه كه قدرت و يا ضعف شاه صفوى در نوسان اين تهديد مؤثر بود به همان اندازه هم روابط عثمانيان با همسايگان غربى و شمال غربى عاملى عمده در اين نوسان برشمرده مىشد . اوضاع پيچيده و درهمى كه در ايام جلوس محمد خدابنده پيش‌آمد بهترين و مناسب‌ترين موقعيت را در اختيار سلطان مراد سوم ( 1003 - 982 / 95 - 1574 ) قرار داد تا به فكر لشكركشى در بخش شرقى امپراتورى خود بيفتد مخصوصا كه با پذيرش پرداخت خراج از سوى رودولف دوم هابسبورگ ، خيال او از اين سمت امپراتورى راحت شده بود . صدر اعظم او محمد صوقللو كه متمايل به پيشنهاد ايران براى حفظ وفادارى به پيمان آماسيا بود ، نتوانست سلطان را قانع سازد ؛ سلطان مهياى جنگ بود . يك سلسله از شورشهاى موجود در مرز ايران بين كردها و در شروان ، نزاع بين شاهزادگان گرجى ( - برخى به تركان و بعضى به ايرانيان متمايل بودند - ) نقشه‌هاى تركان را قابل اجرا مىكرد . همين قبايل به احتمال زياد نگران رويارويى جديد سپاه عثمانى و صفوى بوده‌اند : در بعضى موارد اطلاعاتى در دست است كه حكام ترك مجاور با دستوراتى كه از بالا داشته‌اند مأمور ايجاد دلشوره و آشفتگى در بين آنها بوده‌اند « 2 » .\r\nجنگ ايران و تركان ( 98 - 986 / 90 - 1578 ) از طرف باب عالى با گسيل سومين وزير سلطان مصطفى پاشا معروف به لالاپاشا شروع شد . او در گرجستان به موفقيتها و پيروزيهايى رسيد و حتى سپاه ايران را در درياچه چيلدير ( حدود سى ميلى شمال قارص ) شكست داد و به شروان حمله برد ولى رخنه و نفوذ او به ايران موجب هزيمتش شد . با اينكه خان كريمه نيز يك نيروى كمكى به شروان گسيل داشت ولى چندان هوده‌اى نگرفت چون صفويان با همه تلفات قابل اعتنا ، مهاجمان را عقب راندند و آنها بالاجبار عقب‌نشينى كردند . مع‌الوصف فرماندهان نظامى ديگر عثمانى در عمليات خود پيروز بودند و نتيجه اين شد كه ايران در منطقه ماوراى قفقاز و نيز\r\n\r\n\r\n","description":"","footnote":"\r\n( 1 ) - يك نظر جديد : رويمر ،  Niedergang  ، ص 90 .\r\n( 2 ) - مينادوئى ، ص 25 ، ميچلى ، در  Relazioni Ambasciatori Vendti al Senato  ، چاپ 1 . آلبيرى ، سرى  IIIa  جلد 2 ، ( فلورانس ، 1844 م . ) ، ص 261 .\r\n","page_name":" 73 ","page_number":73},
  {"content":"\r\n\r\nدر كردستان و لرستان نواحى مختلفى را از دست داد و در سال 993 / 1585 حتى تبريز هم از دستش رفت .\r\nاين فجايع نظامى در نهايت بدانجا منتهى شد كه نزاعهاى مصيبت‌بار بين گروههاى مختلف قبايل قزلباش به پايان رسد و يا دست‌كم فعلا كنار گذاشته شود . بسان گذشته ، علائق مختلف قبيله‌اى عاملى مهم در انگيزش عمليات امرا بود . آنها كاملا به علائق امپراتورى توجهى نداشتند و بر اين مبنا بود كه پيشينيان آنها عمل مىكردند و نقش عمده بر عهده داشتند و حال موجوديت آنها در خطر بود . گرايشها و رفتارهاى آنها طبيعتا عواقبى بر تحولات نظامى داشت و وضع را بدتر از بد مىكرد .\r\nخطرناكتر از همه شورش كردستان بود كه در سال 989 / 1581 اين ايالت را موقتا از حكومت مركزى در قزوين منتزع ساخت . به منظور درك اين وقايع بايد يادآورى كرد كه در چارچوب تشكيلات صفوى بعضى از امراى قزلباش بودند كه به همراهى قبايل و يا گروههائى از پيروان قبيله‌اى خود از سوى حكومت مركزى حاكم و يا والى بودند و اقتدار خويش را از طرف حكومت مركزى اعمال مىكردند . بعضى ديگر از ايالات هم به شاهزادگان سپرده مىشد تا وظايفشان را در معيت امراى تركمان كه عنوان محافظ يا اتابك آنها را داشتند ، به انجام رسانند . از اينرو محمد خدابنده هم قبل از جلوس به تخت سلطنت ، حكومت شيراز را داشت . اين مقام هيجده ماه بعد از تولد فرزند او عباس در اول رمضان 978 / 27 ژوئيه 1571 به وى واگذار شد ، درحاليكه هرات به شاهزاده تازه تولد يافته اختصاص يافت و او از آن زمان به بعد به حكومت در آن پرداخت .\r\nخراسان كه در آن روزگار افغانستان امروزى را نيز در شمول خود داشت ، داراى دو مركز مشهد و هرات بود . اهميت اين سرزمين و ارزشى كه براى صفويان داشت از يادآورى جنگهاى اوليه شاه طهماسپ با ازبكان برمىآيد . گفتنى است كه خراسان در نتيجه دورى از مناطق مركزى ايران كه تنها ارتباط آن با مركز ايران باريكه راه دامنه كوههاى البرز و كوير بود ، همواره گرايشهاى گريز از مركز در تاريخ ايران داشت . اين مركز گريزى حال جلوه‌اى ديگر يافته بود ، چون گروه شكست‌خورده نزاعهاى خونبار قبايل تركمان درصدد انتقام‌كشى از خويشاوندان گروه پيروزمند در نواحى ديگر برمىآمدند . زمانيكه اتحاد تركمانان و تكلوها بر اتحاد شاملوها و استاجلوها در دربار چربيد ، اين برخوردها به اوج شدت خود رسيد .\r\nمردى كه اتابك عباس ميرزا شد عليقلى خان شاملو بود كه اصلا شاه اسماعيل دوم او را حاكم هرات كرده و فرمان قلع شاهزاده مزبور را به دو ارسال كرده بود . امّا هنگاميكه عليقلى خان شاملو\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nخبر مرگ شاه را شنيد فرصت حذف شاهزاده را به كنار نهاد و همين او را قادر ساخت تا بدون اجراى فرامين شاه در اين مقام مستقر شود . پس از اين قضيه ، قبل از اينكه درخواست ملكه مهدعليا مبنى بر اينكه شاهزاده به دربار گسيل شود ، تحقق يابد ، او نيز از صحنه خارج شد . بنابراين عليقلى خان در كشمكش با دربار و دشمنانش كه حال ديگر قدرتمند شده بودند مخصوصا نماينده آنها مرتضى قليخان در مشهد هنوز مهره بسيار مهمى در آستين داشت . با اينكه سپاهى از پايتخت به يارى مرتضى قليخان گسيل شد ولى عليقلى توانست بر رقيب خود چيره شود و در صدر نشيند .\r\nدر دربار اقدامات ديگرى عليه افراد قبيله او صورت گرفت و او در مشورت با امراى متحد خود ، درصدد برآمد تا عباس ميرزا را شاه اعلام كند . جلوس عباس ميرزا در ربيع الاول 989 / آوريل 1581 در هرات صورت گرفت . ولى شاه محمد خدابنده با قدرت تمام به خراسان راند و وضع عليقلى خان جاه‌طلب را در غوريان به خطر انداخت و او هم به ناچار عقب نشست و سرانجام در هرات محاصره شد . باوجوداين عليقلى خان در مقام حكومت اين ولايت و محافظ عباس ميرزا ابقا گرديد .\r\nمهمترين عامل ضد حمله خراسان وزير اعظم ميرزا سلمان جابرى بود . او در دربار به قدرتى عظيم دست يافته بود و مقامجوئىاش در موقع قتل ملكه ، جز به صورت موقت ، به خطر نيفتاده بود . ميرزا سلمان در بازى خطرناك قدرت ، طرف حمزه ميرزا را گرفت و دخترش را به عقد او درآورد و فرزند ارشد خود ميرزا عبد اللّه را وزارت حمزه ميرزا بخشيد و او را در لشكركشى به قراباغ و شروان همراهى كرد . وزير اعظم در اين لشكركشى و نيز در جنگ عليه عثمانيان و نبرد عليه عادل گرايخان برادر خان كريمه ، توان و اقتدار خود را نشان داد . مهمترين امتياز اين صدرنشينى قدرت ، واگذارى حكومتها و يا ايالتها بدست او بود . سرانجام ميرزا سلمان از همان قدرتى كه وكيل شاه اسماعيل اول « 1 » داشت ، برخوردار شد ، گواينكه هرگز يك‌چنين لقبى پيدا نكرد .\r\nاين كاميابيهاى او باعث حقد و حسادت امراى تركمان شد و آنها با تنفر هرچه بيشتر به توطئه عليه او پرداختند . او را متهم به دشمنى و دسيسه عليه قزلباش و توطئه براى كسب قدرت و دخالت در امور نظامى كردند كه از نظر آنها وزير ايرانى نمىبايست در اين نوع امور دخالتى مىداشت .\r\nقضيه لشكركشى هرات پيش كشيده شد و بدنبال آن تسليم وزير اعظم را درخواست كردند ( 991 / 1583 ) . ناخشنودى آن‌چنان بود كه شاه و حمزه ميرزا در مقابل اين درخواست امرا چاره‌اى جز تسليم وزير اعظم به دشمنانش نداشتند .\r\n\r\n\r\n","description":"","footnote":"\r\n( 1 ) - به مطلب شاه اسماعيل اول رجوع كنيد .\r\n","page_name":" 75 ","page_number":75},
  {"content":"\r\n\r\nقتل ميرزا سلمان ثابت كرد كه در عرض هشتاد سالى كه از حكومت صفوى مىگذشت يعنى از شروع حكومت شاه اسماعيل ، شقاق و نفاق امپراتورى صفوى بين ايرانيان و تركان همچنان زنده و پابرجاست . نقشه‌هاى شاه اسماعيل براى درهم‌ريزى قدرت قزلباشان با بكارگيرى غيرتركان در مناصب عاليه كشورى و لشكرى و مقام وكيلى ايرانيان ، با همهء اينكه پنج‌بار در مقابل آن مانع‌تراشى شد ، ولى همچنان ادامه يافت . تلاشهاى شاه طهماسپ اول هم فقط موفقيتى محدود درپى داشت . با اينكه در زمان سلطنت او هم منصب وكيل موجود بود ، ولى هيچكدام از اين وكيلان نتوانستند در امور نظامى دست بالائى داشته باشند مگر اينكه جان خود را باختند . معهذا اين تجارب در فرماندهان نظامى تركمان حساسيتى عميق نسبت به ايرانيان مقتدرى كه به مقامات بالاى نظامى بركشيده مىشدند ، ايجاد كرده بود و از آنجا كه آنها خدمت در زيردست ايرانيان را كسرشأن خود مىدانستند ، لذا همواره در راه دفاع از امتيازات نظامى مىكوشيدند ، حتى زمانيكه بنا به تحليل سياسى معلوم مىشد كه موقعيت آنها در مواجهه با دشمنان خارجى فقط در صورت عدم تخالف داخلى قابل ترميم و تقويت خواهد بود .\r\n* * * در اينجا به منظور فرانمايى بحرانى كه روى كار آمدن يك شاه سست‌عنصر و نالايق موجب آن مىشد ، نظرى دقيق به درگيريهاى داخلى امپراتورى صفوى پس از جلوس محمد خدابنده انداختيم . نزاعهاى خونين بين امرا ، قتل ملكه مهدعليا و ميرزا سلمان و تلاش براى جلوس عباس ميرزا در خراسان همه از نشانه‌هاى دقيق اين بحران بودند . سودپرستى قبيله‌اى امراى تركمان حتى پس از قتل وزير اعظم هم ادامه يافت . اما روشن كردن جزئيات اين دسيسه‌ها و توطئه‌ها كارى عبث است . آنچه اهميت دارد تأثير ضعف آشكار صفويان و دولت ايران بر روى دشمنان خارجى است . وقايع درون صفويان آنها را اغوا مىكرد تا در امور داخلى ايران دخالت كنند .\r\nيكى از اين نتايج ، حمله جديد عثمانيان بر شمال غرب ايران در سال 992 / 1584 بود .\r\nحمزه ميرزا در رأس نيروهاى كم‌اهميتى براى روياروئى با عثمان پاشا و فرهاد پاشا ، فرماندهان نيروهاى مهاجم عثمانى ، گسيل شد ، ولى نتوانست تبريز را بازپس بگيرد . او حتى در رودررويى با دشمن ، گرفتار نزاعهاى قزلباشان گرديد . حمزه ميرزا در 24 ذو الحجه 994 / 6 دسامبر 1586 در اردوى خود در آذربايجان به قتل رسيد . ادعا شد ( گرچه ثابت هم نشد ) كه قاتل او دلاكى بود به‌نام خداوردى كه گروهى از افسران توطئه‌گر ، اجيرش كرده بودند « 1 » . اين قتل جديد سبب‌ساز تحولى\r\n\r\n\r\n","description":"","footnote":"\r\n( 1 ) - بلان ، شاه عباس اول ، ص 14 .\r\n","page_name":" 76 ","page_number":76},
  {"content":"\r\n\r\nدرخور شد . درواقع پس از قتل حمزه ميرزا ، جلوس عباس ميرزا به تخت سلطنت مسجل گرديد .\r\nامراى شاملو و استاجلو در دربار پس از مرگ حمزه ميرزا بر سر راه جلوس عباس ميرزا فرزند ديگر شاه ، مانع‌تراشى كردند و مدعى وليعهدى برادر كهتر او ابو طالب ميرزا ( متولد 1574 م . ) شدند . اين اقدام عواقبى در خراسان داشت چون در اين ايام قدرت ، ديگر در دست عليقلى خان شاملو حاكم هرات نبود ، بلكه بدست حاكم جديد مشهد ، مرشد قليخان استاجلو افتاده بود و عباس ميرزا را در مشهد زير بال خود گرفته بود . او در اين ايام نقشه‌هايى را طرح‌افكنى كرد كه بسيار جاه‌طلبانه‌تر از نقشه حاكم هرات در سال 989 / 1581 و شورش او عليه حكومت مركزى بود . مرشد قليخان با درايت تمام توانست حمايت بعضى از سركردگان تركمان را در خراسان جلب كند . افزون‌براين ، اعلام وفادارى به عباس ميرزا از نواحى ديگر ايران هم انجام شد . زمانيكه شاه پايتخت را همراه وليعهد و ملازمان نظامىاش ترك گفت ، مرشد قليخان در معيت عباس ميرزا و محافظينى معدود كه بيش‌از چند صد نفر سواره نبودند ، به قزوين راند تا شاه موردنظر خود را به جاى پدر بنشاند .\r\nزمانيكه عباس ميرزا در 16 اكتبر 1587 در قزوين به تخت شاهى جلوس كرد ، پنجمين شاه سلسله صفوى شد . محمد خدابنده حتى پس از بازگشت به پايتخت ، نتوانست با غاصب تاج و تخت درافتد . او چندى را در قزوين گذراند ، ولى چندى برنيامد كه از دربار رانده شد و دليل آن هم شايد تلاش او در بازپس‌گيرى تاج و تخت باشد . او كه جريان وقايع را پذيرفته بود ، با ابو طالب ميرزا به الموت برده شد ، يعنى جايى كه قبلا فرزند او طهماسپ ميرزا تحت‌نظر بود : گفته شده كه هرسه نفر را نابينا كردند . ولى طبق گزارش اسكندر منشى ، نواب سكندرشأن ، يعنى محمد خدابنده ، در نهمين سال سلطنت عباس « 1 » در قزوين درگذشت ( بين 21 ژوئيه 1595 م . و 10 ژوئيه 1596 م . ) و اگر قضيه زندانى شدن او را بپذيريم ، اسارت ظاهرا چندان طولانى نبوده است .\r\n\r\nعباس اوّل\r\nمرشد قليخان استاجلو را كه از طرف شاه عباس وكيل ديوان عالى شده بود ، انتظار اين بود كه اين حاكم شانزده‌ساله دست او را در كارها باز بگذارد . ولى اين اميد بسرعت تبديل به يأس شد .\r\nديرى نگذشت كه آشكار شد اقداماتى كه حكومت جديد اتخاذ مىكند ، نشان از خود شاه جوان دارد .\r\n\r\n\r\n","description":"","footnote":"\r\n( 1 ) - اسكندر منشى ، ترجمه سيورى ، ص 692 .\r\n","page_name":" 77 ","page_number":77},
  {"content":"\r\n\r\nمسائل مبرمى كه شاه عباس با آنها روبرو بود همانهايى بود كه در سالهاى پيش بارها رخ داده بود . مسأله داخلى نظام قبيلگى تركمانان در رأس امور قرار داشت و موجبات ضعف ممتد حكومت مركزى را فراهم كرده بود . همه مقامات نظامى دربار از همان آغاز سلطنت صفويان در اختيار امراى مقتدر قبايل بود و سركردگان ديگر قبايل هم با ايلات خودشان در ايالات اراضى وسيع را در اختيار خويش داشتند و يا اينكه حاكم ايالات بودند و در مقام محافظان شاهزادگانى كه به سن قانونى نرسيده بودند ، خدمت مىكردند . چنين مىنمايد كه بعضى قبايل حكومت و مناصب ديوانى بعضى از ايالات را ( مثلا ذو القدر در فارس و شاملو در كرمان ) ملك طلق خود مىپنداشتند . در همين ايام مشكل ديگرى چهره نمود و آن هم به قدرت رسيدن دگرباره بعضى از سلسله‌هاى محلى سابق ، مخصوصا در مناطق مرزى امپراتورى ، بود . امّا معضلات خارجى تقريبا جدىتر از اوضاع و احوال داخلى مىنمود . دشمنان صفويان ، علىالخصوص عثمانيان در غرب و ازبكان در شرق ، مناطق وسيعى را تحت سيطره خود درآورده و تقريبا نصف سرزمينهايى را كه شاه طهماسپ براى جانشينانش به ارث گذاشته بود ، صاحب شده بودند ؛ حال آنها درپى حملات تازه به ايران بودند . در چنين شرايطى بود كه تجارت و صناعت شديدا آسيب ديد و سطح زندگى مردم بسيار پائين آمد .\r\nشاه عباس اول با تدابير و سياستهاى عملى و قاطع توانست بر بحرانى كه در آغاز سلطنت او ايران را تهديد مىكرد ، فائق آيد . اين كار وى سالها طول كشيد و در خلال آن متحمل شكستها و عقب‌نشينيهاى زيادى شد . ولى موفقيت‌هاى او ، همچون شخصيتش ، تأثيرى بسزا در مردم داشت .\r\nخاطره اين شاه نسلهاى متمادى در ايران باقى ماند و حتى امروزه هم ازيادنرفته است . ولى آنچه در اينجا اهميت دارد چگونگى فائق آمدن او بر اين مشكلات و يافتن راه‌حلى براى آنهاست كه پيشينيان او را عاجز كرده بود . مهمترين معضل در ايام جلوس شاه ، خصومت و دشمنى امراى تركمان بود كه تا مرز جنگ داخلى كشيده شده بود . محض يادآورى ، گفتنى است كه قدرت آنها در نهايت ناشى از خدماتى بود كه پيشينيان آنان در مقام سپاهيان طريقت اردبيل در روزگار تأسيس و توسعه امپراتورى صفوى انجام داده بودند . البته در اين زمان مسأله رابطه كهن بين شاه در مقام مرشد اعظم طريقت و قزلباشان به‌عنوان مريدان او ديگر مطرح نبود و ترديدى نيست كه عقايد دين‌سالارانهء شاه اسماعيل اول در نزد شاه عباس اعتبار و شأنى نداشت . و امّا اينكه توانمندى پيوندهاى سابق مذهبى كاهش يافته بود ، بدان معنى نيست كه اين پيوندها كاملا فراموش‌شده و يا اهميت خود را از دست داده بود . اقدامات و فعاليتهاى فوق‌الذكر امرا نمايانگر زوال و افول اين پيوندهاى كهن بود . امّا انحطاط واقعى اين مناسبات و پيوندها زمانى شروع شد كه شاه عباس در\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nهركجا كه اقتضا كرد آداب و سلوك گذشته را واگذاشت . طبعا درگيرى با قزلباش در نظر اول يك مشكل سياسى مىنمود ولى هنوز بخشى از پيوند اوليهء مذهبى پابرجا بود « 1 » .\r\nتاريخ امپراتورى صفوى تا زمان سلطنت شاه عباس اول ، صرفنظر از اين جنبه مذهبى ، مترادف با تاريخ رقابت بين دو گروه برجسته قومى در چارچوب دولت يعنى عناصر تركمان و ايرانى است . اين رقابت را مىتوان درگيرى بين شهر و حومه و چادرنشينان و يكجانشينان نيز برشمرد .\r\nتلاشهاى فراوانى براى حل اين مشكل صورت گرفت . چه ما بر تلاش براى درهم‌ريزى قدرت امراى تركمان تأكيدى مضاعف داشته باشيم و چه تلاش براى آشتى و دمسازى عناصر ترك و ازبك را مهم بشماريم ( چنانچه بعضى از افراد سلسله صفوى به اين كار دست زدند ) . هركدام از اين نظريات را بپذيريم بيهوده است : هيچ‌كس نتوانست بين اين دو عنصر و جبهه متخاصم آشتى و سازش برقرار سازد .\r\nشاه جديد با امراى تركان از همان آغاز با شيوه‌اى سرسختانه و سازش‌ناپذير برخورد كرد . او كارش را با اعدام گروهى از امراى قبايلى كه در قتل برادرش حمزه ميرزا دست داشتند ، شروع كرد . سپس توطئه رهبران قبايل را كه براى عزل وى سامان يافته بود ، وحشيانه سركوب كرد و از آن پس محافظ سابق خود مرشد قليخان استاجلو را ( كه لشكركشى براى رهايى از هرات از دست ازبكان را به دليل اختلاف ديرينه‌اش با عليقلى خان شاملو حاكم هرات ، تحريم كرده بود ) از پيش پاى خود برداشت . در خلال ساليان نمونه‌هاى ديگرى نيز وجود دارد ولى در اينجا سر آن نداريم كه وارد جزئيات شويم . تجارب دوران جوانى شاه از قتل مادر و برادرش حمزه ميرزا در سوءظن ديرپاى او به قزلباشان تأثيرى قاطع داشت . اين سوءظن چنان در وى ريشه داشت كه حتى فرمانده برجسته‌اى را فقط به اين دليل كه احساس كرده بود بيش‌از اندازه قدرت گرفته ، دم تيغ سپرد .\r\nشاه عباس با اينكارها در نهايت برج عاج امراى تركان را فرو ريخت و ريشه نزاعها و جدالهاى بين آنها را خشكاند .\r\nسلطنت شاه عباس نقطه آغاز افول تركمانان ، زوال نفوذ سياسى و نظامى و درهمريزى پايگاههاى اجتماعى آنها بود . تنفر و بىاعتمادى شاه به آنها موجب شد كه فرماندهىهاى مهم\r\n\r\n\r\n","description":"","footnote":"\r\n( 1 ) - سيورى در مقاله « مناصب عمده . . . دوره سلطنت شاه اسماعيل اول » ص 91 نشان مىدهد كه اين بنياد در جنگ چالدران به تحليل رفته است . ولى اين نكته سؤالى را پيش مىكشد كه شاهان صفوى تا چه ميزان خود را مرشد اين طريقت مىدانستند و يا مدعى نقش آن بودند ؟ بهرحال ، تا زمان مرگ شاه عباس در سال 1038 / 1629 تلاش شد تا در باب جانشينى آن هم با روال سنتى رضايت همه اعضاى طريقت جلب شود : براون ،  Das Erbe Schah Abbas'I  ، ص 104 ئص 279 ؛ همچنين نگاه كنيد به : سيورى ، « منصب خليفة الخلفاء » .\r\n","page_name":" 79 ","page_number":79},
  {"content":"\r\n\r\nنظامى از آنها گرفته شود . در اين ايام ناظر انحلال محافظان ويژه قزلباش هستيم كه پس از جلوس شاه طهماسپ اول در اختيار آنها بود و با آن رشد و گسترش يافته بودند . اين بدان معنا نيست كه آنها رويهمرفته از صحنه طرد شدند : بالعكس ، هنوز در زمان سلطنت شاه عباس و حتى در روزگار افول سلسله صفوى در سده دوازدهم / هيجدهم واحدهايى از قزلباشان در ايران وجود داشتند .\r\nليكن از اين زمان به بعد ديگر تنها طبقه نظامى موجود محسوب نمىشدند .\r\nساختار امپراتورى صفوى پس از خنثى شدن عمليات قزلباشان ، كاملا تغيير يافت . شاه عباس از يك طرف با ايجاد نيروى ديگرى در مقابل قزلباشان و جبران فقدان قدرت چشمگير نظامى آنها ازديگرسو ، به موفقيت ديرآهنگى دست يافت . او براى دستيابى به اين هدف از ابزار مختلفى بهره گرفت . يكى از اين ابزار كاربست اصطلاح شاهسون بود با هدف دوقطبىسازى احساسات قزلباشها . اين امر شكل فراخوان « وفاداران به مقام شاه » يعنى سلطنت‌طلبان را به خود گرفت . چنين مىنمايد كه با اين‌روش عناصر قابل اطمينان قزلباشها شناسائى مىشدند و سپس در واحدهاى نظامى جديدى سازمان مىيافتند . معهذا شناخت كاملى از اين فرآيند در دست نيست « 1 » .\r\nاطلاعات پرمايه‌اى درباره تشكيلات واحدهاى جديد در سپاه صفوى يعنى واحد سواره‌نظام قوللر و يا غلامان خاصه شريفه با فرماندهى قوللر آغاسى ، در دست است . اين غلامان خاصه شريفه از مسيحيان اقوام مختلف تشكيل مىشدند كه به اسلام گرويده بودند و اغلب در ايام كودكى وارد ايران شده و يا والدين آنها گرجى ، چركسى ، قفقازى و ارمنى ، اغلب اسيران جنگى ، بودند كه از مدتها پيش در ايران اقامت داشتند . اين سپاهيان كه شاه عباس چندى پس از جلوس به تخت شاهى آنها را شكل داد ، آن‌چنان كارآمد شدند كه تشكيلات قزلباشان به نصف و حتى به كمتر از تعداد تشكيلات نخستين خود كاهش يافت . نخستين فرمانده آنها اللهورديخان يكى از گرجيان مسلمان شده ، بود كه به صيت و شهرتى درخور رسيد و لقب سلطان يافت . قوللر كسانى بودند كه با ابراز لياقت به اين مقام و الا بركشيده مىشدند : آنها مقام حكومت نيز مىيافتند - مثل اللهورديخان كه حاكم فارس شد - و يا هنگامىكه تركمانان نامزد مناسبى براى جاهاى خالى مقاماتشان معرفى نمىكردند ، از اينها براى فرماندهى تركمانان استفاده مىشد . آنها در جاى خود حدود يك‌پنجم از مقامات كليدى تشكيلات ديوانى را از آن خويش كردند .\r\n\r\n\r\n","description":"","footnote":"\r\n( 1 ) - شاهى سونى كردن در اسناد قبل از سلطنت خدابنده به كار رفته است . از عبارت متراداف صلاى شاهى سونى كردن برمىآيد كه معنى آن « در رديف دوستان شاه درآوردن » نيست ( بنابه اعتقاد تاپر در مقاله « شاهسون » ، ص 65 ) بلكه حاكى از آنست كه « به كسى كه شاه را دوست دارد رخصت بده تا در فلانجا خود را بنماياند » . رجوع كنيد به مينورسكى ،  \" La Perse au xve Siecle \"  ، ص 326 .\r\n","page_name":" 80 ","page_number":80},
  {"content":"\r\n\r\nدر ميان غلامان خاصه ، سپاه ثانوى ديگرى نيز وجود داشت به‌نام تفنگچيان كه پيشتر در دوره شاه طهماسپ اول با شمارى اندك تشكيل شده بود . اينها از ميان عناصر قومى متفاوت ، از ميان فرزندان روستايى ايران ، اعراب و تركمانان انتخاب مىشدند . افزون‌برآن سپاه توپچيان بودند كه ايرانيان چندان علاقه‌اى بدان نداشتند . با اينكه صفويان در كار محاصره از توپچيان بهره‌اى وافى مىبردند ، ولى در ميدان جنگ نمىتوانستند از توپخانه استفاده‌اى به‌سزا ببرند . معروفست كه سررابرت شرلى از ماجراجويان انگليسى ، توپخانه را در ايران رواج داده است . او در سال 1598 م . همراه برادرش سرآنتولى و تعدادى ديگر از اروپائيان وارد دربار ايران شد . فىالواقع شاه عباس در امر اصلاحات نظامى از مشاورت اين شخص بهره گرفت و اللهورديخان از راهنمايىهاى او در بازسازى سپاه برخوردار شد . رابرت شرلى همچنين بر توليد قطعات توپخانه و كلا توپريزى نظارت داشت . ولى او با رواج توپخانه در ايران نتوانست كارى از پيش ببرد چون ايرانيان از مدتها پيش با آن آشنا بودند « 1 » . در اواخر سده دهم / شانزدهم شمار سپاهيان شاه به اضافه قزلباشان بالغ بر سىوهفت‌هزار نفر بودند . تركيب اين سپاهيان عبارت بود از : ده هزار نفر غلامان خاصه ، سه هزار نفر محافظان مركب از قوللرها ، دوازده هزار نفر تفنگچى و دوازده هزار نفر توپچى . دسته توپچىها با 500 عرّاده توپ مجهز شده بودند « 2 » . از ويژگيهاى شاخص اين تشكيلات جديد عدم وابستگى و علقه آنها به تشكيلات قبيله‌اى و عدم فرماندهى آنها از سوى اشرافيت نظامى تركمانان بود . به‌علاوه مستمرى آنها مستقيما نه از بودجه نظامى مثل قزلباشان بلكه از خزانه شاهى پرداخت مىشد .\r\nتكميل اين اصلاحات نظامى و ديوانى قبل از ثمررسانى ، سالها طول كشيد . شاه عباس اول در آغاز زندگى خود و در بحران نظامى ابتداى سلطنتش طرفى از آن نبست . آنچه در آغاز ضرورى مىنمود اتخاذ تصميمات هوشمندانه سياسى بود - كه در گام اول صلح با عثمانيان بود يعنى كارى كه پذيرش آن براى شاه بسيار دشوار مىنمود - امّا شاه عباس چون تا زمانى كه ايالات در شورش بودند و ازبكان خراسان را اشغال كرده بودند ، اميد پيروزى عثمانيان را نداشت ، بنابراين صلح تنها وسيله‌اى بود كه دست او را در كارها و رفع مشكلات ديگر بازمىگذاشت .\r\nدر زمان جلوس شاه جديد به تخت شاهى ، سپاهيان عثمانى كه پيشتر نواحى وسيعى از سرزمين ايران را در زمان سلطنت محمد خدابنده ( بخشهايى از آذربايجان ازجمله تبريز ،\r\n\r\n\r\n","description":"","footnote":"\r\n( 1 ) - سيورى ، « اسطوره شرلى » .\r\n( 2 ) - ارقام از سيورى است در « ايران دورهء صفوى » ص 418 ؛ و نيز نگاه كنيد به لكهارت ، « سپاه ايران » .\r\n","page_name":" 81 ","page_number":81},
  {"content":"\r\n\r\nبخشهايى از گرجستان و قراباغ ، شهر ايروان و شروان و خوزستان ) تحت سيطره و هجوم درآورده بودند ، دامنه متصرفاتشان را گسترش دادند . بغداد در سال 995 / 1587 بدست آنها افتاد و ديرى نپائيد كه گنجه را هم گرفتند . مذاكرات با باب عالى به پيمان صلح استانبول در 21 مارس 1590 م . انجاميد . اين پيمان به مخاصمات دوازده‌ساله عثمانى و صفوى خاتمه داد .\r\nشرايطى كه بر شاه تحميل شد بيش‌ازاندازه سنگين بود . طبق اين پيمان آذربايجان ، قراباغ و گنجه ، شروان و داغستان و متصرفات صفويان در گرجستان ، بخشهايى از كردستان و لرستان و بغداد و بين‌النهرين از ايران جدا شد . گرچه اردبيل پايگاه طريقت صفوى در دست آنها باقى ماند ولى تختگاه كهن صفوى ، تبريز كه يك زمانى شاه اسماعيل اول آن را پايتخت امپراتورى قرار داده بود از كف رفت . يكى از مواد صلح‌نامه خوددارى ايرانيان از لعن و نفرين خلفاى راشدين بود ( عملى كه نخستين شاه صفوى آن را پىنهاده بود ) و همين شرط از نقاط تحقيرآميز اين پيمان برشمرده مىشد چون اين عمل يكى از علائم ذاتى دولت صفوى شده بود . پيمانى كه به چنين قيمتى براى شاه تمام‌شده بود ، دست او را در حل‌وفصل فورى مشكلات درونى و مواجهه با دشمن خارجى در شرق ايران بازگذاشت ( بعدا به اين اقدامات خواهيم پرداخت ) . با اينهمه معلوم بود كه اين شرايط از بنياد غيرقابل‌قبول ، پيمان صلح را همواره در معرض نقض قرار خواهد داد چنانچه رابطه با عثمانيان بقيه ايام زندگى شاه عباس را به خود مشغول داشت .\r\nشاه عباس اول از همه از ازبكان شروع كرد كه در عرض ده سال گذشته خراسان را در اشغال خود داشتند . نزاعهاى خانگى بر سر جانشينى در ماوراء النهر راه را براى اقدامات او هموار ساخت و شاه در سال ( 1007 / 9 - 1598 ) هرات و مشهد را بازپس گرفت و سيطره خود را تا بلخ ، مرو و استرآباد كشاند . امّا هنگاميكه دو سال بعد باقى محمد خان حاكم جديد ماوراء النهر بلخ را دگرباره متصرف شد ، سپاهيان صفوى دريافتند كه شانس غلبه بر او را ندارند و لذا نه‌تنها عقب‌نشينى كردند ، بلكه در جريان اين جنگ قسمت اعظم نيروى جديد توپخانه آنها نيز منهدم شد ( 1011 / 3 - 1602 ) اين لحظه ، لحظه پايان درگيرى صفويان و ازبكان بود . ايرانيان برغم اين ضايعات ، توانسته بودند غرب خراسان ، ناحيه موجود در شمال آن و مرز تركمان صحرا به انضمام مرو و نسا ، و شرق خراسان شامل هرات ، سبزوار و فراه را بازپس گيرند . آنها در سال 1031 / 1622 به طرف قندهار برگشتند ولى اكبر امپراتورى مغولان هند در سال 1033 / 1594 بدون اينكه شاه عباس بتواند دفاعى مؤثر در آنجا راه اندازد آن را از دست صفويان بيرون آورد .\r\nموفقيتهاى شاه عباس در شرق خطر جنگ در دو جبهه را كاهش داد ، ازاينرو وى در سال 1012 / 4 - 1603 توانست خطر روياروئى با عثمانيان را تجربه كند . او آذربايجان ، نخجوان و\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nايروان را بازپس گرفت . فرمانده كل تركان ، چغال‌زاده پاشا كه دست به ضد حمله زده بود در تبريز شكستى سخت خورد . با اينكه پيمان صلحى جديد در سال 1912 م . در استانبول منعقد شد و مرزهاى كهن ايران - تركان را تثبيت كرد ، ولى سلطان چندسال‌بعد به عبث كوشيد تا با لشكركشى ديگرى ، دگرباره ماوراء قفقاز و فتوحات ايرانيان را فراچنگ آورد . لشكركشى صفويان به بين‌النهرين در سال 1033 / 4 - 1623 سلطه ايران را بر مناطق كردنشين دقوق ، كركوك و شهرزور ، كربلا و نجف مسلم كرد و افزون بر اين بغداد هم پانزده سال بعد بدست ايران افتاد ؛ نتيجه نهايى اين عمليات تصرف دياربكر توسط ايرانيان بود .\r\nاين فتوحات با متصرفات ديگرى تكميل گشت : در سال 1010 / 2 - 1601 جزيره بحرين به ايران منضم شد و در سال 1016 / 8 - 1607 شروان بازپس گرفته شد . يك رشته لشكركشى ، نواحى گسترده گرجستان را در اختيار ايران قرار داد . معهذا شاه عباس توانست كاخت را تسخير كند و در نهايت حكومت طهمورث اول ( تيموراز ) را برسميت شناخت . او در سال 1031 / 1622 با كمك انگليس‌ها موفق به راندن پرتقاليها از هرمز شد .\r\nچنين مىنمود كه اوضاع آشفته داخلى در آغاز سلطنت شاه عباس نشان از فروپاشى صفوى و يا به سخن دقيقتر بازمانده دولت صفوى از چپاول همسايگان ، بود . به نظر مىرسيد كه اين وقايع شبيه وقايعى بود كه با توسعه و تحول دولتهاى كوچك رقيب در روزگار فرمانروايان تركمان رخ داده است و تقريبا قابل مقايسه با امارت‌نشين‌هاى كوچك ( بيلك‌لر ) آناتولى در سده هشتم / چهارم بود . بيراه نخواهد بود اگر شرايط اين زمان را بدينگونه توصيف كنيم كه شاه عباس درواقع ناچار شد سرزمين خود را « از تركمانان و ساير رهبران نظامى كه در تمام اهداف و مقاصدشان مستقل بودند » بازپس بگيرد « 1 » . او با بهره‌گيرى از نيروهاى تازه‌نفس و نوساختار به كمك سياست داهيانه داخلى توانست وظيفه سزيف‌گونه و شاقّ خود را به انجام برساند . هوشمندى او از اين واقعيت پيداست كه عليرغم كارهاى سخت و حتى بيرحمانه‌اى كه در پيش گرفت به خود اجازه نداد تا سختگيرى را به حدى برساند كه موجب تشكيل جبهه‌اى نيرومند از رؤساى ناراضى قبائل در مقابلش گردد . ازاينرو شاه عباس نه‌تنها قورچيهاى سابق را نگهداشت بلكه همچنانكه برنگريستيم ، علاوه بر تشكيلات نظامى جديد ، نيروهاى امراى قزلباش را نيز حفظ كرد و هرگز دارائيهاى اربابان تركمان را كه به دو وفادار بودند مورد دخل و تصرف قرار نداد . درواقع\r\n\r\n\r\n","description":"","footnote":"\r\n( 1 ) - ن . كدى ، « ايران و افغانستان » در  Fischer Weltgeschiehte XV : Der islam  ، جلد 2 ، چاپ گ 10 ، فن گرونبائوم ( فرانكفورت ، 1971 م . ) ص 167 .\r\n","page_name":" 83 ","page_number":83},
  {"content":"\r\n\r\nتيولهاى « 1 » جديد را نه‌فقط به افسران سپاه تركمان ، بلكه به فرماندهان غيرتركمان واحدهاى جديد هم واگذار كرد . توسل او به انضباط كهن طريقت اردبيل ( صوفيگرى ) كه در بالا بدان اشاره رفت ، و سرسپردگى به شاه در مقام مرشد اعظم طريقت ( شاهى سونى ) داراى جنبه‌هاى همانندى بود .\r\nباوجوداين ، شاه عباس در اثناى سلطنت بيش‌از چهل‌ساله‌اش به اصل تمركزگرايى دولت وفادار ماند . اين نكته را نه‌فقط در بازسازى نيروهاى مسلح و ايجاد يك سپاه ثابت مىتوان مشاهده كرد بلكه از سركوبى گرايشهاى جدايىطلب امراى قزلباش و محو حكومت‌هاى عملا مستقل نه قبيله‌اى همچون ذو القدر در فارس و يا افشار در كرمان و همچنين ضميمه دولتهاى فرودست سابق به امپراتورى نظير دولتهاى مازندران ( 1010 / 2 - 1601 ) گيلان ( 1000 / 1592 ، لاهيجان ، 1003 / 1595 ، رشت ) و لار ( 1010 / 2 - 1601 ) و انقياد و يا انضمام نواحى مستقلى چون مناطق گرجى كاخت ( 30 - 1029 / 1 - 1620 ) و مسخت  ( Meshhetia )  ( 3 - 1032 / 4 - 1623 ) و ايالت مكران ( 1017 / 9 - 1608 ) كاملا هويداست . عقيده تمركزگرايى مخصوصا در روشى پيداست كه از آن براى افزايش اراضى سلطنتى ( خاصه يا خالصه ) بطور منظم بهره گرفت . البته قبل از دوره او امپراتورى صفوى داراى اراضى خالصه بود . اما شاه عباس اول جريان انضمام كل ولايات و يا ولايات عمده را به اراضى خالصه راه انداخت ، كارى كه جانشينان او از آن بهره‌ها گرفتند . اگر به ياد بياوريم كه در فاصله بين سالهاى 996 / 1588 و 1014 / 1606 ايالات قزوين ، كاشان ، اصفهان ، كرمان ( بخشى از آن ) ، يزد ، قم ، مازندران ، گيلان ، آستارا و گسكر ، حتى براى مدتى محدود ، به صورت اراضى خالصه درآمده‌اند يعنى كل درآمد آنها براى استفاده شاه كنار گذاشته شده كسى را ياراى پرداخت آن به خزانه عامره و بهره‌گيرى تيولانه از آنها نبود مفهوم اقداماتى از اين نوع براحتى قابل ارزيابى و سنجش است .\r\nشاه عباس در اواخر سده دهم / شانزدهم و آغاز سده يازدهم / هفدهم بر بحرانى كه در شروع سلطنتش مملكت را در ورطه نابودى انداخته بود ، چه از سوى دشمنان خارجى و چه نيروهاى متمرد داخلى ، فائق آمد . ايران در اين زمان به وسيع‌ترين وسعت جغرافيايى خود در ايام صفويان دست يافت . عباس پس از تأمين امنيت در مملكت ، توجه خود را به استقرار تشكيلات منسجم ادارى معطوف ساخت . در تحول راههاى ارتباطى و حمل‌ونقل كه شاه عباس با توان تمام پيگيرى مىكرد ، مخصوصا ايجاد شبكه‌اى از كاروانسراها بايسته توجهى خاص است و هنوز تعدادى از آنها بطور كامل يا آسيب‌ديده باقىمانده و در رديف آثار برجسته تاريخى ايران برشمرده\r\n\r\n\r\n","description":"","footnote":"\r\n( 1 ) - مينورسكى ، « تيول » در  EI  ، چاپ اول ؛  TMEN  ، جلد 2 ، صص 667 به بعد ؛ به مطالب بعدى نيز رجوع شود .\r\n","page_name":" 84 ","page_number":84},
  {"content":"\r\n\r\nمىشوند . اين كارها و اقدامات ديگر موجب رشد تجارت و صناعت شد تا آنجا كه توده‌هاى عظيمى از مردم دريافتند كه سطح زندگى آنها بسيار ترميم يافته است و اين وضعيت به گونه‌اى بوده كه تا آن روزگار سابقه نداشته است . درحاليكه اكثر بخشهاى جهان اسلام در اين روزگار در نتيجه ركود و كسادى تجارت مديترانه و توسعه تجارت اقيانوس اطلس از نظر اقتصادى لطمه خورده بودند ، ايران ( دست‌كم در اين دوره ) اين تحولات و عواقب زوال جاده‌هاى كاروان‌رو آسياى مركزى را كه بهرحال بخشى از آن در اختيار همسايگان ازبك بود ، از سر گذراند .\r\nاصفهان ، پايتخت جديد كه در سال 1006 / 1598 جاى قزوين را گرفته بود ( قزوين در عرض نيم‌قرن پايتختى و مامشهرى تحولى درخور نيافت ) ، در اين زمان نماد و سمبول احياء و رونق دوباره شد ، شاه عباس براى توسعه آن از وجود معماران ، هنرمندان و پيشه‌وران بهره گرفت .\r\nاينها با اينكه رويكردهاى خود را در معمارى ، طراحى شهرى و شيوه تزيينى از سنن كهن گرفته بودند ، ولى سبك و شيوه‌اى خاص را كه به سبك صفوى شهره شد ، چنان با پختگى و پروردگى به كار بستند كه هنوز هم مىتواند بيننده را شيفته و مسحور كند . بعضى از آثار برجسته و زيباى آن در پيرامون ميدان شاه كه به زعم سياحان اروپائى در هيچ‌جا تالى ندارد گرد آمده است مثل مسجد شاه ، قصر عالىقاپو و مسجد شيخ لطف اللّه . با اين آثار جواهرات ديگرى بر گنجينه پرمايه دستاوردهاى درخشان معمارى سلسله‌هاى پيشين ايران افزوده شد ، بطورىكه اوج معيارهاى زيبائىشناختى تمامى اين دوران را به نمايش مىگذارد . خلاقيت هنرى جهان اسلام بارديگر به ذروه هنرى خود دست يافت و ضرب‌المثل مردمى ، « اصفهان نصف جهان » را به ارمغان آورد .\r\nانگيزه‌هاى شاه عباس در انتقال پايتخت از قزوين به اصفهان به اندازه انگيزه‌هاى جد او طهماسپ اول در انتقال پايتخت از تبريز به قزوين در پنجاه سال گذشته ، چندان روشن و صريح نيست « 1 » . در آن ايام يكى از عوامل و عناصر قاطع ، ترس از عثمانيان و تا حدودى ايرانى كردن گرايشهاى امپراتورى صفوى و عدم اعتماد به قبايل تركمان و نفوذ آنها ( كه در آذربايجان و تبريز بسيار شدت داشت ) بود . ولى در اين روزگار ظاهرا تحت شرايط ديگر و مخصوصا عشق و علاقه به نقطه‌اى واقع در مركز امپراتورى بازسازىشده صفوى ، موجب شده كه شاه عباس دست به چنين انتقالى بزند و شهر اصفهان را به دلخواه خود توسعه ببخشد و البته نبايد علاقه شخصى او را به اصفهان كه منابع بدان اشاره كرده‌اند ، مغفول گذاشت . بعيد نيست كه عامل ديگر اين انتقال آب و هواى مطلوب منطقه اصفهان ، آب فراوان و حاصلخيزى اراضى وسيع مجاور آن باشد ، گواينكه\r\n\r\n\r\n","description":"","footnote":"\r\n( 1 ) - در مورد زمينه‌هاى نقل و انتقال پايتخت‌هاى صفويان نگاه كنيد به : رويمر ،  \" Das Fruhsafawidische \" \" Isfahan  .\r\n","page_name":" 85 ","page_number":85},
  {"content":"\r\n\r\nمردم اصفهان نزد صفويان از پرونده سفيدى برخوردار نبودند - چيزى كه روزبهان خنجى كه خود از اهالى اصفهان بوده ، بدان تأكيد ورزيد - و هميشه و همواره روحيه شايعه‌پراكنى و توطئه‌گرى سرشارى داشته‌اند « 1 » .\r\nشاه عباس توانست پايتخت جديد خود را هم‌ارز و هم‌تراز مامشهرهاى معروف جهان اسلام گرداند . ازاينرو نه‌تنها به دليل توسعه آن از نظر معمارى ، بلكه از لحاظ اقتصادى ، اجتماعى و سياسى اصفهان انزواى ولايت‌گرايىاى كه قزوين هرگز از آن رها نمىشد در امان ماند . شهرت بين‌المللى شاه عباس او را در ارتباط ديپلماتيك مقتدران زمانه قرار داد . اين صاحبان قدرت علاوه‌بر قدرتهاى مجاور همچون مغولان اعظم هند ، خان تاتارهاى كريمه و تزار مسكو ، بعضى از قدرتهاى غربى را نيز دربرمىگرفت و توصيفات بعضى از معاصران او حاكى از جاه و جلال رفت‌وآمد سفيران ممالك و نواحى مختلف است . در كنار اين سفيران ، حضور بازرگانان ، هنرمندان و كشيشان غربى چشمگير است كه آزادانه در كشور حق مسافرت داشتند به شرطى كه در ميان مسلمانان به تبليغات مذهبى اقدام نكنند . اطلاعاتى از كرمليت‌ها ، اگوستينىها و كاپوسن‌ها در دست است كه از اصفهان و ساير نواحى ايران ديدن كرده‌اند و گزارشهاى دست اول و مستندى از دربار شاه و حيات ايران و مردم آن و وقايعى كه ناظر آن بوده‌اند ، ارائه داده‌اند « 2 » .\r\nترديدى نيست كه سياست‌گذارى شاه در باب جمعيت كه پيشتر درخصوص اصلاح نيروهاى مسلح با آن مواجه شديم ، همگام با دوره مجد و عظمت اصفهان بوده است . اين سياست‌گذارى از عناصرى در سپاه و حتى در سطح وسيعى از جمعيت بهره مىگرفت كه توش و توان و مهارت آنها در پيشه‌هاى مختلف و دادوستد تجارىشان ، حيات اقتصادى در پايتخت را غنى و پرمايه مىكرد .\r\nاين سياست مخصوصا در انتقال سه هزار خانوار ارمنى از جلفاى آذربايجان به اصفهان جلوه يافت و آنها را در آنسوى زاينده‌رود ، در بخش جديد شهر اسكان داد و نام جلفا بدان نهاد ، نامى كه هنوز هم باقى است . تعدادى از گرجيها هم به‌عنوان اسيران جنگى وارد ايران شدند و در اواسط سده يازدهم / هفدهم فقط تعداد بيست هزار نفر از آنها در اصفهان مىزيستند . اينان بر خلاف ارمنيان و ضمنا اعضاى جامعه كهن يهودى « 3 » كه هردو گروه شديدا پايبند سنن زبانى و مذهبىشان بودند ، به سادگى در بين جمعيت بومى اصفهان به تحليل رفتند .\r\n\r\n\r\n","description":"","footnote":"\r\n( 1 ) - مينورسكى ،  Persia in A . D . 1478 - 1490  ، ص 38 .\r\n( 2 ) - به فصل تماس ايران با اروپا رجوع كنيد .\r\n( 3 ) - والتر فيشل ، « اصفهان - داستان اقليت يهودى در ايران »  Jushua Starr Memorial Volume  ، ( نيويورك ، 1953 م . ) ، صص 28 - 111 .\r\n","page_name":" 86 ","page_number":86},
  {"content":"\r\n\r\nوضعيت ايران در پايان سده دهم / شانزدهم و ربع الاول سده يازدهم / هفدهم به قرار زير بود :\r\nنوزايى دولت صفوى و سربلندى آن از لابلاى نابسامانيها و آشفتگيها ؛ ظهور دولتى كه از توجه والايى در بين قدرتهاى خاور نزديك برخوردار بود ، قدرتهايى كه سيطره خود را سابقا تا درون مناطق ايران كشانده بودند ؛ احياى همه‌جانبه حيات اقتصادى ؛ تحول و توسعه شيوه فرهنگ بومى كه با شكوفايى هنرها همراه بود - اينهمه باهم از كارهاى شاه عباس اول بود . با اينكه اهميت تاريخى شاه عباس از مدتها قبل معلوم شده ولى هنوز در غرب از او به‌عنوان حاكم ايران ارزيابى دقيق صورت نگرفته ( چون وى حاكمى بوده كه ايران بىوجود او نمىتوانسته گام به دنياى جديد بگذارد ) و اين در صورتى است كه منابع و اطلاعات مشبع در اين زمينه موجود است . آنچه درپى خواهد آمد ، تلاشى براى ردگيرى مهمترين وجوه و صفات شخصيت اوست .\r\nرابرت شرلى كه شاه را شخصا از نزديك مىشناخته ، در صحبت از او مىنويسد : « شخصيت فهيم او با وجودش عجين شده بود - شكل و شمايل عالى و دلنشين ، قدوقامت متناسب ، قوى و فعال ؛ رنگ پوست او متمايل به تيره بود كه زير نور آفتاب بيشتر به تيرگى مىزد ؛ ذهنيات او دقيقا شاهانه ، عاقلانه ، دليرانه ، آزاديخواهانه ، پرشور و سرشار از شفقت بود ؛ به عدالت بىنهايت عشق مىورزيد و فضايل شاهانه ديگر او بر كبر و غرور و اعمال خطاهاى غيرشاهانه مىچربيد . » « 1 » از ميان مشخصه‌هاى او ، ديدگاه آزاديخواهانه‌اش در مقايسه با جد متعصبش طهماسپ اول چنان چشمگير بود كه در ديگر قدرتمندان شرق معاصر او ديده نمىشد . اين روحيه آزاديخواهانه آشكارا از رفتار وى با يهوديان و مسيحيان پيدا بود و به آنها نه‌تنها اجازه داد تا با آزادى تمام به مذهب خود عمل كنند و كليساهايى برپا دارند ، بلكه خود نيز براى ارمنيان جلفاى جديد كليسائى برپا داشت .\r\nدر امر آزاديخواهى شاه عباس در مسائل مذهب نمىتوان شك و شبهه‌اى روا داشت با اينهمه او را مسلمانى معتقد تصوير كرده‌اند كه پاى پياده به مرقد امام رضا در مشهد مىرفت « 2 » ، همو بود كه پس از آسيب ديدن آرامگاه امام رضا بدست ازبكان به تعمير و مرمت آن پرداخت و از اماكن مقدسه شيعه مثل اردبيل ، مشهد ، كربلا و نجف به قصد زيارت ديدن كرد . جالب‌نظر اينكه شاه عباس همواره سعى مىكرد كه مرشد اعظمى طريقت صفوى اردبيل را براى خود نگهدارد و\r\n\r\n\r\n","description":"","footnote":"\r\n( 1 ) - منقول درولش ، شاه عباس و هنرمندان ، ص 17 ؛ درخصوص تصاويرى از خود شاه نگاه كنيد به همان مأخذ ، ص 123 ؛ براون ، تاريخ ادبى ايران ، جلد 4 ، تصوير اول كتاب .\r\n( 2 ) - همچنين به آثار نويسندگان بعدى نظير رضا قليخان هدايت ، روضة الصفا ، جلد 8 ( تهران ، 1339 ش . ) ، ص 467 رجوع كنيد .\r\n","page_name":" 87 ","page_number":87},
  {"content":"\r\n\r\nاين امر را در ديدارش از اردبيل مىتوان ديد . اين نكته با اعتقادى به سيد بودنش درآميخته بود يعنى معتقد بود كه از احفاد امام على ( ع ) است و ياد و خاطره او را در كنار امامان ديگر بسيار گرامى و معزّز مىداشت . شاه عباس در زندگى خصوصى بسيار پايبند فرايض دينى بود مگر در مواقعى كه خود را بدست احساسات لطيف زندگى مىسپرد . شاه عباس اوقاف زياد ايجاد كرد و از اراضى خالصه خويش در آذربايجان ، قزوين ، كاشان و اصفهان به اين امر كمك كرد ؛ او مخصوصا با علمايى كه چندان پايبند مال و منال دنيوى نبودند ، انس و الفتى درخور داشت .\r\nعليرغم مسامحه زياد شاه عباس در مورد اديان ديگر ، در مواجهه با رعاياى سنىاش چندان مساهله‌اى از خود نشان نمىداد . با اينكه شاه عباس در رفتار با سفراى كشورهاى سنى همسايه پا را فراتر از رفتارهاى معقول شيعى نمىگذاشت ، ولى اتباع و يا اسراى سنى مخصوصا فقها و علماى آنها انتظار هيچگونه مراعات و ترحمى از وى نداشتند ؛ تا چه رسد به هواداران نهضتهاى بدعتگذارى چون اهل نقطه و يا نقطويان ، پيروان محمود پسيخانى گيلانى كه در اين زمان ( حدود سال 1400 م . ) مدعى آئينى با ويژگيهاى تناسخيه بودند « 1 » . به فرمان شاه عباس هواداران اين آئين و آئين‌هاى مشابه را كه در شهرهاى مختلف ايران و حتى در رده‌هاى بالا و در طبقات گوناگون جامعه وجود داشتند ، تعقيب كردند و يا دستگير ساخته و به بند كشيدند و به مرگ محكوم ساختند .\r\nاين نهضتها البته بىخطر نبودند چون اغلب آنها گرايشهاى سياسى هم داشتند ، مثلا ملاقاسم ، يكى از نقطويان ، شاه را در تاج و تخت خود محق نمىدانست . البته گفتنى است كه اين واكنش شاه عباس ، با رفتار مخالفان سنى شرق و غرب امپراتورى او با شيعيان فرقى نداشت هرچند كه شاه عباس از بسيارى لحاظ از زمانه خود جلو بود ، ولى از بعضى لحاظ هم رفتارى بسيار جاهلانه داشت مخصوصا در خرافاتى كه بدانها پايبند بود . وى پيراهنى داشت كه آيات قرآن را روى آن نوشته بودند و در مواقع جنگ به تن مىكرد كه ممكن است توضيح مذهبى داشته باشد ، اما در مورد اعتقاد خاصى كه به نجوم و هيأت و خواب داشت و توجهى ويژه در انجام و اجراى آنها مىكرد چنين نيست . البته اين معايب شاه ارزيابى و سنجش شخصيت او را خدشه‌دار مىسازد .\r\nجذابتر از همه ، عشق و علاقه او به هنرها مخصوصا هنرهاى نمايشى - تصويرى از هرنوع بود ؛ و اين عشق وى البته گاهى در بعضى از جنبه‌ها با جريانهاى مذهبى چندان همخوانى نداشت . در اينجا كارى با معمارى مذهبى و يا تزيين آنها كه در بالا مذكور افتاد ، نداريم ، بلكه بيشتر به نقاشى مىپردازيم كه تا حدودى مشمول تحريم اسلامى هنرها بود . به خدمات طهماسپ در باب پيشبرد\r\n\r\n\r\n","description":"","footnote":"\r\n( 1 ) - كيا ، « نقطويه » .\r\n","page_name":" 88 ","page_number":88},
  {"content":"\r\n\r\nهنر كتاب‌آرايى اشاراتى داشتيم : اضافه مىكنيم كه طهماسپ وقتى پا به سن گذاشت و بر تعصبش افزوده شد ، از حيطه اين هنر دور و دور تر شد و آن را رها كرد . اين مسأله در مورد شاه عباس طور ديگرى بود . چنين مىنمايد كه وى در شك و ترديدهاى مذهبى خويش تفاوتى چشمگير با جد خود داشته است . طبيعى است مردى كه اكثر ايام جوانى خويش را در ميان دستاوردها و انگيزه‌هاى پايدار هنر تيمورى در هرات و مشهد گذرانده باشد ، عشق و شورى بايسته به بيان هنرى زمانه‌اش نشان دهد و دلبستهء آن باشد . مىتوان علاقه شخص شاه عباس را به معمارى و توسعه آن نظير علاقه جدّش به هنرها ، در كتيبه‌هاى خطى و تزيينات تورى شكل سقف مسجد شيخ لطف اللّه از نزديك مشاهده كرد ؛ با انتقال پايتخت از قزوين به اصفهان ، كارگاههاى هنرى در دربار سلطنتى راه افتاد و هنرمندان زيادى به كار پرداختند . بر اثر اين تحولات بود كه نقاش چيره‌دستى چون رضاى عباسى توانست در اصفهان سبك و طرحى نو دراندازد كه به لحاظ سنن ، سابقهء آن متفاوت با سبك و شيوه قزوين بود . پيداست كه اين تحولات بدون علاقه و اشتياق و هنرپرورى شاه عباس نمىتوانست صورت وقوع يابد . ولى نفوذ شاه عباس كه تاكنون عاملى عمده در تحولات هنرى بود ، دقيقا در زمان خود او هم تحت‌تأثير مسائل بازرگانى رو به افول و زوال گذاشت . اين نكته را مىتوان در قلمرو سفالگرى ، منسوجات و طراحى قالى مشاهده كرد كه همه آنها تا اين زمان از خلاقيت فردى ويژه‌اى برخوردار بودند ، با رواج كارگاههاى هنرى براى صادرات - چرخشى كه در زمان شاه عباس رخ داد - توليدات هنرى هنرمندان آن ارزش و جوهره هنرىاش را از دست داد و تا سطح توليدات صنعتى تنزل يافت . اين تحول در هنر كتاب‌آرايى هم چهره نمود . آنچه در اين قلمرو توليد مىشود ديگر براى شخص شاه يا بهرجهت براى شاهزادگان حاكم در ايالات مختلف ساخته نمىشد ، بلكه براى مشتريانى پديد مىآمد كه از آنها سوداگرى و بازرگانى چشم مىداشتند .\r\nاخيرا تلاشهايى صورت‌گرفته تا صفويان را از اتهام بىاعتنايى به نوشته‌هاى خلاق « 1 » ، البته نه از سر غفلت سياست بازدارى آنها ، تبرئه كند و نشان دهد كه شاه عباس درهمه‌حال گرايش مثبت به شعرا داشته و مثلا مشرف الدين حسن شفائى ( متوفى 1037 / 1628 ) را تا مقام ملك الشعرايى بالابرده و يا شانى را به ترازوى زر كشيده و به كمالى سبزوارى ( متوفى 1020 / 12 - 1611 ) كه كارهاى نمايان شاه عباس را در حماسه‌اى به‌نام شاهنامه و يا عبّاسنامه به سلك شعر كشيده بود « 2 »\r\n\r\n\r\n","description":"","footnote":"\r\n( 1 ) - يارشاطر ، « ادبيات صفوى » . فلسفى ، زندگانى ، جلد 2 ، ص 28 به بعد ؛ و نيز رجوع كنيد به والتر هينتس ،\r\n Der indische stil in der Persischen Literatur \r\n، ( ويسبادن ، 1973 م . )\r\n( 2 ) - منقول در اته ، « ادبيات جديد فارسى » ، در  Grundriss der iranischen Philologie  ، چاپ و گايگر و 1 . كوهن\r\n","page_name":" 89 ","page_number":89},
  {"content":"\r\n\r\nالتفاتى بايسته كرده است . امّا از آنجا كه اين نوع روابط بيشتر استثناء بود تا قاعده ، لذا صفويان كمتر در قلمرو شعر و شاعرى شهره هستند . شعر صفوى ، چه قابل توجه باشد و چه نباشد از لحاظ نقد به دليل فقدان اصالت ، مشحون از ابتذالها و « باريك‌بينىهاى شديد كلامى » است كه با اين نمونه‌ها دگرگون نمىشود . مهاجرت شعراى ايران مخصوصا به هند كه از زمان شاه طهماسپ شروع شد در روزگار شاه عباس هم ادامه داشت . دربار سلاطين هند كه در آنها علاقه شاهانه و سنتى به شعر شاعران همچنان برقرار بود ، بهرحال نسبت به دربار اصفهان با سنتهاى صفوىاش ، فرصتهاى خوبى در اختيار شاعران و ساير هنرمندان نظير خوشنويسان و نقاشان نگارگر قرار داد و موفقيت آنها هم در نتيجه علاقه و اشتياق پادشاه به مسائل زيبائىشناختى بود .\r\nعلاقه به فرهنگ فكرى و هنرى اين زمانه گاهى در كسوت اثر هنرى بىهمتا و يا شمار عظيمى از دستاوردهاى هنرى اين روزگار كاملا نمايان است . ولى باز مسلم است كه تأثير و نفوذ اين دستاوردها بيشتر ، البته نه انحصارا ، از جريان احياى ميراث كهن تيمورى اعمال شد ؛ به سخن ديگر ، اين خلاقيت‌هاى هنرى هميشه بر مدار مفاهيم اصيل نبود . افزون‌براين ، اين بازنگريها به گذشته ، وقتى كه از دور و با ديدى منطقى و علت‌ياب نگريسته شود و شيوه كمابيش معجلانه و شتابزده اجراى اين آثار و ميزان نقصان آن در مقايسه با اصل و بهره‌گيرى از مواد كمقدار و ارزانقيمت زير ذره‌بين گذاشته شود ، تصويرى گويا و رسا بدست خواهد آمد .\r\nباوجوداين ، شاه عباس دوشادوش پيروزيهايش در مقام سياستمدار ، فرمانده و سياست پيشه‌اى دورانديش ، دستاوردى سترگ در قلمرو شهرسازى ، معمارى و هوادارى از هنرها داشت .\r\nتهور ، توان و تدبير و درجه‌اى از تسامح كه در آن روزگار چشمگير بود با كنجكاوى فكرى و فرهيختگى ( كه از علاقه او به صحبت با فقهاى مسلمان و مسيحى و سياستمداران و تاجران غربى پيداست ) و احساس زيبائىشناختى ، ولو ، با قيدوبندهايى ، و توان شناختش در امور هنرى در شاه عباس جمع شده بود .\r\nشاه صرفنظر از قابليتها و قريحه‌اش ، قادر نبود در مسأله خطيرى كه به اوضاع سياسى و يا مسائل شخصى مربوط مىشد ، سياستمدارى و قابليتهاى فردى را به قدر كفايت درآميزد . اين مطلب در قضيه ترتيب جانشينى و رفتار با فرزندانش جلوه يافت ؛ شاه عباس در اين امر تحت تأثير عناصر پس‌مانده‌اى از عقيده رايج در قبايل ترك قرار گرفت كه مىگفت قدرت نبايد منحصرا در\r\n\r\n\r\n","description":"","footnote":"\r\n- ( استراسبورگ ، 1904 - 1895 م . ) ، جلد 2 ، ص 237 .\r\n","page_name":" 90 ","page_number":90},
  {"content":"\r\n\r\nاختيار شاه حاكم قرار گيرد چون بطور كلى ملك طلق خانواده حاكم است « 1 » . از يازده فرزند شاه پنج فرزند او پسر بودند : ( 1 ) محمد باقر ميرزا معروف به صفى ميرزا ؛ ( 2 ) حسن ميرزا ؛ ( 3 ) سلطان محمد ميرزا معروف به روزك ميرزا يا محمد خدابنده ميرزا ( به‌نام جدش ناميده شده ) كه در سال تولدش ( 1006 / 8 - 1597 ) جان به جان‌آفرين تسليم كرد ؛ ( 4 ) اسماعيل ميرزا ، ( 5 ) امامقلى ميرزا « 2 » . از اين شاهزادگان ، حسن ميرزا و اسماعيل ميرزا در ايام طفوليت مردند .\r\nشاه عباس نه‌تنها بر مشكلات برخاسته از شاهزادگان در زمان پيشينيان بلافصل ( كه بعضى را خود ناظر بود ) و نيز اجداد خود آگاه بود ، بلكه خود نيز با راه‌اندازى كودتايى بر سر كار آمده و پدر را كنار زده و او را همراه با دو برادر باقيمانده‌اش ( كه بعدا نابينايشان كرد ) از پايتخت تبعيد كرده بود . بدينها مىبايد ترس و واهمه شاه از واكنش احتمالى ناراضيان اشرافيت امپراتورى ، بويژه منسوبان رؤساى قبايل را كه خلع يد كرده و يا فرماندهان قزلباشى را كه از صحنه قدرت رانده بود ، افزود . شاه عباس با اين پسزمينه ، همواره نسبت به اطرافيان خود مظنون و نامطمئن بود و اين حالت را تا پايان عمر با خود داشت . او براى اينكه دسيسه‌ها و كودتاها را خنثى و بىاثر كند فرماندهان نظامى و درباريان را تا آنجا كه از عهده‌اش برمىآمد از فرزندانش دور ساخت و آنان را از ارتباط با فرزندانش برحذر مىداشت و در صورت عدول از حكم هم آنها را مالشى سخت مىداد . بدين صورت شاهزادگان گرفتار حصار حرم شدند يعنى جايى كه رفتار شاهزاده خانمها ، بانوان حرم و خواجه‌سراها حاكم بود . آنها تربيت نظامى و سياسى نيافتند و حتى از شركت در لشكركشىهاى پدرشان محروم شدند .\r\nشاه به دليل اينكه در رسيدن به قدرت از ابزار خونين بهره گرفته و در ايام سلطنت هم گاهى بسيار سختگيرى پيشه كرده بود بنابراين دشمنان خونى زيادى داشت . تعدادى از اين دشمنان نسبت به فرزند ارشد او صفى ميرزاى وليعهد علاقه نشان مىدادند و دوست داشتند بجاى پدر او را در مقام سلطنت ببيند خصوصا كه صفى ميرزا داراى شخصيتى محكم و از نظر صفات شخصى رئوف بود . ولى درواقع افزايش محبوبيت فرزند شاه ، خارى در چشم خود او بود . علاوه‌براين وقتى فهميد كه نقشه‌هايى به نفع صفى ميرزا براى عزل او كشيده شده ، چاره را در آن ديد كه وى را از صحنه دور كند . هشدارهاى منجم‌باشى و تدبير بعضى از مشاوران نزديك ، شاه را قانع ساخت\r\n\r\n\r\n","description":"","footnote":"\r\n( 1 ) - به مبحث تركمانان رجوع كنيد .\r\n( 2 ) - تفصيلات مطمئن را فلسفى در زندگانى ، جلد 2 ، صص 207 - 170 ارائه داده است . در نسب‌نامه رهربرن در نظام ايالات در دوران صفوى ، ص 158 بايد سلطان حسين ميرزا حذف و به‌جاىآن اسماعيل ميرزا افزوده شود . نام طهماسپ ميرزا كه در بعضى منابع آمده مىبايد همان حسن ميرزا بوده باشد .\r\n","page_name":" 91 ","page_number":91},
  {"content":"\r\n\r\nتا شاهزاده مزبور را نابود سازد . صفى ميرزا وقتى كه در رشت در سال 1024 - 1615 به هنگام برگشت از گرمابه بدستور پدرش به قتل رسيد بيست‌وهفت سال تمام داشت . از تمام شواهد و قراين پيداست كه شاهزاده بىگناه بوده است يعنى چيزى كه شاه عباس بعدها بدان پى برد .\r\nبهرتقدير ، شاه تا آخرين روزهاى حيات از خاطره وحشتناك اين تصميم تبه‌كارانه در عذاب بود . با وجود اين علاقه او به امنيت تاج و تخت و جان خود در آخرين روزهاى حيات آنچنان ذهنش را مشغول كرده بود كه بعدها دستور داد چشمان شاهزاده سلطان محمد ميرزا و نوه خود سليمان ميرزا فرزند ارشد صفى ميرزا ( و در پايان عمر نيز ) امامقلى ميرزا وليعهد را نابينا سازند و آنها را از جانشينى محروم كنند چون طبق عقايد اسلامى فرزند كور را حق جانشينى نبود .\r\nقتل صفى ميرزا حس ناآرامى و وحشت را نه فقط در بين اطرافيان شاه ، بلكه در ميان مردم هم برانگيخت . حتى در رشت آشفتگى و شورش درگرفت . امّا چون شمار كسانى كه از ماوقع اطلاع داشتند كم بود ، اين نوع ناآراميها و اعتراضات نتايجى بار نياورد . مورخان ايرانى كه اين نوع وقايع از ديد آنها پنهان نبود شاه عباس را ملقب به لقب « كبير » كرده‌اند كه تا به امروز به اين عنوان شهرت دارد . با توجه به دستاوردهاى درخشان و خدماتى كه شاه عباس براى مملكت خود انجام داده ، اين لقب به او مىبرازد و جاى چون‌وچرا ندارد . شايد با توجه به شرايط موجود زمانه او ، بتوان دربارهء رفتار و كردارش با ملايمت و آسانگيرى بيشترى داورى كرد .\r\nبراى نگرنده تاريخ كه تحت تأثير دستاوردهاى سترگ شاه عباس در ايران قرار مىگيرد اين انديشه كه اعصار نه‌چندان درخشان پس از سلطنت او نه‌تنها دوره اضمحلال است ، بلكه مرگ او نيز سرآغازى براى پايان سلطنت صفوى است ، مقبول خواهد بود . اين نظريه را موكدا نمىتوان توجيه كرد . صرفنظر از جاه‌وجلال ظاهرى و قابل رؤيت شاهان بعدى صفوى ، ايران در عرض يك سده از حكومت باقيمانده امپراتورى صفوى ، دهه‌هايى را تجربه كرد كه در آن امپراتورى به سطح بالائى از تحولات و پيشرفتها دست يافت و بخشهاى عظيمى از مردم ايران توانستند از وفور ثروت و يا دست‌كم از رفاه مطلوبى برخوردار شوند ، گواينكه دوره توسعه منطقه‌اى ديگر و براى هميشه سرآمده بود .\r\nيكى از عوامل سبب‌ساز زوال بعدى سلسله صفوى و قدرت آن ، فىالواقع خود شاه عباس يعنى غفلت او از امر جانشينى بود . حذف شاهزادگان ، چه با نابيناسازى آنها و چه راندنشان به درون حرمسرا و دور نگهداشتن آنها از امور دولتى و ممانعت از ارتباط با اشرافيت حاكم امپراتورى و نيز فرماندهان نظامى ، ناروائيهاى تعليم و تربيت شاهزادگان كه چيز تازه‌اى جز يك كنش معمولى شاه عباس در دربار اصفهان نداشت ، همه و همه موجب شد كه جانشينان لايق و قابلى\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nتربيت نشوند يعنى شاهزادگان كارآمدى كه در مقام شاه با الزامات و ضروريات حاكميت آشنا بوده باشند . از آن زمان به بعد نتيجه اين شد كه شاهزادگانى به تخت سلطنت جلوس مىكردند كه از همان اوان جوانى به دليل زندگى در ميان زنان حرمسرا تحت‌تأثير آنها و القائات همه اطرافيان و درباريان ، خواجه‌سرايان و معشوقگان قرار داشتند و در انجام وظايفشان نه‌تنها سست‌عنصر و نالايق بودند بلكه كلا علاقه‌اى هم به جريان امور نداشتند .\r\n\r\nصفى اوّل\r\nهنگاميكه شاه عباس در 24 جمادى الاول 1038 / 19 ژانويه 1629 در كاخ تابستانى خود در اشرف مازندران رخ در نقاب خاك كشيد ، هيچ‌يك از برادران و يا فرزندانش زنده نبودند تا بر تخت سلطنت جلوس كنند . آنهايى هم كه هنوز زنده بودند ، نابينا شده و مناسب سلطنت نبودند . او به گونه كاملا مبهم نوه خود سام ميرزا فرزند صفى ميرزاى مقتول را جانشين خود اعلام كرده بود .\r\nتصميم‌گيرى ورود اين شاهزاده به اشرف و جلوس بر تاج و تخت هم دير شده بود و حتى صحبتهاى شاه با رهبران و رجال مختلف مملكتى در بستر مرگ هم در زمينه جانشينىاش به نتيجه‌اى نرسيده بود . چون امكان مخفى نگهداشتن مرگ شاه هم وجود نداشت و چون امكان تحولات پيش‌بينى نشده‌اى همچون تاجگذارى يك شاهزاده ديگر ، شورشهاى محلى و يا دخالت همسايگان مىرفت ، ازاينرو رجال و سركردگان امپراتورى كه در اشرف حضور داشتند مخصوصا وزير اعظم ، خليفه سلطان و فرمانده محافظان ( قورچىباشى ) عيسى خان درصدد برآمدند تا ترتيب جانشينى سام ميرزا را در كوتاهترين مدت ممكنه فراهم سازند . صحيفه‌اى كه بدين‌منظور به اصفهان ارسال شد تأثيرى مطلوب بدنبال داشت . ازاينرو بلافاصله در 28 ژانويه 1629 سه هفته قبل از بازگشت ملازمان دربارى به اصفهان سام ميرزا با لقب سلطنتى شاه صفى ( اول ) به تخت سلطنت جلوس كرد و آرزوى جدش را برآورده ساخت .\r\nگزارش‌هاى اين تغيير و تحول حاكى از نقش مهم اعضاى طريقت صفوى در اين واقعه است و فىالواقع رسوم و خواسته طريقت هم به موقع اجرا گذاشته شد « 1 » . طبق اين گزارشها ، اشرافيت عاليه امپراتورى خود را ملزم به تأييد و تصديق تصميمات گروه موجود در اشرف مازندران ديدند و در اصفهان هم قواعد و مقررات صوفيان در جلوس بر اورنگ شاهى كاملا مرعى شد . در اين\r\n\r\n\r\n","description":"","footnote":"\r\n( 1 ) - اسكندر منشى ، منقول در براون  Das Erbe Schah Abbas I  ، صص 104 ، 106 .\r\n","page_name":" 93 ","page_number":93},
  {"content":"\r\n\r\nواقعه خواسته شاه متوفى در مقام مشروعيت‌بخشى به حكومت شاه جديد كاملا روشن است چون در اينجا بود كه مقام او به‌عنوان پيرو مرشد طريقت و رهبر روحانى آن‌كه اهميتى درخور بدان قايل بود ، نتيجه مطلوبى بارآورد . از طرف ديگر ، ذكر اين نكته خالى از فايده نيست ( مخصوصا با توجه به آداب و سنن طريقت كه بدان اشاره رفت و جزئيات دقيق آن در منابع نيامده است ) كه ميرداماد فيلسوف نام‌آور و نماينده علم كلام تشيع « اصيل » در تشريفات شكوهمند اصفهان شركت داشت .\r\nجزئياتى كه در باب شخصيت شاه جديد كه سلطنت خود را در هيجده سالگى شروع كرد ، موجود است در نظر اول متناقض مىنمايد . از يك‌سو او را به سبب سخاوت و دهش ستوده‌اند و از سوى ديگر به دليل مظالم بيش‌ازحد ، سرزنش و ملامت ديده است . ناظران خارجى كه از نزديك با او برخورد داشته‌اند از جذابيت و شخصيت بىغل‌وغش او به نيكى ياد كرده‌اند كه در تقابل با رفتارهاى اسرارآميز و نااستوار جدش قرار داشت . كداميك از اين ارزيابىها صحيح است ؟ آيا شاه صفى حاكمى با حميت و خونگرم و سخى بود يا مستبدى خونريز ؟ البته واقعيت دارد كه وى در زمان جلوس ، دست سخاوتش را گشود و هداياى بيشمارى بخشيد . اما هنگامىكه مىشنويم كه بدين‌منظور / 500000 تومان هزينه شده و امامقلى خان ، بيك اعظم فارس ، به سبب قروضى كه داشته از پرداخت درآمد سالانه ( / 60000 تومان ) معاف شده ، ديگر نمىتوان آن را جز ولخرجى ديوانه‌وار چيزى ناميد .\r\nالبته انكار نمىتوان كرد كه در سالهاى نخستين سلطنت شاه صفى تقريبا همه شاهزادگان ، از جمله دخترزادگان شاه پيشين و حتى شاهزادگانى كه به نحوى دچار كحل البصر شده بودند ، بطور منظم به قتل رسيدند و علاوه‌براين تعداد زيادى از برجستگان امپراتورى و خدمتكاران دربار از جمله در سال 1630 م . زينل خان شاملو سپهسالار كل سپاه ، در سال 1632 م . عيسى خان و چراغ خان زاهدى ، قورچىباشيها ، در سال 1634 م . ميرزا طالب اردوبادى وزير اعظم و اوغورلو خان شاملو ايشيك آغاسى باشى ، از ميان برداشته شدند . اينها معدودى از صدها نفرى بودند كه گفته آمد . با توجه به شرايط اين دوره مىتوان دريافت كه از ميان برداشتن رقباى دربارى يك اقدام حفاظتى ، امنيتى بود و حتى اعدام رجال ناراضى دولت و سپاه براساس مصلحت نظام بوده است ؛ براستى ، حتى اگر اين احتمال هم باشد كه شاه در اين اعمال خود تحت‌تأثير افرادى از درباريان و وابستگان بلافصل خود بوده ، باز نمىتوان او را به سبب ستمهايى كه مرتكب شده ، تبرئه كرد « 1 » .\r\n\r\n\r\n","description":"","footnote":"\r\n( 1 ) - در مورد مظالم صفى نگاه كنيد به : فلسفى ، « دستهاى خون‌آلود » در چند مقاله ، صص 22 - 211 .\r\n","page_name":" 94 ","page_number":94},
  {"content":"\r\n\r\nمطالعه رفتار و كردار شاه جديد بر خلاف گزارشهاى مثبت ناظران اروپائى ، نقطه مثبتى در شخصيت انسانى وى باقى نمىگذارد ؛ بهرحال همواره اين از عادات و صفات يك نفر مستبد دمدمى بود كه افراد پيرامون خود را هميشه در حال ترس و واهمه و لرزان از قتل و اعدامهاى دلبخواهى ببيند . افزون‌براين ، علاقه و اشتياق او به مشاغل و مسائل دولتش در حاشيه قرار داشت و اگر هم بپذيريم چنين علاقه‌اى وجود داشت ، ظاهرا كمترين تأثيرى در شركت او در حيات فكرى و فرهنگى مردم كشورش پديد نياورد ؛ صفى عليرغم اقدامات معدودى كه شروع كرد ، در امر خواندن و نوشتن حتى به كمترين معيار مقبولى دست نيافت . اگر اين واقعيت را در نظر آوريم كه علاقه وى هرروز به ميگسارى فزونى مىگرفت و حتى طبق گزارش اعتياد او به بنگ و چرس و افيون كه از جوانى گريبانگيرش بود و اثرات آن‌را مورد توجه قرار دهيم ، با تصوير تيره حاكمى مواجه مىشويم كه تا قبل از مرگش در اثر شرابخوارى مفرط ، مدت سيزده سال بر تخت سلطنت تكيه كرد .\r\nبا اينكه شخصيتهاى برجسته و مجرب امپراتورى ، كمى پس از جلوس او به تخت سلطنت ، به هدايت و ارشاد او در جريان امور مملكتى پرداختند ، ولى به نظر مىرسد كه اين شورزنىها و مشورتها كوچكترين تأثيرى در جريان امور نداشته است - و اين رفتار شايد بازتاب برآمدن او در حرمسراى شاهى بوده باشد . بنابراين تصميماتى كه بالاجبار گرفته مىشد در حيطهء مسئوليتهاى شخصيتهاى برجسته قرار مىگرفت و آنها هم در اين تصميم‌گيريها چنين فرا مىنمودند كه همه چيز از شاه منشأ و مايه مىگيرد . با توصيفى كه از شخصيت ساده‌لوح و غيرپيچيده صفى شده ، بعيد مىنمايد كه اين حركات از او سر زده باشد چون او حتى در حفظ خود از دسايس و توطئه‌هاى درباريانش عاجز بود . اين فعل و انفعالات وقتى در مورد مردم نجيب و غيرمعترض به كار نمىرفت كه سرنوشتشان همواره با اين نوع تصميم‌گيريها رقم مىخورد موضوع جدىتر مىشد .\r\nاگر درپى اين باشيم كه در دولت صفوى چه كسانى حاكم واقعى بودند ، در سالهاى نخستين سلطنت صفى به چهار شخصيت برجسته برمىخوريم : اوغورلو خان شاملو ايشيك آغاسى باشى ؛ رستم بيگ نامى از گرجستان كه پيشتر مقام ديوان بيگى داشت و بعدا علاوه‌برآن ، مقام تفنگچى آغاسى و سپهسالار كل سپاه پيدا كرد ؛ چراغ خان زاهدى كه در ابتدا منصب رسمى خاصى نداشت و بعدها به مقام قورچىباشى رسيد ؛ و بالاخره يك گرجى ديگر به‌نام رستم خان كه داروغه اصفهان و قوللر آغاسى بود و عموما با نام خسرو ميرزا و نيز خسرو خان شهرت داشت . مىتوان گمان برد كه بانوان مختلف حرمسرا مثلا ملكه مادر و زينب بگم يكى از دختران شاه عباس اول هم ( دست‌كم براى مدتى محدود ) از صاحبان نفوذ دربارى بودند . پيشتر نيز به دو اسم برخورديم\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nيعنى اوغورلو خان شاملو و چراغ خان زاهدى كه از قربانيان مظالم شاه صفى بودند . رستم بيگ ديوان بيگى در سال 1630 م . بيگلربيگى آذربايجان نشد و همنام او رستم خان هم از كارتيل به تفليس رفت تا والى آنجا شود .\r\nدر اينجا شايسته است كه به نابودى يكى از قدرتمندان و صاحبان خدم و حشم ايران پس از شاه عباس و فرزندان او نگاهى بياندازيم . او امامقلى خان بود كه در هنگام جلوس شاه صفى شأن و شكوهى به روا داشت . او نه‌تنها بيگلربيگى فارس و كهكيلويه ، بلكه حاكم لار ، هرمز ( جرون ) ، جزاير بحرين ، گلپايگان و تويسركان نيز بود . امامقلى خان در اين مناصب ، پا جاى پاى پدرش اللهورديخان گذاشت كه در زمان شاه عباس اول به مقامات بالا بركشيده شده بود . شاه عباس حتى به دو چنان حرمتى قايل شد كه در ميان صفويان سابقه نداشت يعنى يكى از همسران خويش را به عقد نكاح وى درآورد . او و تقريبا همهء فرزندانش به اتهام توطئه با مقامات نافرمان شمال غربى فارس و گرجستان در سال 1632 م . به تيغ جلاد سپرده شدند . خالصه گردانيدن كل اراضى ايالت فارس در آن روزگار دقيقا در خط سياست تمركزى بود كه شاه عباس به منظور تقويت و تحكيم قدرت و موقعيت شاه در مقام قدرتمدار محورى و در تقابل با حكومت حكام ايالات پيگيرى مىكرد .\r\nبالاخره مىرسيم به يك متنفذ دربارى ديگر تختگاه اصفهان يعنى وزير اعظم ديوان اعلى ميرزا محمد تقى كه بيشتر به ميرزا تقى و يا ساروتقى ( « تقى موبور » ) شهرت داشت . او كه در سال 1643 م . به كار گمارده شده بود ، پيشينهء موفقى در تشكيلات ديوانى داشت و با خدماتى كه در قلمرو ساخت‌وساز همچون برنامه‌هاى راهسازى شاه عباس اول در مازندران و بازسازى زيارتگاه نجف اشرف بدستور صفى اول و فعاليت وزيرانه‌اش در مازندران و كل گيلان پس از سركوبى غريب شاه گيلانى « 1 » ، از خود نشان داد ، به مقامى درخور دست يافت . ساروتقى كه مقام وزير اعظمى را تا سه سال پس از شاه صفى نيز عهده‌دار بود ، نه‌تنها در امر تشكيلات ديوانى كارآيى و تخصص داشت بلكه شخصى استوار و فسادناپذير بود و هرگز تمايلى به كسب امتيازات مالى شخصى نداشت . او چنان عنايت و التفات شاه را ربود كه توانست مخصوصا در سالهاى نخستين سلطنت او بر صاحبان قدرت زمانه و ازجمله اشرافيت نظامى اعمال نفوذ و كروفر كند .\r\nاقدامات كارآمد ديوانى مخصوصا در حوزه امور مالى ساروتقى را قادر ساخت تا عايدات مملكت را به سطح و ترازى برساند كه تا آن روزگار در ايران سابقه نداشت . او براى اين منظور از\r\n\r\n\r\n","description":"","footnote":"\r\n( 1 ) - براون ،  Das Erbe Schah Abbas I  ، صص 16 به بعد ؛ پطروشفسكى  \" Narodnoe Vosstanie \"  .\r\n","page_name":" 96 ","page_number":96},
  {"content":"\r\n\r\nتشكيلات جاسوسى بهره جست و اين فعاليتها درعين‌حال‌كه بر محبوبيت وى در بعضى مناطق افزود ، اما در جاهاى ديگر تأثيرى معكوس داشت . به‌علاوه ، به مرور ايام ، ساروتقى چنان مقتدر و سازش‌ناپذير شد و چنان عادات مستبدانه و تسلط بر ديگران در او ريشه گرفت كه نه فقط دشمنانش را تحت نفوذ خود درآورد بلكه گاهى هم به منافع دولت تجاوز كرد . ازاينرو در سال 1638 م . اكراه نابجاى او از سازش ، موجبات از دست رفتن قندهار را فراهم ساخت و آن زمانى بود كه در پس‌گيرى بعضى از امتيازاتى كه على مردانخان حاكم محلى ( كه اين امتيازات پيشتر به اسلاف او واگذار شده بود ) مىبايد جزو مساعدتهاى سالانه به ديوان اعلى مىپرداخت ، اصرار ورزيد . على مردانخان به‌جاى لبيك به دعوت دربار مقام و ولايت خود را تحت حمايت امپراتور مغول شاه جهان قرار داد .\r\nاين نكته ما را به مسأله روابط خارجى ايران در دوره صفى اول مىكشاند . حتى شرايط عادى تعويض شاه در امپراتورى صفوى طمع قدرتهاى همسايه را براى دخالت در ايران افزايش مىداد .\r\nاز آنجا كه شاه صفى از خود شخصيتى ضعيف غيرمطمئن و نه‌چندان استوار نشان داد لذا همسايگانش در بهره‌گيرى از مقتضيات لحظه‌اى فرونگذاشتند . در زمان سلطنت شاه صفى بار ديگر دشمنىها در مرزهاى امپراتورى عثمانى ، گرجستان ، ازبكان و هند برانگيخته شد و به از دست رفتن بعضى مناطق مملكت و يا بهرحال لزوم اتخاذ اقدامات متقابل انجاميد . اينكه ايران توانست در اين زمان تا حدودى از زير بار فشارها سربلند از آب درآيد ، ربطى به شاه آن نداشت بلكه در نتيجه مقتضيات و شرايط ديگر بود .\r\nنخستين آشفتگيهاى پس از مرگ شاه عباس از يورش اعراب بدوى قبيله بنولام به مناطق پيرامون بغداد برخاست . معهذا اين حركات تأثيرات چندان نامطلوبى در سرنوشت ايران نداشت ؛ و حتى درگيريهاى متعدد آل مشعشع در منطقه حويزه كه از فرودستان شاه بودند و پس از مرگ حاكم شيراز ، امام قلى خان ، چهره نمود ، نيز عواقب نامساعد آنى درپى نداشت . بلكه اين على پاشا ، حاكم مستقل ترك بصره بود كه مشكل آفريد و درگيرى طرفين را ناگزير ساخت .\r\nمعهذا اخبار ناگوار از طرف غرب به تختگاه اصفهان رسيد و آن اينكه در زمان سلطان جوان عثمانى مراد چهارم ( 49 - 1032 / 40 - 1623 ) وزير اعظمى جسور و خشن به‌نام خسرو پاشا به قدرت دست يافته است . برنامه او اين بود كه از آرامشى كه در نتيجه انعقاد و احياى پيمان صلح سونى  ( Szony )  بين باب عالى و امپراتور فرديناند دوم پيش‌آمده‌بود استفاده كرده و ضربه‌اى به ايران وارد سازد . ايرانيان با شنيدن خبر ورود او در تابستان سال 9 - 1038 / 1629 خود را در وضعيت نامساعدى يافتند . زينل خان بيگدلى شاملو ، سپهسالار جديد كل سپاه در رأس نيروهاى\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nايران به طرف همدان كه شاه نيز همراه درباريان در آنجا اردو زده بود ، رفت . خسرو پاشا كه هدف اصلى خود يعنى بغداد را موقتا كنار گذاشته بود در چهارم مه 1630 م . با راندن به طرف همدان ، پيروزى چشمگيرى در ماهيدشت بدست آورد . با اينكه همدان بدست او افتاد ، ولى وسوسه فشار بيشتر به درون ايران را واگذاشت و توجه خود را به هدف اصلى خود بين‌النهرين و بغداد معطوف ساخت . چون نيروهاى تحت فرماندهى صفى قليخان در بغداد در مقابل حملات توپخانه ايستادگى كردند ، شكست به نيروهاى خسرو پاشا افتاد و هزيمت كردند . چنين مىنمايد كه فكر رسيدن زمستان در تصميم‌گيرى او تأثير داشته - حمله بين 8 و 12 نوامبر 1630 صورت گرفت - و بىترديد در اين انديشه نبوده كه چگونه خطوط مراسلاتى خود را در عقب تنظيم كند مخصوصا كه تداركات او بسيار عريض و طويل و شرايط اقليمى و جغرافيايى خاص بر منطقه حاكم بود .\r\nديگر براى ايرانيان پاكسازى پادگانهايى كه در پشت سر عثمانيان در بخش مركزى منطقه فرات بجا مانده بود و به اطاعت واداشتن كردان كه در طرف دشمن جاى داشتند ، دشوار نبود . با اينكه در ابتدا به نظر مىرسيد كه بين صفويان و عثمانيان صلح برقرار شود ، ولى اين اميد نقش‌برآب شد چون صدراعظم جديد تركان محمد پاشا تبانياسى با مشاهده قتل شاهزادگان ايرانى و مقاومت گرجستان در مقابل شاه « 1 » ، ايران را دشمن مقتدر نيافت و علاقه‌اى به انعقاد و پيمان صلح نشان نداد .\r\nدر اثناى چهار سال بعد ، كشمكش‌هاى مرزى پايانى نداشت و در خلال اين كشمكش‌ها گاهى پيروزى از آن عثمانيان بود و گاهى از آن ايرانيان .\r\nاستيلاى عثمانيان بر قلعه ايروان در سال 1045 / 1635 كه خود سلطان مراد چهارم حضور داشت ، امرى جدىتر بود . چون نتيجه اين استيلا راندن به طرف تبريز و غارت و چپاول و ويرانى آن بود ، ولى البته اشغال نشد . خود شاه صفى در ضد حمله ايرانيان در بهار سال آينده شركت كرد و اين لشكركشى به بازپس‌گيرى ايروان انجاميد . پيشنهاد صلح از طرف ايران ، بلافاصله پس از اين پيروزى ، فايده نداشت .\r\nدليل عمده اكراه باب عالى از انعقاد پيمان صلح ، بدون‌شك وجود عقيده بازپس‌گيرى بغداد در استانبول بود . سلطان در سال 1048 / 1638 بار ديگر در رأس لشكرى وارد عراق شد و به نتايج مطلوبى هم دست يافت چون قبل از اينكه ايرانيان اقدامى براى نجات پادگانشان در بغداد بكنند ، اين شهر در منتصف شعبان / اواخر دسامبر بدست سلطان افتاد . از اين زمان به بعد شهر بغداد تا شروع جنگ اول جهانى در اختيار عثمانيان قرار گرفت .\r\n\r\n\r\n","description":"","footnote":"\r\n( 1 ) - نگاه كنيد به صفحات آتى .\r\n","page_name":" 98 ","page_number":98},
  {"content":"\r\n\r\nبدنبال اين فتح عليرغم قساوتها و بيرحميهايى كه صورت گرفت ، ايرانيان تن به سازش با عثمانيان دادند . قرارداد صلح در 14 محرم 1049 / مه 1639 در سر پل ذهاب منعقد شد و نتيجهء آن ايجاد مرزهايى بود كه تا پايان امپراتورى صفوى برقرار ماند و اين مرزها به غير از بخش شمالى آن‌كه با پيروزى امپراتورى تزارهاى روس در سده دوازدهم / هيجدهم وضعيتى تازه در آنها پديد آمد ، تا به روزگار ما ادامه يافت . اين قرارداد صلح براى ايران نه‌تنها از دست دادن بغداد ، بلكه باخت كل سرزمين بين‌النهرين را درپى داشت . طرفين مفاد اين قرارداد را محترم شمردند و پس از آن جنگى درخور بين صفويان و عثمانيان درنگرفت .\r\nدر درگيرى امارت‌نشينهاى كوچك ماوراى قفقاز ، مخصوصا دولتهاى گرجستان و امارت‌نشينهاى ديگرى كه منافع صفويان و عثمانيان در آنجا اصطكاك پيدا مىكردند چيزى عايد طرفين نشد . يادآور بايد شد كه شاه عباس اول نه‌تنها فتوحاتى در سرزمين گرجستان به انجام رسانيد ، بلكه شمار عظيمى از گرجيها را وارد ايران كرد و آنها در ارتباط با مسأله بازسازى سپاه ، وارد نيروهاى ايرانى شدند و گاهى به مقامات بالا و حتى عاليترين مناصب لشكرى و كشورى دست يافتند . گرجيها گرچه در سرزمين مادرى خويش سرسختانه پايبند اصول ملى خود ازجمله زبان و مذهب مسيحى ، حتى تحت حاكميت مسلمانان بودند ، ولى به سرعت در ايران به تحليل رفتند و دوشادوش ايرانيان و تركان ، سومين عنصر نژادى جامعه جديد ايران را شكل دادند . آنها از اين جهت با همسايگان ارمنى خود كه آنها نيز تحت قيمومت ايرانيان بودند ، تفاوت چشمگير داشتند .\r\nروابط شاه صفى با گرجستان را پيشتر در مسأله اعزام رستم خان حاكم اصفهان براى حكومت آنجا برنگريستيم . رستم خان مسلمان شده بود و تا زمانيكه به اين امر مهم گسيل شود ، كل ايام زندگى خود را در ايران گذرانده بود ؛ او در سال 1634 م . توانست طهمورث را شكست‌داده و قدرت را در تفليس به‌نام شاه در قبضه خود درآورد . پيروزيهاى او باعث شد تا اربابان ايمرتيا ، مينگيرلى و گورى حساب كار خود را بكنند و با اينكه به دولت عثمانى و حاكم آن متكى بودند ، مالك الرقابى شاه را بپذيرند . حتى طهمورث كه در آغاز از صحنه خارج‌شده ، ولى بعدها حاكم صفويان در كاخت را بر كنار كرده بود ، بالاخره تحت حمايت حكومت صفويان درآمد و حكومت او در كاخت از سوى صفويان تأييد شد تا رقيبى در مقابل رستم خان و قدرت روزافزون او باشد . كشمكش‌هاى بين اين دو نايب السلطنه يعنى رستم و طهمورث از گسترش باز نماند . ولى ابعاد جدى و خطرناكى به خود نگرفت . ازاينرو رستم خان كه تا زمان مرگش در سال 1658 م . در اين مقام بود توانست دوره‌اى از آرامش و صلح و بازسازى را در سرزمينش برقرار سازد ،\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمخصوصا كه اين سرزمين پس از يك دوره خرابيها و كاهش جمعيت در نتيجه لشكركشىهاى شاه عباس اول ، نياز به اين صلح و آرامش داشت . انتقال گرجيان به ايران ، خاصه دختران و پسران آنها در سرتاسر سده يازدهم / هفدهم ادامه يافت ولى اين كار مثل سابق با شيوه‌هاى فشار و زور صورت نگرفت ، بلكه اين‌بار بوسيله اعمالى انجام شد كه از شيوه‌هاى رشوه ، تطميع و ترفند استفاده كردند « 1 » .\r\nدر مرزهاى شمال شرقى ايران ناآرامى شديدى حاكم بود . پس از اينكه تركمانان مجاور ، تحت فرماندهى اسفنديار خان ، حاكم يادگارى خيوه ( خوارزم ) ( 52 - 1032 / 42 - 1623 ) به اين منطقه حمله كردند از كردهء خود پشيمان شده و به عذرخواهى افتادند و اسفنديار در سال 1039 / 1630 برادر خود ابو الغازى را درحاليكه شمشير به گردن آويخته بود تسليم شاه كرد لذا صلح و سازش در ميانه برقرار شد . ابو الغازى جانشين بعدى اسفنديار خان ده سال آينده را در دربار شاه گذراند ( ابو الغازى در تاريخ‌نويسى هم شهرت دارد ) . درعوض ، ازبكهاى ماوراء النهر كه حال تحت فرماندهى سلسله جانىها بودند ، ايرانيان را به خود مشغول داشتند . برجسته‌ترين شخصيت در اينجا امامقلى خان شاه بخارا ( 51 - 1020 / 41 - 1611 ) و برادرش ندر محمد خان بود كه در ابتدا از سوى برادر حاكم بلخ بود و در سال 1051 / 1641 هنگاميكه خود مكحول البصر شد ، او را جانشين خود قرار داد . امامقلى خان براى زيارت مكه عازم حج شد و از دست تعقيب‌كنندگان خود كه از سوى برادرش اعزام شده بودند به ايران فرار كرد ( برادر او در آخرين لحظه تصميم به جلوگيرى از عزيمت او گرفته بود ) . دربار ايران احترامات خاصى در حق اين ميهمان عاليمقدار مبذول داشت ؛ امامقلى خان بالاخره در منطقهء عربستان جان به جان‌آفرين تسليم كرد . غريب اينكه خود ندر محمد خان هم بعدها ( 1056 / 1646 ) به ايران پناهنده شد و او نيز با عنايتى ويژه مورد استقبال قرار گرفت . باوجوداين ، با توجه به استقبال حكام صفوى از شاهان ازبك در ايام تنگى ، استدلال اينكه روابط حسن همجوارى در بين اين دو قدرت حاكم بوده ، اشتباه است . درواقع قضيه درست برعكس بود . تهاجمات تاراجگرانه و حملات ازبكان به داخل ايران در سرتاسر سده يازدهم / هفدهم همچون آغاز حكومت صفويان در ايران ، ادامه يافت و در زمان سلطنت شاه صفى با يازده حمله ازبكان به ايران به اوج خود رسيد . با اينكه اكثر اين حملات زودگذر و بىتأثير بود ، ولى نيروهاى زيادى را درگير خود ساخت ( گفته شده كه نيروهاى ازبكان بيش‌از بيست يا سى هزار نفر بودند ) و امكان اينكه ازبكان خواهند توانست بار\r\n\r\n\r\n","description":"","footnote":"\r\n( 1 ) - پ . ابرلينگ ، « گرجيها و چركسىها در ايران » در  Studia Caucasia  ، جلد 1 ( لاهه ، 1963 م . ) صص 43 - 127 .\r\n","page_name":" 100 ","page_number":100},
  {"content":"\r\n\r\nديگر خراسان را تصرف كنند ، بعيد نمىنمود ، باوجوداين ، در اين جهت نتايج دندانگيرى عايد طرفين نشد .\r\nروابط متشنج شاه صفى با مغولان هند ، غير از دلايل متعدد ديگر ، در سال 1636 م . تحت‌تأثير رابطه عجيب ايران - هند قرار گرفت . عبد اللّه قطب شاهى حاكم امارت‌نشين گل‌كنده در دكن ( 1083 - 1020 / 72 - 1626 ) و از اعقاب يكى از پناهندگان شيعى قراقويونلو « 1 » ، بنا به دلايل مذهبى تحت الحمايه شاه عباس اول قرار گرفت و از آن پس نام شاه ايران را در خطبه و مسكوكات وارد كرد . او در اين ايام مناسبات خود را با ايران قطع نمود و پس از پيروزى شاه جهان مغول اعظم بر همسايه‌اش در غرب يعنى شاه بيجاپور ، تحت‌الحمايه شاه جهان درآمد .\r\nهنگامىكه شاه صفى در 12 صفر 1052 / 12 مه 1642 در آغاز سىويك سالگى فجئة درگذشت « 2 » سرزمينى را از خود به ارث گذاشت كه مناطق آن نسبت به ايام جانشينى او كم شده بود ولى هنوز مناطق اصلى ايران را شامل مىشد . از ديدگاه ايرانىسازى امپراتورى صفوى ، از دست رفتن مناطق بين‌النهرين - كه بيش‌ازحد معمول بر وسعت كشور مىافزود - بهرحال چندان اهميتى نداشت . آنچه اهميت داشت ، اين بود كه در زمان مرگ او ، اين سرزمين ديگر در تهديد خطرات خارجى و مخصوصا در تهديد امپراتورى عثمانى نبود . بهرحال همين وضع نسبتا آرام و مطلوب بود كه به شاه صفى چهره‌اى نسبتا مقبول مىداد ولى نبايد فراموش كرد كه اين آرامش هم در سايه تلاشهاى رجال مختلفى چون وزير اعظم ساروتقى بود . در شخصيت صفى اول نقاط ضعف چندى وجود داشت كه نقشى قاطع در افول و زوال نهايى ساختار امپراتورى صفوى ايفا كرد . اينها عبارت بودند از فقدان قابليت و اهليت صفى در مقام شاه مملكت و قدرت نامحدود شاه مستبد و تمركز آن در شخص خودش ( مخصوصا از زمان شاه عباس اول ) ، تقويت روند حذف امراى قزلباش و افزايش تمركز دولت . شخصيتى همچون شاه عباس اول لازم بود تا بتواند از اين موقعيتهاى عالى در راه تعالى ايران و مردم آن بهره بگيرد . مردى چون صفى با ذهن و شخصيتى ناتوان ( مردى كه جسما هم ضعيف بود ) براى مقامى چون سلطنت بسيار كم و بىمقدار بود .\r\n\r\n\r\n","description":"","footnote":"\r\n( 1 ) - مينورسكى ، « قراقويونلوها و قطب‌شاهىها » در  BSOAS  ، جلد 17 ( 1955 م . ) صص 75 - 55 .\r\n( 2 ) - براون ،  Das erbe Schah Abbas , I  ، ص 117 مىگويد كه او در اصفهان مرد ، لافت ، ايران در زمان شاه عباس دوم ، ص 207 ، يادداشت 192 مىگويد كه در كاشان مرد ولى تاريخى كه براى مرگ وى ارائه مىدهد اشتباه است .\r\n","page_name":" 101 ","page_number":101},
  {"content":"\r\n\r\n\r\nعبّاس دوم\r\nبا اينكه صفى را با جدش عباس به‌هيچ‌وجه مشابهتى نبود ، ولى سيزده سال سلطنت وى را نمىتوان سرآغازى براى انحطاط قدرت صفوى دانست . درواقع دولت صفوى در اين روزگار نشانه‌اى از پختگى و نيز علائمى از انحطاط داشت . ولى هنوز مىتوانست سرپاى خود بايستد و از رعاياى خود در موقعيتى خوب ، البته نه به نحو احسن ، حفاظت كند و شرايط در زمان فرزند صفى و جانشين او سلطان محمد ميرزا نيز چنين بود و او در 16 صفر 1052 / 15 مه 1642 با نام شاه عباس دوم به تخت سلطنت جلوس كرد و البته در آغاز زمامدارى عباس دوم مسأله حادى پيش نيامد ، چون اين شاه جديد در موقع جلوس خود بيش‌از ده سال نداشت « 1 » . از آنجا كه ساروتقى همچنان در مقام وزير اعظمى ابقا شده بود ، ترديدى نبود كه تنها حاكم مقتدر حكومت همو بود .\r\nسهمى كه ملكه مادر در روند امور دولتى داشت چندان به چشم نمىآمد . مورد ملكه مادر و حكومت توأمان او با وزير اعظم نمىتوانست چندان مسأله‌ساز باشد ، چون وزير اعظم خواجه و خنثى بود و همين نكته دسترسى او را به بانوان حرمسرا ساده و مقدور كرده بود .\r\nاگر در زمان حكومت شاه صفى نشانه‌هايى ديده مىشد كه انتقال قدرت رهبران قبايل تركمان به شاه و سياست تمركز شاه عباس ، درحال تداوم و ثبات است ، حال شفافيت بيشترى مىيافت .\r\nاركان دولت كه ديگر به اشرافيت قزلباشى متكى نبودند ، و يا با آن چالشى نداشتند ، در اين ايام فقط به خود شاه چشم داشتند . درواقع اين تمركز بدان حدى رسيده بود كه اگر شاه تمايل نداشت اداره امور را شخصا به عهده گيرد يا هنوز در سنى نبود كه حكومت كند ، امكان داشت فرد متنفذى از دربار سلطنتى يا وزير اعظم سالها به نمايندگى از طرف شاه بدون نياز به افرادى كه ميرزا سلمان جابرى بدانها محتاج بود و بىترس از توطئه‌هاى تركمانان ، مملكت را اداره نمايد .\r\nالبته نمىتوان گفت چنين فردى در برابر فعاليتهاى توطئه‌گرانه اعضاى ديگر دربار مخصوصا خواجگان دربار و بانوان حرمسرا مىتوانست مصون بماند .\r\nاگرچه شاه هنوز در ارزيابى و سنجش رعاياى خويش از قدرتى ما فوق برخوردار بود ، ولى سهم او در مقام مرشد كامل طريقت ديگر اهميت و مفهوم عملىاش را از دست داده بود .\r\nتحريفات باقيمانده از اين نقش و عدم مسئوليت ادعائى او در انجام هر عمل نادرست ، ( تا آنجا كه احكام و منهيات شرعى براى او مشروع مىشد ) ، نتايج مصيبت‌بارى به دنبال داشت . تشريفات\r\n\r\n\r\n","description":"","footnote":"\r\n( 1 ) - در مورد تاريخ تولد او نگاه كنيد به براون ،  Das Erbe Schah abbas , I  ، صص 132 به بعد .\r\n","page_name":" 102 ","page_number":102},
  {"content":"\r\n\r\nسنجيده دربارى كه ناظران اروپائى مقيم اصفهان در آن روزگار به تفصيل آن را توصيف كرده‌اند ، جاى آئين‌هاى مأخوذ از طريقت را گرفته بود . هنگامىكه اشرافيت تركمان از قدرت خلع يد شد ، نقش ايالات به‌عنوان نقاط حضور حكومت مركزى ( چنانچه قبلا برنگريستيم ) تقريبا به صفر رسيد . هنوز در بين رجال برجسته امپراتورى و صاحبان مقامات عاليه دربارى از سركردگان قبايل تركمان وجود داشتند ، ولى آنها از قدرتى برخوردار نبودند تا متكى بر ايالات باشند ؛ آنها فىالواقع به ثمن بخس و حكومتهاى كوچكى كه در ارتباط با مقامات دربارى بود ، راضى شده بودند . قدرت آنها ديگر منبعث از وابستگىشان به يك قبيله خاص و يا قدرت اقتصادى مقامشان در ايالات نبود ، بلكه نظير ساير خدمتكاران دربارى ازجمله گرجيها ، ارمنىها و يا چركس‌ها ، از عنايت و مرحمت شاه و در جاى خود ، وزير اعظم و بر پايه ميزان وفادارى و قابليت آنان مايه مىگرفت . اينهمه باهم از خصايص عمده اشرافيت دربارى بود . يكى از جنبه‌هاى چشمگير اين اوضاع و احوال اين بود كه مناصب دربارى ( كه در سده دهم / شانزدهم بيشتر تشريفاتى بود ) حال كاركردهاى خاصى پيدا كرده بود ، ازيك‌طرف صاحبان اين مناصب يعنى رهبران امپراتورى به صورت ستون دولت ( اركان دولت ) درآمده بودند و از طرف ديگر فرصتهاى قابل‌ملاحظه‌اى براى اعمال نفوذ در اختيار آنها قرار گرفته بود .\r\nگرچه در اينجا بر سر آن نيستيم كه جزئيات تشكيلات حكومتى صفويان را به بحث بگيريم ، ولى رواست كه نظرى هرچند كوتاه به اركان دولت امپراتورى در زمان جلوس شاه جديد بياندازيم . شاه در فواصل نامعين اجلاس رسمى دربار را براى اهداف خاصى برگزار مىكرد . در اين مواقع امور مملكتى به بحث گرفته مىشد و سفراى قدرتهاى بيگانه بار مىيافتند و اعطاى مناصب برگزار مىشد . يكى از مراجع قدرت صفوى دربار و شوراى سلطنتى بود و نظارت بر كار حكام و مأموران عاليرتبه از وظايف آن برشمرده مىشد . از آنجا كه كار اين نهاد رسيدگى به شكايات مردم راجع‌به سوء رفتار مراجع قدرت ، ظلم و اعمال دلبخواهى حكومت بود ، لذا تا حدود زيادى شبيه ديوان مظالم روزگاران گذشته بود . هر حكمى كه صادر مىشد جاى اعتراض داشت و اين اعتراضيه هم به شاه منتقل مىگشت و شاه در اجراى حكم اختيار تام قضائى داشت .\r\nوزير اعظم و قورچىباشى در ميان اعضاى دربار و شوراى سلطنتى ، صدرنشين بودند . افزون براين ، قوللر آغاسى و تفنگچىباشى و توپچىباشى ، ايشيك آغاسىباشى و ديوان بيگى و واقعه‌نويس و گاهى هم صدر الممالك جزو شورا بودند . در رأس تشكيلات امور مالى كه مسئوليت رسيدگى و اداره اراضى خالصه نيز با او بود ، مستوفى الممالك قرار داشت . تشكيلات دربار تحت نظارت ناظر بيوتات بود كه عهده‌دار كارگاههاى سلطنتى هم بود .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nسپاه ايران كه هسته مركزى قدرت صفوى برشمرده مىشد در نتيجه دسته‌بنديهاى قبيله‌اى و سركشى و نافرمانى امراى قزلباش تضعيف شد ولى شاه عباس آن را از اساس و بنياد تغيير داد و به صورت نيروى توانمند و كارآمدى درآورد . در زمان شاه صفى عليرغم قتل فرماندهان ، سپاه توانست قدرت خود را حفظ كند و در سال 1058 / 1648 بسان نيروئى توانمند در درگيرى بر سر قندهار در مقابل تهاجم سپاه هندوان ايستادگى كند . اما ديرى برنيامد كه تغيير و تحول اوضاع سياسى تأثيرات خود را نشان داد . آن مخاطراتى كه در آغاز ، موجوديت دولت و يا تماميت ارضى آن را به تهديد كشانده بود ، از ميان برخاست و يا ديگر آن خطرى را كه مستلزم سپاهى منضبط در سطح بسيار عالى عُدّت و عِدّت باشد وجود نداشت . اما آنجا كه حكومت ديگر سياست توسعه را دنبال نمىكرد ، لذا اقدامات نظامى آن منحصر به عمليات كم‌اهميت گوشمالى در درون ايالات ايران و يا در مرزها گرديد . انحطاط اول از همه در ميان سربازان ايالتى چهره نمود نه در ميان تنه اصلى سپاه سلطنتى ؛ اين سپاه در سال 1654 م . با الحاق واحدهاى كوچكى از جوانان محافظ يا جزائرى كه مركب از 600 تن در آغاز و 2000 تن در نهايت بودند ، تقويت گرديد . در ميان واحدهاى توپخانه كاهش نفرات چشمگيرى ديده مىشد ، چون نيرويى بود كه در دوره‌هاى طولانى صلح نياز كمترى بدان بود و در ميان ايرانيان به دليل علاقه آنها به سواره‌نظام ، از محبوبيت چندانى برخوردار نبود « 1 » . به مرور زمان ، زندگى عشرت‌طلبانه و پرزرق‌وبرق و كاهلانه دربار تأثيرات نامطلوبى در سپاهيان سلطنتى بجا گذاشت . فساد در ميان صاحبان مناصب ، نابسندگى سيورسات رده‌هاى پائين ، بىاعتنايى و لاقيدى و غفلت سكه هر بازارى شد و عدم علاقه شاه هم مزيدبرعلت گرديد . ازاينرو جاى شگفتى نبود كه در سال 1666 م . در رژه‌اى از سربازان ، همان سربازانى رژه بروند كه چندين بار درهمان مراسم از جلو شاه رژه رفته بودند . نتيجه اين سوء فرماندهىها اين شد كه انضباط واحد شديدا درهم ريخت و قوت و قدرت نيروها و واحدها افت پيدا كرد و بالاخره سپاهى برجاى ماند كه حتى شايستگى رژه رفتن را نداشت تا چه رسد به اينكه در جنگى شركت جويد .\r\nهنگامىكه شاه جديد به سلطنت رسيد ، ابزار موجود اعمال قدرت حكومت ، همان سپاهى بود كه ذكرش گذشت . اگرچه شركت شخصى وى در امور دولت مشمول زمان و منحصر به بعضى از وظايف ويژه شده بود ، امّا باوجوداين ياد گرفت كه چند سال بعد به چسان از آن بهره بگيرد . او\r\n\r\n\r\n","description":"","footnote":"\r\n( 1 ) - بر خلاف گفته و تأييد شاردن كه واحدهاى توپخانه پس از مرگ فرماندهشان حسينقلى بيك در سال 1655 م . منحل شد ، ( لافت  ( iran Unter Schah Abbas II  ، ص 37 ) توجه خود را به تشكيل واحد جديد ديگرى از توپچى درهمان سال معطوف كرده است .\r\n","page_name":" 104 ","page_number":104},
  {"content":"\r\n\r\nكارش را با آموزش و تعليماتى كه تاكنون انكار كرده بود ، شروع كرد ؛ چيزى برنيامد كه در خواندن و نوشتن چنان مهارتى بهم زد كه رو به سوى متون مذهبى آورد . شالوده علاقه پاياى او به مسائل مذهبى درهمين ايام پىريزى شد و اين علاقه موجب ترجمه جديدى از كتاب اصول الكافى فى علم الدين كلينى به زبان فارسى شد كه يكى از كتب اربعه شيعه برشمرده مىشود .\r\nشاه علاوه بر آموزش فكرى كه صرفا منحصر به مسائل مذهبى نبود ، سواركارى ، تيراندازى ، چوگان‌بازى و ساير بازيهاى سواركارى را نيز ياد گرفت .\r\nضمنا قدرت واقعى در اختيار ساروتقى وزير اعظم معتمد قرار گرفت كه خود را از نفوذ ملكه مادر دور نمىداشت . ساروتقى مىخواست عقايدش را با كمك فقهاى شيعى از پيش ببرد و افراطكارى و تندرويهاى سلطنت شاه صفى را كه مخالف شرع اسلام بود ريشه‌كن كند . اين تندرويها شامل اسراف جنون‌آميز دربار و به تبع آن ، مراكز ايالات بود . وزير اعظم بر اصل صرفه‌جويى اصرار مىورزيد و موفق شد استعمال افراطى مسكرات را در دربار مهار كند . معهذا موفقيتهاى او چندان پايا و طولانى نبود ، چون ديرى برنيامد كه عباس دوم هم پا جاى پاى پدر گذاشت .\r\nپس از اينكه جلوس عباس دوم در كمال آرامش صورت گرفت ، معلوم شد كه مسائل مهمتر و نگران‌كننده‌تر از سهل‌انگارى دربار در رعايت اصول شرعى نيز وجود داشت . تجربه مىگفت كه شرايط معلقى كه تعويض يك شاه پديد مىآورد ، چالش عناصر ناراضى ، افراد تشنهء قدرت و نيروهاى خودمحور را درپى دارد . ساروتقى در اين ايام با اقدام كهن مقاطعه ماليات ايالات و گماردن تقريبا مأموران عاليرتبه دربار و ايالات به اين مهم ، مخاطرات ديگرى را تجربه كرد . اين سياست نتايج دلخواهى بارآورد . هنگام تعويض شاه هيچ نوع آشفتگى و نابسامانى - جز يكى - رخ نداد . اين استثناء هم قدرت‌طلبى رستم خان سپهسالار كل سپاه بود . او با دستور ماندن در مشهد به علت تهديد سپاهيان هند مخالفت كرد و از تدارك جنگ كه قبلا طرحريزى شده و به ضرر قندهار بود دست كشيد . چندى برنيامد كه تصميم عزيمت اصفهان را گرفت تا فشار كافى را در اين هنگامه تعويض شاه بر سياست دولت وارد سازد و آن را در تنگنا قرار دهد . وزير اعظم در مقابل اين سركشى واكنش نشان داد و موجبات قتل او را فراهم ساخت . اين قتل در 9 ذيحجه 1052 / 1 مارس 1643 در مشهد وقوع يافت .\r\nساروتقى در كتبيهء سال 1053 / 1643 كه ماده تاريخ بناى مسجد او را در اصفهان ثبت كرده\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاست بر خود مىبالد كه : « مخدوم الامراء و خادم الفقراست » « 1 » . مرگ رستم خان تنها موردى نبود كه وى اين اصل خويش را در آن پياده كرد . پايبندى به اصول و فسادناپذيرى از جمله فضايلى بود كه ساروتقى به ياد داشت ( و پيشتر بدان اشاره كرديم ) . همين صفات براى او دشمنانى تراشيده بود . سلطه‌طلبى ، بىاعتنايى و بىحرمتى به مردم ، سختگيرى سنگدلانه با مردم نادرست و متقلب در اداره امور دولتى و مخصوصا استفاده از نظام جاسوسى در جمع‌آورى عايدات دولتى ، هر كدام سهمى بسزا در افزايش دشمنان وزير اعظم داشتند كه به نظر نمىرسد حتى در بين مقامات بالاى مملكتى نيز محبوبيتى داشته است . پس اگر توطئه‌اى عليه او سامان داده مىشد ، جاى شگفتى نبود و اين توطئه بوسيله جانى خان شاملو ، قورچىباشى ، ترتيب يافت و با همدستى پنج نفر از توطئه‌گران ديگر در 20 شعبان 1055 / 11 اكتبر 1645 در حمله‌اى ساروتقى را در خانه‌اش به قتل رساندند .\r\nبه هيچ‌وجه معلوم نيست كه در پشت پرده اين قتل ، آيا فقط رنجش فروخوردهء عده‌اى معدود از فرماندهان دخالت داشته و يا اينكه احتمالا ( و به احتمال زياد ) توطئه سازمان‌يافته رؤساى قبايل تركمان در كار بوده است نظير آنهايى كه هنوز از دوران دور توطئه‌هاى قزلباش در خاطرشان بود و به منظور عزل شاهى به نفع شاهزاده ديگرى راه مىافتاد .\r\nمدت چند روز كه در خلال آن سردرگمى و تشتت دربار را فراگرفته بود به اين جرم رسيدگى شد . هنگاميكه شاه فرمان تعقيب قاتلان را صادر كرد و آنها را به سزاى اعمالشان رساند ، به وفادارى فرمانده‌هاى عاليرتبه و رجال ديگر دربارى خدشه‌اى وارد نشد بار ديگر يكى از امراى شاملو ، مرتضى قليخان بيجرلو به مقام قورچىباشى بركشيده شد . او مدت چهار سال در اين مقام بود تا اينكه حسينقلى خان به جاى او نشست .\r\nخليفه سلطان جانشين ساروتقى شد كه پيشتر از سال 1623 م . تا 1632 م . به وزارت عظمى رسيده بود و در اين ايام تا زمان مرگش در سال 1064 / 4 - 1653 اين مقام را صاحب شد .\r\nشاه صفى در هنگام تعقيب شاهزادگان ، چهار نفر از فرزندان خود را مكحول البصر كرده بود .\r\nخليفه سلطان فردى باتقوا و پايبند به اصول مذهبى بود گرچه كاميابيهايش در اين حيطه تا حدودى زياد محدود بود . از قرار معلوم آنچه شاه صفى در زمينه تحريم هنرهاى تجّسمى ( با توجه به نمونه‌هاى زياد آثار چهره‌نگارى و خصوصا نقاشى مينياتور اين روزگار ) فراچنگ آورد معتدل‌تر از مسأله ميگسارى بود كه از عادات روزمره مخصوصا دربار برشمرده مىشد و فقط با\r\n\r\n\r\n","description":"","footnote":"\r\n( 1 ) - مهرآبادى ، ص 640 . نگاه كنيد نيز به : هنرفر ، گنجينه ، ص 549 .\r\n","page_name":" 106 ","page_number":106},
  {"content":"\r\n\r\nسختگيريهاى شديد و مجازاتهاى سنگين جلوگيرى ممكن بود . معروف است كه خليفه سلطان با اقداماتى كه براى داراللطف‌هاى شهرها اتخاذ كرد ميزان بدكارگى را كاهش داد و لواط را مهار كرد . به نظر مىرسد كه او عليرغم اقدامات پرشور در اين قلمرو ( در مقايسه با شدت عمل ، خشونت و شيوه‌هاى سركوبگرانه اسلاف خويش ) بطور كلى شخصيتى معتدل و سازش‌پذير داشته است و لذا با بستن مقررى و مستمريهايى كار را فيصله مىداده است . باوجوداين در دربار بىرقيب نبود .\r\nاللهوريخان فرزند خسرو خان ارمنى از سال 1644 م . امير شكارباشى بود . او در تحصيل عنايت و التفات شاه ناموفق‌تر از همنامش در روزگار پيشين شاه عباس اول نبود . او را مىتوان مظهر كاملى از درباريان محسوب داشت و نيز با تدابيرى توانست از علاقه شديد شاه به شكار براى جلب او بهره بگيرد . جرگه‌زنى او در نخجيرگاه مهر و محبت شاه را جذب كرد و گواهى بود بر توانائيهاى تشكيلاتى او كه مقام قوللر آغاسى را كه تصدّى نداشت براى او به ارمغان آورد و وى تا زمان مرگش در حدود سال 1663 م . در اين مقام باقى بود .\r\nهنگامى كه خليفه سلطان مرد ، موقعيت عالى و رضامندى بىتزلزل شاه اين امكان را براى او فراهم ساخت تا يكى از دست‌پروردگان خود را به مقام وزارت عظمى بركشد . اين شخص محمد بيگ تبريزى از طبقه متوسط ارمنيان بود كه تا آن زمان مقام ناظر بيوتات داشت و در حسن جريان امور تشكيلات ديوانى و مخصوصا امور مالى شهرتى بهم زده بود . معهذا معضلاتى كه محمد بيگ مىبايست به حل‌وفصل آن‌ها مىپرداخت خارج از توان او بود . محمد بيگ در كاهش خرج‌هاى مسرفانه دربار و هزينه‌هاى گزاف سپاه ناكام ماند گواينكه براى تغيير كيفيت مسكوكات ، ترقى و توسعه معادن و افزايش خالصجات سياستهاى درخور اتخاذ كرد . او شيوه‌اى تحكم‌آميز و آمرانه داشت و تعدادى از حكام را معزول ساخت و معاندان ازجمله تعدادى از متنفذان شهر اصفهان در امر اداره اين شهر مشكلاتى براى وى پديد آوردند . هنگامىكه بالاخره با اللهورديخان مقتدر درافتد از مقام خود معزول و مجبور به اقامت مادام‌العمر در قم شد ( 18 جمادى الاول 1071 / 19 ژانويه 1661 ) .\r\nشاه در انتخاب جانشين محمد بيگ درنگ نكرد . اينكه بالاخره ميرزا محمد مهدى ، يكى از اعضاى خاندان معتبر مذهبى كه براى مدت دهسال صدر الممالك بود ، به صدارت عظمى برگزيده شد ، درواقع امتيازى براى فقهاى شيعه برشمرده مىشد . مدتهاى مديدى بود كه در بين اعضاى طبقه مذهبى صفوى نوعى آزردگى حاكم شده بود كه بخشى از آن به ولنگاريهاى دربار برمىگشت ( پس از مرگ صفى انضباط شديدى در آن حاكم و ميگسارى ممنوع شد و اقداماتى براى اجراى احكام مذهبى در مواقعى كه تاكنون مغفول گذاشته شده بود ، اتخاذ گشت ) و پاره‌اى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nديگر به بخشندگى شاه در مورد مسيحيان و مسيحيان نو مسلمان كه به مقامات بالا دست يافته بودند ( و فىالواقع عاليترين مقامات در مملكت بودند ) مربوط مىشد .\r\nعباس دوم در مقايسه با پيشينيان خود در امر حكومت بسيار فعال بود ، گواينكه در دامن حرمسرا برآمده و چيزى از مملكتدارى ياد نگرفته بود . درواقع زمانيكه او فعاليت خود را در امر حكومت آغاز كرد ، تصميم‌گيرى برايش غيرمقدور بود ، چون از قرار معلوم در سالهاى نخستين زندگىاش سير مىكرد يعنى دوره‌اى كه ساروتقى به قتل رسيد ، عباس دوم بيش‌از پانزده سال نداشت . از خصايص چشمگير سلطنت عباس دوم ، تحكيم و انسجام قدرت وى بود كه با پىجوئى سياست تمركز از راه افزايش تعداد ايالات وابسته به خالصجات حاصل شد . او در اين حيطه به سياست ساروتقى روى آورد كه در زمان شاه صفى ايالت لار را در زمره خالصجات درآورده بود و يك سال قبل از مرگش هم ايالت بختيارى را به سبب شورش آنها عليه خليل خان حاكم محلى جزو اراضى خالصه ثبت كرده بود . پس از آن مناطق ديگرى چون همدان ( 1654 م . ) اردبيل ( 7 - 1651 م . ) و كرمان ( 1658 م . ) جملگى جزو اراضى خالصه شدند . افزايش عايدات و قدرت مضاعف شاه كه از اين اقدامات برخاست ، الزاما بهبودى در وضع و تعداد جمعيت نداشت . در بعضى موارد هم حتى زيانبخش بود ، چون مجريان اراضى خالصه كه از رعاياى بلافصل شاه بودند ، بكرات مقررات و اصولى را كه حكام سابق ملزم به اجراى آن بودند ، ناديده مىگرفتند . از سوى ديگر ، شاه را ياراى آن نبود كه در كار مأموران ايالتى در شكايت روستائيان و يا ساير رعايا از سختگيريهاى آنها ، دخالتى بكند . نكته مزبور مبنى اين مطلب است كه چرا ناظران اروپائى توانسته‌اند وضع مطلوب و مساعد جمعيت روستائى ايران را با وضع نامساعد و فلاكت‌بار روستائيان غرب مقايسه كنند . شرايط نسبتا مطلوب زيستى ايران كه شايد محصول عدم درگيريهاى جدى ايران در جنگهاى عمده اين روزگار بود ، در جاى خود مبين اين نكته است كه چرا ايران در اكثر مواقع از نظر داخلى در صلح و آرامش بود و راهها در امنيت بسر مىبرد .\r\nهنگامىكه نابسامانيها و طغيانها توسعه مىيافت ، مثل قيام بختياريهاى مذكور در بالا فقط محدود به نواحى مرزى و يا مناطق فرعى و فرودست بود .\r\nاين قضيه در مورد متصرفات گوناگون گرجستان و داغستان كه تحت قيمومت ايران و يا از پيروان سست‌پيمان شاه بودند ، مصداق داشت . پيشتر به رستم خان كه حاكم و يا والى تفليس بود و با طهمورث درافتاد ، اشاره كرديم . اين درگيريها در زمان عباس دوم هم ادامه يافت و كمى پس از جلوس او شروع شد و بار ديگر در سال 1648 م . چهره نمود با اينكه بالاخره طهمورث خلع يد گرديد و به استرآباد فرستاده شد ، ولى عليرغم سياست كلنىسازى و ايجاد استحكامات ( كه از\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nاصفهان هدايت مىشد ) و يا شايد هم به همين دليل ، آشفتگيهاى جديدى رخ نمود . خصومتهايى كه جنگ داخلى را محدود مىساخت تا آغاز دهه 1070 / 1660 در زمان شاهنواز خان يكى ديگر از سركردگان وابسته ، به نتيجه نرسيد . خود طهمورث ، البته به عبث كوشيد تا حمايت دولت تزارها را جلب كند . تلاشهاى او البته بىجواب هم نماند ، چون قزاقها در حوالى سال 1600 م . تا رودخانه ترك پيش راندند . معهذا هنگاميكه در جاده‌هاى مشرف بر شرق گرجستان دست به ايجاد استحكامات زدند ، سپاهيان ايران وارد عمل شدند و دژها و قلعه‌هاى آنها را درهم كوبيدند و افراد پادگانها را وادار به هزيمت ساختند . طغيانهاى سركردگان داغستان به منظور جلوگيرى از دخالتهاى جديد روسها و يا عثمانيان ، بلافاصله درهم كوبيده شد .\r\nبا اينكه در فصلى مجزا تجارت عهد صفوى مفصلا بررسى خواهد شد ، ولى بدون بررسى اجمالى كمپانيهاى تجارى غربى و فعاليتهاى آنها در ايران ، مبحث توسعه و تحول امور سياسى داخلى دوره شاه عباس دوم كامل نخواهد بود . اين شركتهاى تجارى در اوايل سده يازدهم / هفدهم تا پايان آن نه‌تنها به عاملى عمده در تاريخ ايران ، بلكه در تاريخ ماوراى بحار قدرتهاى متعدد اروپائى تبديل شده بودند و توسعه آنها امروزه به امپرياليسم و يا استعمار غربى تعبير مىشود . پيشتر اشاره‌اى داشتيم به سركوبى پرتقاليان كه با كمك انگليسىها صورت گرفت و هدف از آن هم تأمين روابط و پيوندهاى تجارى و بازرگانى با ايران بود « 1 » . در اين ايام ساير قدرتهاى اروپايى تلاش مىكردند تا روابط اقتصادى خود را با ايران استحكام بخشند و پايه‌هاى تجارى مناسبى در اين سرزمين فراچنگ آورند .\r\nپرتقال در پيمان سال 1625 م . براى شاه كمترين حقوق را در نظر گرفت ، ولى زمانيكه امام عمان در سال 1060 / 1650 مسقط را متصرف شد ، پرتقال پايگاه‌هاى خود را در خليج فارس و به تبع آن فرصت نهايى را براى نفوذ در ايران از دست داد . البته نادرست است كه از روابط ايران با پرتقاليها به اين نتيجه برسيم كه حكام ايران اساسا با نمايندگيهاى بازرگانى خارجى مخالف بودند ، بالعكس ، آنها كاملا از منافع حاصل از حضور نمايندگان بازرگانى غربى در ايران آگاهى داشتند .\r\nاين منافع فقط به قلمرو تجارت و اقتصاد منحصر نمىشد . از ميان دلايل متنوع مىتوان به دو نمونه از سنجش و ارزيابى آنها اشاره كرد : يكى توسعه كشتىهاى انگليسى در حمايت از حكومت ايران ، مثلا در ايام سركوبى پرتقاليان و ديگر نفوذ و تأثير هنر غرب در هنر ايران ، مخصوصا به\r\n\r\n\r\n","description":"","footnote":"\r\n( 1 ) - به مطالب قبلى رجوع كنيد و نيز به فصول « تماس ايران با غرب » و اوضاع تجارى ايران در اين ادوار ، مراجعه كنيد ، به جستارى كه اخيرا توسط شوستر - والتر به‌نام  Das Safawidische Persien  ، صص 67 به بعد ، كارشده ، نگاه كنيد .\r\n","page_name":" 109 ","page_number":109},
  {"content":"\r\n\r\nلحاظ علاقه و علقهء خاصى كه شاه عباس دوم به گرايشهاى هنرى از خود نشان مىداد .\r\nكمپانى هند شرقى انگليس از سال 1617 م . در شيراز و اصفهان نمايندگى داشت . عباس اول و صفى اول به پاس كمكهايى كه اين شركت به ايران در مبارزه با پرتقاليها كرده بود ، امتيازات ويژه‌اى بدان قايل شدند ، مثلا معافيت گمركى در بندر عباس ( گمبرون ) ؛ بندرعباس به‌جاى هرمز كه دست پرتقاليان بود ، نشسته بود ؛ حق نمايندگى مستمر در دربار ؛ تضمين تجارت آزاد در سرتاسر مملكت ؛ اهداى حق و حقوقى مستقل ؛ آزادى در آداب مذهبى ؛ حق حمل اسلحه و قول تهيه مقدار زيادى ابريشم . عليرغم اين امتيازات ، اگر فرض كنيم كه كمپانى در اعمال و اقدامات خود موفق بوده ، به خطا رفته‌ايم . چون هنگاميكه درصدد تحقق اين امتيازات برآمد ، دچار مشكلات لاينحلى شد و لذا ديرى برنيامد كه اين تعهدات يكى بعد از ديگرى بىحاصل افتاد . از اينها گذشته ، نقش و سهم كمپانى وابستگى كامل به اعتبارى داشت كه سرزمين انگليس در بين ايرانيان برخوردار بود ( و از آن هم آگاهى نيكى داشتند ) ؛ و اين اعتبار مخصوصا از زمان ظهور جنگ خانگى در سال 1642 م . چندان مطلوب نبود .\r\nچند سالى از ورود انگليسىها نگذشته بود كه هلنديها هم در بندر عباس پايگاهى يافتند .\r\nكمپانى هند شرقى هلند در دفاع از منافع خود موفق‌تر از رقيب انگليسىاش بود ، چون بر خلاف كمپانى هند شرقى انگليس مىتوانست روى حمايت دولتش حساب كند و ضمنا از آزادى عمل زيادى هم برخوردار بود . امتيازاتى كه شاه عباس اول به اين كمپانى واگذار كرد از طرف حكومتهاى صفى و عباس دوم هم تأييد شد ، ولى اين تصديق در زمان عباس دوم پيش از فشار شديد هلنديان بود كه با فرستادن ناوگان هلندى از باتاويا  ( Batavia )  به خليج فارس صورت گرفت « 1 » . مهمترين كالاهاى وارداتى هلند به ايران ادويه ، شكر و منسوجات بود . آنها انواع ابريشم همچون زربفت تافته ، مخمل و ساتن و همچنين ابريشم خام را خريدارى مىكردند . قرارداد تجارى تا اواخر دوره صفوى اعمال مىشد ، امّا گاهگاهى براى يكى از طرفين مشكل‌زا و يا آسيب‌رسان بود ، چون هلنديان را وا مىداشت تا با نرخ ثابت مقاديرى معين از ابريشم ايران را خريدارى كنند و اين براى آنان خانمان‌برانداز بود .\r\nتلاش فرانسه براى ايجاد روابط تجارى با شاه منجر به انعقاد قراردادهايى شد و شاه عباس دوم كمى پيش از مرگ خويش با صدور فرمانى آن را تائيد كرد ، ولى اين قراردادها تا مدتهاى مديدى صورت عمل به خود نگرفت .\r\n\r\n\r\n","description":"","footnote":"\r\n( 1 ) - نگاه كنيد به يهان فن در بهر ،  Diarium  ، منقول در شوستر - والتسر ، ص 88 .\r\n","page_name":" 110 ","page_number":110},
  {"content":"\r\n\r\nكمپانيهاى بازرگانى غربى علاوه بر اينكه ، مبادله كالا را تسهيل مىكردند . بلكه راه را براى گشايش دروازه‌اى ايران بر روى غرب هموار مىساختند . اين كمپانيها تعداد زيادى از اروپائيان را به ايران سرازير مىكردند و در ميان آنها افراد فرهيخته و تحصيل‌كرده زيادى وجود داشتند كه مىخواستند ايران و مردم آن را عميقانه بشناسند ؛ آنها ديده‌ها و تجارب خويش را ثبت مىكردند و بعدها منتشر مىساختند . گزارشهايى ازاين‌دست ، نه‌تنها اطلاعات موثقى را درباره ايران براى جهان غرب امروزى تدارك ديده ، بلكه براى مطالعات منطقه‌اى اطلاعات ارزشمندى را پديد آورده است . بازرگانان ايرانى هم با كمك كمپانيهاى تجارى غرب مثلا با بهره‌گيرى از كشتىهاى آنها ، از ممالك اروپائى ديدن كردند و اطلاعات عمده‌اى از اوضاع فرهنگى آنها بدست آوردند .\r\nافكار و انديشه‌هاى اروپايى وارد ايران شد و تأثيراتى درخور بجا گذاشت ( البته نه در حيات فكرى و انديشگى ايرانيان ) و اين تأثير مخصوصا در قلمرو هنر و تلطيف روزافزون فرهنگ ايرانى بسيار چشمگير بود .\r\nدر بحث از كمپانيهاى تجارى اروپا ، بهرحال به موضوع روابط خارجى كشيده شديم كه چنانچه پيشتر برنگريستيم در زمان سلطنت عباس دوم عمدتا صلح‌آميز بود . پيمان سال 1049 / 1369 در روابط با عثمانيان پايه‌اى محكم برپا كرد . در موارد ديگر ، خويشتندارى عاقلانه شاه موجب مىشد امتيازاتى داده شود . او مقهور فرصتهاى مطلوبى كه براى گسترش متصرفاتش بدست مىآيد ، نمىشد ، مثلا در ماوراى قفقاز كه خطر جنگ در آن به‌قدرى محتمل بود كه حاكم تركى ايالات مرزى با تصور حمله ايران ، آنها را از سكنه خالى كرد و يا در بصره كه كمك شاه در خواباندن درگيرى جانشينى كارساز شد . در اين شرايط خطرى از طرف عثمانيان متصور نبود ، چون باب عالى علائق خود را در جاهاى ديگر پىجوئى مىكرد ( مثلا فتح كرت در سالهاى 80 - 1055 / 69 - 1640 صورت گرفت ) و يا مشكلاتى درونى آنها ، اشتياق براى توسعه و گسترش را تحت‌الشعاع خود قرار داد . نمونه‌هاى قابل اعتنايى از روابط دوستانه بين ايران و عثمانى مبادله تعدادى سفرا بود .\r\nاز طرف شمال شرق ايران هم كه همزمان با جلوس عباس دوم ، حاكم جديدى در خيوه بر سر كار آمده بود ، خطرى پيش نيامد ، اين حاكم جديد ابو الغازى خان بود كه پيشتر تبعيد او را به اصفهان ذكر كرديم . از طرف ديگر ، ايران درگير كشمكش‌هايى شد كه در ميان ازبكان بخارا رخ داد . در اينجا بايد ناآراميهاى قبايل چادرنشين ازبك را در نظر داشت كه هنوز گاهگاهى خودى نشان مىداد ، گواينكه ديگر مكرر نبود و يا همچون ناآرامى زمان شاه صفى ابعادى وسيع نداشت ، بلكه درگيريهايى بود كه بين خاندان حاكمه رخ مىداد . در اين زمان خود ندر محمد خان كه يك\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nزمانى برادر او امامقلى خان از دستش به تختگاه اصفهان پناهنده شده بود ، پس از خلع يد بوسيله فرزندش عبد العزيز در دربار ايران پناه گرفت و اوضاع را با يارىطلبى خود از مغول اعظم براى دخالت نظامى ، وخيم‌تر كرد . با دخالت ايران بين پدر و فرزند صلح و آشتى برقرار شد ، ولى اين وضع تنها تا آغاز دهه پنجاه به طول انجاميد . نزاع جديد كه باز موجب پناهنده‌شدن ندر محمد خان به دربار اصفهان شد ، با مرگ وى خاتمه يافت « 1 » . ايران از اين زمان به بعد ، ظاهرا مشكل مهمى با همسايگان ازبك خود پيدا نكرد .\r\nدرخواست كمك ندر محمد خان به شاه جهان رسيد و وى مشغول تهيه تداركات حمله به ماوراء النهر شد و هدف او نيز تأمين راهى به موازات هندوكش از بدخشان و بلخ بود يعنى موقعيتى كه خان بخارا كاملا از آن بىاطلاع بود . تعجبى نداشت كه قشون هندى ( كه ندر محمد خان به كمك آنها دلبسته بود ) هدف ضميمه سرزمين او را به امپراتورى خود در سر داشته باشند . مغولان اعظم از سلسله‌هاى تيمورى بودند كه همواره فتح و اشغال ماوراء النهر بعنوان تعهد موروثى را در سر مىپختند چون آنجا را ميراث جد خودشان ظهير الدين بابر مىدانستند كه نسل‌به‌نسل منتقل شده است و به ياد مىآوردند كه بابر عقيده بازگشت به سمرقند را حتى در زمانى هم كه اين كار ديگر امكان نداشت ، رها نكرد .\r\nپيشروى هندوان در آسياى مركزى سرانجامى مصيبت‌بار داشت - در اصفهان اين پيشروى نقشه ديرينه فتح قندهار را كه از زمان مرگ شاه صفى فراموش شده بود ، بار ديگر زنده كرد . شاه در پائيز سال 1058 / 1648 لشكريان خود را با حمايت توپخانه به درون افغانستان سوق داد و توانست قندهار و قلاع پيرامون آن را پيش از آنكه قواى كمكى هندوان به سركردگى شاهزاده اورنگ زيب از راه برسد ، تصرف كند . ضد حمله هندوان سودى نداشت لذا به ناچار رها شد . حتى زمانيكه خود جهانشاه ، دو سال بعد ، در رأس لشكرى مركب از فيلان و توپخانه وارد منطقه شد ، باز عليرغم يك محاصره ده‌هفته‌اى ، پيروزى حاصلش نشد . وليعهد داراشكوه كار او را در سال 1653 م . ادامه داد ولى او هم طرفى نبست . حمله او را ، اوتارخان عقب راند ؛ اوتارخان يكى از اعضاى سابق هيأت سياسى ارسالى هند به ايران بود و در امور هند سرشته كامل داشت و در اين زمان به نفع حاكم شاه وارد عمل شده بود . قندهار برغم تلاشهاى هند ، حتى پس از پايان دوران صفوى در دست ايران باقى ماند ، تا اينكه در ميانه سده دوازدهم / هيجدهم بخشى از دولت\r\n\r\n\r\n","description":"","footnote":"\r\n( 1 ) - براون ،  Das Erbe Schah Abbas I  ، ص 62 اين بحران را در سال 1653 م . مىنويسد . طبق گفته لافت ،  Iran Unter Schah Abbas II  ، ص 140 ندر محمد در سال 1650 م . تبعيد شد و هنگامى كه قصد زيارت مكه را داشت در اواخر همان سال در بسطام درگذشت .\r\n","page_name":" 112 ","page_number":112},
  {"content":"\r\n\r\nنوظهور مستقل افغانستان گرديد .\r\nبيمارى شاه جهان در ذوالقعده 1067 / سپتامبر 1657 موجب جنگ جانشينى در بين فرزندان او شد و شاهزاده داراشكوه درصدد برآمد تا حمايت شاه را براى استفاده از نيروى نظامى ايران به دست آورد . محتملا در اين موقع بوده كه در اصفهان صحبت دخالت پيش‌آمده ، چراكه براى اين منظور نيروى نسبتا اندكى در نظر گرفته شده است . ولى داراشكوه نتوانست به نتايج مهمى دست يابد و بدست برادرش اورنگ‌زيب افتاد و در سال 1069 / 1659 به قتل رسيد . بعيد نيست كه گسيل قشونى از قندهار او را نجات داده باشد « 1 » .\r\nاورنگ‌زيب در جريان كشمكش‌هاى قدرت‌طلبى در سال 1065 / 1655 و 1067 / 1657 سپاهيانى را براى انقياد دولتهاى گل‌كنده و بيجاپور شبه‌جزيره دكن كه سابقا تحت نفوذ ايران بودند ، گسيل داشت . او بهرحال به اين دولتها رخصت داد تا حدودى استقلال خود را حفظ كنند و اين امر احتمالا در نتيجه حمايت مراجع قدرت اصفهان از اين شاهزادگان شيعى مذهب در مقابل امپراتور جديد مغولان كه خود مذهب تسنن داشت ، بوده است . مصداق اين حدس و گمان فرستادن سفراى ايرانى به دربار اين دولتها بود . ولى اگر اين حدس درست باشد ، پس شاه مىبايد بلافاصله به بىفايدگى اين طرح و نقشه پىبرده باشد چون طولى نكشيد كه اورنگ‌زيب پس از تاجگذارى درصدد برآمد حاكميت مستقل امپراتور مغول را به رسميت شناسد . اورنگ‌زيب كه موقعيتش هنوز متزلزل بود ، از قرار معلوم اين اطلاعات را با نوعى آرامش دريافت كرده است .\r\nاگر قضيه امنيت قندهار تصميم شاه را برانگيخته باشد ، پس مىبايد بلافاصله نوميد شده باشد . چون زمانيكه سفرا مبادله شدند امپراتور هند به هيچ‌وجه زير بار فيصله يافتن اين مسأله خاص نرفت . در نتيجه تنش بين هند و ايران به درجه‌اى رسيد كه شاه حتى در آخرين روزهاى زندگى زمانى كه از بيمارى مهلكى رنج مىبرد ، سپاهى را عليه هند تدارك ديد . ولى مقدّر بود كه اين لشكركشى صورت عمل به خود نگيرد .\r\nيكى از ويژگيهاى عمده سلطنت عباس دوم توجه مستمر او به امور دولتى بود . اين امر حتى پس از سال 1073 / 1662 كه نخستين علائم بيمارى طولانى و رنج‌آور وى ظاهر شد ادامه يافت ولى عكس‌العمل او در مقابل بىنظمىها و سوء اداره پاره‌اى از رجال و مأموران مملكتى ، از اين زمان به بعد نسبت به سالهاى سابق شدت گرفت . قتلهايى كه به همين منظور انجام شد ، كم نبود .\r\nهنگاميكه بيمارى شاه رو به وخامت گذاشت ( طبق گزارشهاى ناظران اروپائى احتمالا او به مرض\r\n\r\n\r\n","description":"","footnote":"\r\n( 1 ) - رياض الاسلام ، روابط ايران و هند ، ص 123 .\r\n","page_name":" 113 ","page_number":113},
  {"content":"\r\n\r\nسفليس مبتلا بوده است ) « 1 » و ناچار شد براى بهبودى راهى مازندران شود ، باز از همانجا براى اداره كشور توان كافى به كار مىبرد .\r\nعباس دوم در سن سىوسه سالگى در پائيز سال 1077 / 1666 و احتمالا در شب 26 ربيع الثانى / 6 - 25 اكتبر « 2 » ، در خسروآباد ، قلعه كوچك كوهستانى بين دامغان و گرگان جان به جان‌آفرين تسليم كرد . جسد او به قم حمل و در كنار پدرش صفى به خاك سپرده شد . بىهيچ شبهه‌اى نام او را هم بايد در كنار نام شاهان برجسته صفوى شاه اسماعيل اول و شاه عباس ذكر كرد .\r\nچون وى مردى بود كه از سقوط حكومت صفوى جلوگيرى كرد و ذكر مرگ نابهنگام وى هرگز بدون اظهار تأسف نبوده است . و اين امر از لابلاى منابع دست‌اول كه گزارشهاى سياحان اروپائى در ايران ، نخستين آنها و بسيار قابل اعتماد هستند ، و نيز نوشته‌هاى مورخان كاملا آشكار مىشود اعتبار چنين نظراتى را مىتوان با بررسى شخصيت او مورد داورى قرار داد .\r\nتكچهره‌هايى كه از شاه موجود است ، او را جوانى رعنا با قد متوسط و صورت كشيده فرامىنمايد كه سبيلى پهن و پرپشت از نوع سبيلهاى زمانه چهره او را مزين كرده بود « 3 » . عباس دوم مهارت و علاقه‌اى خاص به فعاليتهاى ورزشى ازجمله سواركارى و تيراندازى و نيز اشتياقى مفرط به امر شكار داشت .\r\nشاه عباس دوم به نظريه سنتى سلطنت الهى و قداست صفويان پايبند بود و درخصوص نظريات فقهايى كه اعلام مىكردند تا زمان بازگشت امام مهدى ( عج ) ، قدرت عرفى حق شاه صفوى نيست بلكه از آن مجتهد زمانه است ، چون‌وچرا مىكرد . از طرف ديگر ، با فقهاى شيعه ميانه‌اى خوب داشت و همين نكته مىرساند كه چرا وى شوى خواهرانش را از ميان آنها برگزيد .\r\nالبته او اين كار را با انگيزه‌هاى پنهان جلوگيرى از هرنوع كشمكش جانشينى انجام داد و در نهايت ناچار شد شوهر خواهرهاى خويش را در زمره اعضاى حاكمه سلسله صفوى و يا شخصيتهاى برجسته نظامى امپراتورى درآورد .\r\nاشتياق براى تحكيم قدرت كه مشغله درجه اول شاهان صفوى در خلال دهها سال بود ، شاه عباس دوم را واداشت تا برادرزاده‌هاى خود را به قتل برساند و چهار برادرش را\r\n\r\n\r\n","description":"","footnote":"\r\n( 1 ) - گواهى كمپفر ، ص 36 كه طبيب بود موضوع را مستند مىكند . نگاه كنيد به شاردن ، جلد 9 ص 400 .\r\n( 2 ) - براون ،  Das Erbe Schah Abbas I  ، ص 142 منابع ديگر تاريخ 25 ربيع الاول ( لافت ، ايران در زمان شاه عباس دوم ، ص 103 و يادداشت 409 ) و يا 23 ربيع الاول را ارائه مىدهند ( جستارى از مؤلفى گمنام ، « از ابتداى صفويه تا آخر قاجاريه پادشاهان ايران در كجا مدفونند » مجله يادگار ، جلد 3 / شماره 2 ، 1325 ش . ، صص 22 - 9 .\r\n( 3 ) - براون ،  Das Erbe Schah Abbas I  ، ص 136 و لافت ، ايران در زمان شاه عباس دوم ، ص 260 ، يادداشت 487 .\r\nاز دو تكچهره‌اى كه از او در كتاب ولش ، شاه عباس و هنرمندان ، صص 85 و 98 آمده ، اولى گوياتر است .\r\n","page_name":" 114 ","page_number":114},
  {"content":"\r\n\r\nمكحول البصر سازد . در اين خصوص حتى راضى به سنت سابقه دربارى يعنى ميل‌كشيدن و ازكار انداختن نور بصر نشد ، بلكه دستور داد تا چشمان آنها را از حدقه درآورند . البته اين واهمه از رقباى احتمالى شامل حال دو فرزند او نشد ، گواينكه در محافل دربارى ترديدهايى در مورد آنها وجود داشت . هنگاميكه عباس دوم به ميگسارى مىپرداخت ميل به جرم و جنايت در او قوت مىگرفت . ممنوعيتى كه وزير اعظم او ساروتقى و نمايندگان طبقه مذهبى كشور در آغاز سلطنت عباس دوم براى شرب خمر اعمال كردند ، كوتاه‌مدت بود و شرب خمر همچون زمان پدر او ، دگرباره سكه رايج دربار شد . طبق اشاره يكى از تاريخچه‌ها « 1 » ، تنها سرگرمى شاه جوان ميگسارى و تماشاى چوگان‌بازى بود . علاقه ديگر او ، عشق مفرطش به زنان بود و چنين مىنمايد كه مرگ زودرس او بىارتباط با اين مسأله نبوده است .\r\nبا اينكه اين صفات تصوير شاه را تا حدودى تيره و كدر مىسازد ، ولى او به هيچ‌وجه عارى از صفات خوب كه مصدوق ناظران داخلى و خارجى به يكسان قرارگرفته ، نبوده است . در ميان اين صفات بايد از عشق و علاقه او به عدالت نام ببريم . عباس دوم هنگاميكه فساد يا استبداد ، بىنظمى و سوء اداره را مشاهده مىكرد ، بىتوجه به اينكه اين مسأله از مسائل معمولى ديوان عدالت و يا نظارت دستگاههاى سياسى و ديوانى ، چه كشورى و چه لشكرى ، بوده ، وارد عمل مىشد و به موأخذه شديد مىپرداخت . او حتى چند روز از هفته را شخصا به امور ديوان مظالم اختصاص مىداد و مخصوصا تصميمات دقيق و شديدى را براى امنيت و سلامت عمومى و سركوبى دزدان و قطاع الطريق تدارك مىديد . عباس توان و همتى كه در اين امر و ساير امور عمومى از خود نشان داد نه‌تنها موجب امحاى بدكرداريها و سوءاستفاده مأمورين گرديد كه از زمان جدّش انجام مىشد بلكه رويهمرفته به اصلاح عمومى سياسى صفوى انجاميد .\r\nاگر به علاقه شاه در زمينه‌هاى معنوى ، فكرى و هنرى ( كه قبلا گذرا بدان نظرى افكنديم ) توجهى درخور كنيم ، سيماى درخشان شاه عباس دوم بيشتر آشكار مىشود . او به شركت متفكران و دانشمندان و نيز دراويش در امور مملكتى ارزش عمده قائل بود و در مورد آنها دست‌ودلبازيهاى زيادى مىكرد . او در دربار خود مباحثات و مناظراتى را با آنها دربارهء موضوعات انتخابى مورد علاقه‌شان ترتيب مىداد . به‌علاوه گاهى هم رهبران مؤمنى چون وزير اعظم خليفه سلطان را در امر مذهبى فراخوانى اقليتهاى مذهبى به دين اسلام ، كمك مىكرد .\r\nدرعين‌حال كه مسيحيان تا حدودى مصونيت داشتند چون در مورد آنها شدت عمل و قاطعيت\r\n\r\n\r\n","description":"","footnote":"\r\n( 1 ) - قزوينى ، عباسنامه ، ص 315 ؛ و نيز براون ،  Das Erbe Schah AbbasI  ، ص 137 .\r\n","page_name":" 115 ","page_number":115},
  {"content":"\r\n\r\nاعمال نمىشد ، وضع يهوديان و مخصوصا تعداد قابل توجه اقليت يهودى اصفهان ، بسيار نابسامان بود ، براى ورود آنها به دين اسلام از هيچ كارى و از هيچ عملى مضايقه نمىشد .\r\nمع‌الوصف به نظر مىرسد كه وجود اقداماتى از اين دست در فضاى عمومى مذهبى دوران عباس دوم در مقايسه با ساير ممالك اسلامى از مسائل حاشيه‌اى باشد ، چون در اين دوره نه‌تنها مباحثات مذهبى بين مسلمانان و مسيحيان اجازه داده مىشد ، بلكه بارها اتفاق افتاد كه بين مسيحيان و مسلمانان مباحث مذهبى عميقى درگرفت . با اينكه پايه و اركان اسلامى حيات ملى و عمومى كشور بسيار منسجم و محكم بود ، ولى شواهد متعددى از وجود گرايشهاى تساهل مذهبى وجود داشت و مخصوصا صرفنظر از مواردى كه در بالا ذكر شد ، همه ناظران اروپائى از تسامح و تساهلى صحبت كرده‌اند كه در زمان شاه عباس دوم و در اين دوره بر ايران حاكم بوده است . مثلا اين نكته را از دخالت شاه در امر قضاوت قضات مسلمان در مورد دعاوى بين مسيحيان و مسلمانان كه به نفع مسلمانان رأى داده شده بود مىتوان دريافت .\r\nعلاقه و سائقه شاه به هنرهاى زيبا چهره او را بسيار درخشان مىنمايد . ترديدى نيست كه در ميان صفويان سنت ديرينه‌اى در زمينه گرايشهاى هنرى و احساسى زيبائىشناختى موجود بود ، ولى اين صفات و خصوصيات در عباس دوم كه خود هنرمندى و الا بود ، بيانى به كمال پيدا كرد .\r\nنقاشى اين زمان و دلنشينى آن مديون تأثيراتى از اروپا و هند بود . اين امر نه‌تنها بر اثر ورود روزافزون تصاوير اروپائى و هندى به ايران پديد آمد ، بلكه از تماس شخصى هنرمندان ايرانى با استادان اروپائى و هندى نيز مايه مىگرفت . خود عباس دوم بهترين نمونه و نماينده اين جريان بود . او پس از كسب تجربه در زمينه صنايع دستى در عنفوان جوانى ، بعدها از معلمان نقاشى اروپائى و ايرانى درسها گرفت .\r\nدامنهء علائق هنرى شاه به معمارى نيز كشيده شد و در منابع اين دوره گزارشهاى مفصلى درباره بناسازى او در اصفهان موجود است . امّا جز حفاظت و مرمت آثار ، چيزى از بناى مساجدى كه او ساخته باشد ، آنگونه كه نام جد او در اين حيطه مخلد شده است ، دانسته نيست . امّا بالعكس ، دستاوردهاى مهم متعدد ولى در زمينه معمارى غيرمذهبى ، همچون كاروانسراها ، پلها و كاخها پربار بود . اكثر بناهايى كه به ابتكار او ساخته شد بعدها ويران گشت . ليكن امروزه آثارى كه از معمارى اصفهان باقى است حاكى از سليقه عالى هنرى شاه است ، نظير پل چشمنواز پل خواجو بر روى زاينده‌رود و بالاتر از آن كاخ چهلستون كه با تركيب و تلفيق معمارى و نقاشى درخشش و تابندگى خاصى داشت و به خاندان سلطنتى و جشن‌هاى شاه جلوه مىبخشيد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nصفى دوم ( سليمان )\r\nبا مرگ شاه عباس دوم كه با همه اشتباهاتش ، شاهى عادل و گشاده‌دست ( اگرنه آزاديخواه ) بود ، آرامش طولانى و دوران سعادت ايران خاتمه يافت . در امر جانشينى كه شاه تدبيرى در آن نينديشيده بود ، دگرباره مشكلاتى برخاست . آيا فرزند ارشد شاه عباس ، صفى ميرزاى نوزده ساله كه محل بىمهرى شاه هم بود ، بر طبق سنت جاافتاده صفوى جانشين پدر مىشد ؟ و يا اينكه تاج و تخت به دست پسر محبوب او حمزه ميرزا مىافتاد كه بيش‌از هفت سال نداشت ؟ برغم حمايتهاى وزير اعظم ميرزا محمد مهدى ، رجل برجسته امپراتورى ، از داعيه شاهى حمزه ميرزا ، شورايى كه در مرگ عباس دوم تشكيل شد ، جانشينى را به نفع شاهزاده ارشد فيصله داد ، فقط به دليل فعاليتهايى كه اتابك و معتمد او خواجه ميرزا آغا مبارك از خود نشان داد . بالاخره او در اول نوامبر 1666 م . با عنوان صفى دوم بر تخت سلطنت جلوس كرد « 1 » .\r\nشاه جديد كه پسر كنيزى چركسى به‌نام نكهت خانم بود ، بر طبق رسمى كه ديگر در اين روزگار به صورت سنت درآمده بود ، در حرمسرا برآمد ، يعنى در كنار بانوان و خواجگان حرم ، بىآنكه كوچكترين مشق مملكتدارى كرده باشد . او نه‌تنها فاقد تجربه و مشق مملكتدارى بود ، بلكه حتى آن صفات عاليه انسانى را هم كه پدرش دارا بود ، نداشت . جزاينكه در رفتارهاى شنيعى چون شرب مفرط خمر ، جنايت و ظلم مخصوصا تحت‌تأثير شرب خمر ، و ميل به شهوت به پدر شبيه بود . در اوايل سلطنت عشق زيادى به تجمل و شكوه زندگى داشت كه نظير پدرش در او به حد افراط رسيده بود . بعدها در جهتى ديگر يعنى مال‌اندوزى و طمع و امساك افتاد و اين دو صفت را تا روزهاى پايانى عمرش نگهداشت . انگلبرت كمپفر  ( Engelbert Kaempfer )  يكى از پزشكان آلمانى كه در سالهاى 4 - 1683 م . در اصفهان زندگى مىكرده ، گزارش گويا و رسايى از پايتخت صفويان و تشكيلات دربار و مملكت و از جملهء شخصيت خود شاه عرضه كرده است « 2 » . در گزارش كمپفر در كنار صفات شنيع و نقاط ضعف متعدد تندمزاجى و كاهلى و تن‌آسائى و خرافاتى بودن او نيز ذكر مىشود و ضمنا چند صفت نيك را ذكر مىكند : عفو و عدالت گاهگاهى فضيلت و ديندارى و عشق به آرامش و آداب خوشايند اجتماعى . كمپفر نه‌تنها از مهربانى و صميميت شاه ، بلكه از محبوبيت او بين رعايا نيز صحبت مىدارد .\r\n\r\n\r\n","description":"","footnote":"\r\n( 1 ) - شاردن اين تاجگذارى و تاجگذارى دوم را به تفصيل شرح‌داده ،\r\n Le Couronnement de Soleimaan Troisieme [ sic 
  ] roy de Perse \r\n( پاريس ، 1671 م . ) و گزارشى نيز در سفرنامه او در مجلدات 9 و 10 آمده است .\r\n( 2 ) - كمپفر ، صص 61 - 47 .\r\n","page_name":" 117 ","page_number":117},
  {"content":"\r\n\r\nروزهاى آغازين سلطنت صفى دوم در ايران قطعا برايش نويدبخش نبود . خبر مرگ پدرش در مازندران و انتخاب او به جانشينى پدر ، همچون جدش در ايام گذشته ، براى او غيرمنتظره بود .\r\nاو كه هرگز پا از حرمسرا بيرون نگذاشته بود ، هنگامىكه براى تاجگذارى به اتاق خاص دعوت شد با خاطرى مشوش حرم را ترك گفت چون تصور مىكرد او را براى قتل و يا نابينا كردن مىبرند . ديرى برنيامد كه پس از تاجگذارى او ، قيمت‌ها در پايتخت سر به آسمان سائيد و قحطى و بيمارى در مملكت شيوع يافت و طاعون در بين اهالى بيداد كرد . در ايالت شروان زلزله شديدى به وقوع پيوست و يك سال بعد ايالات خزرى مورد هجوم قزاقهاى استنكار ازين قرار گرفت و نيروهاى ايران در انقياد آنها ناكام ماندند . چون تمام اين وقايع با بيمارى شاه قرين شده بود و احتمالا بيمارى او هم بر اثر زندگى ناسالمش بوده ، ازاينرو يكى از اطباء كه از بهبودى شاه عاجز آمده بود ، اعلام كرد كه همه اين بدبختيها ( نه‌فقط بيمارى خود شاه بلكه همه ناملايمات مملكت ) از سير كواكب مايه‌گرفته و شاه در زمان نامساعدى تاجگذارى كرده است . ديرى نپائيد كه منجم‌باشى دربار هم اين امر را تصديق كرد و رجال مملكت همراه شاه به اين نتيجه رسيدند كه چاره كار و بهبود اوضاع در تكرار تاجگذارى در روزى سعد است « 1 » . اين مراسم در 20 مارس 1668 م . ساعت نه اتفاق افتاد و اين هنگامى بود كه خورشيد به برج حمل وارد مىشد . دومين تاجگذارى كه بارديگر با تشريفات مفصل دربارى همراه بود ، يك دوره كاملا جديد برشمرده شد . ازاينرو شاه در اين موقع با نام جديد يعنى شاه سليمان كه در تاريخ بدان موسوم است ، بر تخت سلطنت جلوس كرد « 2 » .\r\nمعهذا تجديد تاجگذارى و نه اتخاذ نام جديد از سوى شاه ، هيچكدام نتوانست بهبودى در وضع نابسامان امپراتورى صفوى ايجاد كند . شاه فىالواقع مرد ميدان نبود . صفاتى كه از قبل فاقد آنها بود يعنى توانمندى ، جرأت و جسارت ، قدرت تصميم‌گيرى ، انضباط ، ابتكار و علاقه به امور ملى و مملكتى ، او را از هر نوع كاميابى و موفقيت بازمىداشت . علاقه مفرط او به ميگسارى و زنان ، همچون گذشته ، بىاعتنايىاش را به امور دولتى افزون كرد . با گذشت ساليان گزارش روزانه وزراى اعظم ( در آغاز ميرزا محمد مهدى بود كه وزير اعظم عباس دوم هم بود و پس از مرگ او\r\n\r\n\r\n","description":"","footnote":"\r\n( 1 ) - يك جاى ديگر نيز آمده ( سچوكين ، نسخ خطى صفوى ، ص 32 ) كه به‌جاى صفى دوم يك نفر « غاصب » را به تخت سلطنت برداشتند تا نحسى ستارگان دامن او را بگيرد . اين مسأله در ارتباط با يكى از عقايد كهن شرق باستان است ، رجوع كنيد به ك ، هكر ،\r\n Die institution des Ersatzkanigs im alten zueistrom land \r\n، سخنرانى آزمايشى در فريبرگ ، 9 دسامبر 1970 ميلادى .\r\n( 2 ) - گاهى هم به سليمان اول ملقب شده تا از سليمان دوم كه سلطنتش بسيار زودگذر بود و در سال 1163 / 1749 در مشهد به سلطنت نشست ، مشخص شود . نگاه كنيد به لكهارت ، سقوط ، ص 510 . به مطالب بعدى همين فصل هم رجوع كنيد .\r\n","page_name":" 118 ","page_number":118},
  {"content":"\r\n\r\nدر حدود سال 1673 م . شيخ على زنگنه كرد تا سال 1690 م . به وزارت رسيد و بالاخره ميرزا محمد طاهر وحيد قزوينى اين مقام را صاحب شد ) به شاه كه طبق معمول بايد هرروز صبح صورت مىگرفت ، كاستى گرفت . شاه سليمان هرچه بيشتر حرمسرا را مركز زيست خود قرار داد و به دامن آن خزيد و از دسترس وزير اعظم دور شد . كار به جائى رسيد كه وزير اعظم حتى در تصميمات مهم مملكتى به‌تنهايى تدبير مىكرد و يا شاه با همسران و خواجگان و وابستگان خود درباره امور مملكت صحبت مىكرد و تصميمات حاصله بوسيله يكى از خدمتكاران حرم منتقل مىشد . شاه درواقع در حرم خود شوراى خصوصى درافكنده بود و اكثر خواجگان حرم عضو اين شورا بودند ، يعنى نوعى تشكيلات خصوصى كه ارگانهاى واقعى حكومت يعنى ديوان عالى و مجلس و نيز وزير اعظم را از كارهايشان بازمىداشت . رجال دولت عملا به سطح ارگانهاى اجرائى اين شوراى خصوصى تنزل يافته بودند . حتى زمانىكه شاه از سر لطف و التفات در شوراهاى خارج از حرم شركت مىجست در جزئيات مسائل مطروحه حرفى براى گفتن نداشت چون يا تمايلى به اين نوع موضوعات نداشت و يا اينكه حوصله لازم براى آشنايى با وقايع اوضاع پيچيده از خود نشان نمىداد ؛ و رجال مملكت هم با تجربه تلخى كه داشتند مىدانستند كه نبايد اصرارى براى انگيزش علاقه او نشان دهند . سلطنت در حرم پناه گرفت جائى كه مكان دسايس پيوسته خواجگان ، شاهزادگان و متعلّقان بود .\r\nبىاعتنايى شاه كه به بىحوصلگى ختم مىشد ، با توجه به معضلات تشكيلات سياسى ، نابسامانيها و بدكرداريهاى زيادى را پديد آورد . به دليل عدم نظارت كافى بر مظالم و استثمار و عدم كنترل آن ، فساد رونقى درخور گرفت . در اين شرايط كه عمل اهداء پيشكشى در ايران گسترش يافته بود ، ارتشاء سكه هر بازارى شد . در بين نيروهاى مسلح شرارتى كه علائم خود را از زمان عباس دوم نشان داده بود ، توسعه يافت . سپاهيان بىاعتنا به وظايف نظامى خود به اين نظر رسيده بودند كه حقوق آنها بسيار نازلتر از مبلغ يك انعام است و براى دريافت آن نيازى به كوشش نيست . درواقع موجوديت بعضى از سپاهيان فقط بر روى كاغذ بود « 1 » .\r\nشاه سليمان بيست‌وهشت سال يعنى تا سال 1105 / 1694 سلطنت كرد . بنا به اشاره سياحان اروپائى خانواده سلطنتى با همان شكوه و شأن و جلال و جلائى اداره مىشد كه از ويژگيهاى حكام نخستين صفوى بود . مثلا در اين گزارشها آمده كه شاه به همراهى هشتصد نفر از زنان حرم جشن‌ها و گشتهايى ترتيب مىدادند و همه‌جا را قرق مىكردند . اين قرقها در اوايل سلطنت او يك\r\n\r\n\r\n","description":"","footnote":"\r\n( 1 ) - مينورسكى ، تذكرة الملوك ، ص 35 .\r\n","page_name":" 119 ","page_number":119},
  {"content":"\r\n\r\nيا دو هفته طول مىكشيد و موجب تعطيلى تمام فعاليتهاى شهر مىشد چون همه مردان ، حتى پسران و كهنسالان از آمدن به خيابانهايى كه خانواده سلطنتى از آنها مىگذشتند ، منع مىشدند « 1 » .\r\nهنگاميكه به گزارشهايى ، البته صادقانه ، برمىخوريم كه مردم به اين شاه احترام مىگذاشتند و در زمان سلطنت وى زندگى چندان بدى نداشتند ، اختلاف بين آن قرقها و واقعيات موجود وراى آن يك چيز مسخره و مضحكه مىنمايد « 2 » . واقعيت اينست كه نارضايتى از اوضاع مملكت هرگز صورت نهضت پراهميتى به خود نگرفت . چگونه مىتوان اين وضعيت را تبيين و توجيه كرد ؟\r\nمسلما سياست متمركز زورمدارانه حكومت ايران در زمان سلطنت عباس اول مثمرثمر واقع شده است . تشكيلات نيمه مستقل ايالتى بطور نظامند قلع و قمع گرديده است . ضمنا عناصرى كه براى شاه خطرساز بودند نظير قزلباشان و فرماندهان آنها بتدريج خلع قدرت و از صحنه رانده شدند .\r\nمعهذا اين نكته من حيث خود تبيين كافى ندارد . باز نكته قابل توجه اينكه طبق نوشته ملكم « 3 » در زمان سلطنت شاه سليمان رويداد قابل اهميتى رخ نداد . امّا آنچه درخصوص شاه در افكار عمومى مردم تأثير داشت اين بود كه وى مملكت را درگير جنگ نساخت . حالات بىتفاوتى و بىاعتنايى او به امور حكومتى ممكن است به عشق به صلح تعبير شده باشد . به احتمال در داورى توده‌ها گزارشهايى از رفتار موقر و ظاهر اين مرد بلوند و چشم آبى و با قواى جسمانى زياد « 4 » بر قراين و شواهد فقدان ابتكار او سنگينى مىكند .\r\nسليمان در حوزه سياست خارجى خود دست بكارى نزد كه او را با مشكل مواجه سازد .\r\nبا اينكه عثمانيان به دليل جنگ با اتريش ، لهستان و ونيز در وضعيتى قرار نداشتند تا در حد و حجم وسيعى عليه بخشهاى شرقى امپراتورى خودشان وارد عمل شوند ، ولى سليمان از نقض پيمان صلحى كه جد او در سال 1049 / 1639 با باب عالى منعقد ساخته بود ، دورى جست ؛ اين مسأله مثلا با درخواستهايى كه از بين‌النهرين ( 1684 م . 1685 م . ) و از بصره ( 1690 م . ) براى استقرار دوباره مالك الرقابى ايران در آنجا مىرسيد ، چندان همخوانى نداشت . افزون‌براين ، سليمان به كمپانى هند شرقى هلند اجازه داد تا در جزيره قشم در خليج فارس پايگاهى دراندازد . همچنين سليمان از برخورد با روسيه در ايامى كه قزاقها در جريان حملات متعددشان در سواحل جنوبى\r\n\r\n\r\n","description":"","footnote":"\r\n( 1 ) - جزئيات آن در كمپفر ، صص 85 - 179 آمده است .\r\n( 2 ) - شاردن ، منقول در مينورسكى ، تذكرة الملوك ، ص 23 .\r\n( 3 ) - منقول در براون ،  Das Erbe Schah Abbas I  ، ص 159 .\r\n( 4 ) - براون ، همان ، ص 156 ، به نگاره‌اى اشاره مىكند كه سليمان را تصويركرده و امروز در مجموعه چستر بيتى موجود است و در تاريخچه كرمليتها ، جلد 1 ، ص 405 ارائه شده است . تحريم تصوير از سوى شاه بنا به اشاره كمپفر ، ص 48 ، همچنانكه سچوكين در نسخ خطى شاه عباس ، ص 37 معتقد است ، نمىتواند چندان مستند و مؤثر باشد .\r\n","page_name":" 120 ","page_number":120},
  {"content":"\r\n\r\nدرياى خزر پس از سال 1662 م . دست به چپاول زدند ، اجتناب و بيش‌از چندبار تقاضا كرد كه آنها بايد مالك الرقابى ايران را بپذيرند .\r\nازبكان بىهيچ ترس از گوشمالى سخت به شرق ايران هجوم مىآوردند . اين تهاجمات پيوسته زمانى صورت مىگرفت كه ايرانيان انتظارش را نداشتند ولى عمليات محدودى بود كه بوسيله چادرنشينان تشنهء چپاول انجام مىگرفت و چندان در حيطه قدرت خان نبود . در همه اين وقايع ، روابط حسنه بين شاه و حكام بخارا يعنى عبد العزيز خان و پس از سال 1091 / 1680 برادر او سلطانقلى خان بهم نمىخورد . در سال 1685 م . سفرايى بين دولتين مبادله شد تا اختلافات موجود را از راه ديپلماسى حل‌وفصل كنند .\r\nاز اقوام مجاور شمالى ديگر كلموكها ، از نژاد مغولهاى غربى در منطقه اوست - اورت بين درياى خزر و درياچهء آرال بودند كه در زمان عباس دوم به دليل حمله‌اى كه به ايالت استرآباد انجام‌داده و بعد سفيرى كه به دربار ايران فرستاده بودند ، طرف توجه حكومت اصفهان قرار گرفتند . كلموكها تحت‌تأثير اين عقيده كه ايران از نظر نظامى ضعيف‌شده ، در زمان سلطنت شاه سليمان حملات زيادى انجام دادند . آنها گاهى هم سفير به دربار ايران مىفرستادند . ولى به نظر نمىرسد كه در دربار ايران به التفاتى درخور رسيده باشند « 1 » .\r\nدر زمان شاه سليمان در مقايسه با ايام گذشته مشكلى با سرزمين گرجيان پيش نيامد . شاهنواز حاكم فوق‌الذكر در سال 1644 م . در كاخت جاى خود را به فرزندش آرشيل خان و در سال 1675 م . براى مدتى كوتاه به هراكليوس اول ( اركل ) نوه طهمورث معروف داد . همه كارگزاران بعدى از ميان ايرانيان بودند . از طرف ديگر در كارتيل يكى از سلسله‌هاى محلى يعنى موخرانيها تحت نفوذ ايران بودند .\r\nگزارش‌هائى كه منابع فارسى و سياحان خارجى از فعاليتهاى ديپلماسى اين دوره ارائه داده‌اند ، حاكى از تجمل و شكوهى است كه در ايام پذيرائىهاى رسمى از سفرا صورت مىگرفت . هيات سفراى اروپائى مخصوصا از سوئد ، روسيه و فرانسه وارد دربار شده‌اند . هدف اصلى آنها در درجه اول توسعه روابط بازرگانى با ايران بود و مخصوصا ابريشم ايران خواهان زيادى داشت .\r\nشاه سليمان در 29 ژوئيه 1694 م . در چهل‌وشش سالگى در اصفهان درگذشت . طبق نوشته\r\n\r\n\r\n","description":"","footnote":"\r\n( 1 ) - كمپفر ، ص 206 .\r\n","page_name":" 121 ","page_number":121},
  {"content":"\r\n\r\nيكى از ناظران پس از ميگسارى مفرط به مرگ مفاجاة مرد « 1 » . يك روايت ديگر علت مرگ او را مرض نقرس نوشته كه دو سال او را به بستر بيمارى كشانده بود . ساير منابع هم مرگ او را بر اثر عياشى و هرزگى طولانى نوشته‌اند « 2 » .\r\nتصوير كوتاه از سلطنت وى مىرساند كه در اين سلطنت چندان موفق نبوده است . تصوير سليمان در مقام يك نفر انسان ، ننگين و اهانت‌آميز است . دراين‌خصوص دو نمونه بىحرمتى نسبت به شيخ على زنگنه ، وزير اعظم ، شناسائى او را كامل مىكند . يك‌بار وزير اعظم را مجبور به ميگسارى كرد و ساعتها به حالات مستى او به نظاره نشست . يك‌بار ديگر هم به دلاك دستور داد تا ريش وزير اعظم را بتراشد و دست دلاك را به بهانه اينكه كار خود را به نحو احسن انجام نداده قطع كرد . اين اعمال شنيع و غيرانسانى هيچگونه همخوانى ، با حالات مسخره « صوفى منشانه » و « بىعيب و نقصى » كه خود مدعى آن بود و رعايا به اين شاه نسبت مىدادند ندارد « 3 » .\r\nشايد تنها صفت مثبت سليمان هوادارى از هنرها مخصوصا هنر نقاشى و آثار نگارگران باشد .\r\nخود او از خبرگان برجسته هنرى بود ، البته اگر حمايت مستقيم و غيرمستقيم او از آثار بىهمتاى سه نقاش چيره‌دست اواخر سده يازدهم / هفدهم يعنى عليقلى جبه‌دار ، محمد زمان و معين مصور درست باشد و ظاهرا درست هم هست . سليمان از يك‌سو به هوادارى از شيوه سنتى نقاشى معين مصور و از ديگرسو به طرفدارى از گرايشهاى جديدى پرداخت كه الهامگيرى از نقاشى غربى در آثار عليقلى جبه‌دار و محمد زمان پديد آورده بود و اينها شاهدى بر ذوق و سليقه هنرمندانه‌اى بود كه در شرايط مطلوب توانست به توسعه و رونق حس زيبائىشناختى تازه‌اى بيانجامد .\r\n\r\nسلطان حسين\r\nبه نظر مىرسد كه دسايس موجود در حرم كه سهمى قاطع در بعضى از امور سياسى ايران داشت ، در انتخاب جانشين سليمان هم كارساز بوده است . خود سليمان نتوانست وليعهد را انتخاب كند . درعوض گفته‌شده كه وى در آخرين ساعات زندگيش كه در بستر مرگ افتاده بود به رجال پيرامون خود توصيه‌كرده تا اگر مىخواهند صلح و آرامش برقرار باشد پسر ارشد او سلطان حسين\r\n\r\n\r\n","description":"","footnote":"\r\n( 1 ) - جملّى - كاررى ، سفرنامه ، جلد 2 ( پاريس ، 1719 م . ) ، ص 120 ، منقول در شوستر والتسر ،  Das safawidische Persien  ، ص 21 .\r\n( 2 ) - در خصوص دو مورد آخرى از كروسينسكى و زبدة التواريخ نگاه كنيد به براون ،  Das Erbe Schah Abbss'I  ، ص 157 .\r\n( 3 ) - كمپفر ، صص 16 به بعد .\r\n","page_name":" 122 ","page_number":122},
  {"content":"\r\n\r\nميرزاى بيست‌وشش‌ساله را به مقام جانشينى برگزينند ؛ و اگر هم شكوه و قوت قدرت سلطنت و بسط و گسترش امپراتورى را خواهانند پسر بيست‌وسه‌ساله ديگر او عباس ميرزا را به سلطنت بردارند . شاه زمانى رخت به سراى باقى كشيد كه كسى در اطراف او نبود . كسى كه متوجه مرگ او شد عمه‌اش شاهزاده خانم مريم بيگم بود كه كاملا در جهت سلطان حسين ميرزا قرار داشت و طرفدار او بود . او خبر را به خواجگان متنفذ دربار داد و بىترديد در هم‌جهت‌كردن آنها براى جانشينى سلطان حسين هم مشكلاتى داشته است .\r\nتاجگذارى سلطان حسين در 14 ذوالحجه 1105 / 6 اوت 1694 حاكى از ادامه سوء سلطنت پدرش بود گواينكه در جهتى متفاوت سير كرد . ضمنا اين سلطنت درآمدى بر سقوط سلسله صفويان بود . سلطان حسين يك سلطنت بيست‌وهشت‌ساله جلورويش بود ، ولى مقدر بود كه امپراتورى در اين ايام روى سعادت و خوشى به خود نبيند . او و سرزمين ايران كه بالغ بر دو قرن در مقابل بحرانهاى شديد داخلى و دشمنان قوى خارجى ايستادگى كرده بودند ، بدست دشمن نامنتظره‌اى كه در نزد او اهميتى نداشت ، دچار مصيبتى عظمى شد و شاه و سپاه او در مقابل اين دشمن عاجز آمدند . ولى در اينجا قبل از توجه به اين قضيه لازم است درباره شخصيت ، ديدگاه او نسبت به زندگى و مديريت وى در اداره مملكت صحبتى شود .\r\nگفته شاه سليمان براى گزينش جانشين چه واقعا از زبان او بوده باشد و چه بعدها به دو نسبت داده شده باشد ، بهرحال با شخصيتهاى متفاوت فرزندان او يعنى دو فرزند ارشد از هفت فرزند او ، كاملا همخوانى دارد . هر دو نفر تحت حضانت حرمسرا بار آمدند و هيچكدام تحصيلات و يا تدابيرى خاص را كه لازمه حكومت‌رانى شاه آينده ايران بود تجربه نكردند . مردانگى ، جنگجويى ، هوشمندى و ذكاوت از صفات و مشخصات اصلى عباس ميرزا بود . سلطان حسين در خط مخالف او قرار داشت : ملايم و زودجوش ، شاعرمنش ، پارسامنش و متقى چنان كه در سالهاى نخستين عمرش به‌قدرى ديندارى از خود نشان مىداد كه اطرافيانش به او لقب « ملاحسين » داده بودند . بىاعتنايى او به امور حكومتى كه در اين زمينه كاملا به پدرش رفته بود لقب ديگرى را براى او به ارمغان آورده بود يعنى « ياخشيدر » ( « خوبست » ) كه در شورزنيهاى امور مملكتى ورد زبانش بود .\r\nشاه با نيات عاليه‌اى كه سلطنت خويش را شروع كرده بود از حمايت شيخ الاسلام محمد باقر مجلسى ( متولد 1037 / 1627 ، متوفى 1111 / 1699 ) فقيه معروفى كه شاه سليمان به مقام شيخ الاسلامىاش بركشيده بود ، برخوردار شد . سلطان حسين هنگام مراسم تاجگذارى از\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nشيخ الاسلام خواست تا شمشير سلطنت را زيب پيكر وى سازد « 1 » و شيخ الاسلام هم او را از اعمال نادرست و كردارهاى ناپسند پيشينيانش برحذر داشت . مجلسى يكى از عوامل مؤثر صدور فرامين نخستين سلطان حسين بود كه اعمال ناشايست را بر طبق شرع اسلام ، نظير باده‌گسارى و شرب بىحد خمر ، ممنوع ساخت . همچنين فرمانى براى اخراج كليه صوفيان از پايتخت صادر كرد ، حال آنكه خود وى مرشد كامل اين طريقت بشمار مىرفت ولى ظاهرا هيچ نوع علقه‌اى نسبت بدان در خود احساس نمىكرد .\r\nنفوذ محمد باقر و فقهاى محفل او حسادت اهالى حرم و خواجگان و خواتين را برانگيخت .\r\nنگرانى آنها از كاهش قدرت نبود ، بلكه آنها نهايت تلاش خود را به كار مىبردند تا اعمالى را كه موجب تضعيف موقعيتشان مىشد ، بىاثر سازند ؛ و اقدامات آنها هم ظاهرا بىاثر نبوده ، چون عدم ممنوعيت شرب خمر در دربار حاكى از موفقيت آنهاست . آنها زيركانه با بهره‌گيرى از مفهوم مصونيت مقام شاه از خطا ( حكم شيعى شاه از اشتباه عارى است ) توانستند سلطان حسين را به باده‌نوشى ترغيب كنند . در اينجا هم مريم بيگم كه خود باده‌گسار قهارى بود ، نقش و سهمى عمده داشت .\r\nبا اينكه در نظر اول ، اين وقايع برخاسته از دسايس دربارى گروههاى مختلف فشار مركب از رجال دربارى و دولتى مىنمايد ، ولى علل اصلى آنها عميق‌تر از اين مسائل بود . اين وقايع و علل اصلى آنها را در مبحث نتيجه‌گيرى خود ارزيابى خواهيم كرد ، امّا در اين مرحله از بحث‌ها اشاره‌اى مختصر بدانها ضرورى مىنمايد . بايد يادآورى كرد كه شاه عباس اول نه‌فقط قدرت نظامى قزلباشان را درهم ريخت ، بلكه قدرت عناصرى از گروههاى مقتدر مذهبى ، مخصوصا صوفيان را نيز بىاثر ساخت - در آن ايام غازيان مسلح را ديگر نمىتوان با صوفيان طريقت همسنگ و يكى دانست . عباس اول صوفيان را در سال 998 / 90 - 1589 پس از خيانتى كه عليه او ورزيدند ، سرجايشان نشاند . از آن پس نفوذ آنها را مخصوصا با ناديده انگاشتن و تحقير آنان هرچه بيشتر از بين برد . پايگاه آنها پس از مرگ وى لطمه بيشترى خورد ، مخصوصا زمانىكه گروهى از فقهاى اعلام در دوره سلطنت شاه عباس دوم وارد صحنه شدند و « هوسبازيهاى صوفيانه ازمنه پيشين را مذمت كردند « 2 » . » اين گروه ، يعنى علماء كه مجتهدان در رأس آنها قرار\r\n\r\n\r\n","description":"","footnote":"\r\n( 1 ) - لكهارت ، سقوط ، ص 38 مىنويسد : « سلطان حسين هنگام مراسم تاجگذارى اجازه نداد كه كسى از صفويان به رسم معمول شمشير سلطنت را زيب پيكر وى سازد و درعوض انجام آن را از شيخ الاسلام خواست . » صفى دوم ( سليمان ) هم بدينگونه تاجگذارى كرد . لمبتن ،  \" Quis Custodiet Custodes \"  در  SI  ، جلد 8 ( 1956 م . ) ، به بعد ؛ براون  Das Erbe Schah Abbas I  ، ص 50 .\r\n( 2 ) - مينورسكى ، تذكرة الملوك ، ص 125 .\r\n","page_name":" 124 ","page_number":124},
  {"content":"\r\n\r\nداشتند آئين بلامعارض شيعه را تا بدانجا پيش بردند كه مفاهيم مذهبى تصوف را انكار كردند و درصدد برآمدند تا بر شاه مسلط شوند . آنها در مورد شاه سليمان و حال شاه سلطان حسين موفق شدند . يكى از نمايندگان برجسته گروه علماء كه هرروز بر اقتدار آنها افزوده مىشد ، محمد باقر مجلسى بود . از نوشته‌هاى او برمىآيد كه فردى فاضل و عالم بوده ؛ ولى اين دليل نمىشده كه به امور دنيوى علاقه نداشته باشد . البته مجلسى در كار دين چنان سخت‌گير و بىتساهل بوده كه مسيحيان و يهوديان و سنيان و صوفيان فوق‌الذكر و فيلسوفان به يكسان از آن آسيب ديدند . شاه دست او را باز گذاشته بود . اين سياست عدم تساهل و سخت‌گيرى مذهبى كه بوسيله نوه و جانشين محمد باقر ، مير محمد حسين نيز پىگيرى شد ، بجاى اينكه مردم مملكت را يكپارچه و متحد سازد ، موجب تشتت و برهمزدگى آنها مىشد چون مردم را به نفى همديگر فرامىخواند . اين نكته يكى از عواملى بود كه بعدها در جاى خود ايمان مذهبى را به‌عنوان انگيزه‌اى براى دفاع مردم از مملكت ، بىاثر ساخت .\r\nوضعيت واقعا متناقضى مقطع پسين حكومت صفويان را رنگ زده است . شاهى متحجر و تسليم و مطيع محض خواسته‌هاى علماى شيعه كه رقباى نياكان او بودند و پدران او بودند كه ملت را به تشيع سوق دادند و حافظ آن شدند البته از اين نياكان او ، مخصوصا اسماعيل مؤسس سلسله ، نظريات كاملا متفاوتى با فقهاى شيعه داشت گرچه آنان حال بر سر قدرت شده و درصدد قبض قدرت از شاهى ضعيف و سست‌نهاد بودند . البته اينها از قدرت خود براى بهتر شدن اوضاع مملكت ، به اندازه رقبايشان در درون حرمسرا ، بهره نمىگرفتند چون به استثناى معدودى چند ، توانمند و كارآمد نبودند . زوال قدرت سلطنت ، بىاعتنايى شاه به امور مملكتى و دولتى ، فقدان كارآيى و ابتكار عمل و توانائى او ، همه امكانات پيشرفت و ترقى را در مملكت ، چه در زمينه‌هاى تجارت و بازرگانى و تشكيلات دولت و چه در قلمرو كشاورزى و اقتصاد ملى و يا امور نظامى در بوته تعويق و تنزل انداخت . از شرايط موجود هم در زمينه سياست خارجى موفقيتى حاصل نشد .\r\nبا وجود اين نهادهاى دولتى همچنان به موجوديت خود ادامه مىدادند ولى علائم شوم پوسيدگى و رخوت ، مخصوصا در حيطه نظامىگرى بتدريج چهره مىنمود .\r\nحتى حيات فرهنگى به راه خود ادامه مىداد و در بعضى زمينه‌ها دستاوردى شايسته داشت .\r\nنمونه‌هايى از صنايع دستى نظير سفالگرى ، فلزكارى و منسوجات گواهى بر فعاليتهاى لاينقطع كارگاههاى سلطنتى شاه است . محصولات اين صنايع امروزه در بين مجموعه‌داران و موزه‌هاى سراسر جهان از شهرت و محبوبيت زيادى برخوردار است . شاه در مرمت و توسعه بناهاى سلطنتى و كاخها دست داشت و مدرسه چهارباغ كه از ساخته‌هاى مادر شاه بود ، يكى از\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nشاهكارهاى معمارى دوره صفوى است . تماس با غرب ادامه يافت : ما اين مسأله را از هيأت‌هاى سياسى دربارهاى لوئى شانزدهم و پطر كبير در سال 1708 م . و نيز هيأت سياسى ديگر تزار روسيه در سال 1715 م . درمىيابيم . خود ايران نيز هيأت‌هاى سياسى مثلا به دربار فرانسه گسيل داشت . با اينكه اين مبادلات در درجه اول مسائل خاص تجارت بين‌المللى را دنبال مىكرد ، ولى ضمنا بىتأثير در توسعه فرهنگى و بويژه هنرى كشور نبود . اين هيأتها همراه خود گرايشها و آراى زيبائىشناختى غرب ، و آثار هنرى اروپا همچون نقاشيها را به ايران منتقل مىكردند و حتى هنرمندان خود و پيشه‌وران غربى را نيز همراه مىآوردند . ازاينرو تأثيرات اروپايى سابق بر هنر ايران كه در بالا ذكر شد ، مخصوصا در نقاشى ، ادامه يافت . آشكارا خود شاه هم مانعى بر سر راه اين تحول و توسعه نبود ، چون حتى اجازه داد كه چهره‌نگارى هلندى از چهره او چهره‌گشايى كند « 1 » . بهرحال وى در اين زمينه چندان پايبند موانع مذهبى نبود .\r\nسياست مذهبى فوق‌الذكر كه تحميل تشيع را به‌عنوان تنها مذهب فائق در ايران طلب مىكرد ، طبعا به دليل به اسلام‌خوانى جبرى زردشتيان ، يهوديان و مسيحيان و تا حدودى گروههاى نسبتا كمى از فرقه‌هاى شيعى باعث مناقشات و خونريزىهاى سختى گرديد ، و اين مسأله نتايج و عواقب مخربى براى قشرهاى سنى ايران بدنبال داشت . اگر سنيان در مرزهاى كشور مىزيستند با كوچكترين فشار براى ورود به تشيع ساز جدائىطلبى مىزدند . اين قضيه در مناطق افغان‌نشين امپراتورى صفوى رخ داد و در منطقه زمينداور و قندهار آتش زير خاكستر شده و در نهايت طومار امپراتورى شاه را درهم پيچيد .\r\nدر اين مناطق قبيله جنگجوى غلزائى نفوذ داشتند « 2 » و اين جمعيت در زمان سلطنت عباس اول به سبب اسكان دوباره ابدالىها در هرات ، آسيب و لطمه زيادى ديده بودند . سياست غلزائيان در تحريك والى ايرانى قندهار عليه حاكم مغولى كابل به كمك آنها آمد تا بر مشكلات خود فائق آيند . غلزائيها كه سنيان متعصبى بودند در اين زمان براى بىاثر گردانيدن فشارهاى مذهبى ايران ، با هند كنار آمدند . آنها در ابتدا سر آن نداشتند كه عليه ايرانيان بشورند كه بهرحال مناسباتشان با آنها بيشتر از هندوان بود . امّا تغيير ناگهانى اين سياست زمانى پيش‌آمد كه در نتيجه حمله بلوچها ،\r\n\r\n\r\n","description":"","footnote":"\r\n( 1 ) - ولش ، شاه عباس و هنرمندان ، صص 37 - 120 . سچوكين ، نسخ خطى صفوى ، صص 41 - 38 ، و نيز لكهارت ، سقوط ، مقدمه .\r\n( 2 ) - اغلب با خلجى پيوند داشتند : نگاه كنيد به ر . ن . فراى ، « غلزاى ( غلجائى ، غيلزائى ) » در  EI  ، چاپ دوم ؛ كوپرولو « خلج » در اسلام انسيكلوپديسى ؛ در مورد زبان منطقه خليج در ايران دورفر ،  \" Das Chaladscheine archaische Turksprache \"  در مجله  ZDMG  ، جلد 118 ( 1968 م . ) ، صص 112 - 79 .\r\n \" Das chaladsch eine neuentdeckte archaische Turksprache \" \r\nدر مجله  ZDMG  ، ضميمه ، ( 1969 م . ) ، صص 25 - 719 .\r\n","page_name":" 126 ","page_number":126},
  {"content":"\r\n\r\nوالى قندهار نتوانست مقاومت ورزد و لذا گرگين خان ( يعنى شاه گئوركى يازدهم كارتيل ) در مه 1704 م . در مقام فرمانده كل و والى قندهار از كرمان وارد قندهار گرديد . معامله وحشيانه گرجيان با غلزائىها سبب شورش آنان شد . گرگين خان آنها را سركوب كرد و رهبر آنها يعنى ميرويس متنفذ و دولتمند را اسير و راهى اصفهان ساخت . با اينكه گرگين خان هشدار داده بود كه اين اسير ، فردى خطرناك است ، امّا ميرويس توانست التفات شاه را به خود معطوف كند و حتى سوءظن او را به والى خود برانگيزاند . چندسال بعد آزادانه به قندهار برگشت و گرگين خان نتوانست كارى عليه او انجام دهد . ميرويس در اثناى اقامت خود در پايتخت اطلاعات عميقى درباره اوضاع نابسامان حكومت و تشكيلات مركزى آن كسب كرد .\r\nميرويس در آوريل 1709 م . هنگامىكه بخش اعظم سپاهيان گرجى منطقه را به قصد ايالات ديگر ترك گفته بودند ، نقشه كودتاى دقيقى را درافكند . او توانست با تقويت خود والى را در اردوى خارج قلعه در كمال شگفتى شكست دهد و او و سپاهيانش را تارومار سازد . بعدها وقتى هم كه نيروهاى كمكى از راه رسيدند نتوانستند اوضاع را به وضع نخستين خود برگردانند . فردى كه براى سركوبى شورش فرستاده شده بود ، كيخسرو داروغه اصفهان و برادرزاده گرگين خان بود ؛ او نيز نتوانست كارى از پيش ببرد . يك‌سال‌ونيم طول كشيد تا كيخسرو وارد صحنه شود ، گواينكه گروهى از قبيله ابداليها كه ذاتا دشمنان غلزائيها بودند ، در هرات به نيروهاى تحت اختيار او يعنى گرجيها و قزلباشها پيوستند . از نظر عددى نيرومند بودند . عليرغم موفقيتهاى نخستين كيخسرو ، در بيرون دروازه‌هاى قندهار زمينگير شد و فقدان استحكامات و تداركات كافى و نيز وقوع بيمارى مسرى در ميان سپاهيانش او را مجبور ساخت تا در اواخر اكتبر 1711 م . دست از محاصره قندهار بردارد . در موقع بازگشت گرفتار حمله غلزائىها شد و جان خود را از دست داد .\r\nوالى ديگرى كه براى اعاده قندهار گسيل شد قورچىباشى محمد زمان خان شاملو بود كه مريض شد و قبل از اينكه سپاهيانش موفق به درگيرى با دشمن شوند بر سر راه هرات درگذشت .\r\nچه اين شكستها مراجع قدرت را به اين فكر كشانده باشد كه نمىتوان از اين فشارها و اعمال قدرتها بر غلزائيها بهره‌اى برگرفت و چه بىاعتنايى شاه در بين اعضاى حاكميت هم توسعه‌يافته و آنها را از عمليات قاطع عليه آنها بازداشته باشد ، بهرحال ميرويس در سالهاى آتى تا زمان مرگش در 1127 / 1715 حمله‌اى از سوى حكومت مركزى متحمل نشد . او سراسر منطقه قندهار را زير استيلاى خود گرفت و مستقلانه به حكومت پرداخت و لقب متوسط وكيل برخود بست .\r\nنقشه‌هايى كه گاهى به او نسبت داده مىشد كه مىخواهد به طرف اصفهان براند و شاه را از سلطنت بر كنار سازد و سلطنت ايران را از آن خود كند ، درحقيقت چندان پايه و اساسى نداشت و احتمالا\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nشايعاتى بوده كه بايد تحولات بعدى را مسبب آنها دانست « 1 » . سرآغاز اين تحولات به احتمال در سياستهاى ميرويس نهفته بود و او را حتى مىتوان پيشگام استقلال افغانستان ، البته نه موسّس آن دانست . از آنجا كه جاه‌طلبىهاى او چندان جامه عمل به خود نپوشيد ، لذا اين امر و لقب براى يك رهبر قبيله‌اى ديگر يعنى احمد شاه درانى باقى ماند كه سى سال بعد اهميت تاريخى درخورى پيدا كرد . يكى از دلايل اين بود كه قبيلهء او يعنى ابداليهاى هرات « 2 » در افغانى بودنشان خالص‌تر از غلزائيها بودند و دشمن ذاتى آنها و متحد كيخسرو ناموفق برشمرده مىشدند . ابداليها نيز دچار همان وضع اسفناكى شدند كه دشمنان قندهار آنها شده بودند و عليه مظالم و استثمار نمايندگان حكومت مركزى اصفهان شوريدند . شاه نيروهاى زيادى را براى سركوبى شورش اعزام داشت ولى هوده‌اى برنگرفت ، با اينكه روحيه جنگجوئى افاغنه يكى از عوامل عمده بود ، ولى از شواهد زياد منابع فارسى و غربى برمىآيد كه فقدان انضباط و مشق در بين سپاهيان اعزامى و بىلياقتى و بىتجربگى جنگى فرماندهان آنها از عوامل مهم شكستشان بوده است .\r\nمريم بيگم در مواجهه با اين اطلاعات مصيبت‌بار شرق ايران كه بايد بدان اخبار اشغال بحرين و ساير جزاير خليج فارس را بوسيله سلطان بن سيف دوم امام عمان نيز افزود ، با نفوذى كه هنوز بر شاه داشت تلاش كرد تا او را به تصميمى قاطع و عمليات شديد وادارد . در نتيجه شاه دربار خود را در زمستان سال 30 - 1129 / 18 - 1717 به قزوين منتقل كرد با اين اميد كه سپاهيان جنگجوى بيشترى در شمال غرب تجهيز كند . ولى در عرض سه سالى كه در آنجا گذراند ، هيچ نوع لشكركشى موفقيت‌آميز عليه ابداليها و يا غلزائىها صورت نگرفت . فرصتهاى مؤثر دخالت در محاق ترديد افتاد ؛ فقط صحبت اين بود كه بايد منتظر ساعت سعدى نشست . امّا سلطان حسين و مشاورانش گذاشته بودند تا وقايع شرق ايران جريان عادى خود را طى كند . در دوره‌اى كه شورش ابداليها نابسامانى آفريد و از هرات تا مشهد كشيده شده بود ، در پشت صحنه ، وقايع مهم و حياتى براى شاه رخ داد . چون عبد العزيز برادر و جانشين وكيل ، تصميم گرفت عليرغم مخالفتى كه افراد قبيله با او دراين‌مورد داشتند ، به سلطان حسين اظهار انقياد كند . اين تصميم بسيار مرگ‌آور و مهلك بود . در سال 1129 / 1717 مير محمود برادرزاده عبد العزيز برانگيخته شد و او را كشت و قدرت را در قبضه خود درآورد . چنين مىنمايد كه در دربار ايران كسى از فرصتى كه از توافق با\r\n\r\n\r\n","description":"","footnote":"\r\n( 1 ) - لكهارت ، سقوط ، ص 92 و ضميمه شماره 6 ، مخصوصا ص 543 .\r\n( 2 ) - برخى با جسارت تمام سعى كرده‌اند ابداليها را با هپتاليتهاى قرون پنجم و ششم ميلادى ربط دهند . ابداليها بعدها از اسم درّانى استفاده كردند و تاكنون با اين نام شهرت دارند و اين اسم بعد از صفت دررالدرّان احمد شاه مذكور پيدا شد . نگاه كنيد به لكهارت ، « ابدالى ، م . ا . ياپ ، « درّانى » .\r\n","page_name":" 128 ","page_number":128},
  {"content":"\r\n\r\nعبد العزيز فراهم شده بود ، اطلاع نداشت . همچنين ايرانيان كوچكترين حركتى در راه بهره‌گيرى از كشمكش‌هاى درون قدرتى رهبران ابداليها از خود نشان ندادند و در بهره‌گيرى از درگيريهاى بين ابداليها و غلزائىها ناكام ماندند . هنگاميكه مير محمود سر اسد اللّه سركرده ابداليها را كه در جنگ شكست خورده بود ( 1123 / 20 - 1719 ) براى شاه ارسال داشت و درواقع دستاويزى براى خلع سلاح بود ، باز شاه چندان متوجه موضوع نشد . او كه اين عمل را نشانه وفادارى فرض كرده بود ، ميرمحمود را با لقب حسينقليخان والى آنجا ساخت و براى او خلعت و هدايا فرستاد .\r\nضربه مرگ‌آور سلسله صفوى از طرف شرق ايران وارد نشد ، ولى امكان پيش‌بينى وقوع آن هم نبود . حكومت صفوى در ابتدا خطر اصلى را در آن جهت فرض نمىكرد . با توجه به تجاوزات روسيه كه در بالا ذكر شد ، پطر كبير در ايران علائقى بهم زده بود و همين هشدار براى امپراتورى صفوى بود چنانچه در تابستان 1134 / 1722 حمله روسيه به سواحل جنوب غربى درياى خزر روى داد . معهذا صفويان در آن موقع آخرين نفسهايشان را مىكشيدند و روسها چيزى جز تصرف دربند نصيبى نبردند « 1 » .\r\nدر ميان لزگيها اقوام سنى مذهب شمال غرب كشور ، ناآرامى وجود داشت گواينكه وزير اعظم هم از همين قوم بود . شروانيها هم كه سنى مذهب بودند با عدم تساهل حكام ايرانى مواجه شدند و لذا براى جذب كمك رو به سوى باب عالى آوردند . همين مطلب به يارى دورى افندى آمد تا به سفارت ايران گسيل شود ؛ استانبول با اين حركت درصدد بود تصويرى روشن از امور ايران بدست آورد . لزگيها در سال 1719 م . نخست با شروانيها و سپس با گرجيان تحت رهبرى وختانگ ششم در تفليس ، درگير برخورد مسلحانه شدند . وختانگ مىخواست ضربه‌اى نهايى و كوبنده به لزگيان وارد سازد كه با دخالت حكومت دست از اين كار شست . با اينكه لزگيان رهايى يافتند ، ولى وفادارى آتى شاهان گرجستان از دست رفت . كردان متمرّد و آشوبگر همدان را اشغال و تا پيرامون اصفهان نفوذ كردند . در خوزستان هم تقلا براى حصول مقام والى به ناآرامى در بين آل مشعشع انجاميد . قبايل بلوچ هم حملات تاراجگرانه به بم و كرمان انجام دادند .\r\nچون حكومت صفوى بطور همزمان نتوانست از پس اين آشوبها و ناآراميها برآيد ، لذا جهتى را انتخاب كرد كه به نظر آن خطر اصلى در آنجا نهفته بود : يعنى اعراب خليج فارس و امام عمان كه با تصرف جزاير خليج فارس به مناطق ايران تجاوز كرده بود . وزير اعظم ( اعتماد الدوله ) فتحعليخان داغستانى اين مهم را به برادرزاده‌اش لطفعلى خان حاكم فارس سپرد و او نيز 9000\r\n\r\n\r\n","description":"","footnote":"\r\n( 1 ) - لكهارت ، سقوط ، صص 89 - 176 .\r\n","page_name":" 129 ","page_number":129},
  {"content":"\r\n\r\nنفر سپاه گرد آورد و قصد داشت با كشتىهاى پرتقالى وارد عمان شود . ولى مقدر بود كه اين نقشه به ثمر نرسد و سرنگيرد .\r\nچنين مىنمود كه حكومت با اين نقشه دست از سر قندهار برداشته است . در قندهار محمود جوان ( او وقتى كه به قدرت رسيد فقط هيجده سال داشت ) با دلاوريها و جسارتهاى خود دل زيردستانش را ربود . مرگ اورنگ‌زيب در سال 1118 / 1707 كه سبب بحرانى در امپراتورى مغول شد ، نقشه‌هاى او را تأمين ساخت چون اين بدان معنى بود كه خيالش از طرف مغولان راحت شده است . محمود در پايان سال 1719 م . هنگاميكه با 11000 نفر به كرمان حمله كرد ، موفقيت كاملى به دست آورد . حاكم مرعوب كرمان هزيمت كرد و غلزائيان بىهيچ مشكلى شهر را به تصرف خود درآوردند . ولى ديرى برنيامد كه به‌ناچار به طرف قندهار برگشت چون موقعيتش در آنجا به خطر افتاده بود . حمله به كرمان فتحعليخان را واداشت تا نقشه‌اش را تغيير دهد . بهرتقدير او درصدد بود تا نظر حكومت را از خليج فارس برگرداند و به مسأله قندهار معطوف سازد .\r\nفتحعليخان اصرار داشت كه تمام نيروهاى دولتى بايد بدان‌سو حركت كند و خود شاه و حكومت هم در اين لشكركشى شركت جويند تا اهميت اين عمليات را براى ناظران خارجى نشان دهند . دم ودستگاه دربار در اواخر 1132 / اوايل اكتبر 1720 راهى شرق شد ولى فراتر از تهران نرفت .\r\nاقامت وزير اعظم در دربار مشكل‌آفرين بود ، چون او يك نفر لزگى بود نه ايرانى و بالاتر از همه اعتقادات سنى او هنوز براى رجالى كه در استخوانبندى كهن تشيع صفوى جا داشتند ، غيرقابل هضم بود . به‌علاوه وزير اعظم به سبب نااستوارى ، بىعزمى و دمدمى شاه ، چندان اتكائى به دو نداشت . در اين شرايط هريك از اعضاى حكومتى و دربارى مىخواستند اهداف خاص خويش را متحقق سازند ( و يا هر گروه فشار ديگر ) و نقشه‌هاى افراد ديگر را نقش‌برآب كنند .\r\nبدين‌سان لشكركشى به قندهار شديدا مورد مخالفت قرار گرفت . در اينجا برجسته‌ترين مخالفان وزير اعظم يكى ملاباشى محمد حسين و ديگرى حكيم‌باشى رحيم خان بود ، چون مىترسيدند موفقيت حاصله از اين لشكركشى موجب افزايش قدرت و اعتبار او شود . آنها با يك نامه جعلى خطاب به يكى از رؤساى قبايل كرد ، او را در نزد شاه متهم و موجبات محكوميتش را فراهم ساختند . ادعا شد فتحعليخان در توطئه اهل سنت براى عزل شاه و اخذ قدرت شركت دارد .\r\nسلطان حسين بدون تحقيق و بررسى ، او را از منصب خويش معزول و مكحول‌البصر و زندانى ساخت . لطفعلى خان هم متهم به شركت در اين توطئه شد و از شيراز به اصفهان منتقل و در آنجا به بند كشيده شد .\r\nبا اين شرايط ادامه لشكركشى به قندهار منتفى گشت . دربار به اصفهان برگشت و در پايان\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nآوريل سال 1721 م . آخرين نفسش را كشيد . آن سپاهيان لطفعلى خان كه هنوز پراكنده نشده بودند و تنها قواى عملياتى شاه برشمرده مىشدند ، با سركردگى فرماندهى ديگر عليه افاغنه گسيل شد . ولى آنها قبل از اينكه به اهداف خود دست يابند در راه گرفتار درگيريهاى گوناگون شدند و كلا بىاثر ماندند . با اينكه همه نويسندگان در سنجش و داورى خود راجع‌به فتحعليخان داغستانى « 1 » مختلف‌القولند ، ولى يقين است كه شاه با از بين بردن او و برادرزاده‌اش دو مهره و ستون قوى قدرت خود را از دست داد . گزارشهاى سفير تركان دورى افندى كه اين زمان ايران را ترك گفت ، دقيقا با گزارش دو سال بعد همتاى روسى او ولينسكى  [ Voleynsky 
  ]  ، مبنى بر اينكه حكومت صفويان به نقطه انفجار و انحطاط خود رسيده چون فاقد افراد كارآمد در رأس تشكيلات حكومتى است ، همخوانى دارد .\r\nناآرامى در بين لزگيان به دليل سقوط فتحعليخان سركرده قبيله آنها ، افزايش يافت . آنان با همدستى هم‌مسلكان سنى خود از شروان و ساير نواحى ماوراى قفقاز ، شماخى تختگاه شروان را محاصره و تصرف كردند و به انتقام مظالم سابق اهل تشيع ، انتقامى وحشتناك از آنها كشيدند و سپس آنها و شهر را در اختيار سلطان عثمانى قرار دادند . ضمنا ، حكومت ايران نفوذ خود را در جنوب و جنوب غرب ايران از دست داد و هرج‌ومرج همه‌جا را فراگرفت .\r\n* * * امپراتورى صفوى هنوز كورسوئى داشت و فرصتى به كف آورد تا آن‌را از فروپاشى كامل برهاند ، فرجه و فرصتى كه نتوانست از آن بهره‌اى كامل ببرد . سلطان حسين كمى پس از بازگشت از تهران ، كاخ موردپسند خود فرح‌آباد را در آنسوى زاينده‌رود مرمت كرد و خود را با توسعه آن مشغول داشت ، با اين بهانه كه درصدد تهيه و تدارك لشكركشى ديگرى است كه چندى بعد بدان دست خواهد زد . زمانىكه خبر ورود دگرباره محمود به كرمان رسيد ، حكومت اصفهان به وخامت اوضاع پىبرد .\r\nغلزائيان در 22 اكتبر 1721 م . در بيرون شهر جاى گرفتند ولى محمود پس از تحمل تلفاتى از حمله ناموفق به ارگ شهر ، تصميم گرفت ( احتمالا براى پرهيز از تلفات بيشتر ) اقدامى ديگر به عمل نياورد و آنجا را ترك گويد . وضعيتى مشابه در يزد پيش‌آمد و محمود پس از محاصره‌اى ناموفق ، در قبال باج و خراج هنگفتى كه گرفت دست از محاصره برداشت و راهى اصفهان شد . اگر\r\n\r\n\r\n","description":"","footnote":"\r\n( 1 ) - در مورد نظريات مختلف نگاه كنيد به : همان ، ص 106 ؛ محمد هاشم ، رستم التواريخ ، چاپ محمد مشيرى ( تهران ، 1348 ش . ) ص 91 و يادداشت ا .\r\n","page_name":" 131 ","page_number":131},
  {"content":"\r\n\r\nگزارش راجع‌به اينكه محمود بر سر راه خود دوبار پيكهاى شاهى را ملاقات و تطميع خواسته‌هاى آنها براى توقف عملياتش نشد ، صحيح باشد ، بايد منابع قدرت اصفهان دريافته باشند كه محمود از تصميم خود برنخواهدگشت . محمود هدايا و درخواستها را پس داد و كاملا مطمئن شد كه تداركات تدافعى سلطان حسين چندان قوى نيست .\r\nدر سگزى ، بيست ميلى شرق اصفهان ، محمود خبر پيشروى قواى ايران را شنيد . محمود راه خود را به اطراف روستاى محمدآباد كج كرد و در آنجا قوايش را تقسيم كرد و آنها را در خطالرأس سه تپه مشرف به جلگه كه حدود 4000 يا رد يا بيشتر تا روستاى بعدى گلناباد كشيده شده بود ، مستقر ساخت . قواى غلزائى چندان قوتى نداشت : احتمالا ده هزار نفر بوده‌اند كه بايد قواى كمكى هزاره‌ها و بلوچها را هم بدانها افزود . با اينكه تعداد نفرات طرفين در منابع متفاوت است ، ولى احتمال نمىرود كه محمود بيش‌از 18000 جنگجو در اختيار داشته باشد و مىبايد تلفاتى را هم كه قبلا متحمل‌شده ، در نظر گرفت : يعنى حمله به ارگ كرمان فقط 1500 نفر تلفات روى دست او گذاشته بود . « 1 »\r\nقواى ايران در 7 مارس 1722 م . وارد ميدان جنگ شد . تعداد آنها 42000 نفر بود و از حيث نفرات و تداركات بر افغانها برترى داشتند . با اينكه قواى ايران تعداد زيادى از سربازان داوطلب داشت كه هيچ‌نوع مشق و سلاحى نديده بودند ، ولى قشون جنگجوى منضبط و مجربى نيز نظير قوللرها داشت كه شامل چهارصد واحد نظامى تحت فرماندهى رستم خان گرجى بود ؛ 12000 نفر سپاهى سواره عرب از والى عربستان ( خوزستان ) كه گويا سيد عبد اللّه نام داشته است ؛ در دو واحد سربازان جنگجوى ايلات لر ، يكى تحت فرماندهى عليمردانخان فيلى و ديگرى تحت قدرت عليرضا خان كهگيلويه‌اى ؛ و گروه توپچيان با بيست‌وچهار توپ تحت فرماندهى يك نفر ايرانى و هميارى يك نفر توپچى مجرب فرانسوى .\r\nهنگاميكه جنگ در بعد از ظهر همان روز درگرفت ، در آغاز پيروزى با ايرانيان بود كه محمود را در وضعيت سراسيمگى و وحشت قرار داد . امّا ديرى برنيامد كه معلوم شد در بين ايرانيان هماهنگى و انسجام وجود ندارد . در بين دو فرمانده عالى آنها كه مسئوليت افراد را بر عهده داشتند ، اتحادى موجود نبود و دشمنان قسم‌خورده همديگر بودند . اين دو نفر وزير اعظم جديد ( اعتمادالدوله ) محمد قليخان شاملو و والى عربستان ( خوزستان ) بودند . والى عربستان مقام و منزلت خود را مديون شاه بود و حال آنكه وزير اعظم كه قورچىباشى سابق بود ، اين مقام را بنا به\r\n\r\n\r\n","description":"","footnote":"\r\n( 1 ) - درخصوص تعداد متفاوت قواى طرفين و منقول در منابع نگاه كنيد به : لكهارت ، سقوط ، ص 136 .\r\n","page_name":" 132 ","page_number":132},
  {"content":"\r\n\r\nادعاى خود از راه قابليت نظامى كسب كرده بود ( يعنى يك ادعاى توخالى و غيرموجه ) . مهمترين امتياز ايرانيان يعنى گروه توپچيان كارآيى خود را از دست داد چون ديرى بود كه افاغنه آن را از حيّز انتفاع انداخته بودند . فقدان سلسله مراتب فرماندهى و همكارى عاليه قواى ايرانيان را در وضعيتى مهلك قرار داد و افاغنه را قادر ساخت تا از بدترين شرايط جنگ ، بهترين نتايج را بدست آورند . در پايان روز قواى ايران درهم ريخت و با وضعى نامنظم و آشفته به اصفهان برگشت . تلفات آنها 5000 نفر ارزيابى شد و حال آنكه گفته مىشد افاغنه يك دهم اين تلفات را هم متحمل نشده بودند . ترس از حملات غافلگيرانه موجب شد كه افاغنه از تعقيب ايرانيان شكست‌خورده تا داخل شهر دست بردارند .\r\nبه نظر مىرسد كه محمود ابعاد شكست ايرانيان و تضعيف روحيه آنها را بلافاصله درنيافته است . درواقع مغفول گذاشتن اركهاى كرمان و يزد در اثناى عمليات نظامى ، نشان مىدهد كه هدف اصلى او برخورد نظامى با شاه بود و بالضروره نمىرساند كه وى از همان آغاز عمليات زوال و تخريب سلطنت صفوى را در سر مىپخته است . بهرحال ، به نظر نمىرسد كه اين پيروزى او را از توان ارزيابى واقعى موقعيتهاى موجود و امكانات حاضر بازداشته باشد . توجيه اين نكته كه چرا وى بعد از سه روز معطلى به طرف اصفهان كه نوزده ميلى او قرار داشت ، رانده ، دشوار است . محمود پس از رسيدن به منطقه جنوب زاينده‌رود ، به‌سوى كاخ محبوب سلطان حسين در فرح‌آباد رفت . او برغم وجود امكانات دفاعى آنجا ، مىتوانست بدون جنگ آن را بگيرد و قرارگاه خود قرار دهد . منطقه حومه‌اى جلفاى ارمنيان غارت شد و خراجى گزاف بر ساكنان آن كه نسبت به سربازان ايرانى ، بيشتر دفاع كرده بودند ، تحميل گشت . اين عمليات مىرساند كه قشون افغان تصور مىكردند كه مىبايد به ناگهان بارديگر به پايگاههاى خود برگردند . محمود آشكارا مىديد كه پيروزى گلناباد براثر شرايط پيچيده موافق حال او بوده است ؛ و هنوز فراموش نكرده بود كه در لحظه‌اى از جنگ كاملا در آستانه شكست و بازگشت قرار گرفت . بالاخره وى دريافته بود كه نيروهاى نظامى شاه عليرغم تحمل شكست ، هنوز كاملا نابود نشده است .\r\nتنها چيزى كه در مخيله رهبر غلزائيان نمىگنجيد وضع ناهنجارى بود كه شاه بدان گرفتار شده بود ، شاهى كه مسلم بود در زمان مقتضى تصميم خواهد گرفت كه به نفع او تمام شود و يا براى وى بسيار مهلك و كشنده گردد . شاه عليرغم مصائب مكرر به مشاوران خود علىالخصوص ملاباشى مير محمد حسين ، نوه و جانشين فقيه معروف محمد باقر مجلسى و طبيب دربار ، حكيم‌باشى رحيم خان ، كه مدام در امور مملكتى محل مشورت بودند ، پايبند بود . چنان كه متوجه شديم هر يك از اين افراد در مراحل نخستين حكومت شاه تأثيرى سوء در او داشتند . در اين زمان والى\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nعربستان هم كه در نزد شاه مقامى عالى داشت ( عليرغم شكست جنگ گلناباد ) بدانها پيوسته بود .\r\nوقتى كه شايعه بالا گرفت كه والى با دشمن وارد معامله و دسيسه شده و شواهد روشنى نيز در اين خصوص بدست‌آمده ، باز شاه در عقيده خود اصرار ورزيد و اين قضايا را ناديده گرفت .\r\nيكى از اشتباهات شديد شاه در ميان اشتباهات متعدد وى ، تصميم به ماندن در اصفهان ، بجاى انگيختن قشونى جديد در نواحى ديگر مملكت براى روياروئى با افاغنه بود . پيشنهاد صلح وى كه در جريان پيشروى افاغنه به پايتخت بدانها رسيد درواقع باخت بازى بود و افاغنه را در نيّات و تصميمات خودشان مصمم‌تر كرد . او در دو مورد درخواست مذاكره محمود را رد كرد يكى در آغاز ماه آوريل و ديگرى در آغاز ماه اوت 1722 م . بود . او بر افرادى كه شهر را ترك گويند جرايمى سنگين بست و لذا در زمان مقتضى از تخليه جمعيت آن جلوگيرى كرد . او به ترتيب دو شاهزاده يعنى محمود ميرزا و صفى ميرزا را از مقام ولايتعهدى و مشاغل نظامى بر كنار كرد ، فقط به اين دليل كه در تدابير مشاوران او دخالت كرده بودند . « 1 » از اينها گذشته ، شاهزاده طهماسپ ميرزا را كه قابل اعتماد و وفاق نبود به كاشان و قزوين گسيل داشت و او بجاى تدارك قواى كمكى و سوق آنها به طرف پايتخت كه در تنگنا قرار داشت ، به عيش و عشرت و خوشگذرانى پرداخت .\r\nبالاخره شاه حتى احمد آقا قوللر آغاسى را كه فردى قابل و كارآمد بود از كار بر كنار كرد ، چون سپاهيان او در بحبوحه عمليات بعضى از سواره‌نظام و والى عرب را كه صحنه عمليات را ترك گفته بودند ، گوشمالى داده بودند .\r\nمحمود در اوايل ماه آوريل توانست پلى را در محله عباس‌آباد تصرف كند و سرپلى را در آنجا مستقر سازد . كمى بعد توانست با سپاهيانى كه در شرق و شمال شهر برقرار كرده بود ، ارتباط برقرار كند و بدين ترتيب ورود و خروج شهر را تحت كنترل خود درآورد و آن‌را مسدود سازد .\r\nسپاهيان افغان با توجه به عرض و طول شهر ( كمپفر آن‌را 57 ميل مىنويسد « 2 » ) نمىتوانستند همه شهر را دور بزنند ، ولى محمود به منظور رفع اين مشكل ، نقاط مستحكمى را برقرار كرد كه گشتىهاى سواره مدام درحال گشت ما بين آنها بودند .\r\nتحت اين شرايط زندگى شهر اصفهان وضع فلاكت‌بارى به خود گرفت . سيورسات و منابع غذايى قطع شد و امكان تهيه آن به دليل اينكه محمود دستور داده بود تا همه غلات منطقه منهدم گردد ، غيرمقدور شد . شاه براى كسب كمك و رهايى تلاش زيادى از خود نشان داد . مهمترين\r\n\r\n\r\n","description":"","footnote":"\r\n( 1 ) - همان ، ص 147 ؛ در مورد گزارش دقيق‌تر از اين نگاه كنيد به گزارش سابق لكهارت در كتاب نادر شاه ، ص 8 .\r\n( 2 ) - منقول در لكهارت ، سقوط ، ص 477 .\r\n","page_name":" 134 ","page_number":134},
  {"content":"\r\n\r\nقواى جنگنده يعنى گرجيان كه احتمالا با افغانها ساخته بوده‌اند ، هنگاميكه وختانگ ششم از كمك به شاه سرباز زد چون هنوز دخالت شاه را به نفع لزگيها فراموش نكرده بود ، خود را از صحنه بيرون كشيدند . سپاهيان ديگرى چون بختياريها تحت فرماندهى قاسم خان ، لرهاى على مردانخان و يا ده هزار نفر قوائى كه تحت سركردگى ملك محمود سيستانى حاكم تون و طبس درحال پيشروى بودند ، توسط افاغنه جلوبر شدند و يا اينكه به ترديد افتادند چون محمود آنها را متقاعد كرده بود كه عملياتشان بيهوده و عبث است .\r\nاز اواسط ماه ژوئن به بعد در اصفهان قحطى درگرفت . همه تلاشها براى عزل شاه و يا قانع كردن او براى كناره‌گيرى از سلطنت نتيجه‌اى نبخشيد . در پايان ماه اوت ، با اوجگيرى قحطى در شهر و نابودى مردم از گرسنگى و بيمارى ، نوميدى و فلاكت بر سرتاسر شهر چنبره زد .\r\nآدمخوارى رونق گرفت و مردگان ديگر دفن نمىشدند و هزاران نفر از مردم به اميد فرار جان خود را از دست دادند . در نهايت خزانه عامره و خاصه خالى شد و مستمرى و حقوق سپاهيان از وجوهى پرداخت شد كه شاه در قبال وثيقه جواهرات سلطنتى از شركت هند شرقى هلنديها و تا حدودى هم از كمپانى هند شرقى انگليس وام گرفته بود .\r\nشاه در اواخر اكتبر متقاعد شد كه مقاومت ديگر فايده‌اى ندارد و تسليم محمود گشت . محمود تا 23 اكتبر 1722 م . با شاه ملاقات نكرد . اين ملاقات در صبحگاه همان روز در كاخ فرح‌آباد اتفاق افتاد . شاه كناره‌گيرى خود را از سلطنت اعلام و قدرت را به محمود واگذار كرد و در تأييد اين عمل جقّه تاج جواهرنشان خود را كه نشانهء پادشاهى بود كند و با دست خود به دستار محمود آويخت . محمود دو روز بعد پيروزمندانه وارد اصفهان شد . سلطان حسين كه در موقع ورود به تالاربار عام دربار در طرف چپ محمود راه مىسپرد بار ديگر مجبور شد او را دگرباره جانشين خود اعلام كند و اين زمانى بود كه همه رجال نظامى ، وزرا و اركان دولت حضور داشتند .\r\n\r\nبازماندگان صفوى\r\nاستيلاى غلزائيان فترت كوتاهى از تاريخ ايران بود كه با سقوط اشرف پسرعم و جانشين محمود در سال 1730 م . خاتمه يافت . سلسله صفوى با قتل‌عامى كه پيشتر از بازماندگان آنها صورت گرفته بود ، ديگر اهميت خود را از دست داده بود . افاغنه نتوانستند با حملات روسها و تركان بر مناطق ايرانى مقابله كنند و يا ناآراميهائى را كه قبل و بعد از سقوط امپراتورى صفوى ايجاد شده بود ، بخوابانند . آنها براى برگرداندن وحدت ايران كمترين كارى انجام ندادند . آنان\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nحتى در احياى حيات پايتخت كه حال اقامتگاهشان شده بود ، عاجز ماندند . « 1 »\r\nدر هفتادوپنج سال منتهى به پايان قرن دوازدهم / هيجدهم كه پرى  [ Perry 
  ]  آن‌را به حق منجلاب آشوب « 2 » مىنامد ، سه دوره افشاريه ، زنديه و اوايل قاجاريه همچون جزايرى به ديده مىنشينند . در هريك از اين دوره‌ها حكومتهاى مقتدر و نسبتا معقول با سركردگى فردى توانمند يعنى نادرشاه ، كريم خان زند و آقا محمد خان وجود داشتند . اينكه اين حكمرانان قبل از اينكه سنن صفويان به دوره قاجار منتقل شود ، آن‌را حفظ ، اقتباس ، كم و زياد كردند و در نهايت از قرن نوزدهم به دوران جديد منتقل كردند ، از مسائل و كارهاى مهم مورخ تاريخ فرهنگ كشور است .\r\nدر اين بررسى تنگ تاريخ صفوى به بررسى و مطالعه تلاشهاى تداوم‌بخش و يا احياى امپراتورى صفوى مىپردازيم كه به وسيله اعضاى باقيمانده اين سلسله و يا با كمك آنها صورت گرفت .\r\nهنگامىكه حكومت مركزى اصفهان ساقط شد ، صفويان كلا نابود نشدند . بالعكس ، هنوز نمايندگانى از اين سلسله در حيات سياسى ايران ايفاى نقش مىكردند . مىتوان دقيقا گفت كه اين حكام صفوى ملعبه‌اى بيش نبودند و ادوار حكومت صفوى تا اواخر سال 1187 / 1773 كه اسماعيل سوم آخرين شاه لاقيد صفوى مرد ، ادوارى جزئى و كم‌اهميت بود ؛ و البته تلاش شاهزادگان راستين و يا شيّادان صفوى براى تسخير قدرت در نواحى مختلف ايران از اهميتى شايان برخوردار است .\r\nسلطان حسين در تحولات بعدى ايران ديگر سهمى نداشت و خود نيز پيجوى آن نبود .\r\nمحمود دستور داد با وى رفتارى در شأن شكوه او داشته باشند ، گواينكه همچون ساير شاهزادگان موجود در اصفهان در اسارت قرار داشت . او تا سال 1139 / 1726 در زندان گذراند و در آن زمان به دستور اشرف سر از تنش جدا كردند چون نامه‌اى تحريك‌كننده از او خطاب به فرمانده عثمانى احمد پاشا كه بعدها عليه ايران وارد عمليات شد ، بدست آمده بود . او در اين نامه اشرف را غاصب اعلام‌كرده و از احمد پاشا خواسته بود تا در استقرار دوباره حكمران قانونى ايران كه بدست افاغنه معزول شده است ، تلاش نمايد . محمود شاه يك سال قبل از آن احتمالا بر اثر جنون\r\n\r\n\r\n","description":"","footnote":"\r\n( 1 ) - گزارش شده كه در جريان محاصره اصفهان از قواى ايران 20000 نفر و از مردان شهر 80000 نفر تلف شدند . اگر جمعيت اصفهان را در اواخر دوره صفوى واقعا 650000 نفر بدانيم پس بر اثر محاصره و تسخير اصفهان بدست افاغنه مهاجرت عظيمى از آن صورت گرفته است . سرشمارى سال 1882 م . جمعيت آن را فقط 73654 نفر اعلام كرد و ارزيابى شيندلر در سال 1893 م . رقم آن‌را 82000 نفر نوشته است . حتى افزايش جمعيت چند دهه بعدى اصفهان نتوانست به پاى دوره صفوى برسد : نگاه كنيد به لمبتن ، « اصفهان » در  EI  چاپ دوم ؛ لكهارت ، سقوط ، ص 169 و 476 به بعد .\r\n( 2 ) - پرى ، « بازماندگان صفوى » ، ص 59 .\r\n","page_name":" 136 ","page_number":136},
  {"content":"\r\n\r\nشكنجه ، اكثر شاهزادگان همبند سلطان حسين را به قتل رسانده بود و بعضى از آنها را حتى شخصا كشته بود « 1 » .\r\nسقوط امپراتورى صفوى كه با بركنارى سلطان حسين از تخت سلطنت و واگذارى قدرت به محمود قرين بود در نظر قشرهاى وسيع مردم ايران فاجعه‌اى بود كه مصيبت‌بارتر از آن متصور نبود . نتيجه اين فاجعه اشتياق عمومى در پذيرش بىچون‌وچراى علائمى از وجود اين سلسله و يا امكان احياى آن بود و اين نكته براى مدعيان تداوم آن كمال مطلوب برشمرده مىشد . يكى از منابع « 2 » اسامى هيجده تن از آنها را در دوره افاغنه ذكر مىكند و در تواريخ دوره سلطنت نادرشاه و جانشينان بلافصل او نام دست‌كم دوازده تن از اين مدعيان ذكر شده است . تعدادى از اين مدعيان در نواحى مختلف مملكت از حمايت و هوادارى مردم برخوردار شدند و شهرها و قلعه‌ها را فتح كردند . آنها گاهى توانستند سپاهيان منظم قوى ازجمله قواى مهاجم عثمانيان را درهم بشكنند . ولى ديرى برنيامد كه ناكام ماندند چون تعداد هواداران آنها كافى نبود و يا در موقع مقتضى قابليتى از خود فراننمودند .\r\nادعاهاى اين مدعيان در مورد پيوندشان با خاندان صفوى ( گاهى بالغ بر سه صفى ميرزا و يا سه اسماعيل ميرزا ظاهر شدند ) در پرده ابهام و بطور كلى بىاساس است . با همه اين شك و ترديدها ، هنوز شاهزادگان راستين صفوى وجود داشتند و ادعاى بعضى از آنها را نمىشد رد كرد . پيشتر متوجه شديم كه طهماسپ ميرزا ( متولد 1704 م . ) از سوى سلطان حسين به ولايتعهدى برگزيده شد و در ايام محاصره اصفهان توانست خط سپاهيان افغان را درهم شكند و از اصفهان به طرف قزوين برود . او در آنجا در 30 محرم 1135 / 10 نوامبر 1722 خود را شاه ناميد و در خطبه و سكه و ارقام كل مملكت با لقب شاه طهماسپ دوم مدعى سلطنت شد . با اينكه حكومت او حكومتى عادى و معمولى بود ولى درواقع ده سال طول كشيد « 3 » . علاوه بر طهماسپ ، شاهزاده ديگر صفوى ، مير سيد احمد فرزند دختر ارشد شاه سليمان « 4 » توانست فرار كند . در سال 1139 / 1726 حاكم كرمان شد و در مواجهه به قواى طهماسپ دوم و افاغنه ، دشمنى توانمند به حساب آمد . او براى افاغنه تهديدى بزرگ بود تا طهماسپ ، ازاين‌رو توجه آنها را بيشتر به خود معطوف\r\n\r\n\r\n","description":"","footnote":"\r\n( 1 ) - لكهارت ، سقوط ، جدول بعد از ص 472 ، پانزده نام رديف كرده است ولى گاهى تعداد اسامى ارائه‌شده ، بسيار بالاست .\r\n( 2 ) - محمد على حزين جيلانى ، منقول در پرى ، « بازماندگان صفوى » ، ص 60 .\r\n( 3 ) - در مورد اسناد رسمى صادره از سوى او نگاه كنيد به : فراگنر ،  \" Ardabil Zwischen Sultan und Schan \"  .\r\n( 4 ) - احتمالا با شاهزاده‌اى به همين نام كه در جدول لكهارت نوه اين شاهزاده خانم ناميده‌شده ، ص 326 ، يادداشت شماره 1 ، يكى است .\r\n","page_name":" 137 ","page_number":137},
  {"content":"\r\n\r\nداشت . سرانجام وى شكست خورد و در غل‌وزنجير نزد رئيس افاغنه آورده شد و در سال 1140 / 1728 به قتل رسيد .\r\nدر مسائل و امور خارجى ، بزرگترين خطر پس از بركنارى سلطان حسين از سوى روسيه و عثمانى برخاست كه نقشه‌هاى خود را در ايالات خزرى و شمال غرب ايران اعمال كردند .\r\nسپاهيان روس قبلا در دربند و ساير نواحى ساحلى درياى خزر مستقل شده بودند . عثمانيان هم در جاى خود از معركه عقب نماندند . با اعلان جنگ در سال 1135 / 1723 سپاهيان خود را به گرجستان و از طريق كرمانشاه و همدان به درون ايران راندند . سياست طهماسپ دوم كه افغانان او را از قزوين به تبريز و تركان از آنجا به اردبيل و در نهايت از طريق رى به مازندران رانده بودند اين بود كه اگر روسها و عثمانيان او را به‌عنوان حكمران قانونى كشور به رسميت شناسند ، موقعيت او در داخل كشور تحكيم خواهد شد . او با اين تصور افرادى را براى مذاكره به استانبول و سن پطرزبورگ فرستاد . به همين دليل باب عالى به حمايت او برخاست امّا در پيمانى كه سلطان و تزار در 2 شوال 1136 / 24 ژوئن 1724 براى تقسيم غرب ايران بستند ، اشتياق خود را براى كمك به شاه براى رسيدن به « حقوق حقه خود » ابراز داشتند . افزون‌براين ، پايگاه او منحصر به منطقه‌اى در غرب ايران كه شامل نواحى اردبيل ، سلطانيه و قزوين مىشد ، گرديد .\r\nنخستين وكيل الدوله طهماسپ دوم ، فتحعليخان قاجار بود . سپس نادر قلى بيك افشار جاى او را گرفت كه فرماندهى مقتدر و توانمند بود و با موفقيت تمام به‌نام طهماسپ دوم با افاغنه و تركان در افتاد و آذربايجان ، گرجستان و اكثر نواحى ارمنستان را مطيع و منقاد ساخت . در موارد ديگر نيز التفات و عنايت شاه را درربود . نادر قلى در سال 1138 / 1726 لقب طهماسپ قلى ( « خادم طهماسپ » ) را دريافت كرد و با راندن اشرف افغان امكان بازگشت طهماسپ را به اصفهان فراهم ساخت . ولى ديرى نپائيد كه معلوم شد شاه سست‌عنصر و غيرقابل اعتماد در دست فرماندهان نظامى خود ملعبه‌اى بيش نيست و هنگاميكه در جنگ با تركان شكستى سخت خورد ، كاسه صبر نادرقلى سرآمد . او شاه را به ميگسارى علنى متهم ساخت و از سلطنت بر كنار كرد .\r\nمعهذا هنوز وى اميدوار بود كه از احساسات صفوى دوستى مردم بهره بگيرد ، ولى نادر ، شاه تازه‌اى از صفويان برگزيد يعنى فرزند هشت ماهه شاه معزول را با نام عباس سوم قدرت بخشيد كه از سال 1144 / 1732 تا 1148 / 1736 ملعبه‌اى بيش نبود . نادر قلى بالاخره او را هم بر كنار و با نام نادرشاه بر تخت سلطنت ايران صعود كرد . طهماسپ دوم و عباس سوم زندانى شدند و در سال 1740 م . در سبزوار به همراهى اسماعيل فرزند ديگر طهماسپ به قتل آمدند .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبا اينكه ايل افشار ، يكى از قبايل قزلباش ، در ظهور صفويان عاملى عمده و بايسته بود « 1 » ، ولى ظاهرا نظر عمومى نادرشاه چندان همخوانى با ديدگاه صفويان از دولت نداشت . دو نكته اين مسأله را بيشتر روشن مىسازد : يكى سياست مذهبى او كه عدول از تشيع اثنى عشرى را درپى داشت و ديگرى انتقال پايتخت از اصفهان به مشهد بود . هرچند كه اين شهر در وسط سرزمين مادرى او خراسان قرار داشت ، ولى دليل عمده انتقال پايتخت بدانجا موقعيت محورى آن در منطقه وسيعى بود كه نادر شاه براى امپراتورى خويش فرض مىكرد و لشكركشىهاى او به آسياى ميانه ، افغانستان و هند اين را به ثبوت مىرساند . ازاين‌رو مفهوم او از دولت ، نوعى مفهوم امپراتورى بود كه با عقيده صفويان از امپراتورى خودشان نقطه مشترك نداشت چون امپراتورى صفوى منحصر به سرزمين ايران بود . بهرحال ديدگاه نادر را مىتوان با ديدگاه تيمور سنجيد .\r\nمىتوان فرض كرد كه موفقيت‌هاى نادر در راه تحقق اين مفهوم ، شكوه و شوكت صفويان را تا حدودى از ذهن و زبان ايرانيان زدوده است . اما ديرى برنيامد كه اين موقعيت تغيير يافت . هنگامى كه اعضاى خانواده نادر پس از مرگ او يكى پس از ديگرى ، مرتبا از صحنه خارج شدند ، يكى از نوادگان او ، شاهرخ نام ( متولد 1734 م . ) ابقاء شد . مادر او دختر سلطان حسين بود و آشكارا وجود شاهزاده‌اى قانونى از اعقاب صفوى مىتوانست به‌عنوان حاكم دست‌نشانده در اختيار باشد تا در صورت تجديد احساسات مردم براى احياى سلطنت صفويان از نام او استفاده شود . در آن زمان كسى نمىتوانست پيش‌بينى كند كه شاهرخ از سال 1161 / 1748 تا 1210 / 1796 ، جز وقفه‌هايى چند ، صاحب ميراث نادرشاهى شود .\r\nمير سيد محمد متولى مشهد هم در درگيريهاى متعاقب سقوط نادر شاه درگير شد . او نظير ميرزا سيد احمد مذكور ، فرزند دختر ارشد شاه سليمان از مقامى شايسته برخوردار بود . هنگامىكه شاهرخ طى توطئه‌اى معزول و مكحول‌البصر شد او يكى از نامزدهاى شورشگران براى جانشينى بود . مير سيد محمد در سال 1163 / 1750 ( يا كمى قبل از آن ) « 2 » در مشهد با نام سليمان دوم به شاهى برگزيده شد . در اين زمان حركت او به اصفهان فايده‌اى نداشت چون نيروهاى مختلفى درگير كنترل اين شهر بودند . ولى چند هفته پس از جلوس به تخت شاهى ، قربانى توطئه‌اى شد و شاهرخ با همه نابينائى ، به جاى او بر تخت نشست .\r\n\r\n\r\n","description":"","footnote":"\r\n( 1 ) - فاروق سومر ،  \" Avsarlar'a dair \"  ؛ همان نويسنده ،  Safevi devletinin Kurulusu  ، صص 100 - 98 ، 145 به بعد ، 92 - 188 .\r\n( 2 ) - طبق نوشته لكهارت ، سقوط ، ضميمه 1 ، وى از دسامبر 1749 م . تا 1750 م . سلطنت كرد . پرى ، « بازماندگان صفوى » ، ص 65 به بعد مىگويد كه او در ژانويه 1750 م . تاجگذارى كرد و يك ماه بعد معزول و نابينا گرديد .\r\n","page_name":" 139 ","page_number":139},
  {"content":"\r\n\r\nمفهوم حق الهى شاه كه در تصور صفويان در شخص شاه متمركز بود ، در احياى سرسختانه سلسله صفوى چندان كارآيى نداشت . تحولات اصفهان و به‌طوركلى مركز ايران نشانگر اين عقيده و توجيه است . در اينجا سقوط نادرشاه خلائى را باعث شد كه ايلات چادرنشين را از كوههاى زاگرس يعنى الوار ، بختياريها ، كردها و نيز زندها را بدانجا سرازير كرد . در ابتدا شخصيت متنفذ اصفهان على مردانخان رهبر بختيارىها بود . در اينجا به نظر مىرسد كه پاى يكى از شاهزادگان صفوى به‌ميان كشيده‌شده ، يعنى شاهزاده هفده‌ساله ابوتراب كه حاصل ازدواج سيد مرتضى با دختر شاه سلطان حسين بود . او با نام اسماعيل سوم در سال 1163 / 1750 تاجگذارى كرد . « 1 » از آن پس على مردانخان لقب وكيل الدوله بر خود بست . چنين مىنمايد كه شاهزاده مزبور چندان از اين نقش خود راضى نبود ، ولى چاره‌اى ديگر نداشت .\r\nاسماعيل در جنگ چهارمحال ( بهار 1165 / 1750 ) كه بين رهبر بختياريها و كريم خان زند صورت گرفت با بخشى از سپاهيان به طرف كردان رفت . چون دريافته بود كه وكيل شكست خواهد خورد . او در درگيريهاى بعدى بين كريم خان و محمد حسن خان قاجار ، هميشه طرف قوى را مىگرفت و در نهايت دريافت كه قاجارها بدتر از ديگران هستند . او را تحويل كريم خان دادند و كريم خان هم او را شاه نمك‌بحرام ناميد و در قلعه آباده بر سر راه شيراز و اصفهان محبوس ساخت . باوجوداين ، كريم خان در آغاز خود را وكيل الدوله ناميد . هنگامىكه در سال 1765 م .\r\nشيراز را تختگاه خود قرار داد لقب خود را به وكيل الرعايا و گاهى وكيل الخلايق تغيير داد . او از كاربست لقب « شاه » پرهيز كرد چون معتقد بود كه شاه واقعى در آباده است و او فقط كدخداى اوست . هنگامىكه اسماعيل سوم در سال 1187 / 1773 درگذشت ، كريم خان كه هشت سال پس از او حيات داشت نه شاه جديدى انتخاب كرد و نه از لقب شاه بهره جست .\r\nدر اين ايام مفهوم شاه صفوى موجوديت خود را از دست داد . با اينكه اين مفهوم پنجاه سال پس از صفويان ادامه داشت ، ولى توان كافى براى احياى كامل آن نبود . بدينسان مفهوم سلطنت در ايران باقى ماند . قاجارها در اوايل سده سيزدهم / هيجدهم جانى دوباره بدان بخشيدند و بدون شركت بازماندگان صفوى ، توانستند نواحى از هم گسيخته مملكت را در چارچوب منطقه‌اى امپراتورى صفوى ، متحد و منسجم سازند .\r\n* * *\r\n\r\n\r\n","description":"","footnote":"\r\n( 1 ) - لكهارت ، سقوط ، ضميمه 1 ، مىگويد كه اسماعيل سوم « در سال 1750 م . و سپس بين سالهاى 1752 م . و 1756 م . به حكومت پرداخت . » پرى هم از « مدعى ناموفق به‌نام سلطان حسين دوم » نام مىبرد . علاوه بر منابع مذكور در كتاب وى ، نگاه كنيد به : ميرزا مهديخان استرآبادى ، ترجمه ت . ه گادبوش ، دره نادرى ( گريستوالد ، 1773 م . ) مخصوصا ص 423 ( تنها چاپ موجود در نزد من بود ) .\r\n","page_name":" 140 ","page_number":140},
  {"content":"\r\n\r\nيكى از مهمترين عوامل سقوط صفويان ناكامى آنها در پرورش و تربيت اعضاى خاندان سلطنتى براى امر مملكتدارى بود . در ميان اعضاى خاندان سلطنتى ، شاه عباس اول سنت گزينش شاهزادگان را براى حكومت ايالات به منظور مشق حكومتدارى منسوخ كرد چون تا زمانيكه آنها به حد بلوغ رسيده و زمام امور را در دست بگيرند ، فقط ناظر اوضاع حكومتى بودند و تحت نظارت لله خود قرار داشتند . همچنين عباس اول سياست نامطلوب تربيت شاهزادگان در حرمسرا را باب كرد و اين كار نه‌تنها آنها را از يادگيرى مملكتدارى محروم ساخت بلكه آنان را از ارتباط با جهان خارج هم بازداشت و ارتباطشان را با محافل اشرافى امپراتورى قطع كرد و كلا فرصت‌هاى مناسب تماس با شرايط گوناگون زندگى را از آنها گرفت .\r\nطبيعتا دلايلى ديگر هم بر سقوط صفويان مترتب بود . در ميان عوامل مهم مىتوان از عوامل زير ياد كرد : عدم كارآيى روزافزون حكومت مركزى در چارچوب نظامى كه بر پايهء سياست‌هاى تمركزگرا سازمان داده شده بود و نيز همپاى با آن قدرت‌گيرى قدرتهاى محلى همچون رهبران بلندپايه نظام قبيله‌اى ؛ فروپاشى اقتصاد ( كه در فصول ديگر اين كتاب مفصلا بررسى خواهد شد ) و مخصوصا ازهم‌پاشيدگى نيروهاى مسلح كه در نهايت شاه را مجبور ساخت تسليم نيروى بىاهميتى چون افاغنه شود . فروپاشى بنيادهاى مذهبى امپراتورى كه بر پايه آن قوام گرفته بود نيز آثار و عواقب جانكاهى درپىداشت . و سرانجام بايد گفت كه در ميان طبقات حاكمه ديگر شخصيتهاى توانمندى وجود نداشتند و انحطاطى چشمگير در ميان آنان ديده مىشد .\r\nبا اينكه اوضاع و شرايط زمان سقوط صفويان بسيار نوميدكننده و يأس‌آور بود ، ولى اين نكات نبايد دستاوردهاى اين سلسله را كه از بعضى لحاظ از عوامل مهم تحولات ايران در عصر جديد است ، تحت‌الشعاع قرار دهد . اين دستاوردها عبارت بودند از : حفظ و حراست از زبان فارسى در مقام زبان رسمى كشور ، و حفظ و حراست از مرزهاى امروزى ايران ، دلبستگى و پايبندى به شيعه اثنىعشرى و نظام سلطنتى ، طراحى و ويژگيهاى معمارى مراكز شهرى ، تشكيلات متمركز دولتى ، اتحاد علماى شيعه با تجار بازار ، و همكارى و تعاون جمعيت فارسىزبان با اقليتهاى غيرفارسىزبان و علىالخصوص ترك‌زبان .\r\nچند عامل مهم ديگر - اختلاف اساسى بين ايرانيان و تركان ، تحولات مذهبى در قلمرو مفاهيم سياسى ، اصلاح نظام سلطنتى - در بررسى زير به بحث گرفته خواهد شد .\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nدولت صفوى\r\nاز اواخر سدهء هشتم / چهاردهم تا سده دهم / شانزدهم ، سه موج عظيم مهاجران ترك‌نژاد از شرق آناتولى و شمال سوريه به سمت بلنديهاى ايران كشيده شد . هريك از اين امواج به اتحاديه قبيله‌اى خاص تعلق داشت و رهبران هريك تمام هم‌وغم و توان خود را صرف برقرارى حكومت سياسى و منطقه‌اى كردند . هرسه اتحاديه در اين امر مهم موفق بودند ، ولى فقط سومى يعنى صفويان توانست به موفقيت درازآهنگى نائل آيد . نخستين اتحاديه تركمانان يعنى قراقويونلوها تلاش و تكاپوى خود را در سده هشتم / چهاردهم شروع كردند و امارت‌نشينى برپا ساختند كه پايتخت آن تبريز سرانجام مامشهر ايران گرديد . در سال 872 / 1467 قراقويونلوها در حالى كه در اوج قدرت خود بودند در نبردى مقهور رقيب خويش آق‌قويونلوها شدند و آنها نيز پس از پيروزى تختگاه خود را به تبريز انتقال دادند . اين شهر در سال 907 / 1501 بارديگر تختگاه سومين اتحاديه تركمانان يعنى صفويان شد كه ضمنا بر رقباى خود آق‌قويونلوها غلبه كرده بودند . صفويان همچون پيشينيان خويش ، قلمروشان را به كل سرزمين امروزى ايران گستراندند و در سرنوشت سرزمينى دخالت كردند كه اهميتى درخور در تحول امروزين ايران داشت .\r\nچگونه مىتوان اين حركت‌هاى قومى و علائق درازآهنگ قبايل ترك‌نژاد را در ايران توجيه و تبين كرد ، كشورى كه مردم آن نه ترك بودند و نه ترك‌زبان ؟ درواقع پيشينيان و قبايل مذكور پيشتر در ايران بودند - يعنى در جريان مهاجرتهاى غزها و حركتهاى توده‌اى تركان به خاور نزديك و آسياى صغير - آنها حتى براى دومين بار با فرهنگ ايران آشنا شده بودند ، چون قبل از مهاجرتشان به سمت غرب ، در آسياى ميانه تحت‌تأثير فرهنگ ايران قرار داشتند . در اسناد و مدارك دولتى و دربارى اين اتحاديه‌ها و نيز تواريخ آنها از زبان فارسى استفاده مىشد و همين نكته درصدى از ايرانى شدن آنها را فرا مىنمود . البته اين تأثيرپذيرى محدود به طبقه حاكمه آنها بود ؛ گفتنى است كه تحسين آنها از ايران و شيفتگىشان بدان و فرهنگ آن نمىتوانست تنها عامل مهاجرت كل قبايل و يا جهت‌گيرى خاص مهاجرت آنها باشد . نكته مهم ديگر اين بود كه اين تركمانان بطوركلى هيچ نوع دسترسى و ارتباطى با سپاه عثمانى نداشتند و فقط بعضى از رهبران آن‌ها بالاجبار با اشرافيت نظامى عثمانى مربوط شده بودند و آن هم بر اثر فرصت‌هايى بود كه قبل و بعد از جنگ آنقوره بدست آنها افتاد : قرايوسف رهبر قراقويونلو هنگاميكه از مقابل دشمن مشتركشان تيمور فرار كرد و به عثمانيان پناه برد ، به قواى عثمانى پيوست . در اين ايام قدرت\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nعثمانيان تا شرق آناتولى ، آذربايجان و بلنديهاى ايران كشيده نشده بود . خلاء قدرت حاصله از مرگ تيمور و سقوط امپراتورى وى در اين مناطق فرصت‌هاى مناسبى براى فعل و انفعال سياسى رهبران قبايل به منظور تشكيل قلمروهاى مستقل در اختيار آنها گذاشت .\r\nچشم‌اندازهايى از ضايعات عميق جنگ در كشور متمدن ايران و مراتع وسيع آن براى احشام اين چادرنشينان ، جذابيتهاى پايدارى داشت . ناآرامى و روح ماجراجويانه حيات صحرانشينى ، احتمالا از انگيزه‌هاى مهم اين قبايل تركمان و اتحاديه‌هاى آنها ، يعنى لااقل دو موج نخستين قراقويونلوها و آق‌قويونلوها در رخنه به سمت شرق بود .\r\nمعهذا يك انگيزه كاملا متفاوت در سومين موج آنها يعنى در زمان صفويان چهره نمود . آنها مجذوب طريقت صوفيانه يعنى طريقت صفويه اردبيل و نوعى مفهوم مذهبى شدند كه در پايان سده نهم / پانزدهم و يا شايد هم جلوتر از آن توسعه‌يافته و از گونهء نوعى اسلام مردمى به صورت نوعى ايدئولوژى سياسى - مذهبى درآمده بود . اين ايدئولوژى در هواداران خود موجب شور و حميت مذهبى ، تعصب و در نهايت اعتقاد و ايمان بىچون‌وچرا شده بود - يعنى دقيقا همان گرايشهاى ذهنى كه ارتباط مستقيم با مجاهدان اسلام داشت . كانون اين طريقت در اردبيل مدتها پيش از اينكه آرمانها و اعتقادات رهبران آن حالت سياسى پيدا كند ، افراد زاهد و عابد را از دور و نزديك و از ميان قبايل تركمان به سوى خود جذب كرده بود . امّا زيارتهاى مرسوم قبلى در نيمه دوم سده نهم / پانزدهم صورتى متفاوت پيدا كرد و اهدائيه‌هايى كه پيشتر به گونه نذرى و خيرات وارد اردبيل مىشد ، حال با اهداف و نياتى متفاوت ارسال مىگشت .\r\nچه چيزى تغيير يافته بود و اين تفاوت در كجا بود ؟ با سفرهاى شيخ جنيد در آناتولى و سوريه مقطع جهتدارى از تبليغات صفويان آغاز گشت و ازدواج او با يكى از شاهزاده خانمهاى بايندرى ، خواهر اوزون حسن ، بر اعتبار او افزود و او را تا حدودى در زمره متحدان تركمانان درآورد . اهميت اين دو واقعيت را در تحولات آينده نمىتوان ناديده گرفت و بدان كم بها داد . از يك‌سو ، طريقت اردبيل شديدا با جهان خارج خود ارتباط برقرار كرد ؛ و از ديگرسو ، در بين دو گروه اصلى ملى منطقه خط تمايزى كشيد . شيوخ اردبيل از اعقاب زمينداران گيلان برشمرده مىشدند ، نه جزو تركمانان و يا چادرنشينان ، بلكه نمايندگان حيات كشاورزى ايران به حساب مىآمدند . با توجه به خصلتهاى ملىگرايى بعدى از نوع اروپايى ، تفاوت بين اين اقوام كاملا روشن بود و چندان همگنى و همخوانى با اسلام نداشت و با آن جوردرنمىآمد . ازاين‌رو ايرانيان و تركان بىهيچ ترديدى احساس كردند كه متفاوت از يكديگرند و همين احساس بكرات به صورت صريح در منابع تاريخى راه پيدا كرد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمناسبات زناشويى بين اين دو گروه ، اگر نگوئيم اصلا صورت نمىگرفت ، بهرحال بسيار كم و محدود بود . با اينهمه ، ازدواج جنيد تنها نمونه اتحاد تاجيك - ترك باقى نماند و اين نشانه‌هاى آغازين همزيستى آنان ممكن است به توجيه اين امر كمك كند كه چرا چادرنشينان ترك‌زبان مىبايد مرشد فارس‌زاده يك طريقت مذهبى را به‌عنوان رهبر برگزينند . با فرض اينكه چنين پيوندهايى وجود داشته همانگونه كه قبلا اشاره كرديم فعاليتهاى جنيد از عوامل مهم شكل‌گيرى سومين اتحاديه بزرگ تركمانان بود .\r\nنگاهى گذرا به تاريخ متقدم طريقت صفوى ، اين تحولات را بيشتر روشن و مبرهن مىسازد .\r\nماهيت انگيزه‌هاى اصلى شكل‌گيرى اين طريقت البته مذهبى بود ، ولى در حيات اقتصادى و سياسى آن زمان حتى در ايام شيخ صفى كه نامش را بدان بخشيد ، سهمى مؤثر داشت . املاك ، عايدات تأسيسات مذهبى ، خيرات و مبرّات و ساير منابع درآمد ، پايه‌هاى اقتصادى و مالى شيخ صفى را تشكيل مىداد و به لحاظ سياسى هم توانست با سران برجسته روزگار حتى با فردى چون ايلخان مغول ارتباط برقرار سازد . اعقاب او هم كه مقام مرشدى آنها به صورت موروثى از پدر به پسر منتقل مىشد ، از نام‌آوران روزگار خود بودند . بدون اينكه به تفصيلات بيشترى بپردازيم ، مىتوان دريافت كه دخالت جنيد در امور سياسى حركتى تازه و جديد نبوده است . آنچه تازه بود اين بود كه او و سپس فرزند و جانشين او شيخ حيدر ، طريقت اردبيل را به سوى نظامى شدن كشاندند . اقدامات و اصلاحات تشكيلاتى آنها تأثيرات درازآهنگ داشت . چون تا زمانيكه اسماعيل سالها بعد در محرم 905 / اوت 1499 وارد صحنه قدرت شود و اعتبارى عامه يابد همچنان به قوت خود باقى بودند ؛ اين امر در قبال اين واقعيت حاصل شد كه دو نفر از پيشروان صفوى و بعد از آنها سلطانعلى جان خود را در لشكرگاه از دست دادند يعنى سه نفر از مرشدان طريقت كه حدود سى - چهل ساله بودند .\r\nپژوهش‌هاى جديد اين مسائل را روشن كرده‌اند ولى هنوز سؤالاتى وجود دارند كه لاينحل باقىمانده‌اند . مثلا امروزه چندين نظر درباره چگونگى اتحاد بين طريقت اردبيل و پايگاههاى دوردست آن مخصوصا در آناتولى و سوريه كه بدنه اصلى قواى كمكى صفويان را در قدرتگيرى تشكيل مىدادند ، ارائه شده است . هسته‌هاى محلى تحت رهبرى فردى به‌نام خليفه بود . در مورد افراد ( گواينكه قاعده هم نبود ) يك نظر ناظر به‌نام پيره وجود داشت كه مسئول همبستگى و همكارى آنها با يكديگر بود . در رأس اين تشكيلات خليفة الخلفا قرار داشت كه درواقع نماينده و قائم مقام مرشد كامل بود . البته تعيين زمان دقيق استقرار اين تشكيلات ميسر نيست . ولى معروفست كه تا سال 1499 م . يعنى قبل از جلوس اسماعيل بر تخت قدرت يك نفر خليفة الخلفا\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nوجود داشته است . اين تشكيلات هنگاميكه تصميم به قبض قدرت گرفته شد ، كارآيى خود را به ثبوت رسانيد .\r\nبعضى از منابع تصريح دارند كه تصميم‌گيرى شخصى اسماعيل در اين مورد نمىتواند معتبر به حساب آيد .\r\nاو با اينكه پنج سال قبل به جاى برادرش سلطانعلى ، مرشد كامل طريقت شده بود ، ولى هنگام عزيمت از گيلان فقط دوازده‌سال داشت . حتى اگر كسى او را داراى هوشى سرشار و غيرعادى فرض كند ، باز نمىتوان باور داشت كه پسرى به سن‌وسال او بتواند از عهده نقشه‌هاى پيچيده نظامى و سياسى و فراهم ساختن تداركات قيام برآيد .\r\nپس چه كسى ( البته نه اسماعيل ) اين تصميمات به موقع را اتخاذ مىكرد و مجرى مىداشت ؟\r\nچندى پيش مورخان شوروى ( البته با ابهام و ايهام ) به وجود عمال معتمد تركمان و يا مشاوران اسماعيل اشاره كرده بودند « 1 » . از آن زمان به بعد اطلاعات دقيقى در اين قلمرو حاصل شده است .\r\nآنها درواقع گروهى از رهبران برجسته تركمانان به‌نام اهل اختصاص ( آنهايى كه مسئوليت كار خاصى را بر عهده داشتند و يا آنهايى كه قدرتى خاص براى اعمال نفوذ در اختيار داشتند ) بودند كه اگر از اطلاق اصطلاحات امروزى بهره بگيريم نوعى « كميته مركزى » را شكل مىدادند . « 2 » اينها افرادى بودند كه اسماعيل را پس از مرگ برادرش نجات دادند و زمينه را براى فرار او به گيلان و پناه گرفتن در آن ، فراهم ساختند تا در آنجا خوب تعليم ببيند و در نهايت هم او را براى لشكركشى عليه آق‌قويونلوها متقاعد كردند . با اين تفسير روشن و قانع‌كننده ، ديگر اسطوره اسماعيل ، كودكى نابغه ، مهمل و غيرضرورى مىنمايد . حتى ظواهر خارق‌العاده و عناصر مهدىوار او كه از همان آغاز زندگيش بر سر زبانها بود ، با اين تفسير وهم و خيالى بيش نخواهد بود مگر اينكه وجود آنها به اثبات رسيده باشد « 3 » .\r\nعمر يكصدوپنجاه‌ساله طريقت صفوى كه با جلوس شاه اسماعيل بر تخت سلطنت به اوج خود رسيد ، نه‌تنها پايگاهى درخور در تاريخ مذهبى اسلام داشت ، بلكه از همان آغاز از اهميت سياسى درخور برخوردار بود . با اينكه پيوسته تركمانان زيادى وارد اين طريقت مىشدند ، ولى در زمان شيخ جنيد بود كه روابط و پيوندهاى محكمى با قبايل تركمان برقرار شد و تشكيلات منسجمى به بار آورد . سالهاى تبليغات شيخ جنيد در آناتولى و سوريه و حتى در آذربايجان\r\n\r\n\r\n","description":"","footnote":"\r\n( 1 ) - گوسينف و سنباتزاده ، تاريخ آذربايجان ، جلد 1 ، ص 224 به بعد ؛ پطروشفسكى ، اسلام در ايران ( لنينگراد ، 1966 م . ) ص 370 به بعد .\r\n( 2 ) - سيورى ،  \" Some Reflection \"  .\r\n( 3 ) - گلاسن ،  \" Schah Ismail , ein Mahdi \"  .\r\n","page_name":" 145 ","page_number":145},
  {"content":"\r\n\r\nسومين موج مهاجران تركمان را واداشت تا به بلنديهاى ايران روى آورند و شرايط لازمه را براى شكل‌گيرى سومين اتحاديه تركمانان كه مىتوان اتحاديه « صفوى » و يا شايد به تعبير صحيح‌تر ، اتحاديه قزلباش ناميد ، فراهم سازند . اين مهاجرت همچنانكه اخيرا معلوم شده « 1 » ، تا زمان مرگ شاه عباس اول ادامه داشت و در اين زمان قزلباشان نقش كليدى و ممتاز سابق خود را از دست دادند .\r\nدر ارتباط مستقيم با اين رويدادها ، پديدهء مذهبى است كه عليرغم وجود اطلاعات جديد ، هنوز پژوهشى به روا و درخور درباره خاستگاهها و تحول نخستين آن صورت نگرفته است . اين پديده دگرسانى و تحول مذهبى در نتيجهء تأثير و نفوذ شيعه است . اين واقعيت كه وابستگى و تعلق خاطر ايران به تشيع از اوايل صفوى مخصوصا از زمان شاه اسماعيل اول مايه گرفته است ، انسان را به اين استنتاج مىكشاند كه تغيير مذهب ايران به‌طور سريع و در يك زمان صورت گرفته است .\r\nولى جلوه‌ها و نمودها ، گمراه‌كننده است . درواقع اين استحاله مذهبى فرآيندى پردامنه و بسيار بغرنج بوده و با گسترش نوعى عقايد شيعى از طريق اسلام مردمى رابطه داشته است - جريانى كه در اينجا نمىتوان مفصلا به بحث درباره آن پرداخت .\r\nشاه اسماعيل در هنگام جلوس بر تخت سلطنت ، مذهب تشيع را مذهب رسمى و يا دولتى اعلام كرد . زمانىكه دامنه نفوذ خويش را توسعه داد ، تصميم گرفت مذهب شيعه را در سرتاسر ايران رسوخ دهد چون همچنانكه ادعا شده مىخواست ايران را از امپراتورى عثمانى مجزا و متمايز سازد « 2 » . البته اين نكته را نمىتوان تنها هدف و نيت قبلى او دانست ، بلكه يك انگيزه كمابيش ناآگاهانه بوده است . آنچه او اعلام كرد ، مذهب شيعه اثنى عشرى بود مذهبى كه حتى نمىتوانست با نظريات شخصى مذهبى او همخوانى و دمسازى داشته باشد . اين نكته را از لابلاى منبع غيرقابل ترديد شخصى او يعنى اشعارش درمىيابيم . در اين اشعار اسماعيل برآن‌است كه تجسمى از على ، فيضانى از خدا و فىالواقع خود خداست . اين اعتقادات جايگاهى در شيعه نداشت و از زاويه ديد شيعه اصيل نوعى بدعت برشمرده مىشد ، واقعيتى كه حتى با استدلال اينكه اينها فقط تندرويهاى ادبى از نوع افكار صوفيانه جوانى بوده ( در خط انديشه‌هاى صوفيانه وحدت وجود و يا توحيد ) نيز قابل انكار نيست . درواقع اين افكار به هيچ‌وجه تأملات صرفا ذهنى\r\n\r\n\r\n","description":"","footnote":"\r\n( 1 ) - سومر ،  Safevi devletinin Kurulusu  ، ص 213 .\r\n( 2 ) - لمبتن ،  SI , \" Quis Custodiet Custodes \"  ، جلد 6 ( 1956 م . ) ، ص 216 . در مقابل اين نظريه ، شايسته بررسى است كه چرا عثمانيان كه در لبه تحول منطقه به تشيع بودند ، هنگاميكه شيعه تا سطح يك مذهب دولتى در ايران بركشيده شد ، آنها توجهى به اين انديشه‌هاى ثانوى نكردند .\r\n","page_name":" 146 ","page_number":146},
  {"content":"\r\n\r\nصوفيانه نبودند بلكه جوهره ايمانى بودند كه هواداران صفويه بطور گسترده آن‌را پذيرا شدند و نتايج و عواقب عملى عميقانه‌اى بار آورد . مريدان پرشور اسماعيل آنها را طورى جذب كردند كه سرسختانه در باورشان نشست . آنها سرشار از اين اعتقادات ، به ميادين جنگ شتافتند و پيروزى پشت پيروزى كسب كردند تا اينكه سرتاسر ايران را تحت سيطره صفويان درآوردند . ترديدى نيست كه جنگ چالدران ضربه‌اى بر فرمندى اسماعيل بود ولى حتى پس از اين مصيبت هم پاره‌اى از پيروان او را همچون معبودى مىپرستيدند و اين نكته در مورد فرزند او طهماسپ هم مصداق داشت .\r\nدولتى كه اسماعيل برپا كرد يك دولت تئوكراتيك و مذهبى بود و شباهت زيادى به امپراتورى خلفا داشت منتهى مذهب ملحوظ نظر آن نه تسنن ، بلكه تشيع بود . اين تمايز شايسته اهميت است چون مىرساند كه نظريات تشيع در باب دولت و جانشينى ( كه اصلا متفاوت با نظريات سنىهاست ) اعتبار و كارآيى بيشترى دارد . به‌جاى انتخاب خليفه ، در رأس دولت امامى قرار داشت كه از ذرّيه حضرت محمد ( ص ) بود و اين امر كمابيش تا زمانى كه امام وجود داشت يعنى تا سال 260 / 4 - 873 كه تاريخ غيبت صغراى امام دوازدهم است ، برقرار بود . بعدها اين مقام به وكيلى تفويض شد كه مستقيما از اعقاب پيامبر نبود ، بلكه توسط نايب برحق قبلى ( نص ) منصوب مىشد . اين نظم تا سال 329 / 1 - 940 برقرار بود و در اين تاريخ ابو الحسن السمرى بدون اينكه حق تعيين جانشينى را اعمال كند ، درگذشت . طبق اعتقادات شيعه اثنى عشرى از اين زمان تا ظهور حضرت مهدى يعنى از زمان غيبت كبرى تاكنون - مجتهد اعلمى كه تحت عنايات اوست ، امور را بر عهده دارد . يك‌چنين مجتهدى با اقتدار شخصى خويش كه از علم و رهبرى عقلانى و هشداردهنده او مايه مىگيرد ، تنها شخصى است كه بدون اينكه از طرف مقامى منصوب شود و يا مسئوليتهاى روشن تعريف‌شده‌اى داشته باشد جريان امور دينى و دنيوى جامعه شيعيان را بر عهده مىگيرد . بايد تأكيد كرد كه وكيل ( نائب ) و يا مجتهد الزاما از ذرّيه پيامبر نيستند .\r\nبا توجه به اين ملاحظات ، كدام مسأله‌اى ادعاى صفويان را در باب سلطنت بر ايران مشروعيت بخشيد ؟ در مورد اسماعيل و پدر و جد و يا پيشينيان او نصى وجود نداشت و درواقع هيچيك از آنها ادعا نداشتند كه به توسط يكى از پيشينيان مشروعشان به حكومت انتخاب شده‌اند . هيچيك از آنها هم مجتهد نبودند . با اين شرايط ، آنها چگونه مىتوانستند شاه شوند ؟ آيا صفويان توانسته‌اند با سنجيدگى تمام در تبليغات خود شرط اساس عنايت و التفات امام را ناديده گرفته و\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nنظرها را از آن دور كنند « 1 » ؟\r\nاگر مسأله جلوس اسماعيل را در چارچوب اين نظريه بسنجيم به احتمال قوى نابرازنده و نامناسب خواهد بود . از آنجا كه اين نظريه ماهيتا مذهبى بود ، لذا ايجاب مىكند كه درباره آن از زاويه ديد كلامى و يزدان‌شناختى داورى شود . ولى اين نيز يقينا اشتباه خواهد بود . اسماعيل آشكارا شخصيتى سرشار از اين احساسات مذهبى بود . او چندين سال از تعليمات تشيع برخوردار شده بود ، ولى البته دانش كلامى و يزدان‌شناختى كسب نكرده بود . نمىتوان مدعى بود كه اطرافيان او هم يك‌چنين دانشى داشته‌اند . به‌علاوه تشيعى كه او در تبريز اعلام داشت طابق النعل بالنعل با الهيات تشيع اثنى عشرى مطابقت نداشت . درواقع مغفول گذاشتن ملاحظات كلامى چندان طول نكشيد ، چون فقهاى شيعه براى تغيير اوضاع بالضروره از خارج ايران وارد شدند و همين نكته حاكى از كمبود دانش كلامى در آغاز سلطنت اوست . چنين مىنمايد كه اسماعيل جوان و مشاوران او حتى از مفهوم اصطلاح نص چيزى نمىدانسته‌اند « 2 » .\r\nبا اينكه در ابتدا عقايد اسماعيل جوان فاقد هرنوع مفهوم كلامى متمايز و روشن بود ، ولى نمىتوان با قاطعيت اعلام داشت كه وى كلا از نظريات مشروع غافل بوده است . اسماعيل احتمالا مثل همروزگاران خود با مباحث عمومى از اين نوع آشنائى داشته است . تئوريهاى اهل سنت راجع‌به سلطنت ، غاصب را تأييد و شناسائى مىكرد ولى در تعاليم شيعه ، اصل مشروعيت پايگاه قوى و بىچون‌وچرا داشت . اين اصل در وجدان و انديشه عامه مردم هم رسوخ داشت و يكى از نمونه‌هاى ناب آن داستان افسانه‌گونه‌اى بود در باب درويشى كه در خواب تفويض امامت از سوى امام غايب را به اسماعيل ديده بود « 3 » . در اين قضيه عقيدهء پنهان و نهفتهء تعيين الزامى حاكم بر طبق عنايات و تأييدات الهى غيرقابل ترديد است حتى اگر مفهوم نص در آن ذكر نشده باشد . البته دامنه اين داستان الزاما ناقض فرضيه ما نيست كه اسماعيل و هواداران وفادار او با اين نظريه پيچيده چندان آشنا نبوده‌اند .\r\nاينكه اسماعيل از همان آغاز عزيمت از گيلان سوداى سلطنت سرتاسر ايران را در سر داشته ، جاى بحث دارد . معهذا گزارشهاى بعدى حاكى از تأييد اين تفسير و توجيه است . البته او در ابتدا مجبور بود بعنوان مرشد كامل طريقت اردبيل وضع خود را تثبيت كند . لازمه اين كار دست يازيدن به لشكركشىهاى نظامى و حملات چپاولگرانه از نوع آنهايى بود كه براى پدر و جد او با\r\n\r\n\r\n","description":"","footnote":"\r\n( 1 ) - سيورى ، « ظهور دولت جديد ايران » ، مخصوصا ص 20 .\r\n( 2 ) - گلاسن  \" Schah Ismail und die Theologen \"  ، ص 264 .\r\n( 3 ) - اين داستان را گلاسن در  \" Schah Ismail , ein Mahdi \"  تحليل كرده است .\r\n","page_name":" 148 ","page_number":148},
  {"content":"\r\n\r\nگروههاى غازىشان شناخته شده بود . اسماعيل نيز بسان آنها ملهم از مفاهيم غزوه و شايد هم عقيده كين‌خواهى خانوادگى بود . نقطه عطف در زندگى او تا زمان ظهور شمس الدين زكريا كجوجى از اهالى تبريز كه سالهايى چند وزارت آق‌قويونلوها را داشت نمود پيدا نكرد . چون گزارش‌شده كه اين مرد به اسماعيل كه او را وزير خود ساخته بود ، وضع نابسامان و گسيخته اربابان سابق خود را اطلاع داد . « 1 »\r\nبهرتقدير ، گزارشهاى او ثابت كرد كه براى كسب قدرت تا چه ميزان بايد مترصد شرايط مطلوب بود و تا چه پايه اين شرايط در اخذ قدرت دخيل است . بهرحال اسماعيل نوه اوزون حسن بود . چرا او نبايد به‌جاى پسرعموهايش به تخت سلطنت جد خود تكيه بزند ؟ حكومت صفويان به اعتبارى دنباله حكومت آق‌قويونلوها بود چون تبريز پايتخت تركمانان به‌عنوان تختگاه سلطنتى برگزيده شد و حال آنكه صحبتى از اردبيل پيش نيامد . اسماعيل وقتى كه لقب پادشاه ايران بر خود بست ( كه قبل از او از آن اوزون حسن بود ) از الگوى حكام تركمان بهره جست و اين نيز گواهى ديگر بر قضيه فوق است . ضمنا كاربست اين لقب حاكى از پيوند پيوسته با مفهوم الهى سلطنت - يعنى خورنه بود كه در روزگار اسلام به مفهوم ظل اللّه تغيير يافته بود « 2 » .\r\nترديدى نيست كه اعلام سلطنت اسماعيل در تبريز مقام مرشدى كامل او را تحت‌تأثير قرار نداده است . بالعكس ، اين مقام ( كه فقط از آن اعضاى طريقت و نه اتباع و پيروان ديگر اسماعيل بود ) بر اثر موفقيتهاى نظامى و سياسى اسماعيل ارج و قربى درخور يافت ، چون در كنار قدرت سلطنت وى ، پيوند و سلسله پير - مريد و وفادارى ويژه قواى مسلح او قزلباشان ، اقتدار اسماعيل بيشتر تأمين شد . چنانچه ديديم ، قزلباشان بيشتر از قبايل تركمان آناتولى ، سوريه و آذربايجان بودند . اهميت آنها تا زمان جنگ چالدران كه بر بعد مهدويت و فرمندى شاه اسماعيل ضربه وارد ساخت و او را در نظر پيروانش از برج عاج تقدس فروكشيد ، كاهش نيافت .\r\nدر اينجا خليفة الخلفا نفوذى بيشتر يافت چون قائم‌مقام و نايب مناب شاه در وظايف وى به عنوان مرشد كامل طريقت برشمرده مىشد . بين شاه و او تا نيمه دوم اين قرن يعنى زمان سلطنت شاه اسماعيل دوم كه اعضاى طريقت به صراحت وابستگى خود را به خليفه بيشتر از شاه مىنماياند ، اختلاف و روياروئى خاصى صورت نگرفت . رودرروئى ديگرى بر زوال آشكار\r\n\r\n\r\n","description":"","footnote":"\r\n( 1 ) - گرانر ، « تاريخ شاه اسماعيل اول از لابلاى تاريخ تكملة الاخبار » ، صص 90 - 88 ، 125 ، 133 ، قطعاتى كه گرانر انتخاب كرده در جزوه افنديف با عنوان  Obrazovanie  آمده است .\r\n( 2 ) - از بررسيهاى جديد نگاه كنيد به : سيورى « دولت صفوى و نظام سياسى آن » ، ص 184 ؛ و حاشيه رويمر بدان در ص 213 و حاشيه امين بنانى بر سيورى « ظهور دولت جديد ايران » ، ص 14 .\r\n","page_name":" 149 ","page_number":149},
  {"content":"\r\n\r\nطريقت ، آن هم در زمان عباس اول در سال 998 / 90 - 1589 افزود و عملا صحبت از پايان و فروپاشى پايگاه مقدس آن در امپراتورى شد .\r\nسومين بنياد و ركن قدرت صفوى يعنى ذرّيه آنها از حضرت محمّد ( ص ) و مقام سيادت سلسله صفوى پيچيده‌تر از دو ركن ديگر قدرت آن بود . ژان اوبن با نوعى طعنه ابراز مىدارد كه صفويان احتمالا قبل از اواسط سده نهم / پانزدهم سيد نبوده‌اند « 1 » . از آن زمانىكه سيد احمد كسروى ، يكى از اعقاب پيامبر ، پنجاه سال قبل انتقادات شديدى در مورد شجره‌نامه صفويان ابراز داشته و نيز مباحث منتقدانه ديگرى درباره صحت و سقم اين شجره‌نامه راه افتاده ، هنوز نظرى روشن و عقيده‌اى قاطع ابراز نشده است « 2 » . در اينجا بدون اينكه اين بحث‌ها را تكرار كنيم ، فقط به اين اشاره بسنده مىكنيم كه باوجود فقدان دلايل قاطع در رد اين شجره‌نامه ، دليلى ندارد كه در مورد ايمان به حق اسماعيل جوان و اعقاب او ، پيش از رسيدن به سلطنت ، ترديد روا داريم .\r\nاينكه اين عقيده را نمىتوان به سادگى پوچ و عبث انگاشت ، از گفته‌هاى صريح و غيرقابل انكار شاعرى كه در حوالى اواسط سده هشتم / چهاردهم در شعرى شيخ صدر الدين ، مرشد طريقت اردبيل را با تعبير ظهور از درياى سادات مىستايد ، روشن و مشخص مىگردد « 3 » .\r\nاز آنجا كه طبق اعتقادات شيعه اثنى عشرى آنچه كه مشروعيت يك نفر حاكم را تعيين مىكرد تعيين او توسط نايب برحق پيشين ( نص ) بود نه شجره‌نامه و نسب‌نامه ، ازاينرو رسيدن شجره‌نامه آنها به خاندان على ( ع ) چندان اعتبار و اهميتى نداشت . چه او سيد مىبوده و چه نمىبوده ، بهرحال فردى كه بدون نص و اجتهاد قدرت را غصب مىكرده ، غاصب برشمرده مىشده است .\r\nاين نظريه‌اى است كه هنوز هم هوادارانى دارد . اينكه اين امر تا چه حدودى در مورد اسماعيل مصداق داشته ، جاى بحث و گفتگو دارد . اگر اينطور بوده ، پس بالاجبار بايد ادعاى نظرى او را براى اتخاذ قدرت هم انكار كرد . دراين‌صورت اهميت عمده ذرّيه صفويان از امام على ( ع ) فقط از ديدگاه احترام و اعتبارى تفسير مىشد كه براى آن‌ها به ارمغان آورده بود يعنى پيوستگى عميق با امر الهى منتج از آن و توجيه داعيه آنها درخصوص عصمت . معهذا اين نكته پيشفرضى را مطرح مىكند كه اسماعيل فىالواقع از اهميت عظيم تفويض اطلاع داشته و همين احتمالا نقيض\r\n\r\n\r\n","description":"","footnote":"\r\n( 1 ) - اوبن ،  \" La Politique religieuse des Safavides \"  ، مخصوصا ص 237 .\r\n( 2 ) - در مورد تحقيقات جديد نگاه كنيد به : رويمر « شيخ صفى اردبيلى » و نيز م . ر . زمير - دنكه ، « مسأله ذرّيه صفويان » در نشريه دانشگاه اصفهان : دانشكده ادبيات و علوم انسانى ، جلد 8 ، شماره 9 ( 1352 ش . ) ، صص 18 - 15 .\r\n( 3 ) - م . درخشان ، « پيرامون كلمه شيخ و سيد » ، دانشگاه تهران : مجله دانشكده ادبيات و علوم انسانى ، جلد 21 و شماره 4 ( 1353 ش . ) صص 62 - 153 ( 16 - 14 ) . به نقل از قصيده ناصر بخارائى به تاريخ حدود 1350 م . تفصيلات آن متأسفانه ارائه نشده است .\r\n","page_name":" 150 ","page_number":150},
  {"content":"\r\n\r\nمورد بالاست . از تاريخ‌هاى شناخته شده و از ديوان خود او اطلاعاتى دقيق درباره قلمرو فكرى و معنوى زيستگاه وى بدست نمىآيد تا اين فرضيه را تقويت كند كه اسماعيل دانشى عميق و عالى از نظريه شيعى داشته است . البته صفويان در نتيجه تماس مداوم با نفوذ فائقه اين الهيات ، بايد وجود اين آئين را كشف كرده باشند . فىالواقع هنگامىكه آنان با اين امر آشنا شده‌اند دست به تحقيق زده‌اند ، ولى در اين قلمرو چندان اهميتى براى آنها نداشته است . كافى است بگوئيم كه اسماعيل در تابستان سال 907 / 1501 هيچ اطلاعى از آن نداشته است . بعيد نيست كه اسماعيل از يك‌سو خود را به دليل پيوندهاى خانوادگى سزاوار جانشينى اوزون حسن مىدانسته و از طرف ديگر دريافته بود كه پيوندهاى علوى او مىتواند در مقابل بنى اعمام آق‌قويونلوى او و ساير مدعيان ، به دو مشروعيتى درخور ببخشد .\r\nاينها معيارهاى قاطعى هستند براى داورى در اينكه آيا حكومت صفوى از همان آغاز بر پايه يك ترفند فريبكارانه تأسيس‌شده و سن‌وسال كم مؤسس آن و بىخبرى و بىپروائى مشاوران معتمدش مىتوانند كيفيات مخفّفه دراين‌مورد باشند . چون شخصيت اسماعيل عارى از بدسريها نبوده ( كافى است كه مظالمى را به خاطر آورد كه وى در تحميل اقتدار و نظريات مذهبىاش مرتكب‌شده ) لذا پذيرفتن اينكه وى مستعد بدكرداريها و سوء نيتها بوده ، دشوار نخواهد بود . با اين وجود رفتار خشن اسماعيل را با دشمنان واقعى و بالقوه‌اش بايد در متن زمان و مكان وى سنجيد كه در آن انسانيت ، علو طبع و رحم و شفقت تحت‌الشعاع سخت‌كشىها بوده و تا حدودى به جريانهاى غرب در آن روزگار شباهت داشته است . با اينكه نمىتوان در آن روزگار ، زمانه را خالى از هرنوع پايبنديهاى اخلاقى دانست ، ولى بهرحال براى سنجش و ارزيابى ارزشهاى اخلاقى مىبايست سنجه و ميزانى متفاوت داشت .\r\nاين انديشه‌ها از آنجا كه عواملى غيرعقلانى ، نقشى قابل‌اعتنا پديد مىآورند ، سنخيت كاملى با قدرتگيرى اسماعيل ندارد . چنانچه برنگريستيم ، منبع قابل اعتماد و دست‌اولى كه موجود است ديوان خطائى است و خطايى تخلص شعرى شاه اسماعيل بود . اين ديوان اشعار ، اسماعيل را فردى با تعصب خشك مذهبى و انگيزه‌هاى شديد صوفيانه مىنمايد كه مسلما نمايانگر سنت ديرينه انديشه‌هاى صوفيانه خانواده اوست .\r\nاين اشعار همچنين حاوى نخستين نشانه‌هاى شخصيت اجتماعى اوست . شور و اشتياق وجدآورى كه از او مىتراويد ، چشمگيربوده و شديدا در هوادارانش مؤثر مىافتد . در اين ايام ويژگيهاى منجى موعود بازتابى زنده در انتظار مردم براى بازگشت مهدى داشت . اسماعيل ، اين احياگر مذهبى ، ديگر وقت آن پيدا نكرد تا در جزئيات و دقايق آئين شيعه فحص و بحث كند ،\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبلكه خويشتن را با جزئيات نظريه جاافتاده وراثت و جانشينى مشغول داشت و احتمالا شناختى هم از آن داشته است . در نظر او از خاندان على بودن ( كه بهرحال در اين مرحله مقبول طبع او هم واقع شده بود ) مىتوانست در سلطنت وى عاملى عمده باشد . اين فرض پيش‌آمده كه چون اسماعيل چيزى از مفهوم نص نمىدانسته لذا آن‌را با مفهوم عضويت دودمان پيامبر يكى دانسته و يا آن‌را با اين مفهوم اشتباه گرفته يعنى با مفهوم وابستگى به خاندان امام هفتم ، موسى الكاظم ( ع ) ، چيزى كه صفويان مدعى آن بودند . به‌هرتقدير اسماعيل با همه اعتقادات بدعت‌آميزى كه در ديوان خود بيان داشته ، پس از جلوس بر تخت سلطنت ، در رسميت بخشيدن به مذهب تشيع لحظه‌اى درنگ نكرده است .\r\nمرشد جوان يكى از طرق مذهبى ، از تخمه روستائيان ايران ولى با نياكانى از سلسله‌هاى تركمان و بيزانس ، در ايران كه كشورى فارسىزبان بود ، با كمك تركمانان متعصب ، قدرت را از آن خود كرد . اسماعيل با برقرارى نوع حكومت مذهبى ، شيعه اثنى عشرى را مذهب رسمى اعلام كرد و شناخت و اطلاع او هم از اين مذهب به‌قدرى سطحى بود كه آن‌را معادل اعتقادات شخصى مىدانست ، اعتقاداتى كه دقيقا به‌گونه‌اى تدوين شده بود كه التقاطى از تناسخيه و شمنيسم برشمرده مىشد « 1 » . اين‌چنين بود وضعيت ايران در آغاز حكومت صفويه كه ايران تحت توجهات آن‌ها وارد عصر جديد شد . اين نقطه آغاز به ناچار با مسائل بغرنج سياسى و مذهبى مرتبط بود .\r\nسلسله صفوى مدت زمانى - برابر دويست‌وپنجاه سال - براى حل‌وفصل آن داشت . با اينكه زوال و انحطاط و مصائب اواخر امپراتورى صفوى صحبت از موفقيت كامل آنها را در اين زمينه در محاق ترديد مىاندازد ، ولى با توجه به تأثير و نفوذ درازآهنگ دستاوردهاى آنها تا عصر حاضر مىتوان اذعان داشت كه آنها در انجام اين وظيفه چندان ناكام نبوده‌اند . شايد بهتر باشد كه دوره صفوى را مقطع مهمى برشماريم كه ايرانيان در آستانه ورود به عصر جديد در تكاپوى كسب هويت خود بوده‌اند .\r\nحال به مسائل عمده مطروحه در اين ايام برمىگرديم يعنى اختلاف بين ايرانيان و تركان ، تحولات مذهبى و تغييرات نظام پادشاهى كه در اين روزگار به وقوع پيوست . ترديدى نيست كه بنياد دولت صفوى بىوجود كمكهاى نظامى قزلباشان قوام و دوام نمىگرفت . قزلباشان غيرتركى\r\n\r\n\r\n","description":"","footnote":"\r\n( 1 ) - مليكف ، « مسأله قزلباش » ، ص 52 از نوعى تشيع متفاوت قزلباشان در آناتولى صحبت مىدارد كه در شكل بسيار كهن خود در آذربايجان ايران هم وجود داشت . به تحليل و بررسى اين پديده‌ها در اوبن  \" La Politique religieuse des Safavides \"  ، ص 237 رجوع كنيد . ( از اينجا نويسنده از تناسخ اسلامى صحبت كرده بود كه به دليل عدم وجود يك‌چنين اعتقادى در اسلام ، كلمه اسلام آن حذف شد - م . )\r\n","page_name":" 152 ","page_number":152},
  {"content":"\r\n\r\nچون ايرانيان و كردان نيز وجود داشتند « 1 » امّا تعداد آنها كم و احتمالا بسيار اندك بود . تعداد بىشمار مريدانى كه از ميانه سدهء نهم / پانزدهم به بعد در گرداگرد طريقت اردبيل جمع آمدند ، از اعضاى ايلات چادرنشين تركمان و يا گاهى نيز روستائيان تركمان بودند . « 2 »\r\nهمچنانكه در بالا گذشت ، اينكه اينها جزو گروههاى قومى بىارتباط با اتحاديه‌هاى قراقويونلوها و آق‌قويونلوها بوده باشند و يا اينكه بالعكس بدنه عظيم اذناب قومى خويش را تشكيل مىداده‌اند « 3 » مسأله‌اى است كه در اينجا چندان ملحوظ نظر ما نيست . آنچه اينجا اهميت دارد اينست كه دولت اسماعيل آشكارا نشان از هواداران تركمان او داشت و در آغاز با امارت نشين‌هاى قبلى خود تفاوتى نداشت چندانكه آن‌را ادامه مستقيم آنها مىتوان تصور كرد .\r\nبا توجه به انگيزه‌هاى قوى و شديدى كه قزلباشان داشتند ، انتظار مىرفت كه قدرت‌يابى آنها موجبات تركىشدن ايران را فراهم سازد ، ولى اينطور نشد و جريان وقايع راهى ديگر پيمود . با اينكه معدودى از مورخان هنوز بر اين باورند كه امپراتورى صفوى يك دولت ملى ايرانى بود ، ولى اين نكته هم انكارناپذير است كه دولت اسماعيل از همان ابتدا تحت فشار شديد ايرانىگرايى قرار گرفت كه در نهايت به حذف و محو تركمانان انجاميد . بهرتقدير ، مسأله‌اى به‌نام تركى گردانيدن ايران به دست صفويان ، پديد نيامد . اين نكته را چگونه مىتوان تبيين كرد ؟\r\nاز مينورسكى نقل مىكنيم كه گفت ايرانيان و تركان مثل آب و روغن بودند و هيچ‌نوع اختلاطى در بين آنها صورت نمىگرفت . طبق نوشته او ، اين دوگانگى جمعيت مخصوصا در تشكيلات نظامى و كشورى منعكس شده بود و مثلا اين ويژگى را مىتوان در فرق بين « اهل شمشير » تركان و « اهل قلم » ايرانيان كه بارها در تاريخچه‌ها ذكر شده ، مشاهده كرد « 4 » . تشخيص مينورسكى قرين واقعيت است . جلوه‌هاى نامطلوب اختلاف بين ايرانيان و تركان در عرض يك قرن از بين رفت ولى اگر اين موفقيت را به همگرايى تدريجى اين دو قوم نسبت دهيم ، كاملا به بيراهه رفته‌ايم .\r\n\r\n\r\n","description":"","footnote":"\r\n( 1 ) - رجوع كنيد به افنديف ،  \" Le role des Tribus \"  . يك نمونه وكيل معروف اسماعيل اول نجم ثانى بود . طالش‌هاى شمال غرب ايران كه مينورسكى در تذكره الملوك ، ص 14 آنها را از هواداران اسماعيل نوشته ، به احتمال قوى جزو قزلباشان بوده‌اند .\r\n( 2 ) - سومر ،  Safevi devletinin Kurulusu  ، ص 213 .\r\n( 3 ) - البته اشاره سوم در همان مأخذ مبنىبراينكه ياران تركمان اسماعيل « از تركان آناتولى . . . بودند و ارتباطى با قراقويونلوها و آق‌قويونلوها نداشتند » نمىتواند بدان معنى باشد كه عناصر وابسته بدين اتحاديه‌ها در تأسيس و ظهور امپراتورى صفوى سهم نداشته‌اند . فقط مىتوان به چپنى اشاره‌اى كرد كه سومر بدانها پرداخته و بخش عمده‌اى از اتحاديه آق‌قويونلوها بوده‌اند . نگاه كنيد به : سهرويد ،  \" Der sieg der Safaviden \"  ، ص 121 ؛ بابينگر  \" Der Islam in Kleinasien \"  ص 65 به بعد ؛ افنديف ،  \" Le Role des Tribus \" \r\n( 4 ) - تذكرة الملوك ، ص 188 .\r\n","page_name":" 153 ","page_number":153},
  {"content":"\r\n\r\nاين امر بر اثر جدالهاى طولانى و خونبار صورت گرفت كه نيمه نخست دوره صفوى را به خود اختصاص داد و موجب رويكرد بحرانهاى سياسى داخلى و خارجى شد . اين كشمكش‌ها بلافاصله در زمان سلطنت اسماعيل اول روى داد و آن زمانى بود كه اسماعيل با نصب يك نفر ايرانى مقتدر به منصب وكيل كه نايب مناب شاه در امور سياسى و نظامى بود ، درصدد برآمد تا اعمال نفوذ و قدرت فرماندهان قزلباش را بىاثر كند . اين كشاكشها در زمان سلطنت شاه طهماسپ اول و شاه محمد خدابنده در طغيان قزلباشان و نيز در قتل ملكه مهدعليا ( 987 / 1579 ) مادر شاه عباس و ميرزا سلمان جابرى وزير اعظم ( 991 / 1583 ) به اوج خود رسيد . « 1 »\r\nفصل نهايى اين وقايع پرتحرك را شاه عباس اول با درهم شكستن قدرت و برترى تركمانان به پايان برد و در آغاز سلطنت خويش به اصلاح قواى نظامى پرداخت . اشرافيت قبيله‌اى تركمانان از قدرت خلع يد شد و انواع جديدى از قواى مسلح پديد آمد و سپاه منظمى برقرار شد كه مىتوان آن‌را الگو و منبع عمده‌اى بر تلاشهاى بعدى به منظور ايجاد يك سپاه ثابت در نظر گرفت . يكى از مهمترين نتايج و پىآمدهاى اين اصلاحات نظامى گمارش اعضاى گروههاى قومى گرجى ، ارمنى و چركسى در قواى مسلح و مقامات عاليه دولتى بود . بازسازى قواى مسلح كه در پايان سده دهم / شانزدهم به انجام رسيد ، اصلاحات ديوانى و مالى را نيز به ارمغان آورد . پرداخت حقوق سپاهيان از وجوهات خزانه عامره جاى خود را به نظام فئودالى داد كه سپاه براساس آن قوام گرفته بود . حكومت ايالات كه در اين ايام در دست فرماندهان نظامى تركمانان بود هرچه بيشتر تبديل به اراضى خالصه شد ، با اين نيت كه عايدات و مالياتهاى آنها در اختيار شاه قرار گيرد و او بتواند از آن براى حفظ و نگهدارى سپاهيان استفاده كند .\r\nفروپاشى استقلال تركمانان تنها پىآمد اين اقدامات نبود . از نتايج آن تحولات عظيم اجتماعى و قشربندى دوباره‌اى بود كه هنوز دقيقا مورد بررسى قرار نگرفته است . قبايل قزلباش به موجوديت خود ادامه دادند و بعضى از رهبران آنها حتى مناصب خود را دگرباره بدست آوردند ، ولى همه اينها در جهت بازسازى سپاه بود و سياست اينكه تركان و ايرانيان را درهم ادغام كنند .\r\nقبايل تركمان حتى در سده دوازدهم / هيجدهم توانستند سلسله‌هاى پادشاهى همچون قاجارها را در ايران ايجاد كنند كه تا پنجاه سال قبل همچنان به موجوديت خود ادامه مىدادند . اتحاد عناصر ترك‌نژاد و ايرانى ( الگوى ازدواج اسماعيل بارها به توسط پيروان او تكرار شد ) در درازمدت امكانات زيادى در اختيار محافل وسيعى از جامعه قرار داد . نكته مهمتر اينكه چون رجال ايرانى\r\n\r\n\r\n","description":"","footnote":"\r\n( 1 ) - نگاه كنيد به : سيورى ، « اهميت سياسى قتل ميرزا سلمان » ؛ رويمر ،  Niedergang  ، اكثر صفحات .\r\n","page_name":" 154 ","page_number":154},
  {"content":"\r\n\r\nو غيرترك از اواخر سده دهم / شانزدهم به بعد توانستند نيروهاى نظامى و مناصب دولتى را اشغال كنند ، ازاين‌رو قبايل تركمان هم اين فرصت را بدست آوردند تا نقشى فعالانه در حوزه‌هاى مختلف حيات فرهنگى ايران داشته باشند « 1 » . در اين زمينه ارائه چند نمونه تاريخى بسنده خواهد بود : صادقى بيك افشار و حسن روملو اندكى پس از سال 1530 م . به دنيا آمدند و معاصر جوان آنها اسكندر بيك تركمان معروف به اسكندر منشى يكى از بزرگترين تاريخنگاران ايران اسلامى است .\r\nيكى از نتايج غائى اصلاح سپاه تأكيد ويژه‌اى مىطلبد . تبديل پيوسته ايالاتى كه سابقا در اختيار حكام بودند ، به اراضى خالصه دهها سال طول كشيد و درواقع تا زمان شاه عباس دوم ( 77 - 1052 / 66 - 1642 ) ادامه يافت و با سياست شديد تمركز دست‌به‌دست گشت و قلمرو امور ديوانى و تشكيلات ديگر را تحت‌تأثير قرار داد . اين امر براى تحولات بعدى تا به روزگار ما اهميتى درخور داشت . اين جريان به نظام چندكانونى كه از ايام تيمور برقرار بود و مخصوصا از ديدگاه تحولات هنرى و فكرى جاى تأمل داشت ، خاتمه بخشيد . يك عامل پيش‌برنده ديگر استنكاف شاه عباس اول در انتصاب شاهزادگان دربار به حكومت ولايات مهم مملكت بود .\r\nچنانچه برنگريستيم ، در آغاز سلطنت صفوى ، تعصب و ايمان مذهبى نقشى بس مهمتر از دانش دينى كه براى مواجهه با الهيات غالب سنى لازم مىنمود ، داشت . در آن روزگار ايران يك مملكت سنىمذهب بود و فقهاى متعددى از اين مذهب به فعاليت مشغول بودند . تحت شرايط موجود ، مشاوران خاصه شاه و احتمالا خود اسماعيل زيانهاى تغافل خود را در قلمرو مسائل كلامى و الهيات دريافته‌اند . مهمترين شاهد تاريخى اين قضيه ، جستجوى كتابهاى تخصصى مربوطه در اين زمينه بود كه در يكى از تاريخهاى اين دوره ذكر شده است « 2 » ( گرچه چندان با موفقيت توأم نبود ) . ديرى برنيامد كه وضعيت برگشت و فراخوانى فقهاى شيعى نتيجه داد . اين فقها از مناطقى راهى ايران شدند كه داراى سنت شيعى بودند و شيعه‌نشين برشمرده مىشدند ، مثل بحرين و جبل عامل در جنوب لبنان و نظريات مذهبى صفويان را كه آميزه‌اى از اسلام مردمى و جريانهاى افراطى اوايل امپراتورى بود ، در خط و جهت اعتقادات رسمى شيعه اثنى عشرى سامان بخشيدند . ميزان اعتبار و احترام آنها را در ايران مىتوان از اين واقعيت دريافت كه شاه عباس كبير با دختر شيخ لطف اللّه ميسى ، از اهالى ميس الجبل ، ازدواج كرد و خاطره او هنوز در يكى از\r\n\r\n\r\n","description":"","footnote":"\r\n( 1 ) - سيورى ، « مشق و فنون قزلباشان » .\r\n( 2 ) - حسن روملو ، جلد 1 ، ص 61 ؛ نگاه كنيد به : مزاوى ، پيدايش دولت صفوى ، صص 6 ، 28 .\r\n","page_name":" 155 ","page_number":155},
  {"content":"\r\n\r\nآثار معمارى ايران ، مسجدى كوچك در ميدان شاه ( نقش جهان ) اصفهان زنده است و بنام مسجد شيخ لطف اللّه خوانده مىشود .\r\nليكن نتايج افزايش نفوذ علماى شيعه در دربار صفوى كلا به كام اين سلسله هم نبود . مفهوم حق الهى كه در اعتبار و شهرت شاه مخصوصا در ميان كافه انام اهميتى درخور داشت ، در آئين فقهاى شيعى از اعتبارى برخوردار نبود . البته آنها با نظريه نص كاملا آشنا بودند و بر طبق همين نظريه يكى از اسلاف مشروع بايستى بر مشروعيت نواب امام غائب صحه مىگذاشت . آنها به خوبى آگاه بودند كه صفويان با اين شيوه قدرت نگرفته‌اند و ادعاى پيوندشان با خاندان پيامبر چيزى را در اين زمينه ثابت نمىكند . سلسله صفوى فىالواقع غاصبى بود كه حق مجتهد زمانه را غصب كرده بود . در آغاز فقها چندان مشكلى نداشتند چون ظاهرا با يكديگر كنار آمده بودند و مجتهدان هم مقام و منزلتى و الا در مقايسه با حكومتهاى سنىمذهب ، در زمان صفويان داشتند و در حق آنها احترام و سخاوت مرعى مىشد . بر اثر گذشت زمان فعاليتهاى آنها ، در اعتقادات و اعمال مذهبى مردم مؤثر افتاد و آئين رسمى تشيع اثنى عشرى جاى بدعتى را كه شاه اسماعيل مروج آن بود ، گرفت و بدينسان شاه موقعيت مقتدر سابق خود را در مسائل و امور مذهبى از دست داد . شاه عاقبت در اواخر سده يازدهم / هفدهم فقط مجرى قدرت بود و مردم به مجتهدان اظهار هوادارى زيادى مىكردند . بنابراين در اينجا شباهتهايى با تحولات سابق طريقت صفوى موجود است كه در آن خليفة الخلفا توانست برترى خويش را بر شاه به‌عنوان مرشد كامل به ثبوت برساند . بيش‌از يك قرن بعد ، قاجارها بالاخره پس از دهها سال دودلى و تزلزل ، موقعيت ممتاز سابق علماى شيعه را بدانها تفويض كردند با اين اميد كه به حكومت آنها مشروعيت بخشند ، ولى اين اميد به نوميدى بدل شد . علما اعتقادات بنيادى خود را تغيير نمىدادند . در نظر آنها پادشاهان ، چه صفوى و چه قاجار ، بهرحال غاصب بودند . آنها به‌جاى همراهى و كمك به اين سلسله‌ها ، محض تشكر از دينى كه بر ذمه‌شان بود ، در سقوط و زوال آنها كوشيدند .\r\nشاه عباس اول احتمالا اهم مسائل را دريافته بود . رفتارهاى متظاهرانه او در سرسپردگى مذهبى - در ديدار از بقعه اردبيل تا سفر زيارتى به مشهد - در درجه اول به منظور برقرارى روابط حسنه بين شاه و شيعه بود ( گواينكه در اين ميان انگيزه‌هاى صادقانه مذهبى نقشى نداشت ) . ولى اينكارها عبث بود : او با اين كار نه‌تنها قدرت قزلباش را درهم كوبيد ، بلكه بانى اقدامات مهمى براى تبعيض‌هاى اجتماعى عليه صوفيان شد كه با استناد به گزارشهاى ناظران خارجى ، در اواسط سده يازدهم / هفدهم تأثيرات خود را بجا گذاشت . شاه عباس اول در ايام حيات خويش ناظر پيروزى نمايندگان مذهب شيعه بود و اين پيروزى با ميرداماد ( متوفى 1630 م . ) شروع شد . عقيده\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nحق الهى شاه دور ريخته شد و عقايد بدعت‌آميز جد اعلاى او منسوخ گشت و طريقت صفوى او به افول گذاشت .\r\nيكى از چيزهائى كه ايران معاصر از دوران صفوى به ارث برده بود ، سنت پادشاهى بود . با اينكه سلطنت در ابتدا از حق الهى شاه بهره مىجست ، ولى در اواخر دوره صفوى ، هرچه بيشتر جنبه‌هاى ماوراى طبيعى خود را از دست داد و در نهايت كاملا از آن محروم شد . سلسله‌هاى حاكمه بعدى از اصل سلطنت استفاده كردند ولى نتوانستند عقيده شاه به‌عنوان ظل اللّه را احيا كنند .\r\nچنانچه برنگريستيم ، صفويان مجبور شدند براى سازش و آشتى بين ايرانيان و تركمانان از سياستهاى استثنايى بهره بگيرند ( تركمانانى كه پيشينيان آنها و خود آنان ميهمانان ناخوانده در ايران بودند ) و اين دو گروه قومى را از طريق توارث بهم پيوند دهند . هرچند كه صفويان نتوانستند همه اختلافات موجود بين اين دو عنصر را از بين ببرند ، ولى توانستند مدافع عمده دمسازى آنها را بر طرف سازند . بالاخره در سايه كوششهاى صفويان بود كه ايران يك مملكت شيعى شد و تا به روزگار ما ادامه يافته است . دو تلاش براى محو شيعه با شكست روبرو شد اولى در زمان شاه اسماعيل دوم در حوالى سال 984 / 1576 بود و دومى يكصدوشصت سال بعد در زمان نادر شاه اتفاق افتاد . از آنجا كه مذهب تشيع ايران را كاملا از همسايگان آن مجزا و متمايز كرده است ، پس رواج و رونق مذهب تشيع در ايران يكى از چشمگيرترين خدمات صفويان به ايران معاصر مىتواند باشد .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nنقشه ايران در زمان صفويان\r\n\r\n","description":"","footnote":"","page_name":" 158 ","page_number":158},
  {"content":"\r\n . \r\n","description":"","footnote":"","page_name":" 159 ","page_number":159},
  {"content":"\r\n\r\nجدول 6 . صفويان اسماعيل اول 930 - 907 / 1524 - 1501\r\n- طهماسپ اول 984 - 930 / 1576 - 1524\r\n- اسماعيل دوم 985 - 984 / 1577 - 1576\r\n- محمد خدابنده 995 - 985 / 1587 - 1578\r\n- عباس اول 1038 - 995 ( 989 ) / 1577 - 1576\r\n- صفى اول 1052 - 1038 / 1642 - 1629\r\n- عباس دوم 1077 - 1052 / 1666 - 1642\r\n- صفى دوم ( سليمان ) 1105 - ( 1078 ) 1077 / 1694 - ( 1668 ) 1666\r\n- سلطان حسين 1135 - 1105 / 1722 - 1694\r\n- طهماسپ دوم 1144 - 1135 / 1732 - 1722\r\n- عباس سوم 1148 - 1144 / 1736 - 1732\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nفصل دوم نظام تشكيلاتى صفويان\r\nپيش از اينكه مفصلا به ادوار اصلى تحول نظام تشكيلاتى صفويان بپردازيم ، نظرى هرچند كوتاه به ساختار ديوانى و اجتماعى آنها خالى از فايده نخواهد بود . در رأس اين ساختار شاه قرار داشت . حق الهى شاهان در هيچ دوره‌اى به اندازه دوره صفويان مطرح نشده بود . شاه اسماعيل اول كه سلسله صفوى را در سال 907 / 2 - 1501 بنيان نهاد ، خود را تجلى زندهء الوهيت ، ظل اللّه فىالارض و نائب امام غايب ، بواسطهء ذريه مستقيم خود از امام موسى كاظم ( ع ) هفتمين امام شيعيان اثنى عشرى ، مىپنداشت . مسلم است كه رعاياى يك‌چنين حاكمى بىچون‌چرا تحت تابعيت او قرار مىگرفتند . چون حاكم مستقيما از طرف خدا نصب شده بود ، افراد مىبايد از فرامين او ، چه عادلانه و چه ظالمانه ، تبعيت مىكردند . از آنجا كه حاكم ، نائب امام زمان برشمرده مىشد ، نسبت به ساير انسانها ، به منبع حقيقت مطلق نزديك‌تر و محرمتر بود و مخالفت با او گناه به حساب مىآمد . اين روند ، ناگزير به فرضيه معصوميت شاهانه انجاميد . به سخن ديگر ، شاهان صفوى وظيفه‌اى را كه مجتهدان اثنى عشريه از آن خود مىدانستند يعنى نائب مهدى ، امام غائب اثنى عشريه ، در روى زمين بودند ، غصب كردند . نتيجه نهايى اين نظريات گوناگون صفويان در باب سلطنت ، مطلق‌گرايى بود « 1 » . اما در عمل براى اين مطلق‌گرايى حتى زمانيكه شاه ، حاكمى مقتدر و توانمند بود ، حدود و ثغور كاملا مشخصى وجود داشت . شاردن تأكيد مىورزد كه شاه در خارج از محافل دربارى نمىتواند اعمال قدرت مطلقه كند و شاردن و ملكم اشاره دارند بر اينكه خوف و ترس شاه از درباريان و نجبا از دلايل مهم امنيت و آسايش طبقات فرودست از مظالم اوست .\r\n\r\n\r\n","description":"","footnote":"\r\n( 1 ) - لمبتن  \" Quids Custodiet Custodes \"  در  SI  ، جلد 6 ( 1956 م . ) ، ص 125 به بعد .\r\n","page_name":" 161 ","page_number":161},
  {"content":"\r\n\r\nمينورسكى مىنويسد : « هرچند مفهوم اصطلاح « دولت » در تصور عامه مشخص و آشكار است ، ولى معنى آن در قاموس اصطلاحات عصر صفوى غامض و پيچيده است » گواينكه اصطلاح دولت گاهى به گونه مبهم و غامض بكاررفته ، ولى نزديكترين اصطلاح به اين واژه ، شايد اصطلاح ممالك محروسه باشد « 1 » . اين بيان نسبتا پيچيده مينورسكى در اينجا بايد اصلاح شود .\r\nشواهد زيادى در دست است كه مدتها پيش از فروپاشى صفويان ، مفهوم ممالك محروسه صفويان به گونه يك دولت ، شكل صيقل‌يافته و شسته‌ورفته‌اى پيدا كرده بود . اصطلاح مملكت ايران در زمان سلطنت شاه سليمان ( 1105 - 1077 / 94 - 1666 ) پيدا شد ولى اسكندر بيك منشى مورخ اين زمان در سال 1025 / 17 - 1616 بارها از اصطلاحات شبيه اصطلاحات دوره شاه طهماسپ اول ( 84 - 930 / 76 - 1524 ) درخصوص دولت صفوى استفاده كرد : ملك ايران ؛ ممالك ايران ؛ عرصه ايران ( اين اصطلاح بيشتر بار جغرافيايى داشت تا سياسى ) . حتى اگر كاربرد اسكندر بيك منشى از اين اصطلاحات در زمان سلطنت شاه طهماسپ اشاره بر موردى قبلى باشد ، باز نشان مىدهد كه در حكومت صفوى ، دست‌كم در زمان سلطنت شاه عباس اول ، تعريف مشخصى از دولت پديد آمده و در چارچوب مرزهاى معينى به كار رفته است . مفهوم دولت كه حال واژه‌اى معمولى براى كلمه انگليسى  State  است ، به‌تدريج مفهوم « ثروت و سعادت » حاكم را وانهاد ( يعنى هاله‌اى از احسان و بخشندگى حاكم كه شامل حال رعاياى او نيز مىشد ) و در مفهوم درست و صحيح خود به كار رفت . رويمر اشاره مىكند كه عثمانيان از زمان استقرار دولت صفوى ، وجود ايران را به‌عنوان يك مملكت صاحب تشكيلات پذيرفته بودند .\r\nسلطان عثمانى با يزيد دوم در نامه‌اى به شاه اسماعيل اول ، او را پادشاه ايران ناميد « 2 » .\r\nسازمانبندى تشكيلاتى دولت صفوى بر طبق اصطلاح « خط قرمز » كهن بارتولد ، يعنى « تقسيم تمام ارگانهاى تشكيلاتى به دو طبقه عمده درگاه ( كاخ ) و ديوان ( دفترخانه ) « 3 » » هم افقى ( در كنار خطوط و جهات قومى ) و هم عمودى بود . در ساحت قومى ، قزلباشان يا قبايل تركمان كه مهمترين عامل به قدرت رسيدن صفويان بودند ، اشرافيت نظامى دولت صفوى و يا به تعبير سنتى اسلامى « اهل شمشير » را تشكيل مىدادند . امرا و يا رؤساى اين قبايل در اوايل دوره صفوى واليان نظامى اكثر ايالات امپراتورى صفوى بودند . آنها مناصب عمده دولت را اشغال كرده بودند و در امور\r\n\r\n\r\n","description":"","footnote":"\r\n( 1 ) - تذكرة الملوك ، ص 24 .\r\n( 2 ) - سيورى ، « دولت و سياست صفوى » ، ص 214 در مورد حواشى رويمر ؛ همان ، صص 8 - 206 ، در مورد نمونه‌هاى ديگر از اسكندر منشى كه نشان مىدهد ايران از نظر اين مورخ ، موجودى و يا دولتى مستقل بود .\r\n( 3 ) - بارتولد ، تركستان تا حمله مغولان ، چاپ سوم ( لندن ، 1968 م . ، سرى موقوفات گيب ) ، ص 227 .\r\n","page_name":" 162 ","page_number":162},
  {"content":"\r\n\r\nسياسى و نيز نظامى موقعيتى مسلط داشتند . اين موقعيت آنها با توجه به خدماتى كه به امپراتورى صفوى كرده بودند ، چندان زياد نبود . عناصر ايرانى جامعه و يا تاجيكان از نظر قومى ، زبانى و فرهنگى با قزلباشان فرق داشتند و درواقع اعقاب آنهايى بودند كه مقامات ديوانى را به‌طور موروثى در زمان حكام بيگانه عرب ، ترك ، مغول و تاتار اشغال كرده بودند . از ميان عناصر تاجيك نه‌فقط وزرا و مأموران مختلف دربارى ، بلكه محاسبان ، منشيان ، محصلان و ساير مأموران تشكيلات امور مالى انتخاب مىشدند و اينها به تعبير جامعه كهن اسلامى « اهل قلم » را شامل مىشدند . افزون‌براين ، بيشتر اعضاى طبقات مذهبى ( علما ) يعنى مجتهدان ، قضات ، سادات ، خطيبان و ساير كاركنان مؤسسات مذهبى ، ايرانى بودند . معدودى از افرادى كه از تخمه اعراب بودند ، به مرور دهور در بين ايرانيان مستحيل شده و كلا خود را تاجيك مىپنداشتند .\r\nرئيس نهاد مذهبى يعنى صدر پيوسته از ميان ايرانيان بود .\r\nسازمان ديوانى دولت صفوى در سرتاسر دوره پيش از جلوس شاه عباس اول ( 996 / 1588 ) شناور و سيال بود . حتى زمانيكه نهادهاى تشكيلاتى در جريان بازسازى تشكيلاتى دوره عباس اول ، شكل دقيقى به خود گرفتند ، بعضى از اين تحركات جانبى همچنان وجود داشت و مأموران مىتوانستند با سهولت نسبى بين نهادهاى مذهبى و سياسى در حال انتقال باشند . ديوان يا ممالك در دوره نخستين صفوى ، شاخه مسلطى بود . ولى از زمان شاه عباس اول به بعد ، قدرت اين شاخه از تشكيلات كه تحت نظارت شخص شاه بود ( با اصطلاح دوره صفوى ، تحت نظارت خاصه ) به خرج و به ضرر شاخه ممالك افزايش يافت . بالاخره ، حتى مقام صدرهم به دو شاخه خاصه و عامه ( يعنى ممالك ) تقسيم شد .\r\nشوراى ( ديوان ؛ بعدها جانقى ) امراى عاليرتبه ( اركان دولت ؛ امراى عاليجاه و غيره ) كارهاى روزانه دولت را انجام مىداد . وزير يكى از اعضاى اين شورا بود . بعدها مأموران ديگرى هم وارد آن شدند . از اين مأموران يكى مجلس‌نويس يا واقعه‌نويس بود كه وزير چپ به دو اطلاق مىشد چون در سمت چپ شاه مىنشست و حال آنكه وزير در سمت راست شاه قرار مىگرفت . اين مأمور سه وظيفه عمده داشت : اول اينكه تاريخنگار رسمى دربار بود ؛ دوم اينكه منشى خصوصى شاه برشمرده مىشد ؛ و سوم و نيز مهمتر از همه گزارشگر خاص شاه هم بود « 1 » . او در اين مرتبت خود در رأس يك نظام وسيع اطلاعاتى قرار داشت . شوراى امرا را خود شاه راه مىانداخت و يا در غيبت او به وسيله وكيل نفس نفيس همايون ( بعدها ، اعتماد الدوله ) تشكيل مىشد . امرايى كه عضو\r\n\r\n\r\n","description":"","footnote":"\r\n( 1 ) - مينورسكى ، تذكرة الملوك ، صص 22 - 121 .\r\n","page_name":" 163 ","page_number":163},
  {"content":"\r\n\r\nاين شورا بودند در دربار حضور بهم مىرساندند . اگر يكى از آنها مقامى ديگر هم مثل حكومت ايالتى ، دريافت مىكرد مىتوانست به‌جاى خود فرزند و يا اميرى ديگر از ايلش را جانشين خود سازد .\r\nدر رأس ديوان وزير اعظم قرار داشت . در زيردست وزير تعداد زيادى از وزراى فرودست ، منشيان و مأموران ديگر بودند كه هركدام يكى از كارهاى اداره وزير را كه دفترخانه همايون ناميده مىشد ، برعهده داشتند . حكم انتصاب مأموران ديوانى بدون مهر وزير اعتبارى نداشت .\r\nشاخه‌هاى مختلف دفترخانه همايون با مسائلى چو تنفيذ احكام و ارقام عايدات ، تيولها ، مستمريها و معافيتها از هرنوع سروكار داشت ؛ پرداخت حقوق سپاهيان و مميزى كليه دادوستدها و اسناد نظامى و مميزى اسناد و مدارك مالى در اختيار آنها بود « 1 » .\r\nدادوستد كل ماليات بر عهده وزير بود ، ولى ضبط كل وجوهات ممالك محروسه و انفاديات - و خلاصه تمامى اعمال دستگاه ماليه مملكت - در اختيار عده كثيرى از محاسبان ، منشيان ، ضابطان و عمال محاسبات تحت نظر مستوفى الممالك قرار داشت « 2 » . در جهت خاصه تشكيلات ، مقام و منصب استيفاى ممالك مثل صدارت تقسيم مىشد و امور مالى شاخه خاصه را مأمورى به‌نام مستوفى خاصه از پيش مىبرد . معهذا اين مأمور در تحليل نهايى در مقام پايين‌ترى از مستوفى الممالك قرار داشت .\r\nتشكيلات كارگاههاى سلطنتى را دايره مجزاى ديگرى به رياست ناظر بيوتات و يا بيوتات خاصه شريفه اداره مىكرد كه از اين بيوتات و يا كارگاهها سىودو باب موجود بود « 3 » . « هنرمندان و پيشه‌وران كارگاههاى سلطنتى در صنوف سلطنتى متشكل شده بودند « 4 » » كه نيازمنديهاى دربار را تأمين مىكردند . كارگاههاى سلطنتى براى شاه « منافع زيادى داشتند ؛ اين كارگاهها نه‌تنها اجناسى چون منسوجات و قالى براى دربار توليد مىكردند بلكه ابريشم و منسوجات نفيس را به اروپا و هند صادر مىنمودند و منافع حاصله را در اختيار شاه قرار مىدادند « 5 » . صاحب جمع و يك نفر مشرف عهده‌دار هريك از كارگاههاى سلطنتى بودند و ناظر بيوتات مأموران زيردست ديگرى نيز داشت كه به او در امور متنوعش يارى مىرساندند . اين امور عبارت بودند از : تعيين و برآورد بودجه و اعتبار موردنياز ( كه بعدا براى تصويب وزير اعظم ارسال مىشد ) ؛ تعيين قيمت اجناس و مهر و امضاى قيمت نامچه و تعيين ميزان خوراك و ساير اجناس مورد احتياج كارگاههاى\r\n\r\n\r\n","description":"","footnote":"\r\n( 1 ) - همان ، صص 6 - 44 .\r\n( 2 ) - همان ، صص 5 - 54 .\r\n( 3 ) - همان ، صص 50 - 48 ؛ و نيز نگاه كنيد به كيوانى ، صص 166 به بعد .\r\n( 4 ) - كيوانى ، ص 170 .\r\n( 5 ) - همان ، ص 166 .\r\n","page_name":" 164 ","page_number":164},
  {"content":"\r\n\r\nسلطنتى ؛ نظارت عاليه روزانه بر هزينه‌هاى كارگاههاى متعدد سلطنتى ؛ پرداخت مواجب كاركنان كارگاههاى مزبور ؛ حفظ و حراست عماراتى كه به بيوتات سلطنتى وابسته بودند ؛ نظارت عمومى بر اخراجات طوايل سلطنتى و قورخانه . تشكيلات حرم و زيستگاههاى شخصى شاه تحت نظارت ناظر بيوتات نبود ، بلكه شاخه كاملا مجزايى را تشكيل مىداد كه بيشتر به‌نام تشكيلات داخلى قصر تحت نظر خواجگان قرار داشت . خواجگان همه از جنس زنگيان بودند امّا از زمان شاه عباس اول به بعد تعدادى از خواجگان سفيد يعنى غلامان گرجى نيز وارد قصر شدند . البته همه كاركنان تشكيلات داخلى قصر از خواجگان نبودند . استثناهايى هم وجود داشت به قرار زير :\r\nحكيم‌باشى ؛ منجم‌باشى ؛ معير الممالك و ساير مأموران ضرابخانه ؛ و مهردار . همه كاركنان تشكيلات داخلى قصر با لقب كلى مقرب الخاقان شناخته مىشدند . مأمورانى كه كار آنها در بيرون و يا درون حرم و در اقامتگاههاى خصوصى شاه بود ، مقرب الحضرت لقب داشتند . در اين زمره مأمورانى چون ناظر بيوتات ، ( كه در بالا ذكر شد ) قاپوچيان ، يساولان صحبت ، ايشيك آغاسيان مجلس و غيره مىگنجيدند « 1 » .\r\nتشكيلات عدالتخانه بغرنج و پيچيده بود . در اوايل دوره صفوى ، صدر كه در رأس نهاد مذهبى بود ، در نهايت مسئوليت ديوان عدالت را بر عهده داشت . با اينهمه امور محاكم علاوه بر صدر در اختيار تعدادى ديگر از مأموران مذهبى همچون قاضى القضات و شيخ الاسلام نيز بود . به همين دليل درگيريها و اختلافات داورى زياد رخ مىنمود . يك زمانى هم كه معلوم نيست چه زمانى بوده ، مقام جديدى پديد آمده تا همه اين امور را تحت اختيار مرجع واحدى قرار دهد .\r\nصاحب اين منصب را ديوان بيگى مىگفته‌اند . با اينكه قرار بود كه در مسائل حاد مربوط به پايتخت بالاترين مقام از آن صدر باشد ولى دخالت ديوان بيگى در اين امور مىرساند كه نظارت عاليه ، نظير ساير امور حقوقى ديگر ، بدست ديوان بيگى افتاده است . افزون‌براين محكمه ديوان بيگى ، عاليترين محكمه شكايت بود . در سومين مقطع تحول نهادهاى ديوانى صفويان ( كه در پايين بحث خواهد شد ) و يا شايد هم جلوتر از آن ، مأمورانى چون مستوفى الممالك ، ناظر بيوتات و ديوان بيگى در رديف امراى عاليرتبه قرار داشتند و لذا بعدها وارد شوراى عالى امرا شدند .\r\nاعضاى اين شورا در اواخر دوره صفوى به حدود نوزده نفر بالغ شد ، درحاليكه در دوره نخستين صفوى تعداد آنها يك‌سوم رقم مزبور بود .\r\nنهادهاى تشكيلاتى صفوى از دو منبع عمده مايه مىگرفت : نهادهاى تشكيلاتى تركمانان و\r\n\r\n\r\n","description":"","footnote":"\r\n( 1 ) - مينورسكى ، تذكرة الملوك ، ص 56 به بعد .\r\n","page_name":" 165 ","page_number":165},
  {"content":"\r\n\r\nتيموريان ( سلسله‌هاى رقيب كه براى تسلط بر امپراتورى تيمور به مدت يكصد سال به مبارزه پرداخت ) و تشكيلات اصلى صوفيانه صفويه ، طريقت مجاهدانه شيعى كه دولت صفوى را در سال 907 / 1501 در ايران مستقر ساخت . بنابراين صفويان به يك معنى وارثان نظام ديوانى بودند كه به ديوانسالارى سنتى دولت اسلامى ايران شباهت داشت . ولى وجود سازمان منسجم صوفيانه صفويه بين صفويان و پيشينيان آنها فرقى چشمگير ايجاد كرده است . هنگاميكه شاه اسماعيل در سال 907 / 1501 نخستين شاه سلسله صفوى گرديد ، با مسأله ادغام و ضميمه اين سازمان صوفيانه در نظام تشكيلاتى دولت صفوى مواجه شد . بهرصورت اين مشكل لاينحل باقى ماند . در زمانى كه نظام تشكيلاتى صفوى به‌تدريج حالت قراردادى و رسمى پيدا كرد ، بقاياى سازمان اصلى صوفيانه به صورت نظامى تودرتو درآمد ، امّا ارگانيسمى فاقد هرنوع كردوكار واقعى در درون دولت بود .\r\nدر تحول و توسعه نهادهاى تشكيلاتى صفوى سه مقطع عمده وجود داشت : اول ، دورهء بين جلوس شاه اسماعيل اول و شاه عباس اول ( 96 - 907 / 88 - 1501 ) ؛ دوم دورهء سلطنت شاه عباس اول ( 1038 - 996 / 1629 - 1588 ) ؛ سوم دوره جلوس شاه صفى تا سقوط سلسله صفوى ( 1135 - 1038 / 1722 - 1629 ) . دوره نخست ، دوره تحول و سازگارى است و در اثناى آن وظايف اصلى مأموران دولت كاملا روشن مشخص ، نبود . درنتيجه ، وظايف و قدرت مأموران با يكديگر تلاقى داشت . در دوره دوم ، شاه عباس اول تشكيلات دولت صفوى را بر پايه اركانى جديد بازسازى كرد . دوره سوم ، دوره عدم تحرك تدريجى سازمانها و زوال نهايى بود .\r\n\r\nمرحلهء اوّل ( 96 - 907 / 88 - 1501 )\r\nچنانچه گذشت ، شاه اسماعيل در زمان جلوس بر تخت سلطنت ، با مشكل تلفيق دو عنصر ناهمگون در يك نظام تشكيلاتى همگون و هماهنگ مواجه شد . در يك طرف پيروان قزلباش ، صوفيان طريقت صفوى قرار داشتند كه او را به قدرت رسانده بودند . اين افراد اسماعيل را بسان معبودى مىپرستيدند و او را ظل اللّه فىالارض و نائب امام غائب مىپنداشتند . اسماعيل همچنين در مقام رئيس طريقت صفوى ، مرشد آنها محسوب مىشد و آنها هم مريدان وى بودند و اطاعت بىچون‌وچرائى از او داشتند . اهل اختصاص ، گروه كوچكى از فرماندهان ويژه ، از ميان قزلباشان انتخاب شده بودند كه در سالهاى اختفاى اسماعيل در گيلان ( 905 - 899 / 9 - 1494 ) با خدمات فعالانه خود ، صفويه را استوار و سرپا نگهداشتند . اين فرماندهان مركب از يك نفر لله ،\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nيك نفر ابدال ، يك نفر دده ، يك نفر خادم و يك نفر خليفة الخلفا بود . در طرف ديگر ديوانيان و علماى ايرانى قرار داشتند كه تعدادى از آنها در زمان پيشينيان صفويان به مناصب دنيوى و روحانى بركشيده شده بودند .\r\nبهرحال ، كار تلفيق و تركيب يك نظام تشكيلاتى سنتى اسلامى تاريخ ميانه از نوع ايرانى با نوع سازمان تئوكراتيك ، كارى بس دشوار و خطير بود . اين واقعيت كه نخبگان جنگاور قزلباش از قوم ترك‌نژاد و اعضاى قبايل تركمان شرق آناتولى و سوريه نظير روملو ، ذو القدر ، تكلّو ، استاجلو و شاملو بودند ، مشكل را دوچندان مىكرد . سوءظن و خصومت دوطرفه بين عناصر ترك و ايرانى دولت ، تشكيلات صفوى را ناگزير به دو قطب نژادى و قومى تقسيم كرده بود .\r\nاسماعيل براى تركيب و تلفيق اين دو عنصر مجزا چه اقداماتى انجام داد ؟ او در مرحله نخست منصب جديد وكيل نفس نفيس همايون را بوجود آورد . صاحب اين منصب نائب‌مناب شاه برشمرده مىشد و نمايندهء او در مقام مرشد كامل صفويه و قدرت عرفىاش به‌عنوان پادشاه بود .\r\nقدرت وزير كه بطور سنتى وزير اعظم و رئيس ديوان بود ، موقتا تحت‌الشعاع قدرت اين منصب جديد قرار گرفت . ايجاد اين منصب حاكى از اين امر بود كه اسماعيل مىخواست فاصله و شكاف بين شكل تئوكراتيك حكومت و شكل ديوانى آن‌را پر كند . طبيعى بود كه نخستين مسئول اين منصب فردى از اهل اختصاص ( مذكور در بالا ) فرمانده تركمان حسين بيك لله شاملو باشد .\r\nاسماعيل در مرحله دوم منصب صدر را بوجود آورد تا بين نهاد سياسى كه در اوايل صفوى داراى ماهيت شديد نظامى و تحت تسلط اشرافيت تركمان بود و نهاد مذهبى كه تحت نفوذ علماى ايرانى قرار داشت ، پل و پيوندى ايجاد كند . منصب صدر از نظام تشكيلاتى تيموريان و سلسله‌هاى تركمان به دو رسيده بود ، امّا حوزه و هدف اين منصب در زمان صفويان كاملا متفاوت بود .\r\nمهمترين وظيفه صدر دوره صفوى كه ضمنا ايرانى هم بود ، تنفيذ هماهنگى مذهبى در سرتاسر دولت صفوى و در درجه دوم محو بدعت از جامعه بود . اين هدف بيشتر در اواخر سلطنت اسماعيل در سال 930 / 1524 به كام آمد . اسماعيل با استقرار صدارت كه تابع نهاد سياسى بود ، مىخواست از جدائى قدرتهاى عرفى و مذهبى كه درواقع در زمان جانشينان وى رخ داد جلوگيرى كند . ماهيت نظامى مسلط اوايل دولت صفوى از اينجا پيداست كه صدرها معمولا رده نظامى داشتند و گاهى هم فرماندهى نظامى نصيب آنها مىشد . مثلا در جنگ غم‌انگيز چالدران در سال 920 / 1514 كل كانون صفويان تحت فرماندهى صدور و ساير اعضاى طبقات مذهبى قرار داشت .\r\nمناصب عمده ديگر دولت در اوايل دوره صفوى از آن امير الامرا ، قورچىباشى و وزير بود .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nآنها منصب امير الامراى قواى قبيله‌اى قزلباش را ملك مطلق خود مىپنداشتند . امير الامرا صرفنظر از وظايف نظامى يكى از امراى بزرگ ديوان عالى بود و نقش بايسته در امور دولت داشت . از آنجا كه خصلت دولت صفوى در اين مرحله عمدتا نظامى بود ، اصطلاحات « لشكرى » و « كشورى » با دقت تمام و تعريف‌شده در مورد وظايف مأموران خاص به كار نمىرفت ، لذا بديهى بود كه امير الامرا كه در درجه اول يك نفر فرمانده « نظامى و لشكرى » بود به حدوحدود وزير و ساير مأموران عاليرتبه ديوان تجاوز و تعدى كند و اوضاع سياسى موجود هم يك‌چنين فرصتى را در اختيار او مىگذاشت . درصورتىكه شاه ضعيف و يا خردسال مىبود ، امير الامرا و امراى برجسته قزلباش نظارت و كنترل خود را بر سرتاسر دستگاه حكومت تسرى مىدادند . فرمانده عاليرتبه ديگر نظامى ، قورچىباشى بود كه بعدها جاى امير الامرا را گرفت . معهذا در دوره نخستين صفوى از قورچىباشى كمتر سراغ داريم و وظيفه او كه مجزا از وظيفه امير الامرا بود ، در ابهام قرار دارد . سرانجام وزير نيز از صاحب‌منصبان عاليرتبه بود كه در اوايل دوره صفوى به سبب ايجاد منصب وكيل نفس نفيس همايون و دخالتهاى امير الامرا در امور سياسى و حتى فعاليتهاى صدر با نقش خاصى كه در نظام تشكيلاتى صفويان داشت ، قدرت او شديدا لطمه خورد ولى بهرحال نسبت به پيشينيان خود در تشكيلات تركمانان و تيموريان ، از قدرت زيادى برخوردار بود .\r\nمع‌الوصف از همان آغاز پيدا بود كه روابط متقابل تركان و ايرانيان به خوبى پيش نخواهد رفت . روشن بود كه اسماعيل در واگذارى دو منصب عمده و كلان دولت يعنى وكيل نفس نفيس همايون و منصب امير الامرا به يك نفر واحد يعنى حسين بيك لله شاملو و تمركز قدرت در دست يك نفر دچار اشتباه شده است . اسماعيل شش‌ساله پس از استقرار دولت صفوى متوجه اشتباه خود شد و منصب وكالت را از حسين بيك منتزع كرد . اسماعيل پس از آن با سياستى سنجيده قزلباش را از منصب وكالت محروم ساخت و در بين سالهاى 913 / 1508 و 930 / 1524 به ترتيب پنج وكيل ايرانى جاى حسين بيك را گرفتند . اما اسماعيل اگر به فكر تعادل قدرت وكيل ايرانى در مقابل قدرت امير الامراى تركمان مىافتاد باز دچار اشتباه مىشد . قزلباشان در مقابل انتصاب ايرانيان به منصب وكالت عكس‌العمل شديد و آنى از خود نشان دادند . از پنج وكيل ياد شده در بالا ، دو نفرشان بدست قزلباشان كشته شدند و سومى هم بر اثر دشمنى صريح او با قزلباش به قتل رسيد و دو نفر ديگر هم فقط دو سال بر سر منصب خود بودند .\r\nشكست قاطع صفويان از عثمانيان در جنگ چالدران در سال 920 / 1514 تأثيرات درازآهنگ داشت كه نه‌تنها در شخصيت و رفتار شاه اسماعيل بلكه در روابط او با قزلباشان هم\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمؤثر افتاد . اين شكست همچنين تأثيرى مضاعف در روابط مقامات عمده تشكيلات دولت و روابط بين عناصر ترك و ايرانى تشكيلات داشت . بااينكه امراى قزلباش در جنگ چالدران تلفات زيادى متحمل شده بودند ، امّا كناره‌گيرى واقعى و بىاعتنايى اسماعيل به اداره امور نظامى و كشورى ، بقيه امراى قزلباش را قادر ساخت تا موقعيت خود را در مقابل نهاد حاكمه يعنى شاه مستحكم سازند . يكى از مهمترين تأثيرات شكست چالدران اين بود كه اعتقاد به شكست‌ناپذيرى و معصوميت مرشد قزلباشان فروريخت .\r\nاز زمان شكست چالدران به بعد ، قزلباشان با اعمال خود ثابت كردند كه ديگر نيازى به اطاعت محض از شاه كه روابط مرشد و مريد آن‌را ايجاب مىكرد ، ندارند . هرچه زمان مىگذشت رفتار آنها شباهت زيادى به رفتار بارونهاى آشوبگر پيدا مىكرد و هنگامىكه شاه اسماعيل اول در سال 930 / 1524 درگذشت و شاه طهماسپ فرزند ده‌ونيم‌ساله‌اش به‌جاى او نشست ، قزلباشان از خردسالى شاه استفاده كردند و قدرت خود را به‌نام او و به كام خود سامان بخشيدند . در جريان جنگهاى خونينى كه قبيله‌اى و يا اتحاد قبايلى براى اعمال حاكميت در دولت راه مىانداخت ، آنها چندان وقعى به شخص شاه و يا مقام او نمىگذاشتند و بارها در حضور او بين گروههاى رقيب درگيرى مسلحانه رخ داد و چندين‌بار جان او به خطر افتاد . معهذا داستان وفادارى آنها به مرشد كاملشان هچنان محفوظ بود ، چنانچه شاه عباس اول در سال 1629 م ، حتى به صورت نظرى ، مرشد كامل آنها برشمرده مىشد .\r\nبا مرگ اسماعيل و پايان سلطنت او در سه منصب اصلى دولت تغييراتى به‌وقوع پيوست .\r\nنخست پس از سال 920 / 1514 اصطلاح وكيل نفس نفيس همايون منسوخ شد و وكالت هم تا حدودى ويژگيهاى وزارت را به خود گرفت . ترديدى نيست كه اين مسأله حكايت از شكست و ناكامى مقام و منصب وكيل نفس نفيس همايون به‌عنوان قدرتى ما فوق بود كه مىتوانست به دليل نيابت شاه در امور روحانى و دنيوى ، فعاليت‌هاى نهاد سياسى و نهاد مذهبى را هماهنگ و همسو كند . علاوه‌براين ، اين امر نشانگر جدائى شديد از مفهوم تئوكراتيك دولت و جدايى بين قدرتهاى مذهبى و دنيوى بود كه در زمان صفويان متأخر به اوج و كمال خود رسيد . دوم اينكه ، كار اعمال و تنفيذ هماهنگى مذهبى كه توجيهى براى قدرتهاى خارق‌العاده صدور نخستين صفوى بود ، فىالواقع در پايان سلطنت اسماعيل كامل شد و از آن پس در قدرت صدر زوالى خزيده راه يافت و به‌تدريج نفوذ او را در امور سياسى از بين برد .\r\nديگر اينكه ، خود اسماعيل در سال 915 / 10 - 1509 با گمارش فرماندهى از رده‌هاى پائين به منصب امير الامرايى درصدد تضعيف اين مقام برآمد . اين كار مؤثر افتاد ، چون فرمانده مزبور با\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nاينكه پانزده سال امير الامرا بود ، ولى از شخصيت‌هاى مقتدر رويدادهاى اين دوره برشمرده نمىشد .\r\nدر سال 930 / 1524 نهادهاى تشكيلاتى صفوى هنگامىكه امراى قزلباش كنترل دولت را از دست طهماسپ جوان بيرون آوردند ، به ناگهان از تكامل و تكوين بازماند . قبايل مختلف قزلباش به مدت ده سال به گونه مستقل و يا متحد با ساير قبايل بر اوضاع مسلط بودند . تحميل حكومت نظامى طبيعتا در تشكيلات صفوى تأثيرى سوء داشت . قزلباشان پيوسته منصب وكالت را ملك طلق خود مىپنداشتند . منصب و حكام جديد دولت خود را وكيل ( البته نه وكيل نفس نفيس همايون ) و يا امير الامرا و يا هردو قلمداد مىكردند . آنها با نصب وكيل مىخواستند به مرتبه‌اى بالاتر از وزير كه يك نفر ايرانى و در نظر آنها فرودست و فقط لايق دريافت مقاماتى در خدمات كشورى بود صعود كنند . در اين دوره لغزندگى و شناورى نظام تشكيلاتى طورى بود كه منابع بارها از دو مأمور همزمان وكيل صحبت كرده‌اند . اين مسأله باعث بعضى از تشتت‌ها شده بود ، امّا در يكى جنبه نظامى و سياسى منصب وكيل پيوسته بالاتر و مهمتر بود و در ديگرى جنبه تشكيلاتى و ديوانى آن . اولى معمولا از ميان تركمانان انتخاب مىشد و بعيد نبود منصب امير الامرايى هم مىداشت . دومى معمولا ايرانى بود و به مقام او وزارت و يا نظارت ديوان عالى اطلاق مىشد .\r\nشاه طهماسپ در حدود سال 940 / 1533 توانست قدرت خود را بر امراى قزلباش تنفيذ كند . تأثير و نمود آنى اعمال قدرت شاه ، تضعيف و زوال منصب امير الامرا بود . درواقع اين منصب از فهرست مناصب تشكيلات مركزى حذف شد ( امّا لقب امير الامرا همچنان بر حكام نظامى قزلباش در ايام عمده ، مخصوصا در ايام بحرانها ، تا پايان سلطنت شاه عباس اول اطلاق مىشد ) . محو اين منصب با ظهور قورچىباشى ، ( كه پيشتر از فرماندهان تابع امير الامرا محسوب مىشد ) و ارتقاى او به منصب فرماندهى كل قواى قزلباش قرين بود . قورچىباشى ، همچون امير الامراى سابق ، در امور سياسى و نظامى اعمال نفوذ مىكرد . در يك دوره تقريبا چهل‌ساله ( 95 - 955 / 87 - 1548 ) پيش از سلطنت شاه عباس اوّل ، بيشتر قورچىباشيها از قبيله تركمان افشار انتخاب مىشدند . افزون‌براين ، در انتصابات اين مقام نوعى گرايش موروثى چهره نمود . در نظر اول ، مىتوان اذعان داشت كه قدرت قورچىباشى افزايش يافته است . با اينكه اين نظر درخصوص بعضى از قورچىباشيها مصداق داشت ، ولى نكته جالب نظر اينكه هر دوى اين گرايشها تضعيف موقعيت قزلباشان در استخوانبندى دولت و موقعيت آنها در پيوند با شاه را نشان مىدهند . قورچىباشى با منسوخ شدن مفهوم وكيل نفس نفيس همايون و حذف امير الامرا ، يكى از\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nفرماندهان مقتدر نظامى دولت گرديد . اگر قزلباشان اجازه داده‌اند كه اين منصب در انحصار قبيله‌اى خاص قرار گيرد ، مىتوان به نتايجى چند دست يافت . اول اينكه در اين دوره قزلباشان به هيچ‌وجه آمادگى چالش با اقتدار شاه را نداشتند و آن موقعيتى را كه در دهه نخست سلطنت طهماسپ بدست آورده بودند ، از دست داده بودند . دوم اينكه قبايل قزلباشى كه سابقا اهميتى خاص داشتند يعنى شاملوها ، استاجلوها ، تكلّو و روملوها ، يا تضعيف شدند و يا بىاعتبار و يا هر دو ( در خلال دهسال جنگ خانگى ، 40 - 930 / 33 - 1524 ) . ازاينرو در اين ايام راه براى اهميت يافتن يك قبيله ديگر يعنى افشار كه تاكنون اهميتى نداشت هموار شد . سوم اينكه تسليم قبايل مقتدر در مقابل افشارها در زمينه انتخاب قورچىباشى از ميان آنها ، حاكى از اعمال قدرت شاه بود .\r\nجريان مهم ديگر زمان سلطنت طهماسپ اول ( 84 - 930 / 76 - 1524 ) انحطاط پيوسته قدرت صدر بود . با استقرار موفقيت‌آميز تشيع اثنى عشرى در سرتاسر امپراتورى صفوى ، ديگر ضرورتى نداشت كه آن نفوذ و قدرتى كه صدور در آغاز دولت صفوى بدست آورده بودند ، بدانها تفويض شود . صدور از اعمال و ايفاى نقش مهم در امور سياسى بازماندند و بيشتر محدود به امور مذهبى مخصوصا تشكيلات اوقاف شدند . حتى مقام رياست نهاد مذهبى آنها نيز مصون و ايمن نبود و در پاره‌پسين سلطنت شاه طهماسپ كه بعدها در زمان شاه عباس اول بيشتر قوت گرفت . نشانه‌هاى افول صدر و جانشينى فقهاى مقتدرى چون مجتهدان كه اجزاء اصلى آئين تشيع بودند ، پديدار شد .\r\nسرانجام بايد به اين نكته هم تأكيد كرد كه پس از مالش قزلباشان در حدود سال 940 / 1533 به توسط شاه ، بر قدرت و اعتبار وزير افزوده شد . در دهسال گذشته وزيران ملعبه دست امير الامرا و يا وكيل « نظامى » بودند .\r\nخلاصه ، مىتوان ويژگيهاى زير را در مورد نظام تشكيلاتى صفويان در زمان شاه طهماسپ ارائه داد : جدائى و دورى از شكل تئوكراتيك حكومت اوليه صفويان ؛ جدائى و انفكاك عظيم قدرتهاى دنيوى و روحانى از هم ؛ پس از يك وقفه كوتاه‌مدت ، افزايش قدرت نهاد حاكمه ( شاه ) و درپى آن تضعيف نفوذ قزلباشان در امور سياسى . ورود عناصر مختلف قومى به دولت صفوى نظير گرجيان و چركسيان در نيمه دوم سلطنت طهماسپ ، هرچه بيشتر برترى و تفوق قزلباشان را به چالش و منازعه فراخواند . اين مسأله را در بخش بعدى به بحث مىگيريم .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nمرحله دوم ( 1038 - 996 / 1629 - 1588 )\r\nدر بالا گذشت كه شاه عباس كبير دولت صفوى را با اركان كاملا جديدى بازسازى كرد . انجام اين كار چه لزومى داشت ؟ به‌طورخلاصه ، شاه عباس مجبور شد با اعمال شدت عمل ، چارچوب دولت را حفظ كند . قدرت طبيعى شاه طهماسپ در سال 982 / 1574 از حركت بازماند و اين هشدارى براى بيدارى دگرباره فتنه قزلباش بود . با مرگ طهماسپ در سال 984 / 1576 حكومت دهساله مصيبت‌بار اسماعيل دوم و محمد خدابنده كه هيچكدام حاكمى قابل و كارآمد نبودند ، شروع شد . گروههاى مختلف قدرت‌طلب براى كسب حصه خود از دولت كه دچار تشتت شده بود ، و بهره‌گيرى از موقعيت ، به تكاپو افتادند . معهذا شرايط اين زمان ( 982 / 1574 ) در يك جنبه مهم با شرايط سال 932 / 1526 فرق داشت . در سال 932 ه . هنگامى كه قزلباشان بر دولت مسلط شدند و مسأله جنگ‌هاى خانگى تسلط يكى از قبايل قزلباش و يا قبائل مؤتلفه را بر ساير نواحى مملكت پيش كشيد ، تعادل متزلزل بين عناصر ترك و ايرانى تشكيلات صفوى بهم خورد .\r\nگفتنى است كه اين نوعى منازعه داخلى بود . ولى در سال 982 ه ق و سالهاى پس از آن نكته اساسى اين بود كه آيا قزلباشان خواهند توانست موقعيت ممتاز خود را در دولت در مواجهه با خطر گرجيان و چركسىها كه راندن آنها را از مناصب تشكيلات در سر داشتند ، نگهدارند و قوام بخشند ؟\r\nاين عناصر جديد از كجا وارد دولت صفوى شده بودند ؟ اينها اصلا اسرا و يا بازماندگان اسرا بودند كه در چهار لشكركشى صفويان به قفقاز در بين سالهاى 947 / 1540 و 961 / 4 - 1553 اسير و به ايران آورده شدند . رقابت زنان گرجى و چركسى در حرمسراى شاهى به كشاكشهاى قومى انجاميد كه تاكنون در دولت صفوى سابقه نداشت . البته همه گرجيان ، اسيران جنگى نبودند .\r\nبعضى از نجباى گرجى داوطلبانه به خدمت صفويان درآمده بودند و يكى از آنها قبل از پايان سلطنت طهماسپ حاكم يكى از ايالات گرديد .\r\nشاه عباس در زمان جلوس خود علاوه بر هرج‌ومرج داخلى ، در دو جبهه با دو دشمن مقتدر صفويان ، عثمانيان و ازبكان روبرو شد . عثمانيان از وضع آشفته و نابسامان داخلى ايران استفاده كرده و بيش‌از پيش مناطق صفوى را در شمال شرق ايران از آن خود كرده بودند . عباس به ناچار پيش از هر اقدام ديگرى ، ثبات داخلى را برگرداند و سپس مهاجمان را از خاك ايران راند .\r\nعباس براى انجام اين كار ، احتياج به سپاهى داشت كه روى وفادارى آن حساب كند . عباس دست‌كم يك دهه گرفتار دسايس ، توطئه‌ها و خيانتهاى قزلباشان بود ، ازاين‌رو تصميم گرفت\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nبدانها اعتمادى نكند . بنابراين از رده گرجيان و چركسيان ( مذكور در بالا ) چندين واحد سپاه ثابت تشكيل داد كه فقط به او وابسته بودند و حقوقشان هم مستقيما از خزانه سلطنتى پرداخت مىشد .\r\nاين افراد « غلامان » شاه ناميده مىشدند . اين تصميم مبتنى بر آن بود كه مىبايد براى خزانه سلطنتى ، منبع جديد عايدات پديد مىآمد . تاكنون حقوق سپاهيان قزلباش را كه بخش اعظم قواى صفوى را تشكيل مىدادند ، رؤساى تركمانان آنها پرداخت مىكردند كه اشرافيت نظامى دولت متقدم صفوى را تشكيل مىدادند و حكومت ايالات در دست آنها بود . حكومت ايالات تقريبا از كنترل و دست حكومت مركزى بيرون بود و حكام ايالات اراضى را به انحاء مختلف كه اصطلاح عمومى تيول بدان اطلاق مىشد ، در اختيار خود مىگرفتند . آنها در همان‌جا هم بخش اعظم عايدات اين تيولها را خرج مىكردند و مقدار كمى هم تحت عناوين مختلف اخراجات براى حكومت مركزى كنار مىگذاشتند . حتى اين وجوهات هم تحت نظارت مستقيم شاه نبود ، بلكه مأمور ويژه‌اى به‌نام « وزير ممالك » آن‌را اداره مىكرد . تنها منبع عمده شاه درآمد اراضى خالصه بود كه به وسيله عمال سلطنتى گردآورى مىشد . تنها راه‌حلى كه به نظر شاه عباس رسيد تبديل اراضى ممالك به اراضى خاصه يا خالصه بود تا بدينوسيله درآمد خزانه خاصه ( سلطنتى ) افزايش يابد . اين سياست را جانشينان وى تا بدانجا ادامه دادند كه يكى از علل اساسى فروپاشى دولت صفوى گرديد « 1 » .\r\nبراى واحدهاى جديد التأسيس سپاه ، غلامان مشق و تعليم خاصى نمىديدند . تعدادى از آنها در كارگاههاى سلطنتى و بطوركلى در تشكيلات‌خاصه مشغول به كار مىشدند . تشكيلات خاصه چنان توسعه‌اى يافت كه در رأس تشكيلات اراضى ممالك قرار گرفت . غلامان به‌تدريج در سطوح عاليتر تشكيلات صفوى حضور يافتند تا اينكه نزديك به يك‌پنجم مناصب عالى تشكيلات را از آن خود كردند . حكومت ايالات خاصه نه به قزلباشان ، بلكه به غلامان تعلق گرفت .\r\nسرانجام در سال 1007 / 1598 غلامى اللهورديخان نام ، فرمانده كل قواى مسلح شد . با ظهور عناصر قفقازى به‌عنوان يك « نيروى سوم » اختلاف قديمى بين تركان و ايرانيان بغرنج‌تر شد .\r\nتعداد آنها مىرساند كه شاه عباس فىالواقع درپى يك انقلاب اجتماعى بوده است . مثلا در سال 1013 / 1604 ، بيست هزار نفر ارمنى وارد جرگه غلامان شده بودند . در سال 1025 / 1616 يكصدوسى هزار نفر اسير گرجى وارد ايران شدند . از اينها گذشته ، عباس براى گسستن پيوندهاى قبيله‌اى و درهمريزى الگوهاى شديد اجتماعى ، گروههايى عظيم از ايلات قزلباش را از ناحيه‌اى\r\n\r\n\r\n","description":"","footnote":"\r\n( 1 ) - لمبتن ، مالك و زارع در ايران ، صص 9 - 107 .\r\n","page_name":" 173 ","page_number":173},
  {"content":"\r\n\r\nبه ناحيهء ديگر كوچاند و تعداد بىشمارى از مهاجران قفقازى را در مناطق استراتژيك اسكان داد .\r\nچنانچه انتظار مىرفت ، اين انقلاب اجتماعى تغييرات عمده‌اى در نظام تشكيلاتى بوجود آورد . در آغاز سلطنت شاه عباس ، تلاش بىثمر يكى از امراى قزلباش در ارتقاء به منصب كهن وكالت ، درواقع آخرين تلاش قزلباشان براى تسلط بر تشكيلات از راه اخذ يك منصب قديمى بود . وقتى كه شاه عباس اين تلاش و اقدام را درهم كوبيد ، لقب وكيل براى هميشه محو شد ، چنانچه تمام نيات و اهداف امير الامرا هم كه مأمور تشكيلات مركزى بود ، به چنين سرنوشتى مبتلا گشت .\r\nبه‌جاى اين القاب با دو نفر فرمانده واحدهاى جديد كه جزو شش نفر فرماندهان اصلى دولت بودند ، مواجه مىشويم كه يادگار ايام برترى و تفوق قزلباشان بودند ، يعنى قوللر آغاسى و تفنگچى آغاسى . اولى فرماندهى واحد قوللر يا غلامان و دومى فرماندهى واحد تفنگچىها را داشت . به فرمانده قواى قزلباش هنوز لقب قورچىباشى اطلاق مىشد ، ولى چون قزلباشان در زمان بازسازيهاى شاه عباس تنها عنصر قواى صفوى بودند ، لذا نفوذ و قدرت قورچىباشى در امور نظامى و سياسى الزاما كاهش يافت . او در اين زمان فقط عنوان نخست را يدك مىكشيد .\r\nسياست تمركز تشكيلات شاه عباس موجب اصلاح وضع وزير ، رئيس ديوان عالى و رهبرى عناصر ايرانى در تشكيلات صفوى شد . به افتخار اين وضع جديد وزير را « اعتماد الدوله » و يا صدراعظم ناميدند . صدر ( كه صدراعظم را نبايد با او اشتباه كرد ) در رأس نهاد مذهبى بود ، امّا چنانچه در بالا متوجه شديم ، مقام او تحت الشعاع مقام مجتهدان قرار گرفت . ششمين و آخرين مأمور عاليرتبه تشكيلات بازسازىشده ، ايشيك آغاسىباشى ديوان بود كه از بين امراى قزلباش انتخاب مىشد و وظايف او نظير گراند مارشال بيشتر ماهيت تشريفاتى داشت .\r\nدستاورد اصلى شاه عباس اول ( كه به همين دليل هم لقب « كبير » گرفته ) اين بود كه نظام تشكيلات دولت صفوى را با بازسازى خود مدت يك قرن پس از مرگش به كارآيى واداشت و اينها همه از قابليت او حكايت مىكرد چون جانشينان وى به جز عباس دوم ، افرادى سست‌عنصر و نالايق بودند . ولى بايد اشاره كرد كه در اين نظام نطفه انحطاط آتى دولت صفوى نهفته بود . پيشتر اثرات زيان‌آور توسعه نظام خاصه را برشمرديم . پيجوئى دلايل زيانبخش آن چندان دشوار نيست . قبلا به يك دليل اشاره شد و آن اينكه حكام نظامى سنتى قزلباش بخش اعظم درآمد ايالات را در محل خرج مىكردند و فقط پاره‌اى از آن را براى حكومت مركزى كنار مىگذاشتند .\r\nامّا گفتنى است كه به سبب خرج اين عايدات در ايالات ، مناطق تحت نفوذ آنها به شكوفايى اقتصادى دست مىيافت و ديگر براى اين ايالات مالياتى نبود تا ثروت آن‌را ببلعد و مقدار عايدات آن كاهش يابد . درحاليكه خاصه ، عمال و يا مباشران شاه ماليات را به مقاطعه مىگرفتند و\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nعلاقه‌اى هم به ايالت مزبور نداشتند و تنها هدف آنها افزايش مبلغى بود كه مىبايد به خزانه خاصه واريز مىكردند ؛ آنها بدين طريق رضايت شاه را جلب و شغل و كار خود را تأمين مىنمودند . به همان مايه كه شاه و وزراء بر حرص و طمعشان مىافزود ، به همان پايه هم مالياتهاى سنگين بر گرده جمعيت اراضى خاصه فشار مىآورد . درآمد ايالات ممالك در مقايسه با آن گرچه كم بود ، ولى مالياتهاى گردآمده نسبت به ايالات خاصه كفاف نيازمنديهاى اين ايالات را مىداد .\r\nدومين عامل عمده انحطاط بعدى صفويان ، رشد نظام حرمسرا بود . شاه را در مقطع نخستين تحولات دولت صفوى عادت بر اين بود كه فرزندان خود را حاكم ايالات سازد . اين شاهزادگان با اينكه خردسال بودند ولى تحت حضانت يك امير قزلباش به‌نام لله ( همان اتابك دوره سلجوقى ) قرار مىگرفت . لله مسئول تربيت جسم و جان شاهزاده تحت نظارتش بود تا او را شايسته امپراتورى صفوى بارآورد . شاهزاده مخصوصا در امور سياسى و نظامى تربيتى ويژه مىيافت .\r\nتنها خطر موجود اين نوع نظام اين بود كه شاهزاده‌اى جاه‌طلب و يا اميرى متكبر عليه شاه تمرد و طغيان مىكرد . امّا هنگامىكه انحطاط اخلاقى و جسمى نظامى را كه عباس اول مبدع آن بود و براساس آن تمام شاهزادگان را به حرمسرا راند و تربيت آنها را به خواجگان دربارى سپرد ، در نظر بياوريم متوجه مىشويم كه زيان آن شاهزادگان و يا امراى متمرد بسيار كمتر از اين نظام منحط بود .\r\n\r\nمرحلهء سوم ( 1135 - 1038 / 1722 - 1629 )\r\nاز مرگ شاه عباس تا زوال سلطنت صفويان بدست افاغنه تقريبا يك قرن فاصله بود .\r\nشاه عباس دوم اين انحطاط را مهار كرد ولى نتوانست آن‌را متوقف سازد ( 77 - 1052 / 66 - 1642 ) . عباس دوم پادشاهى مقتدر بود كه اقتدار خود را به گونه نهاد حاكمه اعمال كرد . ولى در زمان سلطنت او سياست تبديل اراضى ممالك به اراضى خاصه نه‌تنها ادامه يافت ، بلكه اين سياست هرچه بيشتر به افول و انحطاط صفويان كمك كرد . صرفنظر از تأثيرات زيانمندى كه ناشى از عملكرد ظالمانه و غيربشرى مباشران شاه در ايالات خاصه بود كم شدن ايالات ممالك و متناسب با آن كاهش تعداد قزلباشان و زوال توان نظامى صفويان را به دنبال داشت . با اينكه واحدهاى نظامى گرجى و ساير غلامان به شاه وفادار بودند ( فىالواقع در اواخر سده يازدهم / هفدهم اينها تنها سپاهيانى بودند كه شاه مىتوانست روى وفادارى آنها حساب كند ) ولى آنها با قزلباشان غيرقابل مقايسه بودند . در مواردى هم كاهش قدرت قزلباشان با افزايش تعداد غلامان\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nهمراه و هماهنگ نبود و نتايج مطلوبى به بار نمىآورد .\r\nكل نظام تشكيلاتى در مرحله نخستين تحول تشكيلاتى صفويان داراى ويژگى نظامى چشمگيرى بود و چنانچه ديديم ديوانيانى كه شغل نظامى نداشتند از نفوذ و كارآيى زيادى برخوردار نبودند . مرحله دوم ، شاه عباس قدرت قزلباشان را درهم شكست و بر اثر اين كار و نيز تمركز روزافزون حكومت ، قدرت تشكيلات ديوانى افزايش يافت . اين انتقال و دگرسانى در مرحله سومين ، متكامل شد . ضعف و سستى نيروهاى نظامى تا بدانجا كشيد كه نتوانستند تهاجمات قبايل بلوچستان و افغانستان را مهار كنند . درضمن عرض و طول ديوانسالارى گسترش يافت و از نظر تشكيلات و عمليات پيچيده‌تر گشت و به دستگاه بغرنج و پيچيده‌اى بدل شد كه در تذكرة الملوك توصيف شده است ( اين كتاب دستور العمل سالانه سازمان ادارى صفويان است كه در سال 1726 كامل شد و در ميان اسناد تاريخى ايران بىنظير است ) . وزير مقام مقتدر دولت گرديد و در كنار دربار و حرمسرا نفوذى بىپايان بر شمارى از پادشاهان سست‌نهاد و شهوتران و هرزه‌مست اعمال كرد .\r\nپيشتر در مرحله دوم مسأله گرايش روزافزون به سوى جدايى قدرتهاى روحانى و دنيوى از يكديگر را برنگريستيم . در مرحله سوم جدايى بين نهاد سياسى و نهاد مذهبى تكميل شد . طبقات مذهبى كه ديگر از سوى نهاد سياسى مهار نمىشد هرچه بيشتر بر مردم تنگ گرفتند و قدرت آنها در زمان سلطنت دو نفر از شاهان ضعيف و سست‌عنصر صفوى ، سليمان و سلطان حسين كه نزديك به پنجاه‌وشش سال ( 1135 - 1077 / 1722 - 1666 ) سلطنت كردند ، به اوج كمال خود رسيد . مجتهدان مخصوصا در زمان سلطنت سلطان حسين ، نه‌تنها ادعاى شاهان صفوى را در امر نيابت امام غائب رد مىكردند ، بلكه از ضعف دستگاه سياسى بهره مىگرفتند تا استقلال خود را از آن به ثبوت برسانند و دگرباره حق خود را در امر نيابت امام مهدى ( عج ) كسب كنند . حتى بعضى از منابع صحبت از « حكومت مستقيم مجتهدان و نهاد مذهبى بر شاهان كرده‌اند « 1 » » . ادوارد گرانويل براون معتقد است كه « اقتدار و نفوذ علماى روحانى » در جريان امور دولت « براى وحدت روحانى و مصالح ملى » چندان كارساز نبود « 2 » . شاه اسماعيل اول موسس سلسله صفوى دريافته بود كه دخالتهاى بىپايان علما در امور سياسى ، اقتصادى و نظامى خطرات بالقوه‌اى براى استخوانبندى دولت صفوى دارد . به همين دليل منصب سياسى صدر را بوجود آورد تا بدينوسيله\r\n\r\n\r\n","description":"","footnote":"\r\n( 1 ) - امين بنانى . « ساختار اجتماعى و اقتصادى امپراتورى صفوى در دوران شكوفائى آن » مقاله‌اى كه در همايش دانشگاه هاروارد راجع‌به سنت و تحول در خاورميانه ، دسامبر 1967 م . ص 6 ، ارائه شد .\r\n( 2 ) -  LHP  ، جلد 4 ، ص 120 .\r\n","page_name":" 176 ","page_number":176},
  {"content":"\r\n\r\nطبقات مذهبى تابع نهاد سياسى و تحت نظارت مستقيم آن باشند . اين نظام تا زمانى كارآيى داشت كه شاه در قلمرو حكومت خود مقتدر بود و حرف اول را مىزد . ولى طبق نوشته سرجان ملكم « رامخويى و شهوترانى » شاه سلطان حسين در مقايسه با هرزگيهاى سليمان ( شاه سليمان :\r\n1105 - 1077 / 1694 - 1666 ) مملكت را به سوى ويرانى و انحطاط راند . دينخواهى او بسيار قوى بود لذا ملاها و سادات در مقامات بالا قرار گرفتند . . . نجباى عاليجاه جاى خود را با دلگيرى تمام به خواجگان سپردند ؛ ولى نارضايتى آن‌ها فقط در شكوه و شكايت‌هايشان جلوه پيدا كرد . « 1 » »\r\nدولت پررونق و چندفرهنگى صفوى كه « غربا و بيگانگان در آن نواخته و حمايت مىشدند و خارجيان از نواحى مختلف جهان مخصوصا اروپا در ايران آرام و قرار مىگرفتند « 2 » » تا زمان شاه سليمان ادامه داشت . ولى موقعيت و وضع تجار ارمنى ( در زمان شاه سلطان حسين ) كه دادوستد بازرگانى و مالى آنها موجب شكوفايى اقتصادى صفويان بود ، بسيار مختل شد چون شاه ضعيف‌تر از آن بود كه بتواند « آنها را از حرص و ولع وزراى حريص و خواجگان و روحانيان آزمند دربارى نجات دهد « 3 » . »\r\nموقعيت و مقام صدر كه وظيفه او رابطه مستقيمى با مفهوم اصلى دولت صفوى در دورهء اول داشت در نيمه دوم قرن هفدهم رو به زوال رفت . شاه عباس دوم قدرت صدر را آگاهانه محدود ساخت و صدارت در سال 1077 / 7 - 1666 به دو بخش صدر خاصه و صدر عامه ( ممالك ) تقسيم شد و اين اقدامى بود كه به راستى در تقسيم جارى تشكيلات صفوى منعكس شد و نشان داد كه صدر ديگر مقامى با اهميت درجه اول نيست . عالىترين مقام مذهبى از زمان سلطنت سلطان حسين ( 1105 / 1694 ) و شايد هم قبل از آن ، از آن ملاباشى بود « 4 » . ولى صدور در درجهء اول مسئول تشكيلات اوقاف بودند و قضات در بعضى از امور حقوقى آنها را كمك مىكردند .\r\n\r\nتشكيلات ايالتى\r\nحكومت‌هاى ايالتى به ميزان زيادى كوچك‌شده حكومت مركزى بودند . بعضى از مأموران عاليرتبه حكومت مركزى در دربارهاى حكام ايالات همتاهايى داشتند . جلوتر از همه وزرا و\r\n\r\n\r\n","description":"","footnote":"\r\n( 1 ) - ملكم ، تاريخ ايران ، جلد 1 ، صص 5 - 594 .\r\n( 2 ) - همان ، ص 592 .\r\n( 3 ) - همان ، ص 627 .\r\n( 4 ) - مينورسكى ، تذكرة الملوك ، ص 110 .\r\n","page_name":" 177 ","page_number":177},
  {"content":"\r\n\r\nصدور بودند . وزرا و صدور ايالتى بطور كلى از طرف شاه نصب مىشدند و منصوبان وزير اعظم و صدر پايتخت نبودند . اگر حاكم ايالتى بيش‌از يك ايالت را تحت‌نظر مىداشت و يا ايالت او از اهميتى خاص برخوردار مىبود وزيرى كه در اقامتگاه حاكم ايالتى حضور بهم ميرسانيد فعاليت وزراى ديگر را كه تابع او بودند و در مراكز ايالتى ديگر اقامت داشتند ، تحت نظارت مىگرفت .\r\nوزير كل لقبى بود كه به دو اطلاق مىشد .\r\nصفويان در انتصاب وزرا و صدور تشكيلات ايالتى بار ديگر از روشهاى پيشينيان خود تيموريان ، قراقويونلوها و آق‌قويونلوها استفاده كردند . اسناد و مدارك مستند حاكى از تداوم سنت ديوانى ايران در زمان مغولان و حكام تركمان در بسيارى از سطوح است . بعضى مواقع قدرت وزير كل از وزيرى كه در رأس ارگان تشكيلات مركزى قرار داشت ، كمتر نبود . در برخى موارد هم وزارت ايالتى سكوى پرتابى به سوى وزارت ديوان عالى مملكت بود . تعدادى از خانواده‌ها سنت خدمات ديوانى ديرينه‌اى پشت‌سر داشتند ، ولى از آنجا كه وزراى ايالتى به راحتى و مكرر از ايالتى به ايالت ديگر منتقل مىشدند ، همين امر از رشد و گسترش خاندانهاى سلسله‌اى و يا امپراتوريهاى ديوانى در ايالات جلوگيرى مىكرد .\r\nصدر ايالتى همچون صدر مركزى كه در رأس نهاد مذهبى قرار داشت ، ناظر نهاد مذهبى در ايالت بود . او بر همه اعضاى طبقات مذهبى نظارت داشت و مسئول تشكيلات اوقاف و هدايت امور مربوط بدان بود . صدر ايالتى در زمان مرحله نخستين تحول نظام تشكيلات صفوى ، باز مثل همتاى مركزى خود ، بارها به مقام نظامى اميرى دست يافت . اين انتصاب يك انتصاب اتفاقى نبود چون تا سال 955 / 1548 شواهدى در دست است كه صدر ايالتى فرماندهى يكى از عمليات نظامى را بر عهده گرفته است . اين كار از ويژگيهاى رايج تشكيلات صفوى در اثناى مرحله نخستين بود و نه فقط صدور ، بلكه قضات و ساير طبقات مذهبى هم مخصوصا در دفاع از شهرها ، در عمليات نظامى شركت مىجستند . در اين موارد ، هنگامىكه قضات مسئول حفظ جان و مال شهروندان مىشدند همان نقش سنتى علماى ايران را در تنظيم رفتار و حركات عموم مردم بر عهده مىگرفتند . در تشكيلات ايالتى فقدان مرزبندى صريح بين امور « سياسى » و « مذهبى » و « كشورى » و « لشكرى » بيشتر از تشكيلات مركزى بود . قضات بارها به وزارت مىرسيدند و بالعكس ؛ و اعضاى طبقات مذهبى مأمور امورى مىشدند كه از آن مأموران عرفى بود مثل امور مالى و اداره امور ديوان .\r\nساير مأموران عاليرتبه دولت همتاهايى در سطح حكومت ايالتى نداشتند . مثلا امير الامرائى و يا مقام ارشد فرماندهى قواى قزلباشان ، معادلى در ايالات نداشت . فرماندهان منطقه‌اى سپاهيان\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nقزلباش در ايالات ممالك ، حاكمان نظامى ايالات مربوطه بودند . اين حكام القاب مختلفى چون امير ، حاكم و بيگلربيگى ( و گاهى هم داروغه يا تيولدار ) داشتند . امّا حكام ايالاتى كه به لحاظ استراتژيكى اهميت داشتند و در مرز قرار گرفته بودند مثل آذربايجان ، شروان و خراسان ، در ايام بحران ، لقب امير الامرا مىگرفتند و اين مىرساند كه جنبه نظامى مقام و منصب آنها در اين ايام قوى و بالا بوده است .\r\nاز زمان عباس اول به بعد ، تعداد بيشمارى از ايالات و ممالك به خاصه تبديل شدند و زير تشكيلات مستقيم شاه قرار گرفتند . در ايام صلح و آرامش تشكيلات ايالات خاصه را وزرا اداره مىكردند و اين وزرا هم از رده‌هاى غلامان انتخاب مىشدند . اگر هم در ايالات خاصه نيازى به وجود افسران نظامى پيش مىآمد به اين دليل بود كه در رأس واحدهاى غلامان قرار گيرند .\r\nتعداد حكام ايالتى كه از رده‌هاى قزلباشان انتخاب مىشدند ، شديدا كاهش يافت . درنتيجه ، كاربست لقب اميرالامرا از رونق افتاد و پس از مرگ عباس اول ( 1038 / 1629 ) اگر هم به كار رفت ، بسيار كم و اندك بود .\r\nپيشتر در زمان سلطنت شاه طهماسپ متوجه شديم كه قورچىباشى در مقام فرمانده نظامى اصلى تشكيلات مركزى جاى اميرالامرا را گرفت . قورچىباشى بر خلاف اميرالامرا و به همان دليل در تشكيلات ايالتى تالى نداشت . هنگامىكه اصطلاح قورچىباشى در حكومت ايالتى به كار مىرفت نشان از آن داشت كه وى فرمانده قورچيان اعزامى به ايالت و يا فرمانده قورچيان محافظ شخصى شاهزاده و يا مسائلى از اين دست است .\r\nفرجام سخن اينكه ، وكيل نفس نفيس همايون ( به همان شكل اوليه خود ) و يا وكيل السلطنه و وكيل ساده ( در شكل بعدىاش ) در ايالت تالى و همتا نداشت . وقتى كه در منابع در امور حكومتى ايالتى به اصطلاح وكيل برمىخوريم فقط در مفهوم ساده « عامل » و « نائب » و « نماينده » به كار رفته است . اين اصطلاح بارها در مورد مأمورى به كار رفته كه ظاهرا تابع وزير ايالتى بوده است .\r\n\r\nنتيجه‌گيرى\r\nشكست نهائى صفويان در نتيجه ناكاميهايى بود كه آنها در سازش و دمسازى عناصر ناسازگار زير با آن روبرو شدند : ترك و تاجيك ؛ تشكيلات ايلياتى و شهرى ؛ سنت چادرنشينى دامدارى و حيات يكجانشينى كشاورزى ؛ تصوف انقلابى و تشيع متعصب ؛ تئوكراسى و ديوانسالارى پيچيده‌اى كه لازمه امپراتورى در حال توسعه بود ؛ « اهل شمشير » و « اهل قلم » ؛ دواعى مجتهدان\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nدر ايجاد تنها شكل مشروع حكومت به وسيله شيعه اثنى عشرى و ضروريات يك دولت چند فرهنگى . ميزان موفقيت آنها هم در ميزان بكارگيرى و كنار آمدن با اين عوامل و عناصر و مسايلى بود كه نسبت به پيشينيان سلجوقى ، مغولى و تركمان خود در اين زمينه موفق‌تر بودند . سلسله‌هايى كه پس از صفويان آمدند - افاغنه ، افشارها ، قاجارها و پهلويها كه بهرحال با بعضى از اين مسائل و مشكلات سروكار داشتند - نيز در پيدا كردن راه‌حل براى اين مسائل چندان موفق نبودند . دستگاه تشكيلاتى صفويان با نظام پيچيده‌اى از موانع و موازنه‌ها ، با كارآيى و قابليت عجيبى كار كرد ، جز در مواردى كه رهبرى كارآمد مستقيمى از مركز اعمال نشد . نعمت و فراوانى به كف آمد ؛ مسافرت با امنيت انجام گرفت ؛ تجارت و بازرگانى شكوفا شد ؛ اقليتها محل تساهل و حمايت قرار گرفتند ؛ دشمنان وحشتبار خارجى سر جاى خود نشانده شدند . ايران در ميان كشورهاى خاورميانه آن روزگار در مقابل امپراتورى عثمانى بيشترين و كارآمدترين استوارى نظامى را از خود نشان داد . مسائل زير در مقايسه با وضعيت ايران در نيمه دوم سده هيجدهم و نوزدهم ، پس از فروپاشى نظام تشكيلاتى صفويان ، اعجاب‌آور است : فقدان نظارت مؤثر مركزى ؛ فقدان كامل امنيت داخلى ؛ كاهش جمعيت شهرها و انحطاط اقتصادى ؛ نقش لجام گسيخته نيروهاى گريز از مركز ؛ و استيلاى دشمنان ايران بر مناطق عظيمى از شمال غرب و شمال شرق و شرق ايران . براى ارزيابى دقيق محاسن و معايب نظام تشكيلاتى صفوى بايد نظرى هم به اهميت ناپايدار سلسله‌هاى تركمان پيش از آن انداخت و هرج‌ومرجى كه پس از فروپاشى آن حاصل شد . نظام صفويان برغم فشارهاى داخلى و خارجى ، به مدت دويست‌وبيست‌وپنج سال در ايران نوعى ثبات و حكومتى كامروا و پررونق برقرار كرد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\n\r\nفصل سوم تماس اروپائيان با ايران 1736 - 1350 م .\r\nبا اينكه اغلب مورخان هجوم مغولان به ايران و كشورهاى همجوار را تا غرب در سده هفتم / سيزدهم مصيبتى تمام‌عيار توصيف كرده‌اند ، ولى در اينجا اين فاجعه را سرآغاز اين فصل قرار داديم چون براى مبحثى كه در پيش‌رو داريم مناسبتى درخور خواهد داشت . تهاجمات قشون مغولان فقط براى فتح و تخريب و غارت بود ولى صرفنظر از شرارتهاى آنان ، تغيير و تحول مثبتى به وجود آمد و آن هم درهم شكستن سدى بود كه مدتهاى مديد بين ايران و ممالك اسلامى و غرب حائل بود . بر اثر تهاجمات مغولان تماس‌هاى تازه‌اى بين شرق و غرب برقرار شد ولى اين تماسها در آغاز با طمأنينه صورت گرفت و تمام موانع در هردو طرف ناديده انگاشته شد .\r\nپيشگامان برقرارى تماس بين شرق و غرب افرادى چون ويليام روبروكى « 1 » ، پولوها « 2 » ، مارينوسنوتا « 3 » و فريار اودوريك پاردنتى « 4 » بودند و همه اينها به دوره ايلخانان تعلق داشتند و نيازى به ذكر آنان در اينجا نيست جز اينكه بايد بدانيم كه دستاوردهاى اين افراد اهميتى درخور داشت ، چون راه را براى سياحان بعدى هموار كردند . شرق ، ديگر براى غرب كتاب بسته‌اى نبود .\r\nولى هنوز مىبايد صفحات ديگرى از آن ورق مىخورد . بايد يادآورى كرد كه در مقوله توسعه تماس بين ايران و غرب ، « رفت‌وآمد » فقط از طرف غرب به شرق نبود ؛ بلكه سياحانى نيز از سمت شرق وارد غرب شدند . بطور كلى در اروپا از ايرانيانى كه به غرب رفته‌اند ، كمتر صحبتى هست چون تعداد آنها كم بود و يا اگر هم گزارشهايى داشته‌اند ، در اروپا كمتر شناخته شده است .\r\n\r\n\r\n","description":"","footnote":"\r\n( 1 ) -  William of Rubruck \r\n( 2 ) -  Polos \r\n( 3 ) -  Marino Sanuto \r\n( 4 ) -  Friar odoric of Pordenone \r\n","page_name":" 181 ","page_number":181},
  {"content":"\r\n\r\nنخست ، جستار تماس بين ايران و غرب را مىتوان با پيش كشيدن اين سؤال كه چه انگيزه‌هايى باعث برقرارى و حفظ روابط طرفين شده ، آغاز كرد . اين انگيزه‌ها ماهيتى چهارگانه داشتند ، ولى البته همه آنها بطور همزمان عمل نمىكردند . به‌علاوه اين انگيزه‌ها از نظر شدت متغير بودند .\r\nدر مقولهء نخست ، البته فقط در غرب ، عامل و انگيزه مذهبى حاكم بود . در اواخر سدهء سيزدهم بر اثر سياست تساهل مذهبى ايلخانان مغول ، تعدادى از راهب‌هاى فرقه دومينيكن و فرانسيسكن از شمال ايران ديدن كردند و بعضى از آنها در تبريز اقامت گزيدند . در سال 1318 م . سلطانيه مقر مركزى اساقفه شد و نخستين سراسقف آنجا هم فرانكوس پروجيائى « 1 » از فرقه دومينيكن بود . بين سالهاى 1320 م . و 1329 م . اسقف‌نشين‌هايى در مراغه ، تبريز و تفليس ايجاد شد و همه افراد آنها باز از فرقه دومينيكن بودند « 2 » . در سال 1350 م . نخجوان صاحب يك مقر اسقفى گرديد و يك قرن بعد ، پس از افول سلطانيه ، يكى از اماكن اسقف‌نشين شد . مقدر بود كه اين نقطه نسبت به ساير اسقف‌نشين‌ها عمر بيشترى داشته و تا سال 1745 م . برقرار باشد . در زمان سلطنت شاه عباس اول كه سياست تساهل مذهبى چشمگير اعمال مىشد بر تعداد ميسيونهاى مذهبى اروپائى افزوده شد و افرادى از فرقه اگوستينى ، كرمليت و غيره وارد ايران شدند . اين ميسيونرها هم مثل دومينيكن‌ها مجبور بودند زبان فارسى ، تركى و ارمنى را ياد بگيرند تا بتوانند با اين زبانها موعظه كنند . با اينكه تلاشهاى تبليغى اين ميسيونها در بين مسلمانان نتايج مطلوبى نداشت ، ولى همين افراد تماس و روابط مهمى برقرار كردند و نامه‌هاى آنها به اروپا مخصوصا نامه‌هاى كرمليت‌ها و ژزوئيت‌ها از منابع گرانسنگ تاريخى اين دوره برشمرده مىشوند .\r\nدوم اينكه در شرق و غرب در مقابل تركان عثمانى كه قدرت متزايد و ماهيت تجاوزكارانه آن خطرى جدى براى ايران و نيز امپراتورى بيزانس و ساير ممالك غربى پديد آورده بود ، آهنگ عمليات يكپارچه نظامى وجود داشت . اين آهنگ و اشتياق موجب شد تا تعدادى از ممالك غربى هيأتهاى سياسى به ايران گسيل دارند و نيز هيأتهايى از ايران راهى ديار فرنگ شوند . با اينكه اين تلاشهاى ديپلماتيك از هردو طرف مدتهاى مديد ادامه داشت ، ولى وافى به مقصود نبود . دليل اين ناكامى فقدان حسن‌نيت نبود ؛ بلكه ايجاد ارتباط بين شرق و غرب دشواريهايى داشت چراكه تركيه متخاصم در بين آنها حائل شده بود . ازاين‌رو نتيجه اين شد كه عمليات هماهنگ و همزمان عليه دشمن مشترك جامه عمل به خود نپوشد .\r\n\r\n\r\n","description":"","footnote":"\r\n( 1 ) -  Francus of Perugia \r\n( 2 ) -  Gams  ، صص 5 - 454 .\r\n","page_name":" 182 ","page_number":182},
  {"content":"\r\n\r\nسوم اينكه انگيزه‌هاى بازرگانى در ميانه بود . ايجاد روابط تجارى بين ملل غرب و ايران مقرون‌به‌صرفه بود . ميل به برقرارى روابط بازرگانى منجربه اعزام هيأتهاى بازرگانى ملل غرب به ايران و بالعكس گرديد .\r\nچهارم اينكه با افزايش ارتباط بين ايران و غرب سياحانى كه راه به سوى هند و يا ماوراى هند داشتند بالطبع بايد از ايران مىگذاشتند . حتى افرادى هم وجود داشتند كه مىخواستند ايران را من حيث ايران ببينيد چون اين مملكت تا حدودى براى آنها ناشناخته بود .\r\nاز نخستين تماسهاى ايران و غرب در دوره موردنظر بايد از سفر دومينيكن‌ها و فرانسيسكن‌ها و مخصوصا دومينيكن‌ها نام برد . در مارس سال 1377 م . يك نفر دومينيكن به‌نام يهانس دوگالونيفو نتيبوس به سمت اسقف نخجوان انتخاب شد . در اوت سال 1398 م . پاپ بونيفيس نهم او را سراسقف سلطانيه قرار داد « 1 » . تيمور پس از پيروزى بزرگ خود بر تركان عثمانى در جوار آنقوره در ژوئيه 1402 م . سراسقف يهانس را در رأس هيأتى به ونيز ، جنوا ، لندن و پاريس فرستاد تا پيروزى او را به اطلاعشان برساند « 2 » . تيمور نامه‌هايى به هنرى چهارم انگلستان و شارل ششم فرانسه فرستاد و در آنها پيشنهاد كرد كه به بازرگانان امپراتورى او و بازرگانان انگليسى و فرانسه امتيازات دوجانبه واگذار شود . هنرى چهارم و شارل ششم جوابى درخور دادند و پيروزى تيمور را به دو شادباش گفتند « 3 » . يهانس دوگالونيفو نتيبوس پس از بازگشت به ايران در سلطانيه اقامت گزيد و در سال 1423 م . به كريمه منتقل شد « 4 » .\r\nپيروزى تيمور بر بايزيد اوضاع شرق را براى مدتى دگرگون كرد و به امپراتورى محتضر بيزانس جانى تازه بخشيد و بدان امكان داد نيم‌قرن ديگر نيز دوام يابد . هنرى سوم پادشاه كاستيل و لئون ( اسپانيا ) براى آگاهى از نتايج اين پيروزى هيأتى را به سرپرستى روى گونزالس دوكلاويخو ، گومز دوسالازار و فراكونسو پائز دوسانتاماريا نزد تيمور فرستاد . او پيشتر با فرستادن دو پيك ، پلايو دوسوتوماير و فرماندو دوپالاسولوس به نزد تيمور كه در جنگ آنقوره حاضر شدند ، با او ارتباط برقرار كرده بود ؛ از اينها گذشته ، تيمور در موقع بازگشت آنها به اسپانيا ، سفيرى را به‌نام حاجى محمد القاضى همراه آنها گسيل داشت .\r\n\r\n\r\n","description":"","footnote":"\r\n( 1 ) -  Eubel  ، جلد 1 ، ص 417 .\r\n( 2 ) - در مورد اشتباه بين يهانس دوگالونيفونتيبوس و فرانسيسكن انگليسى جان گرينلاو ، اسقف سولدائيه در كريمه كه هرگز به ايران نيامد نگاه كنيد به : سيلوستر دوساسى ، « مكاتبات تيمور لنگ و شارل ششم » در  Memoires de l'Academie des Inscriptions  ، جلد 6 ( 1822 م . ) ، ص 509 ؛ و نيز لانرتس ، ص 172 .\r\n( 3 ) - در مورد نامه هنرى چهارم نگاه كنيد به  Original Letters illustrative English History  ، چاپ سر ه . اليس ، سرى سوم ( لندن ، 1846 م . ) جلد 1 ، صص 8 - 54 .\r\n( 4 ) - لانرتس ، ص 171 .\r\n","page_name":" 183 ","page_number":183},
  {"content":"\r\n\r\nهيأت كلاويخو در سال 1403 م . اسپانيا را ترك گفت . كلاويخو و ياران او كه نتوانستند تيمور را قبل از بازگشت به سمرقند ملاقات كنند ، مجبور شدند سرتاسر شمال ايران را از غرب تا شرق و نيز در موقع بازگشت از همين راه كه در بعضى از نقاط با مسير رفت فرق داشت ، زيرپا بگذارند . بدين‌ترتيب آنها توانستند تعدادى شهرهاى مهم شمالى ايران را ببينيد و افراد برجسته‌اى را ملاقات كنند . كلاويخو گزارش ارزشمندى از اين سفرها فراهم آورد . هيأت آنها در اول ژوئن 1404 م . از راه خوى به تبريز وارد شد و شهر تبريز توجه كلاويخو را به خود جلب كرد . او مىنويسد كه شهر تبريز ، شهرى بزرگ و زيبا و آراسته و داراى معابر زيبا و عمارات بزرگ است .\r\nهيأت آنها از تبريز به سلطانيه رفت كه هنوز اهميت ويژه خود را نگهداشته بود . كلاويخو درآنجا متوجه رفت‌وآمد بازرگانان و تجار بزرگ شد كه در بازار سالانه سلطانيه شركت مىكردند . اين بازار هر تابستان برپا مىشد و تعدادى از تجار جنوا و ونيز را به خود جلب كرده بود « 1 » . هنگاميكه كلاويخو و هيأت او در سلطانيه بوده‌اند به ديدار ميرانشاه رفته‌اند كه عليرغم جنون دماغىاش رفتارى طبيعى با آنها داشت . هيأت كلاويخو از سلطانيه از طريق تهران ، فيروزكوه ، دامغان و نيشابور راهى مشهد شدند . در مشهد به آنها اجازه دادند تا وارد مرقد امام رضا شوند . « و مردم همه مىآمدند و لبه قباى ما را بوسه مىدادند . به اين بهانه كه ما از گروهى هستيم كه فيض زيارت مرقد و بارگاه قديس بزرگ خراسان را درك كرده‌ايم « 2 » . » بقيه سفر هيأت به سمرقند و ديدار با تيمور در سمرقند پايتخت او چيز چندان مهمى براى بحث ما ندارد . راه بازگشت آن‌ها هم كه باز از همان راه رفت صورت گرفت ، انحراف مسيرشان به سمنان و قزوين ، چيز دندانگير براى اظهار ندارد .\r\nآنچه بايد گفته شود اينست كه ورود كلاويخو و همراهان او به اسپانيا در مارس 1406 م . ، موجبات گسترش و تقويت روابط اروپا با ايران را فراهم كرده است .\r\nدرباره تماس بعدى غرب با ايران چيز بيشترى نمىتوان ابراز داشت چون نيكولودكونتى ونيزى از سفر خود گزارشى مهم و باارزش بجا نگذاشته است . او بين سالهاى 1420 م . و 1425 م . از بصره به هرمز راند و گزارشى از اين سفر ارائه داد . از هرمز به موازات ساحل خليج فارس به شهر بزرگى به‌نام كالاباتيا رفت و بنا به ادعاى خود در آنجا زبان فارسى را ياد گرفت ؛ اين شهر مثل ساير جاهايى كه او نام مىبرد ، هنوز شناخته نشده است .\r\nتركان عثمانى گرچه از تيمور در سال 1402 م . شكستى سخت خوردند ، ولى چنان استقامتى\r\n\r\n\r\n","description":"","footnote":"\r\n( 1 ) - تجار جنوا از زمان ايلخانان در سلطانيه مستقر شده بودند : هيد ، جلد 2 ، ص 506 .\r\n( 2 ) - كلاويخو ، ترجمه لسترنج ، صص 6 - 185 ؛ ص 158 در مورد ميرانشاه .\r\n","page_name":" 184 ","page_number":184},
  {"content":"\r\n\r\nاز خود فرانمودند كه بيست سال بعد بار ديگر پشت دروازه‌هاى قسطنطنيه بودند . هرچند اين حمله درهم كوبيده شد ، ولى حملات ديگر همچنان ادامه يافت و در سال 1453 م . كه سالى پر از وحشت براى جهان مسيحى بود ، اين شهر سقوط كرد و امپراتورى بيزانس به پايان خود رسيد .\r\nونيز كه از مدتها قبل روابط بازرگانى با شرق بهم زده بود ، از طرف عثمانيان به خطر افتاد . اين دولت شهر و ساير قدرتهاى اروپائى براى رفع اين خطر ، پيجوى حاكمى در شرق شدند تا همچون تيمور تركان را از عقب مورد حمله قرار دهد و اروپائيان هم در صورت امكان و به‌طور همزمان به تركان يورش ببرند . بالاخره آنها اين متحد را در وجود اوزون حسن ، حاكم آق‌قويونلوى ايران يافتند . اوزون حسن در سال 1458 م . با امپراتور ديويد طرابوزان متحد شد و با برادرزاده اوكيرا كاترينا ، دختر امپراتور ماقبل آخر ، كالويهانس ، ازدواج كرد . با اينكه تركان در سال 1461 م . بساط امپراتورى طرابوزان را درهم پيچيدند ولى نتوانستند اوزون حسن را شكست دهند و ساقط كنند . سينيوراى ونيزى در سال 1463 م . ل . كوارينى را به تبريز اعزام داشت تا اوزون حسن را به اتحاد با ونيزيان در حمله بر تركان فراخواند ولى در اين كار موفق نشد . سينيورا هشت سال بعد كاترينوزنو را با همان اهداف به ايران گسيل داشت ؛ كاترينوزنو سفيرى مناسبتر از كوارينى بود چون وى برادرزاده كيراكاترينا ( كه پس از ازدواج معروف به دسپينا خاتون شد ) بود .\r\nنتيجه اميدواركننده بود چون وى توانست اوزون حسن را براى جنگ با تركان متقاعد سازد . در اين جنگ با اينكه پيروزى نخستين از آن حكمران آق‌قويونلو بود ، ولى بعدا اوضاع برگشت و به ضرر اوزون حسن تمام شد . مع‌الاسف از سوى غرب به وسيله ونيزيان و يا قدرتهاى ديگر غربى حمله همزمانى صورت نگرفت .\r\nسينيورا در سال 1473 م . جوزافا باربارو را به تبريز فرستاد تا اوزون حسن را به حمله‌اى دوباره به تركان تشويق كند ، ولى دريافت كه حاكم تركمانان از شكست خود سخت اندوهناك است و علاقه‌اى به همكارى ندارد . باربارو به لحاظ ديگر ارتباطى عالى با اوزون حسن برقرار كرد . او توانست اكثر قسمتهاى ايران را بگردد و گزارشى ارزشمند از سفر خود فراهم آورد . در هرمز بود كه چندى بعد آفاناسى نيكيتين دلال معروف اسب را ديد ؛ او نخستين روسى است كه گزارش قابل توجهى از حضور او در اين بخش از ايران داريم « 1 » . تلاشهاى باربارو باعث شد تا اوزون حسن بار ديگر شمشير خود را بكشد ؛ و مأموريت باربارو با آمدن آمبروجيو كنتارينى\r\n\r\n\r\n","description":"","footnote":"\r\n( 1 ) - در مورد توصيف او از هرمز نگاه كنيد به : نيكيتين ،  Khozbenie  ، ص 21 و ميجر ، هند در قرن پانزدهم ، بخش 3 ، صص 9 - 8 .\r\n","page_name":" 185 ","page_number":185},
  {"content":"\r\n\r\nتقويت شد كه نقشه جاه‌طلبانه حمله به تركان از دو سوى شرق و غرب را با خود آورده بود . ولى اوزون حسن در اين زمان بيمار و از طرف ديگر گرفتار شورش يكى از فرزندانش بود .\r\nاوزون حسن در سال 1478 م . درگذشت . گرچه باربارو و كنتارينى در مأموريت خويش با ناكامى روبرو شدند ولى با خود اطلاعات ذيقيمتى درباره ايران و منابع آن آوردند . گزارش باربارو ارزشمندتر از گزارش دو نفر ديگر است چون فردى كنجكاو و باهوش و ناظر وقايع بوده و از تركىدانى و فارسىدانى نسبى خود بيشترين بهره را گرفته است . از طرف ديگر توصيف كنتارينى از صورت و سيرت اوزون حسن روشنتر از توصيف باربارو است « 1 » .\r\nبارتولومئودياس ، نزديك به يك دهه بعد از شكست تلاشهاى ونيزيان براى اتحاد ايران عليه تركان عثمانى ، دماغه اميد نيك را دور زد ولى شورش مردان او از پيشروى بيشتر جلوگيرى كرد .\r\nيك نفر پرتقالى به‌نام پروداكويلا همزمان با سفر معروف دياس ، از طريق مصر وارد درياى سرخ شد و از آنجا تا اقيانوس هند راند . او نخستين پرتقالى بود كه در خاك هند پياده شد . پس از بازگشت از هند به طرف جزيره هرمز راند و باز او نخستين فرد پرتقالى بود كه از اين جزيره ديدن كرد . داكويلا از هرمز به مصر برگشت و در آنجا گزارش مهم خود را درباره سفر به شرق سوئز نگاشت . گزارش او براى نقشه سفر ادوارى و اسكودوگاما از دماغه اميد نيك تا هند گره‌گشا بود و ارزش زيادى داشت . سفر دوگاما دستاوردى عظيم بود : دريانوردان پرتقالى كه با سنت دريانوردى شاهزاده ناخدا هانرى بارآمده‌بودند ، توانستند سرزمينهاى حاشيه‌اى جهان اسلام را از طريق دريا بپيمايند . به‌علاوه چنانچه چندى پس از آن روشن شد ، آنها به لحاظ بازرگانى فراتر از ونيزيان و جنوائيها رفتند . با اينكه جاى ترديد است كه ناخدا هانرى در موقع طرح‌افكنى سفرها و اكتشافات اقيانوسى خود در ساگرس ، چيزى درباره ايران مىدانسته ، ولى با تشويقها و الهامات او بود كه بالاخره آفريقا را دور زدند و راه طولانى دريائى اروپا به خليج فارس ، هند و ماوراى هند گشوده شد . اين دستاورد غريب تأثيرى عميق در روابط بين ايران و غرب گذاشت . پرتقال كه در اين قلمرو پيشگام بود ، نخستين مملكتى بود كه ازاين‌روابط بهره گرفت و تماسى مداوم و دراز آهنگ ايجاد كرد . با ايجاد راه دريايى به سوى ايران ، تعداد سياحان غرب در اين مملكت افزايش يافت .\r\nيك نفر جنوائى به‌نام هيروتيمودى سانتواستفانو ، كمى قبل از پايان اين سده ، پس از يك سفر مخاطره‌آميز در هندوسيلان ، از طريق هرمز ، شيراز ، اصفهان ، تبريز ، حلب و تريپولى به اروپا\r\n\r\n\r\n","description":"","footnote":"\r\n( 1 ) -  Travel to Tana and Persia  ، صص 3 - 132 .\r\n","page_name":" 186 ","page_number":186},
  {"content":"\r\n\r\nبرگشت . ولى گزارش او درباره ايران چيزى بر دانسته‌هاى ما در آن دوران نمىافزايد .\r\nچنانچه ديديم با اينكه در سده پانزدهم بين ايران و غرب سياحان زيادى در گشت‌وگذار بودند ، ولى بعيد است كه تعداد زيادى از مردم اروپا اطلاعاتى دقيق از ايران داشته باشند . بايد يادآورى كرد كه افراد باسواد در آن روزگار اندك بودند و در اواخر اين قرن بود كه اطلاعات چاپى در اختيار مردم قرار گرفته است . ازاينرو اطلاعات مردم اروپا درباره ايران آن روزگار بيشتر مشحون از افسانه بود تا واقعيت . آنها مىخواستند چيزهايى درباره هيولاهاى وحشتناك ، انسانهاى سرسگ و انسانهاى بدون سر بخوانند . آن‌ها با اين نوع اطلاعات افسانه‌اى در سفرهاى سرجان ميندويل كه در حدود سال 1356 م . نوشته شده سرگرم مىشدند و نويسنده واقعى اين سفرنامه هم يا ژان دوبورگونى  ( Jean de Bourgogne )  و يا به احتمال كم ژان دوترمو  ( Jean d'outremeuse )  بوده كه هردو از اهالى ليژ  ( Liege )  بوده‌اند « 1 » . در مرآت العالم كه كاكستن از روى  Image du Monde  كازين  ( Coussouin )  ترجمه كرد و در سال 1480 م . و يا يك سال بعد منتشر ساخت ، قطعه زير را مىخوانيم :\r\n« در ميان كشورهاى ديگر ، كشورى هم به‌نام ايران وجود دارد كه شامل سىوسه منطقه است :\r\nاز ميان اين مناطق يكى هم رويام  ( Roymae )  فارس است كه علمى به‌نام نيگرومانسى  ( Nygromancie )  نخستين‌بار در آن پديد آمد و با اين علم دشمنان و فراريان را دستگير و زندانى مىسازند . در اين سرزمين قيرى بدست مىآيد كه بسيار داغ است و اگر دست به آن بخورد پوست دست قلوه‌كن مىشود . ازاينرو دانستن علم نيگرومانسى براى هركدام آنها ضرورى است « 2 » . »\r\nلودوويكودى وارتما از اهالى بولونيا كه داعيه زيارت مكه را در سر داشت تا به نامى برسد ، در سالهاى نخستين سده شانزدهم در هرمز پياده شد و آنجا را شهرى عالى و بسيار زيبا ديد . به شيراز رفت و در آنجا يكى از تجار ايرانى را كه در مكه ديده بود ، پيدا كرد . اين تاجر ، وارتما را به خانه‌اش در « ارى » ( هرات ) برد كه به نظر او در خراسان بود ، ولى احتمالا روستاى هرات خرّه در نزديكى نيريز فارس بايد بوده باشد « 3 » . او و دوست تاجرش مىخواستند به سمرقند بروند ولى نتوانستند چون « صوفى » « 4 » ( شاه اسماعيل ) بر اين سرزمين مسلط شده و سنيان را از دم تيغ\r\n\r\n\r\n","description":"","footnote":"\r\n( 1 ) - ه . س . بنت ،  Chaucer and the Fifteenth century  ( آكسفورد ، 1947 م . ) ، ص 199 .\r\n( 2 ) - منقول در انجمن متون كهن انگليسى ، شماره 110 ، مرآت العالم ، ص 81 . ناشر آن ا . ه . پرير اشاره كرده كه كاكستن كلمه  \" Pose \"  را غلط ترجمه كرده چون اين كلمه بايد  Poiz  ، «  Pitch  - قير » بوده باشد كه مفهوم و معناى بهترى را مىرساند .\r\n( 3 ) - نگاه كنيد به پنراس ،  Travel and Discovery  ، ص 30 . وارتما ادعاكرده كه در عرض 12 روز از هرمز تا هرات رفته و اين ادعا غيرممكن مىنمايد .\r\n( 4 ) - از كاربستهاى كهن اين واژه ( « صوفى » تحريف‌شده صفى ) ، مگر اينكه از تحريفات زبانى جديد بوده باشد .\r\n","page_name":" 187 ","page_number":187},
  {"content":"\r\n\r\nمىگذرانيد . وارتما پس از چند ماه اقامت در « ارى » به هرمز برگشت و از آن‌جا با كشتى راهى هند شد .\r\nورود آلفونسود آلبوكرك در رأس ناوگان پرتقالى در سال 1507 م . به هرمز ، از طريق دماغه اميدنيك ، بسيار مهمتر از ديدار وارتما از ايران بود . سيف الدين شاه دوازده‌ساله هرمز كه تحت قيمومت و للگى وزير بىباك و متهوّر خود خواجه عطار بود خبر ورود ناوگان پرتقالى را شنيد و نهايت تلاش خود را براى دفاع از هرمز به كار بستند . هنگاميكه آلبوكرك تسليم جزيره را درخواست كرد ، تقاضاى او بلافاصله رد شد . پرتقاليها دست به حملاتى زدند كه پس از جنگى سخت نتيجه داد . شاه جوان دست‌نشاندگى شاه پرتقال و پرداخت باج سالانه را پذيرفت .\r\nبسى برنيامد كه مأمورى از طرف شاه اسماعيل براى اخذ ماليات سالانه وارد هرمز شد . شاه و مشاوران او با حيرت و بهتى كه گرفتار آمده بودند با آلبوكرك براى پاسخ به شاه اسماعيل به صحبت نشستند . آلبوكرك در جواب توپ و تفنگ و نارنجك را نشان داد كه به شاه اسماعيل بگويد « اين پولى است كه پادشاه پرتقال به دو داده تا به شاهان دست‌نشانده خود اهداء كند . » « 1 » آلبوكرك به شتاب از گفته خود پشيمان شد و هداياى نفيسى همراه مأمور ايران به شاه اسماعيل فرستاد ؛ او در سال 1513 م . كه هنوز در روابط حسنه بين شاه اسماعيل و آنها تنش و تشنج برقرار بود ميگوئل فريرا  ( Miguel Ferreira )  را با هدايائى گرانبها و پيام دوستى به سفارتشان نزد شاه فرستاد .\r\nناوگان پرتقال تا سال 1508 م . در هرمز باقى ماندند و در اين ايام بعضى از ناخداهاى آلبوكرك اظهار نارضايتى كرده و با خواجه عطار دست به توطئه زدند . آلبوكرك كه با شورش آشكارى روبرو شده بود ، با اكراه جزيره را ترك گفت ، معهذا چنان به اهميت استراتژيك و بازرگانى آن پىبرده‌بود كه تصميم گرفت در نخستين فرصت بار ديگر آن‌را به تصرف خود در آورد . هنگامىكه در سال 1515 م . توانست ناوگان قوى تازه‌اى گرد آورد ، سروكله‌اش در هرمز پيدا شد و آنجا را اشغال و از آن خود كرد . ديرى برنيامد كه ميگوئل فريرا همراه سفيرى از دربار شاه برگشت . از آنجا كه شاه اسماعيل به تازگى از شكست چالدران بدست تركان عثمانى سر بر آورده بود و به سبب آنكه ناوگانى در اختيار نداشت مجبور شد مالك الرقابى پرتقاليان را بر جزيره هرمز برسميت بشناسد . ازاينرو آلبوكرك توانست پيمانى با ايران منعقد سازد و شاه هرمز را دست‌نشانده پادشاه پرتقال قلمداد كند . درعوض ، پرتقاليها در برگرداندن جزاير بحرين از\r\n\r\n\r\n","description":"","footnote":"\r\n( 1 ) - آلبوكرك ، جلد 1 ، ص 145 .\r\n","page_name":" 188 ","page_number":188},
  {"content":"\r\n\r\nدست سلسله جابرى اعراب به ايران و اتحاد با ايران عليه عثمانيان و كمك به دولت ايران در سركوبى شورش قبيله بلوچى در مكران قول مساعد دادند « 1 » . يكى از نخستين اروپائيانى كه جزئيات تصرف هرمز را گزارش كرده دوارته باربوسا  ( Duarte Barbosa )  است كه احتمالا ناظر واقعه بوده است « 2 » .\r\nآلبوكرك پس از انعقاد قرارداد سفير خود فرنائوگومس دولموس را با هدايائى دوچندان كه از شاه دريافت كرده بود « 3 » ، همراه سفير شاه اسماعيل گسيل داشت و سپس راهى درياى هند شد ولى قبل از اينكه به گوآ برسد درگذشت . پرتقال از اين زمان به بعد به مدت يك قرن نه‌تنها در خليج فارس داراى پايگاهى دريائى بود و با آن به رفت‌وآمد خليج فارس نظارت داشت ، بلكه از پايگاه بازرگانى درخورى هم برخوردار بود . پرتقاليان چندسال پس از اشغال هرمز ، در جزاير بحرين پياده شدند و حكام جابرى آنجا را به انقياد كشيدند ؛ آنها طبق قرارداد سال 1515 م . به جاى اينكه غنايم و دارايى آنها را به ايران تحويل دهند ، به مدت هشتاد سال از آن خود كردند .\r\nقلعه‌اى كه آنها در ساحل شمالى جزيره اصلى و در چند ميلى غرب منامه ساختند هنوز به صورت مخروبه موجود است . پرتقاليها در سال 1522 م . گمركات هرمز را تحت‌نظر خود گرفتند ولى رفتار مأموران آنها باعث شورشى عظيم شد و دامنه آن از هرمز گذشته و حواشى سواحل عربى را فراگرفت . آنها در ضمن با شاه دست‌نشانده هرمز قراردادى مجدد بستند و سلطه خود را بر اين جزيره تشديد كردند .\r\nبالتازار پسوآ در سپتامبر 1523 م . در رأس هيأتى مهم از پرتقاليان وارد دربار ايران شد .\r\nآنتونيو تنريرو  ( Antonio Tenreiro )  كه جزو اين هيأت بود و گزارش درباره آن نوشت ، پسوآرا « فردى باهوش و ذكاوت » توصيف كرد . خود تنريرو هم بسيار هوشمند و تيزبين بوده و اختلافات سنيان و شيعيان را به دقت گزارش كرده و قزلباشان تركمان را به درستى نشان داده است « 4 » . شاه اسماعيل از اين هيأت به گرمى استقبال كرد ولى چندى بعد در ماه مه 1524 م . درگذشت .\r\nدر زمان شاه اسماعيل اقداماتى صورت گرفت تا با امپراتور شارل پنجم و شاه لودويك دوم از هنگرى ( مجارستان ) اتحادى عليه تركان صورت گيرد . به همين سبب لودويك در سال 1516 يكى از پدران مارونى را به‌نام پتروس دومونته ليبانو نزد شاه اسماعيل فرستاد . شارل هم كه\r\n\r\n\r\n","description":"","footnote":"\r\n( 1 ) - درباره شرايط قرارداد نگاه كنيد به : آ . ت . ويلسن ، خليج فارس ( آكسفورد ، 1928 م . ) ص 121 .\r\n( 2 ) - باربوسا ، جلد 1 ، صص 115 - 90 .\r\n( 3 ) - بايائو ،  Itimerarios  ، صص 33 ، 34 .\r\n( 4 ) - همان ، صص 1 - 20 . گزارش او نسبت به ساير گزارشهاى همزمان ونيزيان مفصل‌تر و واقعىتر است ( مخصوصا از گزارش ج . م . آنجيوللو ) . نگاه كنيد به  A Narrative of Italian Travels  ، ص 110 .\r\n","page_name":" 189 ","page_number":189},
  {"content":"\r\n\r\nهنوز پادشاه اسپانيا بود ( در سال 1519 م . به امپراتورى برگزيده شد ) در همين ايام و به همين نيت سفيرى را پيش شاه اعزام داشت . جوابيه شاه اسماعيل به اين نامه‌ها حفظ نشده ، ولى در تابستان سال 1523 م . نامه‌اى به خط لاتين به شارل پنجم فرستاد و در آن ضمن اظهار شگفتى از اينكه قدرتهاى مسيحى به‌جاى اتحاد عليه تركان ، با يكديگر ستيز مىكنند ، شارل را به حركت عليه دشمن مشتركشان تشويق و تحريك كرد « 1 » . پائولو جيووو در جلد دوم تاريخ خود به‌نام  Historia sui Temporis  كه در سال 1560 م . در پاريس منتشر ساخت ، نظر مشابهى را ارائه داده است . او معتقد است كه قدرتهاى مسيحى با دشمنىها و رقابتهايشان از درهم‌شكنى تركان عاجز آمدند در حالى كه هنوز در دشمنىهاى خود غرق هستند و تركان به چنان قدرتى دست‌يافته‌اند كه عنقريب جهان را هم فتح خواهند كرد .\r\nنامه اسماعيل قبل از مرگ او در سال 1524 م . بدست شارل پنجم نرسيد . جالب نظر اينكه خبر مرگ شاه اسماعيل و جلوس شاه طهماسپ هم به امپراتور تا فوريه 1529 م . نرسيد ، چون وى نامه‌اى خطاب به شاه اسماعيل ارسال داشت . اين نكته وضع وخيم وسايل ارتباطى بين ايران و غرب را در آن روزگار فرا مىنمايد كه نقشه‌ها و برنامه‌ريزيهاى چشمگيرى را بين قدرتهاى آن زمان غيرممكن مىساخت .\r\nسلطان سليمان قانونى در سال 1547 م . از شورش القاص ميرزا برادر شاه طهماسپ استفاده كرد و به شمال غرب ايران هجوم آورد و تبريز را اشغال كرد « 2 » . در اين زمان سياست فرانسه بر آن قرار گرفت كه با سلطان عثمانى روابط حسنه برقرار سازد و براى اينكه سلطان عثمانى را عليه امپراتور اسپانيا تحريك كند ، گابريل دولوتس  ( Gabriel de Luetz )  ، بارون سينيور دوآرامون و الابرگ ، سفير فرانسه را به باب عالى فرستاد تا سلطان را در اين لشكركشى همراهى كند . دو نفر منشى فرانسوى هم به نامهاى ژاك گاسو  ( Jacques Gassut )  و ژان شسنو  ( Jean Chesneau )  را به همراه آنها گسيل داشت . هنگاميكه ايرانيان موقع هزيمت تمام اراضى را آتش زدند ، سلطان به دليل نداشتن امكانات مجبور به بازگشت شد و سپاهيان خود را پس كشيد . سپس قلعه وان را كه در اختيار ايرانيان بود ، محاصره كرد . توپخانه تركان قلعه را به توپ بستند ولى فايده‌اى نبخشيد تا اينكه بنا به اشاره دآرامون سر يكى از توپهاى خود را به طرف ديوار ديگر قلعه برگرداندند ؛ بدين\r\n\r\n\r\n","description":"","footnote":"\r\n( 1 ) - در مورد متن لاتينى آن نگاه كنيد به :  Correspondenz des Kaisers Karl V  ، چاپ ك . لنتس ، جلد 1 ( لايپزيك ، 1844 م . ) صص 3 - 52 كه به اشتباه تاريخ 924 ه ارائه شده است . فلسفى ، تاريخ روابط ، صص 4 - 163 ، ترجمه فارسى اين نامه را چاپ كرده كه شروع آن شوال 929 / 13 اوت - 10 سپتامبر 1523 آمده است .\r\n( 2 ) - در اين مورد به فصل تاريخ دوره صفويان مقوله شاه طهماسپ رجوع كنيد .\r\n","page_name":" 190 ","page_number":190},
  {"content":"\r\n\r\nترتيب ايرانيان مجبور به تسليم شدند « 1 » .\r\nدر آغاز نيمه دوم قرن شانزدهم اقداماتى براى باز شدن راه تجارى بين ايران و انگليس از طريق روسيه انجام شد ازاينرو ضلع دست چپ مملكت تركان عثمانى در نظر گرفته شد ، چون پرتقاليها و پىسپاران آن‌ها از ضلع دست راست بهره مىجستند . در سال 1553 م . ريچارد چنسلر  ( Richard Chancellor )  كشتى خود را از شمال نروژ تا درياى سفيد راند . چنسلر پس از پياده شدن در آرخانگل از سمت جنوب به مسكو رفت و در آنجا از سوى ايوان مخوف ، گراندوك اين منطقه ، استقبال شد . اين ديدار پايه‌هاى تجارى راه خشكى را از طريق روسيه به ايران برپا كرد و به همين منظور در سال 1555 م . مسكوى و يا كمپانى روسيه تشكيل شد . دو سال بعد آنتونى جنكينسن و برادران ريچارد و رابرت جانسن از انگليس خارج شده و پس از گذشتن از روسيه به آستاراخان رسيدند و از طريق ولگا وارد درياى خزر شدند . اين سفر يكى از سفرهاى آغازين انگليسىها بود . به كلام خود جنكينسن « ما در موقع كشتىرانى پرچمهايمان را كه نشانه صليب سرخ سن جرج داشت به افتخار مسيحيان برافراشتيم چون اولين بار بود كه اين پرچمها در درياى خزر ديده مىشدند . « 2 » » معذلك اين پيشگامان در آن زمان به ايران نرفتند بلكه وارد بخارا شدند و زمستان را در آنجا گذراندند . آنها نخستين بازرگانان انگليسى بودند كه پا به آسياى ميانه گذاشتند .\r\nجنكينسن و همراهان او از همان راهى كه آمده بودند راهى انگلستان شدند .\r\nجنكينسن و همراهان او با توجه به اين موفقيت ، در سال 1561 م . راهى ايران شدند . ضمنا شركت مزبور هم تصميم گرفت كه ايران را در قلمرو عمليات بازرگانى خود قرار دهد . جنكينسن حامل نامه‌اى از سوى ملكه اليزابت به گراندوك و نامه‌اى هم به « صوفى بزرگ » بود . آنها پس از رسيدن به آستاراخان ، به طرف جنوب رانده و در نزديكى سواحل ايران در شابران پياده شدند و از آنجا به شماخى مركز شروان رفتند . از شماخى به‌ناچار دست به يك سفر بيست ميلى تا قشلاق عبد اللّه خان ، فرمانده نظامى و حاكم ايالت ، زدند و در آنجا از طرف حاكم استقبال شدند . جنكينسن در دوم اكتبر از راه اردبيل به قزوين ، پايتخت ايران رفت و در آنجا شاه طهماسپ او را به حضور طلبيد . در آغاز همه چيز به خوبى پيش مىرفت ، امّا هنگاميكه شاه متعصب دريافت كه جنكينسن مسيحى است او را بىادبانه از خود راند . باوجوداين ، شاه بعدا نرم شد و رفتارى خوش با جنكينسن در پيش گرفت و هنگامى كه ايران را به قصد انگلستان ترك مىگفت هديه قابلى به دو بخشيد .\r\n\r\n\r\n","description":"","footnote":"\r\n( 1 ) - شسنو ، صص 8 - 84 . و نيز نگاه كنيد به : شارير ،  Negociations  ، جلد 2 ، صص 9 - 66 .\r\n( 2 ) - ص 114 . احتمالا همين قطعه او باعث شده كه مارلو در كتاب  Tamburlaine The Great  بنويسد كه : « و بازرگانان مسيحى با كمك روسها كشتىهاى خود را به درون درياى خزر راندند » .\r\n","page_name":" 191 ","page_number":191},
  {"content":"\r\n\r\nموفقيتهاى اين سفرها باعث شد تا چندين سفر ديگر بازرگانان انگليسى از انگلستان به ايران از راه روسيه انجام شود . تجار شركت روسيه در اين دوره از شهرهاى ايران ديدن و تا كاشان در جنوب رخنه كردند « 1 » . ولى با شيوع بيمارى طاعون در ايران و حملات راهزنان تاتار در ولگا و خطرات ديگر كه تلفات جانى و مالى زيادى به دنبال داشت ، اين عمليات بازرگانى در سال 1581 م . متوقف شد .\r\nناوگانهاى تركيبى اسپانيا ، ونيز و ساير دولتهاى مسيحى در 7 اكتبر 1571 م . در غرب لپانتو پيروزى چشمگيرى بر تركان بدست آوردند . به دنبال آن پاپ پيوس پنجم نامه‌اى به شاه طهماسپ نوشت و در آن او را تشويق به حمله به تركان كرد تا به‌جاى تلخيهاى جنگ در ثمرات پيروزى سهيم شود . ولى ديرى برنيامد كه از گزارشهاى وينچنتيو دالساندرى ، كه همان سال از ايران ديدن كرده بود ، معلوم شد كه از شاه طهماسپ نبايد چندان انتظار داشت . بنا به نوشته او ، شاه به مدت يازده سال چله‌نشين حرمسرا شد و به چيزى جز زن و مال نيانديشيد ؛ او رغبتى به جنگ نداشت ؛ مملكت در وضع بدى بسر مىبرد و بىعدالتى همه‌جا را فراگرفته بود و جاده‌ها و راهها امنيت نداشت « 2 » .\r\nهشت سال بعد ونيزى ديگرى به‌نام گاسپار و بالبى از طريق خشكى به بصره و از آنجا به هرمز رفت . بالبى در گزارشهاى خود اطلاعات بيشترى در مقايسه با سفرهايش در خليج فارس عرضه مىكند و اشتباهات او را در ارائه اسامى ، تطبيق آنها را دشوار مىسازد . گزارش بالبى از هرمز در خصوص اوزان و مقياس‌هاى موجود در هرمز و ساير جزئيات اقتصادى و بازرگانى آنجا اهميتى شايان توجه دارد « 3 » .\r\nجان نيوبرى كه فردى متهور و بىباك بود و نماينده ملكه اليزابت ، درپى سفرهاى بالبى راه افتاد . او نخستين انگليسى بود كه از راه خشكى حلب به بغداد سفر مىكرد در اول مه 1471 م . به بصره رسيد . بصره را با كشتى ترك گفت و پس‌از پشت‌سرگذاشتن بوشهر ، نخيلو و قشم در 22 ژوئن وارد هرمز شد . نيوبرى شش هفته در هرمز گذراند و در آن‌جا علاوه بر افراد ديگر يك نفر ونيزى به‌نام ميخل استروپنه  ( Michiel Stropene )  را ملاقات كرد و پرس‌وجوهائى كه استروپنه در مورد كارهايش از خادم او مىكرد سوءظنش را برانگيخت « 4 » .\r\nنيوبرى از راه كاروان‌رو ، از طريق لار به شيراز رفت و از آنجا وارد كاشان ، اصفهان ، قم و\r\n\r\n\r\n","description":"","footnote":"\r\n( 1 ) - نگاه كنيد به : بينستر و دوكت ، در هاكلويت ،  Principal Navigations  ، جلد 2 ، صص 3 - 120 .\r\n( 2 ) -  A Narrative of Italian Travels  ، صص 25 - 215 .\r\n( 3 ) - بالبى و فدريچى ، صص 8 - 123 .\r\n( 4 ) - درباره استروپنه نگاه كنيد به : توتچى ،  \" Mercanti Venezian \"  ، صص 3 - 1092 .\r\n","page_name":" 192 ","page_number":192},
  {"content":"\r\n\r\nتبريز گرديد . نيوبرى از تبريز ، از راه تركيه عثمانى به انگلستان برگشت . او كه از اين سفر خود چندان راضى نبود ، دست به سفرى ديگر زد و مقدر بود كه از اين سفر برنگردد . او به همراهى رالف فيچ ، جان الدرد ، ويليام ليدز ، ويليام شيلز و جيمز استورى با كشتى تايگر  ( Tiger )  به تريپولى رفت . آنها از تريپولى به حلب رفتند و از آنجا از راه اصلى و معمولى به بغداد و بصره رسيدند .\r\nآنها الدرد و شيلز را در بصره ترك گفته و به هرمز رفتند و در آنجا به تجارت پرداختند . چيزى از ورود آنها به هرمز نگذشته بود كه تجار ونيزى آنجا ، احتمالا با دسيسه استروپنه ، به مقامات پرتقالى حالى كردند كه آنها جاسوسند و نتيجه اين شد كه آنها را دستگير ساخته و تحت‌الحفظ براى تحقيقات به بندر گوآ فرستادند . خوشبختانه يك نفر ژزوئيت انگليسى به‌نام تامس استيفنس با كمك يان هيوخن وان لينشوتن  ( Jan Huyghen Van Linschoten )  و هلنديهاى ديگر « 1 » توانستند آنها را با ضمانت آزاد سازند . صحبت از ساير سفرهاى آنها و سرانجام غم‌انگيز نيوبرى در حوصله مقال ما نمىگنجد .\r\nچنين مىنمايد كه شكسپير سفرنامه فيچ را كه در سال 1598 م . منتشر شده خوانده باشد چون در مجلس اول از صحنه 3 مكبث ، نخستين جادوگر مىگويد كه : « شوهر او ناخداى كشتى ببر است ، سوى اقطار حلب رفتست ، امان . . . » .\r\nاز اتفاق بايد گفت كه لينشوتن نخستين هلندى است كه از ايران ديدن كرده ، ولى سفر او فقط در هرمز بوده و ساير نواحى ايران را شامل نشده است .\r\nبحران تازه‌اى در سال 1583 م . در روابط بين تركيه عثمانى و قدرتهاى غربى چهره نمود .\r\nپاپ گريگورى سيزدهم درصدد برآمد تا روح صليبى ديگرى در اروپا برانگيزاند و ضمنا با ايران هم متحد گردد . پاپ به منظور كسب اطلاعات دست‌اول و تازه درباره ايران و منابع نظامى آن ، جووانى باتيستا وكيتى  ( G . B . Vecchietti )  از اهالى كازنتسا  ( Cosenza )  را گسيل داشت تا گزارشى مفصل تهيه نمايد . وكيتى فردى هوشمند بود و تا حدودى هم به شرق آشنايى داشت و براى اين كار بسيار مناسب مىنمود . او در اواخر عهد شاه محمد خدابنده ، شاه سست‌نهاد صفوى ، به ايران رسيد و اين زمانى بود كه اين شاه فىالواقع آلت دست رهبران قبايل تركمان بود . وكيتى متوجه قواى محدود و فقدان توپخانه شاه شد . چندى را به گشت‌وگذار در ايران پرداخت تا اطلاعات مفصلى از آن حاصل كند . هنگاميكه او در ايران بود جنگ بين ايران و عثمانى درگرفت و ايران پس از شكستها ، مناطقى را از دست داد . وكيتى در سال 1587 م . ، سال جلوس شاه عباس\r\n\r\n\r\n","description":"","footnote":"\r\n( 1 ) - لينشوتن ، جلد 2 ، صص 8 - 186 .\r\n","page_name":" 193 ","page_number":193},
  {"content":"\r\n\r\nاول به تخت سلطنت در شانزده سالگى ، به اروپا برگشت . از گزارشهاى وكيتى برمىآيد كه ايران در وضعيتى قرار نداشت كه بتواند كمك نظامى به غرب برساند ؛ از طرف ديگر ، كسى نمىتوانست تحولاتى را كه جلوس شاه عباس در ايران پديد مىآورد ، پيش‌بينى كند .\r\nپدرو تيخيرا  ( Pedro Teixeria )  يكى از يهوديان پرتقالى ، سفرهاى شرقىاش را در سال 1586 م . شروع كرد ولى تا سال 1593 م . نتوانست به هرمز برسد . چندين سال در اين جزيره بسر برد . او شايد نخستين اروپايى در ايران باشد ( اگر هرمز آن روزگار را پاره‌اى از ايران بدانيم ) كه به يادگيرى زبان فارسى و نوشتن تاريخ ايران پرداخته است . تيخيرا كتاب ميرخواند با عنوان روضة الصفا فى سيرة الانبياء و الملوك و خلفا را مطالعه كرد و با مطالعه اين اثر و نيز تاريخ تورانشاه درباره شاهان هرمز ( كه متأسفانه امروزه از بين رفته است ) اثر خود را با عنوان زير نگاشت :\r\n Relaciones de P . Teixeria del origen , descendencia y succesion de los Reyes de Hormuzy de un viaje hecho por el mismo autor desde la india oriental hasta Itaila por tierra ( Antwerp , 1610 ) . \r\nاو در اين اثر خود گزارشى از سفر رفت و برگشتش را از هرمز به مازندران گنجاند . با اينكه تيخيرا از منابع فارسى بهره‌گرفته ، ولى كتابش از ارزش تاريخى چندانى برخوردار نيست ، معهذا گزارش‌هاى سفر او در ايران اين عيب را پوشانده است .\r\nدر نوامبر سال 1598 م . هيأتى به سرپرستى فردى ماجراجو ولى بيمرام انگليسى به‌نام سرآنتونى شرلى وارد ايران شد . اين هيأت را ارل اسكس فرستاده بود تا شاه عباس را براى اتحاد با قدرتهاى مسيحى عليه تركان و نيز ترميم روابط بازرگانى بين ايران و انگلستان متقاعد سازد .\r\nشاه آنتونى را با نهايت احترام در دربار خود پذيرا شد . شاه عباس علاوه بر اينكه قول مساعد براى تسهيلات بازرگانى با غرب داد ، سرآنتونى را سفير خود در اروپا كرد تا حمايت قدرتهاى غربى را براى مقابله با تركان جلب كند . شرلى ايران را از راه روسيه به قصد اروپا ترك گفت درحاليكه برادر جوانتر او رابرت و پنج تن از اعضاى هيأتش به‌عنوان گروگان نگهداشته شده بودند . آنتونى با بقيه افراد هيأت و يك نفر سفير ايرانى به‌نام حسينعلى بيك بيات و نيز تعدادى منشى و خدمتكار ايرانى همراهى مىشد ؛ يكى از اين منشيان عليقلى بيك برادرزاده سفير بود و ديگرى هم اروج بيك بيات نام داشت « 1 » . اين دو سفير و همراهان پس از گذشتن از روسيه در اكتبر\r\n\r\n\r\n","description":"","footnote":"\r\n( 1 ) - اين اسم احتمالا تحريف‌شده الغ است ولى فلسفى در زندگانى . . . ، جلد 1 ، ص 180 به صورت اروج عرضه كرده است .\r\n","page_name":" 194 ","page_number":194},
  {"content":"\r\n\r\n1600 م . به پراگ رسيدند و در آنجا از امپراتور رودلف احترام و عنايتى خاص ديدند .\r\nاين هيأت در آوريل 1601 م . وارد رم شد ولى ديدار آنها با پاپ كلمنت هشتم به تعويق افتاد چون شرلى و حسينعلى بيك در مسأله اينكه كداميك از آنها حق تقدم دارند ، اختلاف پيدا كردند .\r\nبالاخره پاپ نخست شرلى را به حضور طلبيد ، امّا هنگامىكه نوبت حسينعلى رسيد ، ادعا كرد كه مأمور اصلى هموست و شرلى براى او دستيارى بيش نيست « 1 » . اقامت موقت هيأت در رم با سردى برگزار شد . اختلاف بين دو سفير تا بدانجا كشيد كه شرلى منكر مأموريت خود شد و آن‌را از سرش واكرد . حسينعلى بيك با اينكه سفير بلامنازع هيأت گرديد ولى وقتى كه ديد چند تن از همراهان او ( كه يكى از آنها آشپز وى بود ) به دين مسيحى درآمدند ، آشفته شد « 2 » . سفير همراه افراد مسلمان ديگر خود راهى والادوليد  ( Valladolid )  شدند و در آنجا به حضور فيليپ سوم رسيدند . وقتى سفير فهميد كه برادرزاده او عليقلى بيك و اروج بيك هردو مسيحى شده‌اند و شاه اسپانيا و همسرش ملكه مارگريتا عنوان پدران تعميدى آنها را يافته‌اند و نام آنها را به فيليپ  ( Felipe )  و خوان  ( Juan )  تغيير داده‌اند ، بيشتر دلتنگ و آشفته شد . حسينعلى بيك چنان از اين تغيير مذهب يارانش دلخور و عصبانى شده بود كه مىخواست دون خوان ( اروج بيك ) را به قتل برساند . دون خوان با كمك يك نفر از اشراف اسپانيائى به‌نام آلفونسورمون خاطرات و سفرنامه خود را به زبان اسپانيولى نوشت . در اين كتاب كه گزارش از هيأت سياسى به اروپا در آن به تفصيل آمده ، مقدمه‌اى هم از تاريخ خلافت و تاريخ ايران ضميمه شده است . در بخش نهايى كه تاريخ متقدم صفويان به تفصيل ارائه شده حاوى اصلاحيه‌هايى از مينادوئى  ( Minadoi )  در اثر خويش است ( در پائين بدان اشاره خواهد شد ) . كتاب دون خوان در سال 1604 م . در والادوليد منتشر شد . يك سال بعد دون خوان بدبخت در يك نزاع خيابانى در والادوليد جان خود را از دست داد .\r\nقبل از اينكه وارد بحث بيشتر درباره اسناد روابط ايران و غرب بشويم ، بهتر آنست كه مختصرا پيشرفتهايى را كه در اين زمينه در سده شانزدهم صورت گرفته ، بررسى كنيم . بيشتر اين اسناد گردآورى و كامل‌شده ولى براى تكميل آن باز جاى كار است . پرتقاليان تنها ملت غربى بودند كه تماس مستقيم و مداوم با ايران داشتند . انگلستان تلاشى كلان ولى ناموفق براى برقرارى روابط تجارى با ايران از طريق روسيه و درياى خزر كرد . در بعضى موارد هم سفرائى بين طرفين\r\n\r\n\r\n","description":"","footnote":"\r\n( 1 ) -  The Fugger News - letters , 1568 - 1605  ، ترجمه پ . دوجارى ( لندن ، 1924 م . ) صص 2 - 331 .\r\n( 2 ) - همان ، ص 243 .\r\n","page_name":" 195 ","page_number":195},
  {"content":"\r\n\r\nمبادله شد . يكى از ويژگيهاى نيمه دوم اين سده ، تأليف تعدادى از كتب در اروپا درباره ايران بود .\r\nمثلا درباره جنگهاى ايران و تركان تواريخى همچون تاريخ گ . ت . نيادوئى ،  Historia della Gverra Fratvrech et Persiani  ( رم ، 1587 م . ) و پ . بيزاروس ،  Rerum Persicarum Historia  ( انتورپ ، 1582 م . ) نوشته شد . اين آثار گرچه با اطلاعات دست دوم و سوم نوشته شدند ولى آكنده از مطالب و اطلاعات درست و صحيح بودند . در ايتاليا يكى از ونيزيان ثابت قدم به‌نام جووانى باتيستا را موزيو اطلاعاتى بايسته درباره سفر و اكتشاف جمع‌آورى كرد و سه جلد نخستين آن در ونيز بين سالهاى 1550 م . و 1563 م . تحت عنوان\r\n Delli Navigationi et viaggi raccolte da M . Gio . Battista Ramusio \r\nمنتشر شد . ريچارد هاكلويت همتاى انگليسى راموزيو در سال 1598 م . كتابى با عنوان\r\n The Principal Navigations , Voyages , Traffiques and Discoveries \r\nنوشت و در آن اطلاعات و گزارش رالف فيچ را از سفرهاى خود راجع‌به ايران انتشار داد .\r\nدر دوره اليزابت انگليس ، ايران را كشورى آكنده از تجملات ، جاه و جلال و جلا مىشناختند . اسپنسر در كتاب  Faerie Queene  ( ملكه پريان ، كتاب 1 ، بخش  IV  ، ص 7 ) ايران را « مهد غرور و مباهات » مىنامد . از اينها گذشته ، گرچه در اين زمان ديگر صحبت از « نگرومانسى » نبود ، ولى تخيل و افسانه‌سرايى همچنان برقرار بود . فرخوزه تيخيرا  ( Fr Jose Teixeira )  در سالهاى پايانى سده شانزدهم كتابى منتشر ساخت و ضمن آن از زبان شيادى به‌نام ماركوتوليو كاتيزونه ادعا كرد كه شاه سباستيان پرتقالى در جنگ قصر الكبير در مراكش در سال 1578 م .\r\nكشته نشده بلكه زخمى شده و زخمهايش هم بهبود يافته است . او به پرتقال برنگشته ( كه در سال 1580 م . با اسپانيا ادغام شده بود ) بلكه با عنوان شواليه دولاكروا گرد جهان مىگردد . آنتونى ماندى اين كتاب را به زبان انگليسى برگرداند با عنوان : « ماجراى شگفت‌انگيزى كه تاكنون رخ داده . . . حاوى خطابه‌اى درباره شاه پرتقال دون سباستيان پس از ترك جنگ عليه كفار در سال 1578 م . و موفقيتهاى او از زمان سفر به آفريقا ، تا ششم ژانويه 1601 ميلادى » . ماندى در صفحه 90 اين كتاب افزوده بود كه سرآنتونى شرلى از ايران مىنويسد و مىگويد كه شواليه مزبور همراه تعدادى ديگر از نجباى جنگاور در خدمت ايرانيان هستند و دليرانه عليه تركان مىجنگند . البته در اين عبارات ذره‌اى واقعيت وجود نداشت .\r\nاندكى قبل از اينكه سرآنتونى شرلى و اعضاى ديگر هيأت او به رم برسند ، يك نفر روحانى پرتقالى به‌نام فرانسيسكو داكوستا به رم وارد شد كه سفرش را از هند از طريق ايران انجام داده بود . او اطلاعاتى اغراق‌آميز از وضع مسيحيان در ايران به پاپ ارائه داد و تا بدانجا پيش رفت كه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nشاه عباس حاضر است تحت تعاليم دين مسيحى قرار گيرد چون باوجود مسيحى بودن ، راحت‌تر مىتواند با جهان مسيحيت عليه تركان كافر متحد شود « 1 » . او همچنين اظهار داشت كه شاه مقدم ميسيونرهاى مسيحى را گرامى خواهد داشت كه البته چنانچه در زير متوجه خواهيم شد ، اين گفته او عين واقعيت بوده است .\r\nمتأسفانه پاپ كلمنت هشتم تصميم گرفت كه اين روحانى را با شخص غيرروحانى ديگر به‌نام ديه‌گو دميراندا  ( Diego de Miranda )  به‌عنوان سفيران خود به اصفهان بفرستد تا پاسخى به هيأت سياسى شرلى داده باشد . اين دو سفير در راه مأموريت خود شديدا به نزاع پرداختند و هنگاميكه به ايران رسيدند هنوز در بگوومگو بودند . افزون‌براين ، به لحاظ ديگر نيز رفتارى ناشايست داشتند . خوشبختانه براى حفظ خوشنامى مسيحيان در ايران ، هيأتى از سه پرتقالى اگوستينى در سال 1602 م . وارد اصفهان شدند تا صومعه‌اى در اين شهر برپا دارند . اين هيأت كه با تأييدات كوستا براى انجام اين كار تشويق شده بودند عبارت بودند از : آنتونيو دوگوه‌آ ژرونيمودا گروز و كريستوفرو دواسپريتو سانتو . منش اينها از خيلى لحاظ با داكوستا و ميراندا فرق مىكرد . شاه عباس از آنها استقبال كرد و نه‌تنها به آنها اجازه تأسيس يك صومعه و كليسا را داد بلكه قسمتى از هزينه تزيين كليسا را نيز بدانها پرداخت كرد . وظايف اگوستينىها در اصفهان به مرور ايام ، نه از حيث مذهبى ، بلكه به لحاظ سياسى و ديپلماتيك رشدى فراخور يافت . پدران اگوستينىها در آغاز نماينده پادشاه اسپانيا و پس از جدائى پرتقال از اسپانيا در سال 1640 م .\r\nنمايندگان پادشاه پرتقال بودند . اينها نخستين نمايندگان ديپلماتيك درازمدت اروپائىها در ايران برشمرده مىشوند .\r\nرودولف دوم در موقع بازگشت هيأت سياسى سرآنتونى شرلى و حسين على بيك بيات به ايران ، يك نفر از نجباى ترانسيلوانيا را به‌نام استفان كالكاش و زالونكمنى به ايران گسيل داشت .\r\nچيزى از ورود آنها به گيلان نگذشته بود كه آب‌وهواى ناسالم تعدادى قربانى گرفت كه سفير هم ازجمله آنها بود . ژرژ تكتاندرفن در يابل  ( George Techtander Von der Jabel )  دستيار كالكاش ، كار او را ادامه داد . خبر ورود هيأت به ايران چون به گوش شاه عباس رسيد ، رابرت شرلى را مأمور ملاقات آنها كرد . وقتى كه رابرت به هيأت رسيد متوجه شد كه كالكاش مدتى است مرده است . پس تكتاندر و بقيه اعضاى هيأت را به تبريز كه دربار در آنجا تشكيل شده بود ، برد . شاه به گرمى از تكتاندر پذيرائى و اعتبارنامه‌هاى او را وارسى كرد . در اين هنگام اسيرى\r\n\r\n\r\n","description":"","footnote":"\r\n( 1 ) -  A chronicle of The Carmelits  ، جلد 1 ، صص 4 - 80 .\r\n","page_name":" 197 ","page_number":197},
  {"content":"\r\n\r\nترك را وارد كردند و بلافاصله غلامى وارد شده و دو شمشير آخته به شاه داد . شاه با يكى از شمشيرها با يك حركت سر اسير ترك را از بدن جدا كرد . تكتاندر بيچاره به وحشت افتاد كه نفر بعدى اوست . ولى وحشت او موردى نداشت چون شاه سپس به طرف او برگشته و او را مورد تفقد قرار داد و شمشير ديگر را به‌عنوان هديه به وى تقديم كرد . ديرى برنيامد كه تكتاندر و ساير اعضاى هيأت به پراگ برگشتند « 1 » .\r\nبا اينكه رابرت شرلى در آغاز گروگان شاه بود ، ولى چندى بعد به خدمت او درآمد و مشاور نظامىاش شد و نيز گفته‌شده كه مقام ديپلمات هم پيدا كرد . در چندين جنگ عليه تركان جانانه جنگيد و در بازسازى سپاه به وسيله شاه ، كمابيش در خدمت او بود ، ولى ساموئل پرچس  ( Samuel Purchas )  و ساير نويسندگان در مورد دستاوردهاى او بيش‌ازاندازه اغراق كرده‌اند .\r\nطالع با رابرت يار بوده كه توانسته اين مقدار به پيشرفت برسد چون تحصيل چنين موقعيتى با وجود ناكاميهاى برادر ارشدش آنتونى شرلى در مأموريتهاى خود ، بسيار دشوار بود .\r\nرابرت در اوايل فوريه 1608 م . با تره‌زا دختر يك نفر چركسى مسيحى به‌نام اسماعيل خان كه گفته مىشد از بستگان يكى از همسران شاه است ، ازدواج كرد . رابرت اندكى پس از اين وصلت وظايف نظامى خود را رها كرد و از طرف شاه مأموريت يافت تا به اروپا رود و حكمرانان مسيحى را عليه تركان برانگيزد و ضمنا تجارت ابريشم را با اروپا كه شاه علاقه‌اى ويژه بدان داشت و ابريشم يكى از كالاهاى دربارى برشمرده مىشد ، سروسامانى بدهد .\r\nامپراتور آلمان از رابرت و همسرش در پراگ استقبال كرد و او را در زمره شواليه‌ها درآورد و لقب كنتى به دو تفويض كرد . رابرت از پراگ به رم رفت و در آنجا نيز به گرمى استقبال شد و به مقام پيشكارى و كنتى قصر لاترن نائل آمد « 2 » ؛ ولى همچون پراگ نتوانست در مأموريت خود توفيق چندانى حاصل نمايد . او به پاپ پل پنجم شديدا اصرار ورزيد تا قدرتهاى مسيحى را وادارد كه دست از دشمنى و رقابت با خود بردارند و در جنگ با تركان متحد ايران شوند . نامه شاه عباس به پاپ هم حاوى شرايط و مواد مشابهى بود ، ولى طبق يكى از منابع ونيزى شامل اين مطلب نمىشد كه رابرت به پاپ خاطرنشان ساخته باشد كه شاه عباس پس از سقوط تركان به دين مسيحى درخواهد آمد و اسلام را رها خواهد كرد . ظاهرا اين مطلب بايد از ساخته‌هاى شرلى بوده باشد كه شاه هم از آن آگاهى داشته است . از طرف ديگر مطالب نادرست داكوستا ، تعابير نادرستى را در ذهن مردم بوجود آورده است و البته رفتار خود شاه هم به اين نوع عقيده رنگ و لعاب مىداده است « 3 » .\r\n\r\n\r\n","description":"","footnote":"\r\n( 1 ) - كالكاش دزالونكمنى ، ص 50 .\r\n( 2 ) - پرچس ، جلد 10 ، ص 377 .\r\n( 3 ) - شاه عباس اغلب در اصفهان با اگوستينىها و كرمليت‌ها پس از استقرارشان در اين شهر در سال 1608 م . در باب مسائل -\r\n","page_name":" 198 ","page_number":198},
  {"content":"\r\n\r\nرابرت و همسرش از رم راهى اسپانيا شدند . با اينكه اقدامات رابرت در آنجا نسبت به برادرش شرلى اميدواركننده بود ، ولى باز نتوانست به نتايج روشنى دست يابد . هنگاميكه آنتونيو دگوه آودنگيزبيك روملو عنوان سفراى رقيب او از ايران وارد اسپانيا شدند ، عرصه بر او تنگ‌تر شد . رابرت و همسرش پس از اينكه مطمئن شدند كه سفارت آنها در اسپانيا مطالب مطلوبى دربر نخواهد داشت ، به انگلستان رفتند . با اينكه جيمز پادشاه انگليس از آنها به گرمى استقبال كرد ( در قصرها مپتن ) ولى رابرت نتوانست بازرگانان خشك‌مغز انگليسى درياى مديترانه و كمپانيهاى هند شرقى را متقاعد سازد كه تجارت با ايران از طريق هرمز به صرفه آنها خواهد بود . درنتيجه او در سال 1613 م . دست خالى به ايران برگشت . جزئيات آتى زندگى او بعدا ارائه خواهد شد .\r\nشاه عباس علاوه بر اعزام رابرت شرلى به اروپا به‌عنوان سفير ويژه خود ، در سال 1609 م .\r\nآنتونيو دگوه‌آ و دنگيز بيك روملو ( يك نفر ايرانى ) را مأمور دربار فيليپ سوم اسپانيا و پاپ پل پنجم كرد . اسكندر بيك در تاريخ عالم آراى عباسى ، دنگيزبيك را « مرد چرب‌زبان » ناميده است « 1 » . آنها براى فيليپ سوم و پاپ تعدادى هدايا با خود داشتند و نيز پنجاه بار ابريشم برده بودند تا براى شخص شاه به فروش برسانند . آنها در اسپانيا مثل رابرت شرلى نتوانستند كار مهمى از پيش ببرند .\r\nگوه‌آ هنگامىكه در اروپا بسر مىبرد ، اسقف قيروان  ( Cyrene )  و نماينده پاپ شد . شاه در موقع بازگشت آنها به ايران در سال 1613 م . دنگيزبيك روملو را دستگيرساخته و در حضور گوه‌آ به دليل خيانت و اعمال فاسدانه در اروپا به قتل رساند . گوه‌آ كه به جان خود ترسيده بود ، به جنوب فرار كرد . امامقلى خان حاكم فارس ، چندى او را در شيراز نگهداشت و سپس رخصت داد تا به هرمز برود . هنگامىكه شاه فهميد كه گوه‌آ به‌جاى فروش ابريشم به نفع او ، آن‌را به فيليپ سوم بخشيده ، به امامقلى خان به دليل رفتارش با گوه‌آ ، پرخاش و عتاب كرد . شاه مىخواست پول ابريشم را از گوه‌آ بگيرد . گوه‌آ پس از رسيدن به هرمز از طريق دريا به بصره رفت و از آنجا از راه خشكى به سوريه و سپس از راه دريا به پرتقال رهسپار شد ، ولى دزدان دريائى الجزيره كشتى او\r\n\r\n\r\n","description":"","footnote":"\r\n- مذهبى به بحث و گفتگو مىپرداخت . هنگامىكه پدران اين فرقه‌ها از او پرسيدند كه آيا مىخواهد به دين مسيحى درآيد يا نه ، او از جواب طفره رفت و در مقابل اصرار دوباره آنها پاسخى دوپهلو داد . در سال 1606 م . در پاريس كتابى منتشر شد با عنوان\r\n Nouvelle conversion du Roy de Perse avec la De Fette de deux cens Mil Turcs \r\n، و ده سال بعد هم باز در پاريس كتابى ديگر منتشر شد با عنوان\r\n Histoire veritable de Toute quis'est Passe en Perse depuis la coversion du Grand Sophy \r\nعجيب‌تر اينكه باز در سال 1614 م . در پاريس اثرى از يك نويسنده گمنام منتشر شد كه در آن جزئيات ورود سلطان عثمانى به دين مسيحى تشريح شده بود !\r\n( 1 ) - اسكندر منشى ، ترجمه سيورى ، ص 1074 ( مرد چرب‌زبان ) .\r\n","page_name":" 199 ","page_number":199},
  {"content":"\r\n\r\nرا گرفتند و او را زندانى كرده و براى آزادىاش فديه خواستند . فىالواقع در آن روزگار زندگى ديپلماسى پر از مخاطرات و شدايد بود .\r\nاز آنجا كه شاه عباس به فيليپ سوم حالى كرده بود كه ديگر از دست پدران فرقه‌ها خسته‌شده و ترجيح مىدهد كه با « بعضى از نجبا » روبرو شود ، لذا فيليپ در سال 1614 م . دون گارسيا دسيلوا اى فيگوئروا را به‌عنوان سفير خود پيش شاه فرستاد . زمانيكه ايرانيان در سال 1602 م .\r\nجزاير بحرين را بازپس گرفتند اين عمل آنها فيليپ را سخت نگران كرده بود و حال هم كه خبرهايى از اوضاع نابسامان خليج فارس به دو مىرسيد بر تشويش او دوچندان مىافزود .\r\nامامقلى خان درپى آن بود كه نظر شاه را براى حمله به مناطق پرتقاليها در شمال هرمز كه بندر كوچك گامرو در آن قرار داشت ، جلب كند ، ولى شاه رضايت نمىداد . امّا بسى برنيامد كه شاه از اعمال ستمگرانه و بدسرانه فرمانده پرتقالى هرمز منفعل شد و به امامقلى خان اجازه عمليات را داد و نتيجه اين شد كه ايرانيان اين مناطق را تا سال 1614 م . از دست پرتقاليان بازپس گرفتند .\r\nدون گارسيا در اكتبر 1614 م . به گوآ رسيد ولى مقامات پرتقالى از اينكه يك نفر اسپانيولى مأمور اين كار شده نه پرتقالى ، خشمگين بودند و لذا به بهانه‌هاى مختلف او را به‌مدت دو سال نگهداشتند تا اينكه بالاخره وى وارد هرمز شد . در آنجا نيز اين سفير بداقبال چندى معطل شد و نتيجه اين بود كه نتوانست زودتر از تابستان 1617 م . به اصفهان برسد . چون شاه در قزوين بود ، دون گارسيا بالاخره راهى آنجا شد تا اعتبارنامه‌اش را عرضه كند . تا تابستان سال 1619 م . طول كشيد تا اينكه بالاخره وى توانست به حضور شاه عباس باريابد . دون گارسيا با لحنى تند خواستار بازپس دادن قشم ، جزاير بحرين و منطقه شمال هرمز شد . او همچنين خواستار اخراج انگليسىها از بازارهاى ايران بود . اين درخواستها چنان شاه را از كوره بدر كرد كه روابطش را با دون گارسيا قطع و دستور اخراج او را صادر نمود . دون گارسيا به هرمز برگشت و از آنجا راهى اسپانيا شد ؛ ولى در راه سفر درگذشت . يكى از منشيان او تحت نظارت وى ، گزارش‌هاى جالبى از مأموريت او تهيه كرد .\r\nضمنا ريچارد استيل عامل كمپانى هند شرقى كه در سفر خود به هند از ايران مىگذشت ، دريافت كه ايران بازار بالقوه براى امور بازرگانى است . كمپانى در دادوستد كليه ذخائر پارچه خود در هند مشكلاتى داشت . ازاينرو استيل و مأمور ديگرى به‌نام گرودر  ( Growther )  براى مذاكره با شاه اعزام شدند . شاه عباس آنها را به گرمى پذيرفت و فرمانى خطاب به مردم صادر كرد\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nكه « با فرنگيهاى انگليسى به مهربانى رفتار كنند « 1 » . »\r\nپس از آن كمپانى در دسامبر 1616 م . هيأتى را به سرپرستى ادوارد كنوك به ايران فرستاد و او با يك كشتى بار پارچه راهى ايران شد . كنوك عليرغم توطئه پرتقاليان ، توانست كشتى را به سلامت تا جاسك برساند و آن‌را تا اوايل سال 1617 م . وارد اصفهان كند . كنوك در همان سال تجارتخانه‌هايى در اصفهان و شيراز داير كرد . شاه عباس درصدد بود سالانه از هزار تا سه هزار بار ابريشم با نرخ بين 6 شيلينگ و 6 شيلينگ و 6 پنى در هر پوند با شركت معامله كند . همچنين مقرر شد كه عمال شركت در ايران از نظر مذهبى آزاد باشند و عامل و يا نماينده شركت در اصفهان به مثابه سفير پادشاه انگلستان باشد .\r\nدر اين ايام شاه عباس تصميم گرفت هرمز را از دست پرتقاليان بيرون آورد ، ولى هيچ نوع كشتى در اختيار نداشت . معهذا كمپانى هند شرقى كه امتيازات و منافع خود را در خطر مىديد ، قرار شد در حمله قواى ايران به جزيره هرمز به يارى آنها بشتابد . نتيجه اين شد كه هرمز در ماه مه 1622 م . بدست نيروهاى مشترك ايران و كمپانى افتاد . تصرف هرمز سرآغاز زوال قدرت پرتقاليان در خليج فارس بود . از طرف ديگر اين تحول نتايج مطلوبى براى كمپانى هند شرقى در برداشت و هرگز تصور نمىكردند كه به تنهايى بتوانند از عهده راندن پرتقاليان از جزيره كه جاى پاى محكمى داشتند ، بربيايند . شاه عباس كمپانى را در هرمز از پرداخت حقوق گمركى معاف كرد و نيز مقرر شد كه نيمى از حقوق گمركى جزيره از آن آنها باشد . زمانيكه هرمز چندى بعد متروك افتاد و گامرو ( به تعبير انگليسىها گمبرون كه بعدها به بندرعباس تغيير نام داد ) جاى آن‌را گرفت ، كمپانى در آنجا هم به طور نظرى از اين امتيازات برخوردار شد . ولى عملا سهم گمركات كمپانى پيوسته كمتر بود و پرداخت آن به تعويق مىافتاد .\r\nكمپانى هند شرقى يكصدوپنجاه سال روابط تجارى خود را با ايران نگهداشت ؛ در خلال اين دوره طولانى شمارى از عمال و مستخدمين اين شركت در ايران خدمت مىكردند . تعدادى از افرادى كه در هند بودند ، در آنجا فارسى را ياد مىگرفتند . چون زبان رايج دربار مغولان بود .\r\nيكى از محققان برجسته كه در ايران خدمت مىكرد يك نفر اسكاتلندى به‌نام جرج استراچن از اهالى ميرنز  ( Mearns )  بود . استراچن به عربى و نيز فارسى و تركى تسلط داشت . استراچن را بايد در رديف افرادى از معاصران او چون تامس بيدول وت . وان ارپ ( ارپنيوس ) به‌شمار آورد كه به جمع‌آورى نسخ خطى عربى و فارسى و تركى و كتابهاى گوناگون پرداخت و از دوستان نزديك\r\n\r\n\r\n","description":"","footnote":"\r\n( 1 ) - پرچس ، جلد 4 ، ص 279 .\r\n","page_name":" 201 ","page_number":201},
  {"content":"\r\n\r\nسياح ايتاليائى پىيترودلاواله بود .\r\nهنگامىكه دون گارسيا اى فيگوئروا هنوز در ايران بود ، سياحى از سنخى ديگر وارد ايران شد . پىيترودلاواله يكى از نجباى ايتاليائى و فردى تحصيلكرده در سال 1614 م . نه از براى منافع بازرگانى و يا اهداف سياسى و ديپلماتيك ، بلكه براى تسكين آلام دلش دست به سفرهاى شرقى زد . زمان زيادى را در استانبول گذراند تا تركى را ياد گرفت و سپس به بيت المقدس ، سوريه و بين‌النهرين رهسپار شد . در بغداد با يك بانوى مسيحى بومى به‌نام مانى جيوريدا  ( Maani Gioerida )  ازدواج كرد و آلام دلش را تسكين داد . همراه او در آغاز سال 1616 م .\r\nوارد ايران گرديد . ابتدا به اصفهان رفت و دريافت كه شاه عباس در مازندران است و لذا به شمال ايران رهسپار شد تا با وى ملاقات كند . هنگاميكه با شاه عباس و درباريان او ملاقات كرد نيازى به مترجم نداشت چون زبان تركى را كه زبان دربارى صفوى بود ، به خوبى مىدانست « 1 » . او روابط دوستانه با شاه عباس برقرار كرد و به خدمت وى درآمد . دلاواله معتقد بود كه ايران بايد با قزاقها كه گاهى به سواحل شمالى آسياى ميانه هجوم مىآوردند ، عليه تركان عثمانى متحد شود ، ولى نمىدانست كه اين اتحاد به چسان بايد صورت عمل به خود بگيرد و حفظ شود . دلاواله هفت سال در ايران گذراند و اكثر نواحى آن‌را زير پا گذاشت . او تجارب و اعمالش را در نامه‌هايى به دوستش ماريو شيپانو  ( Mario Schipano )  در ناپل ارسال داشت . اين نامه‌ها كه چندين‌بار در سفرنامه او منتشر شده ، و نخستين انتشار آن در سال 1650 م . بوده ، از اسناد گرانسنگ و ارزشمند راجع‌به ايران ، طرز حكومت و اوضاع عمومى آن در آن روزگار است . گيبون  ( Gibbon )  در كتاب خود انحطاط و سقوط امپراتورى روم دقت توصيفات دلاواله را ستوده ولى بيهوده‌گويى و درازنفسى غيرقابل تحمل او را مذمت كرده است « 2 » .\r\nخوشبخت‌تر و شايد هم محتاطتر از دنگيزبيك روملو ، حاجى محمود شاهسوار يكى از اهالى روستاى ديدنى نوا در بلنديهاى كوهستانهاى البرز ، بود . حاجى شاهسوار در سال 1613 م . و نيز هشت سال بعد از طرف شاه عباس به ونيز اعزام شد . او از لندن هم ديدن كرد و بعدها مقيم آنجا شده و در اوت 1626 م . در همانجا درگذشت « 3 » . فرزند او محمد نيز با او در لندن بود و در آنجا عاشق كلفت ليدى كوكاين  ( Lady Cokayne )  شد كه شوهرش سر ويليام از رجال مطرح شهر لندن بود ( او بعدها در سال 20 - 1619 م . لردماير گرديد ) . محمد در عشقش پايدارى نشان داد و تمام\r\n\r\n\r\n","description":"","footnote":"\r\n( 1 ) - دومان ، ص 134 . نگاه كنيد به تيونات ، جلد 2 ، ص 90 در مورد فرق تلفظ بين زبانهاى محاوره‌اى تركى عثمانى و تركى ايران .\r\n( 2 ) - گيبون ، انحطاط و سقوط ، جلد 3 ، ص 223 .\r\n( 3 ) - در مورد زندگى و سرنوشت عجيب او نگاه كنيد به : تولدروى ،  Select Epitaphs  ( لندن ، 1755 م . ) صص 5 - 104 .\r\n","page_name":" 202 ","page_number":202},
  {"content":"\r\n\r\nدارايى خود را به دو بخشيد و قول داد كه به دين مسيحى درآيد . از قرار معلوم ناله‌هاى محمد اثرى نداشت چون هنگاميكه لندن را در بهار سال 1627 م . با كشتىاى كه تامس هربرت جوان هم مسافرش بود ، ترك گفت زن فرنگىاى در كنار او نبود . محمد بخت‌برگشته هرگز پا به كشورش نگذاشت ، چون « تبى هولناك » او را در ربود و در دريا مرد . هربرت مىنويسد كه « ناخداى كشتى ما با شليك چهار توپ در مراسم تدفين وى در اعماق دريا ، نهايت احترام را به دو مرعى داشت « 1 » . »\r\nحال وقت آن است كه به داستان رابرت شرلى برگرديم و قصه و پايان غمبار آن را مرور كنيم .\r\nرابرت و همسرش در سال 1613 م . از انگليس به هند رفتند . از هند از راه خشكى و قندهار به ايران سفر كردند . در راه سفر با تامس كوريات  ( Thomas Coryate )  « 2 » ، از شخصيت‌هاى عجيب و بوالهوس و نويسنده كتابى به‌نام  Crudities  كه ايران را گشته بود و در راه سفر به هند بود ( آخرين سفر ) آشنا شدند . رابرت پس از ورود به اصفهان از طرف شاه عباس براى مأموريتى ديگر عازم اروپا شد . او پنج سال در اسپانيا گذراند و همچنان درپى تلاش بىاثر خود بود تا توافق پادشاه اسپانيا را براى اتحاد با ايران در مقابل تركان و عقد قرارداد بازرگانى جلب كند . او كه در اسپانيا جز نوميدى حاصل نكرده بود در اوايل سال 1622 م . به انگلستان رفت و در آنجا عليرغم روابط خصمانه بين شركتهاى مديترانه‌اى و هندى به حضور جيمز اول رسيد . متأسفانه ديرى برنيامد كه جيمز اول درگذشت و رابرت مجبور شد كار را از نو با چارلز اول شروع كند . موقعيت او با ورود سفير ديگر ايران نقدعلىبيك كه رابرت را فردى شياد ناميد و با او رفتارى ناشايست داشت بهم ريخت . از آن پس حكومت انگلستان تصميم گرفت سفيرى به ايران اعزام دارد ، لذا سردادمور كاتن  ( Sir Dodmore Cotton )  انگلستان را در مارس 1627 م . به قصد ايران از راه سورات ترك گفت . هيأت او مركب از افرادى متعدد و ازجمله جوانى از يك خانواده معتبر به‌نام تامس هربرت بود . رابرت و همسر او تره‌زا نيز با همان هيأت به طرف ايران رهسپار شدند و نقدعلى بيك هم با كشتى ديگرى راهى شد . نقدعلىبيك قبل از رسيدن هيأت سياسى به ايران به سبب رفتارى ناشايست كه در انگلستان داشت به جان خود ترسيد و لذا با ترياك خودكشى كرد « 3 » .\r\nسردادمور ، شرلىها ، تامس هربرت و ساير اعضاى هيأت پس از گذشتن از بندرعباس و شيراز و اصفهان در ماه مه 1628 م . در اشرف مازندران به حضور شاه عباس بار يافتند . شاه دادمور را به\r\n\r\n\r\n","description":"","footnote":"\r\n( 1 ) - هربرت ، مسافرت در ايران ، ص 28 .\r\n( 2 ) - د . بوش در كتاب ادبيات انگليس در اوايل سده هفدهم ( آكسفورد ، 1945 م . ) ص 173 ، او را با كلماتى چون  Single - Souled , Single - soled  و  Single - Shirted  توصيف كرده است .\r\n( 3 ) - هربرت ، مسافرت در ايران ، ص 31 . درباره مأموريت اين هيأت نگاه كنيد به : فلسفى ، تاريخ روابط ، صص 4 - 140 .\r\n","page_name":" 203 ","page_number":203},
  {"content":"\r\n\r\nگرمى پذيرفت و رابرت شرلى را به جبران رفتار ناپسند نقدعلىبيك با او ، نواخت و از او اظهار رضامندى كرد . ولى ازآن‌پس رفتار شاه تغيير يافت و اين تغيير رفتار در نتيجه خصومت محمد على بيك وزير اعظم با هيأت سياسى انگلستان بود كه بنا به ادعاى هربرت ، محمد على بيك براى اين كار رشوه دريافت كرده بود . سردادمور كاتن و همراهان و رابرت شرلى و همسرش در موقع بازگشت شاه به قزوين او را همراهى كردند . سردادمور پس از رسيدن به قزوين از مذاكرات خود با شاه نتيجه‌اى نگرفت و حال آنكه شاه عباس برغم خدمات صادقانه رابرت شرلى با او رفتارى خشن در پيش گرفت كه موجب دلشكستگى و بيمارى و مرگ او شد . يك هفته بعد هم سردادمور جان به جان‌آفرين تسليم كرد و هيأت سياسى بالاجبار به انگلستان برگشت . هربرت از اين هيأت سياسى گزارشى خواندنى و جذاب با توصيفات سرگرم‌كننده وقايع شيراز و جاهاى ديگر نوشت ؛ رابرت استادرت  ( Robert Stddart )  عضو ديگر اين هيأت ، گزارشى كسالت‌آور از آن نگاشت .\r\nتا اين زمان فرانسه تماس اندكى با ايران داشت . عاليجناب پرژوزف دوپارى  ( Per Joseph deparis )  يكى از كاردينالهاى مشهور به موفقيت‌هاى كمپانيهاى هند شرقى هلند و انگليس اشاره كرد و اعلام داشت كه فرانسه هم بايد از آنها تبعيت‌كرده و به‌عنوان يكى از قدرتهاى اروپا به منافع ماوراى بحار خود بيانديشد . او استنتاج كرد كه ايران مىبايد يكى از سكوهاى پرتاب فرانسه در رخنه به شرق باشد . پرژوزف و كاردينال ريشيليو كه نظرات مشتركى داشتند و مطلع بودند كه اوگوستينىهاى ايران فقط از پرتقالند و ميسيون‌هاى كرمليتى هم اسپانيولى و يا ايتاليائىاند ، لذا در سال 1627 م . پىير پاسيفيك دوپروانس  ( Pere Pacifique de Provins )  از فرقه كاپوسن  ( Capuchin )  را به‌عنوان سفير نزد شاه عباس فرستاد تاميسيونهاى كاپوسن هم در اصفهان و جاهاى ديگر به فعاليت بپردازند . شاه اين درخواست را به راحتى پذيرفت و درنتيجه كاپوسن‌ها هم هيأتى را در اصفهان و يكى هم در بغداد ( كه در دست ايران بود ) مستقر ساختند . از آن زمان به بعد رؤساى كاپوسن‌ها در ايران فىالواقع نمايندگان پادشاه فرانسه برشمرده مىشدند .\r\nبا اينكه ايران پس‌از شكوفائى غريب و شگفت‌انگيزش در زمان شاه عباس ، بعد از مرگ او در ژانويه 1629 م . رو به قهقرا رفت « 1 » . ولى در روابط آن با غرب خدشه‌اى وارد نشد . ميسيونرهاى اوگوستينى ، كرمليتى و كاپوسنى به رفت‌وآمد مشغول بودند و اين وضعيت در مورد نمايندگان و مستخدمان كمپانيهاى هند شرقى انگليس و هلند هم برقرار بود . از اينها گذشته ، در سال 1636 م .\r\n\r\n\r\n","description":"","footnote":"\r\n( 1 ) - شاردن ، جلد 3 ، ص 291 : « پس از مرگ شاه بزرگ ، سعادت و شكوفائى ايران متوقف شد . »\r\n","page_name":" 204 ","page_number":204},
  {"content":"\r\n\r\nيك هيأت سياسى از طرف دوك فريدريش از اهالى هلشتاين وارد ايران شد تا صنعت ابريشم خام را با شهر جديد التأسيس فريدريشتات  ( Friedrichstadt )  برقرار سازد . وقتى نمايندگانى چون كروسيوس و بروگمان وارد اصفهان شدند ، نيكولاس يا كوبوس اورشى  ( Overschie )  عامل كمپانى هند شرقى هلند با تحكم به اطلاع آنها رساند كه وى مأمور است با تمام قدرت از عمليات و اقدامات آنها جلوگيرى به عمل آورد . خصومت هلند و رفتار ناپسند بروگمان ادامه موفقيت را ناممكن ساخت و هيأت در دسامبر 1637 م . دست خالى به هلشتاين برگشت . آدام اولئاريوس ( اولشلاگر -  ( Oelschlager  منشى اين هيأت ، بعدها جزئيات اين مأموريت را با انشائى جذاب و شيوا تحرير كرد .\r\nيكى از افراد برجسته فرقه كاپوسن‌ها در ايران پىير رافائل دومان  ( Pere Raphael du Mans )  بود كه در سال 1644 م . در معيت ژان باتيست تاورنيه  ( Jean - Baptiste Tavernier )  زرگر و سياح معروف فرانسوى از بغداد وارد اصفهان گرديد . پىير رافائل كه رياضىدان بود در دربار ايران به گرمى استقبال شد و در نزد شاه عباس و پسر او شاه سليمان مورد عنايت قرار گرفت .\r\nپىير بارناباس يكى از كرمليت‌ها دربارهء او مىنويسد كه « 1 » « او هميشه از افراد برجسته مملكت برشمرده مىشود . » دومان در كنار انجام وظيفه مذهبى خود ، به يادگيرى زبان فارسى پرداخت و وقت زيادى را به جمع‌آورى اطلاعات درباره ايران و مردمش صرف كرد كه بسيار هم پرزحمت بود . او كتاب  Estat de la Perse en 1660  ( دولت ايران در سال 1660 م . ) را براى استفاده كلبر ، وزير مقتدر فرانسه ، كه در آستانه تشكيل كمپانى هند فرانسه در سال 1664 م . درپى كسب اطلاعات راجع‌به ايران بود ، تحرير كرد . بقيه سالهاى عمر خود را ( او تا سال 1696 م . در ايران باقى ماند و در اين سال در 93 سالگى درگذشت ) در كمك به فرانسه و نيز سياحان آن كشور نظير فرانسوا پتى دولاكروا  ( Francois Petis da la croix )  گذراند . پىير رافائل همچنين به شاردن كمكها كرد و تاورنيه هم در مورد اطلاعاتش از ايران بسيار مديون او بود ولى هرگز پاس اين دين خود را نگه نداشت .\r\nژان باتيست تاورنيه در سال 1605 م . در پاريس متولد شد . او كه فرزند يك نفر زرگر ثروتمند بود ، همچون پىيترو دلاواله عشق سفر به‌سر داشت . او در بين سالهاى 1636 م . و 1665 م . شش‌بار از شرق ديدن كرد . چنان كه قبلا گذشت ، در سال 1644 م . در معيت پىير رافائل دومان از بغداد به اصفهان سفر كرد . تاورنيه در كتاب خود كه نخستين چاپ آن در سال\r\n\r\n\r\n","description":"","footnote":"\r\n( 1 ) -  A Chronicle of the carmelites  ، جلد 1 ، ص 398 .\r\n","page_name":" 205 ","page_number":205},
  {"content":"\r\n\r\n1676 م . در پاريس انتشار يافت ، مطالب زيادى راجع‌به نظام حكومتى ايران ، مذهب مردم آن و آداب و رسوم آنها عرضه‌كرده كه بيشتر آن برگرفته شده از اطلاعات پىير رافائل است . تاورنيه در اين كتاب سبك مقبولى دارد و حرف‌هايش را خوب جا مىاندازد ولى تلفظ اسامى اشخاص و اماكن شرقى او جاى تأمل زيادى دارد . ولتر به او نظر خوشى نداشت .\r\nنخستين ژزوئيتى كه از ايران ديدن كرد پىير فرانسوا ريگوردى  ( Pere Francois Rigordi )  بود . او در فوريه 1646 م . چندى را در اصفهان گذراند درحاليكه سفرهاى دور و درازى در سرزمينهاى خاورميانه انجام داده بود .\r\nپىير ريگوردى در سال 1653 م . همراه يك ژزوئيت ديگر به‌نام پىير شزو  ( Pere Chezaud )  با توصيه‌نامه‌هايى از لوئى چهاردهم درخصوص استقرار ميسيون ژزوئيت در ايران ، به اين كشور آمد . شاه عباس دوم از آنها پذيرائى كرد و اجازه داد تا در جلفاى اصفهان و شيراز مراكز خود را برپا دارند . حضور آنها در ايران تعداد اين فرقه‌هاى مذهبى را به پنج فرقه يعنى دومينيكن‌ها ، اوگوستينىها ، كرمليت‌ها ، كاپوسن‌ها و ژزوئيت‌ها ارتقا داد . برخى از اين ميسيونرها زبانشناس قابلى بودند و براحتى به زبان فارسى ، تركى و ارمنى تكلم و وعظ مىكردند .\r\nچارلز دوم و مشاوران او ( چارلز دوم بعدا به هلند تبعيد شد ) تحت‌تأثير نامه‌اى از يك نفر ارمنى ايرانى به‌نام خواجه پتروس به ملكه هنريتاماريا در سال 1650 م . « 1 » ، هنرى وارد ، ويكنت بلمونت ، عضو سابق كينگ كالج كمبريج « 2 » را كه سلطنت‌طلب متعصبى بود ، به منظور تهيه و ارتقاى بودجه ، به مأموريت ايران و هند گسيل داشت . نيت اين بود كه بلمونت از شاه عباس دوم مبالغ گمركى كمپانى هند شرقى را كه با توافق قبلى نصف حقوق گمركى گامبرون بود بگيرد ؛ ميزان مبلغ به دليل پس‌افتهاى مكرر ، هنگفت بود . به محض اينكه جنگ انگليس و هلند شروع شد ، بلمونت نامه‌هايى از ورود نمايندگان كمپانى هند شرقى هلند به ايران دريافت كرد ، ولى اميدى نداشت كه از كمپانى هند شرقى انگليس كه درصدد اعاده سهم حقوق گمركى آن در گامبرون به چارلز بود ، كمكى دريافت كند . ژ . ب . تاورنيه در سال 1651 م . به كمپانى هند شرقى در سورات نامه‌اى نوشت و به آنها هشدار داد كه بلمونت بدين‌منظور وارد ايران شده است . بنابراين جاى شگفتى نبود كه بلمونت در ايران با مخالفت شديد نمايندگان شركت كه با بيش‌از يك سال اقامت در اصفهان نتوانسته بودند به حق خود برسند ، مواجه شود . با اينكه در اين زمان بين انگليس و هلند\r\n\r\n\r\n","description":"","footnote":"\r\n( 1 ) - كتابخانه بادليان ، نسخ خطى ، جلد  CXXX  ، برگ 145 .\r\n( 2 ) - آ . آلن ،\r\n A Catalogue of all the Provosts . . . of the King's College III \r\n، صص 42 - 1336 .\r\n","page_name":" 206 ","page_number":206},
  {"content":"\r\n\r\nپيمان صلح منعقد شد ، ولى نمايندگان كمپانى هند شرقى هلند هم نتوانست به بلمونت كمكى بكنند . بالاخره بلمونت به‌ناچار با كمپانى انگليسى سازش كرد با اين شرط كه عليه آن كارى انجام ندهد و آنها هم راه عبور يكى از كشتىهايش را فراهم سازند . بلمونت از سورات كه در ژانويه 1656 م . وارد آنجا شده بود ، پس از يك اقامت كوتاه‌مدت ، همراه همسفر جوان ونيزى خود نيكولو مانوتچى  ( Nicolo Manucci )  راهى دربار مغولان در هند شد ولى در 20 ژوئن پس از رسيدن به آگره بر اثر گرماى شديد سكته كرد و مرد .\r\nژان دوتونو  ( Jean de Thevenot )  نيز مثل پىيترودلاواله شخصا مرد ثروتمندى بود و لذا توانست به سفرهاى كنجكاوانه خود در سرزمينهاى بيگانه بپردازد . او كه در سال 1633 م . متولد شده بود ، ابتدا در اروپا به سفرهاى دورودراز پرداخت و سپس وارد خاورميانه شد . پس از عبور از بين‌النهرين در اوت سال 1664 م . وارد ايران گشت و به سوى اصفهان راند و مدت پنج ماه را با پىير رافائل دومان گذراند . دوتونو اطلاعات مشبعى از زبان تركى داشت و همين موقعيتى شاخص به دو مىبخشيد و چندى بعد هم زبان فارسى را ياد گرفت . او از اصفهان به نيت سفر هند به بندرعباس رفت . ولى نتوانست كشتى پيدا كند ، ازاينرو به شيراز و تخت جمشيد برگشت . در آنجا با تاورنيه ، ژان شاردن ، آندره دواليه دلاند  ( Andre - Daulier Deslandes )  كه براى گردآورى اطلاعات به منظور برقرارى روابط بازرگانى بين ايران و فرانسه به ايران اعزام شده بودند ، ملاقات كرد . تونو به قصد اروپا از راه شمال غربى ايران و تركيه عثمانى به تبريز رفت ولى در ميانه راه بيمارى سختى او را درربود و در 28 نوامبر 1667 م . درهمانجا درگذشت .\r\nچنان كه قبلا گفته شد ، كمپانى هند شرقى فرانسه در سال 1664 م . شكل گرفت . تأخير زياد در تشكيل اين كمپانى عوامل متعددى داشت و ازجمله آنها شورش گروه فروند  ( Fronde )  و جنگ با اسپانيا بود . اندكى پس از تشكيل كمپانى ، هيأتى مركب از دوپو  ( Dupont )  ، بيبر  ( Beber )  و مارياژ  ( Mariage )  از طرف كمپانى و نيكولا كلود دولالين  ( Nicolas claude de lalain )  و دولا بوله لاگوز  ( de la Boullaye le Gouz )  با اعتبارنامه‌اى از سوى لوئى چهاردهم فرانسه را به قصد ايران ترك گفتند و در نوامبر 1665 م . به اصفهان رسيدند . در بين اعضاى هيأت نزاعهاى شديدى درگرفت و پىير رافائل دومان با زحمت زيادى توانست اختلافات آنها را بر طرف سازد تا مذاكراتشان را با حكومت ايران آغاز كنند . باوجود وضع نامساعدى كه اختلاف و نزاعهاى اعضاى اين هيأت پيش آورده بود ، شاه با معافيت سه سال حقوق گمركى و راهدارى شركت و حقوق تجارى ديگرى كه به ساير كشورها واگذار شده بود ، موافقت كرد . ازآن‌پس كمپانى هند شرقى فرانسه تجارتخانه‌اى در بندرعباس راه انداخت و تجارت با ايران را شروع كرد و امّا نه\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nكمپانى و نه لوئى چهاردهم ، هيچكدام هديه‌اى براى شاه نفرستادند ؛ بعدها هم تلاشى براى انعقاد قراردادى به منظور تأييد و تنفيذ اين حقوق صورت نگرفت . شركت بعدها براى اصلاح امور يكى از مأموران عاليرتبه خود را از سورات اعزام داشت ولى او در راه مرد و جايش را مردى جوان و بىتجربه به‌نام دوژونشر  ( De Joncheres )  گرفت . درنتيجه حكومت ايران فعاليتها و اقدامات دوژونشر را چندان جدى نگرفت و كمپانى هند شرقى انگليس از اين موقعيت استفاده كرد . امّا با كمك پىير رافائل دومان و يك فرانسوى ديگر به‌نام لوئى داتوال  ( Louis de Estoile )  كه پدرش در اصفهان اقامت داشت ، بالاخره او حق تجارت آزاد را براى كمپانى تحصيل كرد ولى اين حق با هيچ نوع امتياز اضافى همراه نبود . از اينها گذشته ، اين كمپانى با مخالفت‌هاى شديد كمپانى هند شرقى انگليس و هلند وضع نامساعدى پيدا كرد .\r\nژان شاردن ، زرگر پروتستان فرانسوى  ( Huguenot )  نخستين‌بار در سال 1665 م . وارد ايران شد . شاردن مدت ده سال ، بيشتر در اصفهان ، بسر برد ( تا سال 1677 م . ) و اطلاعات ذيقيمت و گسترده‌اى راجع‌به ايران ، شهرها و مردم و طرز زندگى آنها گردآورى كرد . سفرنامه او درواقع گنجينه‌اى از اطلاعات درباره ايران اواخر سده هفدهم است . گيبون ، شاردن را سردسته « تمام سياحان قرن مزبور » مىداند « 1 » ، تجليلى كه واقعا بر او مىبرازد . گزارش شاردن درباره اصفهان از نكات ويژه‌اى برخوردار است « 2 » .\r\nاو همراه دوست خود هربرت دوياگر  ( Herbert de Jager )  از كمپانى هند شرقى ، در كوچه پس‌كوچه‌هاى شهر راه مىافتادند و هرآنچه را كه جالب نظر بوده ، يادداشت مىكردند . دوياگر نيز يادداشتهاى جداگانه‌اى تهيه كرد ولى توصيف او از اصفهان را نمىتوان امروزه با وضع موجود اين شهر تطبيق داد و فقط گزارش او از تخت جمشيد قابل تطبيق است « 3 » . اما اصفهان با توجه به سفرنامه شاردن تغيير چندانى نيافته و هنوز مىتوان آن‌را كتاب راهنمايى براى اكثر محلات و بخشهاى آن دانست . درباره خود دوياگر چند كلمه بايد دانست . او كه طبيب بود ، طبابت را در هند شرقى تحصيل كرد و سپس از طرف كمپانى هند شرقى فرانسه به ايران اعزام شد . او زبانشناس برجسته‌اى بود و بر تعدادى از زبانهاى شرقى و ساير السنه تسلط داشت . شاردن او را بدينسان توصيف مىكند « 4 » :\r\n« با هربرت دوياگر كه مرد دانشمند بزرگى است عقد مودت مخصوص بستم . در وصف لياقت\r\n\r\n\r\n","description":"","footnote":"\r\n( 1 ) - گيبون ، انحطاط و سقوط ، جلد 6 ، ص 365 .\r\n( 2 ) - شاردن ، جلد 7 ، صص 492 - 273 و جلد 8 ، صص 143 - 1 .\r\n( 3 ) - در كتاب از ف . والنتين ،  Oude en Nieuw Oost - Indien  ( آمستردام ، 1726 م . ) .\r\n( 4 ) - شاردن ، جلد 7 ، صص 8 - 287 .\r\n","page_name":" 208 ","page_number":208},
  {"content":"\r\n\r\nاو همين بس كه گليويس استاد عاليمقام السنه شرقى ، از ميان تمام شاگردان خود ، او را سزاوارتر براى جانشينى خويش و اشغال كرسى تدريس دانشگاه تشخيص داده بود . عشق مشترك ايرانشناسى و تهيه گزارش دقيق و درست و مفصل از ايران كه تا آن موقع فراهم نيامده بود ما را با رشته محبت بهم پيوست و باهم تصميم گرفتيم كه در سال بعد به هزينه مشترك و تشريك مساعى باهم ، يك توصيف و تحليل كه در آن هيچگونه نكته شايان توجهى فراموش نشود ، از پايتخت صفوى فراهم آوريم . »\r\nپتى دولاكروا فرزند پتى ، مترجم حضور عربى و تركى در نزد پادشاه فرانسه بود . در سال 1653 م . متولد شد و كلبر او را براى يادگيرى زبانهاى عربى ، فارسى و تركى به كشورهاى اطراف مديترانه فرستاد و نيز مأمور جمع‌آورى نسخ خطى اين السنه براى كتابخانه دو روى  ( Du Roi )  كرد . او دو سالى را در ايران ، مخصوصا اصفهان گذراند و پىير رافائل دومان علاوه بر اينكه در زمان بيمارى به پرستارى وى پرداخت ، بلكه كمكهاى زيادى در يادگيرى زبان فارسى به دو كرد .\r\nدولاكروا با راهنماى پير دراويش مولوى در اصفهان به يادگيرى مثنوى جلال الدين رومى پرداخت . آبه كاره  ( Abbe Carre )  كه در سال 1674 م . دولاكروا را در بغداد ملاقات كرد تحت تأثير ولع بىاندازه او براى يادگيرى السنه شرقى قرار گرفت . پتى دولاكروا در سال 1680 م . به فرانسه برگشت و پانزده سال بعد به‌جاى پدرش ، استاد زبان عربى در كالج دوروى در پاريس شد .\r\nاو قبل از مرگش در سال 1713 م . ، در ميان آثار ديگرش ، ترجمه‌اى از زندگينامه تيمور تأليف شرف الدّين على يزدى تحت عنوان ظفرنامه و ترجمه‌اى از هزارويك‌شب را از متن تركى به فرانسه منتشر ساخت . ( اين كتاب ظاهرا بايد كتاب هزارويك‌روز به زبان فارسى باشد - م . )\r\nسوئد هم در پاره‌پسين سده هفدهم با ايران روابط ديپلماسى برقرار كرد و سفير خود لودويچ ( لودويگ ) فابريتيوس  ( Ludwich [ lLudvig 
  ] Fabritius )  را به ايران گسيل داشت . او كه در سال 1649 م . در هلند متولد شده بود در سال 1660 م . و يا يك سال بعد همراه ناپدرىاش بيم  ( Beem )  به روسيه رفت . لودويچ بعدا وارد ارتش روسيه شد و در عمليات نظامى عليه استنكا ( استپان ) رازين ، رهبر شورشيان قزاق ، شركت جست .\r\nدر سال 1670 م . در منطقه ولگاى سفلى بدست قزاقها اسير شد ، امّا بعدا به ايران فرار كرد و تا پايان سركوبى شورش رازين در ايران باقى ماند . پس از بازگشت به‌جاى اقامت در روسيه به سوئد رفت و تحت تابعيت آنجا درآمد . حكومت سوئد به سبب شناخت و اطلاع او از روسيه و ايران ، او را در سال 1679 م . سفير ويژه خود در روسيه و ايران كرد . شايد هدف اين مأموريت واداشتن شاه سليمان به حمله به تركان بود كه دارائيها هلنديها و سوئديها را در جنوب بالتيك به خطر\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nانداخته بودند « 1 » . اگر اين فرضيه درست باشد ، چيزى نمىتوانست عايد سوئد شود ، چون شاه سليمان از آن شاهانى نبود كه به چنين كارى مبادرت ورزد و از اينها گذشته چندان اعتنايى به امور دولت نداشت .\r\nفابريتيوس در سال 1682 م . به سوئد برگشت . شارل يازدهم يك سال بعد او را مأمور ايران كرد تا شاه را تشويق به حمله به تركان بكند و نيز يك قرارداد بازرگانى منعقد سازد . تركان بار ديگر وينه را به مخاطره انداخته بودند . دبير اين هيأت يك نفر طبيب جوان آلمانى به‌نام انگلبرت كمپفر بود كه بعدا درباره او صحبت خواهيم كرد . فابريتيوس و همراهان او در مارس 1684 م . به اصفهان رسيدند و در پايان اين ماه به حضور شاه بار يافتند . در همين زمان در اصفهان يك سفير از لهستان به‌نام زوسكى  ( Suski )  و يك فرستاده هم از سيام بودند . فابريتيوس از مذاكرات خود با شاه هوده‌اى برنگرفت . شاه سليمان شاهى ميگسار بود و همچون شاه طهماسپ اغلب اوقات خود را در حرمسرا مىگذراند « 2 » . فابريتيوس اندكى پس از برگشت به سوئد به مقام نجيب‌زادگى ارتقا يافت و در سال 1697 م . بار ديگر به سفارت راهى ايران شد . او در هشتاد سالگى ، در سال 1729 م . در استكهلم بدرود حيات گفت .\r\nهنگامىكه فابريتيوس و همراهان او در سال 1684 م . به سوئد برگشتند ، كمپفر در ايران باقى ماند . به اشاره پىير رافائل دومان به خدمت كمپانى هند شرقى هلند درآمد و به كار طبابت پرداخت و چندى را در مناطق خليج فارس و بندرعباس به كار مشغول شد و سپس در سال 1688 م . به ژاپن رفت . در كتاب خود با عنوان  Ameonitatum Exoticarum  گزارشى از دوره شاه سليمان ارائه داد و نظام حكومتى و وظايف تشكيلات دربارى را تشريح كرد . كتاب او چهار سال قبل از فوتش ، در سال 1712 م . در زادگاهش لمگو منتشر شد .\r\nدكتر جان فراير  ( Dr John Fryer )  صاحب درجه مدرسى  ( M . A )  از دانشگاه كمبريج ، و عضو بعدى انجمن سلطنتى در ماه مارس 1677 م . براى ديدارى از ايران ، از هند وارد آنجا شد و تا اواخر نوامبر 1678 م . در ايران بسر برد . چندى هم در شهر اصفهان گذراند . با اينكه وى چيزى از زبانهاى شرقى نمىدانست ، امّا از تجارب خود در ايران گزارشى جذاب و دلپسند و خواندنى\r\n\r\n\r\n","description":"","footnote":"\r\n( 1 ) - ويژگيها و موضوعات و مواد اين مأموريت را مىتوان در كتاب يهان كمپ با عنوان\r\n Kongl . Swenska Envoijen Ludwich Fabritius lefwerne \r\nپيدا كرد كه خارج از سوئد وجود ندارد . بعضى از جزئيات در  Svensk Uppslagsbok  ( مالمو ، 1954 م . ) جلد 9 ، ص 66 آمده است ؛ و نيز نگاه كنيد به كونو والوف ؛ ديويد باتلر ، نامه از اصفهان ، 6 مارس 1671 م . ، در استرويز ، صص 60 - 340 .\r\n( 2 ) - طبق نوشته محمد محسن در زبدة التواريخ ، كتابخانه دانشگاه كمبريج ، نسخ خطى براون ، شماره 15 ( 13 ) ، برگ  r  203 يك‌بار به مدت هفت سال وارد حرمسرا شد . و نيز نگاه كنيد به :  A chronicle of the carmelities  ، جلد 1 ، ص 408 .\r\n","page_name":" 210 ","page_number":210},
  {"content":"\r\n\r\nتهيه كرد و آن‌را با نقل‌قولهايى از ايام قديم مزين ساخت . فراير در گزارش خود توصيف غيرمتملقانه زير را از شاه اسماعيل عرضه كرده است :\r\nشاه كنونى ، شاه سليمان است ؛ او فرد خوش‌محضرى است و هيچ نوع استعدادى جز گنده كردن خود و كاستن از دانش و افزودن بر جسم خويش ندارد . او بلندبالا و گوشتالود است طوريكه وقتى مىجنبد و يا مىخندد تمام عضلات شانه و پشتش مىلرزد . وى در آغاز سلطنت خود ، رفتار و كردار خوبى از خود نشان داد ولى البته به پاى قهرمانىهاى پيشينيان خود نمىرسيد .\r\n( مثل نرون يا هر سفاك ديگر ) . ولى هنگامىكه متملقان و حاشيه‌نشينان او را محاصره‌كرده و از وى بتى ساختند ، حكومت را رها ساخت و به ظلم و ستم ، ميگسارى ، پرخورى ، شهوترانى ، و زياده‌ستانى پرداخت و كارهايى انجام داد كه نه‌تنها ديدن آن‌ها بلكه شنيدنش هم كراهت دارد ؛ بهتر آنست كه يك نفر نويسنده اخلاق‌گرا جشن‌هاى شهوترانى و يا اعمال و كردار او را در اين جشنها بررسى كند تا يك نويسنده معمولى چون من « 1 » .\r\nفراير گزارش جذابى را درباره گرماى شديد بندرعباس ارائه مىدهد كه : « . . . ملوانان گرماى فوق‌العاده اين بندر را با كلمات طنزآميز زير توصيف مىكنند كه بين گمبرون و جهنم فقط يك اينچ فاصله است « 2 » . »\r\nتعدادى از كليسائيان در دو دهه پسين سده هفدهم وارد ايران شدند كه برخى از آنها فرانسوى بودند . پىيرسانسن ، روحانى دنياگراى فرانسوى در سال 1683 م . به ايران رسيد و تا سال 1692 م . در ايران باقى ماند . اندكى پس از ورود او به ايران موسيو فرانسوا پيكه ، اسقف بابل ( بغداد ) و اسقف پيشكار اصفهان ، در دربار ، به دو پيوست و چندى را در اينجا گذراند . او پس از مرگ اسقف بزرگ ، مدتهاى مديد درگير زدودن اثرات گوشه‌نشينى اسقف در همدان بود . از اينرو فرصت ديگرى بدست آورد تا جريان امور دربار را بيشتر ناظر باشد . او در اثر خود با عنوان\r\n Voyage ou Relation de L'etat Present du Rooyaume de Perse \r\nكه در سال 1691 م . در پاريس انتشار يافت ، در ميان چيزهاى ديگر مانع عظيمى را در مقابل پيشرفت امور تصوير مىكند كه خواجگان دربار با استفاده از بىعلاقگى سليمان به مملكتدارى ، ايجاد كرده بودند . صرفنظر از اين مسائل ، كتاب پىيرسانسن به چيزهايى عطف توجه كرده كه در اثر مرجع پىير رافائل دومان ديده نمىشود . با توجه به مطالب اين كتاب ، آگاهى و اطلاع سانسن از زبان فارسى چندان كامل نبوده است .\r\n\r\n\r\n","description":"","footnote":"\r\n( 1 ) - فراير ، جلد 3 ، ص 51 .\r\n( 2 ) - همان ، جلد 2 ، ص 165 .\r\n","page_name":" 211 ","page_number":211},
  {"content":"\r\n\r\nپىير ( بعدها آبه ) مارتن گادرو  ( Pere Martin Gaudereau )  روحانى ديگر فرانسوى كه توانمندتر و مطلع‌تر از پىيرسانسن بود از ميسيونرهايى برشمرده مىشد كه قبل از پايان اين قرن وارد ايران شد . او درسال 1698 م . قائم‌مقام موسيو پىيترو و پائولودىسان فرانسيسكو سراسقف آنتسيرا  ( Ancyra )  شد و آن زمانى بود كه سراسقف به‌عنوان نماينده پاپ از طريق ايران به هند مىرفت . مأموريت اين هيأت در ايران تجديد امتيازات گذشته و تلاش براى سلطه بر مذهب كاتوليك گريگورى ارمنيان جلفا بود . سراسقف در كسب اين امتيازات موفق بود چون شاه سلطان حسين كه در سال 1694 م . جاى پدرش شاه سليمان را گرفته بود ، نسبت به مسيحيان عنايت و التفات خاصى داشت ؛ ولى سراسقف در مورد مسأله ارمنيان نتوانست كارى از پيش ببرد . گادرو همراه سراسقف ايران را به قصد هند ترك گفت و بالاخره به فرانسه برگشت . گادرو چندسال پس از بازگشت به فرانسه ، منشى اول السنه شرقى در دربار پادشاه فرانسه شد . گادرو علاوه بر نگارش گزارش هيأت سراسقف به ايران ، چندين اثر هم درباره ايران نوشت كه در كتابشناسى آخر اين كتاب ديده مىشود . درباره مأموريت محمد رضا بيك به فرانسه در سالهاى 15 - 1714 م . و راجع‌به پىيرگادرو باز هم صحبت خواهيم كرد .\r\nكمپانى هند شرقى فرانسه در اواخر سده هفدهم تصميم گرفت دامنه فعاليتهاى خود را در ايران گسترش دهد . دوشاتونوف  ( de chateauneut )  سفير فرانسه در استانبول ، ژان بيلن دوكانسويل  ( Jean Bilin de Cansevilles )  را كه يكى از بازرگانان هوشمند و بىباك مارسى بود به اصفهان فرستاد ( در سال 1698 م . ) تا ظاهرا منشى ميسيون كاپوسن‌هاى آنجا باشد . مأموريت اصلى دوكانسويل كسب اطلاعات همه‌جانبه درباره اوضاع تجارى ايران به نفع كمپانى هند شرقى فرانسه بود . دوكانسويل تا سال 1705 م . در ايران بسر برد و در اين سال به فرانسه برگشت . در سال 1707 م . بار ديگر به ايران اعزام شد و اين‌بار ديدار او بسيار كوتاه بود . دوكانسويل اطلاعات زيادى بدست آورد و آنها را در يك سلسله خاطرات نگاشت كه اكثر آنها در وزارت امور خارجه فرانسه در پاريس محفوظ است ولى برخى از آنها نام دوكانسويل را ندارد .\r\nضمنا حكومت فرانسه هم درصدد برآمد هيأتى را براى انعقاد قرارداد بازرگانى به ايران اعزام دارد . مأمورى كه براى اين كار انتخاب شد ژان باتيست فابر  ( Jean - BaPtiste Fabre )  يكى از اهالى مارسى بود كه سالهايى را در اطراف مديترانه گذرانده بود . او براى انجام كارى كه بر عهده‌اش گذاشته شده بود ، چندان كارآيى نداشت . از اينها گذشته وى براى تهيه تداركات سفر چنان در مضيقهء مالى بود كه مجبور شد پول موردنياز خود را از معشوقه‌اش مارى پتى قرض نمايد . فابر در مارس 1905 م . به ايران عزيمت كرد . همراهان او فرزند جوانش ژوزف ،\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nبرادرزاده‌اش ژاك فابر ، جراحى به‌نام لوئى رابين ، ساعت‌سازى به‌نام ژاك ( يا ياكوب ) روسو ( پسرعم ژان ژاك روسو ) و تعدادى ديگر بودند ؛ در ميان اينها مارى پتى هم به صورت « سواره » در لباس مبدل جاى داشت . اين هيأت در گذشتن از تركيه عثمانى با مشكلاتى روبرو شد تا اينكه در ژانويه سال 1706 م . پا به ايروان گذاشت .\r\nمحمد خان حاكم ايروان از فابر و نيز مارى پتى استقبال كرد . فابر را قبل از اينكه ايروان را به قصد دربار ايران ترك گويد ، تبى شديد درگرفت و اندكى پس از آن درگذشت . ناآرامى و تشتت شديد در هيأت روى داد . بعضى مىخواستند ژوزف سردسته هيأت شود و برخى ديگر هم ژاك را تعيين مىكردند . مارى پتى با ادعاى رياست هيأت ، مشكل را حل كرد و در اوايل دسامبر او و ژوزف جوان از طريق تبريز راهى دربار شدند درحاليكه يك نفر ژزوئيتى به‌نام پىير موسنيه  ( Pere Mosnier )  آنها را همراهى مىكرد . ضمنا قضاياى هيأت به گوش كنت دوفروى سفير فرانسه در باب عالى رسيد . وى بسرعت يكى از منشيان خود به‌نام ميشل را روانه كرد تا جاى مارى پتى را بگيرد . اين كار را به قدرى باشتاب انجام داد كه اعتبارنامه‌اى براى ميشل تهيه نكرد . ميشل با شتاب خود را در نخجوان به هيأت رساند . ولى درحاليكه اعتبارنامه‌اى نداشت ، مارى محافظانى از طرف حاكم ايروان در اختيار داشت و اعتبارنامه‌هايى نيز از او گرفته بود و ميشل نتوانست از پيشرفت او جلوگيرى به عمل آورد . آنها از راهى ديگر وارد تبريز شدند و مارى در آنجا مورد توجه قرار گرفت ولى ميشل را با سردى پذيرفتند و او از پيشرفت بازماند . بدينقرار مارى راهى دربار ايران شد كه در شرق تهران اردو زده بودند . اعتماد الدوله از اينكه مارى نامه‌هايى از حاكم ايروان و تبريز داشت ، به خوبى از او استقبال و او را به حرم شاه هدايت كرد و در حرم با « احترامات خاصه » مواجه شد « 1 » . مارى درحاليكه به اهداف خود رسيده بود به تبريز برگشت . ضمنا ميشل هم بالاخره تصميم گرفت به دربار رود ولى دريافت كه در آنجا كارى نمىتواند انجام دهد .\r\nاو در موقع برگشت به تبريز ، به همراهى موسيو پيدو دوسن اولون ، سراسقف بابل ، دستگير و همراه سراسقف زندانى شد . ولى چندى بعد آزاد شدند و مارى را تائب و پشيمان يافتند . ميشل مقدمات بازگشت او را به فرانسه فراهم ساخت و مقدارى پول نقد به دو داد و حواله‌اى براى حلب كه معلوم شد بىارزش است . مارى پس از ورود به فرانسه محبوس شد و سالها بعد كه آزاد گشت ، شكسته و نادار شده بود .\r\nبالاخره اعتبارنامه ميشل از راه رسيد و او توانست بار ديگر راهى دربار ايران شود . ميشل\r\n\r\n\r\n","description":"","footnote":"\r\n( 1 ) - اسناد دفاعيات محاكمه مارى پتى :  Affaires Etrangers , Perse  ، جلد 2 ، برگ  a  259 .\r\n","page_name":" 213 ","page_number":213},
  {"content":"\r\n\r\nعليرغم مخالفتهاى شديد كمپانيهاى هند شرقى انگليس و هلند ، توانست در 16 سپتامبر 1708 م .\r\nقراردادى منعقد سازد كه علاوه بر كسب تسهيلات بازرگانى ، صيانت فرقه‌هاى مختلف مسيحى را نيز در ايران تأمين كند « 1 » . اين قرارداد نخستين قرارداد رسمى ايران و فرانسه بود .\r\nحكومت ايران در موقع برگشت هيأت ميشل به فرانسه ، تصميم گرفت سفيرى را بدانجا گسيل دارد . سفيرى كه انتخاب شد محمد رضا بيك كلانتر ايروان بود و او نيز به همان اندازه فابر براى اين مأموريت لياقت و شايستگى نداشت . محمد رضا در ماه مه 1714 م . ايروان را به قصد فرانسه ترك گفت . پس از پشت‌سرگذاشتن مشكلات سفر تركيه عثمانى كه مدتى را هم در زندان آنجا گذراند ، بالاخره در اكتبر 1714 م . به مارسى رسيد . به دلايل متعدد كه گفتن آنها در اينجا كسالت بار است « 2 » ، وى تا آغاز فوريه 1714 م . نتوانست وارد پاريس شود . تلون مزاج غريب و عصبانيت‌هاى بيموقع او براى مأموران فرانسه ازجمله گادرو كه از بخت بد راهنمايى او را بر عهده گرفته بود ، مشكلاتى فراهم مىساخت . لوئى چهاردهم سالخورده در 19 فوريه 1715 م . در كاخ ورساى محمد رضا بيك را به حضور طلبيد . سفير پس از ارائه اعتبارنامه ، جعبه‌اى حاوى هداياى شاه را به لوئى چهاردهم تقديم كرد . اين هدايا چندان قابل و نفيس نبودند ؛ اين قضايا و رفتارهاى غريب محمد رضا بيك ، برخى را به اين فكر واداشت كه وى شيادى بيش نيست . يكى از اين افراد منتسكيو  ( Montesquieu )  بود كه احتمالا عقيده نوشتن نامه‌هاى ايرانى از همين هيأت سياسى ايران در او پديد آمده است ( نگاه كنيد به نامه شماره 92 ) .\r\nپس از آن مذاكرات درباره انعقاد قرارداد ديگرى كه جايگزين قرارداد ميشل شود ، ادامه يافت . اين قرارداد جديد كه در 13 اوت 1715 م . به امضاء رسيد براى فرانسه نامطلوبتر از قرارداد سابق بود « 3 » . محمد رضا بيك در همان روز امضاى قرارداد بار ديگر باريافت ؛ اين آخرين بار عامى بود كه بوسيله لوئى چهاردهم برگزار شد .\r\nرفتار سفير ايران در موقع ترك فرانسه به قصد ايران عجيب و غريب بود . هنگامىكه در لوهاور به قصد روسيه ، سوار كشتى شد جعبه بزرگى را به كابين خود برد كه چندين سوراخ داشت و حاوى كتب ادعيه او بود . هنگاميكه كشتى روى دريا بود ، در جعبه را گشود و از داخل آن مقدارى ادعيه و شخص ماركيز داپينهء  ( Marquies d'Epinay )  جوان را بيرون آورد . او ديوانه‌وار عاشق محمد رضا بيك شده بود و به اين صورت ترتيب فرار خود را با او داده بود . اين\r\n\r\n\r\n","description":"","footnote":"\r\n( 1 ) - ترجمه فرانسوى اين قرارداد بوسيله پتى دولاكروا در  Affaires Etrangers , Perse  ، جلد 2 ، برگ‌هاى 3540 موجود است .\r\n( 2 ) - هربت ،  Une Ambassade Persane  ، صص 113 - 61 .\r\n( 3 ) - همان ، صص 4 - 370 در مورد متن قرارداد .\r\n","page_name":" 214 ","page_number":214},
  {"content":"\r\n\r\nسفر پايانى غم‌انگيز داشت چون محمد رضا بيك كه دريافته بود با امضاى قرارداد فوق به اندازه كافى مورد چون‌وچرا قرارگرفته و قدرت خود را از دست خواهد داد ، پس از رسيدن به ايران خودكشى كرد . مىگويند مادام داپينه اسلام آورد و بالاخره با برادر محمد رضا بيك ازدواج كرد .\r\nيكى از نتايج انعقاد اين قرارداد اعزام شواليه آنژدوگاردان  ( Chevalier Ange de Gardane )  ، سينيور سنت كرو ، به ايران بود تا كنسول فرانسه در اصفهان باشد ، در اين سفر برادرش فرانسوا هم او را همراهى مىكرد « 1 » . مقدر بود كه برادران گاردان مدت شانزده سال در ايران باقى بمانند و در اين مدت ناظر وقايع متشنج و نگران‌كننده‌اى ناشى از محاصره اصفهان بدست افاغنه در سال 1722 م . و سالهاى پراضطراب ديگرى باشند كه سلطه محمود و اشرف مسبب آن بود . آنها تا زمانيكه نادر قلى بيك ، نادر شاه بعدى ، افاغنه را از ايران نراند و سلسله صفوى را براى مدتى احيا نكرد ، نتوانستند راهى فرانسه شوند .\r\nدر دوره افاغنه ( 9 - 1722 م . ) تعداد زيادى از اروپائيان در ايران بودند . يكى از افرادى كه گزارشى مطلوب و مفصل از اين دوره پرآشوب نوشته ، تاديوز كروسينسكى  ( Tadeusz Krusinski )  از فرقه ژزوئيت لهستان بود كه در سال 1707 م . وارد ايران شد . او كه فردى توانمند و كارآمد بود ، در سال 1720 م . مأمور عاليمقام ميسيونهاى ژزوئيتى ايران گرديد ؛ كروسينسكى زبانشناس و زباندان قابلى بود و مترجمى دربار ايران را بر عهده داشت و از اين لحاظ نقش او شبيه نقش پىير رافائل دومان در يك قرن پيش بود . او توانست ، پس از محاصره اصفهان ، فعاليت‌هاى دربارى خويش را در ايام زودگذر و سلطنت وحشتبار محمود ادامه دهد . پس از جلوس اشرف پسر عم محمود بر تخت سلطنت ، كروسينسكى ايران را به قصد اروپا ترك گفت .\r\nكتاب  Dagergister  نوشته نيكولاس اسخارور  ( Nicolaus Schorer )  سندى ارزشمند و غيرمنتشره درباره محاصره اصفهان است ؛ اسخارور از بازرگانان بزرگ كمپانى هند شرقى هلند در اصفهان بود كه كتاب مزبور را با كمك دستياران خود نوشت . مطالب آن حاوى وقايع آغاز مارس تا پايان اوت 1722 م . يكى از كاملترين و مفصل‌ترين آثار موجود درباره محاصره اصفهان است . آون فيليپس و هيأت كمپانى هند شرقى انگلستان در اصفهان نيز اطلاعاتى ارزشمند راجع‌به محاصره اصفهان و وقايع پس از آن گزارش كرده‌اند . در اينجا بايد از نوشته‌هاى ويليام كاكل  ( William Cockell )  هم ذكرى بكنيم كه به‌جاى آون فيليپس ، نماينده كمپانى هند شرقى\r\n\r\n\r\n","description":"","footnote":"\r\n( 1 ) - جالب نظر اينكه دو عضو ديگر خانواده گاردان هم مثل اين دو برادر ، منتها يك قرن بعد براى مأموريتى وارد ايران شدند : كلودماتيو دوگاردان ، از فرماندهان نظامى برجسته ارتش ناپلئون و آنژ - پل - لوئى كه منشى هيأت او بود و گزارشى جذاب از سفر خود را به‌نام مسافرت از طريق تركيه به ايران ، 8 - 1807 م . ( پاريس ، 1809 م . ) نگاشت .\r\n","page_name":" 215 ","page_number":215},
  {"content":"\r\n\r\nنقشه روابط بازرگانى ايران\r\n\r\n","description":"","footnote":"","page_name":" 216 ","page_number":216},
  {"content":"\r\n . \r\n","description":"","footnote":"","page_name":" 217 ","page_number":217},
  {"content":"\r\n\r\nانگليس در اصفهان انتخاب شده بود . او تا فوريه 1737 م . در ايران بود ازاينرو ناظر وقايع سلطنت‌هاى زودگذر طهماسپ دوم و عباس سوم خردسال و نيز آغاز حكومت نادر در زمان جلوس به تخت شاهى بوده است . با اينكه جيمز فريزر  ( James Fraser )  در شرح‌حال‌نامه خود از نادرشاه نامى از كاكل نبرده است ، ولى پيداست كه بيشتر اطلاعات بخش نخستين اثر خويش را از او گرفته است « 1 » .\r\nاز آنجا كه دوره صفويان با غصب سلطنت در سال 1736 م . بوسيله نادرشاه به پايان خود رسيد ، لذا مىتوان كاكل را آخرين زنجيره پيوند بين غرب و ايران در دوره موردنظر دانست . با يك پس‌نگرى به چهار قرنى كه مورد بررسى قرار گرفت ، متوجه مىشويم كه هرچند جريان رابطه بين ايران و غرب در آغاز كند و بطئى بود ، ولى در قرن شانزدهم سرعت بيشترى گرفت . باوجود اين اهميت اين روابط سريع كمتر از اهميت روابط يكصد سال آتى بوده است . از اينها گذشته تماسهاى سده هفدهم با فرقه‌هاى جاافتاده مذهبى و كمپانيهاى هند شرقى انگليس ، هلند و فرانسه استمرار و پايائى زيادى داشته است . افزون‌براين ، گزارشهاى شمار زيادى از سياحان و يا اقامت گزيدگان در ايران موجود است . از ميان اينها مهمترينشان از آن شاردن و پىيترو دلاواله است .\r\nدر زمينه وقايع سىوشش‌ساله نخستين سده هيجدهم اطلاعات مشبعى از منابع متعدد موجود است كه مهمترين آنها آثار كروسينسكى است كه بسيار قابل اعتماد است . خلاصه توان گفت كه ايران در اواخر دوره صفوى در سال 1736 م . ديگر سرزمين كشف‌نشده‌اى براى غرب نبوده است .\r\n\r\n\r\n","description":"","footnote":"\r\n( 1 ) - فريزر در ص  IV  كتاب تاريخ نادرشاه ، طهماسب قلى خان سابق و امپراتور امروزى ايران ( لندن ، 1742 م . ) مىنويسد كه :\r\n« من در ارائه گزارش لشكركشىهاى نخستين نادرشاه مديون اطلاعات يكى از نجبا هستم كه حال مقيم انگلستان است و چندين سال در ايران اقامت داشت و به زبان فارسى مسلط است و بارها در كنار نادرشاه بوده است . » فريزر پس از نقل « گزارش » كاكل در صص 128 - 71 مىگويد كه كاكل ( از او فقط به‌نام اشرافزاده‌اى نام مىبرد كه خاطرات فوق را ارائه داده است ) در فوريه سال 1737 م . ايران را به قصد هند ترك گفت . از گزارشهاى روزانه گمبرون ( جلد 4 از اسناد ايران و خليج فارس كمپانى هند شرقى ، 20 / 9 فوريه 1737 م . ) درمىيابيم كه كاكل تنها مستخدم كمپانى بوده كه در آن ماه ايران را به قصد هند ترك گفته است .\r\n","page_name":" 218 ","page_number":218},
  {"content":"\r\n\r\n\r\nفصل چهارم تجارت در دورهء صفويان\r\n\r\n1 - دوره متقدّم صفوى\r\n\r\nالف - مقدمه\r\nظهور سلسله صفوى در ايران ، بطور كلى ، در كوتاه‌مدت تأثير زيادى در اقتصاد ايران نداشت .\r\nشاه اسماعيل در سالهاى نخستين پيشرفتهاى خود ، هنگاميكه درگير استيلا بر تركان و ازبكان بود ، در مقابل وقايع خارجى بيشتر عكس العمل نشان مىداد تا ابتكار عمل . ولى در مورد تشيع ستيهنده شاه اسماعيل و حميت مذهبى او ، قطع نظر از اينكه انگيزه او سياسى بوده يا مذهبى ، ترديدى نمىتوان روا داشت . او در آن روزگار ايران را كانون اقليت شيعى و سرسپردگى ناشى از آن قرارداد و از آن بهره‌بردارى بسنده نمود . اين مسأله در ابتدا نوعى ضعف به حساب آمد ، چون نه تنها احساس و گرايش آگاهانه حق‌به‌جانب شاه اسماعيل همكارى با اهل تسنن را مشكل ساخت ، بلكه به داعيه‌هاى مبالغه‌آميز و اقدامات چالشگرانه انجاميد . ازاينرو از پرتقاليان در ازاى كمك ايرانيان بدانها در مقابل تركان ، درخواست شد ( ضمن تقاضاهاى ديگر ) تا مذهب شيعه را درگوآ رسميت ببخشند ؛ و سلاطين عثمانى در مقابل اقدامات آنها براى اشاعه و رواج تشيع در ميان تركان آناتولى دست به انتقامهاى سخت زدند . در اين زمان تجارت دريائى به هند و ماوراى آن از طريق هرمز حفظ شد ، ولى عايدات ايران به حداقل خود رسيد . تركيه عثمانى با اتكا به بازرگانان ونيزى و ارمنى مهمترين كانون و بازار صدور ابريشم گرديد .\r\nمهمترين وقايع با نتايج عالى سياسى و اقتصادى در پيرامون ايران رخ داد . قدرت از آسياى مركزى به آناتولى منتقل شد . اين قضيه بر اثر عواملى متعدد صورت گرفت ؛ در مورد آن شمارى نظريه هم صورتبندى شده است . پاره‌اى از آن بر اثر موفقيت‌هاى چشمگير خود عثمانيان بود .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبخشى ديگر هم براثر برترى تفنگ بر تيروكمان بود . قسمتى هم درنتيجه ظهور عظيم اقتصاد صنعتى با مهارتهاى توليدى در سطح نسبتا وسيع و توسعه آن در بين اقوام اروپايى در برابر كشورهايى بود كه بيشتر مبادله‌كننده مواد خام بودند : يعنى ايجاد تسهيلات تجارت پولى در مقابل تجارت پاياپاى ؛ فنون كشتىرانى و كشتىسازى در مقابل حمل‌ونقل چهارپائى و كاروانى .\r\nصرفنظر از اعتبار اين نوع نظريه‌ها و تبيينات ديگر ، تحولات اقتصادى و سياسى سده دهم / شانزدهم نيز نقشى قاطع داشت . تركان در قلمرو تشكيلات ، بازرگانى و جنگ به دستاوردهاى برجسته نايل آمدند . روسها از لاك مسكو بيرون خزيده و از بالتيك تا درياى خزر در موازات سواحل ولگا و از شرق تا سيبرى پيش رفتند . در اروپا ناوگان پرتقال ، اسپانيا ، انگلستان و هلند بر درياها حاكم شدند و ابعادى تازه بر صحنه سياست و تجارت زمانه بخشيدند . سرتاسر دنياى پيرامون مديترانه را فعاليت فراگرفت . در مصر حكومت مماليك به پايان رسيد . دوره پنجاه‌ساله 1510 م . تا 1560 م . دوره‌اى سرنوشت‌ساز و خطير بود . شاه عباس و صفويان متأخر از ايرانى كه در موقعيت حساس بين شرق و غرب قرار گرفته بود ، كمال استفاده و بهره‌بردارى را كردند .\r\n\r\nب - منطقهء شمالى\r\nتجارت ايران و آسياى مركزى براثر خصومت ازبكان و ايرانيان كه متناوبا در خلال اين قرن چهره مىنمود و تصرف هرات بدست شاه اسماعيل در سال 1510 م . كه به عصر زرين فرهنگى اين شهر خاتمه بخشيد ، كاهش يافت . ولى تجارتى كمابيش مطلوب بين مشهد و كابل تا بخارا و بلخ همچنان برقرار بود . كالاهاى مراكز تجارى هند و بعضى از مراكز اروپا را در سرتاسر تركستان توزيع مىكرد . روسها در نيمه دوم اين قرن پس از اينكه تاتارها را سر جاى خود نشاندند و بر ولگا از كازان تا دلتاى آن و ازجمله آستارا خان ( هشتر خان ) مسلط شدند تجارت اين منطقه را فعالانه در اختيار گرفتند . آنتونى جنكينسن كه در سال 1561 م . از سرزمين تركمانها رد شد ، گزارش مىدهد كه اورگنج تجارت كمى با ايران دارد و « مقدار آن به قدرى ناچيز است كه به نوشتن نمىآيد » . اما تجارت بخارا هم كه يك زمانى براى خود عظمتى داشت و انبار بزرگ سالانه بازرگانان برشمرده مىشد ، « چنان ضعيف و فقير است كه در آن اميد تجارتى مطلوب در آينده نمىرود . » ولى بخشى از تجارت ايران در اينجا برقرار است چون ايرانيان « به اينجا پارچه پشمى كراسكا [  Craska  - كتان ضخيم 
  ] ، پارچه‌هاى كتانى ، انواع و اقسام پارچه‌هاى ابريشمى و ارگوماك  Argomack 
  ]  - اسبهاى تركمنى از نژاد اسب عربى 
  ] و غيره مىآورند و درعوض پوست خام قرمز و ساير ظروف روسى و غلام كه بازار آن بزرگترين بازار آسياى مركزى است ، با خود\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمىبرند « 1 » . در اينجا علاوه بر روسها ، بازرگانان هندى هم وجود دارند ولى « آنها چيزى از طلا و نقره و احجاز كريمه و ادويه با خود نمىآورند . » جنكينسن بطرزى جالب مىافزايد كه « من تحقيق كردم و ديدم كه تمام تجارتى كه از طريق اقيانوس هند صورت مىگيرد و همه آن چيزهايى كه در اينجا ردوبدل مىشود ، كلا در اختيار پرتقاليها است . » جنكينسن نتوانست پارچه‌هاى خود را به تجار ايرانى بفروشد « چون آنها خودشان پارچه به اين منطقه مىآورند و چنانچه تحقيق كردم اين پارچه‌ها از حلب در سوريه و قسمتهايى از تركيه بدست آنها مىرسد . » در سفر برگشت خود نيز اين مطالب را تكرار مىكند و اينكه « تجارت عمده ايران با سوريه انجام مىشود و از آنجا به درياى مديترانه مىرود . » جاده‌ها ناامن بود و قطاع الطريق در كمين و مسكوكات طلا و مس كمتر در دسترس بود و آنچه هم بود بيشتر تقلبى و بىمقدار بود . روسها علاقمند بودند تجارت خودشان را در آسياى مركزى گسترش دهند و بالاخره هم منطقه را به تصرف و اشغال خود در آوردند . در سفر برگشت جنكينسن از آسياى مركزى « دو نفر سفير همراه او بودند ، يكى از طرف خان بخارا و ديگرى از سوى خان بلخ . . . » و بعدها « از سوى خان اورگنج و ساير سلطانها و برادران او بيش‌از چهار سفير به نزد امپراتور روسيه اعزام شدند . . . »\r\nتسلط روسها بر سيبرى در پارهء پسين سده دهم / شانزدهم نيز به لحاظ سياسى و اقتصادى اهميت داشت . اين منطقه پر از خز ، سمور و روباه بود كه پوست آنها در كنار طلا و نقره مهمترين رقم تجارى روسيه به ايران را تشكيل مىداد . شهر محورى جنوب روسيه براى تجارت شرق تا آسياى مركزى و تجارت جنوب تا ايران ، شهر هشتر خان در 75 ميلى ولگاى سفلى از طرف درياى خزر بود . اين شهر قرنهاى متوالى اهميت داشت و در قرون سوم و چهارم / نهم و دهم نقطه تلاقى جوامع وايكينگ شمالى و تجار عرب بود . در زمان مغولان هم اهميتى درخور يافت چون ابن بطوطه آن‌را « يكى از زيباترين شهرها با بازارهاى بزرگ » همانند « بازارها و لنگرگاه زيباى » آزف در كريمه توصيف كرده است . چنانچه اشاره شد تجارت هشتر خان در سده نهم / پانزدهم كاهش يافت ولى پس از اينكه روسها آن‌را در سال 1554 م . متصرف شدند و در دهه 1580 م . به ساختن استحكامات در آن مبادرت ورزيدند و سلطه آنها در سمت جنوب و شرق توسعه يافت بر اهميت اين شهر افزوده شد . معهذا در اوضاع آشفته « ايام وحشت » جانشينى روسها اوايل سده هفدهم لطمه زيادى خورد .\r\nجنكينسن تجارت اين شهر را در نخستين سفر خود بدينسان توصيف مىكند : « مهمترين\r\n\r\n\r\n","description":"","footnote":"\r\n( 1 ) - جنكينسن ،  Early Voyages  ، صص 72 ، 9 - 87 .\r\n","page_name":" 221 ","page_number":221},
  {"content":"\r\n\r\nكالاهايى كه روسها بدانجا مىآورند عبارتند از : چرم قرمز ، پوست قرمز گوسفند ، ظروف چوبى ، افسار و زين ، چاقو و ساير چيزهاى ريز و جزئى ، غله ، گوشت خوك خشك‌شده و خواروبار .\r\nتاتارها انواع ابريشم بافته بدين شهر مىآورند ؛ اين ابريشم از ايران يعنى از شماخى بدينجا وارد مىشود و نيز نوعى ابريشم كه ضخيم آن در روسيه و كراسكو خواهان زيادى دارد و انواع ابريشم نرم براى كمربند ، پيراهن مردانه و كمان و شمشير و چيزهايى ازاين‌دست را مثل غلات و گردو براى فروش به اين شهر مىآورند . » هشتر خان در آن زمان كه كمتر از يك دهه از سلطه روسها بدان مىگذشت ، چندان شهر جذابى نبوده است . در اين شهر « همه‌چيز به مقدار اندك بدست مىآيد و بازرگانان آن چندان فقير و نادارند كه به نوشتن نمىآيد « 1 » »\r\nاهميت هشتر خان در تجارت ربع سوم سده شانزدهم ايران دوچندان بود . نخست اينكه جايگاه آن در جاده‌اى قرار داشت كه از درياى سفيد تا درياى خزر كشيده شده و اروپا را به آسيا پيوند مىداد و درواقع خارج از دسترس و دخالت ناوگان اسپانيا و پرتقال بود . از زمان نخستين سفر انگليسىها به روسيه در سالهاى 5 - 1553 م . ، راه جايگزين و ممكنى كه خارج از نظارت تركها و ونيزيها بود و بازار بالقوه‌اى براى صدور اقمشه انگليسى ( كه سالها بعد از اقلام مهم صادراتى انگليس گرديد ) به حساب مىآمد ، براى تجارت ادويه ، ابريشم و رنگ پديد آمد .\r\nجنكينسن به عبد اللّه ، خان شروان ابراز داشت كه : « اگر سيد صوفى و ساير شاهزادگان ايران ، از ضايعات بازرگانان ما در آن منطقه جلوگيرى كنند و مجوز و ايمنى تجارت به ما بدهند ( مثل مجوزى كه سلطان عثمانى به بازرگانان ونيزى اهدا كرد ) ترديدى ندارم كه تجارت اين منطقه رشدى فراوان خواهد يافت و چنان نفعى براى آنها خواهد داشت كه بىسابقه باشد و اجناس و كالاهاى ما و اعلاميه‌هاى آن‌ها بدستشان خواهد رسيد ، طوريكه انگار تركان به سرزمين آنها وارد نشده‌اند . . . » « 2 » متأسفانه شاه طهماسپ كه در آن زمان با حسن آقا سفير تركان در قزوين مشغول انعقاد قرارداد بود ( نوامبر 1562 م . ) به پيشنهادات تجارى جنكينسن با رغبت گوش نسپرد كه مبادا به روابط او با تركان خدشه‌اى وارد سازد . لارنس چپمن  ( Laurence Chapman )  بعدها خصومت تركان را گزارش داد مبنى بر اينكه بازرگانان آنها ابراز دوستى مىكنند ولى « در پنهان از دشمنان قسم‌خورده ما هستند و از تمام امكانات موجود براى ممانعت از فروش كالاهاى ما استفاده مىكنند . » آرتور ادواردز بعدها همين پيشنهاد را به شاه طهماسپ داد و تعهد كرد كه مال‌التجاره را همچون ونيزيان وارد ايران كنند « و از راه مسكوى كسيهاى زيبا ، پارچه‌هاى عريض\r\n\r\n\r\n","description":"","footnote":"\r\n( 1 ) - همان ، صص 9 - 58 .\r\n( 2 ) - همان ، صص 4 - 143 .\r\n","page_name":" 222 ","page_number":222},
  {"content":"\r\n\r\nاز هر نوع و رنگ همچون جامه‌هاى سرخ ، بنفش و ساير پارچه‌هاى زيباى سرتاسر جهان را سريع‌تر از ونيزيان به ايران وارد سازند . « 1 » » شاه با اين پيشنهاد موافقت و امتيازات لازمه را تنفيذ كرد .\r\nدوم اينكه هشتر خان اين پايگاه جنوبى روسيه منافع عثمانى را در مناطق قفقاز به مخاطره انداخت ، در بين سالهاى 1560 م . و 1580 م . شش سفر به ايران بوسيله كمپانى روسى انگليسىها صورت گرفت كه تلاشى زودرس ولى پرمنفعت براى تغيير جهت بخشى از تجارت ايران از محور شرقى - غربى به محور شمالى - جنوبى بود . اين برنامه براى ايرانى كه درصدد بود از سلطه تركان بر جاده‌هاى ترانزيتى و صادراتىاش رهايى يابد ، جذابيت‌هاى ويژه‌اى داشت . شاه طهماسپ در موقع واگذارى امتيازات و فهرستى از كالاهاى موردنياز در 29 ژوئن 1566 م . به آرتور ادواردز ، عامل كمپانى روسى انگليس ، خاطرنشان ساخت كه او « مىخواهد انواع كالاها را ببيند طوريكه بر ونيزيان و تركان برترى يابند ، چون آن‌ها از اين امر مىترسند و پنهانى آن‌را ابراز داشته‌اند . و فىالواقع رعاياى شاهزادگان درصددند با ما در خصوص ادويه و مال‌التجاره‌هاى ديگر كه نمىتوانند به ونيزيان و تركان بفروشند ، وارد معامله شوند . » ازاينرو در آغاز اين تجارت ، يكى از مهمترين اهداف اين بود كه راه تجارى مديترانه به نوعى متروك شود ، اما در سرتاسر دوره صفويان اين هدف نه در جهت شمالى و نه در جهت جنوبى تحقق نيافت .\r\nادواردز به زودى دريافت كه « شكستن سد تجارى بين ونيزيان و كل كمپانى ارمنيان » با منابع و ابزارى كه در اختيار اوست ، امكانپذير نيست ؛ و هرگز هم امكانپذير نشد « 2 » .\r\nچنانچه بعدا اشاره خواهد شد ، بين ايران و مراكز تجارى و بخشهايى از پيرامون مديترانه در طى قرون ، تجارتى در حد و حجم معقول و معتدل موجود بود . ظهور عثمانيان به‌جاى اينكه اهميت آن‌را كاهش دهد ، موجب افزايش آن شد . با اينكه تجار انگليسى اميدوار بودند كه از طريق روسيه تجارت پرسودى را با ايران راه بياندازند ، ولى ونيزيان ، ارمنيان و تركان به هيچ‌وجه حاضر به واگذارى بازارهاى خود نبودند . تامس بنيستر  ( Thomas Banister )  و جفرى داكت  ( Geoffrey Ducket )  دو نفر از بازرگانان كمپانى روسى نخستين چيزى كه در سال 1568 م . به سرويليام سيسيل  ( Sir William Cecil )  گفتند اين بود كه : « مهمترين مسأله ايران ارتباط با ايتاليائىها و مسافران نزديك خودشان است چون ايتاليايىها همه تجارت ابريشم و نيز بيشتر\r\n\r\n\r\n","description":"","footnote":"\r\n( 1 ) - همان ، جلد 2 ، ص 413 ، 416 .\r\n( 2 ) - همان ، ص 406 ، 410 ؛ و نيز ص 397 . « مىترسم كه ونيزيها در صورت اراده از شما ممانعت به عمل آورند ؛ چون مىدانم اگر شما در اين بخش دست به تجارت بزنيد آنها را دلگير و ناراحت خواهيد كرد . »\r\n","page_name":" 223 ","page_number":223},
  {"content":"\r\n\r\nتجارت ادويه را كه به وسيله ونيزيان ، فلامينگ‌ها ، وارد مىشود ، در دست دارند ؛ و همچنين آنها تجارت كامل ادويه‌اى را كه در انتورپ بوسيله پرتقاليان صورت مىگيرد و بخش اعظم آن وارد انگليس مىشود ، تحت نظارت خود دارند . ازاينرو اگر ما ادويه و ابريشم را از اين راه وارد كنيم با آنها برخورد خواهيم كرد و آنها نيز اين مسأله را برنخواهندتافت . » « 1 » در اين تجارت جديد الافتتاح كه ويژگى ملى شاخصى به خود گرفت ، پارچه ، ابريشم و ادويه از مهمترين ارقام تجارى بودند .\r\nتجار انگليس در « پيجوئى تجارت سودمند ادويه ، مواد مخدر و ابريشم با ايران » در دوره شاه طهماسپ چه چيزى را كشف كرده بودند ؟ آنها اطلاع يافته بودند كه « در بعضى شهرهاى ايران ابريشم زيادى به عمل مىآيد و در بعضى ديگر به صورت پارچه به لندن صادر مىگردد « 2 » » امّا از مبالغه به كنار ، ابريشم مهمترين كالاى تجارتى ايران به‌شمار مىرفت . ارزيابى شده بود كه بهاى هر باتمان ( من ) ابريشم خام بين 9 تا 10 پوند و 6 پنى ( 9 تا 10 پوند معادل 60 شاهى ) بود و هر باتمان هم در قزوين 5 / 6 پوند و هربار قاطر هم 60 باتمان محاسبه مىشد . در قزوين و گنجه تقريبا هر سال شصت هزار الى هشتاد هزار پوند ابريشم خام ( سهم تركان به كنار ) به ارزش دويست هزار پوند ( بالغ بر 400000 پوند ) در كنار كل ابريشم سبزرنگ ، خريدوفروش مىشد يعنى براى هر پوند ابريشم 11 پوند و شش پنى پرداخت مىگرديد . كمبود ابريشم وجود نداشت :\r\n« در مناطقى كه ابريشم موجود بود سه تا چهار هزار بار اسب و هربار اسب 50 الى 60 باتمان ، علاوه بر ابريشم گرجستان ، حاصل مىشد . » تركان ، ونيزيان و ارمنيان در تنظيم فرآورده‌هايشان و امنيت راهها و اطلاع كافى از اوضاع و شرايط محلى و نيز تدارك پول كافى براى خريدوفروش راحت بر بازرگانان انگليس برترى داشتند . طبق نوشته آرتور ادواردز ، تركان « خزاين نقره زيادى براى ضرب سكه دلار به ارزش ده شاهى داشتند . هر دوكت هنگرى 12 شاهى مىارزيد . و چون آنها همه ايام سال پول در اختيار داشتند ، لذا ابريشم را به قيمت ارزان از اهالى مىخريدند . « 3 » » به همين دليل وى درخواست كرد كه « شمش طلا و يا نقره را براى ضرب سكه بدانجا بفرستند چون شاهزاده اينجا به آنها لطف دارد و اين كار به صرفه آنها خواهد بود . »\r\nرواج احجار كريمه در سده دهم / شانزدهم بغرنج شده بود و با رواج مقدار زيادى از نقره آمريكاى جنوبى ، ضربات روزافزون شديدى بر اقتصاد ملى وارد مىشد . مخصوصا اقتصاد تركيه عثمانى از تورم نامطلوب اواخر اين قرن كه روابطش را با ايران بدتر كرد ، لطمات زيادى خورد .\r\n\r\n\r\n","description":"","footnote":"\r\n( 1 ) - همان ، ص 260 .\r\n( 2 ) - همان ، ص 420 .\r\n( 3 ) - همان ، ص 401 .\r\n","page_name":" 224 ","page_number":224},
  {"content":"\r\n\r\nرواج و رونق احجار كريمه مخصوصا در تجارت بين شرق و غرب در سده يازدهم / هفدهم ، نوسانات و اختلافات واقعى در خزاين دولتى بوجود آورد . طبق نوشته وينچنتيو دالساندرى افرادى كه در اين ايام در ايران « از تركيه نقره وارد مىكنند بيست درصد و از طلا چهارده و پانزده درصد و از مس هيجده و گاهى بيست درصد سود مىبرند ؛ درواقع سودهاى كلانى دراين‌ميان وجود دارد چون صدور فلزات ممنوع شده است . « 1 » » طبق گزارش بازرگانان انگليسى « مقدار هنگفتى از دلارهاى هلند وارد ايران مىشود و در اكثر مواقع هم براى خريد ابريشم خام به كار مىآيد . » تجار انگليسى در ازاى ابريشم فقط مىتوانستند مقدار قابل اعتنايى پارچه عرضه كنند و به همين دليل قزوين ، تبريز ، اردبيل و كاشان جاهايى بودند كه اين بازرگانان عمده در آنها اقامت گزيده بودند ؛ تبريز « مهمترين نقطه ايران براى خريدوفروش پارچه يا كرسى  ( Karsies )  بود . »\r\nنوشته‌اند كه كاشان « شهرى مملو از مال‌التجاره و بهترين شهر تجارى ايران است و بازرگانان هندى مدام در آن به رفت‌وآمد هستند . در اينجا بازرگانان ما مقدار قابل توجهى ابريشم كارشده و ادويه و مقدار هنگفتى احجار تركى مىخرند . » عامه مردم كه از پارچه ضخيم و خشن استفاده مىكنند پارچه و كرسى مىخرند . ثروتمندان از پارچه‌هاى نفيس استفاده مىكنند . آنها « پارچه‌هاى لندن » و يا پارچه‌هاى ونيز و رنگهاى روشن را ترجيح مىدهند ؛ رنگهاى بنفش در سبز و رنگ سرخ زيبا بيشتر خواهان دارد . » با اينكه شاه طهماسپ خواهان صدهزار طاقه پارچه بود ولى آن مقدار تهيه نشد چون امكانپذير نبود . شاه بر تجارت مخصوصا تجارت ابريشم نظارت دارد ولى تاجر نيست . گزارش شده كه « شاه در ايام زندگى خود هرگز پارچه در خزانه‌اش ذخيره نكرده و حال نيز چنين است ؛ كل تجارت او شامل ابريشم خام است كه در قبال پول به ارمنيان و تركان و آنهايى كه خريدار آن هستند ، مىفروشد . » « 2 » ازاينرو دادوستد پاياپاى پارچه به‌جاى ابريشم با شاه امكانپذير نبود . بازرگانان انگليسى با بازرگانان ونيزى و ارمنى كه تجارت ابريشم و پارچه را در حلب بر عهده داشتند به رقابت شديد افتادند چون « ارمنيان هرسال در مقابل ابريشم خام پارچه‌هاى كرسى از ونيزيان دريافت مىكنند و در مقابل 70 باتمان ابريشم ايران 60 طاقه كرسى و در قبال ابريشم گرجستان 400 طاقه كرسى مىگيرند . » گزارش شده كه يكى از روستاهاى ارمنىنشين « سالانه 400 تا 500 بار قاطر ابريشم به حلب صادر و به‌جاى آن 800 تا 1000 بار قاطر كرسى و پارچه‌هاى ونيز وارد مىكند » هر قاطرى 60 باتمان ابريشم يا 18 طاقه كرسى حمل مىكرد « 3 » .\r\n\r\n\r\n","description":"","footnote":"\r\n( 1 ) -  A Narrative of Italian Travels  ، صص 6 - 225 .\r\n( 2 ) - جنكينسن ،  Early Voyages  ، جلد 2 ، ص 411 .\r\n( 3 ) - همان ، صص 7 - 396 .\r\n","page_name":" 225 ","page_number":225},
  {"content":"\r\n\r\nاين مطلب درخصوص ادويه نيز مصداق داشت و ادويه در اين دوره به دليل خصومت پرتقاليان و هندوان مقدار كمى از هرمز وارد مىشد و انگليسىها حاضر بودند براى خريد آن « يك‌سوم پول نقد و بقيه را پارچه و كرسيهاى ملوّن خاص آن كشور بدهند . »\r\nمال‌التجاره‌اى كه از طريق روسيه به انگليس مىرفت و خاص ايران بود ، ابريشم خام ، فلفل ، زنجبيل ، جوزهندى ، بسباسه ، دارچين ، گوگرد ، زاج سفيد ، برنج ، مازو ، ميخك و چوب تير را شامل مىشد . در ايران پنبه مرغوب زياد توليد و قسمتى از آن به حلب صادر مىگشت دالساندرى گزارش مىدهد كه توليد آن در خراسان انجام مىشد و « پارچه‌هاى ابريشمى و مخصوصا مخمل آن از حيث نفاست با پارچه‌هاى جنوائى پهلو مىزند ؛ در ساير نواحى هم پارچه نرم و حرير توليد مىشود ولى به پاى پارچه‌هاى ايتاليا نمىرسد . » با اينهمه تجارت آن در سطح وسيعى شكوفا نشد .\r\nبارها اتفاق افتاد كه كاهش بازرگانى هرمز و يا تأثيرات جنگ در اطراف حلب و يا مشكلات برآمده از آشفتگيهاى مملكت و يا حملات گروههاى قزاق در دلتاى رود ولگا ، وقفه‌هايى در اين توليدات بوجود مىآورد . مثلا در موقع مرگ عبد اللّه خان ناآرامى در شروان به‌وقوع پيوست و نيز خصومتهاى ايران و تركان كه تقريبا دائمى بود . همه اين قضايا در نابسامانيهاى ايران در موقع مرگ شاه طهماسپ و جلوس شاه عباس اول به اوج خود رسيد .\r\nدرخصوص اقامت و صيانت از جان سياحان نيز شرايط ناگوارى حاكم شد و تعدادى از بازرگانان انگليسى مردند و يا در خلال سفرهايشان به قتل رسيدند ( در ربع پسين اين قرن ) . شايد گزارشهاى لارنس چپمن ، بازرگان انگليسى كه خود صدمات زيادى ديده بود ، چندان مبالغه‌آميز نباشد ؛ او مىنويسد : « سفر در اين مملكت فقط شامل بدبختى و ناآرامى و عدم وجود شهركها و روستاهائى كه شب بتوان در آنها آرميد و استراحتى كرد و حوائج را بر طرف كرد ، نيست ، بلكه كمبود آب نيز كه گاهى در سه روزه سفر حتى قطره‌اى آب براى نوشيدن انسان و چهارپايان پيدا نمىشود و حملات قطاع‌الطريق از خدا بىخبر كه قتل ما را برخود فرض مىدانند ، مزيد بر علت است . ازاينرو به نظر من گدائى در انگلستان به تاجر ثروتمند هفت‌ساله بودن در اين مملكت شرف دارد . « 1 » »\r\nتركان باوجود همه نابسامانيهاى برخاسته از شرايط محلى ، تلاش مداوم داشتند تا ابريشم موردنياز كارگاههاى پارچه‌بافى بورسه ( بروسه ) و عايدات دولتى را فراهم آورند . آنها در تلاشهاى اقتصاديشان و براى كسب منافع مالى در نواحى مختلف از فشار سياسى مضايقه\r\n\r\n\r\n","description":"","footnote":"\r\n( 1 ) - همان ، ص 412 .\r\n","page_name":" 226 ","page_number":226},
  {"content":"\r\n\r\nنمىكردند . تركان نه‌فقط بر راههاى آناتولى كه از طريق ارزروم مىگذشت ، بلكه بر راههايى كه در موازات درّه فرات ( پس از شكست ايرانيان در چالدران در سال 920 / 1514 و مماليك در مرج‌الدابق در سال 922 / 1516 ) به حلب مىرسيد و نيز با تسخير بغداد در سال 941 / 1534 بر راههاى بيابانى نظارت داشتند . ازاينرو تركان در ميانه سده دهم / شانزدهم كلا بر راههاى غربى ابريشم ايران مسلط بودند . بنابراين جاى تعجب نبود كه آنها در مقابل گشايش راه شمالى پس از سلطه روسها بر هشتر خان در سال 1554 م . عكس‌العمل نشان داده و بر ضد آن اقداماتى انجام دهند .\r\nنخستين واكنش به توقف دشمنىهاى ايرانيان و تركان و انعقاد قرارداد صلح آماسيا در 8 رجب 962 / 29 مه 1555 برخاست . محمد صوقلو وزير اعظم تركان در واكنش عليه پيشرفت پىجويانه روسها در كريمه ، نقشه جدائى روسها و پيوند با خانات مسلمان آسياى ميانه و محروم‌سازى ايرانيان از مناطق توليد ابريشم را پيش كشيد . روسها فقط براى اعتبار سياسى و مذهبى تركان تهديدى بالقوه نبودند ، بلكه منافع تجارى آنها را نيز به مخاطره مىافكندند . به همين دلايل بود كه طراحى كانال دن - ولگا مورد مخالفت قرار گرفت . « مسلمانان از اينكه مسكو بر راههاى بازرگانى و بازارهاى معتبر دست يابد و تجارت سرزمينهاى اسلامى را از آن خود كند ، عصبانى و متوحش بودند . امپراتورى عثمانى كه در اقيانوس هند بر سر راههاى زيارتى و تجارتى با پرتقاليها درگير بودند ، درصدد برآمدند تا راه آسياى مركزى هشتر خان و كريمه را احياء كنند .\r\nاگر در نزديكترين نقطه تلاقى دن و ولگا كانالى كنده مىشد ، كالاها و مال التجاره درياى سياه به راحتى به وسيله كشتىها وارد درياى خزر مىشد . . . و استيلا بر شروان ، قراباغ و كل گرجستان به كام مىآمد و امپراتورى عثمانى مىتوانست در درون سرزمينهاى ايرانى حمله و رخنه كند . « 1 » » اين اقدام يك اقدام ژئوپوليتيكى درازمدت بود ، ولى با شكست مواجه شد ، چون منابع و مصالح كافى براى اين برنامه وجود نداشت . از اينها گذشته تركان و متحدان كريمه‌اى آنها نه فقط نسبت بهم سوءظن داشتند ، بلكه اهدافشان هم فرق مىكرد . در سال 1569 م . هشتر خان غارت شد و تاتارها يك سال بعد مسكو را به آتش كشيدند ولى اينها برد برابر باخت با روسيه‌اى بود كه در آن زمان تاب لشكركشى طولانى را نياورد امّا آب‌وهواى طاقت‌فرساى زمستان كمك عمده‌اى برايش بود .\r\n\r\n\r\n","description":"","footnote":"\r\n( 1 ) - آلن ، مسائل قدرت تركان ، ص 25 . در مورد جنبه‌هاى نخستين تجارت هند شرقى با تركان و ايرانيان نگاه كنيد به : ه ج . كيسلينگ ، « شاه اسماعيل و راه جديد هند و عثمانيان » در  Turcica  ، جلد 6 ( 1975 م . ) صص 102 - 89 .\r\n","page_name":" 227 ","page_number":227},
  {"content":"\r\n\r\nسد تركان محكم بود ولى ناگذشتنى هم نبود . تركان با ونيزيان به صلح رسيدند و وقت خود را صرف جبهه شرقى نمودند و توانستند بر ايران ضربه‌اى وارد سازند چراكه ايران در كنار دو متحد خود روسيه و پرتقال ، دشمنى كهنه‌كار بود . درواقع ايران « پيوندى بالقوه بين دو منطقه وسيع جبهه « اقيانوسى » پرتقال و جبهه « رودخانه‌اى » روسيه برشمرده مىشد . » بار ديگر ايران به دليل موقعيت استراتژيك خود در بين اروپا و آسيا مورد حمله قرار گرفت . معهذا تهديد تركان مهار شد ولى مشكلات ايران همچنان باقى ماند . مرگ شاه طهماسپ فرصت به دست تركان داد تا از موقعيت استفاده كرده و آذربايجان گرجستان ، شروان ، لرستان و بخشهايى از گيلان را ضميمه كشور خود سازند . تركان بر بنادر عمده درياى خزر و مناطق عمده توليد ابريشم مسلط شدند و بالاخره با انعقاد قراردادى با شاه جوان ، شاه عباس در سال 998 / 1590 جاى پاى محكمى پيدا كردند . از آن‌پس تا زمانىكه ابريشم ايران تا پاره پسين سده هيجدهم خواهان داشت رقابت در راههاى تركان عثمانى و روسيه برقرار بود .\r\n\r\nج - منطقهء جنوبى\r\nهرمز در سرتاسر سده شانزدهم نقش حساس تجارى خود را نگهداشت و طبق نوشته وان لينشوتن همواره « پر از رفت‌وآمد » بود چون « پايگاه اصلى هند ، ايران ، عربستان و تركيه و همه كشورها و مناطق جهان اسلام به‌شمار مىرفت و هميشه پر از ايرانى ، ارمنى ، ترك و اقوام ديگر و همچنين ونيزيان بود و ادويه و احجار كريمه مىخريدند كه به مقدار زيادى ( از همه مناطق ) و از هند بدانجا صادر مىگشت و از آنجا از راه خشكى در ونيز و مناطق ترك‌نشين ، ارمنستان ، عربستان و ايران توزيع مىشد . انواع مال‌التجاره از همين ممالك بدانجا وارد مىگشت يعنى از ايران - از كشورى به‌نام كوراكون  ( Coracone )  و دياس  ( Dias )  و ساير نواحى انواع منسوجات ( بالاپوش ) كه القطيفه [ قالى - قطيفه نبايد معنى قالى بدهد بلكه نوعى حوله است - م . 
  ] نام دارد ؛ از تركيه انواع شافلت ؛ از عربستان انواع مواد مخدر به منظور تهيه شربتهاى محرك همچون سانگيوس داركونيس  ( Sanguis Draconis )  ترنجبين ، گلاب ، كندر و نظير اينها ، انواع اسبهاى خوب و چابك و انواع و اقسام مرواريد عالى شرقى . . . « 1 » » به‌نظر مىرسد كه عليرغم مقررات عبور و مرور پرتقالى كه بر حركت قايقهاى محلى اعمال مىشد و يا زياده‌ستانيهاى مأموران پرتقالى از تجار ، در انواع اجناس و مال التجاره‌اى كه از هرمز عبور مىكرد چندان تغييرى صورت نگرفته\r\n\r\n\r\n","description":"","footnote":"\r\n( 1 ) - لينشوتن ، جلد 1 ، ص 47 .\r\n","page_name":" 228 ","page_number":228},
  {"content":"\r\n\r\nاست . وان لينشوتن مىگويد كه مسكوكات لارى از نقره مرغوب در لار ضرب و « به مقدار زياد وارد اينجا مىشود و با آن به خريدوفروش كالا مىپردازند و سود كلانى مىبرند و اين مسكوكات در هند ارزش زيادى دارد . » از تخليه خزاين به هند مدتها پيش از آنكه كمپانيهاى اروپا در سده يازدهم / هفدهم وارد آنجا شوند ، صحبت شده است . از ديو  ( Diu )  ، كامباى و چائول رفت‌وآمد زيادى به هرمز مىشد و مشمول محدوديتها و موانع عبورومرور پرتقاليها قرار مىگرفت . يكى از علائم ظهور قدرت مغولان ، رشد و توسعه آگره بود كه « پايگاه مهم بازرگانان ايرانى و هندى محسوب مىشد و بيشتر مال‌التجاره آنها را ابريشم ، پارچه و احجار كريمه‌اى چون ياقوت ، الماس و مرواريد تشكيل مىداد . »\r\nوان لينشوتن مىگويد كه دليل اين رفت‌وآمدها اينست كه « هر سال دوبار كاروانهايى از راه خشكى از حلب در مملكت سوريه به فاصله سه‌روز از تريپولى در غرب درياى مديترانه . . . در ماه‌هاى آوريل و سپتامبر بدانجا مىآيند . در اينجا يك نفر كاپيتان و چندين صدنفر ينىچرى وجود دارند كه كاروانهاى مزبور را به شهر بصره هدايت مىكنند و از آنجا از طريق دريا به هرمز مىرسانند . « 1 » » حركت كاروانها را به اطلاع تجار مىرسانند كه از دست اعراب غارتگر در امان باشند . در بصره به صورت گروههايى تا هرمز يا تا حلب درمىآمدند و « انواع امتعه به فراوانى از جاهاى مختلف بوسيله بازرگانان مهاجر خريدوفروش مىشد . » كاملا معلوم است كه « بصره در اواسط سده شانزدهم همچنان يكى از مراكز فعال بازرگانى آسيا برشمرده مىشده است . « 2 » » در اين مورد نه‌تنها اسناد دفترخانه‌هاى گمركى ، بلكه منابع ادبى آن زمان نيز حاكى از اين مدعاست . « در بصره تجارت با هرمز كه ظروف و امتعه هندى بدانجا مىرسد و بحرين ، قطيف ، لحسا ، ايران ، بغداد و سرتاسر عربستان برقرار است . « 3 » »\r\nاز اينجا روشن مىشود كه بعضى از تجار ونيزى پايگاه محكمى در هرمز داشته‌اند مثل خانواده استروپنه كه در سال 1583 م . حضور سه تاجر انگليسى در آنجا آنان را خشمگين ساخت .\r\nمقامات پرتقالى در ليسبن به آنهايى كه در هرمز بودند اطلاع دادند كه « بايد بسيار مواظب اين افراد و يا افراد مشابه كه از دروازه هرمز وارد آنجا مىشوند باشند چون حفاظت از قلعه هرمز بر عهده آنهاست . « 4 » » همين ونيزيان بودند كه با موفقيت تمام مقامات پرتقالى را براى دستگيرى بازرگانان\r\n\r\n\r\n","description":"","footnote":"\r\n( 1 ) - همان ، ص 48 .\r\n( 2 ) - ر . منتران ،\r\n \" Reglements fiscaux ottomans de la province de Bassora ( 2 c moitie du xVc siecle \" \r\nدر مجلهء  JESHO  ، جلد 10 ( 1967 م . ) ، ص 226 .\r\n( 3 ) - تيخيرا ، ص 29 .\r\n( 4 ) - از فيليپ دوم اسپانيا به فرماندار هند ، 25 فوريه 1585 م . منقول در تيخيرا ، ص  XXViii  . و نيز نگاه كنيد به : توتچى\r\n","page_name":" 229 ","page_number":229},
  {"content":"\r\n\r\nانگليسى واداشتند و آنها را به بندر گوآ فرستادند كه بالاخره از آنجا رهايى پيدا كردند . اين موارد بر ساير اروپائيان يعنى اسپانيائيها و پرتقالىها كه كشورشان در سال 1580 م . باهم ادغام شده بود ، بسيار سخت بود . فراموش نبايد كرد كه در اروپا رقابتى در جريان بود و با ورود ناوگان انگليسى و هلندى كه تا نقاط دوردست اقيانوسها رخنه كردند و مخصوصا در اقيانوسهايى كه در انحصار اسپانيايىها و پرتقاليها قرار داشت ، نوعى ناامنى ظاهر شده بود .\r\nتركان در مقابل تهديدى كه پرتقاليها براى راههاى دريائى آنها ايجاد كرده بودند واكنش نشان دادند و لشكركشىهاى دريايى آنها از سال 1520 م . تا 1585 م . براى پرتقاليها گران تمام شد .\r\nتركان عليرغم موفقيتهاى محدودشان ، نتوانستند پرتقاليها را از راههاى دريائىشان بيرون برانند ؛ ولى بهرحال مزاحم آنها مىشدند . به دليل اين فعاليت‌ها و پشتكار و عزم تجار جاافتاده و امنيت روزافزون جاده‌ها به موازات عربستان ، و اشتياق حكام پرتقالى در هرمز براى بهره‌گيرى از تجارت و كشتىرانان محلى ، مقامات پرتقالى هرگز بطور رسمى نتوانستند مانعى مؤثر و محكم در مقابل تجارت شرق از هرمز به بصره و از آنجا به بغداد و حلب ايجاد كنند . مقدار تجارت هرمز ممكن بود سقوط كرده باشد ولى حجم آن قابل اعتنا بود و هرمز هنوز سعادتى داشت . اين وضع تا اواخر دهه دوم سده هفدهم برقرار بود . هنگاميكه هرمز را ايرانيان در سال 1031 / 1622 بازپس گرفتند و عملا وضعيت آن از بين رفت ، جايش را بندر گمبرون با نام بندرعباس درست در يك ميلى مقابل آن گرفت .\r\n\r\nد - نتيجه‌گيرى\r\nتجارت داخلى ايران در سرتاسر سده دهم / شانزدهم برغم جنگهاى مكرر ايران و عثمانى ، همچنان ادامه يافت . مهمترين كالاى صادراتى ايران ابريشم بود كه به مقدار زياد به تركيه عثمانى صادر مىشد و در آنجا بخشى از آن در صنايع ابريشمى تركيه كه در بورسه متمركز بود مصرف مىگشت و بخشى ديگر را تجار ونيز خريدارى مىكردند تا وارد بازارهاى اروپا سازند . ابريشم ايالات شمالى ايران هم مواد خام مراكز عمده بافندگى يزد و كاشان و كرمان را فراهم مىساخت .\r\nتجارت با آسياى مركزى ضعيف بود و تا اوايل سده هفدهم احياء نشد و اين زمانى بود كه گسترش تجارت روسها در درياى خزر جا افتاد . تجارت بازرگانان انگليسى در بين سالهاى 1560 م . و 1580 م . از توسعه قابل‌ملاحظه‌اى برخوردار شد و نيروى تجارى جديد را وارد صحنه اقتصادى\r\n\r\n\r\n","description":"","footnote":"\r\n-  \" Mercanti veneziani \" \r\n","page_name":" 230 ","page_number":230},
  {"content":"\r\n\r\nايران كرد ولى تلاشهاى آنها براى تغيير جهت تجارت ايران از محور مديترانه‌اى به مسير شمالى به سبب مخالفتهاى تركان و ونيزيان و ارمنيان با ناكامى روبرو شد . اما اين مطلب روشن شد كه رابطه بين تجارت پارچه و ابريشم براى آنها يك مبادله تكميلى و كامل‌كننده است . بازرگانان انگليسى بدون صدور پارچه منبعى براى پرداخت وجوه واردات ابريشم نداشتند و بر خلاف ونيزيان فاقد منابع غنى مسكوكات نقره بودند . در جنوب ايران ، باوجود تسلط پرتقاليان بر اقيانوس هند و جزيره هرمز ، اجناس و كالاهاى هند و ساير مناطق هند شرقى همچنان وارد هرمز مىشد و از آنجا به خليج فارس و اطراف عربستان و از طريق ايران به بنادر مديترانه مىرسد .\r\nايران با اينكه به قدرت كافى رسيده بود ، ولى به دليل سلطه پرتقاليها بر عايدات حاصله در هرمز نتوانست منافعى از اين مبادلات بدست آورد . ايران به اهميت اين تجارت پىبرده‌بود ولى قدرت احقاق حقوق خود را نداشت .\r\n\r\n2 - دورهء سلطنت شاه عباس اول\r\n\r\nالف - مقدمه\r\nاوضاع اقتصادى ايران همچون اوضاع سياسى آن ، در آغاز سلطنت شاه عباس اول چندان ثباتى نداشت . نابسامانى حاصله از جنگهاى خانگى در آستانه جلوس او بر تخت سلطنت ، تأثيرات منفى بر روند تجارت بجا گذاشت . زياده‌ستانيهاى دلبخواهى حكام ايالات ، فقدان يك حكومت مركزى مسئول ، اغتشاش ايلات و فضاى ناامن برآمده از رفتارهاى نامتعادل دو شاه پيشين و دربارهاى آنها ، چيزهايى نبودند كه در جهت بهبود و اعتلاى تجارت باشند . خصومتهاى تركان و استيلاى آنها بر اهم ايالات توليد ابريشم و حملاتشان بر شهرها و جاده‌ها ، تجارت ابريشم ايران را در آستانهء فروپاشى قرار داده و رابطه آن‌را با شرق مديترانه بهم ريخته بود . خيزشهاى لاينقطع بخشهايى از گرجستان ، ارمنستان و جاهاى ديگر هم منابع مملكت را مىبلعيد .\r\nتجارت جنوب كه از طريق هرمز به خليج فارس گسترش‌يافته و از آن فراتر رفته بود تا حدود زيادى و بطور رسمى و غيررسمى تحت نظارت پرتقاليها بود و كم‌كم رو به كاهش مىرفت . با اينكه بعضى از بازرگانان ايرانى و كشتىداران در تجارت دريايى با شمال غرب هند ، عربستان و سواحل شرقى آفريقا و ماوراى آن سهيم بودند ، ولى هنوز كاروانها وارد ايران مىشدند و از آنجا به بين‌النهرين مىرفتند . ورود كشتىهاى تجارى هلند و انگليس به اقيانوس هند به چالش با استيلاى پرتقاليها و اسپانيائىها انجاميد و مقررات عبورومرور كشتيرانى پرتقالىها را درهم ريخت ولى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nآنها هنوز درپى نظارت بر راههاى كشتيرانى محلى بودند . اين كشتىرانى نيز بهرحال ، هرچه زودتر ، آسيب ديد . با اينكه كاملا از بين نرفت ، ولى محدود به قايقرانى گرديد و حجم تجارت را كاهش داد . در شمال شرق ايران هم ناآراميهاى ازبكان و حملات آنها به خراسان ، تجارت را از پيشرفت بازداشت . راههاى تجارى خشكى كابل و قندهار نه‌تنها از حملات ازبكان آسيب ديد ، بلكه اقدامات اكبر براى تحكيم پايه‌هاى امپراتورى خود نيز بدان لطمه وارد ساخت . همه اين تحولات تأثير منفى در تجارت داشت و با اينكه آن‌را متوقف نساخت ولى از پيشرفت بازداشت .\r\nدرواقع شايد گفته يكى از نخستين بازرگانان انگليس در ايران در سال 1618 م . مبين فراز و فرود و نوسانات تاريخ اقتصادى ايران باشد كه : « بازرگانان بايد خيلى احمق باشند كه دست به تجارت بزنند . »\r\nبدين‌ترتيب شاه عباس ميراث نابسامان و نوميدكنندهء سياسى و اقتصادى را صاحب شد . ايران از آنجا كه راههاى تجارى شرق آن در اختيار ازبكان بود و جريان تجارت در جنوب تحت نظارت پرتقاليها قرار داشت و تركان هم در شمال غرب كشور بر ايالات توليد ابريشم مسلط شده بودند ، تقريبا به لحاظ اقتصادى در حالت اختناق بود . ايران بدون عايدات ، قدرتى نمىداشت .\r\nشيوه‌اى را كه شاه عباس با آن ازبكان را شكست داد و ايالات توليد ابريشم را به ايران برگرداند و بر هرمز سلطه پيدا كرد ، در فصل مربوط به امور سياسى آنها بررسى شد . اين كار نه‌تنها براى از سرگيرى تجارت در سطح سابق خود ، بلكه براى توسعه تجارى ايران لازم و ضرورى بود توسعه‌اى كه شاه عباس تأكيدى مداوم بر آن داشت و تلاش زيادى در آن به كار بست .\r\n\r\nب - سياست نخستين\r\nتجارت ايران در اين دوره دو جنبه اساسى داشت . اولا از صدور توليدات و كالاهاى ساخته شده ايران منافع زيادى حاصل مىشد . ثانيا عايدات حاصله از راههاى حمل‌ونقل و ترانزيت بود كه هميشه و همواره به دليل موقعيت ايران در ارتباط اروپا و آسيا و داشتن راههاى ارتباطى ، از ويژگىهاى حيات اقتصادى آن برشمرده مىشد . شاه عباس دريافت كه كليد سعادت و فراوانى اقتصادى ايران در ابريشم نهفته و لذا صدور آن‌را تشويق كرد و آن‌را تحت نظارت مستقيم خود درآورد . اين كالا ، كالائى بود كه ايران بعدها در توليد آن شاخص شد . ايالات گرجستان ، شروان و گيلان آب‌وهوا و خاك مناسب براى رشد و تربيت درخت توت داشت كه كرمهاى ابريشم از برگ آن تغذيه مىكردند و پيله مىبستند و از پيله‌ها براى توليد ابريشم استفاده مىشد . هواى مرطوب اين مناطق براى پرورش كرم ابريشم مناسب بود و اين مناطق از براى صنعت ابريشم خود\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nشهرت داشت . چنين مىنمايد كه كل توليدات ابريشم در بخش نخستين سده دهم / شانزدهم نه فقط در ايران بلكه در اطراف مديترانه و جزاير اژه و ايتاليا هم افزايش يافته باشد . ابريشم يكى از اقلام مهم اقتصاد تركان شد و به افزايش عايدات خزانه عثمانيان كمك زيادى كرد و اين به غير از گمركات ، خدمات ، مال‌الاجاره ، انبار كردن و هزينه‌هاى ديگرى بود كه آنها از كاروانهاى وارده بر كشور دريافت مىكردند .\r\nصدور ابريشم براى ايران اهميتى درخور داشت چون ايران درعين‌حال‌كه عموما داراى موازنه نامطلوب تجارى با شرق بود ، با غرب موازنه‌اى مطلوب داشت . ايران از بابت فروش ابريشم پارچه وارد مىكرد و مهم‌تر از آن مسأله ضرب سكه بود كه بدون فروش ابريشم ضرب مسكوكات رايج ايران امكان نداشت . ايران صاحب معادن طلا و نقره نبود و چون صادرات كافى براى موازنه واردات اجناس پنبه‌اى ، ادويه و دارو از شرق وجود نداشت لذا اين موازنه بايد با پول و بخشى از احجار كريمه شرق تأمين مىشد . هرچه از سالهاى قرن دهم / شانزدهم مىگذشت بر حجم واردات نقره اروپا از آمريكاى جنوبى افزوده مىشد و همين در كنار عوامل ديگر باعث بالا رفتن قيمتها مىگشت و لذا فشارهاى تورم‌زا افزايش مىيافت و ايران به رشد نقره نياز مبرم پيدا مىكرد .\r\nضمنا تركيه عثمانى هم بعضى از فشارهاى تجارى نامساعد را در شرايط اقتصادى و اجتماعى خود متحمل مىشد . واكنش تركان ممنوعيت صدور احجار كريمه به ايران و تأكيد بر تجارت پاياپاى پارچه به‌جاى ابريشم و يا ايجاد صنعت دولتى براى جايگزينى تجارت با ايران بود . اين واكنش‌ها و كنش‌ها در خلال سده دهم / شانزدهم بطور منفرد و يا در ارتباط مسائل ديگر به‌موقع اجرا گذاشته شد . هدف ديگر آنها تقويت اقتصاد تركان و تضعيف اقتصاد ايران بود و از براى اين كار از صادرات عمده آن جز در مواردى كه به نفع تركان بود ، جلوگيرى كردند و بدين‌ترتيب مستقيما عايدات ايران را كاهش دادند و بطور غيرمستقيم هم با محروم كردن آن از قدرت خريد مواد استراتژيك ، بر قدرت سياسى آن لطمه وارد ساختند . معهذا اين اقدامات هميشه كارآمد و موفق نبود ، چون اقتصاد اين دو مملكت رابطه تنگاتنگ باهم داشت . به‌علاوه ، تركان منابع تهيه ابريشم را بطوركافى گسترش ندادند و محدوديتهاى خود را نيز مؤثرا اعمال نكردند .\r\nبالعكس ، تمام دلايلى كه باعث شد تركان سلطه خود را بر تجارت ابريشم ايران اعمال كنند ، براى ايران هم پديد آمد ؛ ولى ايران به دليل ضعف سياسى و نظامى نتوانست فشار زيادى بر تركيه عثمانى وارد سازد . باوجوداين ، وضع موجود باوجود تأمل طولانى و حوصله‌مند شاه عباس اول نمىتوانست دوام بياورد . درعين‌حال‌كه اشتياق او براى تدارك امكانات تجارت خارجى با\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nورود ماجراجوى انگليسى سرآنتونى شرلى به قزوين ( در موقع بازگشت پيروزمندانه شاه از جنگ با ازبكان در سال 1007 / 1598 ) تشحيذ شد ، امّا درخصوص تلاشهاى ايران براى دور زدن تركان از طريق روسيه و با كمك ونيزيان سوابقى وجود داشت .\r\nبا اينهمه با حضور ناوگان انگليسىها و هلنديها در اقيانوس هند دامنه امكانات وسيعتر شد . راه دماغه اميدنيك ابعاد تازه‌اى به اين جريان بخشيد ، چون مىتوانست در برابر اقدامات دشمنانه تركان آسيب‌ناپذير باشد و به همان نسبت براى شاه عباس هم جذابيت داشته باشد . هنوز آنچه نياز فورى بود برگرداندن تماميت ارضى ايران با بازپس‌گيرى ايالات توليد ابريشم و راندن تركان بود .\r\nشاه دريافت كه اين كار با كمك بعضى از قدرتهاى اروپائى امكانپذير است و لذا سرآنتونى شرلى را از طرف خود مأمور اروپا ساخت . شاه در مقابل اين كمك ، قرار شد سهمى از انحصار صدور ابريشم ايران و بعضى از امتيازات تجارى را به اروپائيان واگذار كند . او با پيشنهاد تساهل نسبت به اقليتهاى مسيحى در ايران درصدد جلب حمايت دستگاه پاپ بود .\r\nشاه عباس در دو دهه حساس از درگيريهاى خود با تركان ، به عبث منتظر دخالت قدرتهاى اروپايى بود . نخستين مأموريت شرلى به دليل عدم توانائى او در جلب همكارى ممالك اروپائى براى ورود به جنگ با تركان با شكست مواجه شد و از طرف ديگر عدم اعتماد نيز در بين اعضاى برجسته هيأت يعنى سرآنتونى شرلى و همقطار ايرانى او حسينعلى بيك پديد آمده بود . اين الگوئى بود كه بارها در اعزام هيأتهاى شاه عباس به اروپا تكرار شد و بهانه خوبى براى مخالفتهاى داخلىشان شد تا موفقيتهاى واقعىشان . به دنبال هيأت سياسى شرلى ، هيأتهاى ديگرى به ونيز ، رم و اسپانيا اعزام شدند . و نيز از به‌مخاطره‌افكندن روابط خود با تركان اكراه داشت . پاپ براى اين كار شائق بود ولى قدرتى نداشت . اسپانيا نيز علاقمند بود امّا براى آن كشور ، ايران در مقايسه با مشكلات شديد رخته هلنديها و انگليسىها در اقيانوس كه منحصرا در حيطه نفوذ اسپانيا و پرتقال صورت گرفته بود ، چندان اهميتى نداشت . اين سفارتها و هيأت‌ها در اتحاد اروپا با ايران عليه تركان نقشى كارآمد و مؤثر ايفاء نكرد . راههاى ارتباطى ، طولانى ، فواصل ، زياد و اعتماد طرفين زمانمند و گذرا بود ؛ و علاوه‌براين تجارت با تركيه نبايد قربانى فرضيه اتحاد با ايران مىشد .\r\nدر اين قلمرو اقدام چشمگير ديگر را رابرت برادر آنتونى شرلى به انجام رسانيد كه در موقع مأموريت برادرش ، به‌عنوان گروگان در ايران باقى مانده بود ؛ او وارد خدمات نظامى شد و حتى در مقام يك حاكم محلى كوچك مسئوليت گرفت . او در سال 1607 م . به اروپا رفت تا اسپانيائيها را متقاعد سازد كه در هرمز پايگاهى براى ابريشم برپا دارند و با كمك تجار ايرانى و ارمنى آن‌را به اروپا صادر كنند . اسپانيائيها از ورود به چنين تجارتى اكراه داشتند ، چون وسايل و ابزار كافى\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nبراى انتقال آن نداشتند و لذا براى نقل و انتقال آن بايد به ديگران متكى مىشدند و اين كار سود چندانى عايد آنها نمىساخت . همچنين آنها علاقه‌اى به لغو حقوق گمركى و عوارض نداشتند ، از اينرو با پيشرفت اين تجارت منافع ايرانيان و ارمنيان كاهش مىيافت . از اينها گذشته ، با اينكه اسپانيائيها و پرتقاليها از سال 1580 م . ملت واحده‌اى شده بودند ، ولى همدل و همزبان نبودند .\r\nرنجش پرتقاليها از دخالت اسپانيائيها در امور شرقى آنها سبب شد كه نتوانند سياست متمركزى را صورتبندى كنند . اين كار بر اثر تصميمات متناقض بود . از آنجا كه گوآ و هرمز براى اين تجارت از مراكز تشكيلاتى و تجارى عمده برشمرده مىشدند ، لذا همكارى و همدستى پرتقاليان ضرورى بود . ديدارهاى بعدى سررابرت شرلى از رم ، هلند و انگلستان باز اثرى نبخشيد . با اينكه دربار انگليس از او به گرمى استقبال كرد ، ولى اكثريت قريب به اتفاق تجار انگليسى او را رد كردند .\r\nشاه عباس اندكى قبل از بازگشت سررابرت شرلى به ايران در سال 1615 م . دريافت كه اتحاد او با اروپا غيرممكن است چون از اين هيأتهاى سياسى و قول حمايت و همكارى هوده‌اى برنگرفت و طرفى برنبست . شاه عباس پس از پيروزى بر تركان در سال 1608 م . و بازپس‌گيرى مناطق توليد ابريشم ، صلحى زودگذر حاصلش شد و بر اعمال قدرت در جنوب ايران پرداخت .\r\nفرمانده او امامقلى لارستان را مطيع ساخت و نواحى اصلى آن‌را با بندر و قلعه گمبرون درست روبروى جزيره هرمز متصرف شد و بحرين را كه پادگان كوچكى از پرتقاليان آن‌را اشغال كرده بودند ، در سال 1614 م . گرفت . اين پيروزيها داراى ارزش اعتبارى زيادى بود ، ولى اهميتى نظامى و اقتصادى نداشت چون كشتيرانى تحت نظارت جزيره هرمز بود . باوجوداين ، عمليات فوق نشان از عزم دوباره شاه عباس در مورد داعيه حاكميت بر مناطق ازدست‌رفته و آزادسازى تجارت و پايان بخشيدن به وضع سياسى و مذهبى تحمل‌ناپذير پرتقاليان داشت . ميسيونرهاى كرمليتى چند سال پيش از اين به عمليات احتمالى مشابهى اشاره كرده بودند . از آنجا كه ايرانيان از نظر قدرت دريائى بر پرتقاليها برترى نداشتند و از آنجا كه قلعه هرمز بدون توپخانه امكان سقوط نداشت و در اين قلمرو هم ايرانيان ضعيف بودند ، لذا براى پرتقاليها تهديد واقعى متصور نبود .\r\nايرانيان نيز دريافتند كه بدون كمك نظامى و ناوگانى امكان بازپس‌گيرى هرمز از پرتقاليها وجود ندارد .\r\nقبل از اينكه شاه عباس بتواند از اين پيروزيهاى خود در جنوب بهره بگيرد ، سه واقعه رخ داد كه هركدام از آنها اهميت خاصى داشتند و رويهمرفته حاكى از تحولات عمده بودند . اولا دشمنى با تركان كه آتش زير خاكستر بود دگرباره در سال 1024 / 1614 شعله‌ور شد و شاه را در فشار قرار داد . ازاينرو صدور ابريشم ايران بىوجود بازارهاى جايگزين ، دگرباره به خطر\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nافتاد . ثانيا سررابرت شرلى از سفر نوميدكننده اروپائىاش برگشت و در اندك مدتى بار ديگر به اروپا اعزام شد و در ابتدا به مأموريت اسپانيا رفت . او سه هدف عمده داشت : فراخوانى دوباره به اتحاد ، تأييد دوباره سلطه اسپانيائى بر هرمز ولى با حفظ ادعاهاى ايران در منطقه ، و تجديد پيشنهادهايى براى تجارت . ثالثا دو نفر انگليسى از سوى شوراى كمپانى هند شرقى در سورات به اصفهان وارد شدند تا امكانات تجارت با ايران را بررسى كنند . كمپانى انگليس كه در سال 1612 م . با همه مخالفتهاى پرتقاليان در سورات مستقر شده بود ، نتوانست بازارهاى معتبرى براى كالاى كلان پارچه خود كه از مهمترين اقلام صادراتى انگليس بود ، پيدا كند و لذا به دنبال بازارهاى ديگرى بود . شاه كه از شكست خود در اقناع اسپانيا براى راه‌اندازى تجارت ناراحت بود و هنوز نمىخواست اتكاى خود را بر مجارى صادراتى تحت نظارت تركان به صحه بگذارد از فرصت بدست‌آمده براى تجارت استفاده كرد و اجازه و امتيازات لازمه را به كمپانى انگليسى واگذار نمود . شايد ملاحظه و ديدگاه اصلى وى اين بود كه از وجود انگليسىها براى ايجاد موازنه در هرمز در مقابل پرتقاليها استفاده كند و از يكى عليه ديگرى بهره بگيرد . او همچنين درپى تدارك تسليحات بود كه در مقابل تركان بدان نياز داشت و پرتقاليان از عرضه آن به شاه امتناع ورزيده بودند .\r\nبهرتقدير عليرغم عدم‌علاقه سر تامس رو  ( Sir Thomas Roe )  سفير انگليس در دربار مغولان اعظم ، نخستين گروه از تجار انگليسى در 4 دسامبر 1616 م . وارد بندر جاسك شدند تا تجارت با ايران را شروع كنند . رو از گرايشهاى پرتقاليها و تركان آگاه بود و مىدانست كه با استقرار تجارت انگليس در ايران منافع آنها به خطر مىافتد و براى جلوگيرى از آن به ضد حمله‌هايى دست مىيازند . سفير در اين فكر بود كه با برقرارى صلح بين ايران و تركان ، تجارت به مجارى سنتى سابق خود برگردد و شاه علائق خود را از جنوب ايران قطع كند . او نسبت به حجم تجارتى كه هزينه‌ها را تأمين كند و موجب مبادله كافى امتعه شود و يا سود كافى داشته باشد ، مظنون بود . احتياط او منطقى بود . با اينكه شاه عباس نهايت تلاش خود را به كار بسته بود ، ولى وضع مملكت هنوز به حالت عادى برنگشته بود . شاه هنوز حاميان زيادى نداشت و به مقاصد خانواده و دربار خود مظنون بود و قتل فرزند ارشدش بدست خود او حكايت از همين اوضاع داشت . همه دربار موافق جنگ ايران با تركان تا نقطه پيروزى نهايى نبودند و برخى به صلحى اشاره مىكردند كه باب‌طبع شاه نبود . ارزش پول شديدا كاهش يافته بود و فقط خود شاه بود كه در حد مقبول دست به تجارت مىزد . بحران زدوده شد و شاه بيش‌ازپيش قدرتمند گرديد .\r\nقرارداد صلح با تركان در سال 1027 / 1618 با شرايط قابل قبولى منعقد شد و جنگ طولانى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n« صدساله » با تركان تقريبا خاتمه يافت .\r\nشاه عباس با تثبيت مرزهاى غربى و شمالى و گشايش دوباره راههاى تجارى با مديترانه ، فرصت يافت كه توجه خود را به شرق و جنوب معطوف دارد . شواهد مستند حاكى از توجه خاص او به سفير فيليپ سوم شاه اسپانيا يعنى دون گارسيا دوسيلوا اى فيگوئروا بود . فيگوئروا در سال 1617 م . شاه را در موقعيتى ترك گفت كه به هيچ‌وجه آمادهء چشم‌پوشى از داعيه‌هاى خود بر اراضى مورد نظر اسپانيا و يا بازپس دادن جزيره بحرين نبود . تجار انگليسى هم به دليل فقدان امكانات ، كمبود پول ، مخالفت تجار ديگر ، سوء رفتار مأموران و تيره بودن دورنماى آينده حضورى قوى نداشتند و كاملا دست‌خالى بودند و در عرض دو سال فقط 71 عدل ابريشم توانسته بودند خريدارى كنند . آنها منتظر دورنماى بهتر آينده بودند . حضور آنها براى شاه حتى اگر دادوستدى ناموفق داشتند ، قابل تحمل بود ، چون يك روزى قول كمك در مقابل پرتقاليان به دو داده بودند . همچنين شاه هنوز نمىتوانست بدون بهانه عليه پرتقاليان وارد عمل شود ، چون همچنان به حسن‌نيت آنها بر تجارت هرمز اميدوار بود . در مورد انگليسىها هم احتياطهايى داشت ، چراكه نشانه‌اى از قدرت آنها نديده بود امّا هنگاميكه كمپانى انگليسى در سال 1621 م .\r\nدر مقابل پرتقاليها در هرمز به پيروزى رسيد ، نظر شاه برگشت . سال بعد بهانه‌اى بدست آمد تا عدلهاى ابريشم انگليسىها در نقطه بارانداز توقيف شود . بازپس‌دادن اين عدلها موكول به كمك ناوگان كمپانى انگليس به ايرانيان و بمباردمان بنادر پرتقاليها در كيش و هرمز و رساندن سربازان ايران به دريا به منظور هجوم و حمله به پادگان پرتقاليها شد . پرتقاليها بدون اينكه بتوانند از خود دفاع كنند ، دستگير و اسير شدند و ايرانيان به فرماندهى امامقلى خان هرمز را اشغال كردند .\r\n\r\nج - تجارت ايران در دهه دوم سده هفدهم\r\nبنابراين شاه عباس در عرض چهار سال ايران را از تهديد تركان و محاصره پرتقاليان رهاند و در همان سالها قندهار را نيز گرفت . همه مرزها گشوده و راهها بازشد و اينها از شرايط مهم و مسلم توسعه تجارت ايران بودند . امّا تجارت ايران در اين زمان به چه صورتى درآمد « 1 » ؟ قبل از همه بايد صادرات ايران را در نظر بگيريم و از ميان اقلام صادراتى هم ابريشم براى انگليسىها اهميتى درخور داشت . ابريشم ايران اساسا از چهار منطقه بدست مىآمد : گرجستان كه سه نوع\r\n\r\n\r\n","description":"","footnote":"\r\n( 1 ) - گزارش مربوط به تجارت ايران در زمان سلطنت شاه عباس اول از نامه‌هاى دو نفر تاجر انگليسى اقتباس شده است :\r\nفريد ،  \" An English View \"  .\r\n","page_name":" 237 ","page_number":237},
  {"content":"\r\n\r\nابريشم داشت ، آرداس  ( Ardass )  ، آرداست  ( Ardaset )  و كانارى ( قنارى -  ( Canaree  و ميزان آن هم حدود 60000 من بود ولى در سال 1618 م . فقط 30000 من حاصل شد چون اين منطقه « بر اثر جنگهاى اخير خراب و ويران شده بود » و هر من آن 220 شاهى ارزش داشت « 1 » ؛ گيلان كه در مناطق مختلف آن مثل لاهيجان ، رشت ابريشم توليد مىشد و ميزان آن حدود 81000 من بود كه از قرار منى بين 220 و 236 شاهى فروخته مىشد ؛ مازندران با محصول 57000 من و هر من آن به ارزش 200 شاهى ؛ و خراسان با ميزان 34000 من ابريشم مرغوب كه براى صدور به اروپا نامناسب بود ولى مقدار قابل اعتنايى از آن از راه خشكى به هند ( از راه لاهور ) و يا با كشتى از هرمز به سند صادر مىشد و هر من آن بين 350 و 360 شاهى ارزش داشت . مقدارى از ابريشم هم در كرمان ، يزد و چند جاى ديگر توليد مىشد . پس طبق ارزيابى ، مقدار كل ابريشم توليدى ايران 232000 من ( 2900000 پوند يا 125 تن ) بود كه يك‌سوم آن براى قاليبافى و منسوجات به مصرف داخلى مىرسيد .\r\nمنسوجات حاوى مخمل يزد و كاشان در رنگهاى مختلف بود و هر قواره 4 / 3 6 ياردى آن به ارزش 120 و 200 شاهى به فروش مىرفت و نيز انواع ساتن ، حرير و تافته با ميزان قابل اعتنا كه معمولا 26 اينچ پهنا و 4 / 3 6 يا رد درازا داشت و بهاى هر طاقه آن 48 شاهى بود . تافته ايران شبيه انواع تافته‌هاى اروپائى بود ولى ساير منسوجات كيفيتى پائين داشت . پارچه‌هاى زربفت و نقره‌بافت در اصفهان ، كاشان و خراسان توليد مىشد و برحسب كيفيت و كار ارزش آن از 200 تا 2000 شاهى در نوسان بود . پادزهر از كرمان ، فيروزه از خراسان كه در انحصار دربار بود ، غاليه ، ترياك كه بهتر از محصول هند بود ، و انواع ميوه‌هاى گردوئى و ميوه‌ها نظير گردو ، پسته ، بادام ، آلو ، كشمش و خرما از محصولات صادراتى ايران بودند .\r\nدر ميان اجناسى كه به هند مىرفت بايد از روناس براى استفاده در رنگ قرمز نام برد كه در اطراف اردبيل به عمل مىآمد ولى در اصفهان پرداخت مىشد و هر من آن 10 شاهى ارزش داشت و مقدار قابل‌ملاحظه‌اى از آن از راه قندهار به هند صادر مىشد ؛ شوره كه بيشتر در لار بدست مىآمد و در انحصار دربار و صدور آن قدغن بود ؛ مرواريد كه در بحرين صيد و بهترين آنها براى شاه اهدا مىشد و اين مرواريد بهتر از هر نوع مرواريد جهان بود ؛ گلاب كه هر 5 / 1 گالن آن 2 / 1 6 شاهى ارزش داشت و ساير عطريات كه در كنار ابريشم و منسوجات ذكر شده‌اند .\r\nدر ميان امتعه انگليس قابل فروش در ايران قبل از همه پارچه‌هاى آن بود كه يا پارچه‌هاى پهن\r\n\r\n\r\n","description":"","footnote":"\r\n( 1 ) - معمولا يك من معادل 2 / 1 12 پوند ، يك شاهى معادل 5 پنس و يك تومان معادل 3 ليره و 10 سنت بود .\r\n","page_name":" 238 ","page_number":238},
  {"content":"\r\n\r\nبا رنگهاى گوناگون بودند با طول 32 يا رد به ارزش 12 - 10 ليره در هر پوند و سالانه بين 600 تا 1000 يا رد و هر ياردى به ارزش 34 تا 36 شاهى فروخته مىشد و يا پارچه‌هاى كرسى بودند كه پارچه‌اى زبر و ضخيم به حساب مىآمد . قلع كه سالانه 4050 تن از آن در ايران مصرف مىشد و بيشتر از مالاكا مىآمد و هر من آن 50 - 48 شاهى ارزش داشت ؛ برنز كه خواهان نداشت ؛ جيوه كه خواهان زيادى نداشت و هر من آن 145 - 140 شاهى ارزش داشت . سرب نيز در انگلستان ارزان بود چون معدن داشت مثل آهن گيلان و همدان كه هر من آن 7 شاهى مىارزيد . مس كه براى ساخت انواع ظروف به كار مىرفت و پرتقاليان ورود آن‌را ممنوع كرده بودند و به ميزان زيادى از راه خشكى و از هند وارد مىشد : ورقه‌هاى آن از قرار منى 44 - 40 شاهى و شمش آن منى 36 - 34 شاهى ارزش داشت . چرم خام كه سالانه 400 - 300 قطعه از آن به فروش مىرفت و در زين‌ها و روى قاليها و سطلها و ظروف آشاميدنى ديگر كاربرد داشت و هركدام كه كيفيت و اندازه خوب مىداشت 80 - 50 شاهى مىارزيد . براى خز نيز خواهان زياد بود چون « در آن زمستان‌هاى سرد هر مردى يك يا دوتا از آن‌را در كت خود تعبيه مىكرد . » مقدار اندكى هم شنگرف به ارزش منى 224 - 180 شاهى ؛ قرمزدانه به ارزش منى 2400 شاهى ؛ مقدارى دندان گرازماهى ، سالى 100 - 80 من به ارزش منى 200 - 190 شاهى و بسّدهاى ( مرجانهاى ) درشت كه قابل فروش بود . زيورآلات هم از هر نوع خواهان داشت .\r\nاز اجناس هندى كه به ايران وارد مىشد مىتوان به امتعه زير اشاره كرد : مس ، آهن و فولاد و فولاد در ايران بسيار گران بود چون ورود آن‌را پرتقاليان ممنوع كرده بودند و از راه خشكى و از هند وارد ايران مىشد . چلوار سفيد بطور اخص و پارچه هندى بطور اعم ، با كيفيتها و انواع مختلف و با قيمتهاى متغير و سود خوب در ايران خواهان داشت . كمربند كه انواع گوناگون آن در نواحى مختلف هند ازجمله آگره و پتنه ساخته مىشد و پارچه‌هاى الوان احمدآباد ، آگره و لاهور كه براى آستر كت و پوشش لحاف فروش خوبى داشت . شكر در بنگال ، سورات ، آگره و لاهور به عمل مىآمد و سالانه سيصد تن به ارزش هر منى 20 - 19 شاهى و نيز قند وارد ايران مىشد . شكر و قند را يا با كشتى و يا از راه خشكى وارد ايران مىكردند .\r\nانواع خشكبار نظير زنجبيل و « برگه آلوزرد » سالانه 1000 من خريدار داشت . خيار چنبر و نوعى داروى برگرفته شده از برگ پوشال نى و چوب عود از سوكوترا كه فروش محدودى داشت .\r\nزعفران از ديپول حدود 10000 من در سال و هل از كانانور حدود 2000 من و هر منى به ارزش 58 - 54 شاهى . صمغ از سيام به ارزش هر منى 70 - 64 شاهى و سالانه حدود 5000 من و نيل حدود 100 بار حمال كه نوع بيانه آن منى 3638 شاهى و نوع سركيوس آن منى 24 - 22 شاهى\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nمىارزيد و براى رنگ‌آميزى به كار مىرفت . مقدار قابل توجهى كافور از قرار منى 240 - 230 شاهى كه در تدفين استفاده مىشد . قهوه كه از مكه مىآمد به ارزش منى 26 - 24 شاهى كه « در اينجا مثل تنباكو در انگليس ، براى نوشيدن در مواقع بيكارى به كار مىرود » . حدود 2000 من تمرهندى كه هر من آن 8 - 6 شاهى ارزش داشت . كالاهاى بسته‌بندىشده همچون پارچه‌هاى زبر و خشن ، بسته‌هاى طناب و پنبه بهداشتى گرانقيمت . از احمدآباد حدود بيست هزار ورق كاغذ وارد مىشد كه هر ورق آن حدود 3 شاهى ارزش داشت .\r\nمهمترين كالايى كه از جزاير هند شرقى و سيلان وارد مىشد ادويه بود . به نظر مىرسد كه در هر سال 100 تن فلفل از قرار منى 36 - 30 شاهى ، 10 تن ميخك از قرار منى 100 - 90 شاهى و مقدار اندكى هم جوز هندى ، بسباسه و دارچين فروش مىرفت . امتعه چينى كه به ايران وارد مىشد شامل « انواع ظروف چينى كه در ايران شهرتى بسزا داشت و انواع آن به فروش مىرفت و سالانه حداقل سه تن به انواع قيمتها فروخته مىشد » ، زنجبيل ، كافور و ريشه‌هاى چينى بود . چوب سرخ از پگوى سيام و يا كوچين در سواحل هند در رنگرزى به كار مىرفت و به‌ترتيب سالانه 5000 من از قرار منى 32 تا 20 شاهى فروخته مىشد .\r\nبا اينكه اين فهرست تا حدودى كامل به نظر ميرسد ولى بايد به‌خاطر داشت كه اينها اجناسى بودند كه در ايران خريدوفروش مىشدند و امكان داشت مورد مصرف قرار نگيرند . از اينها گذشته ، اينها اجناسى بودند كه توجه انگليسىها را به خود جلب كرده‌اند و حتما اجناسى هم از قلم افتاده‌اند . شراب و صمغ كه در همدان بازار داشت و انواع پشم بز و ميش در ميان صادرات و احجار كريمه در ميان واردات ذكر نشده است . به‌غيراز منسوجات و قالى ، اطلاعاتى درباره توليدات صناعى همچون سراجى و شيشه‌گرى در شيراز ، مسگرى و چلنگرى اصفهان ، كرمان و كاشان ، نقره‌كارى تبريز ، سفالگرى كرمان و يا مشهد ارائه نشده است . گمان مىرود كه اين توليدات به مصرف داخلى مىرسيده و مشمول درصدى از صادرات نمىشده است .\r\n\r\nد - حضور كمپانىهاى تجارى انگليس و هلند\r\nاين بود صحنه و قلمرو تجارتى ايران . سؤال اينست : شاه عباس براى پيشبرد تجارت چه تدابيرى انديشيد و چه اقداماتى آغاز كرد ؟ او براى پيشرفت تجارت خارجى ايران نه‌تنها براى برهم‌زدن نقش عمده راههاى خشكى اطراف مديترانه ، بلكه به منظور انگيزش توسعه تجارت در همه جهان ، دست به تلاشى سنجيده زد . بهرحال ، تجارت مديترانه بر اثر استقرار كمپانيهاى تجارى اروپا در شهرهاى عثمانى توسعه و رشد پيدا كرده بود . شاه عباس سفرا را به حضور طلبيد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nرابطه سياسى و اقتصادىاش را با بخارا و بلخ و ساير خانات آسياى مركزى مستحكم كرد . او با تضعيف پرتقاليها ، به تشويق و تقويت كمپانيهاى تجارى انگليس و هلند پرداخت . كمپانى هند شرقى انگليس كه چاره‌اى برايش باقى نمانده بود در كمك به ايرانيان به منظور راندن پرتقاليان از پايگاه و مركز تجارىشان در هرمز ، خدمت منحصربه‌فردى ارائه داد . ايرانيان تشكيلات بازرگانى هرمز را به گمبرون كه بعدها بندرعباس ناميده شد ، منتقل كردند . عمارات هرمز در معرض ويرانى قرار گرفت و شهرت و تسهيلات بازرگانى آن به دست فراموشى سپرده شد .\r\nايرانيان اميدوار بودند كه كمپانيهاى انگليس و هلند را وادار به حمله به مسقط سازند ( كه پرتقاليان آن‌را اشغال كرده بودند ) و با اين كار قدرت ايران را تا سواحل غربى خليج فارس گسترش دهند و پرتقاليها را كلا از دريا برانند . ولى انگليسىها و هلنديها اين فرصت را در اختيار ايرانيان نگذاشتند و ايرانيان سرانجام با پرتقاليها به توافق رسيدند ( در سال 1630 م . ) و امتياز استفاده از بندر كنگ را با بعضى حقوق به آنها واگذار كردند . اين كار به خصومت تقريبا بيست‌ساله آنها خاتمه داد و خليج فارس را به روى همه كشتىها گشود .\r\nفرصتهايى كه در اختيار كمپانيهاى انگليسى و هلند قرار گرفت ، اهميتى بسزا داشت . به كمپانى هند شرقى انگليس در ازاى كمك به ايرانيان براى تصرف هرمز ، امتيازات ويژه‌اى از قبيل معافيت از حقوق گمركى واردات ، معافيت از پرداخت عوارض و واگذارى نيمى از عايدات گمركى بندرعباس به آن ، واگذار شد . با اينكه آنها صاحب اين امتيازات شدند ، ولى هميشه حق مسلمشان برشمرده نمىشد و در نهايت فقط يك‌دهم از سهم گمركات را بدست مىآوردند . نخستين توافق‌نامه تجارى را ريچارد استيل و جان كراودر در سال 1615 م . منعقد كردند امّا اين توافق‌نامه بعدها مورد جرح و تعديل قرار گرفت و در زمان جلوس شاه صفى در سال 1039 / 1629 دگرباره تأييد شد . اين توافق‌نامه كمابيش تا زمان سلطنت شاه سلطان حسين ادامه داشت و شرايط آن با شرايط قراردادهاى كمپانى هلند در سال 1624 م . و كمپانى فرانسه در سال 1664 م . منطبق بود .\r\nمواد اين قرارداد اساسا عبارت بود از : حق اقامت يك نفر نماينده انگليس در ايران و يا ايرانى در انگليس ؛ معاملات عادلانه و منصفانه در بنادر ورودى بر طبق سنن محلى طوريكه تجار بومى متضرر نشوند . در موقع كشتى شكستگى و يا حمله دزدان بدان ، هيچگونه تعهدى براى نجات كشتى داده نشده بود . افراد شركت در سفر به ايران و خريدوفروش كالاها هيچ‌نوع محدوديتى نداشتند ؛ آنها در اعمال مذهبى خود آزادى كامل داشتند ؛ و براى دفاع از جان و مال خويش مىتوانستند سلاح حمل كنند . اگر كسى در حين دزدى كشته مىشد ، انگليس مسئوليتى در آن\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nنداشت ؛ ولى اگر دزدى دستگير مىشد بايد در حضور انگليسىها به كيفر مىرسيد ؛ و امّا اگر اين دزد ، انگليسى مىبود ، انگليسىها حق داشتند آنچه را كه خود مناسب تشخيص مىدهند اعمال كنند . حق داشتن اقامتگاهى هم در مدت اقامت آنها جزو شرايط بود ؛ نمايندگان انگليس مسئول گوشمالى مأموران خاطى انگليس بدون ارجاع به مقامات محلى بودند ؛ قائم‌مقام انتصابى نماينده اصلى همواره تحت عنايت ويژه بود . امنيت آنها در مقابل تعديات اهالى محل تضمين شده بود .\r\nهمه مستخدمان انگليسى محترم بودند و كسى را ياراى جلوگيرى از خدمات آنها نبود ؛ لازمه آزادسازى غلامان ترك انگليسىها پرداخت قيمت آنها به اربابش بود . در موقع مرگ يك نفر انگليسى در ايران كسى حق دخالت در املاك و دارائى او نداشت جز در مورد تدفين ؛ كودكان يتيم والدين مسيحى بايد به نماينده شركت تحويل داده مىشد . تجار معمولى انگليس نبايد حقوق گمركى بيش‌از حقوق گمركى امپراتورى عثمانى در حلب و استانبول مىپرداختند و اگر آنها در راه دچار خسران مىشدند بر ذمه راهداران بود كه اجناس آنها را پيدا كنند و يا قيمت آن‌را با سوگندنامه‌اى در حضور يك نفر كشيش و يا نماينده شركت به صاحب مال مسترد دارند . هر نوع اختلاف مالى تجار انگليس كه كمتر از 66 ليره بود بر طبق حقوق ايران و در حضور يك نفر نماينده انگليس حل‌وفصل مىشد و در مورد مبالغ زياد هم همان رويه اعمال مىشد منتهى حضور نماينده اصلى شركت ضرورى بود . بالاخره هرنوع جنسى كه مورد مصرف قرار نمىگرفت بايد بدون اشكال و ايراد بازپس داده مىشد « 1 » .\r\nكمپانى هند شرقى هلند براى نخستين‌بار در 20 ژوئن 1623 م . وارد ايران شد و آن زمانى بود كه هوبرت ويسنيش  ( Huybert Visnich )  ، تاجر عمده هلندى ، از هوسدن وارد بندر عباس شد . او را پيتروان دن بروك نخستين مدير هلندى شركت در عربستان ، ايران و هند در سال 1620 م . ، فرستاده بود . كمپانى هلندى هم چيزى نگذشت كه جاى پاى محكمى پيدا كرد و همان امتيازات شركت انگليسى را بدست آورد . ديرى برنيامد كه آنها تنها واردكنندگان ادويه به ايران شدند . قراردادى در سال 1624 م . منعقد گشت . بين كمپانى هند شرقى انگليسى و هلند در شرق رقابتى برقرار بود و هلنديها با ارائه منابع عالىتر به ايرانيان در رده اول قرار گرفتند . انگليسىها كه چيزى براى عرضه نداشتند از اين كار هلنديها رنجيده شدند چون « آنها پايه‌هاى خود را بر پايه انگليسىها بناكرده و هرآن‌چه را كه آنها مىكاشتند ، هلنديها درو مىكردند . » هلنديها بيشتر ادويه\r\n\r\n\r\n","description":"","footnote":"\r\n( 1 ) - صورت اين قراردادها را به زبان انگليسى مىتوان در كتابخانه ايند يا آفيس  [ I . O . 
  ]  پيدا كرد : قرارداد با عباس اول 661 / 5 / 3 /  E  ( 1697 م . ) .\r\n","page_name":" 242 ","page_number":242},
  {"content":"\r\n\r\nمىفروختند و ابريشم مىخريدند و با تعادل مطلوب تجارى كه با ايران برپا كرده بودند ، پول آماده زيادى را به جيب مىزدند . انگليسىها كه در سال 1625 م . در آستانه ترك تجارت با ايران بودند ، از رفتن اكراه داشتند كه « مبادا با ترك آنها هلنديها جايشان را بگيرند » ، و لذا پس از دريافت ضمانت از شاه صحنه را ترك نگفتند و موقعيت خود را حفظ كردند .\r\nدر اين زمان ، سر رابرت شرلى در لندن از سال 1623 م . تا 1626 م . در دومين مأموريت خود بارديگر درصدد متقاعد كردن تجار انگليسى برآمد تا در تجارت ايران سهمى فعال داشته باشند . او استدلال كرد ، حال آنكه پرتقاليها از هرمز رانده شده‌اند ايرانيان اگر فقط كشتىهاى بادبانى « پيش‌ساخته‌اى » را كه خليج فارس مملو از آنهاست . تهيه بكنند مىتوانند از سواحل خود دفاع كنند . هنگامىكه تجار انگليسى ادعا كردند كه نمىتوانند همه ابريشم ايران را صادر كنند چون نه اجناس كافى در اختيار دارند و نه پول كافى ، شرلى خاطرنشان ساخت كه تجار ايرانى « مىتوانند امتعه خود را با كشتىهاى انگليسى كه بطور معمول بدانجا رفت‌وآمد مىكنند ، حمل كنند و شما بازرگانان هم نمىتوانيد آنها را مانع باشيد و لذا مىتوانيد بين خودتان يعنى تاجر با تاجر به توافق برسيد . » اين كار اقدامى هوشمندانه و جالب نظر بود كه تجار ايرانى بر ناكامى بودن كشتيرانى ايرانى فايق آيند و با استفاده از راههاى تازه گشوده‌شده دريائى بر بازارهاى غيرمحدود و تازه دست پيدا كنند . ضمنا اين كار ابزار رفع كمبود مزمن پول نقد براى سرمايه‌گذارى خارجى را فراهم مىساخت كه در خلال سده هفدهم تجارت انگليس و اكثر كشورهاى اروپائى را لطمه زده بود . جيمز اول تحت‌تأثير دفاعيه شرلى قرار گرفت و به تجار انگليسى سفارش كرد كه « شما بايد با دقت و ملاحظه تمام اين كار را از پيش ببريد و بدانيد كه اين خواسته و اراده سلطنت ماست . » شاه اين مسأله را پيشنهاد كرد ولى اين بازرگانان بودند كه مىبايد تصميم نهايى را مىگرفتند . كمپانى هند شرقى از توافق با شرلى اكراه ورزيد و كمپانى مديترانه هم عقيده او را رد كرد .\r\nشاه عباس در اين مرحله آخرين ابتكارات سياسى - تجارى خويش را به كار بست . او دو هيأت سياسى به انگليس و هلند روانه كرد ، اولى به سرپرستى نقد على بيك كه در اوايل فوريه 1626 م . با كشتى استار  ( Star )  به پورتسموت وارد شد و دومى به سرپرستى موسى بيك كه در 9 فوريه همان سال وارد هلند گرديد . درباره شرايطى كه هيأتها و سفرا داشتند چيزى دانسته نيست ، امّا مىتوان تبييناتى عرضه كرد . احتمالا شاه عباس دريافته بود كه حضور كمپانيهاى انگليسىها و هلندى در ايران موجب ايجاد موازنه كشور و براى ايران بسيار مناسب و مطلوب است . بنابراين تصميم گرفت كه بالمناصفه با هردو كشور معامله كند و اگر مىتوانست با هلند قراردادى منعقد سازد .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمنافع خود را بر طبق آن با انگلستان تأمين مىكرد .\r\nشايد هم ( و بعيد نيست همينطور هم باشد ) تجديد خصومت بين ايرانيان و تركان بر سر بغداد و ناآرامى در آناتولى تأثيرى معكوس در تجارت داشته و مسأله ايجاد بازارهاى جايگزين را پيش كشيده است . پرتقاليها كه هرمز را از دست داده بودند هنوز سواحل ايرانى را درمىنورديد و با كشتىهاى خود در آن دخالت مىكردند ، ازاينرو حفظ اين سواحل از ضروريات بود . شكست و ناكامى فرانسه به سرپرستى لوئى دوهى  ( Louis des Hayes )  بارون دوكورمنن ، كه باب روابط ديپلماسى و بازرگانى ايران و فرانسه را گشود و در سال 1626 م . تحقق يافت ، در كنار مخالفت عليه ارمنيان در مارسى ، احتمالا شاه را وادار ساخت تا روى كمك فرانسويان حساب كند .\r\nمأموريتهاى انگليس و هلند هم قرين موفقيت نبود و هردو نوعى كمديادولارته در كسوت ايرانى بودند . جواب انگليس سفارت سر دادمور كاتن بود كه گزارش آن‌را تامس هربرت نوشته است ، امّا جز پيشنهاد مناسبات دوستانه و روابط مودت‌آميز حاصلى نداشت . قرارداد هلند و ايران كه بالاخره در 7 فوريه 1 - 1630 در هلند به امضاء رسيد تشريفاتىتر از توافق‌نامه سال 1624 م .\r\nايران بود « 1 » .\r\n\r\nه - شاه عباس و تشويق تجار ارمنى در قلمرو تجارت داخلى\r\nدر اين دوره دو امر عمده بايسته توجه است : بهبود و اصلاح اوضاع تجارت داخلى و نقش و سهم ارمنيان . شكوفائى حمل‌ونقل تجارى متكى بر امكانات رفاهى و تسهيلات تجار و امنيت راهها بود . البته يقين نيست كه همه اصلاح امور تجارت را به شاه عباس كه درواقع بسيار سنجيده عمل مىكرد ، نسبت بدهيم ، بلكه گمان مىرود كه علاقه و توجه او موجب شكوفائى و رشد امور عمومى در سرتاسر ايران شده است . بىترديد در بعضى موارد ابتكار عمليات و هزينه‌ها در اختيار حكام ايالات بوده است . گاهى اوقات عمارتها نيز با رقابت شخصيتها برپا مىشد ، مثلا مىتوان شاهكار زيباى معمارى اللهورديخان يعنى پل او را بر روى زاينده‌رود اصفهان ذكر كرد .\r\nافزايش شبكه كاروانسراها در فواصل مختلف راههاى تجارى اصلى ، ايجاد يك سلسله از پلها بر روى رودخانه در جاهاى استراتژيك ، تعمير جاده‌ها مثل سنگفرش راههايى كه در ايالات شمالى ايران ، گيلان و مازندران و مركز ايران ساخته شد و بازارسازيهاى مسقف كه يكى از آنها در اصفهان باقى است و اينهمه نتيجه توجه خاص به امر تجارت بود .\r\n\r\n\r\n","description":"","footnote":"\r\n( 1 ) - نگاه كنيد به دانلپ ،  Bronnen  ، صص 82 - 677 .\r\n","page_name":" 244 ","page_number":244},
  {"content":"\r\n\r\nعسس‌هاى بازار نظم و نسق خاصى در نظارت بر كيفيت و قيمت اجناس عمومى اعمال مىكردند . مقام و منزلت مأموران حقوقى و بومى بالا رفت . استقرار راهداران در راهها كه بايد عوارض از تجار مىگرفتند ، امنيت جاده‌ها را افزايش داد . براى بهبود وضع تشكيلات ديوانى اقداماتى صورت گرفت و ديگر مسئوليت مأموران بدون اثرات سودمند آنان بر تجارت نبود .\r\nالبته هيچكدام از اين تصميمات ، نوآورى برشمرده نمىشد ، چون سابقا در ايران و جاهاى ديگر مخصوصا تركيه عثمانى اعمال شده بود ؛ امّا اين اقدامات بطوركلى در جريان اقتصاد مملكت تأثيرى مفيد و مثبت داشت .\r\nشايد حياتىترين يارى شاه عباس به اقتصاد ايران ، در درازمدت ، وارد كردن ارمنيان به ايران باشد . در تاريخ ايران در خصوص نقل و انتقال جمعيت و يا گروههايى از هنرورزان پيشينه‌هايى وجود داشت . تيمور براى ساخت و پرداخت سمرقند گروههايى از صاحبان حرف را بدانجا كوچاند و سلطان سليم و سلطان سليمان در كوچاندن مردم و اسكان آنها در جاهاى موردنياز لحظه‌اى درنگ نكردند . شاه عباس به منظور اجراى سياست « زمين سوخته » خود در مقابل تركان مهاجم در سالهاى 1604 م . و 1608 م . بالاجبار هزاران نفر از ارمنيان مرزهاى شمال غرب تركيه را از زادگاههايشان كوچاند . هزاران نفر از آنها را در گيلان و مازندران جاى داد تا صنعت توليد ابريشم را رونق بخشند . تعدادى هم بر اثر آب‌وهواى نامناسب كه با مزاجشان سازگار نبود ، جان باختند . تعدادى را هم در اطراف اصفهان جاى داد تا اراضى حاصلخيز آنجا را كشت كنند و گروهى را هم در آذربايجان ، دور از مرز تركيه ، و يا در كردستان جايگزين كردند . پاره‌اى از آنها به گرجستان و يا غرب در تركيه فرار كردند . گروه قابل توجهى كه به امر تجارت مشغول بودند در بخشى از اصفهان جايگزين شدند و در آنجا فرصت يافتند تا جامعه مستقل و متمايز خود را در جلفاى جديد ، در اطراف زاينده‌رود ، مستقر سازند و در اعمال مذهبى و آداب‌ورسوم ملى خود آزاد باشند و حاكمى به انتخاب خود از ارمنيان اختيار كنند .\r\nشاه عباس كه از سوء رفتار تجار ايرانى متضرر شده بود « 1 » ، تصميم گرفت از جامعه ارمنيان به نفع خود بهره بگيرد . ارمنيان به‌غيراز مقتصدبودن و سخت‌كوشى و باهوشىشان ، در امر زبان و سفر توانائيهائى داشتند . آنها به دليل مسيحى بودن با اروپائيان ارتباط راحت‌ترى داشتند ولى عملا همخوانىشان با آنها اندك بود . سقوط امپراتورى آنها و موفقيتشان در امر تجارت در ايام\r\n\r\n\r\n","description":"","footnote":"\r\n( 1 ) - يكى از آنها دنگيز بيك بود كه هيأت ايرانى را در سفر به اسپانيا در سالها 13 - 1609 م . رهبرى كرد . به مطالب فصل پيش رجوع كنيد .\r\n","page_name":" 245 ","page_number":245},
  {"content":"\r\n\r\n« پراكندگى » ( مدتها قبل از سياست بهره‌بردارى شاه عباس از وجود آنها ) ارمنيان را تاجران سخت‌كوش بارآورده بود و در امر تجارى خود بارها از اروپا ديدن كرده بودند . برخى از آنها سهمى مضاعف در حيات تركيه داشتند . پاره‌اى از آنها هم به طرف شرق در هند و ماوراى آن سفر كرده بودند . ارمنيان قبلا مخالفت خود را با عوامل انگليسى كمپانى روسى در سال 1561 م .\r\nدر قزوين ابراز داشته بودند . ارمنيانى كه در خدمت شاه عباس بودند ، اول از همه در ونيز حضور يافتند . جامعه ارمنى به‌تدريج در اصفهان گسترش يافت و ميدان و گستره فعاليتهاى تجارىشان بر اثر حمايت شاه و با امتياز و اعتبارى كه كسب كردند ، دامنه گرفت . جامعه آنها ثروتمند شد و اعضاى دولتمند آن شروع به تأسيس بناهاى زيبا و چشمگير و كليساهاى عالى كردند . آنها در سال 1618 م . با فعاليتهاى عوامل انگليسى براى تحصيل ابريشم ، هنگاميكه شاه عباس آن‌را بارى 50 تومان به مزايده گذاشت ، مخالفت كردند . انگليسىها شكوه مىكردند كه « ارمنيان درصدد طرد آنها هستند . » ولى بسى برنيامد كه ارمنيان براى صدور و ورود امتعه خود از هند به ايران و بالعكس از كشتىهاى انگليسى استفاده كردند . فعاليتهاى آنها در اروپا مخصوصا در سال 1621 م . در مارسى خشم تجار فرانسوى را برانگيخت و به پادشاه فرانسه شكايت بردند « 1 » .\r\nپىيترو دلاواله در سال 1618 م . به شاه عباس پيشنهاد كرد كه با درگير ساختن فرانسويان ، سلطه تركان را بر تجارت ايران بكشند چون « هدف شاه اينست كه كل ابريشم بدون گذشتن از تركيه به اروپا برسد و به‌همين‌منظور ( براى ضرر رساندن به تركها ) مجبور هستيم كه فرانسويها را به ايران بياوريم ، بدون آنها كارى از پيش نمىرود : چون فرانسويان همانها هستند كه بيشترين پول نقد را وارد حوضه درياى مديترانه مىكنند . « 2 » » تعدادى از فرانسويان و ارمنيان در امر تجارت ابريشم ايران پيش قدم بودند ، چون منشى كمپانى هند شرقى در سال 1625 م . گزارش داد كه « سفير فرانسه پيشنهاد داد تا براى حمل ابريشم ايران به مارسى سالانه 2 ميليون پرداخت كند ولى گفته مىشود كه او را كلا نااميد كرده‌اند . « 3 » »\r\nبا اينكه ارمنيان در فرانسه به موفقيتى محدود دست يافتند ولى درعوض در هلند بهتر توانستند جاى پا باز كنند و گروهى از تجار متنفذ آنها در آمستردام مستقر شدند و سرتاسر سده هفدهم و اكثر سالهاى سده هيجدهم را در آنجا باقى ماندند . درواقع در هلند بود كه پيشنهاد اوليه رابرت شرلى درباره تجارت دوجانبه بين پرتقال و انگليس تقريبا مورد پذيرش قرار گرفت . در\r\n\r\n\r\n","description":"","footnote":"\r\n( 1 ) -  Historie du Commerse de Marseille  ، چاپ ل . برژاس و ژ . رامبر ( پاريس ، 1954 م . ) ص 66 .\r\n( 2 ) - دلاواله ، جلد 2 ، فصل 1 ، ص 299 ، نامه شماره 4 قزوين 25 ژوئيه 1618 م .\r\n( 3 ) -  B / IO , I . O .  ، ص 58 ، 30 مه 1625 ميلادى .\r\n","page_name":" 246 ","page_number":246},
  {"content":"\r\n\r\nقرارداد هلند - ايران كه در سال 1631 م . منعقد شد هلند « در ازاى كسب امتيازاتى در ايران ، منافع دوجانبه تجار ايران را در هلند تصديق و تأييد كرد . » ارمنيان از اين امتيازات بيشترين منافع را بردند . بنابراين ارمنيان در زمان سلطنت شاه عباس درعين‌حال كه تابع خواسته‌هاى شاه بودند چون توليد ابريشم تحت نظارت و اختيار او قرار داشت ، موقعيت خود را در تجارت بين‌المللى ايران تثبيت‌كرده و در پيشرفت و موفقيت اين تجارت از عوامل مؤثر برشمرده مىشدند .\r\n\r\nو - نتيجه‌گيرى\r\nشاه عباس اول با اقدامات چشمگير خود در زمينه بهبود اوضاع داخلى و با تشويق تجار خارجى به منظور قطع وابستگىشان از بازارها و خريداران كهن و انحصارى و با بهره‌گيرى از خدمات تجار ارمنى در گسترش پيجوئى بازارهاى جديد و توليدات و توسعه دامنه راههاى موجود ، تجارت ماوراى بحار ايران را جانى تازه بخشيد . راههاى جديد دريايى كه بعدها به سوى اروپا گشوده شد هرگز نتوانست جايگزين موقعيت راههاى خشكى قديمى شود كه شرق و غرب را از راه آناتولى و بين‌النهرين از راه شمالى ايران بهم متصل مىكرد ، بلكه حكم تكميل‌كننده اين راهها را پيدا كرد .\r\nتجارت بين هند و ايران و درياى مديترانه كه درپى گشايش راه خليج فارس به روى همه كشتىها صورت گرفت ، نيز از اهميتى به‌سزا برخوردار بود . اين امر علاوه بر افزايش حجم و ارزش محموله‌هاى كشتىرانى كمپانيهاى هلند و انگليس ، كشتىرانى بومى و محلى را نيز به تكاپو واداشت . اينها همه درپى دستاوردهاى سياسى و اقتصادى شاه عباس بود كه روحى تازه به ايران بخشيد ؛ ميراثى كه عليرغم چشمداشتهاى زياد از آن ، موجب پايائى صفويان شد .\r\n\r\n3 - دوره متأخر صفوى\r\n\r\nالف - شاه صفى\r\nالگويى را كه شاه عباس ايجاد كرد در دوره متأخر صفوى هم بدون تغيير ادامه يافت . فقط يك‌بار تغيير عمده رخ داد . و آن هم سياست انحصار ابريشم بوسيله شاه بود كه شاه صفى از آن دست كشيد . تجار انگليسى كمپانى هند شرقى صريحا درباره اين تغييررويه در اوايل سلطنت وحشتناك شاه صفى اظهار نظر كرده‌اند كه « اين كار نوكيسگان را وارد ميدان خواهد كرد . » آن‌ها گزارش داده‌اند كه « شاه عباس ، امپراتور سابق ، خريد ابريشم را براى همه قدغن كرده بود و فقط\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nخود او آن‌را خريدارى مىكرد ، ازاينرو همه ابريشم گردآورىشده و وارد خزاين او مىگشت و خود او مباشرانش را با پول نقد به مناطق توليد ابريشم گسيل مىداشت تا ابريشم را با همكارى مردم جمع‌آورى كنند . . . و ابريشم با نرخى كه صاحبان آنها عرضه مىكردند ، خريدارى مىشد و با همكارى انگليسىها و هلنديها هر بار ابريشم را ده تومان از ارمنيان جلفا مىخريد و از طريق حلب صادرمىگشت و بخشى را به حساب خود به مصرف مىرساند و بقيه را در خزاين ذخيره مىكرد . « 1 » » درحاليكه شاه صفى « بدون هيچ‌نوع محدوديتى امتياز خريد ابريشم را در ايران به افراد واگذار مىكرد . » و هنگاميكه از عهده قراردادهاى خود با تجار انگليسى برنيامد ، اين كار خود را به چارلز اول توجيه كرد و ادعا نمود كه « در زمان جد او شاه عباس تجارت ابريشم در قرق دربار بود و كسى غير از او نمىتوانست خريدارى كند . . . ولى در زمان خود او اين قرق شكسته شد و افراد متوسط مملكت هم مىتوانند از منافع آن استفاده كنند : و آنهايى كه صاحب ابريشم هستند به هر كسى كه دلشان خواست مىتوانند محصول خود را بفروشند . « 2 » »\r\nتجار راجع‌به علل تغيير رويه و مسئوليت برخاسته از آن اطلاع كافى داشتند : « ارمنيان جلفا و ساير تجار گيلان و شروان كه در تجارت با حلب رشوه‌هاى كلانى از اربابان ، اشراف و وزرا دريافت مىكنند ، شاه را از انحصار ابريشم باز داشتند . « 3 » » ارمنيان مخصوصا در امر ورود و صدور ابريشم و پارچه سلطه خود را بر بازرگانى ايران استوار ساختند و با برپائى مغازه‌هايى در بازارها و شبكه‌اى از ارتباطات مملكتى ، علائق خود را در تجارت داخلى گسترش دادند . اقدامات تجار انگليسى و هلندى در مقابل اين انحصار كارآئى نداشت . آنها نتوانستند تجارت ابريشم و پارچه را از دست ارمنيان بدرآوردند ، امّا بهرحال « حمل‌ونقل ابريشم را به بندرعباس در اختيار گرفتند و براى اين كار به شاه خاطرنشان كردند كه اين كار در گذشته منافع و سودهاى كلان براى شاه داشت و مىتواند دگرباره تجارت و بازرگانى هرمز را احيا و تجديد كند كه در ايام گذشته از شهرتى بسزا در جهان برخوردار بود . « 4 » » با تصميم شاه صفى ديگر اميد اينكه بخش اعظم تجارت ابريشم و پارچه از طريق راههاى دريايى كه ارمنيان با آن مخالف بودند و تجار اروپائى هم با آنها به توافق رسيده بودند ، صادر شود ، وجود نداشت .\r\nپس از مرگ شاه عباس ، برخوردهاى چندى با ممالك همسايه صورت گرفت و به‌غيراز جنگ با تركان كه براثر آن بغداد در سال 1048 / 1638 از دست ايران رفت ، خصومت‌هاى\r\n\r\n\r\n","description":"","footnote":"\r\n( 1 ) -  V , I . O  134 / 12 / 3 /  E  از گمبرون به كمپانى هند شرقى ، 11 مارس 1 - 1630 م .\r\n( 2 ) -  I . O .  ، 1379 / 13 / 3 /  E  ، از اصفهان به كمپانى هند شرقى ، 26 سپتامبر 1631 م .\r\n( 3 ) -  I . O .  1317 / 12 / 3 /  E  ، از عامل اردوى سلطنتى به كمپانى هند شرقى ، 6 اكتبر 1630 م .\r\n( 4 ) -  I . O .  1317 / 12 / 3 /  E  ، از عامل اردوى سلطنتى به كمپانى هند شرقى ، 6 اكتبر 1630 م .\r\n","page_name":" 248 ","page_number":248},
  {"content":"\r\n\r\nمداوم بر سر قندهار با مغولان در سالهاى 1636 م . 1642 م . و 1648 م . رخ داد . ايران كلا در حالت صلح و آرامش قرار داشت . در اروپا طى سدهء هفدهم رونق نسبى ايجاد شده و سطح زندگى مردم درحال رشد بود ؛ بر ميزان تجارت اروپا با ساير ممالك جهان افزوده شد و اين مسائل شامل حال ايران هم گشت . براى ارزيابى و تفسير نمىتوان اطلاعات آمارى قابل اعتمادى در سده هفدهم پيدا كرد . اين مسأله در مورد ايران هم مصداق دارد و نمىتوان ميزان مصرفى كالاهاى تجارت داخلى و صادرات آن‌را مشخص ساخت . شايد ارزيابى كلى منابع ( نه جزئيات آنها ) نظير آرشيوهاى گمركى تركان و روسيه ( اگر باشد ) در اين رهگذر راهگشا شود . معهذا اگر حجم خريدهاى ابريشم كمپانى انگليس مديترانه كه قسمت اعظم آن از ايران صورت مىگرفت و رسيدهاى گمركى كمپانى هند شرقى در بندرعباس ملاك باشد ، ترديدى نيست كه تجارت ايران هم در راههاى مديترانه و هم در درياى جنوب گسترش يافته بود .\r\nافزون‌براين ، خريدهاى هلند و تا حدودى هم ، خريدهاى فرانسه نيز از ابريشم ايران افزايش يافت و اين البته به غير از دادوستدهاى مستقيم ارمنيان با خريداران خارج از كمپانيهاى اصلى درياى مديترانه بود . ميزان سهم كمپانى انگليس كه به‌طور ناقص هم پرداخت شده ، در جنوب از طريق بندرعباس در خلال اين قرن به قرار زير بود :\r\nدر سال 1624 م . از 225 تا 550 تومان ، در سال 1631 م . تا 341 تومان ، در سال 1634 م .\r\nتا 340 تومان ، در سال 1637 م . تا 700 تومان ، در سال 1640 م . تا 612 تومان ، در سال 1643 م . تا 635 تومان ، در سال 1648 م . تا 750 تومان ، در سال 1651 م . تا 875 تومان و از سال 1652 م . تا سال 1672 م . تا 1000 تومان ارزيابى شده است . اين ارقام فقط حاوى بخشى از تجارت بنادر عمده بندرعباس و كنگ بود چون هلنديها و پرتقاليها حقوق گمركى پرداخت نمىكردند . از اينها گذشته قايقهاى محلى هم بدون پرداخت هيچ‌نوع حقوق گمركى اجناس را در ساحل ردوبدل مىكردند . بقيه هم براى فرار از پرداخت حقوق گمركى با كمپانيهاى اروپائى ساخت‌وپاخت كرده و اجناس را به‌نام آنها مبادله مىكردند رويه‌اى كه « رنگ‌كنى » نام داشت و مأموران ايران را بسيار آزرده مىساخت ولى بهرحال همواره برقرار بود .\r\n\r\nب - تجارت دريائى با ايران\r\n\r\n( 1 ) كمپانيهاى انگليسى و هلندى\r\nدرگيرى مستقيم كمپانيهاى عمده اروپائى با تجارت ايرانى بيشتر در راههاى جنوبى و رفت‌و آمد دريائى بود ولى آنها بطور غيرمستقيم ابريشم ايران را از واسطه‌هاى ارمنى خريدارى كرده و\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبه‌جاى آن پارچه مىفروختند و اين كار بيشتر در حلب و گاهى در اسميرنه و استانبول صورت مىگرفت . مأموران كمپانى هند شرقى انگليس نخستين‌بار در سال 1616 م . در جاسك پياده شدند به هواى اينكه 8000 بار ابريشم را سه‌ساله با ارزش بارى 7 ليره و 6 پنى در هر پوند خريدارى كرده و در انگليس بارى 16 ليره بفروشند . ولى اين معاملات تا نمايندگى ويليام برت  ( Burt )  در سال 1627 م . غيرمطمئن بود امّا احتمالا 1700 بار ابريشم با پول نقد خريدارى و حمل شده و امتعه و ساير اجناس انگليس هم تقريبا يك‌سوم اين ميزان بوده است . بعدها در اوايل دهه 1630 م . تلاشى مضاعف صورت گرفت و سه سفر مجزا - سفرهاى تجارى - در ايران انجام شد كه بخشى از آن به دليل امتحان بازار و پاره‌اى هم به سبب اوضاع درهم‌ريخته هند بود .\r\nتوافقهايى كه با شاه صفى شده بود ، تجديد شد ولى بعدا بوسيله او لغو گشت . در بين سالهاى 1630 م . و 1640 م . اندكى بيش‌از 2000 بار از قرار بارى 45 تا 50 تومان از شاه خريدارى شد .\r\nپس از پايان اين معاملات ، كمپانى هند شرقى انگليس نتوانست ابريشم زيادى از ايران حاصل كند چون قيمتهاى حاصله افزايش‌يافته و كيفيت آن پايين آمده و منافع حاصله كاهش پيدا كرده بود .\r\nدليل اصلى آن هم سلطه كامل ارمنيان بر بازار ابريشم بود . كمپانى هند شرقى دريافت كه در رقابت با ارمنيان نمىتواند اميد بهبودى داشته باشد و فقط از راه ارتباط با آنهاست كه مىتواند خريد ابريشم و فروش پارچه خود را افزايش دهد . در اواسط سده هفدهم اوضاع ناآرام سياست داخلى انگليس كه جنگهاى داخلى مسبب آن بود و سه جنگ با هلند در دهه‌هاى 1650 م . و 1660 م . و 1672 م . ، علاقه كمپانى را به تجارت ايران كاهش داد . علاقه كمپانى معطوف به هند شد كه صادرات چلوار ، ابريشم و اجناس ابريشمى آن‌را ارضا مىكرد .\r\nمعهذا كمپانى هند شرقى انگليس پس از مشكلاتى كه با مقامات مغولان اعظم در دهه 1680 م .\r\nپيدا كرد و از دست دادن موقت موقعيتش در بنگال بود ، بطور جدى به طرف ايران برگشت و در صدد كسب همكارى ارمنيان برآمد . ارمنيانى كه در لندن اقامت داشتند قول همكارى دادند . از اينرو در سال 1688 م . قراردادى با آنها بسته شد و برطبق آن قرار شد كه ارمنيان درازاى امتيازات مربوطه ، در هند كه تجارتخانه‌هاى خصوصى داشتند و در جاهاى ديگر به‌نام كمپانى به تجارت ابريشم و پارچه بپردازند . اين قرارداد صورت عمل به خود نگرفت و كمپانى هند شرقى در سال 1693 م . در اصفهان به منظور ارتباط نزديك تجارى با پنج نفر بازرگان عمده ارمنى وارد مذاكره و معامله شد . براى پيشبرد اين ارتباط ، اجناس كلانى به ارزش 93995 ليره و 11 شيلينگ و 7 پنى يعنى تقريبا يك‌سوم كل سرمايه‌گذارى ماوراى بحار براى سالهاى 5 - 1693 م .\r\nبه ايران ارسال شد و به دنبال آن كمپانى به ارمنيان نوشت كه : « از خدا مىخواهيم كه من‌بعد بتوانيم\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nبيش‌از اينها با شما دادوستد كنيم تا ملت شما مجبور نباشد براى خريد پارچه و فروش ابريشم به حلب برود بلكه اين معاملات در مملكت و خانه خودشان براى آنها بهتر و ارزانتر خواهد بود . « 1 » » هدف از اين پيشنهاد و معامله كاملا روشن بود و چيزى نبود جز « برگرداندن مسير تجارت بين ايران و حلب كه صدها سال ادامه داشت و هزاران سال بود كه ايرانيان مقدار زيادى از ابريشم ايالت گيلان را خريدارى و از آنجا به حلب مىبردند و به‌جاى آن پارچه و ساير اجناس اروپائى مىخريدند و پارچه را به ايران مىآوردند و بالاخره در محدوده كمپانى هند شرقى مصرف مىكردند . « 2 » »\r\nاين تمهيدات كمپانى هند شرقى انگليس منافع ارمنيان را به مخاطره افكند و آنها در مقابل آن شديدا واكنش نشان دادند چون اصلا آمادگى ورود به چنين معامله‌اى را با شرايطى كه نوعى خودكشى بازرگانى برآن مترتب بود ، نداشتند . آنها جواب دادند « ديوانه نيستيم كه به‌جاى بردن ابريشم به حلب كه در آنجا خريداران انگليسى ، فرانسوى ونيزى و هلندى منتظر خريد آن هستند ، آن‌را به اصفهان حمل كنيم ؛ اگر نتوانيم آن‌را به پول نقد نزديك سازيم ، بهرحال پاره‌اى پول ، پارچه ، قرمزدانه ، كهربا ، مرجان و يا مرواريد مصنوعى منتظر آن است ؛ پس خودمان آن‌را به اروپا مىبريم ؛ ولى اگر آن‌را به اصفهان منتقل كنيم خريدارش فقط شما خواهيد بود و شما هر قيمتى كه پيشنهاد بكنيد ما به ناچار بايد آن‌را بپذيريم و به شما بفروشيم و درعوض پارچه‌اى را كه شما از انگلستان وارد كرده‌ايد بهر قيمتى كه شما تعيين بكنيد ، بخريم . « 3 » » ازاينرو طرح جاه‌طلبانه تغيير جهت مسير تجارت ابريشم و پارچه بار ديگر با ناكامى همراه شد . راههاى خشكى در چالش با راههاى دريائى مقاومت كرد . تجارب كمپانى هند شرقى اهميت پول نقد را براى تجار اروپائى در شرق كاهش داد و استوارى الگوى سنتى بدست بازرگانان و واسطه‌هاى محلى و همبستگى نزديك تجارت پارچه و ابريشم نقشى قاطع ايفا كرد .\r\nهرچند كمپانى انگليس در تحصيل پايگاهى محكم در راه تجارى شمالى ايران با ناكامى مواجه شد ، ولى در جنوب به موفقيتى بيشتر دست يافت ، گواينكه ارزيابى ميزان آن به دليل سياست و حمايت رسمى مشكل است و حتى معلوم نيست كه ابتكار عمل تجار كمپانى در تجارت با هند و ايران تا چه ميزان بوده است . ادوارد كنوك نخستين مديرعامل آن تلاش كرد تا تجار محلى را به استفاده از كشتىهاى شركت وادار سازد و به آنها خاطرنشان كرد كه بدين‌ترتيب « آنها\r\n\r\n\r\n","description":"","footnote":"\r\n( 1 ) -  I . O .  ، 92 / 3 /  E  . از كمپانى هند شرقى به پنج بازرگان ، 3 ژانويه 4 - 1693 م .\r\n( 2 ) -  I . O .  ، 92 / 3 /  E  . ازكمپانى هند شرقى به ايران ، 3 ژوئن 4 - 1693 م .\r\n( 3 ) -  I . O .  ، 6417 / 33 / 3 /  E  ، از اصفهان به كمپانى هند شرقى ، 15 ژوئيه 1697 م .\r\n","page_name":" 251 ","page_number":251},
  {"content":"\r\n\r\nدر تجارت خود سود كلانى خواهند برد ، خطر كمى محموله‌هاى آنها را تهديد خواهد كرد و در زمان صرفه‌جوئى خواهند نمود . » اين سياست ادامه يافت و محموله‌ها عامل عمده‌اى در تجارت ايران بود و اين وضعيت تا نخستين جنگ انگليس و هلند در سال 1652 م . طول كشيد و در اين جنگ هلنديها شش فروند كشتى انگليس را در هرمز نابود كردند . پس از آن كشتىرانى انگليس تا دهه 1680 م . اعتبار خود را از دست داد و در اين زمان بار ديگر احيا شد . اين قضيه كه همزمان با اختلافات كمپانى هلند با ايرانيان بود و به اشغال موقت قشم توسط آنها در سال 1684 م . انجاميد و در حمل‌ونقل بار وقفه‌اى ايجاد كرد ، اعتبار آن‌را در ايران افزايش داد . چارلز لاكير  ( Charles Lockyer )  در اوايل سده هيجدهم با كمى مبالغه اعتقاد داشت : « آنطور كه من در موقع سفر از ايران به سورات در اواخر اكتبر و نوامبر متوجه شدم ، بخش اعظم سرمايه كمپانى انگليس ، كشتىهاى محكمى است كه در اين گوشه از جهان به كار گرفته شده است . » و ارزش هركدام از آنها را دو تا سيصد هزار پوند ارزيابى كرده است . « 1 »\r\nاين كشتىها حامل اجناسى بودند كه در هند و يا جاهاى ديگر براى ارسال به ايران و يا بصره خريدارى شده بود . اين تجارت مستقيم از دهه سال 1630 م . براثر امنيت حاصله ، كمابيش تا اقدامات راهزنانه اعراب مسقط در اواخر سده هفدهم ، رشدى درخور يافت . كاهش تجارت راههاى خشكى بين هند و ايران در دهه 1640 م . براثر خصومتهاى قندهار بر رشد تجارت راههاى دريائى افزود ، چون بيشتر اين تجارت به راههاى قديمى برنمىگشت . كشتىهاى انگليسى شكر و پارچه و كشتىهاى هلندى علاوه‌براين اجناس ، ادويه و مس هم حمل‌ونقل مىكردند .\r\nسهم هلند از تجارت ايران بيشتر از سهم انگليس و متناسب با امكانات زياد آنها و حضورشان در شرق قرن هفدهم بود . هلنديها نيز به صدور ابريشم علاقه داشتند و نخستين محموله آنها در سال 1626 م . ، 352 بار بود . بنابراين در دهه سال 1620 م . سالانه 1200 بار و در دهه 1630 م .\r\nبين 800 تا 1000 بار صادرات داشتند . آنها در دهه 1640 م . چون بيش‌از امكاناتشان متعهد شده بودند از احتياجات و ملزومات خود كم كردند و همچون تجار انگليس سالانه فقط 200 تا 300 بار خريدارى نمودند . در اوايل دهه 1630 م . به نظر مىرسيد كه رقيب ديگرى براى ابريشم ايران وارد ميدان شده است . اين رقيب ، دوك هلشتاين بود كه هيأت سياسى او نخستين‌بار هامبورگ را در اكتبر 1633 م . ترك كرد و از راه مسكو كه در آنجا با مشكلاتى مواجه شدند ، به ايران وارد و سپس به هامبورگ بازگشتند . بارديگر در اكتبر 1635 م . راهى ايران شدند و در\r\n\r\n\r\n","description":"","footnote":"\r\n( 1 ) - لاكير ، ص 251 .\r\n","page_name":" 252 ","page_number":252},
  {"content":"\r\n\r\nاوت 1636 م . پس از گذشتن از روسيه از راه ولگا به هشتر خان و از آنجا با گذشتن از درياى خزر كه در نزديكى دربند كشتىشان شكسته شد ، به اصفهان آمدند . دوك هلشتاين درصدد بود تا مقدار قابل توجهى از ابريشم ايران را از طريق روسيه وارد سرزمين خود كند . او در اين اقدام كاملا ناكام ماند چون روسها مانع‌تراشى كردند و هيأت او نالايق بود و ايرانيان چندان كمك نكردند و كمپانيهاى هلند و انگليس هم به دشمنى برخاستند . مدير و مشابر دوك نيكولاس اورشى ( اولئاريوس ) با تبانى ارمنيان ابريشم زيادى خريد تا موجب كمبود و بالا رفتن قيمت آن شود .\r\nهيأت آنها پس از نزاع با سفير هندى در اصفهان و بدون توجه به تشريفات ايرانى ، دست‌خالى و با خفت زياد ايران را ترك گفتند .\r\nمقامات كمپانى متحد هند شرقى هلندى بر اثر تحليل چندساله منابع مالى و امكانات و اعمال كلّاشانه بعضى از مديران ، درباتاويا تلاشى سخت به كار بستند تا سلطه خود را بر نمايندگى خود در ايران نگهدارند و بار ديگر در مقابل ايرانيان بدان صحه بگذارند . آنها مىكوشيدند قيمت واردات هلند را به ايران افزايش دهند و از قيمت ابريشم بكاهند و فروش امتعه هند و ساير اجناس هند شرقى را بالا ببرند و از كاهش كيفيت و محموله‌هاى ابريشم جلوگيرى نمايند . تاريخ آتى روابط بين كمپانى هند شرقى هلند و مقامات ايران در اين خلاصه شده بود كه هلنديها هميشه فروش امتعه صادراتى خود به ايران را بالا مىبردند و خريد خود را از ابريشم كاهش مىدادند و عدم تعادل حاصل تجارى را با پول نقد پائين مىآوردند . اين سياست اهميت دوچندان داشت چون ژاپنىها بطور روزافزونى صدور طلا ، نقره و مس را كه هلنديان براى تأمين پول نقد شديدا بدان نيازمند بودند ، محدود كردند . ايرانيان كه موازنه تجارتشان را مدنظر داشتند و از جريان پول نقد به خارج از كشور جلوگيرى مىكردند ، درصدد برآمدند تا كمپانى هلند را وادار به خريد دست‌كم 300 بار ابريشم در سال بكنند . اين گرايشهاى متفاوت موجب تنش در روابط شد و به اقدامات نسبتا دو طرفه انجاميد . سفير هلند در اصفهان در سال 1644 م . خود را مغبون يافت و وقتى راه‌حلى براى رفع اختلافات پيدا نشد ، هلنديها بندرعباس و يك سال بعد جزيره كيش را به توپ بستند . آنها موقتا به شرايط بهترى دست يافتند . هيأت سياسى سال 1647 م . چندان رضايتبخش نبود و نتيجه‌اى نداشت و هلند براى يك عمل خصمانه ديگر مهيا شد ولى وقتى كه فهميد كمپانى انگليس از اين عمليات هلند به نفع خود استفاده مىكند ، دست از دشمنى كشيد . يهان كونائوس  ( Johan Cunaeus )  در سال 1651 در رأس هيأتى وارد شد تا اختلافات مهم طرفين و مسأله خريد و فروش ابريشم را حل‌وفصل كند بين طرفين توافقنامه‌اى براى سالانه 300 بار و هربار به قيمت 48 تومان مورد پذيرش قرار گرفت .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nنقطه عطف واقعى در سرنوشت كمپانى هلندى در ايران از افول موقعيت كمپانى انگليسى برخاست و آن هم درنتيجه از دست دادن كشتىرانى در شرق در نخستين جنگ هلند و انگليس در سال 1652 م . بود . پس از آن تمام توان انگليس در اروپا و هند غربى عليه هلنديها صرف شد . از اينرو علاقه به شرق در طى دوره تحت‌الحمايگى ، كاهش يافت . كمپانى هند شرقى بنا به دلايل سياسى داخلى ، از قدرت و موقعيت خود محروم شد و تا دوره اصلاحات در سال 1661 م . اين قدرت و موقعيت را كسب نكرد . بنابراين هلنديها كمابيش مدت سى سال دست بازى پيدا كردند چون نه‌تنها از رقابت انگليس در اين دوره خبرى نبود ، بلكه ايرانيان هم كه از قدرت موازنه انگليس محروم شده بودند به‌ناچار با كمپانى هلندى به توافقى كمابيش مطلوب رسيدند . بنابراين هلنديها در تجارت راههاى جنوبى موقعيتى مسلط پيدا كردند ولى البته اين موقعيت انحصارى نبود ، چون كشتىرانى محلى بويژه در ارتباط با علائق هندوان و ارمنيان در اين تجارت سهيم بود . زوال نهايى قدرت پرتقاليها در خليج فارس با از دست دادن مسقط در سال 1649 م . موجب شد كه تجارت به سمت عربستان سوق داده شود . هنگامىكه جان فراير در سال 1675 م . در بندرعباس بود گزارش داد كه : « تجارت كمپانى هند شرقى انگليس در اينجا اندك است و بيشتر دادوستدها در كنار پارچه هندى ، از آن تجارت ادويه است ؛ و هلنديها به غير از آن از ايام گذشته به تجارت شكر و مس مىپرداخته‌اند ؛ آنها سالانه پارچه‌هاى مخمل ، ابريشم ، چه خام و چه كار شده را با قاليهاى زيبا و مقدارى طلا و نقره به ارزش پنجاه هزار تومان دادوستد مىكنند . « 1 » »\r\nقيمت ابريشم ايران در دهه 1680 م . در آمستردام به اندازه‌اى سقوط كرد كه در مقايسه با ابريشم هند و يا انتقال آن به بنادر مديترانه ديگر صرف نمىكرد . كمپانى هلند دلواپس رها كردن خود از تعهداتش با ايران بود و براى انجام اين كار متوسل به زور و ارعاب شد و كيش را در سال 1684 م . اشغال كرد و هيأتهائى را در سال 1683 م . به سرپرستى رينيه كاسمبروت  ( Reynier Casembroat )  و در سالهاى 92 - 1689 م . به سرپرستى يهان وان لينن  ( Johan Van Leenen )  اعزام داشت و مذاكراتى صورت گرفت . مع‌الوصف كمپانى انگليسى در اين ايام به تجديد علائق خود در ايران پرداخت و دلايل اين كار هم كمبود فرآيند پول موجود معتبر در ايران ناشى از سياست خزانه سلطنتى ، هزينه‌هاى پرتجمل غيرتوليدى ، كاهش ارزش پول رايج و سرازير شدن آن به طرف شرق ، از طريق ايران به هند ( با همه تمهيدات جلوگيرى از اين رويداد ) و پولى گردانيدن اقتصاد بود كه فشار مضاعفى بر تدارك مسكوكات پشتوانه‌دار به‌شمار مىرفت . ازاينرو\r\n\r\n\r\n","description":"","footnote":"\r\n( 1 ) - فراير ، جلد 2 ، ص 163 .\r\n","page_name":" 254 ","page_number":254},
  {"content":"\r\n\r\nايرانيان همه مىخواستند از ادامه عمل كمپانى هلند كه واردات را به يك ميزان نگهميداشت ولى خريد ابريشم را كاهش مىداد ، جلوگيرى به عمل آورند . خوشبختانه در اين زمان تهيه ابريشم از هند كاهش يافت و ابريشم راه دريائى مديترانه هم از خصومت انگليس و هلند عليه فرانسه لطمه خورد چون اين جنگ مديترانه را براى عبورومرور ناوگانهاى خطرناك كرده بود . بنابراين در سال 1694 م . توافق‌نامه‌اى مبنىبر صدور 300 بار ابريشم در سال از قرار بارى 44 تومان به امضاء رسيد .\r\nدر اين ايام كه تقاضا براى ابريشم ايران بار ديگر بالا رفته و توليد را افزايش داده بود ، ايرانيان درصدد برآمدند تا كمپانيهاى انگليس و هلند را براى كمك به آنها در حمله به مسقط متقاعد سازند چون راهزنان مسقطى به كشتىها حمله‌برده و سواحل خليج فارس را غارت مىكردند . هيچ يك از كمپانيها زير بار اين كار نرفتند ، ولى ايرانيان در نيت خود استوار بودند . هنگاميكه ياكوبوس هوخ‌كامر  ( Jacobus Hoogkammer )  در سال 1701 م . وارد ايران شد نتوانست معامله را با شرايط قديمى تجديد كند ، چون قيمت موجود براى هر بار ابريشم 48 تومان و يا 200 بار از قرار هر بارى 44 تومان به اضافه دوسيه ويژه بود . اين وضعيت تا اواخر دوره صفوى ادامه يافت و كمپانى هلند به امر ورود ادويه و منسوجات در سطح وسيعى ادامه داد و از كمك به ايران در قضيه مسقط تن زد . ارمنيان در سرتاسر اين دوره در آمستردام پايگاههاى بازرگانى داشتند و شبكه‌اى از ارتباطات را در اطراف مديترانه راه انداخته و به‌تدريج توجه خود را به روسيه معطوف كردند .\r\n\r\n( 2 ) فرانسه و پرتقال\r\nكمپانى فرانسه به اندازه كمپانيهاى انگليس و هلند در ايران حضور نداشت و در سده هفدهم تأثير رسمى اندكى اعمال كرد ولى تعدادى از تجار فرانسوى در ايران به امر تجارت مشغول بوده‌اند چنانچه نمونه تاورنيه و شاردن اين ادعا را به ثبوت مىرساند . سياست فرانسه در ايران شديدا تحت‌تأثير روابط مودت‌آميز سنتى آن با تركيه و پيوندهاى بازرگانى مارسى با مديترانه بود . با همه علاقه كاردينال ريشيليو و استقرار ميسيون كاپوسن‌ها تحت رهبرى پىير پاسيفيك دو پرووانس در اصفهان ( سال 1627 م . ) روابط تجارى با ايران چندان اهميتى نداشت ، ولى تعدادى از ارمنيان تحت شرايط سختى در مارسى تجارت مىكردند . تا زمان كلبر اقدام چشمگيرى براى حضور زنده فرانسه در ايران صورت نگرفت . « 1 » هدف كلبر اين بود كه « از راه همكارى و يا رقابت\r\n\r\n\r\n","description":"","footnote":"\r\n( 1 ) -  Histoire du commerce de Marseille  ، جلد 5 ، چاپ ر . پارى ( پاريس ، 1957 م . ) ، ص 14 .\r\n","page_name":" 255 ","page_number":255},
  {"content":"\r\n\r\nكه به نفع فرانسويها باشد تمامى تجارت شرق را از دست انگليسىها و هلنديها بيرون بياورد . »\r\nاين مسائل در 26 مه 1664 م . موجب استقرار كمپانى هند شرقى فرانسه گرديد .\r\nهيأتى از طرف كمپانى در 11 ژوئيه 1665 م . به اصفهان وارد شد كه در رأس اين هيأت از طرف پادشاه فرانسه افرادى چون موسيو دولالين و دولابوليه لوگوز ، و از طرف كمپانى اشخاصى چون موسيو بيبر ، دوپون و ماژيار قرار داشتند . توافق‌نامه‌اى براى امتيازات تجارى حاصل شد ولى رفتار بعضى از اعضاى اين هيأت تأثيرى نامطلوب بدنبال داشت و چيزى عايد هيأت نكرد .\r\nلوئى چهاردهم در سال 1672 م . كه شديدا علاقمند شده بود تا ارمنيانى را كه به مذهب كاتوليك وارد نمىشوند تحت تعقيب قرار دهد ، سيور دولاژونشر را با ملازمان و هدايايى به ايران فرستاد تا امتيازات مأخوذه سابق را تنفيذ و يك پايگاه تجارى در بندرعباس برپا كند . دوژونشر در راه مرد و مديرعامل فرانسوى سورات ، موسيو گاستن ، جاى او را گرفت و در دسامبر سال 1671 م .\r\nتوافق‌نامه‌اى با شاه سليمان به امضاء رسيد . با اينكه كمپانى فرانسوى مديرى را در بندرعباس جايگزين كرده بود ، ولى به تعبير جان فراير اين بندر براى او كوچك بود چون « فرانسويها در مقايسه با جاهاى ديگر عمليات اندكى مىتوانستند در اين بندر انجام دهند و در جاهاى ديگر دست بازترى داشتند ؛ و اينجا براى كالاى اصلى آنها كه سود سرشارى از شراب مىبردند جاى مناسبى نبود ( او امتياز شراب‌كشى را در شيراز و براى ساير افراد اروپائى داشت ) « 1 » » . كلبر همچنين ارمنيان را تشويق به اقامت در مارسى مىكرد « 2 » و به تجار آنجا گوشزد مىنمود كه « با تمام قوا و امكانات خود آنها را در مقابل سوء رفتار ساكنان حمايت كنيد . . . چون ساكنان آنچه به نفع آنهاست ، تشخيص نمىدهند . »\r\nاشاره شده كه بعضى از ارمنيان در سورات به‌جاى اينكه بارهاى ابريشم خود را از راه زمينى و از طريق تركيه منتقل كنند ، از كشتىهاى فرانسوى استفاده مىكردند . تشويق ارمنيان به انتقال تجارت ايران به مارسى در نهايت مخالفت تجار فرانسوى را برانگيخت . پوانكاره جانشين كلبر ، در مورد ارمنيان مجبور شد كه « به آنها شرايطى تحميل نمايد تا از ضرر و زيان اتباع اعليحضرت ممانعت به عمل آورد . » پوانكاره در مورد ديگر نهايت تلاش خود را به كار گرفت تا « امكان مداخله را بررسى كنند . . . و موانعى را كه سد راه كالاها و كارگاهها هستند از ميان بردارند و در صورت امكان با تجار انگليسى و هلندى وارد رقابت شوند . »\r\nژان باتيست فابر به همين منظور راهى ايران شد .\r\n\r\n\r\n","description":"","footnote":"\r\n( 1 ) - فراير ، جلد 2 ، ص 164 .\r\n( 2 ) -  Histoire du commerce de Marseille  ، جلد 4 ، ص 500 .\r\n","page_name":" 256 ","page_number":256},
  {"content":"\r\n\r\nكار هيأت فابر بادغلى ، دسيسه و بدبختى گره خورد ولى معشوقه فابر ، مارىپتى ، در زمان مرگ محبوبش در سال 1706 م . چهره عوض‌كرده و سرپرستى هيأت را بر عهده گرفت . پىير ويكتور ميشل اعمال اين هيأت را جبران كرد و موفق شد پس از مذاكره ، قراردادى را با ايران در 14 سپتامبر 1706 م . ( با همه مخالفتهايى كه از سوى انگليسىها ، هلنديها ، پرتقاليها و ارمنىها مىشد ) به امضاء برساند . فرانسه بيشتر درپى اين بود كه حضور خود را در ايران تثبيت سازد و تجارت را افزايش دهد و از ارمنيان كاتوليك حمايت كند ولى ايرانيان بدنبال اين بودند كه متحد مقتدرى را در مقابل اعراب مسقط براى خود تدارك ببينند . ايرانيان با صراحت اين موضوع را به يكى از سفراى فرانسه اعلام كردند « 1 » كه « فرمان شاه ايران را به پادشاه فرانسه ابلاغ كن و اين‌كه شاه ايران از همكارى پادشاه فرانسه با انگليسىها در مورد مسقطىهاى دشمن ، خشنود نيست هرچند كه براى اين همكارى پول خوبى دريافت كرده باشند . . . ما ناوگان كشتىهاى جنگى و توپهاى لازم را ارسال خواهيم كرد . »\r\nقضيه شبيه مخمصه يك سده قبل ايرانيان بود كه براى بيرون راندن پرتقاليان از هرمز ، كمپانى هند شرقى انگليس را مجبور به يارى با خود كردند . در زمان سلطنت نادر شاه بود كه مقدمات اوليه براى تشكيل ناوگان ايرانى شروع ولى در نيمه راه متوقف شد .\r\nايرانيان بالاخره مأمور خود محمد رضا بيك را همراه هيأت ميشل كردند كه در 23 اكتبر 1714 م . وارد فرانسه شد . اين مأموريت با همه فريبندگى خود براى عموم مردم پاريس و خشم و غضب مأموران دربارى و برغم برپائى تشريفات پرشكوه از قبيل برپائى آخرين‌بار عام لوئى چهاردهم ، نتيجه‌اى دربرنداشت . چون تجارت با ايران با همه علاقه و اشتياق درباريان پادشاه ، براى تجار فرانسه جذابيتى نداشت و معتقد بودند كه « در وراى اين امر ، پيشنهاد جديدى وجود ندارد و تجارت فرانسه با كالاهاى ايرانى مجاز نيست . . . اين تجارت مىتواند به زيان مردم مارسى باشد . »\r\nدرحالىكه تجار انگليسى هم نظر مشابهى به تجارت اطراف مديترانه داشتند ، تجار فرانسوى مارسى اين مخالفت خود را به مدت بيش‌از يك سده ادامه دادند . تجارب كمپانى انگليس و هلند رفتارهاى آنها را به ثبوت مىرساند . راههاى دريائى جنوب هرگز جايگزين راههاى زمينى به اروپا نشد چون اين راهها جز اينكه مكمل تجارت هند و امتعه ديگر جنوبى باشد ، با راههاى دريائى متوازن نبود . كمپانى انگليس داراى امتيازات ويژه خود و هلند هم داراى تجارت ادويه\r\n\r\n\r\n","description":"","footnote":"\r\n( 1 ) -\r\n Archives des Affaires Etrangers : Affaires Etrangers , Perse , Vol . ii , Fol . 313 , memoire , April 1711 . \r\n","page_name":" 257 ","page_number":257},
  {"content":"\r\n\r\nبود ، ولى تجار فرانسوى براى ورود به تجارت جديد كه الگوى كهن را به مخاطره مىانداخت ، انگيزه‌اى نداشتند . چون بيشتر ارمنيانى كه درگير اين تجارت بودند در مقايسه با تجارتشان از طريق درياى مديترانه و يا بعدها در اواخر سده هفدهم ، از طريق روسيه ، علاقه چندانى به اين راهها نداشتند .\r\nاهميت پرتقاليان در تجارت ايران پس از طرد آنها از هرمز به دست فراموشى سپرده شد .\r\nآلبوكرك معتقد بود كه « به عقيده من شهر هرمز مهمتر از هر شهر ديگرى است . » تجار انگليسى معتقد بودند كه پرتقاليها به سبب ادويه است كه « جزيره هرمز را مستحكم كرده‌اند و اين جزيره نسبت به ساير نواحى تجارى شرقى سود بيشترى عايد آنها مىكند . » بندر كنگ نزديك بندر عباس كه امامقلى خان در اختيار آنها گذاشت فقط سايهء شكوه گذشته آنها را داشت . تجار هندى عرب و ارمنى كه مىخواستند از بندرعباس استفاده نكنند از اين بندر استفاده مىكردند و به همين دليل تجارت پرتقاليها در اينجا بسيار كم بود . حتى پس از دستيابى پرتقاليان به مسقط ، آنها باز تسلط كمترى بر كشتىرانى محلى داشتند چون نمىتوانستند مقررات عبورومرور را با قدرت تمام اعمال كنند و وقتى كه پايگاه خود را كلا در شرق و مخصوصا پس از باخت مالاكا ، به هلنديان واگذاشتند ، تجارت آنها هرچه بيشتر از بين رفت . بيشتر تلاش آنها معطوف ضديت با اعراب مسقط شد و اين خصومت بىوقفه تقريبا تا پايان سده هفدهم ادامه يافت .\r\n\r\n( 3 ) - كشتىرانى و تجارت محلى\r\nاز مدتها پيش براى تجار انگليسى روشن شده بود كه يكى از موانع عمده تجارت كلان با ايران اينست كه فروش اجناس انگليسى كفايت خريد اجناس ايرانى نمىكند و لذا براى از بين بردن اين تفاوت مالى به پول نقد زيادى احتياج دارند . اين مسأله ، مشكلى بود كه در سده هفدهم و اوايل سده هيجدهم بر تجارت شرق غلبه داشت . تجار انگليسى بطور اعم و تجار كمپانى هند شرقى بطور اخص ، پول نقد كافى در اختيار نداشتند . يكى از مديران عامل اعلام كرده بود كه « در سرزمين ما تقاضا براى پول نقد خواسته عموم است و با زندگى همه ارتباط دارد ( مشكلى كه گريبانگير همه بود ) » . ازاينرو آنها برآن شدند كه در تجارت محلى ادويه شرق هند و يا منسوجات ، فلزات ، داروجات و مواد خوراكى هند كه از واردات سنتى ايران از اين نواحى بود ، سهيم شوند . انتظار اين بود كه « كشتىهاى شما از سمت جنوب ادويه و از سورات ، البته اگر بازرگانان مسلمان و بنگالى مبادرت به اين كار نكنند ( كه از آنها محموله‌هاى اصلى ما دريافت مىشود ) اجناس مختلف هندى براى ما تهيه كنند . » تقريبا يك سده بعد ضرورت عمده اين نوع\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nتجارت در گزارشهاى تجار فرانسوى منعكس شد و آنها معتقد بودند كه تجارت فرانسه با ايران بدون تجارت با هند كامل نيست . كمپانى هلند هم متوجه اين نكته بود ، چون آنها نه‌تنها جاى پرتقاليها را در تجارت ادويه گرفتند ، بلكه در تجارت منسوجات هندى با ايران مخصوصا از كروماندل بسيار فعال بودند .\r\nباوجوداين ، اتهام اينكه انگليسىها و هلنديها در تخريب تجارت خليج فارس و يا فناى تجار محلى دست داشتند ، قابل قبول نيست . در طى دو دهه از سال 1612 م . تا 1631 م . كه پرتقاليها با ايرانيان در نزاع بودند ، تجارت به شدت آسيب ديد و حتى در سال 1623 م . حمل‌ونقل توأمان هلند و انگليس نتوانست حتى براى مدت محدودى بعضى از تجار محلى را نجات دهد . با واگذارى بندر كنگ به پرتقاليها اوضاع تاحدودى تثبيت و دهه بعد شاهد احياى عمده تجارت بين هند و ايران شد و بيشتر امتعه را كشتىهايى حمل مىكردند كه در هند و مخصوصا در سورات ساخته شده بودند . كشتىرانى گجرات نه‌فقط در درياى سرخ بلكه در خليج فارس هم راه افتاده بود . منافع ارمنيان با كمك خودشان و نيز هلنديها و انگليسىها در هند افزايش يافت . خواجه نظر رئيس جامعه ارمنيان در جلفا از كمپانى هند شرقى در سال 1620 م . درخواست كمك كرد تا تجار ارمنى را از طريق دريا به هند و سورات برسانند . تعدادى از تجار ارمنى در سال 1630 م .\r\nدر بندرعباس مستقر شدند و شبكه تجارى را با هند و شرق هند راه انداختند . خواجه ميناس كه اصلا اصفهانى بود در دهه 1660 م . يكى از خريداران عمده و در نزد كمپانى هند شرقى صاحب اعتبار و صاحب كشتىهاى زيادى بود . صاحب كشتى\r\n Queddah Merchant \r\nكه در سال 1690 م .\r\nگرفتار دزدان دريائى شد و بار آن حدود 50000 ليره ارزيابى شد ، يك نفر ارمنى بود . خانواده قلندر كه با خانواده‌هاى اصفهانى ، سوراتى و لندنى در ارتباط بود ، در سال 1688 م . با همدستى كمپانى هند شرقى دست به برنامه جاه‌طلبانه‌اى براى صدور ابريشم ايران و ورود پارچه‌هاى انگليسى به ايران از راه سورات و بندرعباس زد و برنامه مشابهى را هم منافع ارمنيان در سال 1682 م . با فرانسه راه انداخت و از اينها معلوم مىشود كه بازرگانان ارمنى با كشتىهاى خاص خود و نيز حمل بار با كشتىهاى انگليسى و هلندى در امر تجارت منطقه پيش قدم بودند .\r\nسهم هندوان هم در تجارت خليج فارس جاى بررسى و شناسائى دارد . بيشتر تجارت محلى را داوهاى  ( dhow )  گود و تك‌بادبانى اين ايام انجام مىدادند كه معمولا به دليل مقررات گمركى بندرعباس و بندر كنگ از نزديك شدن بدانها احتراز مىكردند . اين نوع تجارت پنهان خليج فارس تا اواسط سده بيستم ادامه داشت تا چه رسد به قرن هفدهم كه بهرحال از رونقى درخور برخوردار بود . براستى كه تعداد عظيمى از بازرگانان هندى و بنگالى ( يعنى تجارى كه از\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاهالى گجرات بودند ) در بنادر ايران و شهرهاى بزرگى چون شيراز ، كرمان ، كاشان ، اصفهان ، تبريز و اردبيل مستقر بودند . آنها در بازارها تيمچه خاص خود داشتند . آنان در بندرعباس بارها به سبب آداب و عقايد مذهبىشان دچار مشكل شدند . علاوه بر تجار ، تعدادى صراف هندى هم وجود داشتند كه در كار خريدوفروش احجار كريمه بودند . شاه عباس حضور آنها را تأييد نكرد ولى شمار آنها در زمان شاه صفى و جانشينانش افزايش يافت و به بهره‌گيرى از اطلاعات آنها در امر صرافى ناگزير شد . انواع سكه‌ها وارد ايران مىشد - پياستر ، چكوين ، ريال ، دلار ريكس  ( rijks )  ، دوكات ، پاگودا  ( Payoda )  و غيره - و نياز بود كه نوسانات آنها در تبادل با يكديگر و نيز اختلافشان با مسكوكات نقره ايران يعنى عباسى و شاهى و واحدهاى مربوطه ، تومان ، دقيقا محاسبه شود .\r\nترديدى نيست كه تجارت بين ايران و هند در دهه سوم سده هفدهم پس از اينكه سورات از قحطى و خونريزى سربلند كرد و صلح با پرتقاليان حاصل شد ، شكوفا گرديد . مديرعامل انگليسى در هند در سال 1637 م . اظهار داشت كه تجار « سالانه در بين گمبرون و ماسوليپاتام در رفت‌و آمد هستند . » طبق نوشته كاپيتان انگليس ودل  ( Weddell )  در اوايل سال 1633 م . بازرگانان « كه لذت تجارت را چشيده بودند براى درخواست كشتى با قايق خود بدينجا آمدند . » دشمنى بين ايران و هند بر سر قندهار در اواسط اين قرن كه موجب بسته شدن لاينقطع راههاى زمينى گرديد حجم تجارت راههاى دريائى را افزايش داد و اكثر امتعه ديگر به راههاى زمينى برنگشت . از اينرو عاملان كمپانى انگليس در سال 1640 م . گزارش دادند كه ميزان اجناسى كه وارد بندر عباس شده چهار برابر است و « هيچ‌كس به ياد ندارد كه اينهمه تاجر و جنس در سورات به قصد ايران گرد آيد . »\r\nاز اسناد و شواهد برمىآيد كه تعداد و تنوع منسوجاتى كه از هند به ايران وارد مىشد افزايش يافته و در سرتاسر اين قرن سود سرشارى براى بازرگانان اروپائى و محلى داشته است . محاسبه كمپانى هند شرقى از اجناس آگره كه احتمالا با احتياط هم صورت‌گرفته ، بدين صورت است كه « از هنگام پرداخت پول شما تا برگشت آن به‌صورت نقد ، هزينه حمل‌ونقل ، هزينه راهدارى ، مزد كاركنان ، گمرك سورات و بروچ ، حمل به گمبرون و حمل‌ونقل تا اصفهان كمتر از 40 تا 45 درصد با تخفيف نمىتواند باشد و در اصفهان هم قيمتها با سود تقريبا 35 درصد محاسبه مىشود . « 1 » » بازرگانان هندى خريدهاى ارزانى داشتند و رويهمرفته تجارت پرسودى مىكردند .\r\n\r\n\r\n","description":"","footnote":"\r\n( 1 ) -  I . O .  ، 1504 / 14 / 3 /  E  ، 24 مارس 1633 م . ؛ 1658 / 16 / 3 /  E  ، 15 ژانويه 9 - 1638 ؛ 2216 / 22 / 3 /  E  ، 8 آوريل 1651 م .\r\n","page_name":" 260 ","page_number":260},
  {"content":"\r\n\r\nتجار هندى حتى در امر تجارت ادويه هم مقهور تجار هلندى نشدند چون آنها « بطور سنتى با ايران و مكه تجارت قابل‌ملاحظه‌اى داشتند . » در دهه 1670 م . نام عبد الغفور و احمد چلبى به عنوان كشتىداران بندرعباس و جاهاى ديگر بارها ذكرشده و اينها يك از دهها نفر بوده‌اند كه اسمشان برده شده است . فعاليتها و اعمال تجاوزكارانه اعراب مسقط در اواخر اين قرن امنيت كشتىرانى خليج فارس را بهم ريخت و تجارت محلى با كشتىهاى اروپائى ، چه كشتىهاى رسمى كمپانى و چه كشتىهاى خصوصى تاجران انگليسى و هلندى صورت گرفت . برآورد اين تجارت خصوصى دشوار است ولى شواهد حاكى از آنست كه تجارتى قابل‌ملاحظه و پرسود بوده است .\r\nبيشتر كشتىهاى محلى از بنادر هندى مىآمدند ، مخصوصا از سورات كه تحت نظارت مقامات حكومت مغولى هند بود . ازاينرو در خلال دشمنى بر سر قندهار در سال 1648 م . حكم و توقيف كشتىهايى كه به سوى ايران مىرفتند صادر شد . گاهى كشتىرانى هند كه براى تاجران انگليسى در ايران ترتيب داده مىشد ، داراى امتيازات ويژه‌اى بود ، مثل امتيازاتى كه براى ميرجملا قائل شدند و كشتىهاى او از گل‌كنده بدون حقوق گمركى وارد ايران مىگشتند . گاهى هم اجناسى از بنادر دوردست بوسيله كشتى وارد مىشد و دراين‌مورد چين مثال خوبى است چون ظروف چينى درسرتاسر دوره صفوى از شهرت بسزائى در ايران برخوردار بود .\r\nاغلب اوقات كشتىرانى هند شرقى نظير كشتى بنگال سال 1678 م . ، با ناخدايى فردى انگليسى به‌نام آندرسن بود كه با خود ادويه مىآورد . در دهه 1660 م . با سيام هم مقدارى مبادلات تجارى صورت گرفت . افزون‌براين ، در اطراف شبه جزيره عربستان و به موازات خليج فارس تا بصره تجارت محلى برقرار بود . در كرانه‌هاى ساحلى ، ماهيگيرى و تجارت كالاهاى متعدد در حد و حجم قابل اعتنايى به تجارت منطقه كمك مىرساند .\r\n\r\nج - تجارت زمينى\r\n\r\n1 - تركيه\r\nگفته‌شده كه « تجارت ابريشم بين ايران و تركيه عامل عمده‌اى در امور اقتصادى هردو مملكت بود . صنعت ابريشم‌كارى عثمانى وابستگى تام به ابريشم ايران داشت ؛ از اينها گذشته ، اين تجارت سالانه چيزى در حدود 70000 آلتون وارد خزانه مملكت مىكرد . در ايران ، پشتوانه سكه رايج نقره و طلا از بازارهاى عثمانى حاصل مىشد . « 1 » » اين امر در مورد سده شانزدهم\r\n\r\n\r\n","description":"","footnote":"\r\n( 1 ) - خليل اينالچيك ، « بورسه و بازرگانى مديترانه » در مجله  JESHO  ، جلد 3 ( 1960 م . ) صص 47 - 131 .\r\n","page_name":" 261 ","page_number":261},
  {"content":"\r\n\r\nمصداق داشت و درواقع در سده هفدهم نيز ادامه يافت ، البته صرفنظر از افت‌وخيزهاى سياسى و بازرگانى در روابط بين دو كشور كه بالاخره به مدت يك قرن با پيمان صلح زهاب در مه 1639 م . خاتمه يافت . قسمت اعظم صادرات ابريشم ايران از تركيه مىگذشت و در آنجا يا در كارخانه‌هاى نساجى بورسه مصرف مىشد و يا اينكه از راه حلب و يا اسميرنه به لندن و مارسى و مقدار محدودى هم به ونيز و لگورن صادر مىگشت . ابريشم در حلب ، بورسه و اسميرنه و استانبول فقط به پول نقد و يا در ازاى پارچه خريدوفروش مىشد و اما اجناس ديگر همانند شيشه ، اسلحه ، ساعت و اشياء زينتى به ايران وارد مىگشت . زنجيره تجارى ايالات ابريشم‌خيز تا بازارهاى تركيه به خوبى سازماندهى شده بود . اين زنجيره را اعمال دلبخواهى مأموران ترك در مورد ارمنيان در اوايل سده هيجدهم از هم گسست . ارمنيان در تركيه از واسطه‌هاى عمده اين تجارت و نيز نمايندگان امور بازرگانى و اجتماعى اين مملكت برشمرده مىشدند .\r\n\r\n2 - روسيه\r\nتجارت ايران در روسيه در اواخر دوره صفوى تحولى بسزا يافت . سفرايى از ايران و روسيه در اثناى سده هفدهم بين دو كشور مبادله شد . شاه عباس در سالهاى 1618 م . 1623 م . و 1626 م . سه نفر از اين سفراى روسى را به حضور پذيرفت . در اين سفارتها ، تجارتها نيز صورت مىگرفت چون در سال 1648 م . در موقع اعزام سفير ايران به روسيه « ابريشم چنان قدرومنزلتى داشت كه وى مقدار زيادى با خود به روسيه برده بود . » اين سفارتها دست‌كم از ديدگاه روسيه بسيار سنجيده بود چون در سال 1654 م . سفير روسيه ، لوبانف - روستوفسكى « با تشريفات و شكوه تمام وارد شد ؛ همراه او طبل و ترومپت و بيرق حمل مىشد ؛ 250 تا 300 نفر روس او را همراهى و اشتران زيادى باروبنه و هداياى او را حمل مىكردند . « 1 » دهسال بعد در معيت سفير روسيه « نزديك به 600 نفر وجود داشتند كه 400 نفر آنها تاجر بودند و در موقع ورود به شهر 16 نفر ترومپت‌نواز و 8 نفر طبال جلوتر از او ميرفتند و 13 اسب درشت‌اندام فريزلند همراهىاش مىكردند ؛ گفته مىشد كه اين اسبها براى اولين‌بار بود كه وارد ايران مىشدند و از هداياى شاه بودند با دو دليجان خارق‌العاده و ساعتهاى مچى و ديوارى و اسباب‌بازىهاى ديگر همچون برس و سگان از هرنوع . » « 2 » آنها قوش و سمور هم داشتند كه از هداياى ذيقيمت براى شاهان برشمرده مىشدند . با اينكه در موقع ورود اين سفرا چندان عنايتى بدانها نمىشده ، ولى ايرانيان مقام و\r\n\r\n\r\n","description":"","footnote":"\r\n( 1 ) -  I . O .  ، 2288 / 24 / 3 /  E  ، 10 آوريل 1654 م .\r\n( 2 ) - شاردن ، جلد 3 ، ص 171 .\r\n","page_name":" 262 ","page_number":262},
  {"content":"\r\n\r\nمنزلت آنها را مىدانستند چون « فرستاده مسكوى علىالظاهر بازرگان ساده‌اى بيش نبود ولى ايرانيان ملاحظه سياست همجوارى و حقوق همسايگى او را داشتند . » « 1 »\r\nاگر اين عبارت مبالغه‌آميز هم باشد بهرحال دربردارنده واقعيتى است ، چون در سال 1670 م .\r\nسياح هلندى ژان استرويس مىنويسد كه « بهتر است به‌جاىاينكه كالاهاى خود را از راه زمينى اسميرنه حمل كنيم از طريق ولگا به آرخانگل و از آنجا به هلند ببريم چون داراى منافع زيادى است ولى راه خشكى اسميرنه خطرات زيادى دارد . » تجارت ارمنيان با روسيه از اواسط اين قرن به بعد ، جز دوره لاينقطع وحشتبار شورش قزاقهاى تحت رهبرى استنكارازين در بين سالهاى 1664 م . و 1671 م . با تشويق و حمايت روسيه افزايش يافت .\r\nواسطه‌هاى اصلى اين تجارت را ارمنيان تشكيل داده بودند . پيشتر به اهميت هشتر خان به عنوان يك پايگاه بين‌المللى تجارى اشاره كرديم و نيز تلاشهاى آنتونى جنكينسن را در اواسط سده شانزدهم به منظور گشايش باب تجارت اروپا و ايران را از ولگا برنگريستيم . به همين دليل است كه دلاواله به منافع حاصله از اين راههاى زمينى نسبت به راههاى دريائى تأكيد ورزيده و سفير روسيه هم در سال 1622 م . از آن دفاع كرده است . دلاواله مىنويسد : « اگر تجار مسكوى اين مسأله را در نظر داشته باشند و براى ايجاد تسهيلات مذاكراتى انجام دهند مسلما منافع زيادى بدست خواهند آورد ( دست‌كم در آغاز آن ) و من معتقدم كه كاملا براى انگليسىها مقدور است كه از اين راه بدون مخاطرات جنگ باب تجارت را با مسكوى باز كنند « 2 » . » ارمنيان هم آمادگى كامل براى سهيم شدن در تجارت ايران به روسيه داشتند چون نه‌فقط با مناطق مرزى دو كشور داراى روابط محلى بودند ، بلكه از اواخر سده پانزدهم كمابيش در تجارت و امور بازرگانى مسكو درگير شده بودند . فعاليتهاى آنها با سياست تهاجمى ايوان چهارم افزايش يافت و شكست خانات كازان از ايوان چهارم درآمدى بر ايجاد روابط او با مراكز تجارى آسياى مركزى بود .\r\nبعدها مشكلات درونى روسها مانعى بر سر راه اين پيشرفت شد امّا تجارت بين ايران و روسيه بر اثر امنيت راههاى حوضه درياچه خزر و ولگا توسعه يافت . گزارش‌هاى همزمان ، مخاطرات سفر در اين مناطق را چندان عظيم برآورد نكرده‌اند .\r\nبا اينكه بازرگانان ارمنى در زمان سلطنت شاه عباس اول در بازارهاى هشترخان مستقر شده بودند ، ولى گويا حمايت روسيه از آنها در نيمه دوم اين قرن ظاهر شده است . روسيه پس از فتح\r\n\r\n\r\n","description":"","footnote":"\r\n( 1 ) - شاردن ، جلد 3 ، ص 171 .\r\n( 2 ) - دلاواله ، جلد 2 بخش 2 ص 522 ، نامه شماره 18 از كشتى وال  ( The whale )  ، 18 ژوئن 1623 م .\r\n","page_name":" 263 ","page_number":263},
  {"content":"\r\n\r\nاكرائين كه متضمن خطرى از سوى تركيه بود و انعقاد پيمان اتحاد با لهستان ، توان آن را يافت كه توجهش را بار ديگر به طرف شرق معطوف دارد . تزار آلكسين ميخائيلويچ در سال 1660 م .\r\nخواجه ذاكر و 9 نفر از همراهان اصفهانى او را به حضور طلبيد . در فوريه سال 1662 م . گروه 40 نفرى ديگرى از ارمنيان وارد مسكو شدند و پس از مذاكرات طولانى بالاخره يك قرارداد بازرگانى در 31 مه 1667 م . با يورى و الگو روسكى و اوردين - ناسچوكين مأموران روسى به امضاء رسيد . ارمنيان طبق اين قرارداد فرصت يافتند تا اجناس آسيا را از هشتر خان و آرخانگل با پرداخت حقوق گمركى 5 درصد به نسبت قيمت به اروپا صادر كنند . مهمترين كالاهايى كه مبادله مىشد پارچه ، پوست ، خز ، قوش و ابريشم بود .\r\nعمال انگليسى در ايران در اوايل دهه 1690 م . از پارچه رقابتى روسيه شكوه و شكايت كرده‌اند ، ولى مهمترين انگيزه تجارت روسيه و ايران و بطوركلى روابط دو كشور با بازگشت پطر كبير به روسيه در سال 1698 م . پديد آمد . او تصميم گرفت كه روسيه را يكى از كشورهاى مدرنيزه مقتدر گرداند . پطر كبير با اينكه بيشتر وقتش را در جنگ با سوئد و لهستان و تركيه گذراند ، ولى پيوندهاى نژادى ، مذهبى و سياسى را با گرجستان و ارمنستان با موفقيت تمام برقرار كرد . او با شروع اوضاع آشفته وضعيت ايالات شمالى ايران ، روابط تجارى نزديك بين روسها و ارمنيان را تشويق و حمايت كرد و بتدريج روابط بين ارمنيان و تركان را برهم‌زد و از هم گسست .\r\nدر شماخى كنسول روس مستقر شد و سفرايى در سالهاى 1701 م . و 1708 م . اعزام گرديدند .\r\nآرتمى پترويچ ولينسكى در سال 1718 م . با ايران به قرارداد مقبولى دست يافت كه طبق آن امتيازات و مقررات تجارى بين دو كشور حاكم شد و تاجران روسى از آزادى رفت‌وآمد و خريد نامحدود ابريشم در ايران برخوردار شدند . تحركى كه پطر كبير به امر تجارت بخشيده بود لشكركشى بدفرجام او را در سال 1722 م . نجات داد چون روابط تجارى ايران - روس نه‌تنها تقويت شد بلكه كمپانيهاى هلند و انگليس هم تجارت خود را با ايران حتى پس از فروپاشى صفويه تا اواسط سده هيجدهم از طريق روسيه انجام دادند . چنانچه جونس هانوى اشاره مىكند ، روشن شد « همه مللى كه درصدد برقرارى روابط تجارى با مردم ايران هستند ، به روسها بيشترين منافع را ازاين‌روابط خواهند رساند » .\r\n\r\n3 - آسياى مركزى و هند\r\nمشهد در اواخر دوره صفوى مركز عمده تجارت ايران با آسياى مركزى و جايگاه تجمع اسبها و پشم گوسفند و بز مراتع كوهستانى بود . تجارت ريواس و فيروزه با بلخ و بخارا كه گاهى\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nسفرايى به دربار شاه گسيل مىداشتند ، انجام مىگرفت . در اين نواحى اجناس سفالينه ، چرمى و قالى توليد مىشد . شرق هرات و فراه هم داراى پايگاههاى تجارى و استراتژيك بود ولى نقطه اساسى تجارت زمينى بين هند و ايران شهر قندهار بود كه اين دو كشور بر تصاحب آن مدت دو قرن كشمكش داشتند . دونفر از تجار انگليسى كه در سال 1615 م . از قندهار گذشته‌اند ، اظهار مىدارند كه : « شهر قندهار به دليل آمدورفت زياد كاروانها وسيع‌تر شده و حومه آن بزرگتر از خود شهر گرديده است . در اين دو سالى كه راه هرمز به دليل جنگ ايران و پرتقال بسته شده ، همه كاروانهايى كه در بين ايران و هند در رفت‌وآمد هستند مجبورند در اين شهر اقامت گزينند . آنها در اينجا براى سفر به هند شتر كرايه مىكنند و بالعكس در موقع بازگشت به ايران هم اين كار را انجام مىدهند . . . تجارت اينجا محلى نيست ، بلكه گاه اتفاق مىافتد كه بازرگانان هند ، ايران و تركيه كه خواهان سود بيشتر از بيست درصد هستند در اينجا با يكديگر ملاقات مىكنند « 1 » . » سه نفر تاجر ارمنى و دوازده نفر تاجر ايرانى اين دو تاجر انگليسى را در سفر به ايران همراهى مىكرده‌اند . هربرت در سال 1628 م . در ورود به قزوين اشاره مىكند كه 40 شتر بار تنباكو از هند وارد اينجا شده است .\r\nهمواره بين خراسان و هند و علىالخصوص گل‌كنده و دكن روابط نزديك وجود داشته است .\r\nيكى از سياحان انگليسى اندكى پس از بازپس‌گيرى قندهار بوسيله شاه عباس دوم ، اشاره مىكند كه « شاه ايران حقوق گمركى زيادى از قندهار دريافت مىكند چون جز از راه سند راه ديگرى وجود ندارد كه از راه زمينى هند را از قسمت شمالى ملتان و ساير نواحى به ايران متصل سازد « 2 » . » چندسال بعد از ايران گزارش شده كه « اخيرا از راه قندهار نزديك به 1000 بار پارچه و نيل به اصفهان رسيده كه باعث 15 درصد سقوط نرخ اجناس مذكور شده است . » بايد به اين امتعه تجارت دريائى همين سال را نيز افزود كه گزارش شده « امسال مقدار زيادى جنس از هند وارد گمبرون شده است . » پس تعدادى از كاروانهاى تجارى با همه جذابيت راههاى دريائى ، در سرتاسر قرن هفدهم بين ايران و هند در حركت بوده‌اند و فقط در زمان جنگ بر سر قندهار متوقف شده‌اند . در اوايل سده دوازدهم / هيجدهم بر اثر حملات بلوچها و اغتشاشات ناشى از تهاجمات افاغنه ، راهها ناامن شد و حجم اجناس كاهش يافت . يكى از تجار انگليسى در سال 1697 م . در مشهد اشاره مىكند كه فروش پارچه به سبب مسدود بودن راهها دشوار است .\r\n\r\n\r\n","description":"","footnote":"\r\n( 1 ) - پرچس ، جلد 4 ، صص 3 - 272 .\r\n( 2 ) - « روزنامه ريچاردبل و سفرهايش به هند شرقى و سرزمين مغولان در سال 1654 م . » ، كتابخانه بريتانيا ،  Sloane Ms  ، شماره 811 ، برگ 6 .\r\n","page_name":" 265 ","page_number":265},
  {"content":"\r\n\r\n\r\nد - راهها\r\nالگوى راهها بطوركلى در دوره صفويان چندان تغيير و تحولى نيافت . مهمترين وسيله حمل‌و نقل شتر و اسب و قاطر بود و كاروانها هم در درجه اول به مراتع ، مواد خوراكى و بالاتر از همه به آب مناطق مختلف متكى بودند .\r\nاز وسايل حمل‌ونقل چرخدار خبرى نبود . آشفتگىهاى سياسى راهها را متوقتا ناامن مىساخت .\r\nتجارت عملا از طريق دريا صورت مىگرفت تا زمين ، ولى بطوركلى اوضاع جغرافيايى انتخاب راهها را رقم مىزد . ضمنا تغييرات فصلى و بادهاى موسمى ، كشتيرانى را تحت‌تأثير خود قرار مىداد . اصولا كشتىهايى كه از بنادر هند راهى ايران مىشدند از ماه نوامبر تا ماه مه سفر مىكردند و از ژوئن تا اكتبر فقط كشتىرانى محلى كم‌اهميت صورت مىگرفت . سفر از سورات به بندرعباس در يك كشتى اروپائى نظير كشتى بارى سيصد تن سه تا شش هفته و گاهى حدود يك ماه طول مىكشيد . كشتىهاى كوچك ساخت سورات صد تنى مدت زمان مشابهى را طى مىكردند و نيز داوهاى عرب ساخت اقيانوس هند را تا شرق آفريقا درمىنورديدند و يا اقيانوس هند را دور زده تا كرانه‌هاى هند شرقى مىرفتند .\r\nبه محض اينكه اجناس و امتعه وارد بندرعباس مىشد ، از يك سمت يا به طرف شمال شرق از طريق جيرفت ، بم ، كرمان ، يزد و اردكان ارسال مىگشت و در اينجا به طرف جاده مرز شرقى به موازات دشت كوير تا طبس ، بيرجند ، فراه و قندهار و تا هند مىرفت و يا اينكه به سمت شرقى از راه بم به سيستان و دره هيرمند تا قندهار ارسال مىشد ولى اين راه به دليل حمله بلوچها خطرناك و ناامن بود . در قندهار دو راه وجود داشت كه يكى به شمال از طريق غزنه و كابل تا آسياى مركزى مىرفت و ديگر به شرق تا ملتان و لاهور كشيده مىشد . راه ديگر به شمال بود كه تا اصفهان ادامه داشت و از شهرهاى لار ، جهرم ، خفره ، شيراز ، زرقان ، مائين ، اوجان ، آسپاس ، ده‌گردو ، يزدخواست و قمشه مىگذشت . راههاى ديگرى از بندرعباس به شيراز از طريق داراب و فسا و از شيراز به اصفهان از طريق سيوند ، ده بيدق و آباده قبل از پيوستن به راه اصلى در يزدخواست بود .\r\nيك راه ديگر هم به شمال مىرفت يعنى از بندر كنگ شروع مىشد و از راه كوهجرد و بستك و نميرى به جاده اصلى در لار مىپيوست . از بنادر كوچكتر بندر ريگ و بندر ريشهر راهها در نزديكى برازجان جدا مىشدند و جاده شيراز از دالكى ، كازرون و دشت ارژن مىگذشت . اين جاده‌ها تحت‌تأثير اوضاع جوى متغير بود و گرماى طاقت‌فرساى آنها شب‌هنگام قابل تحمل بود و گاه درجهء سرما چنان بالا مىرفت كه مسافرت را غيرممكن مىساخت . يكى از عمال انگليسى به نام رابرت لافتوس  ( R . Laftus )  در آوريل 1628 م . مىنويسد كه : « من شش روز در ده‌گردو\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاقامت كردم تا اينكه كاروان راه را باز كرد ، چون گذشتن از برف سنگين غيرممكن بود ؛ » ولى پيك او در راه مرد . اگر راه را عوضى و اشتباه مىرفتند خطرات زيادى در كمين بود و اراضى گول‌زننده مىشد . جان فراير در سال 1676 م . دچار سفر ملالت‌بارى شد و آن زمانى بود كه ، « در روز علاوه بر گرما و شن ، باد با خود طاعون و ملخ مىآورد . . . كوهها درهم شكافته ، صخره‌ها از هم باز شده و آبها راكد . . . آب . . . سنگين و لجن‌گرفته و وحشتناك » و كلا « صحنه‌اى از برزخ « 1 » . » با اينكه جايابى و منزل در شهركها قابل تحمل بود ، ولى فراير در تجارب خود دريافت كه بر سر راههاى اصلى همواره كاروانسرا وجود ندارد . امنيت راهها در سرتاسر سده هفدهم قابل قبول بود و راهدارهايى كه مسئول سلامت مسافران و حافظ امتعه آنها بودند ، از اين راهها محافظت مىكردند . در اين دوره بناهاى قابل توجهى هم برپا شد و مأموران و تجار به ساختن كاروانسرا ، پلها ، آب‌انبارها ، حمامها و بازارها مبادرت ورزيدند . علاوه بر راههاى هند و آسياى مركزى كه پيشتر اشاره شد و از فراه و قندهار مىگذشت ، راه ديگرى از فراه به هرات و از آنجا به مشهد مىرفت . راههايى كه به مشهد ختم مىشد از بلخ و سمرقند ، بخارا و خيوه با گذشتن از مرو مىآمد . از مشهد بخشى از راه قديمى ابريشم از نيشابور ، سبزوار ، دامغان ، سمنان و تهران ( كه در مقايسه با رى باستان چندان اهميتى نداشت ) و ساوه مىگذشت . در اينجا جاده تقسيم مىشد . يكى از طريق قم و كاشان به جنوب مىرفت و در كاشان به سمت اصفهان و نيز جنوب از طريق شيراز به سواحل مىپيوست و يا اينكه از نقطه جنوب شرقى از راه نائين ، اردكان و يزد به كرمان و بم مىرفت و در آنجا يا به سمت جنوب و يا به سمت شرق يعنى هند كشيده مىشد . راه ديگر به طرف غرب از راه همدان مىرفت و در آنجا دو بخش مىشد جاده شمالى كه از راه سنندج ، موصل ، ماردين و ارفا تا حلب راه مىسپرد و جاده غربى كه تا بغداد مىرسيد و در آنجا نيز تقسيم مىشد ، يكى به شمال در موازات دجله به موصل مىرفت و ديگر به موازات فرات تا بيابان و حلب كشيده مىشد . سومين راه اصلى از ساوه مىگذشت و از شمال غرب تا قزوين مىرسيد و در قزوين يا به طرف رشت و درياى خزر و اردبيل و در سمت شمال تا شماخى و دربند مىرفت و يا اينكه به طرف تبريز از طريق سلطانيه و ميانه امتداد مىيافت . تبريز از مراكز عمده صنعتى بود و با همه مناطق ارتباط داشت . از اينجا يك راه به ايروان مىرفت با جاده‌اى كه تا شمال به طرف تفليس و سپس گرجستان و ارمنستان كشيده مىشد و سپس به سمت تركيه مىرفت و به نخستين شهر مهم آن ارزروم مىرسيد . از آنجا تا سواحل طرابوزان و از طريق آناتولى تا استانبول و بورسه و يا\r\n\r\n\r\n","description":"","footnote":"\r\n( 1 ) - فراير ، جلد 2 ، صص 3 - 172 ، 185 .\r\n","page_name":" 267 ","page_number":267},
  {"content":"\r\n\r\nاسميرنه در اژه مىرسيد . راه ديگر تبريز از خوى ، بتليس ، دياربكر و ارفا مىگذشت و در آنجا به جاده اصلى حلب مىپيوست .\r\n\r\nه - تجارت\r\n\r\n1 - صادرات ايران\r\nابريشم « مهمترين كالاى ايران » و عمده‌ترين قلم صادراتى آن برشمرده مىشد . چنانچه پيشتر گذشت ، ابريشم عمدتا در ايالات شمالى ايران يعنى گرجستان ، مازندران و گيلان و تا حجم اندكى هم در خراسان و اطراف يزد به عمل مىآمد . جنگهاى ايران و تركان باعث كاهش توليد آن در ربع پسين سده دهم / شانزدهم شد ، امّا شاه عباس اول براى رشد و توسعه آن اقداماتى انجام داد .\r\nآمار و اصطلاحات موجود درباره صنعت ابريشم قابل اعتماد نيست و فقط مىتوان جنبه‌هاى كلى و عمومى آن را مورد بررسى قرار داد . يك ارزيابى در سال 1618 م . مىرساند كه در اين سال حدود / 232000 من و يا 125 تن ابريشم توليد شده است . اولئاريوس ، دو دهه بعد ، اشاره مىكند كه توليد ابريشم گيلان 8000 بار معادل 213 پوند ، شروان 3000 بار ، خراسان 3000 بار و در مازندران در زمان شاردن افزايش يافته بود و طبق برآورد او به 270 تن در سال رسيده بود كه از آن 10000 بار معادل 276 پوند از آن گيلان و 2000 بار از آن مازندران و 3000 بار مال « مادوبلخ » ، و 2000 بار توليدى قراباغ و 2000 بار توليدى گرجستان بود كه كلا 22000 بار مىشد . استرويس كه آمار او چندان قابل اعتماد نيست كل ابريشم توليدى ايران را 30000 بار نوشته است . در اواخر دوره صفوى يعنى در سال 1740 م . توليد ابريشم حدود 40 درصد كاهش يافت و طبق نوشته هنوى به حدود 160 تن رسيد . ابريشم ايران در اين زمان گرفتار رقابت روزافزون ابريشم متوسط و گاهى عالى هندى و ايتاليائى در بازارهاى اروپائى و نيز ابريشم سورى و يونانى در بازارهاى تركيه گرديد .\r\nبطور كلى ابريشم گيلان بسيار مرغوب بود و دو نوع آن به اروپا صادر مىگشت : اول ابريشم شعربافى  ( Shrbassee )  كه از نظر مرغوبيت عالى بود و طبق نوشته شاردن « ابريشم زربفت معنى داشت » و نيز لجى  ( Legee )  ناميده مىشد گواينكه اين اصطلاحات هميشه مترادف باهم نبودند ؛ و دوم ابريشم اردست  ( Ardasset )  بود كه شاردن آن را « زمخت و خشن و زشت و زبر » توصيف مىكند و زبرتر و ارزانتر بود و مخصوصا در شروان به عمل مىآمد . انواع ديگر آن از كيفيت پائينى برخوردار بود و كدخداپسند ، خروارى و قنارى ناميده مىشد . اوضاع سياسى و آب‌وهوا و بيمارى تأثيرى مستقيم در توليد ابريشم داشت . شاه صفى در سال 1631 م . از اينكه كرمهاى\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nابريشم را بيمارى روبيده بود و درختان توت در وضع بسيار بدى قرار داشتند ، از مقاطعه آن عذرخواهى كرد . اون فيليپس عامل انگليسى در سال 1721 م . به افزايش قيمت ابريشم اشاره مىكند كه باعث آن « وقوع زلزله و درنتيجه كاهش عظيم ابريشم و كرم ابريشم بود . » كمپانيهاى اروپائى در درجه اول با خود دربار وارد معامله مىشدند و مذاكرات با مأموران معمولا كسالت‌بار و همراه با شيرينى دادن و هديه بود مخصوصا در زمان جلوس شاه جديد ، انتصابات جديد و در اين ايام جشن‌هاى نوروزى اين قضايا رخ مىداد . نوسانات طبيعتا در قيمت آن اثر مىگذاشت و هلنديها شكوه مىكردند كه ورود سفير هلشتاين بر قيمت ابريشم افزوده و به منظور ايجاد مانع در مقابل آنها ابريشم را با قيمت گرانى مىخريدند . گاهى هم اتفاق مىافتاد كه بازگشت سفيرى كه ابريشم زيادى با خود مىبرد بر قيمت ابريشم مىافزود . عمال انگليسى در آغاز مىخواستند ابريشم را بارى كه 36 من بود به 40 تومان يعنى هر پوندى 7 شيلينگ و 6 پنى خريدارى كنند ، ولى دريافتند كه نخستين محموله آنها 50 تومان يا حدود پوندى 7 شيلينگ و 6 پنى تمام شده است . معمولا ابريشم در موقع فروش به پول نقد ارزانتر از عرضه پول امتعه ديگر در ازاى آن بود . بطوركلى قيمت هر بار ابريشم براى كمپانيهاى اروپائى بين 45 تا 48 تومان ، البته بنا به كيفيت و مقتضيات ديگر ، در نوسان بود . عامل انگليسى در سال 1721 م . استثنائا گزارش داد كه هر بار ابريشم لجى گيلان 75 تومان شده است .\r\nقيمت حمل‌ونقل در سال 1617 م . از اصفهان به بندرعباس ( حدود 550 ميل ) بوسيله شتر در 45 روز ، الاغ در 40 روز و يا قاطر در 30 روز ، 38 شاهى كرايه چهارپا و يا 2 / 1 3 شاهى هر بار ابريشم بود . بسته‌بندى ، باربندى و پوشاندن و توزين در سال 1639 م . در اصفهان ، همراه مواد مصرفى ، هر بار ابريشم 75 شاهى تمام مىشد . ازاينرو در سال 1640 م . ابريشمى كه هر پوند آن 7 شيلينگ و 6 پنى ارزش داشت در لندن 17 شيلينگ فروخته مىشد . امّا قيمتها و هزينه‌ها بشدت درحال نوسان بود چون كمپانى هند شرقى در سال 1708 م . به عمال ايرانى شكايت كردند كه ابريشمى كه براى آنها 8 شيلينگ و 4 پنى تمام شده بايد به 12 شيلينگ و 2 پنى بفروشند ، « و با توجه به حقوق گمركى ، محموله و تخفيف و تعهدات و خسارات ديگرى كه داريم ، پول زيادى عايد ما نمىشود « 1 » . » هلنديها هم دل‌خوشى از ابريشم ايران نداشتند چون هميشه از نظر وزن كم مىآمد و كثيف هم بود . در حلب هزينه‌ها ، با معامله پارچه و ابريشم و ساير توليدات آن پيچيده‌تر بود تا آنجا كه يك رطل ابريشم را نقدا 14 دلار مىخريدند و امّا در مقابل آن و بر طبق\r\n\r\n\r\n","description":"","footnote":"\r\n( 1 ) -  I . O .  ، 96 / 3 /  E  ، 9 ژانويه 9 - 708 ( م . ) .\r\n","page_name":" 269 ","page_number":269},
  {"content":"\r\n\r\nتقاضا و نوع خاصى از پارچه را به ارزش 2 / 1 17 دلار مىدادند « 1 » . ارزيابى وابستگى تجارت ابريشم و پارچه در بازارهاى حوضه مديترانه اهميتى خاص داشت . قيمت لندن براى هر پوند ابريشم در اوايل سده هيجدهم بين 20 تا 30 شيلينگ در نوسان بود و آن هم درنتيجه افزايش تقاضا براى آن بر اثر دشمنىهاى موجود بين اروپائيان بود كه كشتىرانى مديترانه را ناامن ساخته بود . اين ابريشم در حلب بين 12 تا 14 شيلينگ ارزش داشت .\r\nساير صادرات ايران در مقايسه با ابريشم كم‌اهميت بود . پشم كرمان كه بهترين نوع آن پشم گوسفند آن سامان بود و از مشهد هم اندكى بدست مىآمد بوسيله كمپانيهاى اروپائى صادر مىشد و به كشورهاى حوضه مديترانه هم مىرفت . تاورنيه گزارش جالب نظرى از تجارب خود در سال 1654 م . درباره پشم ايران ارائه داده است . كمپانى هند شرقى انگليس از عمال ايرانى خود در سال 1659 م . خواستار پشم ايرانى شد و در عرض يك دهه سالانه از 10 تا 12000 تن از آن خريدارى كرد . در دهه 1670 م . سالانه حدود 150 بار پشم صادر مىشد كه « خوب تميز و حلاجى شده بود و سياه نبود و پوندى 6 تا 8 پنى بود » ولى پشم سرخرنگ ترجيح داده مىشد .\r\nقيمت آن در لندن در سالهاى 77 - 1669 م . از 2 شيلينگ ، و 3 پنى تا 6 شيلينگ ، 3 پنى در نوسان بود . 392 بار پشم ، در سال 1693 م . صادر شد و 254 بار در سال 1697 م . و 238 بار در سال 1698 م . با قيمت متغير بين 5 شيلينگ و 7 پنى براى بهترين آن و 3 شيلينگ و 5 پنى و نيز 2 شيلينگ و 9 پنى براى متوسط آن صادر گرديد . عمال انگليس در آغاز فتنه افاغنه 18000 من پشم ايران را صادر كردند . هلنديها هم ميزان قابل‌ملاحظه‌اى پشم صادر مىكردند كه بيشتر براى توليد كلاه و دكمه به كار مىرفت . از نكات قابل توجه اينكه توليد پشم در ايران باعث ايجاد صنعت نساجى محلى شد كه در دهه 1670 م . بوجود آمد و موجب گرديد كه تأمين نيازهاى كمپانيهاى اروپائى كاهش يابد . در اواسط دهه 1680 م . ديگر شكى باقى نماند كه علت اصلى كاهش آن « افزايش سالانه بافندگان است كه در كرمان از راه بافندگى و مصرف اين كالا ارتزاق مىكردند « 2 » » .\r\nمنسوجات و قالى از اهم توليدات صنعتى ايران برشمرده مىشد ولى بر خلاف امروز كه از شهرت زيادى برخوردارند ، در قرن هفدهم چندان شهرتى نداشتند ، چون امروزه شيوه‌هاى هنرى توليد آن تغيير و تحول يافته است . مثلا سياحان سده هفدهم چندان اقبالى به نقاشى ايران نشان نداده‌اند و نسخه‌هاى خطى را نيز به دليل كيفيت زيبائىشناختى آن جمع‌آورى نمىكردند ، بلكه\r\n\r\n\r\n","description":"","footnote":"\r\n( 1 ) - يك دلار 3 تا 5 شيلينگ و يك رطل معادل با 4 پوند و 12 اونس بود .\r\n( 2 ) -  I . D .  92 / 36 /  G  ، 23 فوريه 5 - 1684 م .\r\n","page_name":" 270 ","page_number":270},
  {"content":"\r\n\r\nمطالب مذهبى و تاريخى آن‌ها براى آنان قابل توجه بود .\r\nصيد مرواريد بحرين كه عموما تحت سيطره ايران بود ، عملا در اختيار قدرتهاى دريائى محلى ، نخست پرتقاليها و سپس اعراب مسقط قرار داشت ( در قرن هفدهم ) . با اينكه صدور مرواريد عايدات مستقيم كمى براى خزانه و ايران داشت ، ولى مهم بود . بهترين مرواريد ، مرواريدى بود « گرد ، با رنگ و شفافيت خاص و نه زرد » . در اوايل سده هيجدهم يكى از تحولات اين صنعت ، بهره‌گيرى از فنون دريائى براى صيد مرواريد بود . كمپانى هند شرقى انگليس در اوايل قرن هيجدهم در لندن تصميم « به بهره‌گيرى از ماشينى گرفت كه اختراع شده بود و افراد مىتوانستند با آن در عمق بيست فاتومى ( 36 مترى ) آب چندين ساعت بسر ببرند . گمان مىرفت كه اين دستگاه براى صيد مرواريد در عمان منافع زيادى دربرداشته باشد . » بيلن دوكانسويل تاجر و سياح فرانسوى در اواخر اين قرن عقيده مشابهى داشت و معتقد بود كه ، « دستگاه زيردريايى كه در مارسى براى كشف گنج كشتىهاى شكسته به كار مىرود بهترين وسيله صيد مرواريد شرق در مقادير قابل‌ملاحظه‌اى است . »\r\nمرواريد را بيشتر براى تزيين منسوجات زربفت به كار مىبردند كه امروز در چهره‌پردازيهاى آن زمان ايران و اروپا به چشم مىخورد . خاك سرخ و نمك از هرمز صادر مىشد . قسمتى از ريواسى كه از آسياى مركزى به قزوين مىآمد به حلب صادر مىگشت ولى گاهى هم محموله‌هاى آن از راه دريايى بندرعباس به جاهاى ديگر مىرفت . داروها و انگم‌ها و دواجاتى چون توتيا ، اپوپوناكس ، نشادر ، پيله ، آمونياك ، باريجه ، كندر و انقوزه به ممالك اطراف صادر مىشد و با اينكه ميزان اين صادرات اندك بود ولى بازده قابل‌ملاحظه‌اى داشت . در گزارش لاكير راجع‌به قيمتهاى اين اقلام در بندرعباس سال 1705 م . آمده كه هر من تبريز توتيا كه معادل 4 / 1 6 پوند بود 7 شاهى ، باريجه 16 شاهى و آمونياك 2 / 1 6 شاهى بود و در لندن به‌ترتيب ( در سال 1661 م . ) 5 ، 6 ، 10 ، 12 ليره و در سال 1686 م . 3 ليره و 10 شيلينگ ارزش داشتند . مواد رنگى از قبيل روناس كه از منطقه اردبيل حاصل مىشد ، در هند خريداران زيادى داشت و مازو كه از درختان بلوط همدان و كرمانشاه بدست مىآمد بيشتر به حوضه مديترانه صادر مىشد .\r\nشراب ايران ، علىالخصوص شراب شيراز ، عليرغم ممنوعيت آن ، در بين محافل دربارى و خارجيان مقيم ايران خواهان زيادى داشت . تاورنيه در سال 1666 م . توليد شراب شيراز را 154688 گالن سلطنتى و 4125 بشكه 300 پيتى ( 200025 من ) برآورد كرده كه يك‌چهارم آن به هند صادر مىشد و يك‌چهارم بقيه اختصاص به دربار داشت . در جاهايى كه آب‌وهوا اقتضا مىكرد ، تاكستانهايى ايجاد شده بود مثل آذربايجان ، در اطراف درياچهء رضائيه ( اورميه )\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nقزوين ، خراسان و مخصوصا در اطراف نيشابور و مناطق گرجستان و ارمنستان و نيز اصفهان ، يزد و شيراز . طبق نوشته تاورنيه شيراز « به دليل داشتن عاليترين شراب ايران شهرت داشت . » « 1 » انگور را در خمره‌هاى بزرگى تخمير مىكردند و سپس داخل بطريها ريخته و سربسته داخل جعبه‌هاى پر از كاه حمل مىكردند . يهوديان ، ارمنيان و زردشتيان در تجارت آن دست داشتند . شراب شيراز در نزد اروپائيان مشهور بود و شايد به همين دليل بود كه از سده هفدهم به بعد توليد آن افزايش يافت و توليد آن در انحصار افرادى خاص بود كه بويژه توسط ارمنيان انجام مىگرفت . تاورنيه در سال 1666 م . مقدار توليدى آن را براى اروپائيان 50000 من نوشته و بقيه را كه 100000 من بوده ، يهوديان براى صدور به هند توليد مىكردند . هند همچنان خواهان گلاب ، بهارنارنج و ميوه‌هاى گوناگون بود . لاكير در سال 1705 م . مىنويسد كه هر جعبه ده گالنى گلاب شيراز 120 شاهى و شراب شيراز 140 شاهى ارزش دارد ولى در سال 1658 م . هر جعبه كنياك محلى 100 شاهى از قرار گالنى 20 شاهى برآورده شده است .\r\n\r\n2 - واردات ايران\r\nمهمترين قلم واردات ايران منسوجات بود كه يا به مصرف داخلى مىرسيد و يا به ممالك همجوار صادر مىشد . نوع برجسته و شاخص آن در وهله نخست پارچه‌هاى پشمى اروپا بود كه مخصوصا از انگليس و تا حدى هم از ونيز ، فرانسه و هلند و بيشتر از راههاى حوضه مديترانه وارد ايران مىشد . ولى كمپانى هند شرقى انگليس در همه ايام تلاش مىكرد تا فروش پارچه‌هاى خود را از طريق بندرعباس گسترش دهد . پارچه‌هاى متنوع پنبه‌اى هندى هم در درجه دوم اهميت بود كه تجار محلى و كمپانى هلندى تا حدودى هم كمپانى انگليسى آن را مىفروختند . بيشتر پارچه‌هاى اروپائى حاوى پارچه پهن ، ضخيم و سنگين با تاروپود محكم انگليسى بود كه نوع معمولى آنها ياردى بين 3 شيلينگ و 6 پنى تا 5 شيلينگ ارزش داشت و « لندرا » ناميده مىشد و اين اصطلاح را تجار ايتاليايى در اواخر سده شانزدهم كه براى نخستين‌بار در حوضه مديترانه ظاهر شدند ، به كار بردند . با اينكه پارچه‌هاى گوناگونى از حيث كيفيت ، بافت ، پوشش ، اتوگيرى و رنگاميزى وجود داشت ولى بطوركلى پارچه‌هاى حدود 40 ياردى و تا حدودى عريض ، در اواخر اين قرن رايج بود كه بين 4 فوت و 6 اينچ و 6 فوت پهناى آن بود و هر بار آن با پنج طاقه پارچه فروخته مىشد .\r\nايرانيان رنگهاى شاد و روشن را ترجيح مىدادند و هر يا رد آن را از 3 تا 6 شاهى ( 10 شيلينگ -\r\n\r\n\r\n","description":"","footnote":"\r\n( 1 ) - تاورنيه ، جلد 1 ، ص 420 ؛ در مورد مقدار آن نگاه كنيد به همان ، ص 734 .\r\n","page_name":" 272 ","page_number":272},
  {"content":"\r\n\r\n12 شيلينگ ) مىخريدند . پارچه كرسى هم كه نوعى پارچه كم‌عرض و خشن و زبر بود و 27 اينچ پهنا داشت و از پشم‌هاى كرك بلند ساخته مىشد ، خريدارانى داشت . پارچه‌هاى نوع جديد كه به لحاظ بافت تنك بود و بز  ( bays )  و پرپتانو  ( perpetuano )  ناميده مىشد و « پرده‌هاى تازه » اروپائى كه در اوايل قرن هفدهم رونق داشت ، در بازارهاى ايران چندان راه نيافته بود . پارچه‌هاى متوسط و عالى و از نظر رنگ پرمايه نظير اسكارلت ، كريمسون يا ديپ و اين  ( deep wine )  خريداران محدودى داشتند و بيشتر براى خلعتها به كار مىرفتند .\r\nپارچه پنبه‌اى هند بيشتر از سند ، كروماندل ، سورات ، كه توليدات آگره ، بروچ ، احمدآباد و مراكز نساجى ديگر شمال غرب هند ، بنگال و كوتچ  ( Kutch )  را معامله مىكردند ، وارد مىشد .\r\nوجود تعداد زيادى از ايرانيان در هند راه اين تجارت را هرچه بيشتر تسهيل و هموار مىكرد و بر شيوه‌ها و الگوهاى آن اثر مىگذاشت . حجم اين تجارت زياد بود ؛ شايد يك‌سوم منسوجات هند به درياى احمر و ايران و از آنجا به عربستان ، حوضه مديترانه ، تركيه ، روسيه و آسياى مركزى صادر مىشد . فراير معتقد است كه منسوجات و ادويه هند ، بازارهاى ايران را به خود اختصاص داده بودند .\r\nپروفسور ريچودرى  ( Reychaudhwri )  سهم هلند را در واردات منسوجات به ايران بررسى كرده و مىنويسد كه « تجارت هلند با تجارت ادويه در شرق هند شروع شد و در كروماندل گسترش يافت و اين تجارت ستون فقرات بازرگانى كمپانى هند شرقى هلند گرديد » ، و از اين تاريخ ايران توسعه پيدا كرد « 1 » . هلنديها در اواخر دوره صفوى همچنان منسوجات و ادويه را به ايران وارد مىكردند . در سال 1721 م . چهار فروند كشتى هلندى وارد بندرعباس شدند ، كه حاوى شكر ، فلفل ، چوبك ، رنگ لاك ، هل ، قند ، قلع ، دارچين ، ميخك ، جوز و انواع پارچه با قيمتهاى متغير از 8 تا 138 شاهى در هر طاقه بود و نوع منحصربه‌فردى از پارچه نخى به‌نام كوساس  ( Cossas )  ، در حدود 2280 طاقه كه هر طاقه 56 شاهى ارزش داشت .\r\nدر سال 1721 م . ميزان و ارزش ادويه‌اى كه هلنديها به ايران وارد كردند و البته اين تجارت فقط منحصر بدانها نبود بلكه هلند بزرگترين تاجر محسوب مىشد ، در بندرعباس طبق دفاتر گمركى به قرار زير بود : هل هر من تبريز 70 شاهى ، دارچين هر 7 قازبك 85 شاهى ، جوز 97 شاهى ، جوز مانده 200 شاهى ، فلفل 11 شاهى ، ميخك هر 8 قازبك 142 شاهى ، ميخك مانده 250 شاهى ، بنجامين 18 شاهى ، و هر 100 مثقال آن بيش‌از 40 شاهى . زردچوبه و زنجبيل و\r\n\r\n\r\n","description":"","footnote":"\r\n( 1 ) - ت . ريچودرى ،  jan company in coromakdel 1605 - 1690  ، ( لاهه ، 1962 م . ) ، ص 211 .\r\n","page_name":" 273 ","page_number":273},
  {"content":"\r\n\r\nبرنج هم وارد مىشد . چوب هم براى ساختمان‌سازى بكرات از جنوب وارد ايران مىگشت . شكر يكى از اقلام مهم وارداتى ايران در خلال اين دوره بود . غير از اين ارقام ثابت ، حلبى و آهن نيز در ايران خريدار داشت و انواع وسايل تجملى نظير ، خز ، جواهرات ، ساعت ، ظروف شيشه‌اى ، كارد و چنگال ، كهربا براى تسبيح ، مرجان ، چينىآلات ، عاج ، قوش ، حيوانات غيربومى ، و خرده‌ريزهاى صنعتى ديگر . تفنگ همواره در محافل دربارى و در بين مأموران خواهان زيادى داشت ولى ميزان واردات آن به ايران از كشورهاى اروپائى زياد نبود .\r\n\r\n4 - سازماندهى تجارت\r\nشاه عباس تجارت را تقريبا با اتكاء به شخص خود به انحصار دولت درآورد . دلايل اين عمل در تصميم او براى متمركز ساختن تشكيلات دولتى بود كه بخشى از آن به تأثيرات جنگ با تركان قبل از جلوس او و بخشى ديگر به نتايج و پىآمدهاى سلطه پرتقاليان بر تجارت جنوب برمىگشت و منافع مالى نقش چندانى در اين قضيه نداشت . از اينها گذشته ، بازرگانان ايرانى آن مايه سرمايه نداشتند تا تجارت را در سطح وسيعى حفظ كنند و انگليسىها در نخستين ورود خود به ايران اين مسأله را دريافتند . شاه عباس از آنجا كه فروش ابريشم در مرحله اول اهميت قرار داشت ، با تشويق جامعه ارمنى ، آنها را در اصفهان جايگزين ساخت . ليكن شاه تجارت بين‌المللى را تحت نظارت خويش درآورد چون اين تجارت با نظارت و تمهيدات يكى از وزراى او لله بيك و يا معلم بيك در پانزده‌ساله اواخر سلطنت وى رو به كاهش گذاشته بود .\r\nانحصار دولتى در زمان شاه صفى تا اندازه زيادى سست شد و در زمان جانشينان او عملا از ميان برخاست . عمليات دارالضربها كه در زمان شاه عباس شديدا كنترل و مهار مىشد ، هرچه بيشتر ضعيف گرديد و نتوانست ، با پول و مسكوكات خارجى كه وارد ايران مىشد به رقابت بپردازد . ميزان پول رايج درنتيجه اين كار و نيز احتكار دربار ، به محض افزايش حجم تجارت ، نيروى برابرى خود را با احتياجات امور مالى از دست داد . اين وضع فعلا در سال 1631 م . خود را نشان نداده بود چون در اين سال اشاره شده كه « تجار اين مناطق سالانه مقادير زيادى نقره و طلا از اينجا به هند صادر مىكنند ، « 1 » » ولى سى سال بعد اين مسأله از مسائل لاينحل مملكت گرديد .\r\nبيست سال بعد سقوط پول رايج و كاهش ارزش آن وضع بحرانى پيش آورد . « فرمان نامطلوب\r\n\r\n\r\n","description":"","footnote":"\r\n( 1 ) -  I . O .  ، 1503 / 14 / 3  E  ، 23 مارس 1633 م .\r\n","page_name":" 274 ","page_number":274},
  {"content":"\r\n\r\nممنوعيت صدور طلا و نقره » صادر گرديد و لذا مأموران براى پيشبرد آن دست به مقاطعه زدند چون « نماينده شاه در شهر [ بندرعباس 
  ] وحشت زيادى راه انداخت و تهديد كرد كه همه بسته‌ها و محموله‌ها را براى يافتن پول بازرسى خواهد كرد . امّا بازرگانان پس از اينكه او بسته‌ها و محموله‌هاى آهن‌آلات را وارسى كرد ، براى اعتراض از ارسال اجناس خود با كشتى امتناع ورزيدند . » « 1 » اين مسأله اثرات كوتاه‌مدتى داشت . ولى با تبانى مأموران بندر و ترفندها و تمهيدات خاص ، طولى نكشيد كه صادرات به طرف هند شروع شد و طبق گفته تاورنيه در سالهاى قبل ، « آنهايى كه فهميدند رفت‌وآمد مناسب شده ، از اينجا به صدور طلا و نقره به مناطق مغولان اعظم پرداخته و سود 7 تا 8 درصد حاصل كردند و حتى از مواجهه با گمركخانه تن زدند . » « 2 »\r\nبا كاهش ارزش پول رايج در سال 1684 م . گزارش‌شده كه « پول اصفهان بقدرى وضع بدى پيدا كرده بود كه چيزى با آن خريدوفروش نمىشد و حتى نمىتوانستيم با سكه پنجاه عباسى ، سكه پنج نقره‌اى پيدا بكنيم ، ازاينرو بازارها همه بسته بودند . و اصلا تجارتى صورت نمىگرفت ، تا اينكه شاه دستور داد كه اين پول از دور خارج شود و پول خوب و مطلوب جايگزين آن گردد ( اين پول احتكار شده بود ) و حالا مردم به دستور شاه به كار روزانه پرداخته‌اند . ولى مىترسيم كه چيزى برنيايد ( با توجه به كمبود پول نقره خوب ) بار ديگر اوضاع برگردد و شهر بزرگى چون اصفهان دگرباره دچار وقفه و ضايعه شود . » « 3 » ادامه اين وضعيت اقتصاد ايران را بهم ريخت و اين امر درنتيجه فقدان ابزار تشكيلاتى در كنترل و مهار اقدامات نامطلوب در اقتصاد بود . عملا كل محصولات ابريشم بجز مقدارى اندك كه به موجب تقاضاى اروپائيان و تعادل تجارت در جنوب شرق به اين سمت مىرفت ، همه به حوضه درياى مديترانه صادر مىشد تا آنجا كه با صدور احجار كريمه اين عدم توازن را جبران مىكردند . اينها كمبود و كسرى نداشتند چون پول چكوئين ونيز از حوضه مديترانه ، دوكات از مجارستان و دلار ريكس از روسيه وارد مىشد . ريال اسپانيا هم همچنان رواج داشت . ولى بيشتر اين مسكوكات به دارالضربها نمىرسيد و ماليات‌بندى نمىشد و بطور مستقيم صادر مىگشت .\r\nبه نظر مىرسد كه ارمنيان تنها گروهى بودند كه نوعى از همبستگى اجتماعى و نيز بازرگانى و حتى مكتب ويژه‌اى از عمليات تجارى داشتند . ولى گمان نمىرود كه همه ارمنيان اين علائق را درهمه‌جا دنبال مىكرده‌اند چون آنها در عين همبستگى باهم ، رقيب و مخالف شديد همديگر\r\n\r\n\r\n","description":"","footnote":"\r\n( 1 ) -  I . O .  ، 3504 / 31 / 3 /  E  ، 26 اكتبر 1670 م .\r\n( 2 ) - تاورنيه ، جلد 2 ، صص 2 - 591 .\r\n( 3 ) -  I . D .  ، 44 / 3 /  E  ، 5 نوامبر 1648 م .\r\n","page_name":" 275 ","page_number":275},
  {"content":"\r\n\r\nهم بوده‌اند . اين قضيه در اواخر سده هفدهم برملا شد و آن زمانى بود كه رقابت تجارى ، تعقيب‌هاى مذهبى و تبعيضات ، ثبات اجتماعى آنها را در اصفهان بهم ريخت . اين نكته از واكنش صريح عوامل سياسى ، اقتصادى ، اجتماعى و مذهبى ايران در زمان سلطنت شاه سلطان حسين كاملا عيان است . اين اوضاع بالاخره به انحطاط صفويان و تصرف اصفهان بدست افاغنه ( محمود ) انجاميد كه يكى از ناظران فرانسوى افاغنه را « هشت هزار نفر چوپانى توصيف‌كرده كه نصف آنها بدون سلاح بودند . » بنگاليها و يهوديان در اواخر اين قرن از دخالت در امورشان لطمه زيادى خوردند ، ولى بطوركلى در دوره صفويان نسبت به مغولان اعظم تساهل و تسامح زيادى درباره اقليتها اعمال و در امور آنها كمتر دخالت مىشد .\r\nحجم عمده تجارت مستقيم اروپا با ايران در دست كمپانيهاى انگليس و هلند بود . اين تجارت با قراردادها و احكام صادره تنظيم شده بود . با اينكه شاه عباس اول در سال 1599 م . طى فرمانى بازرگانان مسيحى را در تجارت با ايران تحت حمايت خود قرار داد و امتيازاتى بدانها قايل شد و آنها را از پرداخت عوارض و حقوق گمركى معاف كرد ، ولى در اين زمينه سال 1615 م . اهميتى خاص داشت چون در اين سال ريچارد استيل و جان كراودر فرمانى دريافت كردند كه به كمپانى هند شرقى انگليس اجازه تجارت با ايران را با همدستى و همكارى مأموران ايرانى مىداد . ادوارد كنوك و تامس باركر ، اولين و دومين عامل كمپانى نيز فرمانى جداگانه گرفتند كه هرچند رسما پذيرفته نشد ، ولى بهرحال پايه‌اى براى ايجاد روابط بود تا اينكه قرارداد رسمى در سال 1629 م .\r\nبا شاه صفى بسته و امضاء شد . اين قرارداد مدتها باقى بود و در سال 1697 م . بار ديگر تأييد شد و شاه سلطان حسين آن را جرح و تعديل كرد و مواد آن‌را از 18 به بيست تغيير داد . تنظيمات مشابهى هم بين هلنديان و ايرانيان در سال‌هاى 1623 م . ترتيب يافت و قراردادى در 29 دسامبر 1624 م . به امضاء رسيد . اين قرارداد بعدها در سال 1631 م . و 1642 م . و 1694 م . بار ديگر تأييد شد .\r\nبطوركلى اين قراردادها چارچوبى را براى عمليات كمپانيهاى اروپائى در ايران ايجاد مىكرد ، ولى رقم‌هائى نيز وجود داشت كه در موارد استثنائى جريان تجارت صادر مىشد و نياز به تأييد دربار داشت . اين رقمها شامل موارد زير بود : معافيت از راهدارى ، رفتار مؤدبانه مأموران محلى با آنها ، اجازه صدور سالانه تعدادى اسب طبق توافق قبلى ، امنيت اقامت ، آزادى شراب‌سازى ، تهيه محافظان كاروانها ، تهيه و تدارك آب لازم ، اجازه خريد پشم كرمان ، استرداد اجناس يا پولى كه غيرقانونى اخذ شده بود ، و غيره . شاه سلطان حسين در سال 1697 م . نوزده نوع رقم براى كمپانى انگليس صادر كرد .\r\nنوع سوم از مجوز و اعطاى اختيار با قراردادهاى دربارى سروكار داشت مثل قرارداد بين\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nشاه عباس اول و عامل كمپانى برت  ( Burt )  و يا بين شاه صفى و عمال كمپانى انگليس برت ، هينس ، گيبسن ، و مرى كه بين سالهاى 1628 م . و 1640 م . منعقد شد . اين قراردادها داراى شرايط و موادى بود درباره فروش ابريشم ايران در ازاى امتعه انگليسى مثل پارچه و قلع ( حلبى ) و يا بخشى كه با پول مبادله مىشد و يا دستوراتى براى بعضى از مأموران ايرانى و يا تجار كه مقدار معينى از ابريشم را براى كمپانى انگليسى تهيه و تدارك ببينند . هلنديها نيز رقمهاى مشابهى را براى پيشبرد امورشان بدست آورده بودند و واگذارى آنها هم رابطه‌اى مستقيم با ميزان روابط افراد كمپانى با مأموران دربارى و اوضاع دربار و اهدا هدايا و پيشكش‌ها داشت .\r\nمأمورى كه ارتباط نزديك با كمپانيهاى اروپائى داشت ، شاه بندر ناميده مىشد . در سورات هم از طرف امپراتور مغول يك نفر به همين نام وجود داشت . همه امور حقوقى بندر تحت نظر وى بود و حقوق گمركى را گردآورى مىكرد و گمركخانه‌ها تحت نظر وى بودند و حركت كشتىها را تنظيم مىكرد و اجازه بارگيرى و باراندازى و ارسال امتعه با او بود و تسهيلات بندرعباس را تدارك مىديد و رضايت او براى تجار و بازرگانان بسيار اهميت داشت . به نظر مىرسيد كه در زمان شاه عباس اول انتصاب اين شخص از امتيازات امامقلى خان حاكم مقتدر فارس بود ولى اين انتصاب پس از قتل او در زمان شاه صفى در اختيار دربار قرار گرفت . جزئيات اين شغل چندان روشن نيست : به نظر مىرسد كه در آغاز ، شغلى با حقوق مشخص بود ؛ ولى در اواخر سده يازدهم / هفدهم اين شغل را به « مقاطعه » مىدادند و مقاطعه بندرعباس 24000 تومان بود .\r\nامكانات و امتيازات تجار در اواسط سلطنت شاه عباس اول بهبود يافت . در شهرهاى بزرگ ، بازارهايى در مراكز تجارى راه افتاد . تشكيلات صنوف در بخشهايى از بازار جايگزين شد تا در خدمت ملزومات تجار به منظور عمده‌فروشى و خرده‌فروشى ، تهيه باربرى ، حمل‌ونقل و جا دادن چهارپايان ، نظارت بر قيمت‌گذارى و داورى در اختلافات تجارى باشد . ولى خرده‌فروشى مواد غذايى تشكيلات متفاوتى داشت و در سرتاسر بازار پراكنده شده بود . اهميت مجتمع بازار و ارتباط آن با شهر در اصفهان چشمگير بود و شاه عباس آن را در ميان نهادهاى مذهبى ، تشكيلاتى و اقتصادى خود كه متمركز در ميدان بزرگ شهر بود ، قرار داده بود . اين نمونه ، ادوار بعد هم در شيراز بوقوع پيوست كريم خان زند هم به بازار وكيل خود اهميتى درخور قايل شد . به همان اندازه كه ارمنيان بتدريج بر تجارت ابريشم و پارچه‌هاى ضخيم مسلط شدند ، به همان مايه هم تجار گجراتى در تجارت ادويه هند و پارچه‌هاى نازك ، دستى بالا يافتند و بر مبادلات پولى مسلط شدند . بازرگانان اروپائى بيشتر بر واسطه‌هاى محلى خود متكى بودند و روابط دين واسطه‌ها با\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nتجار بازار و مأموران دربار اجتناب‌ناپذير بود . كمپانيهاى هند شرقى هلند و انگليس جايگاههاى خاصى در اصفهان داشتند ، امّا پس از سلطنت شاه عباس اول و شاه صفى كمتر به تجارت مستقيم پرداختند . به موازات راههاى تجارى كاروانسراهاى زياد و ضرورى براى بهره‌گيرى بازرگانان در حين سفر تعبيه شده بود .\r\n\r\n5 - حقوق گمركى و عايدات\r\nكل مسأله گمركات ايران در بندرعباس كه در اين دوره حجم عمده تجارت دريائى با ايران را به خود اختصاص داده بود ، به سبب فقدان آمار مطمئن و موثق ، آشفته و مغشوش است و اين امر هم با توجه به ماهيت و شيوه‌هاى امور ديوانى صفوى و اعمال تجار و بازرگانان جاى تعجب و شگفتى ندارد . در اين قلمرو بعضى اشارات غيرقطعى را بر پايه منابع انگليسى ، البته با شرايطى مىتوان ارائه داد . گمان مىرود كه پرتقاليها در سال 1624 م . سالانه 180000 ريال ( هر ريال معادل حدود 5 شيلينگ كه 45000 ليره مىشود و يا حدود 14616 تومان و هر تومان معادل 3 ليره و 3 شيلينگ و 8 پنى ) با حقوق گمركى معمولى 14 درصد ، حقوق گمركى در هرمز دريافت مىكردند . كمپانى هند شرقى انگليس در ازاى كمكى كه در تصرف هرمز با ايرانيان كرد نصف حقوق گمركى را در بندرعباس صاحب شد . بايد پذيرفت كه مخصوصا در اواخر سده هفدهم و اوايل سده هيجدهم ، فقط يك‌دهم و يا حتى يك پانزدهم اين حق بدست آنها مىرسيد و گاهى هم مبلغ ، كمتر از اين ارقام بود و بعضى وقتها هم قطع مىشد . مقادير زير را كمپانى انگليس از بابت سهم خود در سالهاى متوالى دريافت كرده است :\r\nسال مبلغ\r\n1624 225 تومان\r\n1631 550 تومان\r\n1633 242 تومان\r\n1634 341 تومان\r\n1637 345 تومان\r\n1640 700 تومان\r\n1643 612 تومان\r\n1644 2 / 1 612 تومان\r\nسال مبلغ\r\n1654 500 تومان\r\n1655 400 تومان\r\n1656 700 تومان\r\n1657 650 تومان\r\n1658 400 تومان\r\n1659 500 تومان\r\n1660 450 تومان\r\n1661 650 تومان\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n1648 635 تومان\r\n1649 200 تومان\r\n1650 2 / 1 612 تومان\r\n1651 750 تومان\r\n1652 785 تومان\r\n1653 700 تومان\r\n1664 700 تومان\r\n1668 700 تومان\r\n1669 700 تومان\r\n1670 900 تومان\r\n1672 1000 تومان\r\nبعدها اين مبلغ طبق توافق طرفين در 1000 تومان متوقف شد كه گاه وصول نمىشد .\r\nشايد بتوان به ارقامى در سال 1670 م . ارجاع داد . اگر بپذيريم كه كمپانى انگليس فقط يك پانزدهم حقوق گمركى را دريافت مىكرده ، پس اين بدان معنى است كه مبلغ مذكور ، 15000 تومان بوده و شاه بندرهم رقمى شبيه به اين يعنى 50000 ليره دريافت مىكرده كه هردو رويهمرفته 100000 ليره مىشده است . حقوق گمركى تجارت سال 70 - 1669 م . حدود 29000 تومان معادل 96666 ليره محاسبه شده است . حقوق گمركى ايران در سال 1652 م . ، 118000 ليره بوده است . در سال 1682 م . در لندن عقيده براين بود كه سهم انگليس از گمركات سالانه 12000 هزار تومان ( 40000 ليره ) براى دوره 78 - 1658 م . بوده است . نيكولاس باكريج  ( Nicholas Buckeridge )  عامل كمپانى انگليس در سال 1661 م . شنيده كه « وزير گمركخانه [ شاه بندر 
  ] به دوستان او اطلاع داده ( با اين فرض كه او نشنيده و يا از او خبر نگرفته ) كه حقوق گمركى شاه در اين سال بالغ بر 15 و 16 هزار تومان شده . . . [ و 
  ] به سر شاه و شما كلاه‌رفته .\r\nچون بايد بيش‌از 20 هزار تومان مىشد . » « 1 » گمركات سال 1674 م . به 24000 تومان مقاطعه داده شده است . ميزان تعرفه گمركى ده درصد ارزش كل بوده است . در سالهاى 1656 م . و 1657 م .\r\nرويهمرفته اجناسى به ارزش 444500 ليره از طريق گمركات سورات وارد ايران شده است .\r\nدر ارزيابى اين ارقام غيرقطعى بايد گفت كه كل ارزش تجارت ايران و هزينه‌اى كه بايد براى تجارت كمپانيهاى انگليس و هلند در نظر گرفته مىشد و معافيت آنها از حق گمركى فىالواقع همان بود كه عرضه مىشد ، گواينكه تجارت خصوصى تجار رسما چيز ديگرى بود ؛ و تخليه بارها در سواحل متروك هم محاسبه نشده است ؛ و نيز رواج « رنگ‌كنى » كه تجارت محلى در كسوت تجارت كمپانى انجام مىشد . در اواسط سده هفدهم ميزان تقريبى كل واردات ايران از بنادر جنوبى حدود 700000 ليره يعنى اندكى كمتر از ميزان وارداتى از حوضه مديترانه و باز تا\r\n\r\n\r\n","description":"","footnote":"\r\n( 1 ) -  I . O .  ، 2894 / 27 / 3 /  E  ، نيكولاس باكريج ، اصفهان ، به كمپانى هند شرقى ، 19 اوت 1661 م .\r\n","page_name":" 279 ","page_number":279},
  {"content":"\r\n\r\nحدودى كمتر از ميزان واردات از روسيه ، آسياى مركزى و تجارت زمينى از هند ( 4 / 1 4 ميليون ليره كل آن‌كه يك‌چهارم آن مىبايد صادر مىگشت ) بود . حجم بيشتر آن‌را صادرات ابريشم شامل مىشد . شاردن كل توليدات را در نيمه دوم سده هفدهم حدود 5 ميليون ليره برآورد كرده است .\r\nاگر يك‌بار 36 منى ابريشم را ( هر من معادل با 2 / 1 12 پوند ) بين 45 تا 50 تومان در نظر بگيريم ، ارزش ابريشم توليدى ايران بين 2 / 1 1 ميليون و 1800000 ليره مىگردد . شايد يك‌پنجم كل توليد آن در ايران مصرف مىشده و تقريبا 1750000 ليره آن براى صادرات بوده است . گواينكه اين ارقام در خلال اين قرن به دليل نوسانات عرضه و تقاضا شديدا فرق كرده است به ساير صادرات در مقايسه با ابريشم ، محدود بوده و بطوركلى گمان براينست كه تجارت در سده هفدهم هم متوازن و متعادل‌بوده ، ولى پس از فروپاشى صفويان ، سير قهقرائى پيموده و وضع وخيمى پيدا كرده است . سر جان ملكم در سال 1801 م . محاسبه كرده كه « ميزان واردات و صادرات سالانه ايران فراتر از دوونيم ميليون استرلينگ نمىرود ( البته اگر اين رقم صحيح باشد ) . . . بايد در نظر گرفت كه دست‌كم نصف اين مبلغ از اين مملكت به جاهاى ديگر منتقل مىشود « 1 » . » ازاينرو فرض اينكه ارزش تجارت سالانه ايران در اوج سعادت دوره صفويان 3 ميليون ليره بوده ، غيرمنطقى نخواهد بود . در مقايسه با ايران ، ارزش صادرات و واردات بريتانيا در اين دوره حدود 12 ميليون ليره تخمين زده شده است .\r\n\r\n\r\n","description":"","footnote":"\r\n( 1 ) - ملكم ،  The Melville Paper  ، چاپ سر آ . ت . ويلسن ، منقول در چارلز عيسوى ، تاريخ اقتصادى ايران 1914 - 1800 ( شيكاگو ، 1971 م . ) ، ص 256 .\r\n","page_name":" 280 ","page_number":280},
  {"content":"\r\n\r\n\r\nفصل پنجم علوم ايران در روزگار صفويان\r\nسر ژان شاردن كه يكى از سياحان نام‌آور اروپا در روزگار صفويان است از زبان يك نفر ايرانى مىنويسد : « ترديدى نيست كه مبدأ و منشأ علم از مشرق زمين است ؛ كسى كه در هيچ‌چيزى ترديد نكند درصدد تحقيق آن برنمىآيد ؛ و آنكه آزمايش نكند چيزى را كشف نمىكند و كسى كه به اكتشاف نپردازد كور است و كور مىماند . » « 1 » و سپس مطالب خود را ادامه و دستاوردهاى علمى ايرانيان و چينيان را در رديف اروپائيان قرار مىدهد و گفتارش را با اين عبارت زينت مىبخشد كه بعضى از قضايا و قواعدى كه در غرب نو و تازه به حساب مىآيد در كتب گذشته ايرانيان و اعراب پيدا مىشود . امّا شاردن در ابراز اين مطالب بيشتر تحت‌تأثير ميراث گذشته بوده ، چون علوم اسلامى كه عناصر ايرانى در آن دست بالائى داشتند ، باوجود دانشمندانى چون ابن سينا ، بيرونى ، عمر خيام ، خوارزمى و طوسى به اوج خود رسيد و اين علوم جز ايام تيموريان يعنى زمان الغ بيك و مكتب او كه فعاليتى بسزا يافت ، بعدها به قهقرا رفت و افول كرد . فقط در طب دستاوردهايى جديد حاصل آمد .\r\nباوجوداين چندين عامل مؤثر به اين دوره از تاريخ علم اهميت ويژه‌اى بخشيده است . ايران كانون كشفيات اصيل نبود ، بلكه مكانى براى مبادله افكار و انديشه‌ها برشمرده مىشد . كشمكش طولانى و تلخ شاهان صفوى و تركان عثمانى موجب علاقه به تكنولوژى و فن‌آورى شد چون سپاهيان شاه فاقد اسلحه سنگين بودند ، و لذا ايرانيان با سفيران كشورهاى متعدد اروپائى آشنا شدند و آنتونى شرلى از طرف شاه عباس اول مأمور ايجاد ارتباط با ممالك مسيحى گرديد ؛ اين\r\n\r\n\r\n","description":"","footnote":"\r\n( 1 ) - شاردن ، جلد 4 ، ص 197 .\r\n","page_name":" 281 ","page_number":281},
  {"content":"\r\n\r\nجريانها باعث شد تا ايران از انقلاب علمى كه قدرتى فزاينده و نفوذى درخور در اروپاى غربى يافته بود ، اطلاعى كسب كند . ديرى برنيايد كه علوم سنتى اسلامى ايران كه در زمان مغولان با پيوندهاى چينى تقويت شده بود ، در معرض رشته‌اى قرار گرفت كه بايد علم جهانى بدان اطلاق كرد چون ايران از اين زمان به بعد ديگر نتوانست از حيطه تأثيرات روش تجربى و تبيين نتايج برخاسته از تحليل رياضى بگريزد . ولى در اينجا نبايد درباره تأثير اين علم بر علوم بومى ايران و فرهنگ آن مبالغه كنيم ، چون صحيح اينست كه تحت‌تأثير نويسندگان برجسته‌اى قرار مىگيريم كه از زمان الغ بيك و طوسى راه به سوى جالينوس ، بطلميوس ، آپولونيوس و اقليدس مىبرند ؛ و نيز از تكامل فن‌دانى و صنعت اسطرلاب ( وسيله قابل انتقال نجومى تاريخ ميانه اسلام در زمان صفويان ) و نيز حضور و توسعه پايدار سنت پزشكى ملهم از هند با كمترين وابستگى به دانش پذيرفته شده تأثير مىپذيريم . آنچه را كه فرسايش و سبعيت جنگ نتوانست محو كند ، متعصبان مذهب تشيع درصدد انكارش برآمدند . در كشاكش بين علوم دينى و دنيوى ، مشروعيتها رو به تعالى گذاشت و دستيافتها به حضيض نشست . به تعبير ميرزا محمد قزوينى ، در زمان صفويان و حاكميت آنها « معارف ، فرهنگ ، شعر و عرفان بالكل از ايران رخت بربست . « 1 » »\r\nمدت دو قرن در خلاقيت ادبى نقصانى پديد آمد و شمارى از محققان و دانشمندان در محاصره سال 5 - 1134 / 1722 اصفهان از بين رفتند . آن مشعل معارفى كه در دربار قديمى سلطان حسين بايقرا در هرات اوايل سده دهم / شانزدهم فروزان بود ، در اين زمان خاموش شد و در دربار مغولان اعظم در دهلى بار ديگر شعله برافروخت و نويسندگان و متفكران را از سرتاسر ايران تحت حمايت بىدريغ همايون قرار داد . درواقع ايرانيان از دو همسايه بلافصل خود ، تركيه و هند ، مىتوانستند نكته‌چين اطلاعاتى شوند كه بر اوضاع موجود علمى ايران نيز نورى بتاباند .\r\nجاى شگفتى نبود كه رياضيات ، طبيعيات ، مابعدالطبيعه را در زمره فلسفه برشمارند ؛ از اينها گذشته علوم كهن اسلامى هم از مدتها پيش گرايش شديدى به علوم يونانى پيدا كرده بود . شيمى و نجوم هنوز برقرار بود و روزگار آن كسانى كه پيش‌گوئيهاى آنها بر خلاف خواسته دربار مىبود سياه مىشد ؛ امّا وضعيت دوره اليزابت انگلستان هم چندان توفيرى با آن نداشت . در اين روزگار ، همچون دوران قرون وسطاى مسيحيت ، امكان اين وجود نداشت كه علم را به گونه رشته مجزايى از ساير معارف مورد كندوكاو قرار دهند و در دربار شاه عباس دوم در اصفهان و اكبر شاه در دهلى شعرايى بودند كه طبابت مىكردند و يا طبيبانى كه به شاعرى مىپرداختند . فرانسيس بيكن در\r\n\r\n\r\n","description":"","footnote":"\r\n( 1 ) -  LHP  ، جلد 4 ، صص 8 - 26 .\r\n","page_name":" 282 ","page_number":282},
  {"content":"\r\n\r\nانگلستان هنوز نوايى سازكرده و خردمندان ديگر را باهم گرد آورده بود و راه نوين اكتشاف علمى را فرامىنمود . اين دوره در غرب و تا حدودى هم در ايران ، دوره انتقال بود ؛ ازاينرو ارزيابى نيروهاى تحول در مقابل سنت منسجم و جاافتاده ، لازم و ضرورى مىنمايد .\r\n\r\nفرستادگان ، سفرا و ميسيونهاى كاتوليك\r\nچكيده و قطعاتى از اطلاعات علمى را مىبايد از گزارشهاى سياحان اروپايى كه بعضى از آنها در ايران اقامت گزيدند و به خدمت شاه درآمدند ، گردآورى كرد . ازاينرو « ماستر جفرى داكت ، عامل كمپانى مسكوى » در حدود سال 1574 م . مىنويسد كه « ايرانيان كتابهاى معدود و معارف محدودى دارند و گاهى درباره انواع علوم معتبر زمانه خالىالذهن هستند به استثناى بعضى از رشته‌هاى ابريشم‌كارى و چيزهايى كه به سازوبرگ و يراق اسبها مربوط مىشود كه در اين موارد پيشرفت داشته‌اند « 1 » . » دون‌خوان ( اروج بيك ) كه هم ايران و هم غرب كاتوليك را خوب مىشناخت مىنويسد « 2 » « تعداد زيادى از چرخهاى آبى در كناره رودخانه‌ها و بركه‌ها ديده مىشود ، اينها را از روى چرخهاى آبى و آسيابهايى كه در لاگوس ديديم ساخته‌اند » ، و مىافزايد كه زره‌هاى ساخته شده از صفحات نازك فولاد « شديدا قلابى » است كه به مقدار زيادى ساخته مىشود و مقدارى از آن هم به « مسكوى صادر مىگردد » . درباره طبابت مىنويسد كه « عمل آنها در شفاى بيماريها مثل ملل وحشى ديگر است و از گياهان داروئى استفاده كرده و رژيم غذايى شديدى را تجويز مىكنند . در بيمارى واقعى همچون چرك گلو و ذات‌الجنب و غيره دست به حجامت مىزنند .\r\nمردم سخت گرفتار خرافاتند و معتقد به تفأل و جادووجنبل و تصور مىكنند كه با توسل به دعا در مسجد به شفاى عاجل خواهند رسيد و يا به دردهايشان درمانى پيدا خواهند كرد . » دون‌خوان نويسنده‌اى بود كه از شكوه و جلال اصفهان ، ششصد كاروانسراى مدخل دروازه‌ها و سيصد حمام و نظام ثابت راههاى ارتباطى دوره سلطنت شاه عباس كبير ( 1038 - 995 / 1629 - 1587 ) اطلاع كامل داشت .\r\nويليام پارى كه در سال 9 - 1598 م . از همراهان سر آنتونى شرلى در سفر به ايران بود ، با ديدى سطحى و كم‌عمق مىنويسد كه « ايرانيان ملّتى فرهيخته نيستند و از تمام معارف آزادانديش\r\n\r\n\r\n","description":"","footnote":"\r\n( 1 ) - جنكينسن ،  Early Voyyages  ، جلد 2 ، ص 436 ( هاكلويت ،  Principal Navigations  ، جلد 2 ، ص 129 ) .\r\n( 2 ) - دون‌خوان ، ترجمه لسترنج ، صص 2 - 50 .\r\n","page_name":" 283 ","page_number":283},
  {"content":"\r\n\r\nو علمى بىبهره‌اند . . . » و نوشته‌هاى آنها « با نوعى خط خشن انجام مىگيرد كه نه شكل دارد و نه محتوا . » « 1 » درواقع برادران شرلى در امور ديپلماسى و نظامى سررشته داشتند و اطلاعاتى كه ارائه داده‌اند در زمينه فناورى توپخانه بوده است . ايبل پينكن  ( Abel Pincon )  نيز كه در معيت آنتونى شرلى بود ، مىنويسد كه ايرانيان فقط زرهى سنگين دارند و فاقد توپخانه‌اى هستند كه سلطان عثمانى سليم اول را در سال 920 / 1514 نجات داد . ولى اين گفته او را بايد با گفته دون‌خوان بسنجيم مبنى براينكه وقتى تركان سلطان مراد سوم قلعه تبريز را در سال 993 / 1585 گرفتند ، ايرانيان دو توپ عظيم‌الجثه با خود آوردند كه « دهانه آنها داراى يك يا رد عرض و طول لوله‌شان پنج يا رد بود . » « 2 » به‌علاوه ، به نظر مىرسد كه توپ را از تاتارها گرفته باشند و شاه عباس اول در اوج قدرت خود از قرار معلوم افرادى را به‌خدمت‌گرفته كه تركان را ترك گفته و به دو پيوسته‌اند و ساخت توپهاى جديدى را براى او سازماندهى كرده‌اند . كريسى  ( Creasy )  ، به برترى مسلم تركان در امر مهندسى نظامى تأكيد كرده است . ولى توپخانه ايرانيان پس از ورود برادران شرلى و بهره‌گيرى از تجارب آنها و بر اثر ارتباط با غرب رو به بهبود گذاشت و اين ارتباط همچنان حفظ شد چنانچه فيليپ كلمب يكى از فرانسويانى كه در زمان شاه سلطان حسين عهده‌دار توپخانه ايران بود در جنگ گلناباد در سال 1134 / 1722 كشته شد . اثرات بلافصل همكارى آنتونى شرلى كه گفته‌شده همراه خود يك نفر « توپ‌ريز » آورده و كتابهائى در زمينه « فنون استحكامات نظامى » به شاه عرضه كرده بود ، با عبارات مبالغه‌آميزى در نقل‌قولهاى زير خلاصه شده است :\r\n« عثمانيان مقتدر ، موجب وحشت جهان غرب ، موجب شدند كه شيادى به‌نام شرلى وارد صحنه شود تا سرنوشت را تغيير دهد . اغلب ايرانيان هنر جنگ شرلى را كه قبل از آن چيزى از توپخانه نمىدانست ولى حال 500 عراده توپ و 6000 نفر تفنگچى در اختيار دارد ، ياد گرفتند ؛ ازاينرو اينها كه يك زمانى شمشيرهاى دستشان موجب وحشت و هلاكت تركان شده بود ، حال مجهز به توپخانه دوربرد و سلاح آتشين شده‌اند كه وحشتناك‌تر مىنمايد « 3 » . »\r\nامروزه روشن شده است كه اين عبارات نمىتواند با ظاهر امر همخوانى داشته باشد و در اين زمينه بايد نظر منطقى و عاقلانه ارائه داد : سيورى در تحليل‌هاى خود معتقد است كه توپچيان\r\n\r\n\r\n","description":"","footnote":"\r\n( 1 ) - راس ،  Sir Anthony Sherley  ، صص 22 - 121 .\r\n( 2 ) - دون‌خوان ، ترجمه لسترنج ، ص 189 .\r\n( 3 ) - پرچس ، جلد 10 ، ص 376 .\r\n","page_name":" 284 ","page_number":284},
  {"content":"\r\n\r\nپرتقالى و اروپايى در خدمت ايرانيان بودند .\r\nيكى ديگر از سياحان بعدى انگليسى كه در زمان مرگ شاه عباس اول در ايران بود و گزارش خود را حدود چهار سال بعد ، پس از بازگشت به لندن منتشر ساخت ، تامس هربرت بود ، گزارش و شرح او از علوم ايران مختصر و مفيد است . او درباره طبيبان مىنويسد :\r\n« تا آنجا كه توانستيم بفهميم اينها علوم را ياد مىگيرند و معدودى از آنها فيلسوف هستند : باوجوداين كتابخانه آنها كوچك است ؛ كتابهاى آنها اغلب به زبان عربى ، ولى فشرده و مفيد است و همواره موجب پيشرفت علم و عمل آنها مىشود . گمان مىكنم كه آنها گياهان و ساير سبزيجات را به كانيها ترجيح مىدهند . . . آنها استاد علوم و حكيم هستند و كمترين علاقه‌اى به نجوم و هيأت ندارند . تعدادى از نويسندگان ، عربى ، فلسفه طبيعى و رياضيات را ياد مىگيرند و در اين علوم شاخص مىشوند و اكثر كتابهايى كه آنها مىخوانند عبارتند از كتب بقراط ، جالينوس ، ابن رشد ، فارابى ، ابن سينا ، ابن اسحاق ، ابو على ، محمد عبد اللّه ، ابن اديب ، ابو البر ، رازى ، غزالى و ابو معشر « 1 » . »\r\nهربرت در ميان شهرهاى ايران مىنويسد كه شيراز « مدرسه‌اى دارد كه در آن فلسفه ، نجوم ، فيزيك ، شيمى ، و رياضيات تدريس مىشود ؛ و اين مدرسه در سرتاسر ايران شهرت دارد » « 2 » در حالى كه در مغازه‌هاى « ميدان اصفهان ، انواع و اقسام داروهاى ساده تركيبى ديدم كه تاكنون در شهرى از شهرهاى اروپا نديده بودم ؛ و اين كار طبيبان را تشويق مىكند كه آنها را از نزديك ببينند و دربارهءشان داورى كنند . . . » « 3 » هربرت همچنين به منبع و منشأ انقوزه در منطقهء اطراف لاهور و رود سند اشاره مىكند و از وجود جنگلهاى درخت توت براى پرورش كرم ابريشم در شمال ايران سخن مىراند . او نيز مثل ساير سياحان از وابستگى و دلبستگى مردم به سنن گذشته مثل توجه و علاقه به تقويم قمرى و نيز عدم علاقه و اشتياق آنها به اختراع و ابداع حرف مىزند .\r\nدر اين زمينه مهمترين و ارزشمندترين اطلاعات را بايد از سفرنامه شاردن بيرون كشيد .\r\nشاردن درخصوص اطلاع از دانش و علم دوره صفوى گزارش منظمى ارائه مىدهد . مسافرت او به ايران در سال 1666 م . صورت گرفت و در زمان مرگ شاه عباس دوم در اصفهان حضور داشت ، سپس به هند رفت و در سال 1672 م . وارد اين كشور شد و چهار سال در آن اقامت گزيد .\r\n\r\n\r\n","description":"","footnote":"\r\n( 1 ) - هربرت ، مسافرت در ايران ، صص 6 - 244 ، در مورد اشارات تشريحى راجع‌به اين اسامى نگاه كنيد به ص 329 .\r\n( 2 ) - همان ، ص 72 .\r\n( 3 ) - همان ، ص 129 .\r\n","page_name":" 285 ","page_number":285},
  {"content":"\r\n\r\nسرانجام به انگلستان رفت و در آنجا جواهرساز و زرگر دربار چارلز دوم شد و در سال 1681 م .\r\nبه مقام شواليه‌گرى رسيد و يك سال بعد به عضويت انجمن سلطنتى درآمد . شاردن مىگويد كه ايرانيان « آمادگى كامل به يادگيرى علوم دارند و به صناعت فكرى و مكانيكى ميلى وافر نشان مىدهند . . . » اخترشناسى و اخترگويى در بين آنها رواج دارد مخصوصا از نجوم براى پيشگويى آينده بهره مىگيرند . در اصفهان پايتخت صفويان منجمان چندى وجود دارند و « معروفترين آنها از اهالى خراسانند يعنى از شهر كوچك گناباد و يكى از خانواده‌هاى اين شهر در هيأت و نجوم شهره هستند . »\r\nشاه منجمان دربار خويش را فقط از گناباد انتخاب مىكند چون در آنجا مدرسه‌اى وجود دارد كه منجمان سرتاسر ايران را تربيت مىكند . در اين منطقه بلخ و سغد باستان قرار دارد كه در بين رودخانه‌هاى سيحون و جيحون است و هوائى پاك ، خشك و آرام دارد و برجسته‌ترين منجمان ايران به مدت ششصد سال در اين نواحى شكوفا شده‌اند . « 1 »\r\nشاردن همچنين فصلى با عنوان « درختان ، گياهان و داروهاى ايران » دارد چون ايران موطن اصلى داروهاى طبيعى و براى آنها كاملا مناسب است « 2 » ، و داستان سرگرم‌كننده‌اى از رقابت منجمان و طبيبان دربارى ارائه مىدهد « 3 » :\r\n« منجمان مقتدر و متنفذ ، ثروتمند و عزيزند و مدام به طبيبان سخت حسادت مىورزند تا كه قبول افتد و چه در نظر آيد . فىالمثل پزشكان در تداوى بيماران برحسب عوارض و علايم امراض و خصوصيات مشهود مرض اقدام مىكنند و داروهاى موجود در فن پزشكى را تجويز مىنمايند . درصورتيكه منجمان با اين اقدامات مخالفت مىورزند و عقيده دارند كه گردش چرخ و كواكب را بايد نگريست و معلوم كرد كه آيا مراجعه به پزشك و تداوى سعد است يا نحس و اقدام به درمان عاقبت خوب خواهد داشت يا نه . »\r\nشاردن منابع اصلى و شناخته شده علوم را در ايران ذكر مىكند كه از شهرت معتنابهى برخوردارند اين منابع از آن بطلميوس در زمينه نجوم و رياضيات ، و اقليدس ، آرشميدس ، تئودوسيوس ، اتوليكوس ، منه‌لائوس و آپولونيوس در قلمرو رياضيات ، و بقراط و جالينوس در حيطه طب بود ؛ درخصوص نجوم ، دانشمندان نام‌آورى همچون ابو الحسن عبد الرحمن بن\r\n\r\n\r\n","description":"","footnote":"\r\n( 1 ) - شاردن ، جلد 4 ، ص 211 .\r\n( 2 ) - همان ، جلد 3 ، ص 298 ( ترجمه به انگليسى از للويد ، جلد 2 ، ص 37 )\r\n( 3 ) - شاردن ، جلد 4 ، ص 355 .\r\n","page_name":" 286 ","page_number":286},
  {"content":"\r\n\r\nعمر الصوفى ( متوفى 376 / 986 ) نصير الدين طوسى ، محمود شاه خلجى « 1 » فعاليت داشتند و ميرزا الغ بيك افرادى چون جمشيد غياث الدين كاشى ، قاضىزاده رومى و على بن محمد قوشچى را به كار گماشت . در زمينه علوم اتكاء به سنت و اعمال جاافتاده كاملا رواج داشت . ازاينرو شاردن از ابقا نظريات اصلى صوفى درباره نقشه ستارگان و نيز برغم شناخت ساير ابزار و وسايل ، از شهرت و رواج عمومى اسطرلاب صحبت مىراند ، او به فهرست منجمان و رياضىدانان كتاب خود افرادى چون مأمون ، كندى ، فارسى و عمر خيام و ابو الوفا در جبر ، فارابى در موسيقى و طب ، و يك نفر « آريايى » ( شايد ابن هيثم ) در ديد و بينايى و ابو الفدا در جغرافيا را مىافزايد . در اسلام مثل علوم چهارگانه قرون وسطاى مسيحيت ، هندسه اقليدسى صاحب سنتى شده بود كه در آن خط مستقيم براى پديده‌هايى چون ديد و بينائى ، علم تعيين وقت و پرسپكتيو به كار مىرفت و حال آنكه در پيوند بين رياضى و موسيقى از تعدادى نسبت استفاده مىكردند . شاردن درباره كتابخانه‌هاى آنها مطالبى مىآورد و مىگويد كه شمار كتابهاى آنها بيش‌از چهارصد جلد نيست و آنها را با تعداد زياد كتب كتابخانه‌هاى اروپائى مقايسه مىكند « 2 » ، و مىگويد كتابخانه‌هايى هستند كه بيشتر به كتب كهن اتكاء دارند و كتابهاى جديد و اكتشافات تازه‌اى ارائه نمىدهند .\r\nشاردن در اصفهان با پيشواى فرقه كاپوسن هم‌منزل مىشود و اطلاعاتى راجع‌به اسطرلاب از معروفترين سازنده آن محمد امين بدست مىآورد كه با دو اسطرلاب سال 1086 / 6 - 1675 و 1097 / 6 - 1685 شهرتى درخور يافته بود . شاردن مىگويد كه وى فرزند ملاحسن على منجم نام‌آور است ولى فرزند ديگر وى خليل محمد بود كه به سبب ساختن نوزده اسطرلاب پيشرفته به شهرت رسيده بود « 3 » ، پيشواى كاپوسن‌ها پىير رافائل دومان ( ژاك دوترتر ) بود كه در معيت تاورنيه وارد اصفهان شد و به تونو و شاردن كمكهاى شايانى كرد « 4 » . او نظريه اسطرلاب ايران را با نظريه ژان استوفلرن  ( Jean Stoefflerin )  كه كتاب او با عنوان  Elucidatio Fabricae Ususque astrolabii  ، در سال 1513 م . منتشر شد ، و رگيو مونتانوس  ( Regio montanus )  مقايسه مىكند و شباهتهاى آنها را درمىآورد ؛ به گزارش شاردن ، اسطرلاب نوع ايرانى بهتر و دقيق‌تر و به لحاظ هندسى منظم‌تر است . دومان كه رياضىدان برجسته بود از شاه عباس دوم و شاه سليمان عنايت و حمايتى خاص ديد . نخستين ميسيون اصفهان در سال 3 - 1602 م . از آن اگوستينىها بود و آخرين فرقه كاتوليكى كه در اصفهان مستقر شد در سال 1653 م . فرقه ژزوئيت بود . نفوذ همزمان\r\n\r\n\r\n","description":"","footnote":"\r\n( 1 ) - شارح ( حدود 852 / 9 - 1448 ) جدولهاى نجومى ( زيج ايلخانى ) طوسى ( او فىالواقع نويسنده نبود بلكه كتاب به دو تقديم شده است : نگاه كنيد به  PL  ، جلد 2 ، بخش 1 ، ص 74 ، يادداشت 4 ( ويراستار ) . نگاه كنيد به : گريوز ،  Astronomica  .\r\n( 2 ) - شاردن ، جلد 4 ، ص 220 .\r\n( 3 ) - ماير ،  Islamic Astrolabists  ، صص 7 - 54 .\r\n( 4 ) - شاردن ، جلد 8 ، ص 109 .\r\n","page_name":" 287 ","page_number":287},
  {"content":"\r\n\r\nژزوئيت‌ها در چين در زمينه نجوم مهم و جالب نظر است و هنگامىكه محققان چينى از تلسكوپ و نظريه خورشيد كانونى كپرنيك اطلاعى كسب كردند ، دوره‌اى ديگر آغاز شد ؛ درواقع ميسيون چينى پيشتر با كمك دانشمندان محلى در بين سالهاى 1629 م . و 1635 م . زبده‌اى درباره نجوم و تقويم با عنوان چهونگ چن لىشو تهيه ديده بودند . امّا در اين زمان سند و شاهدى از همكارى مثمر علمى ايرانيان و فرقه ژزوئيت‌ها در دست نيست ، ولى يقين است كه ايران و تركيه بتدريج تحت‌تأثير و نفوذ علوم و فن‌آورى غربى قرار گرفت كه در بخش بعد بدان خواهيم پرداخت .\r\n\r\nنجوم و علوم وابسته\r\nنجوم اسلامى دوره صفوى در پايانه سنت طولانى رصد هندسى قرار گرفته بود و ويژگى اصلى آن بررسى سايه اشياء بر روى سطوح مستوى در مقابل اشعه خورشيد و تجسم تصاوير اجرام سماوى بر روى يك صفحه مدور ( اسطرلاب ) بود و در رصدهاى جائى سينگ دوم در هند به اوج خود رسيد و اين در زمانى بود كه تلسكوپ در اروپا پذيرش عمومى يافته و دوره بصرى و نورى آغاز شده و رصدخانه گرينويچ شروع به رصدهاى منظم كرده بود .\r\nپروفسور كندى در فصل مربوط به علوم دوره تيمورى دستاوردهاى علمى اين دوره را به خوبى بررسى كرده است . رصدخانه بزرگ اسلامى در مراغه و سمرقند عمرى كوتاه داشتند و امروزه مخروبه‌اند « 1 » ولى كتب مربوط به اين رصدخانه‌ها يعنى زيج ايلخانى ( حدود 670 / 1271 ) و زيج جديد سلطانى كه طبق گفته عبد المنعم عاملى ( حدود 970 / 3 - 1562 ) جداول الغ بيك است و در سال 841 / 1437 تكميل شده ، كار اين رصدخانه‌ها را مخلّد ساخته است . نسخه‌هايى از جداول الغ بيكى به زبانهاى فارسى ، تركى و عربى انتشار يافت و در زمان چارلز اول به آكسفورد رسيد و ضمنا شهرت قوس عبور نصف‌النهارى عظيم كه ابزار محورى رصدخانه سمرقند و شعاع آن 120 پا بود درهمه‌جا پيچيد و به گوش منجمان استانبول و يك نفر سياح انگليسى به‌نام جان گريوز رسيد . تلاشهاى شاهان صفوى براى تقليد از آن به جائى نرسيد .\r\nشاه اسماعيل اول موسس سلسله صفوى ، تجديد و احياى رصدخانه مراغه را طرح‌ريزى كرد و كار آن را به امير غياث الدين منصور بن امير صدر الدين محمد شيرازى ( متوفى 949 / 3 - 1542 ) واگذاشت . منجمان مسلمان از مدتها پيش دريافته بودند كه تهيه مجموعه كاملى از جداول\r\n\r\n\r\n","description":"","footnote":"\r\n( 1 ) - بقايائى از عبور نصف‌النهارى رصدخانه الغ بيك در تصوير شماره 2 اين كتاب آمده است .\r\n","page_name":" 288 ","page_number":288},
  {"content":"\r\n\r\nستارگان نيازمند يك دوره رصد سىساله است كه مطابق با حركت انتقالى زحل بود ، ازاينرو شاه اسماعيل از اين طرح دست كشيد . جانشين او شاه طهماسپ اول ( 984 - 930 / 1576 - 1524 ) هم طرح ايجاد رصدخانه‌اى در تالار كاخ سلطنتى اصفهان را ريخت تا جداول تازه‌اى تهيه نمايد ولى اين طرح نيز تحقق نيافت . معهذا در ارتباط با اين طرح رصدخانه‌اى اصفهان ، رساله ارزشمندى تهيه شد كه هنوز باقى است و طرح ابزارى را كه سابقا در رصدخانه‌هاى اسكندريه ، مراغه و سمرقند به كار رفته بودند ، توصيف كرده است « 1 » .\r\nدر اينجا چند كلمه راجع‌به عمر كوتاه رصدخانه‌هاى اسلامى لازم مىآيد . البته در جهان اسلام دانشمندانى وجود داشتند كه تحقيقات علمى خويش را به خاطر خود علم دنبال مىكردند چنانچه اين مطلب از مقدمه آثارشان برمىآيد ، امّا خاندانهاى حاكمه چنين آرمانهائى نداشتند و سياست شاهان صفوى هم بيشتر از علاقه آنها به مصلحت‌انديشى و ارزش مشاهدات اخترشناسى مايه مىگرفت ؛ ازاينرو رصدخانه‌ها به منظور هدف محدودى بطور موقت راه‌اندازى مىشد . با وجوداين ، رصدخانه‌هاى اسلامى مقطع مهمى از تاريخ نجوم را به خود اختصاص داده و در اينجا رواست كه اشارات چندى به بناهاى معاصر تركان در بلنداى مشرف بر محله توفانه  ( Tophane )  استانبول در سمت جنوب ارائه شود ( در غياب نمونه‌هاى ايرانى آن ) . تقى الدين محمد الرشيد بن معروف ، رئيس رصدخانه ، كه نويسنده رسالهء مستوفائى درباره انتشار راست خطى انعكاسى و انكسارى نور است « 2 » ، پيش‌بينى كرد كه ذوذنب سال 985 / 1577 در لشكركشى سلطان مراد سوم عليه ايرانيان براى او سعد و سعادتى درپى خواهد داشت ، ازاينرو رصدخانه در همان سال تكميل شد و هدف از آن نيز تصحيح و اصلاح جداول كهن نجوم بود . در ساخت آن « دوكات ونيزيان مثل ريگ خرج مىشد » و تلاشهاى هيأت با موفقيت قرين شد :\r\nسلطان به تقى الدين : با اين شيوه موشكافانه ، آيا نقطه كشف‌نشده‌اى در فلك باقى مىماند ؟\r\nتقى الدين به سلطان : اعليحضرت بدانند كه در زيج الغ بيك نقاط كورى وجود داشت ؛ حال با اين رصدها جدولهاى صحيحى تهيه خواهد شد . . . « 3 »\r\nدر اين رصدخانه ، عمارت اصلى استادانه‌اى برپاشده بود كه دفترخانه‌ها و كتابخانه از آن جمله بودند ولى ابزارهاى عظيمى در مدخل آن گذاشته بودند . يك عمارت كوچك ديگر در\r\n\r\n\r\n","description":"","footnote":"\r\n( 1 ) - عبد المنعم عاملى ، كتاب تعليم آلات زيج ، نسخه خطى شماره 7702 كتابخانه بريتانيا ( با نمودارها ) : به سيمان نگاه كنيد .\r\n( 2 ) - او درباره اين مشكلات و پژوهشهاى بغرنج نوشت كه « اين مشكلات و پژوهشها به قدرى است كه موى آدم را سفيد مىكند » ، نگاه كنيد به ونيتر « نسخ خطى عربى راجع‌به نور و بصر » .\r\n( 3 ) - سايلى رصد در اسلام ، ص 293 : « اشعار علاء الدين منصور » متن در ص 455 ، ترجمه آن در ص 482 .\r\n","page_name":" 289 ","page_number":289},
  {"content":"\r\n\r\nكنار آن براى نطاق‌ها ، يك اسطرلاب ، ساعتهاى آبى ، كره‌ارض كه نشانگر آفريقا ، آسيا و اروپا بود و نيز آلات مختلف هندسى ساخته شده بود ؛ اين رصدخانه كوچك شايد حاوى ابزار راهنما هم بود ، امّا بهرحال كاركنان كمى نداشت چون چهار يا پنج نفر سر يك آلت رصد گماشته شده بودند ، دو يا سه نفر رصدكننده بودند ، يك نفر تصدى ثبت خوانده‌ها را داشت و يك نفر هم وظايف گوناگونى را به انجام مىرساند . در مورد كارهايى كه در اين رصدخانه به انجام مىرسيد ، مديون اطلاعات شاعر معروف علاء الدين منصور هستيم . او از يك ذات‌الحلق به منظور تعيين عرض و طول اجرام سماوى صحبت مىكند ؛ و يك سدس فخرى براى يافتن ميل آفتاب و ساير « فواصل » از خط استوا ؛ و يك نطاق عظيم سمتى براى سمت‌ها و ارتفاعات ؛ يك نطاق چوبى يا آليداد با دو ديدبانى براى بررسى حركت عطارد و زهره و نيز تعيين زواياى ارتفاع و « فواصل » سمت‌الرأسى ؛ آليداد اختلاف منظرى براى همه زواياى ارتفاع و اختلاف منظره ماه ؛ « آلتى با دو حفره » براى بررسى قطرهاى اجرام سماوى و پديده‌هاى كسوف ؛ « آلتى همراه با علاقه‌هايى » به منظور تعيين موقعيت اعتدالين كه گفته مىشد بوسيله تقىالدين براى جايگزينى با وسيله تعيين اعتدال اختراع شده بود ؛ و بالاخره المشبهه بالمناطق . اين از اختراعات تقى الدين بر پايه المجسط بطلميوس بود كه كاربرد آن كاملا روشن نشده است . منصور درباره آن مىنويسد :\r\nبه‌علاوه ، با كمك مشبّهه و بر اثر رصدهاى دقيق پرتو ستاره زهره ، سومين فلك روشن‌تر و واضح‌تر مىشود و آليداد سنيدى و يك ساعت مكانيكى همراه با زنجيره‌اى از چرخهاى دندانه‌دار و با كمك اندازه‌گيريهاى دقيق و سنجش با ساعت تصعيد اجرام سماوى معين مىشود و با آليداد دقيق و ويژه آليداد غريبى كه منجمان بدان نام « سنيدى » داده‌اند « 1 » همه رمزها و علائم كائنات دقيقا هويدا مىگردد . « 2 »\r\n\r\n\r\n","description":"","footnote":"\r\n( 1 ) - شايد از وسايل هندسى براى حكاكى اسطرلاب و غيره بوده است .\r\n( 2 ) - سايلى ، « اشعار علاء الدين منصور » متن ص 453 ، ترجمه ، صص 9 - 478 .\r\n","page_name":" 290 ","page_number":290},
  {"content":"\r\n\r\nميس سويم تكلى  ( Miss Sevim Tekeli )  بين ابزار تقى الدين در رصدخانه استانبول و تيكوبراهه در اروپا مقايسه‌اى انجام داده و هر دوى اين منجمان با سدس فخرى و نطاق سمتى كه از مدتها پيش در جهان اسلام به كار مىرفت و بعدها وارد اروپا شد ، آشنا بودند ولى نطاق بزرگ چوبى و نطاق آليداد تيكوبراهه چندسال بر ابزار تقى الدين سبق داشت . هردو براى بررسى و نگارش بررسيهايشان پلكانهايى ايجاد كرده بودند . بديهى است كه بين تركيه و غرب و نيز برغم جنگهاى متمادى ، با ايران نيز روابط كافى فكرى برقرار بود و آنچه در مورد رصدخانه استانبول گفتيم ، درخصوص مؤسساتى از اين نوع در نواحى دوردست شرق و حتى در مورد هند مغولان اعظم نيز مصداق داشت . درعين‌حال كه از اروپا ساعت مكانيكى وارد رصدخانه استانبول شد تا براى ثبت زمان جاى ساعت آبى را بگيرد ، اطلاعات و انديشه‌هاى علمى جهان اسلام بتدريج از طريق ايليا ميسراخى  ( Elia Misrachi )  ( 1526 - 1456 م . ) كه سفرى به بال  ( Basle )  كرد و رگيومونتانوس در مأموريت علمى به هنگرى ، به غرب وارد شد . نظريه اسلامى پوسته‌هاى سفت فلكى را پيورباخ  ( Peurbach )  اقتباس كرد . سايلى  ( Sayili )  ، به حق اشاره مىكند : « بعيد نيست كه پيشرفت و عروج علم نجوم اروپائى كه توسط پيورباخ و رگيومونتانوس صورت گرفت بر اثر تماس با جهان شرق اسلامى باشد « 1 » . » همچنين رصدخانه كسل لندگريو از آن ويلهلم چهارم هسه ( 92 - 1532 م . ) نخستين نهاد اروپائى قابل مقايسه با نهادهاى اسلامى بود و اين رصدخانه سلطنتى پيشينه‌هايى در سرزمينهاى اسلامى داشت . رصدخانه سمرقند بيشترين تأثير را در غرب گذاشت : رصدخانه مراغه از نظر زمانى دور و رصدخانه استانبول هم به لحاظ زمانى نزديك بود .\r\nدر اين قلمرو بايد نام گريوز را ذكر كرد .\r\nگريوز از آن اشراف بىباكى بود كه در ظهور علم در انگلستان سده هفدهم سهمى داشت . او كه در سال 1630 م . استاد برگزيده هندسه در كالج گريشام شده بود ، به علوم اسلامى علاقه بهم رساند و با تشويق اسقف اعظم لاود  ( Laud )  ، هفت سال بعد لندن را در معيت شرقشناس معروف ادوارد پوكاك  ( Edward Pococke )  ترك گفت و نزد خود ابزار ساخت رصدهاى نجومى و پول براى خريد كتب - مخصوصا كتب زيج الغ بيك - داشت . گريوز در سال 1638 م . در استانبول به جمع‌آورى كتب پرداخت و سپس راهى اسكندريه و قاهره شد ( كه در اين شهرها چيزى حاصلش نشد ) و در سال 1639 م . مصر را با كتب يونانى ، عربى و فارسى ترك گفت . گريوز در استانبول پوكاك را در موقعيتى ترك كرده بود كه براى بررسى نسخ خطى علمى مطالب زيادى از او ياد\r\n\r\n\r\n","description":"","footnote":"\r\n( 1 ) - سايلى ، رصد در اسلام ، ص 386 .\r\n","page_name":" 291 ","page_number":291},
  {"content":"\r\n\r\nگرفته بود . پس از گذشت سه سال به انگلستان برگشت و دريافت كه به دليل غيبت طولانى و ارائه ندادن سخنرانى از مقام پروفسورى كالج گريشام محروم شده است . معهذا ، در سال 1643 م .\r\nكرسى نجوم ساويلى را در آكسفورد اشغال كرد و در آنجا به تدريس يافته‌هاى شرقى خود پرداخت . گريوز طبق اشاره جان وارد  ( John Ward )  از جداول سمرقند ، پنج نسخه فارسى گردآورده بود كه آنها را به زبان لاتين ترجمه كرد و نسخه نهايى تجديدنظرشده‌اش را نزد اسقف اعظم آشر به وديعه گذاشت . « اما آقاى تامس هايد از كالج كوئين در آكسفورد چيزى از اين قضيه نمىدانست ، ازاينرو نسخه‌هاى جديدى از آنها تهيه كرد و آنها را با متن اصلى و شرحى عالمانه در سال 1665 م . در آكسفورد در قطع خشتى منتشر ساخت « 1 » . » گريوز درحاليكه از استادى آكسفورد معزول و خانه‌اش غارت شده بود ( بوسيله بازرسان پارلمان در سال 1648 م . ) سرانجام به لندن برگشت تا از راه نويسندگى ارتزاق كند و در سال 1652 م . در پنجاه سالگى در آنجا درگذشت .\r\nدر اين زمان با عطف نظر به نامه‌اى كه پىيتر ودلاواله سياح ايتاليائى ( كه ساليانى را در ايران گذراند ) در سال 1624 م . به يك نفر ايرانى به‌نام زين الدين لارى نوشته ، به مسأله نقل و انتقال از غرب به شرق توجهى درخور مىكنيم . در اين نامه نظام تيكوبراهه از جهان و اكتشافاتى كه بوسيله تلسكوپ گاليله انجام گرفته و نيز اهميت آن اشاره شد ؛ اين اهميت آن مايه بوده كه اخيرا دكتر آيدين سايلى مقاله‌اى درباره آن با عنوان « نسخه خطى فارسى اوايل سده هفدهم درباره نظام كيهانى تيكوبراهه » نوشته است .\r\nعلوم رياضى دوره صفوى ايران مثل علوم چهارگانه مسيحيت عصر قرون وسطى با تنه‌اى از علوم عمومى درهم تنيده شده بود . درحاليكه پيوستگى با شرق دور از طريق زبان سنسكريت صورت مىگرفت ، با غرب نيز زبان تركى به كار گرفته مىشد . طبق المناطق « 2 » يكى از تدابير محاسبه سياره‌اى بود كه بوسيله جمشيد غياث الدين كاشى ( متوفى 832 / 1429 ) اختراع شد ( در ايام تيموريان ) و ابزار مشابهى را كه در يكى از رسالات اوايل سده دهم / شانزدهم و اهداشده به سلطان بايزيد دوم تشريح شده ، تحت‌تأثير قرار داد . اين را هم بايد يادآورى كرد كه يكى از همقطاران كاشانى در رصدخانه سمرقند يعنى على بن محمد قوشچى به استانبول سفر كرد و در آنجا مقيم شد . بدينسان تأثيرات منجمان و رياضىدانان سمرقند ، به ناچار و به روا ، درهمه‌جا\r\n\r\n\r\n","description":"","footnote":"\r\n( 1 ) - وارد ، ص 149 .\r\n( 2 ) - نگاه كنيد به كندى :  \" Afifteenth - Century Planetary Computer \"  .\r\n","page_name":" 292 ","page_number":292},
  {"content":"\r\n\r\nپراكنده گشت . متن كاشانى درباره حساب با عنوان مفتاح الحساب كه طبق گفته كندى « 1 » در آن در بهره‌گيرى از كسر اعشارى دو قرن بر استونيوس از اهالى بروژ سبق داشت از طريق تركيه درهمه جا انتشار يافت . متون فارسى ليلاوتى و بيج‌گنت نوشته بهاسكر اچارى  ( Bhaskara Achara )  از هند دوران مغولان به بيرون رخنه كرد و موجب شد تا نظام اعشارى حساب و حل معادلات جبر كه در سده دوازدهم شكل نهايى خود را در بين هندوان پيدا كرده بود ، رونق عمومى پيدا كند . در ايران افراد زيادى بودند كه رسالات نجومى تأليف مىكردند : ميرزا قاضى بن كاشف الدين محمد يزدى ( متوفى در اردبيل به سال 1075 / 5 - 1664 ) ، شيخ الاسلام كه پدرش طبيب شاه عباس اول بود ، يك كتاب مبانى عملى در باب نجوم ، با عنوان تحفه عباسيه تأليف كرد . يكى از نويسندگان نام‌آور اين بخش از علوم بهاء الدين محمد بن حسين عاملى ( متوفى در اصفهان به سال 1031 / 1622 ) بود كه كتاب تشريح الافلاك را به زبان عربى درباره نجوم نوشت و شرحهاى فارسى چندى بدان نگاشته شد ؛ تحفه حاتمى رساله كم‌حجمى درباره اسطرلاب بود كه به ميرزا حاتم بيك وزير شاه عباس اول تقديم شد ؛ او تأليف كم‌حجم ديگر به زبان عربى با عنوان الصحيفه داشت كه شرحى مستوفى در باب صفحه اسطرلاب بود ؛ و كتاب عربى موفق درباره حساب با عنوان خلاصة الحساب داشت كه شرحهاى فارسى و هندى چندى را برانگيخت ( يعنى در آركوت در سال 1696 م . ) و بعدها همراه تحفه حاتمى ( تهران 1316 / 9 - 1898 ) منتشر شد . يكى از كوچندگان ايرانى هند ، محمد على « حزين » لاهيجى ( متولد در اصفهان به سال 1103 / 1692 و متوفى در بنارس به سال 1180 / 1766 ) اثرى در باب عناصر نجوم به‌نام رساله در هيأت در اواخر عمرش نوشت .\r\nتأثيرات رياضى هند اصلا با ترجمه‌ها و شرحهاى فارسى دو بخش نخستين سيد انتا - شيرومانى رساله سنسكريت نجومى تأليف بهاسكر اچارى از اهالى بيدر دكن در حوالى 1150 م .\r\nوارد ايران شد . فيضى ، شاعر ، محقق و برادر ابو الفضل صدراعظم امپراتور اكبر ، بخش آغازين آن را با عنوان ليلاوتى درباره حساب و هندسه در سال 995 / 1587 براى امپراتور منتشر ساخت ؛ درحاليكه دومين بخش آن يعنى ويجا - گنيتا درباره جبر با عنوان بيج گنت به فارسى ترجمه شد و عطاء اللّه « رشدى » آن را در سال 1044 / 5 - 1634 به شاه جهان تقديم كرد . « رشدى » رساله خلاصة الراز را نوشت كه اثرى معيار در باب حساب ، جبر ، اندازه‌گيرى و پيمايش بود و در آن به مدح شاه جهان و شاهزاده داراشكوه ( كه اين اثر به دو تقديم شده بود ) پرداخت . « رشدى » ،\r\n\r\n\r\n","description":"","footnote":"\r\n( 1 ) - كندى ، « تقويم چينى - اويغورى » ، ص 437 .\r\n","page_name":" 293 ","page_number":293},
  {"content":"\r\n\r\n« مهندس » و نور اللّه « معمار » سه فرزند نادر العصر استاد احمد معمار لاهورى بودند كه پدر آنها معمارى قدوه و برجسته بود و دو نوه و يك نتيجه او اين سنت علمى و معارف را ادامه داده و بدان غنا بخشيدند . لطف اللّه « مهندس » برادر كهتر « رشدى » شرحى عربى بر خلاصة الحساب بهاء الدين ( مذكور در بالا ) نوشت و از كتاب صور الكواكب صوفى كه در باب ستارگان است ترجمه‌اى به فارسى پرداخت . اثر آخرين البته بر تكريم و اعزاز طولانى استادان نجوم كهن اسلامى هرچه بيشتر افزود .\r\nسنت نجوم اسلامى كه در سمرقند به اوج خود رسيد و بوسيله امپراتوران مغول هند مخلد و جاودانه شد ، با رصدخانه‌هايى كه در دهلى ، جيپور ، ماتورا ( موترا ) ، بنارس و اوجين بوسيله راجه‌جائى سينگ سوائى ( كه فرمانده نظامى اورنگ زيب و جانشينان او بود ) برپا شد ، به نهايت خود رسيد . زيج او با نام زيج جديد محمد شاهى كه در سال 1140 / 1728 تكميل شد ، براى تصحيح زيجهاى سابق چون زيج الغ بيك ، زيج خاقانى و تشيلات تأليف ملاچاند براى اكبر و ملافريد براى شاه جهان ، نگارش يافت . ملا فريد الدين مسعود بن ابراهيم دهلوى ، منجم دربار شاه جهان ، در سال 1039 / 1629 زيج جهانشاهى را بر پايه زيج الغ بيك و با همان ترتيب تكميل و تاريخ الهى شاه جهانى را در سال 1041 / 2 - 1631 در دوره جديدى محاسبه كرد .\r\nمثلثات كروى سپهر سماوى در مسائل ارضى به يك اندازه ارزش داشتند مثل تعيين ارتفاع شهرها و سمت قبله ( به طرف مكه ) بر پايه تعريفى خاص از ارتفاع ، نيمكره شمالى به هفت اقليم تقسيم مىشد : ازاينرو اقليم اول مركب از مناطقى بود داراى حداكثر نور آفتاب در روز يعنى 4 / 3 12 تا 4 / 1 13 ساعت و دومين اقليم نيز داراى حداكثر روشنايى روز از 4 / 1 13 تا 4 / 3 13 ساعت و غير آن .\r\nاكثر زيجات در مختصات جغرافيايى شهرها فهرست‌بندى مىشد چون موقعيت جغرافيايى رصدكننده در موقعيتهاى سماوى تأثير مىگذاشت و اينها در امّ اسطرلاب‌ها ثبت مىشد . امّا اطلاعات اندكى درباره كارتوگرافى موجود است . پس از نقشه‌هاى دانشمند عرب ادريسى در اواسط سده ششم / دوازدهم در سيسيل ايام نرومانها كه برجاى نقشه‌هاى راهبرانه قرون وسطى نشست و به مدت چهارصد سال مؤثر افتاد ، تا زمان ظهور امپراتورى عثمانيان به‌عنوان يك قدرت دريايى ، نقشه ديگرى در جهان اسلام پديد نيامد . تركان اطلاعات جغرافيايى را با اشتياق گردآورى مىكردند و آن را يا به صورت دست اول از افرادى چون ناخدا پيررئيس بدست مىآوردند كه نقشه‌هاى سواحل و جزاير مديترانه و درياى سياه را در سال 927 / 1521 به سلطان سليم اهدا كرد و تجارب شخصى از اقيانوس هند و درياى چين داشت و يا اينكه از محققان و جغرافيدانانى چون كاتب چلبى ( حاجى خليفه ) شرح‌حال‌نويس بلندآوازه ، طبّ كسب مىكردند\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nكه در اواسط سده يازدهم / هفدهم  Atlas Minor  را از مركاتور  ( Mercator )  ترجمه و با بهره‌گيرى از ساير منابع جغرافيائى اروپائى و فارسى ، كتاب جهان‌نماى خويش را تأليف كرد .\r\nجهان‌نما نسخه تركى قانون‌نامه فارسى تأليف يك نفر بازرگان و تقديمى به سلطان سليم اول در سال 1516 م . و رساله غياث الدين نقاش ( كه شاهرخ او را مأمور دربار امپراتور چين در سال 822 / 1419 كرد ) و يك اثر ديگر فارسى به‌نام خطاىنامه بود كه سيد على اكبر خطايى ( كه سه سال از عمر خود را در چين گذرانده بود ، 8 - 1505 م . ) آن را تأليف كرده بود ؛ حاجى خليفه كتاب خود را در زمان سلطان مراد سوم ( 1003 - 982 / 95 - 1574 ) تحرير كرد . ايران راهى بود كه علوم چينى از طريق آن بدست تركان رسيد و از آنجا به اروپا رفت ، مثلا كتاب بناكتى ( تكميل در 717 / 1317 ) كه هشتمين بخش آن درباره چين در سال 1677 م . ترجمه شد ؛ و همين شناخت و دانش براى تكميل اطلاعات مبهم دوره بين ماركوپولو و ژزوئيت‌ها بسيار راهگشا بود ؛ ضمنا شواهدى از انتقال علوم اسلامى هم در چين مخصوصا در چينىهاى اوايل سده دهم / شانزدهم چين در دست است . تا آنجا كه مىدانم درپى كارتوگرافى پسين عربى ، تنها يك نقشه فارسى از جهان موجود است و آن هم نسخه‌اى انگليسى است كه از روى نسخه فارسى تأليف نويسنده‌اى گمنام ايرانى تهيه شده است « 1 » . چنين مىنمايد كه انگيزه مطالعه و بررسى كارتوگرافى كه در تركيه با لشكركشىهاى دريائى برانگيخته شد و ترجمه مشتاقانه جغرافياهاى اروپائى به زبان تركى ، در ايران چندان فعاليتى را در زمينه‌هاى مشابه برنيانگيخته است .\r\n\r\nاسطرلاب\r\nشايد يكى از رايج‌ترين خصايص نجوم دوره صفوى رونق اسطرلاب باشد . يكى از كهنترين اسطرلاب‌هاى اصفهان را احمد و محمد بن ابراهيم در سال 374 / 984 ساخته‌اند ( كه امروزه در موزه تاريخ علم آكسفورد محفوظ است ) و درهمين شهر نزديك به هفتصد سال بعد تعدادى از منجمان و هنرورزان زيباترين اسطرلابها را پديد آوردند . اسطرلابها در بيوتات سلطنتى طرح‌ريزى و چنان ساخته و پرداخته و تزيين مىشد كه به صورت يك اثر هنرى درمىآمد .\r\nشاردن اشاره مىكند كه مردم معمولا منجم را فردى دانشمند نمىدانند چون حتى نمىتواند ابزار كار خود را بسازد و « حتى در ميان عوام‌الناس نيز هركسى اسطرلاب خويش را به مانند\r\n\r\n\r\n","description":"","footnote":"\r\n( 1 ) - باگرو ، ص 209 .\r\n","page_name":" 295 ","page_number":295},
  {"content":"\r\n\r\nگوهرى گرانبها حفاظت مىكند . » « 1 » درك جى . پرايس  ( Derek J . Price )  مطالعه و بررسى دلنشينى از توزيع و انتشار سالشمارانه اسطرلابها انجام‌داده و شدت اين پراكندگى را در ادوارى فرانموده كه طى آن مجموعه جديدى از جداول نجومى تهيه شده است و تعدادى از اسطرلابهاى غربى حوالى سال 1580 م . نشانگر نقطه صعود « اوج » و تعدادى از اسطرلابهاى شرقى ( كه نصف تعداد اسطرلابهاى غربى است ) را در حوالى سال 1700 م . نقطه فرود « اوج » اسطرلابها دانسته است . اين مقطع پسين مطابق با فعاليت هنرورزان ايرانى ، مراكشى و مغولى در اين زمينه است كه بىوقفه از اواسط قرن هفدهم تا سال 1800 م . ادامه يافت و شامل دستاوردهاى پرمايه و برجسته عبد الائمه كهتر در ايران و خانواده اللّه داد در لاهور گرديد . پرايس فعاليتهاى متأخر اسطرلاب‌سازى اسلامى را در سالهاى 1750 و 1650 م . بررسى كرد و اعلام داشت كه در بعضى موارد اين اسطرلابها اقتباس دگرباره‌اى از نوع مقبول اين ابزار در اروپا بوده است . البته اين مسأله مىتواند فقط يكى از عوامل بوده باشد ، چون هنرورزان ايرانى با آن سنت كهن اسطرلاب‌سازى ، احتياجى به چنين انگيزه‌اى نداشتند ، ولى عوامل و علل ديگرى هم در كار بوده است : به غير از رصدخانه‌ها ، قابل حمل بودن و داشتن اطلاعات ارجاعى ، اسطرلاب را رونق بخشيده ، و به استثناى ابزارهاى ديگر ، اين وسيله بهترين ابزار اختربينى در بين مردم بوده است . و همچنين اين نوزايى اسطرلاب در ايران بازتابى از خلاقيت هنرمندانه در فلزكارى اين عصر بوده كه در زمينه نقاشى نگارگرى ( مينياتور ) جانشينان بايسته‌اى براى بهزاد پرورش‌داده و هنرمندان خيال‌پردازى را بارآورده كه گل سرسبد معمارى مغولان در هند برشمرده شده‌اند .\r\nدر اينجا مجالى براى بررسى مفصل نظريه اسطرلاب نيست ؛ نگارنده در سال 1951 م . در مجله  Endeavour  گزارشى از آن ارائه داده‌ام و مقاله ويلى هارتنر  ( Willy Hartner )  در  Survery Of Persian Art  و يا رساله هانرى ميشل بررسى مفصل و دقيقى از اين مطلب عرضه كرده‌اند . شاردن طبق اطلاعاتى كه در اصفهان بدست‌آورده فصلى از سفرنامه خود را به نظريه و ساخت اسطرلاب اختصاص‌داده و تصاوير هندسى بدان افزوده است « 2 » . در اينجا كافى است گفته شود كه از دو رويه صفحه اسطرلاب ( امّ ) يك رويه آن حاوى آليداد يا بيننده بود كه براى تعيين « ارتفاع » ستاره به كار مىرفت و در وسط صفحه قطب وفرس قرار داشت ؛ درحاليكه رويه ديگر آن ، همراه با تعدادى صفايح نازك برنجى اضافى كه معمولا روى قطب مركزى قرار مىگرفت براى محاسبات نظرى به كار مىرفت . صفحه عنكبوتى اسطرلاب ( به دليل مشبك‌كارى به اين اسم\r\n\r\n\r\n","description":"","footnote":"\r\n( 1 ) - شاردن ، جلد 4 ، ص 332 .\r\n( 2 ) - همان ، صص 51 - 331 و تصوير  xxvlll  .\r\n","page_name":" 296 ","page_number":296},
  {"content":"\r\n\r\nمعروف بود ) دايرة البروج ، صور فلكى و با كمك شظايا موقعيت ثوابت مهم را نشان مىداد . رويه اّم يك ارتفاع خاص ، حكم يك صفيحه را داشت كه تصوير مناسب قالبى ( استريو گرافيك ) افلاك را بر روى خط استوا فرامىنمود ، درحاليكه « حركت رويه عنكبوت روى آن ، راه ثوابت را در اطراف قطب شمالى افلاك ارائه مىداد . » مىتوان به‌عنوان نمونه‌اى از ارزش و اهميت دانشنامه‌اى اسطرلاب به نمونه‌هايى اشاره كرد كه اخيرا در لندن به فروش رفتند . يكى از اسطرلابهاى دوره صفوى « 1 » كه نام سيد رضى الدين محمد بن سيد على الحسينى روى آن حك‌شده ، ولى بىتاريخ است ، داراى رويه عنكبوتى حاوى نام بيست‌وشش ستاره است و پنج صفيحه دارد كه خطوط ساعت ، ساعات بابلى و نيز مقنطرات ارتفاع ، سمتها ، و خطوط ساعات معوج و عرضهاى 2 2 ، 5 2 ، 0 3 ، 2 3 ، 4 3 ، 5 3 ، 7 3 ، و 8 3 و صفيحه آفاقيه را نشان مىدهد . در امّ آن فهرستى از طول و عرض و انحراف ( براى تعيين سمت قبله سىودو شهر و طول و عرض جغرافيايى بيست‌وچهار شهر ديگر ) آمده است . بر روى ديگر امّ كه آليداد روى آن مىچرخد ، يك سين‌گرافت ، قوس صور فلكى با سمتهاى قبله براى اصفهان ، يزد ، هرات و دو شهر ديگر ( ناشناس ) ، دايرهء ظل ( و نيز حاوى كوهميز اخترشناسى است ) و يك منطقة البروج همراه با اشكال سيارگان و ساير اطلاعات نجومى آمده است .\r\nبايد يادآورى كرد كه گاهى هم روى آن درجه كوتانژانت و نيز يك سين‌گراف و يك كوهميز ستاره‌شناختى ، به‌علاوه صورفلكى و سيارات و بيست‌وهفت يا بيست‌وهشت منزل قمر تعبيه مىشد . اين اسطرلاب كه احتمالا از دوره شاه سلطان حسين بود ، 7 / 14 سانتىمتر قطر و اندازه معمولى داشت . يك اسطرلاب هند و ايرانى در همان كاتولوگ « 2 » با « كتيبه بندر مبارك سورات در سيزدهم محرم الحرام سال 1081 هجرى » ( 2 ژوئن 1670 م . ) حاوى رويه « عنكبوت با نام پنجاه و پنج ستاره ، شش صفيحه ، بعضى از خطوط ساعت ايتاليائى ، و شامل امّ با فهرستى از طول و عرض جغرافياى شصت‌وهفت نقطه است ؛ درحاليكه در پشت آن درجات ميل براى آليداد ، صور فلكى و درجه تقويم براساس ماه‌هاى شمسى سريانى ، يك‌سين و كوسين‌گراف با قوس سينها و سين‌هاى منظوم ، قوس صور فلكى و خطى از ارتفاع نصف‌النهارى خورشيد با عرض 30 / 1 2 ( كه براى سورات و يا مكه مناسب است ) . درجات كوتانژانت و دايره ظل و در درون آن جدولى از هفت « اقليم » با عرض جغرافيائى آنها و ساعات طولانىترين روز ، حكاكى شده است .\r\nاسطرلاب‌سازان عمده دوره صفوى عبارت بودند از : عبد الائمه ارشد كه اسطرلابى زيبا براى\r\n\r\n\r\n","description":"","footnote":"\r\n( 1 ) - سابتى  Catalogue  ، 15 ژوئيه 1963 م . رقم 186 ، ص 54 و لوحه .\r\n( 2 ) - همان ، فقره 188 ، ص 56 ، و سرلوح .\r\n","page_name":" 297 ","page_number":297},
  {"content":"\r\n\r\nشاه عباس اول در سال 986 / 9 - 1578 ساخت ؛ عبد الائمه كهتر كه دست‌كم سىويك اسطرلاب از دست‌ساختهاى او در بين سالهاى 1688 م . و 1720 م . باقى است ، ولى احتمالا همه آنها از زيردست او بيرون نيامده است ( لوحه‌هاى 1 و 2 از زيباترين نمونه‌هاى دست‌ساخت او در سال 1127 / 1715 است ) ؛ عبد العلى بن محمد رفيع ( الجزئى ؟ ) كه هفت نمونه از آثار او از سالهاى 1707 م . تا 1714 م باقى است و مخصوصا اسطرلابى طراز اول كه در سال 1124 / 1712 براى شاه سلطان حسين ساخت ( حال در موزه بريتانيا محفوظ است ) و برادر او محمد باقر هم آن را تزيين كرد « 1 » ؛ خليل محمد بن حسنعلى كه از اسطرلابهاى او نوزده دستگاه شناخته شده « 2 » و بعضى از آن‌ها را باز محمد باقر آذين بسته است ؛ محمود بن جلال بن جعفر اسطرلابى كه هرچند در آغاز دوره مورد بحث ما كار مىكرد ، ولى خط طولانى سنت را در كارهايش نمايان ساخت « 3 » ؛ محمد امين ( كه مىبايد همان ابن محمد طاهر باشد ) ، خود محمد طاهر و محمد امين بن آميرزا خان نخعى قمى ؛ محمد مهدى خادم يزدى ، فرزند محمد امين ، سازنده و تزيين‌كنندهء دست‌كم پانزده اسطرلاب پيشرفته « 4 » ؛ محمد مقيم يزدى كه محمد مهدى فوق‌الذكر اسطرلابهاى او را كه در سال 1647 م .\r\nساخته بود تزيين كرد و در حضور محمد شفيع منجم جنابادى ، اسطرلابى را براى شاه عباس دوم ساخت كه بعدها فضل اللّه سبزوارى آن را حكاكى كرد « 5 » ؛ محمد زمان مشهدى كه با ساختن چهار اسطرلاب و دو كرهء سماوى نام خود را جاودانه ساخت و اسطرلابى را در سالهاى 8 - 1677 م .\r\nبراى سلطانقلى بهادر خان بخارا ترتيب داد « 6 » ؛ . بالاخره مصطفى ايوبى كه دو اسطرلاب او از حدود سال 1700 م . شناخته شده است .\r\nآخرين فردى كه نام برده شد ، از اهالى عثمانى بود و جالب نظر اينكه تعداد معدودى از اسطرلابهاى تركى اين دوره باقىمانده است : اگر با شواهد موجود قضاوت كنيم در زمينه ساخت آفتاب‌نماها كه مورد استفاده مساجد و مدارس بود ، فعاليتى درخور وجود داشته است . از طرف ديگر ، اسطرلابهاى هندو - ايرانى گروه زيادى از اسطرلابها را شكل دادند كه شمارى از زيباترين نمونه‌هاى آنها امروزه موجود است . تزيين اينها معمولا كمتر از تزيين اسطرلابهاى صفوى است و\r\n\r\n\r\n","description":"","footnote":"\r\n( 1 ) - و . ه . مورلى ، توصيفى از اسطرلاب ساخته‌شده براى شاه سلطان حسين صفوى ، شاه ايران ، محفوظ در موزه بريتانيا ( لندن ، 1856 م . ) گانتر ، ص 147 .\r\n( 2 ) - يوستن ، ص 12 و مديسن ،  Supplement  ، ص 25 .\r\n( 3 ) - ماير ،  Islamic Astrolabists  ، ص 58 .\r\n( 4 ) - يوستن ، صص 11 ، 12 ؛ ماير ، همان ، صص 70 ، 71 .\r\n( 5 ) - اين اسطرلاب سابقا در اختيار خانواده امير افغانستان بود و حال در مجموعه ايوانز از موزه تاريخ هنر آكسفورد است ، گانتر ، صص 5 - 132 ؛ ماير همان ، صص 74 ، 75 .\r\n( 6 ) - امروزه در موزه تاريخ آكادمى علوم ازبكستان در تاشكند است : م . اسيپوف\r\n ( Astrolabiya Planidfera ili Persidsko Arabskaya astrolabiya \r\nدر  PZSTKLA  ( تاشكند ، 1910 م . ) ، صص 32 - 114 .\r\n","page_name":" 298 ","page_number":298},
  {"content":"\r\n\r\nاكثر آنها را خانواده اللّه داد لاهورى ساخته است . از ويژگيهاى آنها يك كرسى سه‌گوش بلند است كه تزيينى محكوك دارد . يك اسطرلاب مغولى كه اخيرا به فروش رفت « 1 » داراى « عنكبوتى با سىونه ستاره ثابت ، پنج صفيحه براى عرض‌هاى متفاوت ( با سمتهايى كه در پائين خط افقيه كشيده‌شده و بعضى خطوط براى ساعات بابلى ) و در امّ آن فهرستى از عرض و طول جغرافيايى براى چهل و دو شهر و در پشت آن ( به غير از اطلاعات ديگر ) يك نمودار سين / كوسين ، درجات كوتانژانت ، و خطوطى است كه ارتفاع نصف‌النهارى خورشيد را در سرتاسر سال در عرض‌هاى 0 2 ، 6 3 ، 8 3 ارائه مىدهد . اين اسطرلاب را حامد بن محمد مقيم بن عيسى بن اللّه داد ساخته و تاريخ 6 ذوالقعده 1086 / 22 ژانويه 1676 دارد . وى دو اسطرلاب شناخته شده ديگر را نيز ساخته كه يكى از آن سال 1069 / 9 - 1658 و جزو دارايى كمپانى ساعت‌سازان و محفوظ در موزه گيلدهال و ديگرى از آن سال 1071 / 1 - 1660 كه در مجموعه‌اى خصوصى در پاريس است . دكتر ف . ر . مديسن اسطرلابى را كه امضاى پدر او محمد مقيم را دارد و در سال 1051 / 2 - 1641 ساخته شده ، توصيف و تشريح كرده است . درواقع تاريخ استادكارى و صنعتگرى اين خانواده را بايد تا موسس آن پيگيرى كرد كه در حدود سال 1570 م . اسطرلابى را با كلمات زير پديد آورد : « عمل استاد اللّه داد ، منجم لاهور « 2 » . »\r\n\r\nعلم مكانيك و فن‌آورى\r\nباز به سفرنامه شاردن برمىگرديم كه گنجينه‌اى از اطلاعات درباره فن‌آورى دوره صفوى است . او توجهى درخور به صنعت كشاورزى مبذول داشته و اطلاعاتى مهم در بهره‌گيرى از آب و مهار آن ارائه داده است :\r\n« ايرانيان براى پيدا كردن آب پاى كوهها را مىشكافند و بعد از كشف رشته آبى ، آن را بوسيله قنوات زيرزمينى به فواصل هشت تا ده فرسنگى و بعضى اوقات بسى بيشتر هدايت مىكنند . و از نقاط بلندتر به مناطق پست‌تر جارى مىسازند تا آب بهتر جريان يابد . در فن كشف و هدايت آب ، هيچ مردمى در جهان به پاى ايرانيان نمىرسد . اين مجارى زيرزمينى بعضى اوقات نزديك به پانزده فاتوم ( 27 متر )\r\n\r\n\r\n","description":"","footnote":"\r\n( 1 ) - كريستى ( خريدار آن ) ، لندن ، كاتالوگ ، 10 نوامبر 1964 م . ص 4 و لوحه .\r\n( 2 ) - مديسن ،  Supplement  ، صص 20 ، 22 ، و نيز جى . فرانك و م . مايرهوف ، اسطرلابهاى مغولان اعظم هند ( هايدلبرگ ، 1925 م . ) .\r\n","page_name":" 299 ","page_number":299},
  {"content":"\r\n\r\nعمق دارد . و چنين قنوات عميقى را من خود به چشم ديده‌ام . اندازه‌گيرى مجارى مزبور ساده است چون در فواصل ده فاتومى ( 18 مترى ) ، بادكشهايى را كه به قطر چاه‌هاى ماست ، تعبيه كرده‌اند . . . و بعضى از اين مجارى نه پا عمق و سه پا پهنا دارد . « 1 » . »\r\nو مىافزايد كه يك زمانى در خراسان چهل‌ودو هزار حلقه قنات موجود بوده است « 2 » .\r\n« اما توزيع آب‌انبار چشمه‌ها برحسب احتياج هفتگى يا ماهانه است . و بدين صورت است كه : يك تاس گرد مسين بسيار نازك را كه در مركز قاعده آن سوراخ كوچكى احداث شده و از آنجا آب بتدريج داخل مىشود ، به روى چشمه آبيكه به مزرعه هدايت مىشود ، قرار مىدهند و هنگامىكه پيمانه پرشده و تاس فرو مىرود يعنى به ميزان لازم رسيده است . و از نو همين عمل را تجديد مىكنند ، تا آب مقرر به مزرعه برود . معمولا دو يا سه ساعت مىكشد كه اين تاس فرو رود .\r\nاز اين اختراع براى سنجيدن زمان نيز در مشرق زمين استفاده مىكنند . چنان كه در بيشتر نواحى هندوستان بويژه در قلعه‌ها و در منازل بزرگان كه محافظانى در آن كشيك مىدهند ، اين يگانه ساعت ديوارى موجود در دست مردم است « 3 » . »\r\nبه دستور شاه عباس اول قناتى به‌طور سى ميل ( 48 كيلومتر ) با شترگلوهايى در فواصل ، ساخته شد و بعدها به دستور شاه سلطان حسين مرمت گشت « 4 » .\r\nدر قلمرو كشت و درو نيز دستاوردهاى بسيار و ابتكار و خلاقيتى چشمگير صورت گرفته بود .\r\nازاينرو آنها « شخم را بوسيله گاوآهن كه با گاوهاى لاغرى كشيده مىشود ( چون گاوهاى ايران به اندازه گاوهاى ما رشدونمو ندارند ) انجام مىدهند ، خيش را به شاخ گاو نمىبندند ؛ بلكه با قوسى و تسمه‌اى به سينه‌اش مىبندند « 5 » . » نيدم  ( Needham )  بعدها در مورد بكارگيرى تسمه سينه كه چينيان هم از آن استفاده مىكردند ، خاطرنشان ساخت كه بهترين و عاليترين وسيله براى اين كار است « 6 » . ايرانيان گندم را در انبار غلات با خرمن‌كوب نمىكوبند . بلكه در مزارع آن را از خوشه جدا مىسازند . بدين طريق سنبلها را كپه‌كپه رويهم گرد مىآورند . آنگاه قسمتى از آن را با شانهء\r\n\r\n\r\n","description":"","footnote":"\r\n( 1 ) - شاردن ، جلد 4 ، صص 7 - 96 . ( ترجمه انگليسى از للويد ، جلد 2 ، صص 3 - 262 ) .\r\n( 2 ) - در مورد شرحى جديد از نظام آبرسانى قنات نگاه كنيد به : آ . اسميت .  Blind White Fish in Persia  ، ( لندن 1953 م . ) اكثر صفحات .\r\n( 3 ) - شاردن ، جلد 4 ، صص 9 - 98 ( ترجمه للويد ، جلد 2 ، صص 5 - 264 ) .\r\n( 4 ) - لكهارت ، سقوط ، ضميمه 3 .\r\n( 5 ) - شاردن ، جلد 4 ، ص 101 ( ترجمه للويد ، جلد 2 ، ص 266 ) .\r\n( 6 ) - نيدم ، علم و جامعه در چين باستان ( سخنرانى يادبودى كانوى ، لندن ، 1947 م . ) ، صص 17 - 16 .\r\n","page_name":" 300 ","page_number":300},
  {"content":"\r\n\r\nمخصوصى به كنار كشيده از رويش سورتمه كوچكى را كه داراى چرخهاى آهنين است عبور مىدهند ( درازاى سورتمه حدود سه پا و پهنايش دو پا است ) . قسمت پائين آن‌كه از چهار قطعه تخته چهارگوش تشكيل شده در وسط مجهز به سه تيرك است كه به منزله محور چرخها است . اين چوبهاى گرد يا استوانه مثل وردنه شيرينىپزهاى ماست و با چرخهاى دندانه‌دار آهنينى مجهز شده است . اين چرخها همانند سيخ‌گردان ماست جز اينكه دندانه‌هايش تيزتر و تقريبا مثل ارّه است . هرگونه حيوانى از قبيل قاطر و الاغ را به خرمن‌كوب مىبندند . . . « چرخهاى خرمن‌كوب خوشه‌ها را مىبرد و مىشكند ، بدون اينكه سنبل خراب و خرد شود از ميان دندانه‌ها مىلغزد و دانه‌ها را بيرون مىريزد . . . » در مورد برنج‌كوبى هم اين كار را در هاونهاى چوبى با دست انجام مىدهند و پوست برنج را مىگيرند . طول تير چهارپا و يكسرش داراى محور ميله‌مانند است و سر ديگرش كه ضربه با آن زده مىشود ، داراى يك دايره بزرگ آهنى و قطر آن چهار شست است « 1 » .\r\nدستاوردهاى علمى و هنرى در زمينه عمارت‌سازى و معمارى چندان نظم و نظامى نداشت .\r\nيك آسمانه چوبى را كه شاردن تصوير آن را ارائه داده ( تصوير شماره 1 ) برپا مىكردند . اين كار را درودگران انجام مىدادند ؛ « درودگران بسيار ماهر و باهوشند و در ساختن هرگونه آثار نفيس و خاتم‌كارى بويژه آسمانه و سقفهاى قابل تحسين يد طولائى دارند . آسمانه‌ها را در زمين مىسازند و پس از اينكه كاملا تمام شد ، آنها را به بالاى عمارت مىبرند و بر روى ستونهايى كه عمارت متكى بر آنهاست ، تعبيه مىكنند . من شاهد بالا بردن آسمانه‌اى بوده‌ام كه اتمام يافته و هشتاد پا قطرش بود . آن را بوسيله دستگاههاى متعددى بلند مىكنند و كار مىگذارند . نمىدانم آيا درودگران ما نيز يك‌چنين دستگاهى دارند . ايرانيان جز اين وسيلهء ديگرى به كار نمىبرند و همه چيز را با قرقره و طناب بلند مىكنند . در ساختن پنجره‌هاى كركره‌اى و نرده و طارمى نيز يد طولايى دارند . درودگران ايرانى به زمين نشسته ، كار مىكنند . رنده آنها با رنده نجاران ما فرق مىكند ، چون تراشه‌ها را از اطراف بيرون مىريزد نه از وسط ، درنتيجه كاركردش بيشتر است . . . « 2 » »\r\nپيشتر درباره سلاحهاى ايرانى صحبتى كرديم . شاردن در فصل مربوط به فلزات و معادن ايران ( فصل هفتم ) مىگويد كه : « ايرانيان از سنگ چخماق در اسلحه خود و در آتش كردن استفاده نمىكنند . اينها يك قسم چوب دارند كه به‌جاى سنگ مزبور مصرف مىشود و همان نتيجه را از آن مىگيرند . . . « 3 » » آنها سرتاسر لوله سلاح را « يكنواخت و بيك ضخامت و مقاومت\r\n\r\n\r\n","description":"","footnote":"\r\n( 1 ) - شاردن ، جلد 4 ، صص 7 - 106 ( ترجمه للويد ، جلد 2 ، ص 1 - 270 ) .\r\n( 2 ) - شاردن جلد 4 ، ص 127 ( ترجمه للويد ، جلد 2 ، ص 284 ) .\r\n( 3 ) - شاردن ، جلد 3 ، ص 9 - 358 ( ترجمه للويد ، جلد ، ص 83 ) .\r\n","page_name":" 301 ","page_number":301},
  {"content":"\r\n\r\nتهيه مىكنند » و دهانه آن را نازك مىگيرند . « خزانه سلاح را در آتش جوش مىدهند و هرگز پيچ نمىاندازند و مىگويند كه كولاس پيچى فاقد استحكام لازم است و ضربت باروت ممكن است آن را خارج سازد و لذا قابل اطمينان نيست « 1 » . » ايرانيان بر خلاف اروپائيان و تركان كه توپ خود را با آهن و برنج قالب‌ريزى مىكردند ، چندان علاقه‌اى به اين نوع صنعت نداشتند و ترجيح مىدادند « آن را از اروپا وارد كنند . . . « 2 » » اين كار بتدريج به گشايش باب تجارت و ورود اروپائيان به ايران انجاميد كه براى هردو طرف منافعى دربرداشت . فرانسويها علاوه بر اعزام كارشناسان توپ‌ريزى ، جواهرساز ، ساعتساز و پيشه‌وران مختلف را وارد ايران مىكردند ؛ ژاكوب ( ژاك ) روسو يك نفر ساعتساز و جواهرساز از اهالى جنوا بود كه در حوالى سال 1707 م . در اصفهان مقيم شد و شاردن هم بدين نياز تأكيد مىورزد كه : « در ايران فردى را نمىتوان پيدا كرد كه از ساعت چيزى بداند « 3 » . » از طرف ديگر « حقيقت اينست كه هلنديان در صنعت چينى و ساختن ظروف مينائى و لعابى از ايرانيان بسيار چيزها آموخته‌اند . و اگر آبهاى زلال و هواى خشك ايران و چين را در كشور خود داشتند در اين فن بيشتر و بهتر كامياب مىشدند . » و شاردن بحث خود را در تحسين از پيشه‌وران داخلى ادامه مىدهد :\r\n« بهترين مصنوعات سفالگران ايرانى كه كاشىپز يعنى لعابىساز خوانده مىشوند عبارتست از كاشىهاى مينائى كه به سبك مغربى نقاشى و طراحى شده است . درواقع محال است كه جاندارتر و درخشنده‌تر از اين آثار و يا ظريف‌تر و روشن‌تر از نقش‌ونگارهاى آن چيزى در جهان پيدا كرد « 4 » . »\r\nعملكرد كارگاههاى سلطنتى ( بيوتات ) را نبايد فراموش كرد . حكام آگاهانه قدرت فن‌آورى را در اختيار خود مىگرفتند . اكبر در بعضى از « فنون مكانيك » سرآمد بود و در كاخ خود علاقه زيادى به صنعت اسلحه‌سازى نشان مىداد . در اصفهان ماهرانه‌ترين و زيباترين اسطرلابها ساخته شده بود كه شاهان صفوى را مشهور عالم كرده بود . طبق مندرجات تذكره الملوك در زمان سلطنت شاه سلطان حسين سىودو كارگاه سلطنتى به امر توليد مشغول بوده‌اند .\r\nنويسندهء آثار رياضى و مهندس به يك نسبت رياضيات را عملا به كار مىگرفتند ؛ ازاينرو اندازه‌گيرى و پيمايش ، بهره‌گيرى از مثلث راست‌گوش ، اندازه‌گيرى قوسها ، قرقره‌ها و ارتفاع\r\n\r\n\r\n","description":"","footnote":"\r\n( 1 ) - شاردن ، جلد 4 ، ص 138 ( ترجمه للويد ، جلد 2 ، ص 299 ) .\r\n( 2 ) - شاردن ، جلد 4 ، ص 91 ( ترجمه للويد ، جلد 2 ، ص 275 ) .\r\n( 3 ) - شاردن ، جلد 4 ، ص 89 ( ترجمه للويد ، جلد 2 ، ص 256 ) .\r\n( 4 ) - شاردن ، جلد 4 ، صص 30 - 129 ( ترجمه للويد ، جلد 2 ، صص 2 - 291 ) .\r\n","page_name":" 302 ","page_number":302},
  {"content":"\r\n\r\nنمودارى از جرثقيل چوبى مورد استفاده بنّايان ايران در سده هفدهم\r\nتصوير شماره 1\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nچيزهاى غيرقابل دسترس و قوانين انعكاس نور ازجمله مسائلى هستند كه مىتوان درباره آنها تحقيق و پژوهش كرد . هندسه معمارى كه در سبك عالى اسلامى بازتاب داشته ، در نمونه‌هايى از آثار معمارى همچون تاج‌محل در آگره ( 1638 م . ) و بقعه دلرس رابعه‌درانى همسر اورنگ زيب در اورنگ آباد ( 1666 م . ) ديده مىشود كه بهره‌گيرى شگفت‌انگيز از تقارن در طرح و خطاطى در تزيين را فرا مىنمايند . ايران در توليد كاشىهاى مينائى در روزگار تيمور شهرتى به روا داشت . ما قبلا از خانواده چيره‌دست لاهورى صحبت كرديم . نادر العصر استاد احمد معمار لاهورى كه در سال 1649 م . درگذشت ، معمار عمارت تاج‌محل بود و برادرزاده او ابو الخير خير اللّه خان « مهندس » دومين فرزند لطف إله « مهندس » لاهورى ، بعدها در ساخت رصدخانه جائى سينگ دوم جيپورى مشاورت او را برعهده داشت و شرحى بر زيج معروف راجپور با عنوان شرح زيج محمد شاهى نوشت .\r\nسرانجام در اين ميان سه فقره كوچك و غيرمرتبط اطلاعات فن‌آورانه وجود دارد كه بايسته ذكر هستند . بهره‌گيرى از ساعت خودكار در رصدخانه تقىالدين كه يادآور ساعت اهدائى ملكه اليزابت به سلطان محمد سوم در سال 1599 م . بود . اين ساعت يك وسيلهء مكانيكى بود كه تامس ديلم  ( Thomas dallam )  معروف آن را ساخته بود و دربردارندهء يك ساعت و ساير شگردهاى مكانيكى بود « 1 » . در پنجمين تشخيص كتاب تحفة المؤمنين كه بوسيله مير محمد زمان تنكابنى شروع و بوسيله فرزند او محمد مؤمن حسينى به پايان رسيد سندى از توزين در طب موجود است . معاينه و آزمايش ساخت كندوى عسل توسط مير محمد باقر استرآبادى ( متخلص به اشراق ) و معروف به ميرداماد ( متوفى 1040 / 1 - 1630 ) انجام گرفته بود در تاريخ طبيعيات از ارزشى درخور برخوردار است .\r\n\r\nطبّ\r\nدر اينجا به بحث دوره‌اى از ادبيات طب بومى وارد مىشويم كه صرفنظر از تحقيقات سريل الگود ، دست‌نخورده و بكر باقىمانده است . در اين دوره تأثيرات طب هندى دگرباره برگشت و ايرانيانى كه به دربار مغولان هند مهاجرت كردند سهمى درخور در طب دوره صفوى داشتند .\r\nطب ايران حدود دو سدهء پيش با غارت ربع رشيدى آسيب زيادى ديد ؛ رشيد الدين فضل اللّه طبيب\r\n\r\n\r\n","description":"","footnote":"\r\n( 1 ) - رزديل ، ملكه اليزابت و كمپانى حوضه مديترانه ( لندن ، 1904 م . ) صص 9 - 78 ؛ ه باون ، سهم بريتانيا در مطالعات تركى ( لندن ، 1954 م . ) ، ص 14 .\r\n","page_name":" 304 ","page_number":304},
  {"content":"\r\n\r\nدربار ايلخانان مغول اين محله را در تبريز راه انداخت و پول هنگفتى براى ايجاد دارالشفاء ، مدارس ، دارالكتب آن هزينه كرد چنانچه حدود پنجاه نفر طبيب هندى و چينى و خاور نزديكى كه هركدام ده نفر شاگرد تحت نظر داشتند و جراحان و كحالان و شكسته‌بندان كه هركدام پنج نفر شاگرد را تربيت مىكردند ، در آن به كار پرداختند . ليكن در اين روزگار براى تكميل نظام سنتى و كهن طب اسلامى آثارى چون قانون ابن سينا و ذخيره جرجانى « 1 » و داروشناسى گياه‌شناس بزرگ ابن بيطار آزمايشهاى بالينى جديدى صورت گرفت و اين كار با بهره‌گيرى جديد از داروها شروع شد . ازاينرو غياث الدّين ، طبيب عمومى اصفهانى بعدها راهى تركيه شده و در سال 896 / 1491 كتاب مرآت الصحه فى الطب خود را به سلطان بايزيد دوم اهداء كرد و در آن زبده‌اى از ذخيره جرجانى را در باب داروها آورد و دامنه طب را با مباحثى درباره تعليم طب تركى بسط و گسترش داد . در حيطه معاينات و تشخيص پزشكى كسى حاذق‌تر از بهاء الدوله را نمىتوان پيدا كرد كه به عقيده الگود « حاذق‌ترين و بزرگترين طبيبى است كه ايران پس از عصر طلائى طبابت خلفاى بغداد به خود ديده است . « 2 » »\r\nمحمد حسينى نوربخشى بهاء الدوله در ايران و هند تحت نظر استادان رى و هرات تحصيل كرد و در مكتبها آثار طبيبانى چون بقراط ، جالينوس ، ابن سينا ، رازى ، سيد اسماعيل ( جرجانى ) و ابن بيطار را مطالعه نمود و چيزى برنيامد كه در تنها اثر شناخته شده خود كه در سال 907 / 1501 با عنوان خلاصة التجارب در رى نوشت ، تجارب و معاينات بالينى خويش را وارد كرد . در اين كتاب از سرفه مسرى كه در هرات شيوع پيدا كرده بود ، بحث شده است ؛ به اعتقاد الگود اين سرفه نوعى سياه‌سرفه بود و شرح او نخستين بحث مستوفى درباره آنست و نخستين اثر منتشره اروپا درباره سياه‌سرفه در سال 1674 م . توسط ويليس  ( Willis )  صورت گرفت . در اين كتاب همچنين نخستين گزارش مفصل راجع‌به سفليس در شرق ارائه شده است و در فصلى راجع به تبهاى بثورى كه به غير از سرخكها و آبله‌ها ، موجب سه بيمارى ديگر نيز بود و آبله‌مرغان ، سرخجه و يك بيمارى چهارمى از آن جمله بود . از اينها گذشته ؛ در فصل مربوط به بيماريهاى چشم ، به شرح يك بيمارى مىپردازد كه احتمالا همانست كه امروزه به تب يونجه معروف است ( اين بيمارى تا سال 1819 م . در اروپا شناخته نشده بود ) و بهاء الدوله راه علاج آن را پيدا كرده است . بهاء الدوله در اين تشخيص خود احتمالا از رازى كمك گرفته كه جستارى با عنوان « رساله‌اى درباره علت زكامى كه در فصل بهار بر اثر عطر گل سرخ پديد مىآيد » نوشته بوده است . باوجوداين الگود اشاره مىكند\r\n\r\n\r\n","description":"","footnote":"\r\n( 1 ) - براون ،  Arabian Medicine  ، صص 11 - 109 ، 25 - 119 .\r\n( 2 ) - الگود ، تاريخ پزشكى ايران ، صص 5 - 353 .\r\n","page_name":" 305 ","page_number":305},
  {"content":"\r\n\r\nكه « در سرتاسر نوشته‌هاى او ملاحظاتى هست كه پزشك امروزى نه آن‌را مىتواند بپذيرد و نه مىتواند انكار كند . اين ملاحظات هيچ‌گاه مورد توجه قرار نگرفته است . » ازجمله ادعا مىكند كه اشخاص الكن هرگز طاس نمىشوند . يا پيدايش لكه‌هاى رنگين روى صورت يا بدن شخص مصروع نشانه موقوف شدن حملهء صرع است .\r\nدومين طبيب برجسته روزگار صفوى عماد الدين محمود بن مسعود بن محمود شيرازى بود كه در اواخر عمر خود بيماران را در بيمارستان مشهد معالجه مىكرده و زوار آرامگاه و كسان ديگر را بطور منظم مورد معاينه قرار مىداده است . او در سال 1569 م . رساله‌اى در باب آتشك نوع ايرانى سفليس نوشت « 1 » . ادعا مىكند كه بهترين دارو براى معالجه اين بيمارى چوب چينى است كه يك داروى عمومى است و عماد الدين در رساله سابق خود با عنوان چوب چينى خوردن كه در حدود سال 1550 م . نوشت ، بر اهميت پادزهر در مداواى اين بيمارى تأكيد كرده بود . پادزهر ديگرى كه نام مىبرد سنگ به زوار ( موميا ) سياه و سرخ‌رنگ ، بود كه از شكم و زهره‌دان بزكوهى بدست مىآمد و اين بز كوهى بيشتر در نواحى شمال شرقى ايران پيدا مىشد . شاردن در فصلى راجع‌به « درختان ، گياهان و داروهاى ايران » شامل انقوزه ، سنگ به زوار ، مشك ، « عنبر اشهب » ، خشخاش ، تنباكو و شكر است مىنويسد كه « پادزهر داروى ضدسمى است و به همين جهت آن را پادزهر خوانند كه به معنى غالب بر زهر است » و اضافه مىكند كه :\r\n« از پادزهر بطور مؤثر و مفيد در معرّقات استفاده مىشود . به مبتلايان حصبه عام از آن مىدهند . در تركيبات مقوى قلب و داروهاى محرك شهوت مفيد و براى تهيه شيرينى آن را به كار مىبرند . تأكيد مىكنند كه پادزهر دماغ را گرم ، فكر را تهييج ، قوا را تجديد و بنيه را تقويت مىكند ، . . . طرز و ترتيب استعمال پادزهر در ايران چنين است : آن را با نوك چاقو مىتراشند يا روى سنگ مرمر مىكوبند و مقدار مصرف متداول آن دو يا سه حبه است كه با يك قاشق گلاب ميل مىكنند « 2 » . »\r\nشاردن عليرغم رواج پادزهر در ايران و انگليس سده شانزدهم و هفدهم ، با قوت قلب اعلام مىكند كه هرچند پزشكان اهميت آن را به آسمان مىبرند ، ولى در حقيقت اين دارو ارزش خود را از دست داده است و به نظر مىرسد كه « به‌مرور زمان از اعتبار ساقط خواهد شد چنانچه قبلا در اروپا ساقط شده است . » نخستين تك‌نگارى در ايران راجع‌به پادزهر از آن عماد الدين است و تا\r\n\r\n\r\n","description":"","footnote":"\r\n( 1 ) - ترجمه الگود در سالنامه تاريخ پزشكى ( نيويورك ، 1931 م . ) صص 4 به بعد .\r\n( 2 ) - شاردن ، جلد 3 ، صص 19 - 318 ( ترجمه للويد ، جلد 2 ، ص 53 ) .\r\n","page_name":" 306 ","page_number":306},
  {"content":"\r\n\r\nحوالى سال 1750 م . در قرابادين انگليسى ذكر شده است .\r\nشرايط ناآرام اواخر دوره صفوى باعث شد كه پزشكان ايران در دربار مغولان در دهلى پناه بگيرند . يكى از آنها ميرزا محمد هاشم علويخان بود كه در سال 1699 م . شيراز را ترك گفت و به خدمت دربار اورنگ زيب و بعدها دربار محمد شاه و در نهايت به خدمت نادر شاه جبار درآمد .\r\nاو كه در يك خانواده حكيم و طبيب بار آمده بود برادر ارشد دو برادر ديگرش بود كه هردو پزشك بودند و پدرشان هم ميرزا هادى قلندرى نام داشت . از مهاجران ديگر شيرازى محمد اكبر شاه ارزانى و نور الدين محمد عبد اللّه بن حكيم عين الملك بودند . عين الملك دو رساله عمده نوشت : الفاظ الادويه در سال 1038 / 9 - 1628 به‌نام شاه جهان و طب دارا شكوهى براى فرزند و وارث شاه جهان كه بوسيله اورنگ‌زيب به قتل رسيد ؛ و اين اثر يكى از آخرين نوشته‌هاى نظام طبى به زبان فارسى بود و فصل مفصلى درباره سفليس داشت . اين ارتباط با طبّ هند همواره برقرار بود ولى ارتباطى اندك و محدود بود و از طريق هرات انجام مىگرفت ازاينرو يوسف بن محمد بن يوسف فرزند يكى از اطباى حاذق اين شهر ، يك زمانى به خدمت همايون ( 963 - 937 / 1556 - 1530 ) درآمد و كاتب مخصوص او شد - بعدها هم شرايط نابسامان منطقه بر سرعت و حجم اين ارتباط افزود .\r\nعصرى كه بهاء الدوله را پرورش داد از محققان برجسته خالى نبود شعرا و اطباء دربار شاه عباس بزرگ را مثل دربار اكبر مزين كرده بودند . علوم تجربى هنوز باعث آن نشده بود كه علم و دانش تشعّب و توسعه يابد پديده‌اى كه موجب سقوط فيلسوف عصر قرون وسطى گرديد .\r\nرويكرد سابق دانشمندان اسلامى كه طبقه‌بندى علوم طبيعى تحت عنوان كلى فلسفه بيانگر آنست ، افراد را به اعزاز و تكريم اعمال علمى كهن ، مخصوصا در قلمرو حرفه طبابت وامىداشت .\r\nابن سينا به دليل فلسفه و نظام خاص خويش و رازى به سبب تشخيص پزشكى و معالجه مورد تكريم قرار مىگرفتند . همانگونه كه رازى براى تحقيقات داروشناسى خود از ميمونها استفاده مىكرد ، ساير حيوانات نظير سگها و ماكيان هم مىبايست در اين نوع آزمايشها به كار مىآمد . از اينها گذشته ، اين عصر عصر زرين داروشناسى بومى و يا هندى بود و شمارى از نويسندگان ايرانى قرابادين با اينكه اطلاعات تخصصى كهن از داروشناسى بومى و يا هندى داشتند ولى هنوز ارج و قرب ويژه‌اى به ابن جزله و ابن بيطار به منزله سرمشق خود قايل بودند . محمد مومن حسينى در سال 1669 م . كتاب تحفة المومنين را براى شاه سليمان به پايان برد و اين كتاب نوعى قرابادين بود و به زبانهاى عربى و تركى ( زبان دربارى صفويان ) هم كتابت شد . در اين دوره ، حوزه و حيطه كحالى كه در قرون گذشته اسلامى اهميتى درخور داشت ، در ايران چندان دستاوردى نداشت و بيشترين\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nفعاليتها در قاهره متمركز شده بود . ذهن دانشنامه‌اى كه از ويژگيهاى جهان تاريخ ميانه بود ، بر همه جا غلبه داشت . بهاء الدين عاملى ( شيخ بهائى ) يكى از متألهين و فيلسوفان اين دوره كه قبلا ذكرى از او به ميان آمد ، در محضر ملاعلى مذهب و ملاافضل قائنى به يادگيرى رياضيات پرداخت ؛ به علاوه ، در نزد علاء الدين محمود هم علم طب را آموخت . او همچون شفائى ، شأن و اعتبارى به دربار شاه عباس بزرگ بخشيد . رضا قليخان ، حكيم شرف الدين حسن شفائى دوست و طبيب دربارى شاه عباس و « افلاطون زمان » را با كلمات زير مىستايد : « . . . طب او بر تحقيقش سبق داشت ، همچنانكه شعر او بر طبعش فائق بود « 1 » . » اطباء ، داروشناسان و منجمان معمولا از اعضاى خاندانهاى معرفت‌پرور تاجيكان بودند . حكيم‌باشى در امور مربوط به طب دولتى و توسعه طبيبان كشور مسئوليت داشت و عطارباشى همكار و وردست عمده او برشمرده مىشد . مستخدمان بيوتات از توجه خاص و داروهاى رايگان برخوردار بودند و ضمنا در زمان سلطنت شاه طهماسپ يك داروخانه خيريه راه افتاده بود . درخصوص بيمارستانها و جا و مكان و عمارات آنها اطلاعات خوبى در دست است ولى شناخت ما از سازمانبندى و تشكيلات آن ناقص و اندك است . عجيب اينكه جان فراير هم از توجه بدان غافل مانده است . او بر خلاف هربرت كه از طبابت چيزى نمىدانست ، عنايت كمترى به طب ايران مبذول داشته است . فراير مىگويد كه « شيوه و روش عربى [ اسلامى 
  ] براى آنها به اندازه حرمت به تثليث در نزد ما ارزش دارد . . . و در آن علم شيمى جايگاهى ندارد ؛ براى آنها نه آسيب‌شناسى محلى از اعراب دارد و نه چاقوى تشريح نفعى » ؛ چون شرع آنها را حتى از تشريح يك كركس مرده منع كرده است » و لذا در تشريح « كارشان ناقص و معيوب و نظريات آنها بسان وراجى يك طوطى سخنگوست » ؛ « آنها در هنر و فن جراحى نيز كامل نيستند » آنها به حجامت متوسل مىشوند . رژيم غذايى غيرعادى ( مثل گوشت شتر ) كه بومى اين مملكت است تجويز مىشود . فقط بعضى از درمانها به كار گرفته مىشود و اينها « بدون اينكه اختلاف مزاج و بنيه و يا حتى ناخوشىهاى آنها را در نظر بگيرند يك داروى هميشگى تجويز مىكنند . » « 2 » سنگ به زوار ( پادزهر ) مخصوصا براى معالجه تبهاى خالدار رواج عمومى دارد . فراير كه در اوت 1677 م . به اصفهان رسيد ( همچون پىير رفائل دومان ) علاقه خاصى به داروشناسان ( عطاران كه بيشتر يهودى بودند ) و تعدد ظروف آنها پيدا كرد . بيمارى فراير را كه طبيبى در خدمت كمپانى هند شرقى بود ، مجبور كرد تا ايران را ترك گويد و او پس از\r\n\r\n\r\n","description":"","footnote":"\r\n( 1 ) - براون ،  Arabian Msdicin  ، 256 ، در مورد تكچهره او نگاه كنيد به نسخه خطى كتابخانه بريتانيا با شماره 1372 ، برگ  r  7 .\r\n( 2 ) - فراير ، جلد 3 ، صص 7 - 94 ، در اكثر جاها ؛ منقول در الگود ، تاريخ پزشكى ايران ، صص 7 - 401 .\r\n","page_name":" 308 ","page_number":308},
  {"content":"\r\n\r\nچندى اقامت در سورات با كشتى راهى انگلستان شد و در آنجا به عضويت انجمن سلطنتى ( 1697 م . ) درآمد . او مىدانست كه شيمى ( اين علم به تازگى بر اثر فعاليتهاى بويل در انگلستان علم تازه‌اى شناخته شده بود ) از كيميا سربرنياورده است . هلاكو خان در رصدخانه مراغه يك آزمايشگاه شيمى راه انداخته بود و در آن زمان دستاوردهاى تكنيكى شيمى كم نبود ، ولى اين اعمال را نوعى فن مىدانستند نه علم و با سحر و جادو و ستاره‌بينى ارتباط مستقيم داشت . حتى بهاء الدوله كه در معاينات بالينى از برجستگان و خبرگان بود ، اعتقاد داشت كه در اعمال پزشكى ، سحر و جادو هم جائى دارد . به نظر مىرسد كه مهمترين اشاره به فرآيند تكنيكى شيمى از آن شاردن باشد كه در صحبت از توليد گلاب از طريق تقطير مىنويسد كه : « گلاب بدون آب تقطير مىشود و اين درست بر خلاف شيوه كار ماست . . . » « 1 »\r\nباز بر سر ميسيون‌هاى كاتوليك برمىگرديم . در اينجا جاى آن دارد كه بعضى از آنها را ذكر كنيم چون تعدادى از اعضاى اين ميسيونها ارتباط تنگاتنگى با طب داشتند . رافائل دومان « 2 » از وسيله‌اى صحبت مىكند كه با ايجاد خلاء و مكش ، آب مرواريد چشم را مىكشيدند . البته اين عمل ، عمل تازه‌اى نبود ، بلكه از سنن برجسته جراحى چشم اسلامى بود كه يك سوزن توخالى را از قسمت سفيدهء چشم داخل كرده و به وسيله مكيدن عدسىها را بيرون مىكشيد و پيشرو اين عمل جراحى عمار بن على موصلى بود كه در اواخر سده چهارم / دهم در قاهره طبابت مىكرد . هرچند به پدران كاپوسن‌ها لقب طبيب داده بودند ، ولى ما بايد براى نيل به اسناد و شواهد دستاوردهاى پزشكى به دو نفر كرملى بنامهاى پىير ماتيو و پىير آنژدوسن ژوزف مراجعه كنيم « 3 » . پىيرآنژ دوسن ژوزف ( ژوزف لابروس ) از نخستين دانش‌آموختگان جدى طب ايرانى بود كه در انتقال اصطلاحات پزشكى فارسى به اروپا دست داشت ؛ در سال 1680 م . پس از بازگشت به پاريس كتاب  Persica Paeia Pharmaco  ، ( عطارى ايرانى ) را منتشر ساخت كه اثرى بر پايه كتاب طب شفائى نوشته عطار معروف مظفر بن محمد حسينى شفائى قبل از سال 963 / 1556 بود . بايد افزود كه جووانى توماسو مينادوئى ( 1615 - 1540 ) نيز در انتقال دانش داروشناسى و طب ايران و ترك به اروپا بسيار دخيل و مؤثر بود . مينادوئى پس از اتمام تحصيلات پزشكى هفت سال در قلمرو عثمانى به سفر پرداخت و سرانجام به ايتاليا برگشت و طبيب مخصوص دوك مانتوآ و استاد طب دانشگاه پادوآ شد .\r\n\r\n\r\n","description":"","footnote":"\r\n( 1 ) - شاردن ، جلد 4 ، ص 65 ( ترجمه للويد ، جلد 2 ، ص 237 ) .\r\n( 2 ) - دومان ، ص 178 .\r\n( 3 ) - تاريخچه كرمليت‌ها ، جلد 1 ، ص 620 .\r\n","page_name":" 309 ","page_number":309},
  {"content":"\r\n\r\nقصه ما سرآمد ، ولى نيازمند يك جمع‌بندى هستيم . شرايط و مقتضيات در اين دوره پرآشوب از تاريخ ايران اصلا مستعد پژوهشهاى علمى نبود . طبيبان و منجمانى كه با اربابان دربارى خود مخالفت مىورزيدند معمولا بسيار سريع به آن دنيا فرستاده مىشدند . تصميماتى كه گرفته مىشد ناگزير بر محور مصلحت‌انديشى بود . اين دوره را مىتوان تا حدودى دوره اوج رصدخانه‌هاى اسلامى ، نظير بيمارستانهاى پيش از آن ، دانست كه اين نهاد براى نخستين‌بار در اختيار امور انسانى قرار گرفته است . سنت طولانى هندسى نجوم اسلامى با ايجاد وسايل سترگ محدود گرديد و از پيشرفت بازماند ؛ ولى اسطرلاب در پايان اين دوره به كمال مطلوب و مهارت ساخت خود دست يافت . به كلام ك . ه يوستن « هنر حكاكى ايران در اواسط سده هفدهم به نقطه اوج خود رسيد . دقيقه‌كارى و خطاطى اين دوره تالى و همتا نداشت . دقيقه‌پردازى هندسى حكاكى عليرغم آرايه و تزيين ماهرانه ، از لطمه و آسيب بدور ماند . » « 1 » شايد فقط در حوزه طبابت ، مخصوصا در سايه معاينات بالينى بهاء الدوله ، باشد كه چشم‌اندازهاى جديد تحقيقاتى گشوده شده است و سريل الگود هنوز معتقد است كه بررسى و مطالعه داروشناسى ايران در دوره صفويان سرشار از اطلاعات مفيد و مخزن دانسته‌ها مىتواند باشد . علم كه فرهنگ بومى بر آن احاطه داشت ، كندوكاو مىشد و در چند كانون علمى يعنى اصفهان ، شيراز و مشهد و هرات - بر سر راه تجارى ايران به بخارا - متمركز گرديده بود . شمال خراسان كه تجار هندى از آن مىگذشتند و نيز به بخارا مىرفتند ، تقريبا تنها منبع منجمان بود ، معاينه و آزمايشهاى كنترل‌شده كه در آن تغييرات ملازم و همانند بررسى مىشد از زمان ابن هيثم تعطيل شده بود در اين زمان از سر گرفته شد و در اروپا مورد توجه قرار گرفت ؛ آزمايشهاى كنترل‌نشده در سمرقند با زيباترين زيج آن روزگار شكوفا شد ، ولى بعدها از اين دستاوردها چيزى مثل قوانين كپلر بيرون كشيده نشد . امّا ايران در آستانه تحولات علمى قرار گرفت . دروازه غرب نيمه‌باز بود و يك روزى بايد پرتو علوم تجربى و عينى جهانى از آن مىتابيد .\r\n\r\n\r\n","description":"","footnote":"\r\n( 1 ) - يوستن ، ص 11 .\r\n","page_name":" 310 ","page_number":310},
  {"content":"\r\n\r\n\r\nفصل ششم مذهب در دورهء صفوى قزلباشان\r\nنهضت قزلباشان در حيات مذهبى سده نهم / شانزدهم ، نقطه تلاقى و نقطه ذوب عناصر گوناگون است كه بهرحال قزلباشان مهمترين عنصر آنها بودند . معهذا در ميان ويژگيهاى تيره اين دوره ، نقطه درخشان و پرنورى هم نيست چون حضور و وجود انگيزه‌هاى متمايز در اين نهضت ؛ نتايج و پىآمدهاى مركب و التقاطى و متناقضى بار آورده است . اين نهضت را مىتوان يك نهضت مركب قومى - مذهبى برشمرد كه در اين دوره ، در آسياى صغير و كلا در يك كمربند جغرافيائى پديد آمد كه از مرز لبنان - سوريه تا مرز آذربايجان امتداد داشت . عناصر اين نهضت از ميان قبايل ترك‌نژاد بودند ؛ ولى اصطلاح قزلباش ( از نظر لغوى يعنى « افرادى با كلاههاى سرخ » ) به لحاظ قوم‌شناختى مبهم است و در زمان و مكان متفاوت ، اشارات متفاوتى را برانگيخته است . براساس ريشه‌يابى آن در جونگاريا  ( Dzhungaria )  « 1 » در تركستان شرقى اشاره به شيعيان داشت ؛ « 2 » در آسياى صغير اصطلاحى مترادف با اصطلاح علوى بود ؛ در نظر عثمانيان اين اصطلاح به عضوى از اعضاى يك فرقه مخفيانه ، به يك نفر كژآئين ، و يا در سده شانزدهم ، به دشمنان صفوى آنها اطلاق مىشد ؛ در روسيه مترادف با ايرانى و بعدها با گسترش معنا ، مترادف با آسيائى بود ؛ و تاتارهاى ولگا آن را درخصوص فردى زرنگ ( مثل يك نفر تاجر مخصوصا تاجر ايرانى ) به كار مىبردند « 3 » . اين اصطلاح در هركجا كه جدا از قوميت به كار رفت بار ايدئولوژيك\r\n\r\n\r\n","description":"","footnote":"\r\n( 1 ) - اوبرهامر و ه . زيمرر ،  Durch Syrien und Kleinasien  ( برلين ، 1899 م . ) ، ص 397 .\r\n( 2 ) - لكوك ، « قزلباش » ، صص 5 - 61 .\r\n( 3 ) - درخصوص همه اينها نگاه كنيد به گوردلفسكى ، صص 263 ، 264 ، يادداشت 1 .\r\n","page_name":" 311 ","page_number":311},
  {"content":"\r\n\r\nپيدا كرد و با مفهوم « ايرانى » درآميخت يعنى نوعى جلوه متمايز و اعتزالى يافت به همان روالى كه خود ايرانيان در مفهوم خويش از عثمانيان به كار مىبردند . معهذا اين اصطلاح تا زمان نهضت موفق قزلباشان در عهد شاه اسماعيل كه براى نخستين‌بار با حيات مذهبى ايران پيوند خوردند ، پديدار نشد و سپس در ارتباط با تشيع رسمى صفوى كه فرآيند جذب بدان تحقير و نوعى بدعت برشمرده شد ، در محظور قرار گرفت و تغيير يافت . چنين مىنمايد كه فعل و انفعال درونى همه نهضتهاى افراطى سده پانزدهم منجر به‌نوعى خودنهفتگى شده ( و از طريق آن اشكال گوناگون مذهبى در كسوت نامهاى ديگر احيا گشته ) و يا به صورت يكى از شاخه‌هاى اصلى جريان عظيم تشيع اثنى عشرى درآمده است . عليرغم اين مطلب ، چشمگيرترين ويژگى بدعت‌آميز ( گرايش‌هاى خاص مذهبى كه هنوز غلّو به حساب مىآمد و بسان سازماندهنده نيازهاى جديد جامعه عمل مىكرد ) مسأله حذف و كناره‌گذارى عجيب است آن هم در لحظه‌اى كه درجه‌اى از توازن سياسى ، بطور نظرى ، آن را قادر مىساخت تا از آن در ايجاد نوع جديدى از جامعه بهره بگيرد .\r\nدرجايىكه سربداران را مىتوان در سلسله صفويان تا آل مشعشع نخستين حلقه برشمرد ، قزلباشان هم بىترديد برجسته‌ترين حلقه و عنصر آن مىتوانند بود . حال روشن شده است كه در آن ايام نوع خاصى از تصوف از اجزاء اصلى نوع ويژه‌اى از تراوش حس مذهبى ، با اشتياق به نوشدگى و وجدان اسلامى جهان ايران بوده است . يا به مفهوم دقيق‌تر مىتوان نه از تصوف ، بلكه از آن تكامل ويژه در جهان تصوف ، و روابط موجود بين اعضاى انجمنها اخوت صحبت كرد كه ، چنانچه برنگريستيم ، برپايه ارتباط ( برگرفته از شيعه اثنى عشرى ) بين شيخ به منزله نايب مشروع اقتدار مذهبى و مريدان او بود ؛ مريدان طبق ، رويه كهن شيعى ، « دلايل و اسباب » نيات او ، يعنى مذهب برحقش بودند . رسالت زاهدانه شيخ به‌تدريج رنگ باخت و با مأموريت خاص مهدى دمساز شد تا آنجا كه خود را مهدى اعلام كرد و مظهر خدا در روى زمين گرديد .\r\nشيوخ اردبيل در نظر آنهايى كه بدانها رجوع مىكردند دقيقا يك‌چنين حالتى داشتند و مراحلى كه موردنظر آنها بود قبلا در تكامل پيوند بين شيوخ و مريدان آنها به ظهور رسيده بود .\r\nدر موارد ديگر شخصيت سيد ( با قدرتى مشروع ، نه به دليل ريشه‌هاى خانوادگى ، بلكه احراز مقبولى و مصدوقى از پائين كه سادات بم در نيمه نخست قرن پانزدهم نمونه‌هاى گويائى از اين نوع سادات بودند ) و شخصيت شيخ ( كه موقعيت او بيشتر شبيه خليفه ولى در مفهوم بسيار پائين بود ، مثل شاه نعمت اللّه ولى ) حاوى تجاربى شد كه در گذر زمان صيقل يافت ( البته بدون در نظر گرفتن فرايند تكوين منطقى وقايع و شرايط ) .\r\nاتحاد بين قزلباشان و شيوخ اردبيل يك رابطه نظامى بود كه در جاى خود هيچ نوع مشخصات\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nاصيل نداشت و براى آن وظايف متقابل و تعهداتى كه پاره‌اى از رابطه بين شيخ و پيروانش را شكل مىداد ، راه‌حل عملى پيش‌رو نهاد . در اين قلمرو گرايش شخصى شيوخ در درجه دوم اهميت بود ( يعنى گرايش آنها در هنگام پذيرش تشيع و نوع تشيع آنها و ميزان انحرافات قزلباشانى كه وارد مذهب فردى مىشدند كه او را رهبر خود ساخته بودند ) . چنين مىنمايد كه قبل از هر چيزى ، عنصر كليدى در خود جنيد و آگاهى او از توان بالقوه نظامى طريقت صفوى و اين واقعيت نهفته باشد كه او در شروع تداركات « سلطنت » خويش اين توان نظامى را با رضايت كامل قزلباشان گسترش داد و همين قزلباشان بعدها سرسپردگى كاملى به تقاضاهاى شيوخ تا زمان پيروزى اسماعيل از خود نشان دادند . از اين زمان به بعد پادشاهان بعدى حاكم در آذربايجان ، چه آق‌قويونلوها و چه قراقويونلوها نوعى بىاعتمادى نسبت بدانها نشان دادند و بعضى اوقات هم اين بىاعتمادى به دشمنى صريح تبديل شد . اين نكته زمانى قابل فهم خواهد بود كه به ياد بياوريم آنها مشتاق بودند خود را در هاله‌اى از مشروعيت مذهبى فرانمايند ( و مخصوصا بتوسط قدرتهايى كه مىترسيدند از قافله عقب بمانند ) اين مطلب همچنين بيانگر تمهيدات مذهبى براى سلطنت اسماعيل است و فشار بارى كه وى با اتخاذ صفت معصوميت متحمل شد و همه اينها بيان خود را در نوعى انجذاب خدائى پيدا كرد و با دمسازى وى با شيعه اثنى عشرى متعادل گرديد .\r\nفرهنگ عاميانه مذهبى قزلباشان در مقايسه با عقايد معنوى آنها كه ذاتا ايرانى بود از آسياى صغير سرچشمه مىگرفت و بينش مذهبى آنها به يك معنى بدعت‌آميز و به روى هر نوع التقاط باز بود و قبلا با ميراثى از اشكال و صور گوناگون مذهبى سيراب شده بود . در زمينه آداب و اعتقادات افراطى كه قزلباشان آن را از سنن باستانى آناتولى اقتباس كردند و در زمينه عناصرى از دشمنى مسيحيت با اسلام اوليه ، بتدريج نوعى القائات اجتماعى عاميانه و مخالف‌گونه و با نوعى ماهيت مبهم اشتراكى ، نظير آداب قلندران و جلاليان وارد اسلام شد و كم‌كم با فلسفه ظهور مهدى درآميخت . از اين زاويه ديد مشكل بتوان اشكال مذهبى قزلباشان را از اشكال مذهبى بكتاشيها متمايز ساخت كه طبق نوشته گوردلفسكى « تدوينگران » دين‌پرستى شناور قزلباشان بودند و نماينده آنها هم دراويش آواره سده شانزدهم برشمرده مىشدند . جناح شريعت اسلامى آن‌را به ايجاد جوامع مخفيانه و گردهمائيهائى كه حاوى عياشيهايى چون اباحه و لواط بود متهم مىكردند ولى اين اتهامات چندان فرقى با گناهانى كه شريعت اسلامى به نهضتهاى بدعتگذار ديگر نسبت مىداد ، نداشت .\r\nاز طرف ديگر ، به نظر مىرسد نهضتى كه جريان دين‌پرستى قزلباشان آناتولى را مدون ساخت ، خالى از بدعت نبود و در مناطق كردنشين با عنوان اهل الحق معروف شد كه پيوندهايى هم با سنت\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاثنى عشريه داشت . درواقع با توجه به متون مربوط به عقايد اهل الحق كه در سالهاى اخير مورد بررسى قرارگرفته ، مىتوانيم نهضتهاى بكتاشى ، اهل الحق و قزلباش را صور متفاوت يك مذهب مشابه برشمريم . در نظر قزلباشان و نيز بكتاشيان ، قدرت از آن يك مقام محورى بود كه از طرف خود نمايندگانى را براى اداره جوامع مختلف انتخاب مىكرد - دده يا بابا - و آنها نيز به نوبه خود در ارتباط با طالبان مقام ميانجى پيدا مىكردند . يكى از علائم مشخصه آنها گوشواره‌اى بود كه به گوش چپ مىآويختند و اين علامت در دده‌ها نشانه زهد و تقوا بود . رؤساى بكتاشىها ، حتى امروزه ، هم مثل روستائيان ارمنى رداهاى بىآستين به تن مىكنند ، ولى مهمترين مشخصه جامه آنها كلاه قرمز نوك‌تيز دوازده‌تائى يا تاج حيدرى بود كه رمزى از دوازده امام و يا به تعبير ديگر و تحت‌تأثير مسيحيت ( دوازده حوارى ) بود و از ارمنيان به آنها منتقل شده بود و نيز بعضى از اعمال روزه‌دارى را از آنها اقتباس كرده بودند . يك علامت ظاهرى ديگر ريش‌بوسى به نشانه احترام بود - گذاشتن ريش اجبارى بود چون هركس كه بدون ريش مىمرد محكوم به شئامت و بدبختى بود . در مقابل اين علائم ظاهرى ، علائم باطنى هم موجود بود كه فقط پيروان بكتاشى آن را مىفهميدند يعنى ستاره رمزى از نور معرفت و فكر و نفس بود كه اگر بر قزلباشى مىتابيد او را از ديگران متمايز مىساخت . گاهى هم قزلباشان اوت - دينلى ( ستايشگران سبزه ) اطلاق مىشد و احتمالا بين بكتاشيها هم از عقيده‌اى مايه مىگرفت كه بايد ريشه در دهريگرى داشته باشد و در ابديت ماده طبيعى خلاصه مىشد كه مدام درحال تغيير و تحول است . اين اعتقاد آنها را به طرف اعتقاد به وحدت وجود ( و شايد هم به تعبير دقيقتر به سوى حروفيه ) مىكشاند كه مبتنى بر ارتباط لاينقطع بين خدا و مخلوقات بود ؛ اين مطلب جواب اين سؤال است كه چرا آنها مدام به سبزه و گياه قسم ياد مىكردند و يا قسم به على مىخوردند درحاليكه عصايشان را به زمين مىكوبيدند . نام ديگر قزلباشان ، چراغ سوندرن ( خاموش‌كنندگان چراغ ) بود و اين نام يادآور يكى از فرقه‌هاى اهل الحق است كه به فارسى خاموشى ناميده مىشوند و نيز نام داوودى ( پرستندگان داوود ) كه هم به اهل الحق و هم به بعضى از قزلباشان سيواس اطلاق مىشد .\r\nدر كنار پرستش على و جشن اخوت « فرقه » بكتاشى ، آئين ديگرى هم مثلا در بين قبيله كردى كاچى - كيرى ثبت‌شده و آن هم جشن تدفين است كه تا حدودى قضيه آدمخوارى منتسب به قزلباش « 1 » را روشن مىسازد ؛ طبق اين آئين آنها براى مردگان خود آتش برافروخته و بجاى دفن آنها ، مردگان را مىخوردند « حقيقت امر اين بود كه خوراك تدفينى بر سر قبر مرده ، پس از\r\n\r\n\r\n","description":"","footnote":"\r\n( 1 ) - شرفنامه ، تاريخ كردستان ، ترجمه و تحشيه از و . وليامينوف - زرنوف ، جلد 2 ( سن پطرزبورگ ، 1862 م . ) ، ص 136 .\r\n","page_name":" 314 ","page_number":314},
  {"content":"\r\n\r\nبرگزارى مراسم سوگوارى ، درهمانجا خورده مىشد و اين خوراك حاوى ماست و لقمه‌اى نان مقدس بود كه همه آنها در بين دوستان حاضر در مراسم توزيع مىكردند . يكى ديگر از مراسم خاص آنها اعتراف به گناهان بود كه قزلباشان در نزد دده‌هاى خود انجام مىدادند . دده‌نوارى را به دور گردن فرد نادم و توبه‌كار مىبست و او سپس براى دده هديه‌اى مىآورد و از درى كه وارد مىشد علامت صليب مىكشيد . پس از انجام اين كار نوار را بازمىكرد و گناهانش را نوشته و مىسوزاندند . شخص دده مقدس شمرده مىشد و از اين به بعد به هر چيزى دست مىزد متبرك مىشد ؛ ازاينرو خاك قبر او و غبارى كه بر اسبش مىنشست با دقت تمام روبيده شده و جمع‌آورى مىگشت چون كراماتى بدان مترتب بود . گاهى هم دختران جوان براى بوسيدن دده مىآمدند و پس از خواندن سرودهاى سحرآميز ، وى يكى از دختران را براى خوابگاه شبانه‌اش انتخاب مىكرد ؛ دده بامداد فردا سروصورت خود را مىشست و آب را در ميان خانواده‌هاى مختلف توزيع مىكرد . همه اين عناصر دورگه و غيراسلامى پابه‌پاى تكريم و تقديسى عميق به تشيع به موجوديت خود ادامه مىداد و نه فقط در پيوند با على ( ع ) كه اقتدار دنيوى از آن او بود و رمز گنجينه الهى برشمرده مىشد و شخصيت محورى اين اعتقاد مذهبى بود ، جلوه مىيافت ، بلكه در يك سازمانبندى اجتماعى هم متبلور مىشد كه يادآور بعضى از تجارب سياسى - اجتماعى زيديه و نيز عقايد صوفيه بود و چنانچه برنگريستيم تصوف در سده پانزدهم هم با تشيع اثنى عشرى درآميخته بود . تصوف در جاى خود در تشيع هم بازتابيد و اين امر مخصوصا در سطح تغيير و تبديل مفاهيم مردمى به اعمال عبادى و توسّع ميدان سرسپردگى كه پيشتر منحصر به ائمه دوازده‌گانه بود ، رخ داد .\r\n\r\nشاه اسماعيل\r\nدر چنين موقعيتى است كه به ناگهان شخصيت شاه اسماعيل شكل مىگيرد و ظاهر مىشود و موفقيتهاى شخصى وى در اوضاع تاريخى و مذهبى اين دوران موردبررسى ما قرار مىگيرد . او در وجود خويشتن صفات و مشخصات يك نفر رهبر و فرمانده نظامى و اصلاحگر مشروع را داشت كه از نيازهاى اقتصادى پيروانش آگاه بود و اين امر در ميان چيزهاى ديگر از لابلاى نوشته‌هاى روزانه سانودو كاملا روشن و پيداست . اين صفات در زندگى اجتماعى او متبلور شد چون آرمانهاى اساسى نهضت قزلباش و ساير نهضتهاى بدعتگذار و گروههاى مختلف زمان را متحقق ساخت .\r\nاو يك نفر صوفى بود ولى بدانسان كه فراتر از نقش عادى يك نفر شيخ رفت و ميان خدا و\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nخلق قرار گرفت و به خدا نزديكتر شد نه به خلق خدا كه بدانها نظر داشت . اسماعيل در اين مفهوم در پايگاه يك نفر رهبر منتظر قرار گرفت كه كاميابىهاى نظامىاش از دلايل ماهيت ما فوق انسانى رسالت او برشمرده مىشد . آرمانهاى او با آرمانهاى همه « مهديان » زمان دمسازى داشت يعنى استقرار دولتى كه ايدئولوژى مذهبى آن با ضرورت سياسىاش مطابق و همگون باشد . امّا هنگامى كه اسماعيل به قدرت دست يافت ، در پذيرش سازشهاى سياسى ، و تلفيق آنها با عقايد مذهبىاش ( اين امر فقط در سطح شخصى اتفاق نيفتاد ) لحظه‌اى درنگ نكرد .\r\nامّا اسماعيل برغم اعمال بدعت‌آميز - همچون مدعى على و يا خدا بودن و يا اكراه از انجام فرايض شرعى - در وجود خويش دو آرمان متناقض اسلامى را متبلور ساخت كه هميشه مقرون به نتايج متقابل و متضاد نبود : ضرورت بيان مذهبى فردگرايانه كه به مفهوم زاينده اين اصطلاح ، سرچشمه تصوف بود و اشتياق و اصرار به اجتماعى گردانيدن هرنوع تجربه و تبديل و تحول آن از ديدگاه خواست و سعادت عمومى . ازاينرو اسماعيل نوعى سركرده اسلامى بود - يا به ديگر سخن ، « يك خليفه واقعى » و تجسم جديدى از على در سرتاسر تاريخ اسلام ، چه تسنن و چه غير تسنن ، بشمار مىرفت .\r\nمنابع غربى اسماعيل را بسان يك نفر نبى جديد توصيف كرده‌اند و نشانه‌هاى مهدويت و جنبه اصلاحگرانه مأموريت و رسالت او و نيز تعصب پيروانش را كه رابطه‌شان با اسماعيل از نوع مذهبى - نظامى خاصى ( كه در بالا ذكر شد ) بود ، فرانموده‌اند . اسماعيل همچنين در تقابل با عثمانيان كه مسيحيان را دشمن بالقوه خود مىدانستند ، دوست مسيحيان جلوه‌گر شده است . اين نظر بهرحال يك نظر قالبى ونيزى بود تا زمان تغيير گرايش اسماعيل به جهاد ، پايه و مايه‌اى داشت . شيوخ اردبيل از زمان جنيد به منظور گسترش قدرت دنيوى خودشان درصدد تحكيم موقعيت خود از راه جهاد برآمدند و جهاد تنها شيوه مذهبى قابل پذيرش جامعه اسلامى چون جامعه قزلباشان بود . دشمنان طبيعى آنها مسيحيان بودند كه در شمال قلمرو نفوذى اردبيل اقامت داشتند ولى سياست متزلزل قراقويونلوها در اين منطقه زمينه را براى اهداف شيوخ اردبيل كه وارث اين سياست در منطقه شده بودند ، فراهم ساخت . نتيجه اين سياستها ، تفسير تازه‌اى از جهاد بود كه فقط عليه مسيحيان راه نيفتاد ، بلكه بر ضد عثمانيان سنى مذهب نيز سامان داده شد و ديرى برنيامد كه آق‌قوقوقونلوها سپر حفاظ مورد لزوم را در منطقه براى عمليات شيوخ فراهم كردند و خود آنها هم كه به نوبه خود اهل تسنن بودند ، محو شدند . عنصر مذهبى مفهوم جهاد در نظر صفويان بتدريج رنگ باخت و برطبق صورتبنديهاى كهن مباحث بين سنى و شيعه به صورت داعيه‌هاى معمولى مبارزه عليه بددينى و بىتقوائى درآمد ؛ امّا تا زمان جنگ چالدران ، مباحثاتى\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nكه در اين زمينه پيش كشيده مىشد از منظر كلام و حتى كلام معتزلى بود كه در ميان مصدوقات صريح بدعت اسماعيل جاى داشت . دست‌كم ، اين چيزى است كه ما با پذيرش گفته‌هاى سانودو در سفرنامه‌اش بدان مىرسيم ، درجايىكه او در قطعه‌اى خاص مىگويد :\r\nاسماعيل يك روحانى ترك را گرفت و از او پرسيد كه خدا كجاست ؟ و او پاسخ داد كه خدا در آسمانهاست . اسماعيل دستور داد او را دوشقه كنند . سپس از يك فرد ديگر يعنى يك نفر روحانى مسيحى از اهالى ارمنستان پرسيد كه خدا كجاست ؟ و او پاسخ داد كه خدا در آسمانها و زمين است و اشاره به دو كرد كه به حرفهاى او گوش مىداد . اسماعيل گفت : « بگذاريد برود . چون اين مرد مىداند خدا كجاست . » « 1 »\r\nاسماعيل را در منابع غربى صوفى  ( Soffi , Sufi , Sophi , Sofi )  ناميده‌اند و به جانشينان او نيز اين نام را اطلاق كرده‌اند . گاهى صوفى با صفوى تداخل پيدا كرده ، چنان كه پىيترو دلاواله در صحبت از بقاع اردبيل نام صوفى ( اسماعيل ) را به صفى [ الدين 
  ] « 2 » اشتباه كرده و اين مىرساند كه چرا « لقب » سلسله صفوى در شكل ديگرى ارائه نشده است . درواقع در نظر اروپائيان صوفيان با طريقت صفوى ارتباط دارند « 3 » . اين مطلب در زمانى هم كه ريشه درست و تبيين صحيح كلمه صوفى در متونى نظير متن روتا  ( Rota )  و يا دون‌خوان ايرانى « 4 » آمده و ارتباط آن را با اصطلاح  \" Sophist \"  رد كرده‌اند و يا در اشاره يكى از سياحان انگليسى مبنىبراينكه شاه ايران از اينكه در غرب او را « سائل اعظم » مىنامند ، دلگير است ، مصداق دارد « 5 » . بهرحال از آنجا كه متون اروپائى كه كلمه صوفى را ذكر كرده‌اند مفهوم عرفانى آن را مدنظر نداشته‌اند ، لذا تفسير اروپائى از اين اصطلاح حتى اگر فرض اشتباه هم در نظر گرفته شود ، كاملا با مفهوم واقعى ايرانى آن مطابق و\r\n\r\n\r\n","description":"","footnote":"\r\n( 1 ) - سانودو ،  Diarii  ، جلد 4 ، ستونهاى 2 - 191 .\r\n( 2 ) - دلاواله ، جلد 1 ، بخش 1 ، صص 8 - 407 ( چاپ گاتاو لكهارت ، ص 384 ) .\r\n( 3 ) - مثلا نگاه كنيد به : ت . بولگارلى ،  Gli avvisia a Stampa in Roma nel cinquecento  ( رم ، 1967 م . ) ص 139 ( نسخه نامه‌اى از انديرنوپولى مكتوب فرانچسكو بايول به رم ، 1538 ) :\r\n \" . . . di questa sitta . . . pu un - grande abbate detto Saich caoder \r\n. و نيز نگاه كنيد به :\r\n Dell origine , vita et facti d arme dei Gran Sofi al Doge di Venezia , par un maestro Giovanni Rota , net 1505 di marzo \r\nنسخه خطى كتابخانه ملى نايل ، نسخه شماره  XF 50  ، برگ 702 صوفيان به دليل رنگ سرخ كلاهشان قزلباش ناميده مىشوند و نيز به دليل اعتقاداتشان به اثنى عشرى شهرت دارند .\r\n Dell origine , loc , cit . . . \r\n، « مذهب صوفيان را لباس پشمينه آنها كه نهايت بىاعتنايى و فقرشان است رنگ زده است . »\r\n( 4 ) - دون‌خوان « ترجمه لسترنج » ، ص 50 .\r\n( 5 ) - جفرى داكت ، درهاكلويت ،  Principal Navigations  ، جلد 2 ، ص 126 .\r\n","page_name":" 317 ","page_number":317},
  {"content":"\r\n\r\nهمخوان نيست . در ايران عرفا صوفى ناميده نمىشدند و فىالواقع منابع عناصر فارسى اين اصطلاح را به بعضى از مريدان صفوى و مخصوصا با نقل يك مثال به هفت درويش كه اسماعيل را در ترك گيلان همراهى مىكردند و يارانى كه بعدها بر سر راه خود از لاهيجان تا طارم بدست آورد ، اطلاق كرده‌اند « 1 » ؛ بعدها هم اين اصطلاح درخصوص افرادى از طريقت صفوى بكاررفته كه به شاه بسيار نزديك بوده‌اند يعنى شاهسونها كه مخصوصا بيشتر از قبايل شاملو ، روملو و قاجار بوده‌اند « 2 » .\r\nاحتمالا دليل اينكه اصطلاح رسيده به غرب چيزى جز هم‌معناى قزلباش و يا صفوى نبوده ، همين است . صوفيان قزلباش گروهى بودند كه از ميان آنها خلفاى گوناگون و يا خليفة الخلفا يعنى نائب‌مناب مرشد كامل ، شاه و تنها سركرده متنفذ طريقت انتخاب مىشدند . مسئوليت سنگين احكام ارشاد افتخارى شاه بر عهده صوفى بود و تا زمان سلطنت اسماعيل دوم صوفئى كه به پادشاه دروغ مىگفت به مرگ محكوم مىشد ؛ « 3 » عباس اول از اصطلاح ناصوفى به دليل رفتارهاى سوء آنها استفاده كرد ( 1001 / 3 - 1592 ) و در سال 1023 / 15 - 1614 خيانت را ناصوفيگرى ناميد « 4 » . صوفيان در زمان عباس دوم و سليمان در تالارى به‌نام طاووس‌خانه حضور بهم مىرساندند ، ولى اهميت آنها بتدريج كاهش يافت و بعضى از صوفيان به كارهاى پست از قبيل رفتگرى ، حمالى و يا جلادى گماشته شدند . صوفيان در اوج شكوه و جلال طريقت صفوى داراى امتيازات مذهبى خاصى بودند كه با امتيازات رهبران پهلو مىزد : لقمه غذاى آنها براى شفاعت به كار مىرفت و خليفة الخلفا در مجامع عمومى گناه و خلاف را مىبخشيد و برطبق آداب‌ورسوم قزلباشها و مجامع بكتاشى آناتولى ( كه قبلا ذكر شد ) با عصايش نادمان را گوشمالى مىداد . در اين قلمرو گزارش يكى از سفيران بنام ميكله ممبره  ( Michele Membere )  كه از طرف جمهورى ونيز از دربار شاه طهماسپ ديدن كرد ، حاوى جزئياتى از تشريفات اعتراف عمومى در سال 1540 م . است و مخصوصا به جزئيات اين آئين ( درواقع خلافكاران خودشان را به خاك مىانداختند و درخواست عفو مىكردند و از آنها درخواست مىشد كه در ملاءعام طبق تشريفاتى اين كار را به انجام رسانند ) و جزئيات آئينى از نوع حروفى ( عصا نشانه حرف الف و غيره ) تأكيد كرده است « 5 » .\r\nدر زندگى مذهبى شاه اسماعيل مىتوان نوعى تمثيل بىمبالغه دريافت . او در فاصله حركتش از\r\n\r\n\r\n","description":"","footnote":"\r\n( 1 ) - نويسنده گمنام ، در راس « سالهاى نخستين شاه اسماعيل » ص 315 ؛ صن روملو ، احسن التواريخ ، جلد 1 ، ص 26 .\r\n( 2 ) - فلسفى ، زندگانى ، جلد 1 ، صص 6 - 185 .\r\n( 3 ) - رجوع كنيد به مورد بلغار خليفه : اسكندر منشى ، ترجمه سيورى ، صص 9 - 318 .\r\n( 4 ) - فلسفى ، زندگانى ، جلد 1 ، ص 187 .\r\n( 5 ) - ممبره ،  Relazione  ، صص 48 به بعد .\r\n","page_name":" 318 ","page_number":318},
  {"content":"\r\n\r\nگيلان به همراه هفت نفر از صوفيان و تاجگذارىاش در تبريز خود را وقف اعتقادات رسالت خود به منزله يك نبى جديد الهى نمود ؛ ضمنا قزلباشان ( در زمينه‌اى كه فقط نظامى و سياسى نبود ، بلكه مذهبى هم بود ) شالوده جامعه جديدى شدند كه درحال تكوين بود و اعمال آنها در مقام عنصرى از عناصر اجتماعى كه به پيام تازه لبيك گفته بودند ، مىتوانست ضامن درستى و صحت بيانات و تقاضاهاى رهبرشان باشد و اين نكته براساس انديشه اسلامى ضرورى بود .\r\nمخالفت رسمى با تلاشهاى اسماعيل زمانى برخاست كه او در تبريز خطبه به‌نام دوازده امام « 1 » خواند و حمايت خود را از شيعه اثنى عشرى به روش سنتى يك نفر پادشاه اعلام داشت و حتى در اصطلاح ظريف تاج حيدرى ( كه به گونه تشريفاتى پذيرفته شده بود ) عكس‌العملى را تجربه كرد . « 2 » امّا اين واكنش‌ها تأثيرى قاطع بر شخصيت مذهبى اسماعيل نداشت و خود را همچنان برگزيده و فاتح و درواقع طبق اعتقادات قزلباشان ، امام عصر خود اعلام كرد و فراتر از تعريف امام در نزد دوازده اماميها رفت .\r\nاوج بحران مذهبى اسماعيل به لحاظ تاريخ شايد پس از شكست چالدران باشد كه به نظر مىرسد آن را به منزله آزمونى براى بطلان الهىاش پذيرفته باشد . پس از اين شكست تحولى در سياست او بوقوع پيوست و موجب شد ايران كه در خلال سده پانزدهم تمام نظر خود را به تصرفات عثمانى معطوف كرده بود ، رو به سوى شرق آورد . در اين مرحله است كه خيانت به آرمان قزلباش و مخصوصا اعضاى طريقت اردبيل كه شالوده آن آرمان بربادرفته بودند ، چهره نمود . انعكاس تغيير مشى مذهبى اسماعيل و پيروان او را مىتوان در تواريخ اين دوره ( يعنى وقايع قابل بحث سال 1512 م . ) پيدا كرد و از نظر ادبى هم در روايات گوناگون افسانه كوراوغلو ، قهرمانى از نوع جلالى و متعلق به قبيله تكلّو ، يكى از قبايل تندرو شكل‌دهنده نهضت قزلباشان و نيز ( به دلايل جغرافيائى ) يكى از قبايلى كه بيشترين آمادگى را براى عوامل مؤثر غيراسلامى داشته ، ديده مىشود « 3 » .\r\nدر اين افسانه يك طرح‌ريزى اساسا شيعى بر پايه مهدى منتظر و شناسائى قدرتهاى روحانى پادشاه ، به اضافه عناصر مختلفى از افراطگرايى از نوع قرمطى - اسماعيلى و نمادى از عقايد اشتراكى دولت آرمانى و انعكاس تجاربى از نوع سربداران كاملا مشهود است . در اين افسانه\r\n\r\n\r\n","description":"","footnote":"\r\n( 1 ) - نگاه كنيد به سانودو  Diarii  ، جلد ، 4 ، ستون 192 : او با خودش 40 نفر حاكم كه به‌نام خليفه داشت كه مقامى به همين نام داشتند چون وى مىگفت كه خداست . . . »\r\n( 2 ) - قطعه‌اى در تاريخ جهان‌آرا ، منقول در فلسفى ، زندگانى ، جلد 1 ، ص 164 .\r\n( 3 ) - ر . مولوف ،\r\n \" Contribution a l etude du Fond Soci - historique du destan Koroglu \" \r\nدر مجله  \" Etudes Balkaniques  جلد 7 ، ( صوفيا ، 1967 م . ) صص 28 - 107 .\r\n","page_name":" 319 ","page_number":319},
  {"content":"\r\n\r\nعليرغم تغييرات آن برطبق شرايط و مقتضيات ( مثلا در بين ازبكان قهرمان داستان دشمن سرسخت قزلباشان است ) همه‌چيز حكايت از مفهوم قزلباشان از تاريخ دارد ( در نسخه بلغارى آن صريحا اعلام مىشود كه كوراوغلو يك نفر قزلباش است ) و مخصوصا وقتى كه رابطه قهرمان و پادشاه مورد توجه قرار گيرد . در اين افسانه از يك‌سو رهايى تاريخى بكتاشى ديده مىشود كه قهرمان آن را به گونه عضوى از اعضاى طريقت علوى ، مهدى و غيره درآورده و از طرف ديگر با قهرمانى مواجه هستيم كه قربانى شاه شد و اگرچه ديگر نجات‌بخش نيست ولى جنگ با او را ادامه داد . در اينجا شخصيت شاه تعمدا در ابهام قرار گرفته است ؛ او نماد و نماينده مخالفت و خيانت نيست و اين تكليفات از آن يك فرستاده است ، امّا يك نفر همدست و حامى ضدآرمانى است كه ضرر و زيان كوراوغلو را هدف قرار داده و در تعريف نهايى ، قهرمان شاه است .\r\nنشانه ديگر مصالحه مذهبى اسماعيل نوعا در جنبه مشروعيتى بود كه از ويژگى گرايش واقعى او به تشيع اثنى عشرى برمىخاست ، گواينكه منابع ، جلوه‌هاى نخستين اين گرايش را از نظر تاريخى مشخص و معين نمىكنند : يعنى ادعاى سيادتى كه قبلا در اسماعيل موجود بود و جانشينانش هرچه بيشتر برآن اصرار ورزيدند و مداحان و مصحّحان متون آن را منسوب به پيشينيان وى دانسته‌اند . دراين‌مورد نيز منابع غربى ، مخصوصا ونيزى بسيار راهگشاست . كافى است كه نخستين بخش اطلاعات و گزارشهاى سانودو را به خاطر بياوريم « 1 » . منابع همزمان شرقى هنگامىكه از اسماعيل صحبت مىكنند ، او را شيخ اوغلو و يا حتى اردبيل اوغلو « 2 » مىنامند ( رجوع كنيد به كلمه شيخاوند كه به منسوبان شاه اطلاق مىشد ) و هيچ‌نوع اشاره‌اى به لقب سيد حسينى او ندارند . و اين داعيه كه دوره تكوين و شكل‌گيرى و تحقق آن در سالهاى قبل از جنگ چالدران بود ، در لحظه‌اى كه شاه از آرمانهاى امامت خود دست كشيد شكل نوعى تصميم سنجيده سياسى به خود گرفت كه مىتوانست در مقابل حركت شديد ضدقزلباشى به كار آيد : در اين زمان قدرت او تحت حمايت نوع جديدى از اقتدار قرار گرفت كه درعين‌حال‌كه سنتى بود ، براى ايجاد تعهد در اشرافيت شيعى ايران كه حال ديگر صاحب موقعيت سابق قزلباشان نيز شده بود ، به اندازه كافى مشروعيت داشت « 3 » .\r\n\r\n\r\n","description":"","footnote":"\r\n( 1 ) - درواقع اين مفهوم در  Diarii  ، ستونهاى 7 - 253 و 13 - 312 نامفهوم و مبهم است ولى قطعه منقول قبلى و ستونهاى 2 - 500 كاملا روشن و پرمفهوم است .\r\n( 2 ) - شكرى ، سليم‌نامه ، منقول در بارتولد ، « خليفه سلطان » ص 73 ، يادداشتهاى 8 - 307 .\r\n( 3 ) - در مورد منابع مستندى كه كسروى استفاده كرده و گفته كه اسماعيل هرگز خود را سيد نناميد ( نگاه كنيد به اوبن  \" Etudes safavids l \"  ، صص 5 - 44 و 44 يادداشت 4 ) اتفاق‌نظر وجود ندارد و دست‌كم درخصوص اسماعيل براى من غيرقابل‌قبول است ، چنانچه در قطعه سانودو در  Diarii  ، جلد 4 ، ستونهاى 2 - 191 آمده كه « . . . مىگويند پدر او از اعقاب\r\n","page_name":" 320 ","page_number":320},
  {"content":"\r\n\r\n\r\nطهماسپ و اسماعيل دوّم\r\nتاريخ اين نوع تفويض متقابل حمايت در زمان طهماسپ با روالى دقيق تكرار شد ولى با نوعى نظم نامنظم كه برخاسته از پيچيدگى مذهبى طهماسپ جانشين اسماعيل بود و در سركوبى و واپس‌رانى قزلباشان بتوسط شاه عباس اول به اوج خود رسيد . هنگامىكه طهماسپ جوان به سلطنت رسيد ، غرقه در هاله‌اى از تعاليم معلمان و مشاوران خود بود ؛ ازاينرو همچون پدر خود ، سلطنتش را در خط و خطوط تعاليم قزلباش شروع كرد و سپس با يك حركت كوچك ، تجربه انتقال به اشكال سنتى تشيع اثنى عشرى را تجديد كرد . گفتنى است كه طهماسپ دوازده‌امامى زاده شده بود ، و از پدرش هم افتخار رسالت نبوى و يا مهدوى را به ارث نبرده بود . امّا عليرغم اينكه پس از جلوس به تخت سلطنت با تشريفات رسمى احاطه شده بود ، شخصيّت او در ميان دستگاه متعصب شيعى متمايز باقى ماند و بعدها بالاخره تسليم محض آن شد . اين مطلب درنتيجه مفهومى خاص از سلطنت بود كه هنوز با نيازهاى مذهبى - اخلاقى قزلباشان ارتباط داشت ( اگر آن را استبدادى بناميم دچار اشتباه شده‌ايم چون فقط اندكى و بگونه تقريبى استبدادى بود ) و بيانگر آن هم مفهوم همگون اخلاقى - سياسى از دولت - مذهب بود كه هنوز تجديد ، اصلاح و محو ساختارهاى كهن را ايجاب مىكرد . طهماسپ در اين زمينه قبل از همه سياست ضدعثمانى خود را ادامه داد و اين درست در مقطعى از سلطنت وى بود كه كمترين علقه را با اثنى عشريه داشت ( و شايد هم كلا اتفاقى نبود ) و به نظر مىرسيد كه اوضاع مذهبى ايران دچار تحولى بىوقفه شده است ، با اين نتيجه و پىآمد كه تشيع به درجه والايى از تجانس و همگنى دست يافته است . چنين مىنمايد كه او در اين گرايش باشكوه به تشيع مشروعيتى را يافته است كه در درونش ترك نظامهاى كهن و يا بريدن از سنن حقوقى نداشت ، بلكه ورود به مفهوم جديدى از دولت بود كه به سبب تنوير روابط بين شاه و رعايايش و درنتيجه ، تنوير بين كردمان سياسى و اسلام ، مورد پذيرش قرار گرفته بود ( و يا اينكه بهرحال درپى تنوير اين‌روابط بود ) . اين امر بيانگر تأييد آن صفات الهى كه اسماعيل مدعى آنها شد ، نبود ، بلكه طهماسپ يك تفويض قدرت ساده دنيوى را ترجيح مىداد . امّا بدان معنى بود كه يك نفر رهبر دنيوى آرمانى و عاليشأن وجود دارد كه ضامن آماده‌سازى موقعيت و شرايط لازم براى ظهور مهدى است و نيز تداوم گذشته اسلامى ، برعهده\r\n\r\n\r\n","description":"","footnote":"\r\n- محمد ( ص ) است ؛ وقتى كه پدرش مرد ، او گفت كه او پدر من نبود ، بلكه غلام من بود ؛ او مىگويد كه وى خداست . . . » به سخن ديگر امكان دارد كه اسماعيل در آن زمان سيادت را كسرشأن رسالت خود مىدانسته است . اگر اين منطق صحيح باشد پس اسماعيل ادعايى را كه قبلا پدر او حيدر داشته ، بىسند و مدرك ، دگرباره تأييد و تصديق كرده است .\r\n","page_name":" 321 ","page_number":321},
  {"content":"\r\n\r\nاوست و از اين زمان به بعد درهمه‌جا تبليغ شد كه پادشاه به اهل بيت تعلق دارد . و ضمنا در اينجا مىتوان نخستين جلوه‌هاى واقعى داعيه ملى را مشاهده كرد و برطبق آن بود كه مجد و عظمت شاهان باستانى ايران احياء شد « 1 » .\r\nتحليلى از وضعيت تبريز در سه مقطع بحرانى بين سالهاى 907 / 1501 سال جلوس اسماعيل بر تخت سلطنت و 942 / 1535 سال بازپس‌گيرى تبريز از دست سليمان بتوسط طهماسپ ، فرضيه ما را در مورد شيعى گردانيدن ايران و يا لااقل مراكز شهرى آن ، تقويت مىكند . تبريز در سال 907 / 1501 در وضعيتى مشابه كاشان قرار داشت و در آن از متون شيعه جعفرى خبرى نبود و درنتيجه متخصص فقهى نداشتند و البته اين مقتضيات از سلطه تسنن در تبريز ، اين پايتخت نخستين صفويان ، برمىخواست « 2 » . منابع چيزى از اقدامات بنيادى براى تغيير اوضاع ارائه نمىدهند و اين تصور پيش مىآيد كه در تبريز نيز مثل كاشان تكامل تدريجى از شافعىگرى به شيعىگرى ( شيعه جعفرى ) صورت گرفته است . سليم در سال 920 / 1514 هنگامىكه تبريز را پس از جنگ چالدران اشغال كرد ، لازم نديد تصميمات شداد و غلاظى اعمال كند و احتمالا دليل اين كار هم در پايبندى تبريز به مذهب تسنن بوده است ( و اين كار وى بر خلاف قتل‌عام 40000 نفر از قزلباشان آناتولى بود ) . تبريز از اين زاويه ديد ، در عرض بيست سال بعد از آن تاريخى ندارد . ولى هنگامىكه در سال 942 / 1531 سليمان وارد تبريز شد اوضاع شهر كاملا تغيير يافته بود ؛ به عبارت ديگر تبريز كاملا شيعى مذهب شده بود . منابع ونيزى حاكى از آن است كه به محض اينكه شمارى از ينىچريها به بخش ديگر منتقل شدند ، مردم تبريز عليه دشمن عثمانى خود به‌پا خواستند و از نجات‌دهنده خود طهماسپ شيعى مذهب استقبال كردند « 3 » . در قطعه‌اى از گزارش ممبره نيز توصيفى از اين گرايش به تشيع ذكر شده است . در اين قطعه تبريز يك شهر شيعى و « جديد » توصيف‌شده و همين « جديد » براى ما « شكل » خاص هرنوع شهر شيعى ايران را نشان مىدهد و آن را از ساير شهرهاى مملكت اسلامى متمايز مىسازد و صرفا مبتنىبر آداب‌ورسومى چون انجام مراسم محرم و يا لعن نخستين خلفا در ملأعام نبوده است . اين مسأله همچنين براساس بعضى از عوامل مذهبى مهم از احساسات و ادبيات عاميانه بود كه چنانچه خواهيم ديد در ايام\r\n\r\n\r\n","description":"","footnote":"\r\n( 1 ) -\r\n Deposizione de persona Fede degna del viaggio Fatto al campo del Gran signore verso Babilonia il 14 - luglio 1535 \r\n، نسخه خطى كتابخانه مارچيانا ، ونيز ، طبقه  VLL  ، شماره 882 ، برگ  r  7 .\r\n( 2 ) -  LHP  ، جلد 4 ، ص 53 .\r\n( 3 ) -  Deposizione  ، برگ 37 ؛ و نيز نگاه كنيد به گزارش نويسنده گمنامى با عنوان\r\n Gran Rotta de lo exercito del signor turche Fatta de la gente del sophi in persia \r\n( ونيز ، 1535 م . ) ، ص 6 .\r\n","page_name":" 322 ","page_number":322},
  {"content":"\r\n\r\nمجلسى شكل اعتقادى يافته بود و بيشتر بر پايه مجموعه‌اى از نمونه‌هاى « همزيستى » با ائمه دوازده‌گانه نظير كرامات و پيشگوئيها ، معجزات ، تجسم و رؤياها بود و همه اينها در فضاى بين زندگى روزمره و قلمرو اسطوره سير مىكردند . ريشهء اصالت تشيع جديد ايران درهمينجا نهفته و طهماسپ در اين حوزه خدمات بايسته و نمادين انجام داده است : او پس از اينكه زندگى خود را با زمينه‌اى از اعتقادات قزلباشى شروع كرد ، بتدريج تحت نفوذ علماى شيعه درآمد و نخستين فرصت تماس او با علما در دهه 1530 م . با سادات اسكو در نزديكى تبريز صورت گرفت « 1 » . با اينكه مهاجرت گروههاى جديدى از آناتولى در سرتاسر سلطنت وى ادامه داشت ( در زمان مرگ او حدود ده هزار نفر از اين مهاجران در قزوين بوده‌اند و اين مىرساند كه پيمان‌شكنى اسماعيل درس خوبى به قزلباش نداده است ) « 2 » ولى چارچوب تشكيلاتى نشانه‌هايى از ورود اين افراد را به صحنه سياسى نشان مىدهد چنانچه تأثير و نفوذ آنها به هيچ‌وجه جاى چون‌وچرا ندارد .\r\nطهماسپ نخستين شيعه جديد ايرانى است كه درباره او اطلاعات مكفى در منابع شرقى ( مخصوصا حسب‌حال مهم و ارزشمندى كه از خود شاه به‌جاىمانده ) و گزارشهاى سياحان غربى ازجمله ممبره كه گزارشى روشن از اين دوره ارائه داده و نيز گزارش پراهميت دالساندرى درباره سالهاى پسين سلطنت وى ، وجود دارد ، طهماسپ در سالهاى پايانى زندگانى خود در خاتمه اين بناى الهى - احساسى كه خود هم قهرمان و هم قربانى آن بود ، دچار نوعى جنون واقعى براى حفظ وضع موجود شد . اين حالت او را به طرف بريدن از تمايلات ضدعثمانى سوق داد و موجب شد كه از دنيا و مافيها دست بكشد و وقت خود را صرف كارهاى پيش‌پاافتاده كند و دچار توهمات و ترديدها شود و خود را در تصميم‌گيريهاى اجتماعى بدست روياهاى دور و دراز بسپارد .\r\nچنين مىنمايد كه در مقابل تشيع روحانى و متعصبانه شاه طهماسپ نتوان واكنش منطقى پيدا كرد الا اينكه اشاعه دوباره « لعن و نفرين ابو بكر و عثمان و غيره . . . » موجب شد كه طبق گزارش مينادوئى « 3 » اسماعيل دوم تصميم بگيرد تا تسنن را دگرباره در ايران برقرار سازد . فىالواقع ايران بتدريج زير اصلاحات قاطع تشيع ، مخصوصا در شهرهاى بزرگتر ، مىرفت ، يعنى جاهايى كه نياز به حفظ علائق جاافتاده با اتخاذ گرايش نزديكتر به گرايش شاه احساس مىشد . مناطق روستائى همواره داراى گرايش‌هاى محتاطانه و محافظه‌كارانه بود ، ولى در حالت عمومى مملكت انتظارى\r\n\r\n\r\n","description":"","footnote":"\r\n( 1 ) - اسكندر منشى ، ترجمه سيورى ، صص 30 - 229 .\r\n( 2 ) - فلسفى ، زندگانى ، جلد 1 ، ص 187 .\r\n( 3 ) - مينادوئى ، ص 11 .\r\n","page_name":" 323 ","page_number":323},
  {"content":"\r\n\r\nنهفته بود كه برگشت به شريعت كهن و ناب را طلب مىكرد و مىتوانست پادزهرى باشد بر مشكلات اقتصادىاى كه هرگز حل‌وفصل نشده بود . تسنن اسماعيل دوم در جاى خود نوعى توسل به شريعت بود ، با اين هدف و نيت كه سلاحى در دست او باشد تا با آن بتواند با برقرارى تعادل تازه بين اشراف ايرانى و قبايل قزلباش كه هنوز در صحنه سياسى فعال بودند ( چون باوجود رقابتهاى متقابل آنها ، اين عناصر حاضر به همكارى با او نبودند ) قدرت علماى شيعه را به تحليل ببرد . با اينكه انگيزه سياسى اقدام ضدروحانيت شاه را تا حدود قريب به يقين مىتوان توصيف كرد ، اما توسل به مناطق روستائى و تعهد به شريعت و يا فرصت‌طلبى ديپلماتيك ، حاوى نوعى مكانيسم مذهبى خاصى نيز بود كه هنوز روشن نشده است . ايران بسرعت دريافت كه سرزمين برگزيده امام‌هاست و ساكنان آن ذخائر تأويل آنهايند و عناصرى هستند كه حضور شاه همپاى اعتقادات آغازين ملى و مذهبى ، حجت و دليل قاطع آن برشمرده مىشوند . چنين مىنمايد كه موقعيت اسماعيل دوم تا حدودى موجب چشم‌پوشى از اين امتيازات و توجه بيشتر به نيازهاى مادى مملكت گرديده است . اين اوضاع از منظر مذهبى ، برگشت و عدول به موقعيتى بود كه اسماعيل اول را به سلطنت رساند و اين كار مستلزم مبارزه يا گرايشهاى مبهم و گنگ‌انديشى سالهاى پسين طهماسپ بود كه به عكس‌العمل ضدخانوادگى او ( كه بعدها شديدتر شد ) انجاميد ، ولى تشيع كامل سنتى محمد خدابنده هم در اين چارچوب قرار مىگيرد .\r\n\r\nنقطويان\r\nبنا به دلايلى كه گذشت بارديگر بدعتى پديد آمد كه روشنتر از بررسى سياست رسمى ، مذهبى ، روح زمانه را به ما مىشناساند . بدعت نقطوى ( كلمه از نقطه مايه مىگيرد - به مفهوم حروفى آن ) كه در گيلان شروع شد و يكى از شاخه‌هاى جنبش حروفى به رهبرى محمود پسيخانى ( به هواداران اين بدعت پسيخانيان اطلاق مىشد ) بود و احتمالا در اواخر سده هشتم / چهاردهم نماينده نوعى از تخالف با تشيع راكد محلى با پوششى از زيديه برشمرده مىشد . اين بدعت با گسترش معتنابه ، در زمان سلطنت اسماعيل دوم اهميتى زياد يافت و در زمان سلطنت عباس اول كه به صورت نهضتى منسجم درآمده بود ، خاتمه پيدا كرد . همبستگى آن با حروفگيرى كه تأثيرات آشكار اسماعيلى را در ايدئولوژى نقطوى فرا مىنمايد ( ولى بايد نزديكى جغرافيايى آن را هم به رودبار فراموش نكرد ) از اين واقعيت برمىآيد كه بدعت نقطوى به لحاظ متافيزيكى ، گرايش قاطعى به تأويل الهى و به دركى « نو و جديد » از ارزش اعمال انسان داشت . رابطه آن با\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nنظريه جاافتاده حروفى مبنىبراينكه انسان سرآغاز هرنوع دانش ما فوق انسانى است ، كاملا روشن است . انسان از نظر الوهيت نقطوى نمايانگر ابژه عمل نيست و اين خود انسان است كه از طريق خودشناسى مىتواند تا مقام الوهيت ارتقاء يابد . خير و شر با ميزان دنيوى سنجيده مىشود و بهشت و جهنم در روى زمين اتفاق مىافتد آن هم در دوره‌اى كه شايد فراتر از عمر انسان باشد و اين روند بر طبق فضايل و گناهان انسان از طريق تناسخ صورت مىگيرد . گفتنى است كه بر اعتقاد به تناسخ نقطويان را يكى از نويسندگان بعدى ، رضا قليخان هدايت « 1 » تأكيد كرده است و اشارات او را بايد از تأثيرات بعدى هند بر اين نهضت تفسير كرد ، چون پيروان او درنتيجه تعقيب و آزاد ، سرانجام در هند پناه گرفتند . معهذا چنين مىنمايد كه تناسخ نقطوى را بايد در يك فرآيند مداوم تناسخ ماده جستجو كرد كه طبق اعتقادات دهرى ابدى بود و اين فرآيند در آئين نقطوى به‌جاى معاد نشسته بود . به اين مسأله احتمالا عناصر مختلف باقيمانده‌اى را بايد افزود كه يك زمانى در لايه‌هاى بىبندوبار گيلان موجود بوده ، از قبيل اعتقاد به رؤيت خدا در نيم‌روز ( راندن خرى نظير دجال كه در ايران بىرابطه با ضحاك نبايد باشد ) و به‌گونه مستدل طبقه‌بندى ظهور ، حركتهاى جسم و كيفيت موجودات انسانى به صورت ظهور صفات ربّانى « 2 » . نقطويان كه مقدّر بود عاليترين بديل تشيع رسمى سده شانزدهم ، باشند ، پس از سال 1514 م . بوسيله اسماعيل اول مورد تعقيب قرار گرفتند و طهماسپ خشك مقدس هم با شيوه‌اى كاملا ارتجاعى آنها را اذيت كرد و در سال 973 / 1565 يكى از رهبران آنها را مكحول البصر ساخت و در سال 981 / 4 - 1573 شمار زيادى از آنها را در كاشان از بين برد . ولى اين نهضت پس از مرگ طهماسپ سخنگوى دو عنصر شد كه به عقيده من در تعيين گرايش مذهبى اسماعيل دوم اهميتى قاطع داشت : از يك طرف يك جريان ضدشيعى كه پايه تئوريكى آن مركب از انكار وجود هرنوع واسطه ضرورى در ارتباط با مسايل الهى بود ، چه واسطه‌اى به‌نام ولى - امام و چه مجتهدان دوازده امامى كه به نيابت امام عمل مىكردند ؛ از طرف ديگر ، عنصر ناراضى توده مردم كه آمادگى سازماندهى هرنوع نارضايتى را داشت . مهمترين گروههاى نقطوى در زمان سلطنت شاه طهماسپ در كاشان ، اصفهان ، شيراز و مخصوصا قزوين پديد آمدند . درويش خسرو ، درويشى از توده مردم و اهل قزوين ، نماد و رهبر آنها شد . فعاليتهاى اجتماعى او نشانگر همبستگى نهضتهاى اين روزگاران و نيز شكل‌گيرى آنها بر محور نيازها و درخواستهاى بسيار ابتدائى است . درويش خسرو كه « در كسوت قلندران » بود ،\r\n\r\n\r\n","description":"","footnote":"\r\n( 1 ) - كيا « نقطويه » صص 4 - 43 .\r\n( 2 ) - محمد بن ابيطالب الدمشقى ،  Cosmographie  ، چاب آ . ف . م . مهرن ( سن پطرزبورگ ، 1866 م . ) ، ص 226 .\r\n","page_name":" 325 ","page_number":325},
  {"content":"\r\n\r\nپيش از اينكه وارد آئين نقطوى شود ، سرتاسر ايران را گشت . او پس از بازگشت به قزوين در مسجد به وعظ پرداخت و دراويش و مردم بر او گرد آمدند و همين نكته « علما » را آزرده كرد و او را براى مباحثه و مناظره به دربار فراخواندند . در حضور شاه - احتمالا اسماعيل دوم - از شروع اسلام و « مذهب برحق ائمه » از او پرسيدند و « اكثر نامقابل در مقابل گفت » ولى « از جاده شريعت خارج نشد » و از همان درسهايى كه از فقه خود علماء گرفته بود ، پس داد . پس او را به‌نام شريعت اسلام كه در جامعه اسلامى والاتر از هرنوع كلام مبهم بود بخشيدند - وقايع بعدى ، اطلاعات بيشترى را درباره ساختار بغرنج اين فرقه فرارو مىنهد ( مخصوصا افزايش تعداد پيروان عامى او ) كه در تكفير او در زمان شاه عباس اول به اوج خود رسيد . در اين ماجرا بحثى جالب با يك نقطوى معروف به يوسفى تركش‌دوز و قلندر كوچك بهله‌دوز درگرفت و در خلال آن ماهيت ملحدانه آئين خسرو هرچه بيشتر برملا شد و درنتيجه « ستارگان گول‌خوردند » ( عنوان داستان معروف آخوندزاده ) و يوسفى تركش‌دوز به مدت سه روز جاى عباس نشست و پس از آن به قتل رسيد ( 1002 / 4 - 1593 ) « 1 » . در اين ماجرا حضور عنصرى به‌نام صوفى به مفهوم ظاهرى آن ( مقايسه شود با تكيه‌اى كه درويش خسرو ايجاد كرده بود ) كه هيچگونه همخوانى با اوج اخوت آن نداشت ، از منظر مذهبى تقويت و تشديد شد و به گونه متناقض ضدعرفانى ( تا آنجا كه ويژگى ضد فردى آن نشان مىدهد ) ظاهر گشت . به نظر مىرسد كه اين قضيه در پيرامون نهضتهايى تنيده‌شده كه مفهوم اصلى در حاشيه قرارگرفته و هدف از آن نيل به نوعى دمسازى سياسى از راه بهره‌گيرى ماهرانه از امر تقيه‌بوده كه در آنسوى زهدگرايى رسمى طريقتهاى مختلف مستتر بوده است . از طرف ديگر ، ديرى نگذشت كه طبقه مذهبى شيعه متوجه ابهام اين نوع گرايش شد و واكنش در مقابل اين نوع تصوف شكل تحديد دقيق مرزهاى ايران اثنى عشرى را به خود گرفت .\r\n\r\nدوران شكوفائى عصر صفوى\r\nتاريخ مذهب رسمى دوران صفوى كه از زمان عباس اول شروع شد ، با سه مسأله عمده و بنيادى سروكار داشت : رد و محكوميت تصوف ؛ تدوين فقهى و حل‌وفصل تناقضات و اختلافات احكام فقهى كه اگر تعريفات كلامى به خود مىگرفت ، خطراتى به دنبال داشت ( تصفيه و پالايش كلامى كه اختصاص به اعضا و پيشروان مكتب اصفهان داشت ، دراين‌مورد به فصل بعد رجوع\r\n\r\n\r\n","description":"","footnote":"\r\n( 1 ) - اسكندر منشى ، ترجمه سيورى ، صص 9 - 648 .\r\n","page_name":" 326 ","page_number":326},
  {"content":"\r\n\r\nكنيد ) و بالاخره رواج الهيات و كلام جديد مجلسى كه هماهنگ با احساس و مناسك عامه و به مفهومى نوع جديد تشيع بود . احساس ضدتصوف دوره صفويان در شكل رسمى خود ، پس از سلطنت شاه عباس اول چيزى نبود جز بازگشت به ديدگاه اصلى شيعه اثنى عشرى كه بطور سنتى در مقابل تجربه عرفانى قرار داشت . اهميت تصوف در تكوين مذهب در سده پانزدهم در ارزش كاركردى و جانشينى آن نهفته بود . اشكال مذهبى خاصى كه در نهضت تصوف متكامل شده بود با تنه‌اى از شيعه مخالف و بدعتگذار پيوند خورد و سپس به روحانيت رسمى دوره صفوى منتقل گشت ولى در اين انتقال آن قدرت و توان انقلابى خود را از دست داد . مسأله رابطه كه معادل با رابطه دقيق و جاافتاده سلسله‌مراتبى بود بين شيخ - مهدى - شاه و مريد - عابد - رعيت برقرار شد ؛ دراين‌مورد در همزيائى با نوعى احساس اجتماعى و جمعى كه بازبينى تجارب ارتجاعى رهبر را ايجاب مىكرد مكانيسم فردباورانه‌اى موجود بود كه حتى در ارتباط با اكثر خواسته‌هاى بدعت عمل مىكرد . چون رهبر سخنگوى آرمانهاى عمومى بود ولى اين آرمانها را بازتابهايى از خصوصيات فردى وى تصفيه و تدوين مىكرد .\r\nهنگامىكه طبقه مذهبى دوازده امامى با تشكيلات فقهى خود و سلسله‌مراتبى كه دقيقتر از هر بخش و فرقه ديگر اسلامى بود ، تثبيت شد ، به آن عناصر خارج از تشكيلات كه مخاطرات تمركز قدرت در دو ساخت سياسى و مذهبى را به جان خريده بودند ، حق زندگى داد و در بين آن‌ها توازى و وجه تشابه زيادى بوجود آورد ، و به همكارى و هوادارى متقابل واداشت . ازاينرو سلطنت شاه عباس برغم تنش مداوم قلندران و عواقب راندن قزلباشان از دولت ، عميقا آكنده از روح ضدتصوف شد بقدرى كه اكثر تجارب پيشرفتهء حوزه مذهبى ( كه مقامات نسبت بدان بدبين بودند ) ظاهرا ته‌رنگى از تصوف به خود گرفت ( مورد فيلسوف معروف ميرداماد ) و مسائلى كه برخاست در شناخت و عشق كامل به كلام و الهيات ذوب گشت و اينها همه از ويژگيهاى اين دوره بود .\r\nبهرحال اينكه جلوه ظاهرى همه مسائل ، تصوف بود ، بخش اعظم مذهب رسمى اثنى عشرى را شكل نمىداد ، چون حتى اگر مسأله تقيه را در سده پسين دوره صفوى در نظر بگيريم متوجه مىشويم كه تا چه پايه از تصوف دور بوده است يعنى نه‌فقط به لحاظ درونى و باطنى كه استتار مواضع افراطى را ايجاب مىكرد ، بلكه از حيث ظاهرى هم كه شامل گروههاى اقليتى از اهل تسنن مىشد و تصوف را به سبب رهايى از قربانى شدن كه اغلب مسأله مالى و گاهى اوقات هم سياسى بود ، پذيرفته بودند . معروف است كه حتى در بين ملازمان بلافصل عباس در قزوين اهل سنت وجود داشتند و همچنين است در همدان كه در سال 1017 / 1608 اقدامات شديدى توسط خود\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nعباس در آنجا اعمال شد و رئيس سنى اين شهر را به بدرفتارى با اهل تشيع متهم كرد و هم‌مسلكان او را برانگيخت . سرخه در غرب سمنان هم در سال 1599 م . صحنه تعقيب و آزار بود ولى اين منطقه در زمان شاه صفى هنوز سنى بود چون وى طى فرمانى به سال 1039 / 1630 اين روستا را از بعضى تصميمات كاهش ماليات محروم كرده است « 1 » . تنها استثناء لارستان بود كه حتى شاه اسماعيل هم در اوج فعاليتهاى سياسى خويش از سر تسنن سرسختانه آن درگذشت .\r\nدر تأييد اين نكته تعريف صوفى ( اصطلاحى مبهم كه بهرحال سوءظن را بدنبال داشت ) شامل اشكال مختلف بدعت ( غاليگرى ، سنىگرى ) بود و با مردمى سروكار داشت كه تعهد عمومى آنها بدليل اعمال قدرت سياسى و مذهبى پس از سياست تمركز قدرت در اواخر دوره صفوى به نارضايتى كشيده شد و دراين‌ميان مىتوان دفاع معروف محمد باقر مجلسى ، مجتهد آخرين شاه صفوى ( متوفى 1111 / 1700 - 1699 ) را مثال زد كه رفتار التقاطى و ترديدآميز پدرش را درباره تصوف درپيش گرفت « 2 » . نتيجه طبيعى قضيه تصوف در تاريخ تشيع اثنى عشرى ، تكفير خطيرى بود كه از سوى اصولى معروف محمد على بن محمد باقر بهبهانى ( متوفى 1216 / 2 - 1801 ) اعلام شد « 3 » و آن را برطبق اسلام رسمى چه شيعه و چه سنى ، تا حد تاريك‌انديشى پائين كشيد ، چون تصوف ميدانى براى تمام حركتهاى غيرشرعى بود كه اتهاماتى چون ضداخلاقيت ، ضدشريعت ، شرب خمر و غيره را بدنبال داشت .\r\nاگر تسهيل روزافزون مناسك و آداب مذهبى و الهيات را به مفهوم جذب روزافزون به نوعى اقتدار جاافتاده و رويه ثابت در جهت تظاهرات مختلف حيات مذهبى در نظر بگيريم ، چشمگيرترين نمونه در اين زمان رشد نوعى روح فقهى ويژه بود كه همه مسائل مذهبى را در شمول خود داشت و راه را براى جذب تئوريكى امت اسلامى به تشيع دوازده امامى هموار مىساخت ( البته نه بالقوه ) و اين كار هم در نهايت بتوسط نادر شاه تدوين شد . اختلافات محسوس با عثمانيان و ازبكان سنى مذهب ، مسأله شناسائى رسمى مذهبى را در كنار مذاهب چهارگانه پيش كشيد و مواردى كه در منابع ارائه‌شده حاكى از مراحل گوناگون تكامل آرمانى كاهش اختلافات مذهبى در مسائل مختلف است . با تحليل سه مورد از اين مباحث مورد اختلاف - مكاتبه بين عبيد اللّه ازبك و طهماسپ ( 936 / 30 - 1529 ) « 4 » ، مبادله‌نامه بين علماى مشهد و بعضى از علماى\r\n\r\n\r\n","description":"","footnote":"\r\n( 1 ) - اوبن ،  \" Le Sunnites \"  ص 152 .\r\n( 2 ) - ميرزا محمد تنكابنى ، قصص العلماء ، ص 233 .\r\n( 3 ) - آقا محمد على بن محمد باقر اصفهانى بهبهانى ، رساله حيرتيه ، نسخه كتابخانه بريتانيا منقول در ريو ، فهرست نسخ خطى فارسى ، جلد 1 ، صص 4 - 33 .\r\n( 4 ) - حسن روملو ، احسن التواريخ ، جلد 1 ، صص 32 - 226 .\r\n","page_name":" 328 ","page_number":328},
  {"content":"\r\n\r\nازبك « 1 » به تاريخ 997 / 9 - 1588 و نامه ديگرى به تاريخ نيمه نخست سده هفدهم بين اسد افندى مفتى عثمانى و همقطاران ايرانى وى « 2 » - مىتوان به فرضيات بنيادى چندى دست يافت . يكى از ويژگيهاى نظريات شيعيان هنوز محكوم‌سازى سه خليفه نخستين بود كه بهرحال در نامه علماى مشهد نه به گونه مذهبى بلكه به صورت يك اصل سياسى و كاملا جدا از تنفر شرعى تأييد و به حساب « اعمال شيعيان عامى و غافل » گذاشته شده است . اين مباحثه منحصر به حوزه فعاليت سه خليفه و طبيعتا عايشه ، شده و اعمال على ( ع ) بطور كلى جزو اشتباهات مذهبى به حساب نيامده است . اين اعمال صرفا از آن نوع گناهان قانونى برشمرده شده كه گروههاى مجرم مىتوانند عليه اعضاى امت اتخاذ كنند . در مورد جناح ديگر ، علاوه بر اتهام لعن و نفرين ( كه چنانچه ديديم عكس‌العمل تدافعى هم بدنبال داشت ) فقط در نامه عثمانيان فهرست مفصلى از اين اتهامات ذكر شده كه نه شامل حال شيعيان ، بلكه بطوركلى قزلباشان ايرانست ؛ اين اختلاف بر اين محورها متمركز است : تراشيدن سبيل و ريش ، بهره‌گيرى نامتعارف از لباس سبز ، شرب خمر ، بىبندوبارى جنسى و غيره . صرفنظر از امكان اينكه اين مسائل معمولا در گرايشهاى بدعتگذارانه رواج داشت ، در مباحثاتى پيش كشيده شده كه بيشتر مباحثات قانونى و حقوقى بود تا رد اصول مذهبى و الهى ؛ داعيه‌هاى سياسى و مذهبى كه پيشتر در مورد ابو بكر و على ( ع ) به‌عنوان نخستين مسلمانان و عمر قهرمان دين اسلام و عثمان كاتب قرآن وجود داشت ، مطرح شده است . اتهامات قاطعى كه به طبقه اختلافات سياسى تعلق داشت به شاهان صفوى مربوط مىشد . بالعكس ، سنيان بيشتر به مسأله « امام معصوم » تأكيد داشتند و درحاليكه در نامه به طهماسپ هنوز ترديدهايى درخصوص شجره سيادت وى وجود داشته ، در مباحثات بعدى ازبكان ظاهرا سنيان اسلاف او و دوازده امام را پذيرفته‌اند ، اينكه اسلاف او و دوازده امام ضامن سنت و جماعت واقعى هستند . دوازده امام هميشه در گرايشهاى ايمانى اهل تسنن مخصوصا در ادوار قبل و بعد از صفوى جايگاهى داشتند ( مورد خنجى را مىتوان به‌عنوان نمونه ارائه داد ) ولى به نظر مىرسد كه صفويان در نظر سنيان مخصوصا پس از دخالتهاى قزلباشان ، « خزان ائمه » شده‌اند چنانچه به مسيحيان نيز « خران مسيح » اطلاق مىشده و اين اطلاق در متن خود نوعى محمل قدسى هم داشته است .\r\nدر اين مرحله آن تعصب سياسى كه يك زمانى شروع شده بود ، فروكش كرد و تماس بين دو شاخه مهم اسلامى امكانپذيرتر شد و اين بر اثر شناسائى كامل بعضى از نكات مورد اختلاف و پذيرش آن از هر دوطرف بود ، و درعين‌حال ثمرات پخته‌تر و اصيل تفكر شيعى ايرانى عصر\r\n\r\n\r\n","description":"","footnote":"\r\n( 1 ) - امورتّى ،  \" Una Polemica \"  .\r\n( 2 ) - مورتمان ،  \" Snnitisch - Schiitische Polemik \"  .\r\n","page_name":" 329 ","page_number":329},
  {"content":"\r\n\r\nصفوى مىتوانست فقط در محدوده‌اى تنگ از حوزه غامض تفكر فلسفى تجريدى مورد پذيرش باشد كه از يك‌سو تسنن رسمى آن را ناديده مىگرفت و از ديگرسو مورد بىاعتمادى تشيع رسمى بود . فقدان هرنوع اصول قطعى مذهبى در اين اختلافات در اردوى روحانيت تشيع كه با شكوفائى عظيم تدوين فقهى - مذهبى متعادل مىكشد ( گواينكه به درخواستهاى دقيقا سياسى هم بىاعتنا بود ) از ديدگاه ايدئولوژيكى اهميتى درخور داشت . در خطوط كلى ، پيچيدگى ايدئولوژيكى تشيع دوازده امامى در اين مرحله ( هنگامىكه به صورت مذهبى دولتى درآمد ) كاملا از اختلافات بين اصوليها و اخبارها قابل درك است كه در عصر صفوى پس از تأليف فوائد المدينه بوسيله ملاامين استرآبادى ( متوفى به سال 1026 / 1617 ) خصلت جريانهاى كاملا مشخص در بدنهء امامت را به خود گرفت . چنين مىنمايد كه بنياد اخلاقى - سياسى اين دو نهضت ، با ارائه ساده‌ترين نظريات درباره مسائل و مشكلات سده پانزدهم هم صورتبندى شده باشد .\r\nاصوليهاى ايران نماينده عناصر اشرافى بودند ، كه از زمان سلطنت اسماعيل وظيفه ارتباط بين شاه و رعيت را برعهده‌گرفته و درنتيجه به آنها براساس سنت شناخته‌شده و لاينقطع كه ريشه در ايام تيمور داشت ، امتيازات و وظايف خاص تشكيلاتى واگذار شد . اكنون اين جريان با ديدگاه همبسته روحانيت جوانى از پيش برده مىشد كه سخنگويان آنها از ميان اشرافيت بودند و در اين چارچوب در مقام متحد وفادار شاه ، بهترين وسيله براى جلوگيرى از هر نوع تغيير مؤثر در تعادل دشمنان برشمرده مىشدند . اگر اين دوگانگى را در نظر بگيريم ( كه نبايد آن را تقابل صريح مذهبى برشمرد ) نمىتوان جناح اخباريها را نمادى از اشتياق مداوم به اصلاحات و پيشرفت دانست ؛ بلكه در چارچوب نهضت اخبارى كه به لحاظ مفهوم ناب مذهبى آن نيروى حياتى زياد و نوعى دسترسى به اصول جامعه شيعى را داشت ، بعدها مكتب شيخى ظاهر شد كه در ايران تنها زمينه آزمون تجارب جديد بود و در اواخر دوره صفوى مفاهيم معمولى امامى را جانى تازه بخشيد .\r\nبنابراين اهميت اين تقابل بسيار بيشتر از كشمكش بين گروههاى حيدرى و نعمتى بود ( كه شايد بتوان آن را نوعى كشمكش بازارى ناميد ) . تحقق ياس‌آور و ناقص مواعيد ضمنى اصول اخبارى از دايره بحث ما خارج است . در اينجا حتى نمىتوانيم درباره حس مذهبى واقعى اصولى صحبت بكنيم ، ولى شايد بحث دربارهء شيوه‌هاى اصولى و اخبارى كه از جريانهاى متمايز خارج از حوزه جامعه شيعى مجلسى بود ، قابل‌قبول باشد . در اينجا كارى به كار تعريف كامل نداريم ، بلكه به عنوان يكى از نمونه‌هاى اختلاف مىتوانيم از تفسير تأويل صحبت كنيم كه آشكارا سرچشمه اصلى هر نظام شيعى است . در نظر اصوليها ، سنت با تفسيرى كه به عقل مجتهد ارجاع شده ابزار ظاهر تعاليم قرآنى است . ازاينرو تأويل به اصول بنيادى خاصى ارجاع شده است كه نيازمند ابزار\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nو وسايل ويژه است و تأويل عملا داراى قدرت انجام كارى همسنگ با نقل است كه به نوعى ديگر تفسير و يا با عبارات حقوقى اجتهاد و يا ظن خواهد بود . اصالت و فريبندگى اين مكتب دقيقا در سنجيدگى تئورى ظن نهفته است . « قوت ظن » يك ضرورت عملى تأسف‌بار بود كه چيزى جز توسل به نامعلوم بارنياورده و در نظام اقتصاد دولت صفوى اعلام موكد نوعى اصل تأديه مكرر وجود داشت كه داراى ارزشى جهانى بود و در همه تصميمات نيازمند پرورش مقام مقتدر دنيوى بود با اين شرايط كه ارزشهاى واقعى ( كه جاى نقض هم داشت ) در زندگى آينده منظور شود .\r\nاصوليها با اين‌روش خود را از هرنوع حق احياء و تجديد محروم كردند و امام را با عملكردى واحد ( كه در زمان و مكان غيرقابل تغيير بود ) براساس عملكرد و فعاليتها آنها تنها گذاشتند . آنها پيجوئى آرمانهاى عدالت مطلق را كه فقط از طريق شرع قابل دسترسى بود و از وظايف امام بشمار مىرفت ، وانهادند و فقط به تحقق شرع در مقتضات متحول ، تقريبا با وجودىترين شيوه پرداختند . حقيقت از منظر مذهبى منحصر به تجربه و عملكرد مستقيم و روزمره شريعت شد ، درحاليكه حقيقت ابعاد امامت وسيله صرفا منطقى بود كه تعريف اين حقيقت محض را ميسر مىساخت . حقيقت به ساحت اسطوره‌ها تعلق داشت نه به ساحت متافيزيك . پىآمد منطقى اين نظريه اين بود كه نمىتوان وحى ديگرى را انتظار داشت : امام ديگر يك مهدى بالقوه انقلابى نبود و بر پايگاه او روحانىاى نشسته بود كه اوضاع را به نفع او مىچرخاند . ديگر ظهور و ورود امام انتظار نمىرفت چون پيشتر اينجا بود و غيبت كرده و در رؤياهاى مومنان حاضر است . و اين رؤياها ديگر از حقوق ويژه اولياء و انبياء نيست بلكه با نوعى روند افزايشى در كل مؤمنان گسترش يافته است .\r\nاخباريها از نظر ايدئولوژيك در موضع كهنه‌اى قرار داشتند ، نه به دليل هرنوع ضدارزشها در مقابل اصوليها ، بلكه صرفا به اين دليل كه آنها بر خلاف اعتقادشان بعضى از اختيارات را نگهداشتند ؛ آنها با توسل به اخبار در قالب بسيار فردباورانه و غفلت از قدرت اجتهاد ، از يك طرف از ايجاد عنصرى كه مىبايد به‌جاى امام مىنشست و وجود او فعال و ضرورى مىبود ، بازماندند ؛ و از طرف ديگر ، از شكل‌گيرى يك نقل جديد هم به منزله ظاهر سنت امامت كه تنها روش تفسير پيام نبوى بود ، جلوگيرى كردند . لذا سنت فقط تأويل قرآن شد و تفسير برخاسته از آن نيز اين امكان را پيش نكشيد كه تفسير صحيح از سنت مزبور بايد اراده امام باشد كه يك روزى شريعت را تغيير خواهد داد .\r\nهنوز در وجدان مذهبى جامعه انتظار ظهور مهدى ( عج ) و تعاليم او امكان تغيير و تحول جامعه از بالا موج مىزد . اين شرايط ( كه به هيچ‌وجه از نظر شريعت شيعى غيرعادى نبود و\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nجلوه‌هاى افراطى آن فراتر از جلوه‌هاى اصيل آن رفته بود ) در دوران صفويه مىتوانست بديلى زنده براى سخت‌گيرى آنها باشد . تغيير و تحولى كه الهيات مجلسى در حيات مذهبى ايران پديد آورد و آن را به صورت كيش و روحى جلوه‌گر ساخت كه اساسا ملىگرايانه بود ، مىتوانست نشان از آن شرايط و وضعيت باشد . مجلسى به سنت امام برگشت و بدون ارائه نوآوريهائى در محتوا ، متون اخبار مختلف عصر صفوى را برگرداند . نياز زبانشناختى مطالب « چاپى » متشكله سنت يكى از ويژگيهاى اين دوره بود كه نتيجه آن چاپ تأليفات جديدى در باب حديث و مهمترين آنها بحار الانوار مجلسى بود . عنصر جديدى كه جلوه رسمى خود را با مجلسى نشان داد و در تعدادى از آثار عاميانه متبلور شد ، تدوين آن چيزى بود كه به همزيستى امام و پيروانش شهرت داشت . اين كار معجزات جديد امام نبود كه امكان درك بين افسانه و الهيات را فراهم آورد ( كه درواقع دوجانبه بود ) بلكه متن و زمينه‌اى بود كه اين معجزات ، چه كهنه و چه نو ، در آن رخ مىداد .\r\nيك نمونه چشمگير ولىنامه امام على الرضا ( ع ) « 1 » بود كه فىالواقع با ولىنامه ابن بابويه ( سده چهارم / دهم ) تطابق دشت . اين معجزات با تصورات درخشان و رؤياهاى معجزه‌آميز و صداهاى جادوئى پيشگوئى ميشد ؛ و عموما در خلال زيارت آرامگاه امام رخ مىداد و ايشان « گويى در عالم رؤيا » با مريدانش صحبت مىكرد و ناخوانده‌هاى قرآن را مكشوف مىساخت . اغلب دعاها و مواعيد امام ، عليه نتايج زيانبار دشمنان ايران در آن روزگار يعنى ازبكان و يا اشرافى بودند كه اقدامات و كردارهاى ديندارانه ايرانيان نيك‌نفس را خنثى مىساختند ( و احتمالا منظور نظر سنىها بوده‌اند ) . ضمنا تأكيد مبرمى بر نيازهاى دنيوى منطقه مشهد مىشد و اينكه افراد بايد اين نيازها را با وقف و كمكهاى ديگر برآورده سازند ، چون مشهد جايى بود كه آرامگاه امام در آن قرار داشت و يكى از حصارهاى شيعى در مقابل ازبكان و تركمانان محسوب مىشد . امام ، نظرا از مقام مؤثر خود به‌عنوان سركرده دولت آينده محروم شد و به صورت صديقى صادق و شفيعى خيرخواه در مسائل روزمره درآمد . اين كار بر اثر يك سلسله رؤياهاى طولانى و خلسه‌ها و عنايات رخ داد كه حالت اسطوره‌اى و رمزى نداشت و مشروع‌سازى زندگى روزمره را براى ايرانيان ارائه مىداد كه تا آن روزگار در اسلام در حاشيه سنت باقىمانده بود ( مخالف هرچيزى كه از توحيد ناب مىكاست ) و منحصر به حوزه صرفا مسامحه كار و احساسگرايى مذهبى شده بود و خود را در اشكال عبادى و اسطوره‌هاى لازمه جلوه‌گر مىساخت .\r\nبه همين دليل است كه امروزه مذهب شيعه هاله‌اى از ملىگرايى بر پايه شخصيتهايى چون امام\r\n\r\n\r\n","description":"","footnote":"\r\n( 1 ) - محمد باقر بن محمد تقى مجلسى ، بحار الانوار ، جلد 12 ، صص 99 - 1 .\r\n","page_name":" 332 ","page_number":332},
  {"content":"\r\n\r\nهشتم پيدا كرده كه كاملترين بيان تشيع ايران با صفات خاص خود است ( همچون قربانى آگاهانه ايثار خويشتن و پيامبر مجد و عظمت ايران ) كه مقدر بود اين كشور مشهد او گردد . مثناى ايرانى مضمون بنيادى انسان كامل در الهيات مجلسى امام على الرضا ( ع ) است و لذا زيارت آرامگاه امام و امامزاده‌هاى بيشمار ديگر كه هميشه با نوعى سرسپردگى ويژه همراه است ، مقام و منزلت اعتقادى زيادى يافته است . اين نوع زيارتگاهها بطور نظرى همتراز با زيارت حج « 1 » شده و در ذهن عامه حتى برتر از آن زيارت است و اين امر درنتيجه يك سلسله ارزشهاى سنتى و ديندارانه است كه بيان خود را در امر زيارت مخصوصا زيارت مشهد ( كه ضمنا يكى از مراكز برجسته تشيع اثنى عشرى هم هست ) پيدا كرده است . تشيع هنوز در محورهاى نجف و كربلاى عراق مىچرخد ، ولى رسوخ و نفوذ عناصر مردمى عاميانه به ايرانى شدن اين مراكز مقدسه منجر شده و يا بدانجا رسيده كه مذهب امامى در جلوه‌هاى ظاهرى خود به مذهب ايرانى تبديل شده و چنان سنت هماهنگى پيدا كرده كه در ايام جديد هم به جلوه‌گرى پرداخته است . گاهى اوقات فشردگى و تراكم جهان تشيع دوازده امامى باعث اين تصور غلط شده كه ماهيت شيعه را در ايام پيش از صفويان قرار دهند چون عادات تفكر و مكانيسم‌هاى مذهبى منسوب بدان ، مسأله‌اى است كه فقط در روزگار توسعه شيعه در ايام صفوى در آن حضور يافته است . مهارتى كه صاحبان قدرت در تزريق همبستگى ملى به شيعه به كار بستند و مردم ايران بتدريج آن را پذيرفتند ، مانع از عكس‌العمل‌هاى ضدشيعى در روزگار سيطره افاغنه شد . چنين عكس‌العملى مىبايد مذهب تسنن را جايگزين تشيع مىكرد طورى كه بتواند با حذف امتيازات طبقه حاكمه مشكلات اقتصادى ايران را مرتفع سازد ؛ ولى فجايع و خشونت افاغنه كه در خلال لشكركشىها كاملا از مردم جدا افتاده و قادر به حل مشكلات ( كه قابليت حل‌وفصل آنها را نيز نداشتند ) موجود نبودند ، پيوندهاى بين شيعه و ايران را محكمتر ساخت و از اين پس هدفى به كام آمد كه اسماعيل يك زمانى بلندپروازيهاى مذهبى خويش را فداى آن كرده بود .\r\nفرمان سال 1736 م . دشت مغان كه از سوى نادرشاه صادر شد « 2 » ، برسميت شناختن اوضاع مذهبى موجود بود . نادر نيز همچون ساير شاهان ايران جذب اشرافيت محلى شد و با كمك آنها موقعيت موجود ايران را در چارچوب جهان اسلام به رسميت شناخت . علىاكبر ملاباشى مجتهد آن روزگار رسما مشاور نادر بود و اين منصب پس از اجراى حكم قتل او ، برطبق سنت صفوى از\r\n\r\n\r\n","description":"","footnote":"\r\n( 1 ) - نگاه كنيد به دومين حديث « صحيح » منقول در حاج شيخ عباس قمى ، كليات مفاتيح الجنان ، ص 498 .\r\n( 2 ) - پتروف ،  \" Ukaz \"  ، صص 5 - 52 .\r\n","page_name":" 333 ","page_number":333},
  {"content":"\r\n\r\nآن قائم‌مقام صدر ، محمد على گرديد . به اين نكته اشاره بايد كرد كه يكى از آرمانهاى قبل از دوره اسماعيل ، ورود بعضى از بدعتها به مذهب تشيع بود ( مثلا لعن و طعن سه خليفه نخستين كه بعدها حذف شد ) كه حذف آن عملا معادل با پذيرش و برسميت شناختن تشيع اثنى عشرى و نهادهاى فقهى آن بود تا آنجا كه ذكر نام مجتهد حاكى از ملاحظات مذهبى مربوط به دو نبود چنانچه چشم‌پوشى از طعن و لعن سه خليفه نخستين در نظر شيعه نشان از انحراف مذهبى و كلامى نداشت .\r\nعواقب اين فرمان عملا منحصر به محو نهايى مفهوم جهاد در جهان اسلام شد كه حال ديگر داراى فرق نبود بلكه مذاهب فقهى داشت و نماينده پنجمين مذهب - مذهب به اصطلاح جعفرى - شيعه اثنى عشرى بويژه اصوليهاى دوازده امامى بودند . اين امر در ايران به تمايز بين حيات واقعى مذهب ( از آن مردم ) و وظيفه اجراى شريعت ( هرچند برطبق مذهب جعفرى ) انجاميد . نتيجه مثبت اين دوگانگى ( كه از منظر اسلامى غيرعادى بود ) در بررسيها و بحث‌وفحص متون مقدس به اتخاذ مفاهيم كاملا فنى منجر شد . توانايى واقعى شيعه در حل مسائل و ديدن مشكلات از پشت عينك يك نظام عالى و توسعه‌يافته فقهى ، بدون دخالت نظامى از نوع مذهبى - انسانگرايى ، بعدها در مقايسه با ساير ممالك اسلامى ، بدينجا انجاميد كه اين نظام درپى ارائه راه‌حلهاى جديد و مدرن از عهدهء مسائل و مشكلات گوناگون سياسى و اجتماعى برآيد .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nفصل هفتم فعاليتهاى فكرى ، فلسفه و كلام در دورهء صفوى زمينه\r\nبا اينكه در جهان خارج حيات هنرى و سياسى دوره صفوى بيشتر و بهتر از حوزه‌هاى تصوف ، فلسفه و كلام آن شناخته شده ، ولى دوره صفوى را بايد يكى از ادوار برجسته تاريخ فكرى و مذهبى ايران اسلامى برشمرد . دوره صفوى مخصوصا در زمينه حكمت ( حكمت بر خلاف نظر معمول در اروپا آميزه‌اى از حكمت الهى و فلسفه نيست بلكه تلفيقى از فلسفه و عرفان است ) اوج تحولات طولانى بود كه ريشه در سده ششم / دوازدهم و ورود ديدگاههاى فكرى تازه به تمدن اسلام بوسيله افرادى چون سهروردى و ابن عربى داشت . همچنين جوشش و شكوفائى ناگهانى تصوف علوم مذهبى در سده دهم / شانزدهم بر اثر اهميت دگرسانى و تحولى بود كه از زمان هجوم مغولان در ايران رخ داد و تاكنون هم كمتر مورد عنايت محققان و پژوهندگان قرار گرفته است .\r\nايران به ناگهان شيعى مذهب نشد . تشيع از سده هفتم / سيزدهم به بعد بوسيله بعضى از طرائق صوفيگرى در ايران رواج يافت كه ظاهرا سنى بودند - يعنى آنها به لحاظ مذهبى وابسته به يكى از مذاهب سنى و اغلب شافعى بودند . ليكن اين طرائق سرسپرده على بودند و حتى برخى از آنها ولايت او را پذيرفته بودند كه طبق اعتقادات شيعيان قدرت رهبرى و ارشادى بود كه پيامبر اسلام به دو تفويض كرده بود . همين اعتقاد خاص بود كه ايران را از يك سرزمين سنى مذهب به يك مملكت شيعى تبديل كرد . شيعيان ، صفى الدين اردبيلى موسس سلسله صفوى را يك نفر شيعى مىدانند و حال آنكه تحقيقات جديد روشن‌ساخته كه وى اهل سنت بوده است . اين مطلب در خصوص شاه نعمت اللّه ولى ، مؤسس طريقت نعمت الهيه هم مصداق دارد كه يكى از طريقتهاى\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nپررونق ايران معاصر است . به يك معنا هر دوى اين طريقتهاى رقيب فىالواقع تكيه بر آن چيزى داشتند كه ما آن را تشيع مىناميم . اگر ما مذهب شافعى را در ذهن داشته باشيم ، اين دو طريقت تصوف يعنى صفوى و نعمت الهى در آغاز سنى بوده‌اند و بعدها شيعه شده‌اند . و يا اگر تشيع را با پذيرش ولايت على معنا كنيم ، پس اين طرائق با اين مفهوم ، در اثناى اين دوره ذاتا و باطنا شيعه بوده‌اند و در دوره صفوى هم ظاهر آنها تبديل به شيعه شده است .\r\nبهرحال نقش و سهم تصوف در توسعه تشيع و آماده‌سازى زمينه براى برقرارى مذهب شيعه در ايران دوره صفوى از اهم مسائلى است كه ارتباط مستقيم با نقش سياسى فعال طريقت صفوى و نقش و سهم مذهبى و معنوى طريقت‌هاى ديگر همچون كبرويه و مخصوصا نوربخشيه دارد كه بيش‌از ساير طريقتها درصدد ارتباط بين تسنن و تشيع برآمده‌اند « 1 » . شيخ محمد بن عبد اللّه ملقب به نوربخش متوفى به سال 869 / 5 - 1464 در رى كه داعيه‌هاى غيرمستقيم و ضمنى مهدويت داشت ، تلاش كرد تا با تصوف دو مذهب تسنن و تشيع را بهم نزديك سازد . جانشينان او فيض‌بخش و شاه بهاء الدين اين نهضت را در همان جهت ادامه دادند و سرانجام كاملا به تشيع گرائيدند . يكى از اعضاى معروف اين طريقت ، شيخ شمس الدين محمد لاهيجى ، نويسنده شرح معروف گلشن راز ( اثرى كه انجيل تصوف ايران برشمرده مىشود ) درعين‌حال‌كه صوفى نام‌آورى بود ، كاملا به مذهب شيعه هم تعلق داشت . داستان ملاقات او با شاه اسماعيل و سؤال شاه اسماعيل از او مبنىبراينكه چرا هميشه جامه سياه برتن دارد و جواب شيخ اينكه همواره عزادار واقعه غمبار كربلاست ، معروف است « 2 » . اين داستان حاكى از تحول كاملى است كه در بين اعضاى طريقت نوربخشيه رخ‌داده و آنها را كاملا وابسته به تشيع كرده است . روندهاى مشابهى را هم در بين طريقتهاى نعمت الهى و صفوى مشاهده مىكنيم . هم شاه نعمت اللّه كه از حلب راهى ايران شد و هم شيخ صفى الدين كه در اردبيل بود ، در آغاز صوفيان اهل سنتى چون انجمن‌هاى اخوت شاذليه و قادريه بودند . ليكن اعتقاد باطنى به ولايت على ( ع ) بتدريج شكل ظاهرى اين طريقت‌ها را هم تغيير داد و صورت شيعى بدانها بخشيد ، گواينكه ساختار درونى اين طرائق كه صوفيانه بود ، همچنان شيعيانه - صوفيانه باقى ماند ، طريقت نعمت الهى در زمان صفويان به تشيع گرائيد ، درحاليكه طريقت صفوى از زمان جنيد به بعد گرايشهاى شيعى از خود فرانمود و به نهضت مشعشع جذب شد و در زمان على بن جنيد كاملا متشيع شد . ولى در همه اين موارد فرآيند\r\n\r\n\r\n","description":"","footnote":"\r\n( 1 ) - نگاه كنيد به يك سلسله مقالات از م . موله در  REI  ، در خلال سالهاى 63 - 1959 م . ؛ شوشترى ، مجالس المؤمنين ، جلد 2 ، صص 8 - 143 .\r\n( 2 ) - همان ، صص 6 - 150 .\r\n","page_name":" 336 ","page_number":336},
  {"content":"\r\n\r\nمشابهى رخ داد . طريقتهاى تصوف با گرايشهاى باطنى شيعى ايران را از يك سرزمين سنى مذهب به يك مملكت كاملا شيعى مذهب تبديل كردند . بنابراين ، در بررسى و مطالعه زمينه‌هاى دوره صفويان بايد تصوف را يكى از مهمترين نيروهاى معنوى دخيل برشمرد .\r\nدر زمينه مسائل فكرى دوره صفوى هم بايد از جنبه تئوريكى و آئينى تصوف معروف به عرفان صحبت كرد كه دوشادوش مكاتب فلسفى و كلامى سهمى بنيادى داشت . حيات پرمايه فكرى سده دهم / شانزدهم و يازدهم / هفدهم بىمقدمه شروع نشده بود ، يك دوره طولانى آماده‌سازى از زمان سهروردى و ابن عربى تا ظهور نوزائى صفوى وجود داشت ، دوره‌اى كه هر چند نزديك به چهار سده طول كشيد ، ولى در تاريخ تفكر ايران پر از ابهام و تيرگى است . بايد گفت كه درك و فهم حيات فكرى دوران صفوى بدون شناخت اين دوره غيرممكن است .\r\nچهار ديدگاه عمده فكرى و مكاتب انديشگى موجود است كه همه آشكارا از منظر معارف اسلامى تعريف شده و بتدريج در دوره‌اى كه به احيا و تجديد صفوى انجاميده ، به يكديگر پيوسته‌اند : فلسفه مشائى ، فلسفه اشراق ، عرفان و كلام . بر اثر درهم‌آميختگى و تركيب اين مكاتب در دوران صفوى ، شخصيتهاى برجسته اين دوره نه فقط فيلسوف ، بلكه متكلم و عارف نيز بوده‌اند .\r\nجلوه عالى اين تركيب و تلفيق افرادى چون صدر الدين شيرازى بودند كه گواهى زنده بر دوره طولانى پيش از نوزائى معارف صفوى برشمرده مىشدند كه اين شروح و تفصيلات جامع متافيزيكى را مقدور ساخته است .\r\nداستان معروف فلسفه اسلامى را مبنىبراينكه پس از رديه‌ها و حملات غزالى بدان و گذراندن يك دورهء رونق و پيشرفت در اندلس از سرزمينهاى اسلامى رخت بربست ، حضور فيلسوفان و متكلّمان دورهء صفوى نقص و رد مىكند . اينكه آنها توانستند آموزه‌ها و عقايد فلسفى و ماوراء الطبيعى را چنان تشريح بكنند كه با سنت فلسفى قبل و بعد از خود پهلو بزند ، خود گواهى صادق بر تداوم فلسفه اسلامى پس از حملات غزالى و فخر الدين رازى است « 1 » . درواقع نصير الدين طوسى متكلم و رياضىدان سده هفتم / سيزدهم كه ضمنا يكى از فيلسوفان پيشرو اسلامى نيز بود ، فلسفه مشائى ابن سينا را كه از طرف دو متكلم يادشده در بالا مورد حمله قرار گرفته بود ، با نوشتن شاهكار فلسفى خويش شرح اشارات ( كه جوابيه‌اى به رديه رازى بر اشارات و التنبيهات آخرين رساله فلسفى ابن سيناست ) زنده كرد . از اين به بعد ، ايران فيلسوفانى را پرورش داد كه از طوسى پيروى مىكردند . شاگردان او قطب الدين شيرازى نويسنده رساله سترگ فلسفى درة التاج به فارسى\r\n\r\n\r\n","description":"","footnote":"\r\n( 1 ) - نصر ، « فخر الدين رازى » .\r\n","page_name":" 337 ","page_number":337},
  {"content":"\r\n\r\nو دبيران كاتبى نويسنده حكمت العين سنت فلسفى او را ، تداوم بخشيدند . در اثناى سده هشتم / چهاردهم و نهم / پانزدهم قطب الدّين شيرازى و گروهى از فيلسوفان كه از شيراز وارد مناطق همجوار شده بودند ، مهمترين آثار فلسفى را خلق كردند . از ميان آنها صدر الدين دشتكى و فرزند او غياث الدين منصور دشتكى بايسته ذكر هستند . غياث الدين منصور دشتكى مولف اخلاق منصورى در اخلاقيات و شرحى بر هياكل النور سهروردى و شرحى بر اشارات طوسى در دوره صفوى مىزيست و در بين شخصيتهاى نام‌آور صفوى همچون صدر الدين شيرازى كه بعضى از محققان قديمى و مورخان جديد اين دو را باهم اشتباه گرفته‌اند ، نفوذى به روا داشت . بعضى از مضامين عمده فلسفه و متافيزيك دوره صفوى در نوشته‌هاى غياث الدين منصور و ساير برجستگان اين دوره آمده كه تاكنون به قدر كافى به بحث‌وفحص گرفته نشده است .\r\nحتى اين فيلسوفان هم كه بيشتر مشائى بودند ، مخصوصا در امر مسائلى چون علم خدا از حكمت اشراق سهروردى تأثير پذيرفته‌اند . تعاليم ديدگاه جديد فكرى سهروردى پس از بنياد آن در سده ششم / دوازدهم ، مخصوصا در ايران انتشار يافت و با فلسفه ابن سينا درهم‌آميخت و در آثار فيلسوفانى چون غياث الدين منصور و ساير شخصيتهاى مشابه در سده هفتم / سيزدهم تا دهم / شانزدهم منعكس شد و همين تفسير اشراقى از فلسفه ابن سينا يكى از ويژگيهاى فكرى دوره صفوى است و اين نكته در حجم و حد قابل‌ملاحظه‌اى در آثار ميرداماد موسس مكتب اصفهان مشهود است .\r\nدر اينجا مسأله اساسى عرفان را نيز بايد در نظر گرفت . تعاليم موسس عرفان نظرى در اسلام محى الدين بن عربى ، بسرعت در ايران گسترش يافت و بويژه در آثار و تعليمات مستقيم صدر الدين قونوى به شاگردانش جلوه پيدا كرد . از اين زمان به بعد ، تقريبا همه استادان تصوف ايران همچون عبد الرزاق كاشانى مفسر و شارح برجسته ابن عربى ، سعد الدين حمويه ، عزيز الدين نسفى و شعراى برجسته‌اى چون فخر الدين عراقى ، اوحد الدين كرمانى و عبد الرحمن جامى عميقا تحت‌تأثير تعاليم عرفانى ابن عربى بودند . جامى چندين شرح بر آثار ابن عربى پرداخت و نيز رسالات مجزائى درباره مضامين عرفانى همچون لوايح و اشعة اللمعات نوشت .\r\nبعضى از فيلسوفان و متألهين اين نوع تعاليم را وارد مكاتب خود كردند . ابن تركه اصفهانى نويسنده تمهيد القواعد در سده هشتم / چهاردهم شايد فردى باشد كه فلسفه و عرفان را باهم درآميخت . در سده‌هاى بعد اين گرايش در نوشته‌هاى چند نفر از عرفا و قدوگان شيعى همچون سيد حيدر آملى نويسنده جامع الاسرار ، كه از نوشته‌هاى عميق عصر صفوى است ، ابن ابى جمهور مؤلف كتاب المجلى كه باز اثر نظرى از عرفان شيعى است و رجب برسى با اثر معروف خود\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمشارق الانوار ، منعكس شد . بر اهميت آثار اين بزرگواران در تأثيرگذارى بر آثار دوره صفوى بايد بيش‌ازحد بها داد ، چون همين افراد بودند كه نظريات حكمت ابن عربى را وارد تشيع كردند و در قلمرو حيات فكرى تشيع زمينه را براى نام‌آوران صفوى مهيا ساختند تا در چارچوب تشيع اثنى عشرى به آميزه‌اى از فلسفه كلام و عرفان دست يابند .\r\nدر مورد كلام شيعى هم بايد گفت كه با تجريد نصير الدين طوسى به اوج خود رسيد . در سده‌هاى بعد تا دوره صفوى تعداد زيادى از شروح و تفاسير از سوى متكلمان شيعى نوشته شد و ضمنا متكلمان سنى ايران هم مانند تفتازانى و دوانى - دست‌كم در دوره پسين خود - كلام اشعرى را توسعه دادند و بدست فخر الدين رازى به اوج خود رسيد . فىالواقع اين متكلمان صريح اللهجه كه رقباى فيلسوفان بودند از بسيارى جهات بين متفكران و متكلمان شيعه مؤثر واقع شدند .\r\nفلسفه و كلام هم در اين قلمرو بهم نزديك شدند . مشكل بتوان دريافت كه اثر ويژه‌اى از سيد شريف جرجانى و يا جلال الدين دوانى بيشتر كلام است يا فلسفه ، به‌علاوه بعضى از شروح و تفاسير تجريد از قبيل شرح فخرى و مخصوصا شرح سماكى كه بر ميرداماد تأثير گذاشت ، حاوى مضامينى بودند كه درواقع تعلق به فلسفه و حكمت داشتند و فيلسوفان دوره صفوى آنها را اقتباس كردند . يك سلسله از شروح تجريد كه اصلا و بطور كامل بررسى نشده‌اند ، منبع تعدادى از عناصر مهم فلسفه صفوى است .\r\nاز همين زمينه وسيع فكرى ، بتدريج گرايشى به تركيب و تلفيق مكاتب مختلف تفكر اسلامى در زمينه و بافت تشيع حاصل شد كه ساختار درونى آن در رشد فلسفه و حكمت الهى سنتى راهگشا بود و در سده دهم / شانزدهم و يازدهم / هفدهم به نهايت رونق خود رسيد . ظهور صفويان كه سبب اشاعه تشيع در ايران شد و اوضاع ثابت و آرامى را بوجود آورد و موجب تشويق و حمايت علوم مذهبى گشت ( و در تشيع همواره علوم عقليه پايگاه خاصى داشتند ) نزديك به چهار قرن توسعه و تحول فكرى پديد آورد و شخصيتهاى برجسته‌اى چون ميرداماد و صدر الدين شيرازى معروف به ملاصدرا ، بنايى از تفكر و انديشه برپا كردند كه پايه‌هاى آن تعاليم ابن سينا ، سهروردى و ابن عربى بود و اصول ويژه تشيع را كه برگرفته از قرآن و سنن و احاديث پيامبر و ائمه بود به اوج كمال رساندند . آميزه و تركيبى كه حاصل شد منعكس‌كننده هزاره حيات فكرى اسلامى بود .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nاحياى معارف مذهبى در دورهء صفوى\r\nصفويان بنا به دلايل مذهبى و سياسى از همان آغاز سلطنت شاه اسماعيل به ترويج مطالعات شيعى و تشويق مهاجرت علماى شيعه از ساير سرزمينها به ايران پرداختند . اين علماى غيرايرانى ، عرب بودند كه از منطقه جبل عامل لبنان امروزى و سوريه و بحرين ( در اصطلاح آن روزگار نه فقط خود جزيره بلكه سواحل پيرامون آن‌را نيز شامل مىشد ) به ايران مهاجرت كردند . ازاين دو منطقه كه مأمن معارف شيعى بود علماى زيادى وارد ايران شدند و دو اثر شرح‌حالى به‌نام لؤلؤة البحرين نوشتهء يوسف بن احمد البحرانى و امل الآمل فى علماء جبل عامل تأليف محمد بن حسن الحّر العاملى من حيث المجموع به علماى بحرين و جبل عامل پرداخته‌اند . افرادى چون شيخ على بن عبد العال كركى ، شيخ بهاء الدين عاملى و پدر او شيخ حسين شاگرد شهيد ثانى و نعمت اللّه جزائرى همه از نژاد عرب بودند و معروفترين نامها در ميان تعداد زيادى از علماى شيعه و متألهين برشمرده مىشدند كه در نوزائى معارف مذهبى شيعه در دوره صفويان دست داشتند .\r\nمىگويند و حتى بعضى از منابع موثق چون براون و قزوينى تأكيد دارند كه رونق معارف مذهبى و كلامى در دوره صفويان ، علوم و ادبيات و حتى تصوف را سركوب كرد . البته اين يك روى سكه است و اوضاع پيشين و آنچه واقعا در اين زمينه‌ها اتفاق افتاده بود ناديده گرفته شده است . تأكيد بر مطالعه شريعت و كلام كه به اتحاد ايران شيعى انجاميد ، تا نيمه دوم سده يازدهم / هفدهم كه واكنشى در مقابل تصوف صورت گرفت فعاليت ساير حوزه‌ها را از تكاپو نينداخت . در زمينه ادبيات هم واقعيت اينست كه اين دوره شعرايى چون حافظ و سعدى پرورش نداد ، ولى شعرايى همچون صائب تبريزى ، كليم كاشانى و شيخ بهائى ( بهاء الدين عاملى ) را نمىتوان به سادگى كنار گذاشت و ناديده گرفت . افزون‌براين ، در اين دوره دو نوع شعر به حال‌وهواى جديدى از تكامل دست يافت : شعرى كه با زندگى ، آلام و فضايل ائمه شيعه سروكار داشت كه مخصوصا با نام محتشم كاشانى پيوند خورده و اشعارى كه در آن به تعاليم نظرى عرفان و نيز حكمت پرداخته شد . در مورد دوم ، دوره صفوى شاهد اين واقعيت دل‌انگيز بود كه فيلسوفان و عرفاى بزرگ نيز در جاى خود شاعر بودند و اشعار بعضى از آنها از كيفيت و تراز والائى برخوردار است .\r\nدر قلمرو علوم ، سابقا با ورود سلجوقيان زوالى در علوم اسلامى چهره نموده بود و پس از آن نصير الدين طوسى و مكتب مراغه او جانى ديگر به علوم رياضى بخشيد . در اوايل دوره صفوى اين سنت رياضيات و نجوم پيگيرى شد و مركز آن هم در سده دهم / شانزدهم هرات بود . امّا در\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nسده بعد مطالعه رياضيات در مدرسه دچار ركود و زوال شد . در حوزه طب و داروشناسى ( عطارى ) نيز اين دوره دچار انحطاط نشد و شخصيتهاى برجسته‌اى همچون بهاء الدوله را بارآورد كه تا حدودى يادآور عصر زرين داروشناسى بود « 1 » .\r\nحوزه تصوف تا حدودى متفاوت و بغرنج‌تر بود . تصوف در اوايل دوره صفوى به لحاظ روحانى و حتى سياسى شكوفا شد تا اينكه بر اثر خطر قيام قزلباشان و در مقابل بعضى از گرايشهاى دنياپرستانه در درون تعدادى از طرائق تصوف كه صاحب قدرت دنيوى بودند ، نوعى واكنش مذهبى و كلامى بوقوع پيوست كه بهترين نمونه آن شخصيتى همچون مجلسى دوم بود .\r\nليكن شمارى از متكلمان علماى نخستين مذهبى نظير مجلسى اول و شيخ بهائى يا صوفى بودند و يا اينكه تعلق خاطرى به تصوف داشتند . به‌علاوه ، به همين دليل و نه برغم توسعه معارف مذهبى شيعه ، نوع جديدى از علوم متافيزيك و حكمت چهره نمود كه در ارتباط با ميرداماد و ملاصدرا بود . اين نوع از انديشه و تفكر بدون وجود فضاى شيعى دوره صفوى غيرقابل تصور و تحقق بود .\r\nبا اينكه علماى شيعه در اواخر دوره صفوى با متصوفه به مخالفت برخاستند ، ولى تعليمات عرفان همچنان ادامه يافت و در خود نظام مدرسه‌اى سنتى شيعه كه تا به روزگار ما پيگيرى شده است ، به بحث‌وفحص گرفته شد . آنهايى كه حتى در ايران امروز چيزى درباره فلسفه اسلامى و يا حتى درباره « الهيات ارسطو » و چيزهايى از افلاطون مىدانند ، متوجه هستند كه اين حوزه از معارف در اختيار علماى مذهبى ايران است ؛ در اين دوره « متفكر آزادانديشى » نمىتوان يافت كه حكيم بوده باشد و الهيات شيعى را نداند . ترديدى نيست كه استقرار مراكز معارف مذهبى بوسيله صفويان و تأكيد بر معارف شرعى و كلامى ، توانائى اهل فكر و انديشه را در اين حوزه‌ها به كار انداخت و فعاليت در زمينه‌هاى ديگر را بطور غيرمستقيم كاهش داد . معهذا اين قضيه نه‌تنها موجب افساد و زوال علوم فكرى نشد ، بلكه عاملى عمده براى زمينه‌سازى يكپارچگى وسيع ماوراء الطبيعه‌اى بود كه دوره صفوى بدان شهرت دارد .\r\n\r\nتصوف در دورهء صفوى\r\nطريقت‌هاى عمده تصوف سده نهم / پانزدهم مثل نوربخشى ، نعمت الهى و قادرى ، البته نه خود صفوى ، در دوران صفوى ادامه يافت و در سده يازدهم / هفدهم شكوفا شد . طبيعتا اكثر اين\r\n\r\n\r\n","description":"","footnote":"\r\n( 1 ) - الگود ، فصل 13 .\r\n","page_name":" 341 ","page_number":341},
  {"content":"\r\n\r\nطريقتها صبغه كامل شيعى يافته و بيشتر در پيرامون هشتمين امام شيعه ، على الرضا ( ع ) متمركز شده بودند كه براى آنها « امام پيشرو » در تشيع بود و اكثر طريقتهاى تصوف در جهان تسنن و تشيع از طريق معروف كرخى وابسته به دو بودند . درواقع تعدادى از سالكان برجسته تصوف در سده دهم / شانزدهم در مشهد و يا در جوار آن مىزيستند افرادى چون محمد خبوشانى ، عماد الدين فضل اللّه مشهدى و كمال الدين خوارزمى كه همه از جانشينان روحانى على همدانى بودند . تمامى اين سالكان عنايت و سرسپردگى خاصى به امام رضا داشتند ، همچنين شيوخ طريقت نعمت الهى و ازجمله بعضى از بازماندگان واقعى شاه نعمت اللّه ( كه طريقتهاى امروزى ايران از آنها مايه مىگيرند ) كاملا شيعى بودند ، ولى در اينجا طريقت اكثر آنها به خود على ( ع ) وابسته بود .\r\nيكى از طريقتهاى صوفيانه كه امروزه از خالص‌ترين طريقتهاى شيعى تصوف برشمرده مىشود طريقت ذهبى است كه از اوايل دوره صفوى فعال است . ذهبىها مثل همه طريقتهاى ديگر صوفيانه شيعى ، معتقد هستند كه سلسله صوفيه حتى پيش از ظهور صفويان شيعى بودند . ولى به دليل تقيه ، تشيع خود را كتمان مىكردند . ذهبىها مدعىاند كه با ظهور صفويان ضرورت تقيه از ميان برخاست تا آنجا كه طريقتها توانستند علنا خود را در ايران شيعه بنامند . در ميان همه طرائق ، ذهبىها خود را شيعه واقعى ناميدند ؛ و مخصوصا سرسپردگى خاصى به امام رضا نشان دادند و به سلسله خود نام رضويه اطلاق كردند .\r\nيكى از برجسته‌ترين آثار صوفيانه متعلق به دوره صفويه و نيز يكى از نمونه‌هاى ويژه طريقت شيعى صوفى تحفة العباسيه از شيخ ذهبى محمد على سبزوارى ، معاصر شاه عباس دوم است كه نكته جالب‌توجه در مورد او اينست كه وى مؤذن آرامگاه امام رضا در مشهد بوده است . اين اثر حاوى يك مقدمه ، پنج فصل و دوازده بخش و يك خاتمه است . عناوين فصول و بخش‌ها عبارتند از :\r\nمقدمه كتاب مشتمل بر پنج فصل است : فصل اول در بيان معنى تصوف و معنى صوفى و اندك بودن ايشان در ميان خلق و وجه تسميه ايشان به صوفى و علامات ايشان .\r\nفصل دوم : در بيان اعتقادات صوفيه در توحيد .\r\nفصل سوم : در بيان اعتقاد صوفيه در نبوت و امامت / فصل چهارم در بيان اعتقاد صوفيه در معاد .\r\nفصل پنجم در بيان استناد صوفيه به ائمه عليهم السلام / باب اول در بيان فضيلت علم / باب دوم در بيان زهد و رياضت / باب سوم در بيان صمت / باب چهارم در بيان جوع و سهر / باب پنجم در بيان عزلت / باب ششم در بيان ذكر / باب هفتم در بيان توكل / باب هشتم در بيان رضا و\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nتسليم / باب نهم در بيان عبادت كردن چهل صباح / باب دهم در بيان استماع آواز خوش / باب يازدهم در بيان وجد و غثيت / باب دوازدهم در بيان احتياج به شيخ و آداب پيرى و مرشدى .\r\nبررسى محتواى اين اثر مىرساند كه اين كتاب بيشتر با موضوعاتى سروكار دارد كه در رسالات كهن عرفا نظير كتاب اللمعه ، رساله قشيريه و احياء علوم الدين ديده مىشود . تنها اختلاف اين اثر را با ساير آثار مىتوان در سلسله صوفيه از ائمه شيعه و اتكاى آن بر قرآن و نيز حديث نبوى و روايات ائمه ديد كه از منابع شيعى اقتباس شده است و حال آنكه آثار صوفيانه اهل تسنن بيشتر بر پايه قرآن و حديث نبوى و ادبيات صحاح بود . نقش ائمه مهمترين نكته‌ايست كه قلمرو شيعى و سنى تصوف را از هم متمايز مىكند . ائمه شيعه تا امام هشتم ، على الرضا ( ع ) ، در سلسله صوفيه اكثر طريقتهاى دنياى تسنن ازجمله شاذليه و قادريه به صورت اولياء اللّه و قطب روحانى ظاهر شده‌اند ، امّا نقش آنها در اينجا همان امامى نيست كه در شيعه از آن مستفاد مىشود . حضور اين شخصيتها در طريقتهاى صوفيانه شيعى گواه و دليلى بر اتكاى تصوف بر ائمه است چنانچه پنجمين فصل از تحفة العباسيه حاكى از اين مطلب است .\r\nدر كنار تصوفى كه طريقت ذهبى و يا ساير طرائق در زمان صفويان نماينده و نمونه آن بودند ، دو نوع ديگر از زهدگرايى اسلامى وجود داشت كه بايسته توجه است : اول زندگانى زاهدانه افرادى چون ابو القاسم فندرسكى و بهاء الدين عاملى است كه دقيقا صوفى بودند و در چارچوب طريقتهاى صوفيانه قرار مىگرفتند ، ولى خرقه آنها و قطبشان معلوم نيست ، دوم عرفان افرادى چون صدر الدين شيرازى بود كه دقيقا داراى دانش عرفانى در هيأت حكمت بود ( و حكمت به اسباب حصول اين دانش هم اطلاق مىشد ) ولى ظاهرا به هيچ‌يك از طريقتهاى صوفيانه وابسته نبود و لذا راه و روالى كه امثال او با آن به كسب عرفان پرداخته‌اند ، در ابهام باقى مىماند .\r\nملاصدرا درعين‌حال‌كه عارف كاملى چون ابن عربى بود رساله كسر اصنام الجاهليه را در رد افراد و ابناء زمانه‌اى نوشت كه به تصوف تعلق داشتند و آنها را متصوف مىناميد و البته كاربست اين اصطلاح در اين معنا خاص دوره اوست و در تاريخ تصوف ايران به كار نرفته است .\r\nدرواقع طريقتهاى صوفيانه دوره صفوى بتدريج مردمىتر و عاميانه‌تر شدند و ويژگيهاى دنيوى يافتند و لذا جناح علماى مذهبى در مقابل آنها عكس العمل نشان دادند . از اين زمان به بعد در بين طبقه علماء ديگر عالمى پيدا نمىشد كه علنا وابسته به يكى از طرايق صوفيه باشد چون جامعه آن را نمىپذيرفت و لذا تعاليم زاهدانه بدون هيچگونه تشكيلات صوفيانه مشخص تغيير\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nيافت . به‌علاوه ، اصطلاح عرفان ياگنوسيس « 1 » به‌جاى تصوف به كار رفت و تصوف از سده يازدهم / هفدهم تا دوازدهم / هيجدهم در محافل و حوزه‌هاى مراجع مذهبى بىاعتبار شد . اين امر سبب شد در جائى كه بهاء الدين عاملى آشكارا گرايش‌هاى عرفانى از خود نشان مىداد قاضى سعيد قمى يكى از معاصران مقتدر بهاء الدين و معروف به ابن عربى شيعه ، بارها به عرفان اشاره كند ولى هرگز مدعى صوفيگرى متداول در بين طرائق نشود ، اما ترديدى نيست كه وى يك نفر صوفى بوده است . به اين اوضاع بايد نقش و سهم امام دوازدهم را بطوركلى در بين خبرگان تشيع افزود و واقعيت اينست كه كل ساختار تشيع نسبت به جهت ظاهرى تسنن داراى خصيصه زاهدانه شديدى است . اين مطلب سبب شده تا عقايد باطنى حتى در جنبه‌هاى ظاهرى تشيع هم جلوه پيدا كند .\r\nخلاصه ، دوره صفوى نه‌تنها تعداد منظمى از اقطاب طرائق مختلف صوفيه را پرورش داد ، بلكه عرفا و صوفيان تراز والايى هم پديد آورد كه تعيين وابستگى آنها به عرفان دشوار است .\r\nافزون‌براين ، در اين دوره بعد و طيف عرفانى اسلام در فلسفه و حكمت هم بازتابيد و بيشتر برجستگان اين دوره متفكرانى با عاليترين درجه خردورزى و منطق و ضمنا پيام‌آوران بينش‌ها و روشنگريهاى روحانى بودند . در اين دوره تفكيك فلسفه ، حكمت و عرفان از يكديگر بسيار دشوار است .\r\n\r\nنخبگان فكرى و روحانى دورهء صفوى شيخ بهاء الدين عاملى\r\nبهاء الدين عاملى كه در نزد ايرانيان به شيخ بهائى شهرت دارد ( اين اسم هيچ ربطى به فرقه الحادى بهائى كه بالاخره از موازين اسلامى جدا شدند ، ندارد ) به لحاظ چندكارگى و چندگونگى يكى از شخصيت‌هاى برجسته نوزائى صفوى برشمرده مىشود . شيخ بهائى در سال 953 / 1546 در بعلبك لبنان امروزى متولد شد و فرزند يكى از رهبران جامعه شيعى اين منطقه بود و در سيزده‌سالگى همراه پدرش به ايران آمد و ديرى برنيامد كه زبان فارسى را به اندازه‌اى ياد گرفت كه بعدها ازجمله بهترين شاعران زبان فارسى سده دهم / شانزدهم شد . در قزوين به تحصيل پرداخت و سپس وارد يكى از كانونهاى معارف شيعى شد و در هرات نيز در رياضيات به درجه استادى رسيد . استادان نام‌آور او پدرش عز الدين حسين بن عبد الصمد ، و مولانا عبد اللّه يزدى\r\n\r\n\r\n","description":"","footnote":"\r\n( 1 ) - در اينجا منظور ما از گنوسيس دانشى است كه با اتحاد و وحدت بين ابژه و سوژه و نتايج حاصله از آن سروكار دارد و منظور بدعت مسيحى سده سوم ميلادى نيست .\r\n","page_name":" 344 ","page_number":344},
  {"content":"\r\n\r\nنويسنده شرح معروفى بر تهذيب در منطق بودند و همو در اين روزگار در مدرسه ايرانى به تحصيل حاشيه ملا عبد اللّه پرداخت . او طب را نيز از حكيم عماد الدين محمود آموخت . شيخ بهائى پس از سفرى در ايران و زيارت مكه در اصفهان مقيم شد و به لقب شيخ الاسلام نائل آمد و در زمان شاه عباس يكى از شخصيتهاى برجسته شيعى ايران شد و در سال 1030 / 1621 دار فانى را وداع گفت و در مشهد در جوار امام رضا دفن شد . امروزه هزاران نفر از زوار از مزار زيباى او ديدن مىكنند .\r\nتنوع آثار شيخ بهائى كه بعضى از آنها در حوزه علمى خود جزو مراجع بشمار مىرود ، حاكى از نبوغ چندبعدى اوست . اين آثار عبارتند از : در زمينه قرآن و حديث ، اربعون حديثان ، مجموعه‌اى از چهل حديث نبوى همراه با شرح آنها و شرحى بر تفسير بيضاوى ، حل الحروف القرآن درباره حروف آغازين بعضى از سوره‌هاى قرآن ، عروة الوثقى تفسيرى بر قرآن ، و وجيزه معروف به دراية الحديث درباره علم حديث ؛ در زمينه فقه ، كلام و مخصوصا مطالعات شيعى ، اثنى عشريه در پنج بخش راجع‌به آئين‌هاى مذهبى مسلمين ، جامع عباسى يكى از معروفترين آثار فارسى راجع‌به فقه شيعه ، حبل المتين درباره احكام مذهبى ، حدائق الصالحين ، تفسيرى بر صحيفه سجاديه چهارمين امام شيعى ، مفتاح الفلاح درباره ادعيه و مناجات يوميه و رساله‌اى درباره ضرورت انجام صلاة يوميه ؛ در زمينه فقه اللغه اسرار البلاغه درباره بلاغت ، تهذيب البيان راجع‌به صرف و نحو عربى و فوائد الصمديه يك اثر پيشرو درخصوص صرف و نحو عربى كه هنوز در ايران مورد استفاده است ؛ دوازده اثر درباره شاخه‌هاى متعدد رياضيات نظير تشريح الافلاك درباره نجوم ، كليات حساب ، معروفترين رساله رياضى مسلمانان در چند سده اخير ، و شرحى بر رساله نجوم چغمينى « 1 » ؛ چندين رساله درباره علوم خفيه و غيبيه كه امروزه از بين رفته است ؛ و تعدادى اثر درخصوص تصوف كه معروفترين آن كشكول است كه عنوانش حاكى از درون آنست و مثل كشكول دراويش است كه تكه نانى در آن مىاندازند و فىالواقع برگزيده‌اى از شاهكارهاى ادبيات صوفيانه است . اشعار او نيز همچون مثنوى طوطىنامه ، نان و حلوا ، و شير و شكر با سبك و شيوه مثنوى جلال الدين رومى سروده شده و همه درباره تصوف و عرفان است . رويهمرفته نود اثر به خامه او شناخته شده كه درباره موضوعات مختلف علوم اسلامى از رياضيات و عرفان گرفته تا نجوم و كلام است « 2 » .\r\n\r\n\r\n","description":"","footnote":"\r\n( 1 ) - نگاه كنيد به ، ه . ساتر\r\n \" Die Mathematiker und Astromen der Araber und ibce werke \r\n( لايپرنگ ، 1900 م . ) ، ص 194 .\r\n( 2 ) - در مورد آثار او نگاه كنيد به : نفيسى ، احوال و اشعار ، صص 110 - 92 . تراجم احوال كهن از دوره صفوى و ادوار بعد -\r\n","page_name":" 345 ","page_number":345},
  {"content":"\r\n\r\nامّا آثار شيخ بهائى علاوه بر اين نوشته‌ها ، عمارات و باغاتى است كه موجب زنده ماندن خاطره اين شخصيت برجسته در ذهن و زبان مردم اصفهان و مناطق پيرامون آن روزگار شده است . شيخ بهائى معمارى چيره‌دست بود و در طراحى پلان مسجد شاه اصفهان كه از شاهكارهاى هنر اسلامى است ، دست داشت . او حمامى بر پايه علوم سينه‌به‌سينه و خفيه معمارى و بنائى ساخت .\r\nحمامى كه طبق گفته شاهدان آن ، آب اين حمام فقط با شمعى كه در تون تعبيه شده بود گرم مىشد .\r\nاين حمام حدود چهل سال قبل تخريب شد . شيخ بهائى پلان باغ زيباى فين كاشان را طراحى كرد كه الگويى براى باغ شاليمار لاهور شد . در زمينهء ديگر ، او ميزان آب زاينده‌رود را محاسبه كرد و آن را بين اراضى اطراف مسير رودخانه در اصفهان توزيع نمود ، كارى كه به طومار شيخ بهائى شهرت يافت . اين امر با راه‌حلهاى پيچيده رياضى صورت گرفت و محاسبه او طورى بود كه بيش از سه‌ونيم‌قرن بعد نيز مورد بهره‌بردارى قرار مىگرفت و فقط پس از كشيدن سد بر روى رودخانه زاينده‌رود بود كه شيوه توزيع آب او منسوخ شد .\r\nشيخ بهائى آخرين نماينده برجسته حكماى اسلامى بود كه به همه علوم زمانه تسلط داشت . و نيز آخرين نماينده برجسته علماء دين بود كه در رياضيات تبحر داشت و كسرشأن خود نمىدانست كه اسطرلابى بسازد و به رصدهاى دقيق بپردازد و يا اندازه‌گيريهاى دقيق انجام دهد .\r\nپس از او علماء چندان عنايتى به رياضيات نشان ندادند ( جز چند استثناء ) و نتيجه اين شد كه تعليم اين نوع علوم در مدارس منسوخ گرديد .\r\nشيخ بهائى در جنبه‌هاى باطنى و ظاهرى اسلام مرجع بود . او تصوف خود را پنهان نمىكرد و آشكارا با تجمعات صوفيانه در رفت‌وآمد بود . طوطىنامه او حاوى بليغ‌ترين و صريح‌ترين اشعار فارسى در حوزه تصوف است . تصوف او داراى جنبه‌هاى عاميانه نيز بود بدون اينكه محتواى فكرى و يا شناختى را كه از آن خواص در بين صوفيان بود ، از دست بدهد . امّا پيام عالى صوفيانه او به مفهوم بازتاب فرادست و فرودست ، در بين لايه‌هاى عامه متصوفه و حتى در بين عامه مردم رونق داشت . در قهوه‌خانه‌ها نقالان اشعار او را مىخواندند در حالى كه طالبان برجسته مذهبى در مدارس آثار وزين كلامى و فقهى او را به بحث‌وفحص مىگرفتند . در وجدان عمومى جامعه نبوغ و قدرت او در رياضيات از نوع فيثاغورى و شهرتش در شيمى نقش بسته بود . او يكى از نمايندگان نخبه عالمان صوفى بود كه تاريخ اسلام چند نفر از آنها را به خود ديده است .\r\n\r\n\r\n","description":"","footnote":"\r\n- عبارتند از : امل الآمل ، سلافة العصر ، لؤلؤة البحرين ، تاريخ عالم‌آراى عباسى ، روضات الجنات ، مستدرك الوسائل و ريحانة الادب ، همه حاوى مطالبى دربارهء زندگى و آثار اوست .\r\n","page_name":" 346 ","page_number":346},
  {"content":"\r\n\r\nشيخ بهائى در حكمت به‌پاى ميرداماد ، معاصر و رفيق او ملاصدرا ، شاگردش نمىرسد . امّا ياريهاى او به فقه و كلام شيعى ، رياضيات و تصوف آن مايه بود كه او را در رديف يكى از مشعلداران علوم دوره صفوى قرار دهد . شيخ بهائى از افرادى بود كه در توسعه سريع معارف شيعى ايران در سده دهم / شانزدهم دست داشت و كسى بود كه بيش‌از هر فرد ديگر زمانه‌اش ، درصدد هماهنگ‌سازى شريعت و طريقت برآمد كه فىالواقع دربردارنده ابعاد ظاهرى و باطنى اسلام بود .\r\nاكثر علماى برجسته‌اى كه وارد اصفهان شدند از شاگردان شيخ بهائى بودند : مردانى چون ملا محمد تقى مجلسى ، سيد احمد علوى ، صدر الدين شيرازى و ملا محسن فيض كاشانى . بالغ بر سى نفر از اين شاگردان كه تعدادى از آنها ضمنا از محضر ميرداماد نيز بهره گرفتند ، از شخصيتهاى برجسته زمانه خود شدند و بهره‌هاى خود را از استادشان به نحوى از انحاء پراكندند .\r\nشيخ بهائى از همين راه يعنى نوشته‌ها ، بناها و شاگردانش ، توانست تأثير زيادى در تمام طبقات اجتماعى ايران بگذارد . در دوره صفوى شخصيت ديگرى همچون او وجود ندارد كه در نزد خبرگان و مردم عادى شناخته شده باشد و اثرگذارى او بر مردم ايران همچون يك نفر قهرمان ملى و اسطوره‌اى بود .\r\n\r\nميرداماد\r\nمير محمد باقر داماد حسينى ملقب به سيد الحكماء و سيد الفلاسفه « 1 » موسس واقعى و شخصيت محورى مكتب حكمت و فلسفه‌اى است كه امروزه با عنوان مكتب اصفهان شهرت دارد . ميرداماد در مقام شخصى كه علوم سنتى را از ديدگاه جديد شيعى دوره صفوى طبقه‌بندى و تنظيم كرد يعنى همان كارى را كه ارسطو در آتن و فارابى در تمدن جديد التأسيس اسلامى كرده بود ، افتخار لقب « معلم ثالث » را پس از ارسطو « معلم اول » و فارابى « معلم ثانى » پيدا كرد « 2 » . لقب داماد او نيز از اينجا نشأت گرفته كه پدر او داماد شيخ على عبد العال كركى از علماى اعلام دوره نخستين صفوى بود « 3 » . ميرداماد نيز با تخلص اشراق اشعار زيبائى سروده و در تذكره‌هاى شعرا با همان تخلص\r\n\r\n\r\n","description":"","footnote":"\r\n( 1 ) - اين القاب در مولوى محمد مظفر حسين صبا ، تذكره روز روشن ( تهران ، 1343 ش . ) ص 51 و حاجى آقا مجتبى عراقى ، فهرست كتابخانه مدرسه فيضيه قم ، جلد 1 ( قم ، 1338 ش ) ، ص 391 آمده است . اكثر مورخان ازجمله تنكابنى قصص ، ص 333 قبول دارند كه ميرداماد از طريق امام حسين از اعقاب پيامبر بوده ، درحاليكه عليخان در سلافة العصر ، ص 485 او را سيد حسنى نوشته است .\r\n( 2 ) - اين تخلص در بعضى منابع ازجمله عليقلى خان داغستانى ، رياض الشعرا ، نسخه خطى كتابخانه مجلس تهران آمده است .\r\n( 3 ) - اسكندر منشى ، ترجمه سيورى ، ص 234 .\r\n","page_name":" 347 ","page_number":347},
  {"content":"\r\n\r\nشهرت دارد . امّا اين تخلص نيز حاوى مفهوم فلسفى است و آشكارا وابستگى و تعلق خاطر او را به حكمت اشراق فرامىنمايد .\r\nتاريخ تولد ميرداماد به يقين معلوم نيست : در نخبة العقال سيد جمال الدين حسينى بروجردى سال 969 / 2 - 1561 آمده و اين تاريخ با توجه به تاريخ مرگ او و مدت عمر تقريبىاش درست مىنمايد . تعليم و تربيت او بيشتر در مشهد و احتمالا در اراك گذشته و استادان معروف او افرادى چون شيخ عز الدين حسين بن عبد الصمد پدر شيخ بهائى و مير فخر الدين سماكى ( معلم علوم عقليه او ) بودند « 1 » . ميرداماد بارها ايران را گشت و از قزوين ، كاشان و مشهد ديدن كرد و در سفر عراق همراه شاه صفى بود و در سال 1040 / 1 - 1630 درهمانجا درگذشت ؛ او در نجف در جوار آرامگاه امام على ( ع ) دفن شد و مرقدش زيارتگاه اهل دل است .\r\nامكان شكوفائى ميرداماد در علوم عقليه و مخصوصا حكمت بسيار بود چون در اين علوم تبحر و قريحه‌اى خاص داشت و اعتبار و منزلت قابل‌ملاحظه‌اى در اين علوم نسبت به فقها و متكلمان ديگر و نيز از شاه بدست آورد . او زندگى پر از زهد و تقوا داشت و گفته شده كه هرشب نصف قرآن را تلاوت مىكرده است .\r\nاكثر اشعارش در نعت پيامبر ( ص ) و امام على ( ع ) است مثل رباعى زير كه در نعت پيامبر اسلام است :\r\n اى ختم رسل دوكون پيرايهء تست * افلاك يكى منبر نه پايهء تست\r\nگر شخص ترا سايه نيفتد چه عجب * تو نورى و آفتاب خود سايه تست \r\nميرداماد در آثار فارسىاش ، جذاوت ، با شعرى شروع مىكند كه به‌نام على است :\r\n اى عَلَم ملت و نفسى رسول * حلقه‌كش علم تو گوش عقول\r\nاى به تو مختوم كتاب وجود * وى به تو مرجوع حساب وجود\r\nداغ‌كش نامه تو مشك ناب * جزيه ده سايه تو آفتاب \r\nتعصب مذهبى ميرداماد به قدرى شديد بود كه گاهى احياى حكمت و خرد ابن سينا و سهروردى را در او تحت الشعاع قرار داده است . به اين عنصر بايد پيچيدگى و غموض نوشته‌هايش را نيز افزود كه مبتديان را از مفاهيم آن محروم مىسازد و باعث مىشود كه علم حكمت را بدون مخالفتى از سوى علما برافرازد . تاكنون هيچ‌يك از فيلسوفان و فرزانگان مسلمان اين گونه با سبكى\r\n\r\n\r\n","description":"","footnote":"\r\n( 1 ) - گزارشى از زندگينامه و تعاليم و تعليمات او تقريبا در همه تراجم احوال و تواريخ همچون لؤلؤة البحرين ، مستدرك الوسائل و روضات الجنات و همچنين در منابع معاصرى چون اعيان الشيعه و ريحانة الادب آمده است .\r\n","page_name":" 348 ","page_number":348},
  {"content":"\r\n\r\nمغلق و پيچيده ننوشته تا دسترسى به نوشته‌هايش بر همگان دشوار باشد جز آنهايى كه با سنت فلسفه اسلامى بار آمده‌اند و همراه متن به تمرينات و تعليمات شفاهى هم پرداخته‌اند . غموض و مشكلات نوشته‌هاى ميرداماد به قدرى زياد است كه درباره او داستانها پرداخته شده و اينكه روز اول قبر كه نكير منكر از براى پرس‌وجو سراغ او آمده ، چنان با اصطلاحات و زبان قلنبه‌وسلمبه صحبت كرده كه فرشتگان براى فهم آن دست به دامان خدا شده‌اند . ولى خدا نيز از زبان عجيب و غريب او سردرنياورده و از آنجا كه فردى باتقوا و ديندار بوده ، اجازه داده وارد بهشت شود .\r\nحدود پنجاه اثر ميرداماد شناخته شده است كه اكثر آنها به زبان عربى و معدودى هم از جمله مجموعه اشعارش به فارسى است « 1 » . اين آثار در قلمرو كلام و فقه ، تفسير قرآن و ساير علوم مذهبى و مخصوصا حكمت نوشته شده است . برجسته‌ترين آنها عبارتند از : الافق المبين ، صراط المستقيم ، قبسات ، كه احتمالا مهمترين نوشته‌هاى او هستند ، تقويم الايمان و تقديسات همه به زبان عربى و جذوات و سدرة المنتهى به زبان فارسى . اثر آخرين وى بايد از سوى شاگرد او سيد احمد علوى كامل شده و يا نوشته شده باشد ، ولى ميرداماد در جذوات ، آن را از نوشته‌هاى خود برمىشمارد . او همچنين شرحى بر آثار ابن سينا و نصير الدين طوسى نوشته و مجموعه اشعار فارسى و عربىاش هم مشرق الانوار ناميده مىشود .\r\nميرداماد فلسفه ابن سينا را در كسوت حكمت اشراق احياء كرد . او را بايد مفسر اشراقى ماوراء الطبيعه ابن سينا در جهان مذهبى تشيع برشمرد . امّا اين تفسير او بسيار دور از عقلانيت ابن سينائى بود كه قاره اروپا از راه تفسير اسكولاستيك‌هاى لاتين قرون وسطى با آن آشنا شدند « 2 » .\r\nدرواقع ميرداماد با روالى آگاهانه در بين فلسفه يمنى و يونانى قرار دارد و فلسفه يمنى ، او را با فردى ربط داد كه از وحى و اشراق مايه گرفته بود و فلسفه يونانى هم او را با دانش عقلانى آشنا ساخت . اصطلاح « يمنى » در اينجا رمزى از منبع اشراق و وحى ، نور و روحانيت است و سمت چپ يا غرب بر طبق رمزپردازى معروف حكمت اشراق ، منبع تاريكى و يا دانش كاملا استدلالى و عقلانى است « 3 » . بدينسان مكتب حكمت ميرداماد تداوم فلسفه مشائى اسلامى نبود ( بدان صورتى\r\n\r\n\r\n","description":"","footnote":"\r\n( 1 ) - الصيصى در رساله دكترى خود در دانشكده ادبيات و علوم انسانى دانشگاه تهران ( 1967 م . ) كه چاپ انتقادى از جذوات ميرداماد است حدود 52 اثر از او نام برده است .\r\n( 2 ) - در مورد اين اختلاف نگاه كنيد به : كربن ،  \" Avicenna and The Visionary RecitaL  ترجمه و . تراسك ( نيويورك ، 1960 م . ) ، ص 101 به بعد ؛ نصر ، سه حكيم مسلمان ، ص 46 به بعد ؛ و درآمدى بر ، صص 185 به بعد .\r\n( 3 ) - نگاه كنيد به نصر ، سه حكيم مسلمان ، فصل 2 و « سهروردى » صص 381 به بعد و نيز مطالعات متعدد كربن در اين زمينه ، درباره رمزگرايى يمين نگاه كنيد به كربن ،  \" Le recit d initiation et Lhemetisme en iran \"  در  Eranos gahrbuch  ، جلد 17 ( 1949 م . ) صص 7 - 136 .\r\n","page_name":" 349 ","page_number":349},
  {"content":"\r\n\r\nكه در غرب شناخته شده ) بلكه مكتبى بود كه در آن اشراقيت با عقلانيت تلفيق يافته و ماوراء الطبيعه ابن سينا از گونه نظام تفكر تجريدى به گونه حقيقت روحانى عينى درآمده و ابژه بينش و تحقق روحانى شده است .\r\nدو خواب متفاوت روحانى ميرداماد در دو اثر او بيشتر متبلور شده ، يكى در رمضان 1011 / 1603 و ديگرى دوازده سال بعد در نيمهء شعبان 1023 / 1614 بوده است . يكى خوابى بوده كه در يكى از مساجد قم پس از نماز عشاء به دو روى داده و در خلال آن پيامبر و پنج تن صحابه او ابوذر ، سلمان ، مقداد ، حذيفه و عمار ( افرادى كه از نظر شيعه شأن و منزلتى خاص دارند ) و دوازده امام و گروهى از فرشتگان بر او ظاهر شده‌اند . اين افراد با چنان شفافيتى به ميرداماد نمودار شده‌اند كه بعدها اعلام كرده كه همچنان دلتنگ رؤياى اين جهان روحانى تا به قيامت خواهد بود .\r\nدومين رؤيا كه دوازده سال بعد در اصفهان به دو روى آورد مستقيما از ذكر در خلوت برخاست . ميرداماد در رسالة الخلئية القدسية الملكوتيه مىنويسد كه اين رؤيا زمانى به دو حاصل شد كه دو نام الهى يعنى الغنى و المغنى را بر زبان راند . ناگهان بر بالهاى روحانى جهان ملكوت به پرواز درآمد و در رؤيائى از مراتب ملكوتى و مقامات عاليه وجود غرق شد . اين رؤيا به روالى بسيار دراماتيك با تحقق ماوراء الطبيعه و كيهانشناسى ابن سينا سروكار دارد و آنچه ظاهر شده طرحى تجريدى از فلسفه مشائى در حقيقت عينى است - بر طبق همه متافيزيكهاى واقعى كه نه با تئورى به مفهوم جديد كلمه بلكه با  Theoria  يا رؤياى فكرى و روحانى به مفهوم اصلى يونانى آن سروكار دارند . از اينها گذشته در نيمه شعبان روز تولد امام زمان در شبى رخ داده كه طبق منابع شيعى دومين شب مقدس در تقويم اسلامى بعد از ليلة القدر است . نيمه شعبان ، شبى است كه تأثيرات روحانى بر انسان نازل مىشود و طبق اشاره ميرداماد وقتى كه اين نزول و يا فيض بر انسان ظاهر شد ، عروج روحانى در وى پديد مىآيد « 1 » .\r\nاين دو تجربه كه ميرداماد آن را توصيف مىكند تنها شواهدى از جهت روحانى زندگى او هستند ، زندگىاى كه مستغرق در فعاليتهاى مذهبى و فلسفى بود . امّا واقعيت اينست كه بروز چنين رؤياهائى در او حاكى از حضور زندگى روحانى و كردارى است كه در جلوه جهانى خود از آن تصوف است . در اعمال روحانى تصوف چيزى مهمتر از ذكر و خلوت نيست . اين حالت در متفكرى كه شهرت به عقلانيت و منطق داشت و در علوم ظاهرى مرجع بود ، عجيب مىنمايد .\r\nليكن يكى از ويژگيهاى حكمت بعدى ايرانى دقيقا اين واقعيت است كه فلسفه و تفكر عقلانى با\r\n\r\n\r\n","description":"","footnote":"\r\n( 1 ) - راجع‌به متن عربى و ترجمه فرانسوى آن نگاه كنيد به : كربن ،  \" Confessions Exatiques \"  صص 367 به بعد .\r\n","page_name":" 350 ","page_number":350},
  {"content":"\r\n\r\nاعمال روحانى و اشراق آميخته شده است و ماوراء الطبيعه فقط نتيجه تفكر عقلانى نيست بلكه جلوه‌اى از رؤياى جهان ملكوت است .\r\nعنصرى كه يكى از مشخصه‌هاى آثار ميرداماد است توجه خاص وى به زمان و رابطه بين تحول و تداوم و يا قدم و حدوث است . اين نكته از همان آغاز ذهن متكلمان و فيلسوفان اسلامى را به خود واداشته بود و راه‌حلهايى هم بدان ارائه شده بود ، ولى آن را نمىتوان از راه انديشه عقلانى حل كرد بلكه فقط از طريق  Coincidentia Oppositorum  قابل حل است كه آن هم از راه متافيزيك و عرفانى ميسر است . ميرداماد در اين موضوع يك نظر جديد آورد كه حدوث دهرى بدان اطلاق شد . او سه قلمرو وجود را در اين وادى به قرار زير تشخيص داد : سرمد ، اشاره بدان دارد كه حقيقت تحول نمىيابد و يا دقيقا رابط بين متحول و غيرمتحول است . اين قلمرو با ذات باريتعالى و اسماء اللّه و صفات خدا سروكار دارد و همه اينها خود خواسته ذات و لايتغير است .\r\nپائين‌تر از اين جهان كه جهان ابدى مطلق است دهر و يا جهانى قرار دارد كه رابط لايتغير با متغير است . اين عالم مستقيما آفريدهء ذات نيست بلكه آفريدهء ارباب انواع است و دهر دقيقا ارتباط اين ارباب انواع و جهان متغير را نشان مىدهد . پائين‌تر از دهر ، زمان قرارگرفته كه نشانگر رابطه بين اشياء متغير است . جهان در زمان خلق نشده ، به مفهومى كه نخستين زمان بود و سپس واقعه‌اى به نام خلقت در آن حادث شده است . اين مىتواند حدوث زمانى باشد كه ميرداماد آن را رد مىكند .\r\nطبق نظر او اين جهان از طريق ارباب انواع و با توجه به اينكه دهر بالاتر از زمان است ، خلق شده است . بنابراين خلقت حدوث دهرى است ؛ اين ابداع و يا اختراع است نه تكوين .\r\nميرداماد بكرات در تمام آثار ريز و درشت خود بدين مضمون پرداخته و در آثارش بارها بدان تأكيد ورزيده است . آثار او درواقع به چهار بخش كهن الهيات ، طبيعيات ، رياضيات و منطق تقسيم نشده كه ما در آثار معروف فلسفه اسلامى نظير شفاء و نجات ابن سينا و يا درة التاج فارسى قطب الدين شيرازى مشاهده مىكنيم . بلكه اين آثار مضامين و موضوعات مختلف الهيات و فلسفه را كه محور اصلى آنها رابطه بين زمان و دهر است بررسى مىكند . اين آثار رويهمرفته تفسير سهروردىگونه از فلسفه ابن سينا در يك فضاى شيعى است كه در آن منطق دقيق مشائى با جنبه شمارشى و توازن فيثاغورى و جاذبه اشراقى با جنبه نورانى جهان رحمانى تلفيق يافته است . اينها جنبه‌هائى هستند كه ابزار برقرارى مكتب اصفهان شده‌اند و ميرداماد بيشتر از هركس ديگر در تأسيس آن دست داشت و بدست شاگردان و پيروان او به اوج خود رسيد .\r\nيكى از اعقاب فكرى ميرداماد و مهمترين آنها ، ملاصدرا است كه ميرداماد او را بسيار عزيز مىداشت و بعد به دو خواهيم پرداخت . ولى گروهى ديگر هم امثال سيد احمد علوى ، داماد\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nميرداماد ، وجود داشتند و سيد احمد علوى صاحب شرحى بر شفاى ابن سينا و آثارى در تفسير و توجيه تفكر استادش است . از يك نفر ديگر هم بايد اسم برد ، ملا خليل قزوينى كه يكى از علماى محترم زمانه خود بود و يكى از بهترين تفاسير اصول كافى كلينى را از خود به يادگار گذاشت و نيز زلالى خوانسارى يكى از معروفترين شعراى عصر صفوى ، قطب الدين اشكورى مؤلف تاريخ سترگ فلسفه به زبان فارسى با عنوان محبوب القلوب كه تاكنون نشر انتقادى نيافته و شخصيتهاى كم‌شهرتى همچون احمد بن زين العابدين علوى عاملى جيلى و ميرزا محمد قاسم بن محمد عباس ( متوفى 1098 / 7 - 1686 ) كه مكتب ميرداماد را ادامه داد و رساله‌اى در باب خلقت جهان نوشت كه راجع‌بدان با ملاصدرا هم به مكاتبه پرداخت و شرحى درباره قبسات ميرداماد رقم زد .\r\nتلفيق و تركيب عناصر ابن سينائى و اشراقى در آثار ميرداماد كاملا به چشم مىخورد و در آثار مبلغان صادق انديشه‌هاى اين استاد هم به خوبى نمايان است « 1 » .\r\n\r\nميرزا ابو القاسم فندرسكى\r\nمير فندرسكى همدوران و يارغار ميرداماد و شيخ بهائى چندان شناخته نيست و چندان محل توجه و بررسى قرار نگرفته و تا زمان ما به صورت يكى از شخصيتهاى متفكر مرموز دوره صفويه باقىمانده است . او در كنار ميرداماد و شيخ بهائى يكى از استادان به‌نام اصفهان و يكى از محترمترين افراد در محافل مذهبى و دربار بود . زندگى پر از سادگى و زهد و تقوا داشت و يكى از وابستگان به عرفان عملى بود كه زندگى شخصىاش قابل مقايسه با شيوخ برجسته قديمى عرفان ايرانى است « 2 » . بارها به هند سفر كرد و بارها از سوى جوگىهاى هند و متفكران مسلمان مورد تكريم قرار گرفت . گفته‌اند كه هميشه درحال سيروسفر بود ، ولى بخش اعظم زندگى خويش را در اصفهان گذراند و به آموختن فلسفه ، رياضيات و طب پرداخت . ميرفندرسكى به سبب رفتار صوفيانه و دانش باطنى صاحب كرامات بود و گاه اتفاق مىافتاد كه بطور همزمان در دوجا حضور مىيافت . انتساب اين نوع صفات به دو در شناخت شخصيت وى بسيار مهم مىتواند بود . شهرت او حتى پس از مرگش هم فراموش نشد چون وقتى كه او در سال 1050 / 1 - 1640 در اصفهان دار فانى را وداع گفت در گورستان معروف تخت فولاد ، نه در يك قبر معمولى ، بلكه در قبرى كه\r\n\r\n\r\n","description":"","footnote":"\r\n( 1 ) - نگاه كنيد به شيرازى ، الشواهد ، ص 93 از مقدمه مصحح .\r\n( 2 ) - تبريزى ، ريحانة الادب ، جلد 3 ، ص 2 - 231 ؛ هدايت ، رياض العارفين ، ص 276 .\r\n","page_name":" 352 ","page_number":352},
  {"content":"\r\n\r\nدر داخل زمين يا جعبه‌اى فلزى محصور شده بود ، دفن گشت . چون ميرفندرسكى در علم كيميا متبحر بود ، ازاينرو مىترسيدند كه مردم به هواى طلا سروقت قبر او بروند و نبش قبر كنند ، از اينرو چنين تمهيدى را در دفن او به كار بستند .\r\nآثار ميرفندرسكى اندك است . آثار معتبر او يكى شرحى مفصل به زبان فارسى بر جوگ باشست است كه نظام الدين پانىپتى آن را به زبان فارسى درآورده بود و يكى از آثار معتبر فارسى درباره هندوئيسم است و رساله‌اى در باب حركت ( رسالة الحركة ) ، يك رساله ديگر درباره اجتماعيات از ديدگاه متافيزيك سنتى ( رسالة صناعيه ) و اصول الفصول درباره دانش هندو است .\r\nاخيرا در كتابخانه دانشكده ادبيات دانشگاه تهران نسخه خطى رساله او درباره كيميا به زبان فارسى كشف شد « 1 » . ولى معروفترين اثر او قصيده‌اى است كه اصول حكمت را در اشعارى زيبا تلخيص كرده و نشان داده كه ميرفندرسكى هم شاعرى توانا بسان ميرداماد و شيخ بهائى بوده است . اين قصيده با ابيات زير شروع مىشود :\r\n چرخ با اين اختران نغز و خوش و زيباستى * صورتى در زير دارد هرچه بر بالاستى\r\nصورت زيرين اگر با نردبان معرفت * بر رود بالا ، همان با اصل خود يكتاستى « 2 » \r\nو سپس جنبه‌هاى اساسى حكمت را به فحص‌وبحث مىكشد . به همين دليل است كه اين قصيده را بعدها چند نفر از حكما ازجمله محمد صالح خلخالى و حكيم عباس دارابى شرح كرده‌اند .\r\nاستادان بنام معاصر حكمت ايران هم عنايتى درخور به اين قصيده دارند .\r\nشمارى از محققان را اعتقاد بر اينست كه ملاصدرا در نزد ميرفندرسكى تحصيل كرد و مهمترين ويژگيهاى نظريه خود از قبيل حركت جوهرى و اعتقاد به « عالم مثال » را از او گرفت . به لحاظ طبقه‌بندى نمىتوان اين اعتقاد را غيرممكن دانست ، چون بده‌وبستان شفاهى در كار بوده ولى آنچه از آثار مكتوب ميرفندرسكى برمىآيد اينست كه او در فلسفه از رهسپاران صادق ابن سينا بوده و مخصوصا حركت جوهرى و عالم مثال را در آثار فلسفىاش رد كرده است . به علاوه همه شاگردان او جز ملاصدرا ( البته اگر بپذيريم ملاصدرا در نزد او تحصيل كرده است ) كمابيش پيرو فلسفه ابن سينا بوده‌اند « 3 » ، قصيده ميرفندرسكى واقعيت عالم مثال را تأييد مىكند و مىرساند كه او صوفى خالص و ساده‌اى بوده است . مىتوان ابراز داشت كه ميرفندرسكى درعين حال كه استاد فلسفه مشائى و علومى چون طب و رياضيات بوده و در همه اين علوم آثار كهن\r\n\r\n\r\n","description":"","footnote":"\r\n( 1 ) - محمد تقى دانش‌پژوه ، فهرست روشمند نسخ خطى كتابخانه خصوصى امام جمعه كرمان در كتابخانه دانشكده ادبيات دانشگاه تهران ( تهران ، 1965 م . ) ص 11 .\r\n( 2 ) - ترجمه كامل آن ، در نصر ،  \" The School \"  ، صص 4 - 923 .\r\n( 3 ) - نگاه كنيد به شيرازى ، الشواهد ، مقدمه ، صص 9 - 86 .\r\n","page_name":" 353 ","page_number":353},
  {"content":"\r\n\r\nهمچون شفا و قانون را خوانده بوده است ، يك نفر صوفى و عارف عملى نيز بوده و در علوم خفيه‌اى چون كيميا و نيز متافيزيك هندى تبحر داشته است . ميرفندرسكى نيز يكى ديگر از شخصيتهاى برجسته تفكر دوره صفوى است كه در چندين علم استادى را به ثبوت رسانده و كاوشگر ساحتهاى مختلف علم بوده است .\r\nميرفندرسكى شاگردان چندى تربيت كرد كه بعضى از آنها از شخصيتهاى نام‌آور شدند . از اين شاگردان مىتوان از افراد زير نام برد : ملا رفيع گيلانى ( متوفى 1082 / 2 - 1671 ) شارح اصول كافى ، ملا محمد باقر سبزوارى ( متوفى 1098 يا 1099 / 7 - 1686 ) مولف چندين اثر مهم در زمينه فقه ازجمله كفايه و شرحى بر اشارات و التنبيهات و شفاى ابن سينا و آقا حسين خوانسارى ( متوفى 1080 / 70 - 1669 ) كه يكى از علماى عظام عصر خويش بود و مشارق النفوس را درباره فقه نگاشت و نيز حاشيه بر شفا و اشارات زد . امّا معروفترين شاگرد ميرفندرسكى در كنار ملاصدرا ، ملا رجبعلى تبريزى ( متوفى 1080 / 70 - 1669 ) بود كه در نيمه دوم سده يازدهم / هفدهم از معلمان برجسته فلسفه برشمرده مىشد . ملا رجبعلى تعدادى آثار ازجمله كليد بهشت راجع‌به معادشناسى نوشت كه ملاصدرا به مخالفت با آن برخاست و با توجه به حركت جوهرى و اتحاد عاقل و معقول نظريات او را نپذيرفت . او در تقابل با اكثريت قريب‌به‌اتفاق فلاسفه مسلمان ، داراى گرايش‌هاى ملىگرايانه بود و اعتقاد داشت كه وجود ظاهرا با اشياء موجود بدون تطابق با حقيقت عينى سهيم است . او كتابهاى ابن سينا را تدريس مىكرد و شاگردان بنامى پرورش داد مثل قاضى سعيد قمى و محمد رفيع پيرزاده كه تحت هدايت استادش المعارف الهيه را نوشت و دروسى را كه ملارجبعلى ارائه داده بود در آن جمع آورد « 1 » .\r\n\r\nصدر الدين شيرازى ( ملاصدرا )\r\nنهضت فلسفى و حكمت دوره صفويه با صدر الدين شيرازى معروف به ملاصدرا و يا صدر المتالهين به اوج خود رسيد و بسيار كسان او را از بزرگترين متفكران اسلامى ايران در حوزه ماوراء الطبيعه مىدانند . نفوذ او از زمان فوتش بر همه‌جا كشيده شد و درواقع فضاى فكرى ايران را در سده‌هاى گذشته فراگرفت . اكنون در ايران علاقه به فلسفه كهن اسلامى در پيرامون او شكل گرفته و آثار متعددى در چندسال اخير درباره او به چاپ رسيده است .\r\n\r\n\r\n","description":"","footnote":"\r\n( 1 ) - در مورد هر سه نفر نگاه كنيد به : لاهيجانى ، شرح رسالت ، مقدمه از جلال همائى و سيد جمال الدين آشتيانى .\r\n","page_name":" 354 ","page_number":354},
  {"content":"\r\n\r\nصدر الدين شيرازى در سال 979 يا 980 / 1571 يا 1572 در يك خانواده اشرافى شيراز چشم به جهان گشود و بهترين آموزش و تربيت موجود شهر خود را كسب كرد . از همان آغاز كودكى عشقى سرشار به معارف داشت و چون تنها فرزند يك پدر ثروتمند و متنفذ بود تحت سرپرستى بهترين استادان زمانه قرار گرفت و توانست در اوان آغازين عمر خود عربى ، قرآن ، حديث و ساير علوم مذهبى را فرابگيرد . اين كار براى او بسيار ساده و آسان بود چون علاقه شديد و حميت مذهبى از همان دوران طفوليت با هوشى سرشار در او تركيب يافته بود . در آن روزگار ، گرچه شيراز شهرى معتبر بود ، ولى كانون عظيم معارف شهر اصفهان بود و صدر الدين جوان برآن شد تا براى بهره‌گيرى از محضر استادان بنام پايتخت راهى اصفهان شود . در اصفهان با اشتياق زياد علوم نقليه را پيش شيخ بهاء الدين عاملى و علوم عقليه را نزد ميرداماد فراگرفت . مىگويند كه او بدرخواست ميرداماد كتابى نوشت و وقتى ميرداماد كتاب او را مطالعه كرد اعلام داشت كه منبعد كسى نخواهد توانست آثار او را بخواند . بعضى از منابع هم برآنند كه صدر الدين در نزد ميرفندرسكى هم تحصيل كرد چنان كه پيشتر اشاره كرديم ، اين نظر چندان قريب به يقين نيست .\r\nملاصدرا پس از تكميل تحصيلات رسمى ، با كندوكاو در نوع ديگرى از علم ، مقطع جديدى در زندگى خود گشود و آن هم از راه كشف و شهود و اشراقى حاصل شد كه نتيجه تهذيب و تزكيه درونى بود . او زندگى شلوغ پايتخت را واگذاشت و در روستاى كوچكى در جوار قم به‌نام كهك سكنى گزيد و در آنجا مدت هفت سال و يا به قولى يازده سال از عمر خود را به رياضت و عبادت و مكاشفه گذراند . در اينجا هم چيزى برنيامد كه به علم حضورى دست يافت و با علم حصولى كه قبلا كسب كرده بود درآميخت . در اين زمان شاه عباس دوم از او خواست تا به شيراز رود و به تربيت و تدريس شاگردان زبده برآيد . اين پيشنهاد را پذيرفت و به صحنه جامعه برگشت و سى سال پسين عمر خود را در مدرسه خان شيراز كه اللهورديخان حاكم شيراز مخصوص او ساخته بود ، به تدريس پرداخت . مدرسه خان با حضور ملاصدرا كانون بزرگ معارف گشت و دانش‌آموختگان را از دور و نزديك بدانجا سرازير كرد . درواقع ، اين مدرسه به چنان شهرتى دست يافت كه توجه بعضى از سياحان اروپائى ازجمله تامس هربرت را به خود جلب كرد و همو نوشت : « شيراز كالجى دارد كه در آن فلسفه ، نجوم ، فيزيك ، شيمى و رياضيات تدريس مىشود ؛ اين كالج در سرتاسر ايران شهرت دارد « 1 » . » ملاصدرا در اثناى اين ايام بود كه مهمترين آثار خود را تأليف كرد . ملاصدرا را در موقع بازگشت از هفتمين زيارت پياده خود از مكه در سال 1050 /\r\n\r\n\r\n","description":"","footnote":"\r\n( 1 ) - هربرت ، مسافرت در ايران ، ص 72 .\r\n","page_name":" 355 ","page_number":355},
  {"content":"\r\n\r\n1640 در بصره درگذشت و در همان شهر مدفون شد « 1 » .\r\nنزديك به پنجاه اثر ملاصدرا شناخته شده و اكثر آنها در دوره قاجار به چاپ سنگى رسيده و امروزه با چاپ جديد دگرباره انتشار يافته است . تعدادى از اين آثار مخصوص مضامين مذهبى همچون تفاسير قرآن و تفسير سترگ اصول كافى كلينى است كه ناتمام باقى مانده است . آثار ديگر راجع‌به حكمت است ازجمله الشواهد الربوبيّه كه بهرحال بررسيهاى شخصى و تلخيصى از تعاليم اوست ، المشاعر درباره وجود ، حكمت العرشيه راجع‌به وجود پس از مرگ انسان . گروه ديگرى از نوشته‌هاى او شروحى است بر آثار فلسفى سابق نظير حاشيه‌اى بر شفاى ابن سينا و شرحى بر كتاب الهدايه اثير الدين ابهرى معروف به شرح الهدايه كه يكى از معروفترين آثار فلسفه اسلامى در شبه‌قاره هند بود و تا به زمان ما اين كتاب با عنوان صدرا در هند و پاكستان شهرت دارد « 2 » . ملاصدرا در دفاع از خود دو اثر نوشت يكى سه اصل به نثر فارسى و در آن به حملات متوليان رسمى شريعت و فقها در باب عرفان جواب گفت و كسر اصنام الجاهليه كه در آن از شريعت و ابعاد ظاهرى مذهب در مقابل غاليان طرائق صوفيگرى به دفاع برخاست و در آن آنها را متصوفين زمانه‌اش خواند « 3 » . ملاصدرا همچنين ديوان اشعارى دارد كه برگزيده‌هايى از آن منتشر شده است .\r\nامّا اين اشعار به لحاظ زيبائى كلام و كيفيت به پاى اشعار استادانش ميرداماد و شيخ بهائى و يا شاگردانش فيض كاشانى و لاهيجى نمىرسد .\r\nشاهكار بنام ملاصدرا الحكمة المتعاليه فى الاسفار الاربعة العقليه است كه در فارسى به اسفار شهرت دارد . اين اثر يكى از متون پيشرفته حكمت و چكيده‌اى از خرد و برهان سنتى ( به غير از نظريات خود ملاصدرا ) شامل مواد و اطلاعات وسيع درباره نظريات پيشين عرفانى و عرفا و فيلسوفان و متكلمان است . بنابراين اثر فوق منبعى عظيم از تاريخ دانش تفكر اسلامى و ضمنا گواهى بر علم قابل‌ملاحظه نويسنده از متون فلسفى ، مذهبى و تاريخى است . اسفار كه فقط به طلابى كه در فلسفه مشايى ، حكمت اشراق و كلام سرآمده شده باشند ، تدريس مىشد ، در مدارس سنتى مدت شش سال تدريس مىگردد و در برنامه‌هاى درسى « علوم فكرى » مدارس سنتى از عاليترين دستاوردها برشمرده مىشود . تاكنون حواشى و شروح متعددى بر اين اثر نوشته شده كه\r\n\r\n\r\n","description":"","footnote":"\r\n( 1 ) - منابع كهن دربارهء زندگينامه او همان آثارى است كه درباره ميرداماد و شيخ بهاء الدين ذكر شد . براى زندگينامه مفصل از او نگاه كنيد به : شيرازى ، سه اصل ، مقدمه ، صص 8 - 2 .\r\n( 2 ) - نصر ، ( ملاصدرا در هندوستان ) صص 909 به بعد .\r\n( 3 ) - اصطلاح متصوف در اكثر طرائق تصوف كاملا جاافتاده بود و اشاره به مردى داشت كه وارد عالم تصوف شده بود ، ولى اين اصطلاح در دوره صفوى و پس از آن معنى تحقيرآميز به خود گرفت و به كسى اطلاق شد كه با تصرف « بازى » مىكرد و آن را چندان جدى نمىگرفت يعنى در مقايسه با صوفى واقعى كه صوفيه ناميده مىشدند . ازاينرو اصطلاح متصوف متداول شد و در مورد كسانى به كار رفت كه چيزى از تصوف نمىدانستند و فقط ادعاى آن را داشتند .\r\n","page_name":" 356 ","page_number":356},
  {"content":"\r\n\r\nبهترين آنها از آن ملاعلى زنوزى و حاجى ملاهادى سبزوارى است . اسفار و شروح آن بسان رودخانه عظيمى است كه انهار گوناگون از آن منشعب مىشود . به همين دليل و با همين روال بر حيات فكرى ايران گسترده شده است ؛ بعضى از شعب مدارس بعدى فلسفه و حكمت به توسعه و ترقى آن كمك بايسته‌اى كرده است .\r\nآثار ملاصدرا كه همه جز رساله سه اصل و چند نامه و اشعار كه به زبان فارسى است همه به زبان عربى است و با سبكى نسبتا سيال نوشته شده كه دسترسى به مفاهيم آن بر همگان مقدور است . به علاوه در اين آثار آميزه‌اى از تحليل منطقى ، تموج عرفانى و اشاره به منابع مذهبى مخصوصا قرآن و حديث موجود است كه از خصايص اصلى همه آثار و نوشته‌هاى صدر الدين است . او در عمر خويش و نيز آثارش كه محصول عمرش هستند ، به آميزه‌اى از سه وجه دست‌يافته كه به روى هر انسانى كه به حقيقت روى مىآورد گشوده مىشود : وحى يا شرع ، اشراق ، ذوق و استدلال عقل در مفهوم محدود آن . آثار او اين آميزه و تلفيق را بازتاب مىدهد . يكى از مباحث دقيق جدلى و منطقى كه نوع بيان ملاصدرا در اين حيطه بىهمتا و بىنظير است و مخصوصا در شبه‌قاره هند به اين خصوصيت اشتهار دارد ، نوعى بيان عرفانى است كه از راه اشراقى كه خود با عبارت « تحقيق عرشى » بدان اشاره دارد ، به اين بيان دست‌يافته است . در اين شيوه مباحث برهانى به كمك نقل‌قولهايى از قرآن ، تفاسير قرآنى و حديث انجام مىگيرد و با روش تأويل به مفاهيم عرفانى آنها دست مىيابد . در اينجا چيزى جز حقيقت درونى و معنوى كه جلوه آن در متن و حيانى و نفس و مغز انسانى و در كيهان و يا به تعبير قرآنى در « آفاق » مشهود است ، حاصل نمىشود . هدف ملاصدرا از رسيدن به اين سن‌تز عودت انسان به اين تنها حقيقت روحانى از حالات مختلف درك و دانش بود كه به روى او چه از راه متون و حيانى و چه استدلال و تحليل جهان ظاهرى و يا اشراق درونى ( كه آفاق درونى دو حالت مذكور علم را به روى او مىگشايد و ضمنا بدان عينيت مىبخشد و تنظيم مىنمايد ) گشوده مىشود .\r\nسن‌تز ملاصدرا و اعقاب فكرى او بر پايه تركيب چهار مكتب عمده انديشه و تفكر اسلامى گذشته حاصل آمد : يعنى كلام ، فلسفه مشايى ، حكمت اشراق و عرفان . در انديشه‌هاى ملاصدرا مىتوان عناصرى از انديشه‌هاى غزالى ، ابن سينا ، سهروردى و مخصوصا ابن عربى پيدا كرد . افزون براين ، تشيع مخصوصا جنبه عرفانى آن زمينه‌اى براى سن‌تز كلى او شده است . نهج البلاغه امام على ( ع ) و روايات ائمه شيعه همواره منبع الهامى براى ملاصدرا و منبع مهمى براى نظريات او بوده است . البته اين سن‌تز را نمىتوانست بدون مراجعه به آثار متفكران و فيلسوفان دو سده پيش حاصل كند . امّا آثار آنها هم در نظريات صدر الدين مفهوم و پختگى نهايى خود را بدست آورده‌اند .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nاصول چندى در نظريات ماوراء الطبيعه ملاصدرا وجود دارد كه آنها را متمايز مىسازد و نمىتوان در اينجا كل نظريات او را برشمرد . بعضى از مهمترين اين اصول عبارتند از : وحدت ، اصالت و درجه‌بندى وجود ؛ حركت جوهرى ؛ اتحاد عاقل و معقول ؛ وجود الذهنى به گونه حالتى متمايز از وجود كه دانش را امكان‌پذير مىسازد ؛ تجريد و استقلال قدرت خيال در نفس و وجود « عالم مثال » كه تبيين استدلالى توصيفات معادشناسى مذهبى را ميسر و مقدور مىسازد « 1 » .\r\nوحدت وجود اصولا از مباحث تصوف است كه عالىترين بيان خود را در تعاليم محى الدين بن عربى و كتب او پيدا كرد . وحدت وجود معمولا در نظر آنهائى كه نمىتوانند فلسفه دنيوى و نظريه قدسى ماوراء الطبيعه را از هم تشخيص بدهند ، با اصالت وجود و يا همه در خدائى ( پانته‌ئيسم ) اشتباه مىشود « 2 » . امّا وحدت وجود چيزى نيست جز مفهوم باطنى شهادت اسلامى ، يعنى لا إله الّا اللّه كه فقط براى آنهايى آشكار مىشود كه بينش مفهوم باطنى اشياء را پيدا مىكنند . در اسلام چيزى جز توحيد موجود نيست و وحدت وجود ذات اين توحيد و لذا خود اسلام است . امّا حتى وحدت وجود هم داراى سطوحى از تفسير است . و اين جواب همان چيزى است كه در ايران معمولا بين وحدت وجود عرفا با اشاره به ابن عربى و مكتب او و وحدت وجود حكماء با اشاره به ملاصدرا و مكتب او ، تمايزى وجود دارد . براى درك اين تمايز كافى است فرآيند تدريجى را كه انسان طبق آن به درك وحدت نائل مىآيد ، مورد تحليل قرار داد . نخستين درك از اين جهان ظاهرى براى يك ذهن نافرهيخته و يا يك نفر كودك ديدن كثرت فقط كثرت است . كثرت هم بر اثر ماهيت هر چيزى است كه آن را از چيزهاى ديگر متمايز مىسازد و توجه به اين كثرت به‌عنوان يك حقيقت غائى پذيرش نظريه اصالت ماهيت است كه ميرداماد و سهروردى معروف بدان هستند ، البته اگر اعتقاد سهروردى را در باب حقيقت نور يعنى آنچه ملاصدرا آن را از آن وجود مىداند ، در نظر نگيريم . ولى اين فرزانگان وحدت را فراموش نكرده بودند كه در نظر آنها بالاتر از جهان كثرت بود ، بلكه آنها در تحليل جهان كثرت ، در ماهيت اشياء بدون در نظر گرفتن وجود آنها ، كوتاه مىآمدند .\r\nمرحله بعدى كه در هريك از اشياء موجود است بر طبق فلسفه ابن سينا مركب از وجود و ماهيت و يا ذات است و وجودى است كه حقيقت غائى است و نه ماهيت ، ولى باوجوداين اعتقاد\r\n\r\n\r\n","description":"","footnote":"\r\n( 1 ) - درخصوص بحث مستوفائى از اين نكات نگاه كنيد به : نصر ، « صدر الدين شيرازى » و نيز كربن ، مقدمه در  Le livre des Penetrations metaphysique  در  Terrre Celeste ; \" Mundus imaginalis '  صص 65 - 257 .\r\n( 2 ) - شووان ، صص 56 به بعد . بوركهارت ، درآمدى بر آئين تصوف ، فصل 3 . م . لينگز ، عارفى مسلمان از سده دوازدهم ، ( لندن ، 1961 م . ) فصل 5 . نصر ، سه حكيم مسلمان ، صص 8 - 104 .\r\n","page_name":" 358 ","page_number":358},
  {"content":"\r\n\r\nبه اينست كه وجود هر شيئى كاملا متفاوت باوجود شيئى ديگر است . اين نظريه ، نظريه اصالت وجود است ، امّا هنوز از تحصيل كامل مفهوم وحدت عاجز مانده است . اين نظريه ، نظريه ابن سينا و پيروان اوست .\r\nبعد از اين نظريه ، نظريه ملاصدرا و پيروان اوست كه مدعىاند نه‌تنها در وجود هريك از اشياء اصالتى در مقابل اصالت وجود قرار دارد بلكه وجود هريك از اشياء حالت و درجه‌اى از خود وجود ، نه كلا وجود مستقل ، نيز هست . ازاينرو آنها معتقدند كه در اين ميان فقط يك وجود ( وحدت وجود ) موجود است كه حاوى درجات و تشكيك است و حال آنكه با توجه به اين مراحل و مراتب ، متعالى باقى مىماند و همين وجود است ( نه ماهيت اشياء ) كه به اشياء حقيقت مىبخشد .\r\nملاصدرا و پيروانش بنا به مشهور اعتقاد به وحدت ، تشكيك ، اصالت وجود دارند . فراتر از اين مفهوم « وحدت وجود » وحدت عرفا قرارگرفته كه بيشتر به وحدت خاصه معروفست و طبق آن وجود فقط همساز با يك حقيقت عينى يعنى خدا است . نمىتوان گفت كه چيز ديگرى هم وجود دارد . همه چيز تجلى وجودى واحد است و اين چيزها وجود خاص خود ندارند و حتى فاقد مراحل و مراتب وجود واحد ( خدا ) هستند .\r\nملاصدرا بر پايه نظريه وحدت وجود ، نظريه وسيعترى هم از متافيزيك وجود ارائه داد كه نوع ديگرى از متافيزيك ذات سهروردى بود . ارتباط درونى همه مراحل وجود و آمادگى پيوسته با اصل و بازگشت به اصل از ويژگيهاى كلى نظريه ملاصدرا است .\r\nدر اين نظريه پويائى خاصى وجود دارد ؛ ولى آن را نبايد با پويائىاى كه در تفكر و انديشه موجود است ، اشتباه گرفت چون پويائى جديد معمولا منتج از ناديده گرفتن ذات متناهى اشياء است و در نوعى تكوين و تكامل افقى و كاملا دنيوى خاتمه مىيابد و گاهى حتى كسوت كلامى به خود مىگيرد چنانچه در مورد تيلارديسم  ( Teilhardism )  مصداق دارد . پويائى و حركت ملاصدرا « زمانى » است نه مكانى . اين حركت به طرف حصول حالتى از آينده نيست بلكه به سوى تحقق حالتى و الا از وجود است كه اكنون و در اينجا موجود است . عالم كون تابع عالم وجود است البته نه با توالى مكانى ، بلكه در رابطه‌اى كه بتواند رمزى از تجديد زمانى حوزه‌اى در حوزه ديگر باشد ، چنانچه اين را در كيهانشناسىهاى قرون وسطائى بر پايه رمزگرايى ماوراء الطبيعى حوزه‌هاى بطلميوسى مىتوان دريافت . جالب نظر اينكه ، ملاصدرا اين رابطه ماوراء الطبيعى را بدون ارجاع به نجوم بطلميوسى توصيف و تشريح مىكند : ازاينرو تشريح او را نمىتوان به سادگى كنار گذاشت و اين كار افرادى است كه قادر به تشخيص فرق بين رمز و حقيقت محض نيستند و نظريه متافيزيكى قرون وسطى را درباره حالات وجود به اين دليل كه تشريح آن در\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nارتباط با نجوم انسانمدار بطلميوسى است ، كنار مىگذارند .\r\nدر نظر ملاصدرا رابطه بين عالم كون و عالم وجود كه ارسطو نيز درصدد تشريح آن برآمده بود ، حركت جوهرى را پيش كشيد . ابن سينا و مشائين حركت را بطوركلى در مفهوم ارسطويى كلمه به چهار طبقه مكان ، زمان و كم‌وكيف محدود مىكردند ؛ يعنى تحول تدريجى از بالقوه به بالفعل يا حركت در آنها در ماده اشياء رخ نمىداد بلكه در يكى از طبقات ذكر شده بالا بوقوع مىپيوست . ابن سينا در شفاء دليل اينكه مادهء يك شيئى چرا نمىتواند در جريان حركت تغيير يابد ، ارائه داده بود . ملاصدرا پس از توضيح و جوابگويى به مشكلاتى كه از گفته ابن سينا برمىخيزد ، درصدد اثبات ضرورت حركت جوهرى برآمد و ضمنا دربارهء « عقايد افلاطونى » و يا ارباب انواعى كه مشائيان آن را مغفول گذاشته بودند ، بحث كرد . تحليل و بررسى اين نظريه پيچيده و بغرنج در اينجا غيرممكن است « 1 » . كافى است بگوئيم كه در نظر ملاصدرا ، حركت وسيله‌اى بود كه ماده يك شيئى با آن بتدريج تغيير مىيابد تا اينكه مىتواند به سطح بالاترى از وجود دست يابد و انسان با آن به عالم تجرّد كه بالاتر از هر عالمى و حدوثى است ، مىرسد . با اين روال كون ، حقيقت خود را با فيض وجود از اصل و منبع همه وجود بازمىيابد و كون و حدوث در عالم ، هدف رسيدن به مراتب عالىتر وجود و بالاخره ، مراتبى است كه در بالاى عالم حدوث و كون قرار دارد و در غايت بار ديگر به اصل خود برمىگردد . عالم نظام وسيعى است كه هدف از آن ايجاد مكان اين تهذيب و انشراح و رهايى از ماده و حدوث است كه اصطلاح پرمايه تجريد بدان اطلاق مىشود ( در زبان حكمت ، فرشته را مجرد مىنامند يعنى وجودى كه داراى مرتبه و حالت تجريد است ) . براى انسان اين امكان وجود دارد كه در محور و مركز اين عالم قرار گيرد . نقش حكمت اينست كه موقعيت او را مشخص كند و او را قادر سازد تا به حالتى از تجريد دست يابد .\r\nنظريه حركت جوهرى علاوه بر اينكه ملاصدرا را قادر ساخت تا شكل جديدى از فلسفه طبيعى را بنيان نهد ، بلكه شالوده ماوراء الطبيعه و روانشناسى روحانى او نيز قرار گرفت .\r\nمسأله شناخت ما و يا به عبارت ديگر معرفت‌شناسى كه از زمان كالبدشكافى حقيقت به توسط دكارت از مسائل محورى و لاينحل فلسفه غرب است ، نيز در نوشته‌هاى ملاصدرا پايگاه محورى خاصى دارد . بخش معتنابهى از نخستين سفر كتاب اسفار به اين امر اختصاص يافته است .\r\nملاصدرا با دقتى كه تحليل‌گر امروزى را اقناع و راضى مىكند درصدد تحليل شناخت با روشى برآمده كه اساسا عرفانى و بر پايه اتحاد عاقل و معقول است . انسان ، در عمل ادراك با موضوع\r\n\r\n\r\n","description":"","footnote":"\r\n( 1 ) - نگاه كنيد به قزوينى .\r\n","page_name":" 360 ","page_number":360},
  {"content":"\r\n\r\nشناخت خويش يكى مىشود ؛ يعنى عاقل در لحظهء دريافت معقول با معقول كه فىالواقع حقيقت آنست ، همساز و يكى مىگردد . شناخت فقط از طريق اين اتحاد مقدور است .\r\nملاصدرا براى اثبات امكان اين اتحاد بايد وجود ساحت مستقلى از حقيقت را ثابت مىكرد كه به تعبير او وجود ذهنى ناميده مىشود . ملاصدرا نخستين فيلسوف مسلمان است كه به اين مسأله توجه كرده و همه حقيقت اين ساحت را به فحص و تحليل گرفته است . درواقع ابو الحسن عامرى و بعضى ديگر از صوفيان به اتحاد عاقل و معقول اشاره كرده‌اند ، ولى در اينجا ملاصدرا همچون جاهاى ديگر كسى است كه براى نخستين‌بار استدلالهايى را براى آن عرضه كرد و آن را به سن‌تز متافيزيكى وسيعى پيوند زد . پيدا كردن نشانه‌هايى از اين و ساير عقايد در آثار پيشين فلسفى به هيچ‌وجه از نبوغ ملاصدرا نمىكاهد ، چون مسأله مهم اينست كه اين عقايد به چسان در يك نظام فكرى جديد ارائه شود . همچنانكه ارسطو اعلام كرده در قلمرو ماوراء الطبيعت در زير اين آفتاب چيز تازه‌اى وجود ندارد . كافى است كه بررسى ملاصدرا را از اين قضيه با آنچه در منابع قديمى اسلامى آمده مقايسه كنيم و آنوقت به حقيقت آنچه او حاصل كرده پىمىبريم .\r\nذهن در نظر ملاصدرا يك تابيولاراسا  ( Tabula rasa )  و يا لوحه‌اى كه اين « عقايد » در آن حك شده باشد ، نبود . ذهن داراى قوه‌ها و قدرتهايى است كه يكى از آنها اشكال را خلق مىكند و اين قوه همان قوه « خيال » در نزد حكما بود . ملاصدرا همچون ابن عربى معتقد به متخلّيه خلاقه بود كه ذهن بوسيله آن مىتواند اشكال را با روشى خلق كند كه ذات باريتعالى با آن و با قدرت خلاقه‌اش به اشياء جان بخشيده است . شناخت و معرفت از شكل ظاهرى « ورود » به مغز حاصل نمىشود بلكه در اين شكل ظاهرى موقعيتى را براى ذهن فراهم مىسازد تا به خلاقيت بپردازد ( البته براساس تجريد كه براى شيئى در نظر گرفته شده است ) . اين عمل به نوبهء خود مرتبه وجود خود عاقل را تغيير مىدهد . بنابراين شناخت و معرفت غيرقابل تفكيك از وجود است و تأثير خود را بر وجود عاقل اعمال مىكند .\r\nتهذيب و يا تجريد قوه تخيل نقشى اساسى در نظريه معادشناسى صدر الدين دارد . ملاصدرا در آخرين سفر از كتاب اسفار و نيز در رساله‌اى مجزا دربارهء آخرت و معاد و مخصوصا در شرحى مفصل به گونه حاشيه‌اى بر حكمت اشراق ، به نحوى كامل مفهوم باطنى نظريه اسلامى آخرت و معاد را به بحث مىگيرد « 1 » . نوشته‌هاى او دربارهء معاد احتمالا كاملترين و منظم‌ترين آثار اسلامى در اين وادى است و نظريه مسلمانان در مقايسه با هندوان و بودائيان ، بطوركلى مؤجز و\r\n\r\n\r\n","description":"","footnote":"\r\n( 1 ) - كربن ،  \" Le Theme \"  .\r\n","page_name":" 361 ","page_number":361},
  {"content":"\r\n\r\nمختصر است . فقط در آثار ابن عربى و ملاصدرا و مكاتب آنهاست كه اين مسائل بطور مشبع به بحث گرفته شده است .\r\nعالم ميانى خيال يا « عالم مثال » كه او برزخ مىنامد و عالم صور معلقه ، جاى وقايع آخرت است كه در قرآن كريم توصيف شده است . برزخ جائى است كه داورى اخروى فىالواقع در آن صورت مىگيرد چون اين عالم واقعى است و هيچ نوع مرتبه وجود ندارد . اين جهان ، جهانى است كه نه‌تنها داراى صورت بلكه ماده هم هست و ضمنا لطيف و ملكوتى هم هست . ازاينرو انسان داراى يك جسم لطيف و يا به تعبير نظريه هرمسى غرب ، جسم مثالى است . ملاصدرا در حاشيه بر حكمت اشراق اظهار مىدارد كه اين مسأله را مشائينى چون ابن سينا و متكلمانى چون غزالى حل نكردند . يكى اين مسأله را فقط از راه معاد روحانى قابل حل دانست و ديگرى به معاد جسمانى معتقد شد بدون اينكه بتواند بر آن حجتى قاطع عرضه كند . ملاصدرا اين بن‌بست را درنورديد و توانست معاد جسمانى را برطبق تعاليم قرآنى و با پيش كشيدن جهان برزخ كه انسان در آن پس از مرگ برانگيخته مىشود ( نه به‌گونه نفس تجزيه‌شده ، بلكه به صورت وجود كاملى كه داراى جسم لطيف هم هست ) حل‌وفصل نمايد .\r\nملاصدرا مضمون جهان پس از مرگ را گسترش داد و نفس و معاد را در آنسوى عالم مثال در مراتب والاى وجود و بالاخره در مقابل خود باريتعالى قرار داد . او علم النفس را شاخه‌اى از الهيات ناميد نه مثل مشائيان شاخه‌اى از طبيعيات ، و علم النفس سنجيده‌اى برپا كرد كه با مرتبه آغازين انسان شروع مىشود و با سعادت و رستگارى غائى در آنسوى زندگى دنيوى خاتمه مىيابد . او در اين قلمرو همچون قلمرو متافيزيك ، در تعليماتى كه طبيعتا بىزمان و پايدار و ابدى است ، نبوغى درخور نشان داده است .\r\nملاصدرا شاگردان چندى تربيت كرد كه از آنها دو نفر يعنى ملا محسن فيض كاشانى و مولانا عبد الرزاق لاهيجى ازجمله فرهيختگان دوره صفوى بودند كه در پائين بررسى خواهند شد .\r\nشاگردان ديگر او چندان شهرتى ندارند ولى افرادى معتبر بودند همچون شيخ حسين تنكابنى كه پس از ملاصدرا مكتب او را ادامه داد ، آقاجانى مازندرانى مولف شرحى مفصل بر قبسات ميرداماد ، و ميرزا محمد صادق كاشانى كه براى تبليغ تعاليم ملاصدرا به هند رهسپار شد . تعاليم ملاصدرا در ايران كمى پس از فوت او به دليل اوضاع و احوال دشوار ، دنبال نشد . امّا يك قرن بعد افرادى چون ميرزا محمد صادق اردستانى تعاليم او را زنده كردند و در اوايل دوره قاجار ملا على نورى با تبعيت از شاگرد او حاج ملا هادى سبزوارى ، مكتب ملاصدرا را مكتب محورى حكمت ايران قرار داد .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n\r\nمجادلات اخبارى - اصولى\r\nتقريبا همزمان با ملاصدرا مجادلاتى درگرفت كه تأثيرى بسيار در جريان بعدى فلسفه و اثرى زياد در فصول آينده تاريخ مذهبى و كلامى بجا گذاشت . اين مجادلات از بكارگيرى عقل در تفسير و توجيه مسائل مذهبى برخاست . عالمى به‌نام ملا محمد امين استرآبادى ( متوفى 1033 / 4 - 1623 ) واضع مكتب اخبارى بود كه در مقابل كاربست عقل در امور مذهبى ايستاد و بر قرآن و احاديث پيامبر و ائمه اكتفا كرد . او در كتاب الفوائد المدينه به عقيده اجتهاد يا اظهار عقيده درباره موضوعى از موضوعات مذهبى براساس چهار اصل قرآن ، سنت و اجماع و عقل ، تاخت ( كه در تسنن قياس ناميده مىشود ) و مجتهدين ( يا افرادى كه با مسائل مذهبى سروكار دارند ) را دشمنان دين اعلام كرد . در مقابل اين مكتب ، مكتب اصولى پاگرفت كه بهرحال جوّ را از آن خود كرد و در احكام قرآن و حديث كاربرد عقل را ضرورى شمرد .\r\nاصولا پيروان مكتب اخبارى را افرادى فاقد قوه ابتكار و كاملا ظاهرى و مفسران ظاهرى دين تشكيل مىدادند و به قشرى معروف بودند ( يعنى افرادى كه مغز را واگذاشته ، پوست را مىجويند و مىكاوند ) . آنها اغلب مخالف تصوف و حكمت و حتى كلام بودند . ولى البته اين يك قاعده نبود . بعضى از اخباريون وجود داشتند كه صوفى و حكيم نام‌آورى بودند چون ملامحسن فيض كاشانى ، شاگرد ملاصدرا . اين افراد درعين‌حال كه مخالف كاربرد عقل در امور مذهبى بودند ، توانستند در عرفان و اشراق به مراحل والايى از قلمرو عقل دست يابند .\r\nمجادلات اخبارى و اصولى در كسوت مجادلات شيخى - بالاسرى به دوره قاجار كشيده شد .\r\nشگفت اينكه شيخ احمد احسائى موسس نهضت شيخى ، مواضعى شبيه مواضع اخبارى داشت و ضمنا دشمن حكماء و صوفيان بود . او مخصوصا با ملا محسن فيض مخالفت كرد ، با اينكه هردو در زمرهء اخباريون بودند . ازاينرو وضعيت چنان پيچيده و درهم شد كه نمىتوان اصولىها را طرفدار حكمت و اخباريها را ضد حكمت قلمداد كرد ؛ با اينكه امتناع اخباريون از كاربرد عقل در امور مذهبى آنها را از حكمت و عرفان دور ساخت ، زيرا عقل در مرحله نخست دانش فراحسى قرار داشت ، بهرحال در ساحت خاص خود چندان مورد مخالفت قرار نگرفت بلكه در نهايت متعالى شد .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n\r\nملا محسن فيض كاشانى\r\nاز معروفترين شاگردان ملاصدرا ، محمد بن شاه مرتضى معروف به ملا محسن فيض كاشانى يا كاشى است و لقب فيض نيز از سوى خود ملاصدرا به او داده شد و ملاصدرا علاوه بر حق معلمى ، حق پدرزنى هم بر گردن او داشت . ملا محسن در سال 1007 / 9 - 1598 در كاشان متولد شد ، چندسال در قم و اصفهان به تحصيل پرداخت و وارد حوزه ميرداماد و شيخ بهائى شد و سپس به شيراز رفت و آخرين مراحل تحصيل خود را در نزد ملاصدرا گذراند و علوم مذهبى را از محضر سيد ماجد بحرانى بهره گرفت . او روزهاى آخر عمر خود را در كاشان گذراند و در سال 1091 / 1 - 1680 درهمانجا درگذشت و به داشتن كرامات و اعمال خارق العاده شهره شد « 1 » .\r\nتقريبا 120 اثر از آثار ملا محسن فيض شناخته شده و اكثر آنها باقى است « 2 » . اين آثار به زبان عربى و فارسى نوشته شده‌اند و از همان زمان خود وى تكيه‌گاه برنامه‌هاى درسى مكاتب گرديده‌اند . ملا محسن همچون فارابى و نصير الدين طوسى توانست در زمينه‌هاى مختلف فكرى و مكاتب اسلامى سرآمد شود و بدون تلفيق نظريات و تعاليم ديگر در هر زمينه از اين مكاتب آثار برجسته پديد آورد . اين البته بدان معنى نيست كه او مزوّر و رياكاربوده و يا براى خود ديدگاه خاصى نداشته است ؛ بلكه او با دقت ساختار مراتب دانش را كه از عناصر اصلى اسلام و تمدن اسلامى است مدنظر قرار داد و از خلط مبحث علوم مختلف دورى گزيد و نيز از معارف سنتى اسلامى بيزارى جست « 3 » .\r\nآثار ملا محسن كه خود سه فهرست از آنها براى ما به يادگار گذاشته ، شامل تفاسير چندى بر قرآن نظير الصافى و الصفا است ؛ آثار در باب حديث از قبيل الوافى كه در سده‌هاى اخير در حد خود برجسته‌ترين است ؛ رسالاتى راجع‌به اصول دين نظير علم اليقين و عين اليقين ؛ رسالاتى در خصوص آداب و مناسك اسلامى همچون نمازهاى يوميه و حج و اهميت باطنى آنها كه از اين حيث دوره صفويان بسيار غنى است « 4 » ؛ مجموعه‌اى از ادعيه و توسلات چون جلاء العيون ؛ رسالاتى درباره فقه مثل التطهير ؛ و آثارى كه به زندگى و گفتارهاى ائمه مانند شرحى بر صحيفه سجاديه امام چهارم شيعى پرداخته است . او علاوه بر آثارى در زمينه علوم مذهبى ،\r\n\r\n\r\n","description":"","footnote":"\r\n( 1 ) - درباره زندگى او نگاه كنيد به : تبريزى ، ريحانة الادب ، جلد 3 ، صص 4 - 342 ؛ هدايت ، رياض العارفين ، صص 9 - 388 ؛ خوانسارى ، روضات الجنات ، ص 542 به بعد ؛ شيرازى ، طرائق الحقايق ، جلد 1 ، ص 181 به بعد در اكثر صفحات .\r\n( 2 ) - مشكوة آنها در مقدمه‌اش بر محجّه كاشانى فهرست‌بندى كرده است .\r\n( 3 ) - نصر ، علم و تمدن ، ص 29 به بعد .\r\n( 4 ) - رسالهء او درباره معنى درونى نمازهاى يوميه در يك جلد نفيس و زيبا با عنوان نماز ، ترجمة الصلاة ، ( تهران ، 1340 / 1962 ) چاپ شده است .\r\n","page_name":" 364 ","page_number":364},
  {"content":"\r\n\r\nآثارى هم در باب عرفان و تصوف قلم زد كه الكلمات المكنونه با خلاصه‌اى به نام الكلمات المخزونه مهمترين آنهاست . اين اثر كه به زبان فارسى است يكى از برجسته‌ترين آثار در باب عرفان با يك زمينه شيعى است و حوزه كاملى از متافيزيك را در بر مىگيرد « 1 » .\r\nملا محسن فيض همچنين بر آثار صوفيانه سابق همچون الفتوحات المكية از ابن عربى و مثنوى جلال الدين رومى حاشيه زد . خود اشعارى با مضامين عرفانى و با وزن مثنوى سرود . ديوان اشعار او مشهور است و حاوى اشعارى دلنشين ، ولى اين اشعار از كيفيت تراز اولى برخوردار نيست .\r\nملا محسن فيض رسالاتى هم در باب حكمت پرداخت امّا اين آثار به اندازه آثار مذهبى و عرفانى او شناخته نيست .\r\nشايد مهمترين اثر ملا محسن فيض در خارج از حوزه حديث كه در آن يكى از مراجع بىچون‌وچراى سده‌هاى اخير است كتاب المحجة البيضا فى احياء الاحياء باشد كه احياء دومى به احياء علوم الدين غزالى اشاره دارد . احياء غزالى از آثار برجسته اخلاقيات صوفيانه در عالم تسنن است و المحجة البيضاء نيز برجسته‌ترين اثر اخلاقيات صوفيانه با جهتگيرى شيعى است . فىالواقع آنچه ملا محسن انجام داده احياى كتاب غزالى در محافل شيعى با شيعى گردانيدن آن بود . او اين كار را با جايگزين كردن احاديث منابع تشيع به‌جاى احاديث سنى انجام داد كه در كتاب غزالى به كار رفته بودند . به عبارت ديگر هردو كتاب شبيه هم هستند و داراى حجم و تناسب قابل توجهىاند . مقايسه اين دو اثر اين نكته پربار را به ثبوت مىرساند كه تا چه مايه مذاهب تسنن و تشيع و فضاى عرفانى آنها وابسته به هم هستند .\r\nملا محسن يكى از مفسران باطنى پيشرو تشيع است . او درعين‌حال كه مفسر ظاهرى برجسته مذهب و عالم بىچون‌وچراى كلام و فقه بود ، ضمنا يك نفر عارف صوفى عالىمقام نيز برشمرده مىشد كه در آثارش شريعت و طريقت را هماهنگ كرده است . از سه عنصرى كه ملا صدرا در سن‌تز وسيع خود هماهنگ و متحد ساخت يعنى شرع ، كشف و عقل و يا مذهب وحيانى ، اشراق درونى و تظاهر عقلانى و فكرى ، ملا محسن دو عنصر اوليه را پىگيرى كرد . از آثارى چون الكلمات المكنونه برمىآيد كه در تعاليم ملا صدرا حكيمى به كمال بوده است . در واقع با او بود كه جريان ادغام مكتب حكمت در تشيع كامل شد . همو بود كه « ارشاد ملكوتى » و يا خرد اشراقى متافيزيك ابن سينا و سهروردى را با دوازده امام كه ارباب آسمانى و ساطع‌كننده نور محمدى و بسان آفتابى بودند كه دين « صور فلكى روحانى » را ساطع مىكند ، همساز كرد .\r\n\r\n\r\n","description":"","footnote":"\r\n( 1 ) - خلاصه آن را در نصر ، « مكتب » صص 30 - 926 ببينيد .\r\n","page_name":" 365 ","page_number":365},
  {"content":"\r\n\r\n\r\nملّا عبد الرزاق لاهيجى\r\nشاگرد نخبهء ديگر ملا صدرا ، عبد الرزاق بن على لاهيجى ملقب به فياض نيز داماد استاد بود و با او نسبت داشت . تاريخ تولد او معلوم نيست و براى تاريخ فوتش هم چندين تاريخ ارائه شده كه از ميان آنها سال 1072 / 2 - 1661 محتمل به نظر مىرسد « 1 » . لاهيجى بيشتر به‌عنوان يك نفر متكلم شهرت دارد كه حاشيه بر شرحهاى مختلف تجريد نصير الدين طوسى به نام شوارق الالهام دارد كه خود شرحى مستقل بر تجريد است و نيز دو اثر فارسى به نامهاى سرمايه ايمان و گوهر مراد نوشته كه گوهر مراد شايد يكى از بهترين آثار كلامى شيعه در عهد صفويه باشد . ليكن اين آثار كه آثار كلامى هستند با حكمت نيز كه لاهيجى در آن بسيار چيره‌دست بود ، درآميخته است . در واقع در دوران صفويه كلام به تنهايى رشد پيدا نكرد چون گسترش آن در چارچوب حكمت صورت گرفت . اكثر حاشيه‌ها و شرحهاى تجريد نظير آثار خفرى بيشتر به سنت حكمت وابسته‌اند تا خود كلام ، و اكثر مجادلات واقعى كلامى در لابلاى صفحات آثار حكمت مخصوصا آثار مكتب ملا صدرا ديده مىشود .\r\nلاهيجى براستى نوعى از كلام را پيش گرفت كه اساسا با حكمت فرق داشت ولى در آثار شناخته‌شده‌اش همچون گوهر مراد از تعاليم مكتب ملا صدرا تبعيت نكرد ، چنانچه در مورد وحدت وجود و تهذيب قوه خيال نيز اين راه را در پيش گرفت . به سخن ديگر ، او اين نكات را به نحوى به تأييد نشاند كه نشانگر اوضاع ناملايم آن زمان براى ارائه نظريات ملا صدرا باشد و در واقع به ناچار براى سازگارى با مذاق علمائى كه در اين دوره علنا و شديدا به تنقيد از صوفيان و عرفا مىپرداختند آن را با نوعى كسوت كلامى پوشاند .\r\nمعهذا لاهيجى آثارى را از خود به يادگار گذاشت كه كاملا به سنت حكمت تعلق داشتند همچون حدوث العالم شرحى بر هياكل النور سهروردى و الكلمة الطيبه كه با نظريات ملا صدرا و مير داماد در باب اصالت وجود و اصالت ماهيت سروكار داشت . همه اين آثار نشانگر استادى لاهيجى در حكمت و شاگردى او در محضر ملا صدرا است .\r\nلاهيجى همچون مير داماد و ملا محسن فيض ، شعر نيز مىگفت و اشعار او در سطح و الا حاوى ابيات بسيار زيبائى است . ديوان او حدود شش هزار بيت دارد كه نسخه خطى كامل آن را مىتوان در كتابخانه آستان قدس رضوى در مشهد پيدا كرد و اين اشعار رويه ديگر شخصيت او را كاملا نشان\r\n\r\n\r\n","description":"","footnote":"\r\n( 1 ) - نگاه كنيد به تبريزى ، ريحانة الادب ، جلد 3 ، صص 4 - 233 و شيرازى ، الشواهد ، مقدمه ، صص 102 - 99 .\r\n","page_name":" 366 ","page_number":366},
  {"content":"\r\n\r\nمىدهد . در اين اشعار نسيم ملايم عرفان عملى و تصوف كاملا محسوس است و در آنها گوهرهاى خرد ، نه استدلالهاى عقلانى خشك و خام ، به زيور شعر آراسته شده است . ديوان اشعار او حاوى شعرهايى در نعت پيامبر و ائمه و نيز قصايدى اهدا شده به ملا صدرا و مير داماد است ، چون لاهيجى با مير داماد هم سروسرى داشته است . اين اشعار شايد يكى از گيراترين و گوياترين اشعار درباره اين دو بزرگمرد دوره صفوى باشد و بوسيله شخصى سروده شده كه از نظر زمانى و نقطه مساعد عقايد از نزديك با آنها دمخور بوده است .\r\nلاهيجى شاگردان متعددى داشت كه از آنها فرزندش ميرزا حسن لاهيجى و قاضى سعيد قمى شايد از اهميتى درخور برخوردار باشند . ميرزا حسن از علماى مذهبى محترم زمانه خودش بود و در علوم مذهبى مرجع شمرده مىشد . امّا او حكيمى لايق و قابل نيز بود و در زمانه‌اى كه حكمت مورد هجوم بعضى از علماء قرار داشت ، اثرى به فارسى به‌عنوان آئينه حكمت نوشت و با توسل به احاديث و سنن نبوى و ائمه از حكمت دفاع كرد .\r\n\r\nقاضى سعيد قمى\r\nشهرت شاگرد ديگر لاهيجى ، محمد بن سعيد قمى معروف به قاضى سعيد و يا حكيم كوچك به پاى شهرت استادش مىرسد و در زمره همان رجال برجسته دوره صفوى است « 1 » . قاضى سعيد كه شاگرد لاهيجى ، ملا محسن و نيز ملا رجبعلى تبريزى بود ( ملا رجبعلى نماينده فلسفه مشائى دوره صفوى است ) بيشتر به تصوف و عرفان تعلق داشت و ضمنا قاضى قم بود و لقبش را هم از منصبش گرفته است . بيشتر ايام عمر قاضى سعيد در قم گذشت . در همين شهر مقدس شيعه و كانون مطالعات مذهبى بود كه وى پا به دنيا گذاشت ( 1049 / 1639 ) ؛ سالهاى پرشور خود را در اين شهر گذراند و در همانجا هم رخت از جهان بربست و مدفون شد ( 1103 / 1691 ) . او علاوه بر قضاوت در طبابت هم خبره بود و به تمام معناى كلمه يك حكيم واقعى يعنى هم طبيب و هم فيلسوف بود .\r\nوابستگى كامل قاضى سعيد به عرفان لقب « ابن عربى تشيع » را براى او به ارمغان آورد . اين لقب مناسب او بود ، چون وى بيشتر به عرفان ناب ابن عربى تعلق داشت تا به مكتب حكمت ملا صدرا كه مضامين عرفانى در آن با جلوه‌هاى عقلانى درآميخته بود . آثار قاضى سعيد حاوى اين نكات است\r\n\r\n\r\n","description":"","footnote":"\r\n( 1 ) - ريحانة الادب ، جلد 3 ، صص 9 - 268 ؛ كربن  \" La Configuration \"  صص 166 - 79 ؛ و قمى ، كتاب اسرار ، مقدمه از سبزوارى .\r\n","page_name":" 367 ","page_number":367},
  {"content":"\r\n\r\nچون معمولا با مفهوم باطنى متون وحيانى مقدس و مناسك و آداب سروكار دارد . اينها عبارتند از الاربعون حديثان كه شرحى بر چهل حديث نبوى درباره علوم الهى است ؛ الاربعونات لكشف انوار القدسيات كه مجموعه‌اى از چهل رساله است و بيشتر با مفهوم و معنى باطنى دين سروكار دارد ؛ اسرار العبادات كه معناى باطنى آداب و مناسك اسلامى را مىجويد ؛ و شرحى بر سنن و احاديث گوناگون همچون حديث غمام . مفصل‌ترين اثر او در اين حوزه ، شرح سترگ سه جلدى بر توحيد شيخ صدوق است كه تاكنون چاپ منقح نشده و جز بخشى از آن درباره مناسك با عنوان اسرار عبادات شناخته نشده است . قاضى سعيد آثارى هم در زمينه منطق و فلسفه نظير اسرار الصنايع درباره منطق نوشت ؛ حاشيه‌اى بر « كلام ارسطو » كه از آثار معتبر اوست ؛ و حاشيه‌اى بر شرح اشارات نصير الدين طوسى .\r\nاز خصوصيات چشمگير تفكر قاضى سعيد استادى و مهارت او در كشف مفهوم باطنى جنبه‌هاى گوناگون سنت اسلامى در ابعاد نظرى و عملى است . فرآيند تأويل و يا تفسير روحانى و تأويل اشياء ( كه در تصوف و تشيع از مباحث محورى است ) يكى از مهمترين استاديهاى قاضى سعيد است . در آثار او مفهوم باطنى آيات قرآنى ، احاديث نبوى و ائمه و نيز آداب و مناسك اسلامى ، از ديدگاه كاملا عرفانى و متافيزيكى حالت شفاف و سيال پيدا كرده است . در شرح و تفصيل رمزگرايى كعبه ، فلسفه هنر واقعى را به نمايش گذاشته و مفهوم رمزى صورتها و اشكال فضايى را با چنان اكمال و تماميتى به بحث گرفته كه همتاى آن را مشكل بتوان در تاريخچه‌هاى تفكر اسلامى پيدا كرد « 1 » . قاضى سعيد در اين زمينه هم به نحوى از انحاء نظريات و تعاليم ابن عربى را بازتاب داده است .\r\n\r\nدومجلسى\r\nمشكل بتوان به فلسفه و كلام دوره صفوى پرداخت و نامى از ملا محمد تقى مجلسى و فرزند بلندآوازه او ملا محمد باقر مجلسى به ميان نياورد . ( گرچه در اين كتاب مطالبى به تفاريق مخصوصا درباره فرزند او آمده است . ) مجلسى اول كه در سال 1070 / 60 - 1659 درگذشت يكى از علماى مذهبى زمان خود بود كه به تصوف گرائيد و احتمالا در زمره عرفاى عملى عرفان درآمد « 2 » .\r\nواكنش و مخالفت با تصوف در ميان حوزه‌هاى مذهبى هنوز آن مقدار نبود كه از محبوبيت\r\n\r\n\r\n","description":"","footnote":"\r\n( 1 ) - كربن  \" La Configuration \"  به بعد ؛ نصر « مفهوم زمان » .\r\n( 2 ) - تبريزى ، ريحانة الادب ، جلد 3 ، صص 2 - 460 ؛ و نيز بهبهانى ، مرآت الاحوال كه مخصوصا به دو اختصاص يافته است .\r\n","page_name":" 368 ","page_number":368},
  {"content":"\r\n\r\nملا محمد تقى در ميان علماى مذهبى بكاهد و او نتواند آشكارا به امر تصوف متوسل شود . او خدمات زيادى به تصوف و كلام از بسيارى لحاظ انجام داد . وى نخستين عالم شيعى بود كه متون احاديث ائمه را توسعه و تبليغ كرد و مطالعه آنها را مورد تشويق قرار داد تا آنجا كه به پدر علم الحديث در دوره صفوى شهرت يافت . او همچنين با بهره‌گيرى از مرجعيت و هوادارى خود از تصوف در محافل مذهبى ، زندگى صوفيانه را ساده و بىپيرايه گردانيد .\r\nپسرش ملا محمد باقر ( متولد 1037 / 8 - 1627 ، متوفى 1111 / 1700 - 1699 ) از بسيارى لحاظ شخصيت متفاوتى داشت . او از نظر سياسى متنفذتر از پدرش بود . وى را بايد يكى از علماى مقتدر عصر صفوى برشمرد . محمد باقر بسيار قشرى و ظاهرى بود و با تصوف جاافتاده و سازمان‌يافته آشكارا به مخالفت برخاست و آن را محكوم ساخت تا آنجا كه وابستگى پدرش را به تصوف انكار كرد . در واقع او در حوزه‌هاى مذهبى شيعى دوره پسين صفوى يكى از وحشتناكترين سخنگويان مخالف بعضى از طرائق صوفيه برشمرده مىشد . مجلسى با همان توان و نيرو به مخالفت با حكمت كه تعاليم آن با تعاليم صوفيه درهم تنيده شده بود ، برخاست .\r\nمجلسى دوم از نويسندگان پركار شيعه محسوب است و احتمالا آثار خود را با كمك تعدادى از شاگردان خويش نوشته است . به ديگر سخن تأليف اين آثار كه شمار آنها بيش از صد كتاب است و بحار الانوار سترگ را نيز شامل مىشود ، از عهده يك نفر ساقط است . خود بحار الانوار كه بالغ بر بيست و شش جلد مفصل با چاپ جديد است ، دانشنامه وسيعى از معارف شيعه در ارتباط با جنبه‌هاى مختلف اسلام در مقام يك دين و نيز علوم دينى اسلام و تاريخ انبياء و ائمه است . اين اثر تا به روزگار ما گنجينه‌اى از اطلاعات درباره مقاطع مختلف شيعى برشمرده شده است . آثار ديگر مجلسى دوم با علوم گوناگون مذهبى سروكار دارد . بعضى از معروفترين آنها از جمله حق اليقين و حلية المتقين هردو به زبان فارسى و صراط النجات به عربى درباره اصول دين ، احاديث و كلام در مفهوم عمومى ، نه به مفهوم اخص و فنى كلام است . ولى مجلسى در تفسير اصول الكافى كلينى به علوم فكرى رجوع كرده و ظاهرا تحت تأثير تفسير ملا صدرا قرار گرفته است . به همين ميزان در زاد المعاد هم به تعاليم باطنى اسلام مراجعه كرده و همين نشان مىدهد كه مجلسى كاملا با اين نوع مباحث بيگانه نبوده و به حكماء و صوفيان بيشتر بنا به شرايط زمانه‌اش كه ضرورت دفاع از شريعت و نهادهاى رسمى مذهبى را ايجاب مىكرده ، حمله كرده است . بهرحال مجلسى نشان محوناشدنى بر كل تفكر بعدى شيعه نهاد و ضمنا مخالفت او با حكمت فقط شكوفائى جديد آن را در دوره قاجار تا حدودى به تعويق انداخت .\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nحكماى دوره پسين صفوى\r\nهرچند كه فضاى نيمه دوم قرن يازدهم / هفدهم تا هجوم افاغنه كه بر سلطه صفويان خاتمه بخشيد ، چندان سازگارى با تبليغ فلسفه و حكمت نداشت ، ولى شمارى از شخصيتهاى برجسته اين ايام همچنان از اين سنت حمايت مىكردند و امكان احياى آن را در سده سيزدهم / نوزدهم فراهم مىآوردند . در ميان اين شخصيتها بايد از ملا حسن لنبانى ( متوفى 1094 / 3 - 1682 ) شاگرد ملا رجبعلى تبريزى نام برد كه فلسفه و تصوف را درهم آميخت و حتى شرحى بر مثنوى نوشت .\r\nبعضى از علماى قشرى به سبب عشق وابستگى او به اشراق و عرفان ، او را متهم به تصوف كردند و او هم رساله‌اى به دفاع از خود تأليف كرد « 1 » .\r\nيكى ديگر از شخصيتهاى بنام اين روزگار ميرزا محمد صادق اردستانى ( متوفى 1134 / 2 - 1721 ) بود كه كمابيش از رهسپاران تعاليم ملا صدرا برشمرده مىشد . او نيز همانند ملا صدرا معتقد به تجريد در قوه‌هاى درونى نفس مخصوصا قوه خيال بود و همان استدلالها را به دفاع از نظريه خود ارائه داد . امّا در مسأله منشأ نفس انسان كه آن را نفس كلى مىدانست ، نظريه‌اى اعلام كرد كه با نظريه ملا صدرا و ابن سينا متفاوت بود . او در مسأله وحدت و اصالت وجود هم از صدر الدين تبعيت كرد « 2 » .\r\nاردستانى از معلمان پيشرو حكمت زمانه در اصفهان بود . حكمت الصادقيه كه مركب از خطابه‌هايش است و توسط شاگردانش گردآورى شده ، يكى از آثار عمده مكتب حكمت در روزگار صفويان است . اردستانى به سبب زندگى ساده و بىپيرايه و زاهدانه از احترام و تكريم زيادى برخوردار بود ولى به دليل مخالفت بعضى از مراجع مذهبى با او ، از چشم شاه سلطان حسين افتاد . اما هنوز نفوذ زيادى داشت و شاگردان زيادى تربيت كرد كه معروفترين آنها ميرزا محمد تقى الماسى از اعقاب مجلسى اول بود . الماسى نخستين فردى بود كه متون ملا صدرا را رسما در مدارس تدريس كرد و به تبليغ نظريات او پرداخت . شاگرد او آقا محمد بيدآبادى ، ملا على نورى را كه از احياكنندگان معروف حكمت در دوره قاجار است ، تربيت كرد و نيز بوسيله او سلسله انتقال حكمت از دوره صفويه به دوره قاجاريه تداوم يافت . از شاگردان ديگر اردستانى ، ملا حمزه گيلانى بود كه از استادان نامور حكمت برشمرده مىشد و از جمله افرادى بود كه جان خود را در هجوم افاغنه از دست داد .\r\n\r\n\r\n","description":"","footnote":"\r\n( 1 ) - نگاه كنيد به لاهيجانى ، شرح رساله ، مقدمه از همائى ، ص 16 ؛ مقدمه از آشتيانى ؛ صص 1 - 40 .\r\n( 2 ) - شرح رساله ، مقدمه از آشتيانى ، ص 42 ، الشواهد ، مقدمه ، ص 118 .\r\n","page_name":" 370 ","page_number":370},
  {"content":"\r\n\r\nمكتب ملاصدرا در مقطع پسين دوره صفوى هنوز تسلط كامل خود را از دست نداده بود .\r\nشيخ عنايت اللّه گيلانى همدوره اردستانى ، به مكتب ملا رجبعلى تبريزى تعلق داشت و مكتب مشائى ابن سينا را ادامه داد و به تدريس اشارات ، شفا ، نجات ، پرداخت . همچنين استادانى بودند كه صرفا عرفان و اشراق را تدريس مىكردند . يكى از اينها مير سيد حسين طالقانى بود كه از عرفاى برجسته اصفهان در آغاز سده دوازدهم / هيجدهم برشمرده مىشد و فصوص الحكم ابن عربى و نيز آثار سهروردى ازجمله حكمت الاشراق و هياكل النور را با شروح سنتى آنها تدريس مىكرد .\r\nاو در جاى خود و تا حجم و حد مشخصى تحت‌تأثير تعاليم ملاصدرا بود . رويهمرفته اگر كسى اطلاعات اندك از تاريخ دهه‌هاى پسين حكومت صفوى داشته باشد ، بلافاصله به گسترش تدريجى تعاليم ملاصدرا مخصوصا در اصفهان و نيز ساير مكاتب همچون مكتب مشاء و عرفان در فضايى پىمىبرد كه در اين فضا خصومت با حكمت و عرفان در اوج بود .\r\n\r\nتأثير مكتب اصفهان در هند\r\nبا اينكه علاقه به فلسفه اسلامى در شبه‌قاره هند و پاكستان به سده‌هاى هفتم / سيزدهم و هشتم / چهاردهم برمىگردد ، ولى استقرار واقعى مكتب فلسفه اسلامى در شبه‌قاره در دوره صفويان صورت گرفت . در اين دوره تعدادى از فيلسوفان و علما و دانشمندان به هند مهاجرت و يا مسافرت كردند نظير قاضى نور اللّه شوشترى ، مولف كتاب معروف مجالس المؤمنين و احقاق الحق ، محمد دهدار شيرازى نويسنده چند رساله عرفانى ازجمله اشراق النيّرين ، بهاء الدين اصفهانى معروف به فاضل هندى تلخيص‌كننده متافيزيك شفاء و نيز ميرفندرسكى پيش گفته . به علاوه ، تعاليم ميرداماد و ملاصدرا در هند و ماوراى آن پراكنده شد . شرح الهدايه ملاصدرا كه پيشتر ذكرش گذشت ، يكى از آثار نام‌آور شبه‌قاره گرديد . تعداد عظيمى از حاشيه‌ها و شرحهاى آثار استادان دوره صفوى و نيز نسخ خطى نوشته‌هاى آنها كه امروزه در كتابخانه‌هاى شبه‌قاره موجود است ، شاهدى بر گسترش چشمگير تعاليم مكتب اصفهان در اين منطقه است . درواقع به جز عراق كه بعدها از نظر مذهبى به ايران پيوست ، بخش اسلامى شبه‌قاره تنها منطقه ديگر جهان اسلام بود كه اين مكتب خاص فلسفه اسلامى با تأثيرات قابل‌ملاحظه‌اى در آن توسعه يافت .\r\nنهضتهاى عرفانى و كلامى مربوط به افرادى چون شيخ احمد سرهندى و شاه ولى اللّه و نيز مكتب خيرآبادى را كه آشكارا مكتب فلسفى و منطق بود نمىتوان بدون بررسى مكاتب فكرى دوره صفوى دريافت .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nدر خود ايران مكتب حكمت اصفهان پس از وقفه‌اى كه برخاسته از نابسامانيهاى سقوط صفويان بود ، بار ديگر در اين شهر احياء و شكوفا شد . شخصيتهاى محورى اين احياء ملا على نورى مدرس آثار ملاصدرا به مدت هفت سال و شاگرد او حاج ملا هادى سبزوارى بود كه تعاليم ملاصدرا را تا بدانجا عمق و تمركز بخشيد كه عملا ساير مكاتب فلسفه را از ميدان بدر كرد . تعاليم حكماى دوره صفوى بوسيله او و ساير استادان دوره قاجار به روزگار ما منتقل شد و با تأثير و نفوذ قابل توجهى مخصوصا نظريات ملاصدرا ، نظرها را در سالهاى اخير به طرف خود معطوف ساخت و به صورت محورى درآمد كه احياى فلسفه سنتى ايران دور آن چرخيد . از اينها گذشته ، اين نظريات توجه بعضى از متفكران خارج از حيطه فرهنگى ايران را نيز به خود جذب كرد « 1 » و زحمتهاى گروه كوچكى از محققان كه هانرى كربن پيشتاز آنها بود ، دنياى غرب را قادر ساخت تا براى نخستين‌بار با فلسفه دوره صفوى آشنا شوند و آن را نه‌فقط از ديدگاه صرفا تاريخى ، بلكه به لحاظ مكتب زندهء حكمت و انديشه كه در درون آن خشكى منطق با جذوات اشراق باطنى درهم تنيده شده است ، به بحث‌وفحص بگيرند .\r\n\r\n\r\n","description":"","footnote":"\r\n( 1 ) - كربن ، « نيروى فلسفه سنتى در ايران معاصر » در  \" Studies in Comparative Religion \"  ( زمستان 1968 م . ) صص 25 - 12 .\r\n","page_name":" 372 ","page_number":372},
  {"content":"\r\n\r\n\r\nفصل هشتم قاليبافى و نساجى « * »\r\n\r\n1 - قالىها\r\nزيباترين قالىهاى ايران از آن دوره صفوى است . براى اين امر دو عامل عمده وجود دارد .\r\nاول اينكه اين شاخه از هنرهاى ايران در اين ايام بيشتر از گذشته به اوج و ترقى خود رسيد ؛ دوم اينكه از قاليهاى دوره تيمورى كه تكامل آنها بر پايه تكامل نگارگرى ايران بود ، چيزى باقى نمانده تا درباره آنها قضاوت و داورى شود و حال آنكه قاليها و پارچه‌هاى باقىمانده از دوره صفوى آن مايه هست كه نشانگر مراحل پيشرفته فنى و تحولات زيبائىشناختى آنها باشد . نگاره‌هايى كه امروز در دست است ، بلاشك حاكى از وجود قاليهائى در دوره تيموريان است . افزون‌براين ، زيباترين قاليهاى بافته‌شده باقيمانده متعلق به سالهاى نخستين سلسله صفوى است و نمىتواند بىمقدمه پديد آمده باشد . اشاره به قاليهاى نفيس در منابع تا به دوره ساسانيان مىرسد . ولى اينها را نمىتوان در بررسى حاضر مدنظر قرار داد ، چون شواهد موجود تصوير گويائى از طرح و تكنيك آنها ارائه نمىدهند « 1 » .\r\n\r\nقاليهاى دوره تيمورى\r\nدر نگاره‌هاى دوره تيمورى دو نوع قالى مىتوان تشخيص داد ، قاليهايى با طرحهاى هندسى و قاليهايى با طرحهاى اسليمى . آمى بريگز  ( Amy Briggs )  بررسى تراز اولى از اين قاليچه‌ها انجام\r\n\r\n\r\n","description":"","footnote":"\r\n* نگارنده مايل است اعلام بدارد كه اين فصل در سال 1973 م . كامل و ارائه شده است ؛ ازاينرو تحولات اخير در اين زمينه در نظر گرفته نشده است .\r\n( 1 ) - در مورد منابع نگاه كنيد به : « هنر قاليبافى » ، در  SPA  ، صص 82 - 2270 .\r\n","page_name":" 373 ","page_number":373},
  {"content":"\r\n\r\nداده است . نوع طرحهاى هندسى كهن‌تر است و گروهى عظيم را شامل مىشود . قاليهاى هندسى در اواخر سده نهم / پانزدهم جاى خود را به قاليهاى اسليمى و طرحهاى گياهى داد كه بهترين نمونه‌هاى آن‌را مىتوان در نگاره‌هاى بهزاد و مكتب او دريافت . بهزاد كه در حدود سالهاى 1455 م . تا 6 - 1535 مىزيست به مكتب هرات تعلق داشت و شاه اسماعيل او را در سال 1522 م . به كلانترى كتابخانه سلطنتى در تبريز گماشت . بر روى نگاره‌اى كه منسوب بدوست ( عكس 3 ) و به دهه پايانى سده پانزدهم تعلق دارد ، هردو نوع قالى تصوير شده است . قاليچه پيشزمينه نماينده گروه قاليهاى هندسى است . طرحهاى اين قالىها مركب از نقوش ريز مكرر مربع‌ها ، ستارگان و چليپاها ، شش‌ضلعىها و هشت‌ضلعىها و يا دواير است و ازاينرو شباهتهائى با نقوش كاشيهاى كف‌فرش ، امروزى دارد . از ويژگيهاى اين قاليها قاببندى اين اشكال با نوارهاى باريك روشن تنيده شده در درون ستارگان و چليپاها و در لابلاى گره‌ها است . اين درهم‌تافتگى در نقشمايه‌هاى پركننده هم رخ‌داده و نمونه‌اى از حاشيه‌هايى است كه طراحى روشن بر روى يك زمينه تيره و تاريك و براساس كتيبه كوفى صورت گرفته است . زوايا نيز خوب پرداخت شده و از طرح رفت و برگشتى كه در يك زاويه 45 درجه پخش مىشود ، استفاده شده است . زمينه قاببندهاى داخلى چند رنگى است و يا با رنگهاى متباين و متضاد نظير يك شطرنج سايه خورده است . در اين قاليهاى هندسى نقشمايه‌هاى اسليمى اندك است . شباهت آنها به قاليهاى سده شانزدهم « هولباين -  Holbein  » از آسياى صغير قابل‌ملاحظه است و پيداست كه اينها تداوم قاليچه‌هاى دوره تيمورى است .\r\nدو قالى ديگر بر روى نگاره‌هاى بهزاد و چادر و سايبانى در پسزمينه ، سبك متأخر نقوش اسليمى را فرا مىنمايد . ( بطوركلى نقوش سايبانى و يا چادر حتى در دوره صفويه رابطه نزديك با قاليها داشتند . متأسفانه ، مثل مورد قاليهاى مصور در نگاره‌ها ، چگونگى ساخت و يا مواد آنها روشن نيست . كاربرد آنها نشان مىدهد كه از ابريشم و يا كتان زربفت بافته مىشده‌اند ) . تفاوت بين اينها و قاليهاى هندسى در پيشزمينه معلوم است . نقوش ريز مكرر به آرايش متقارن پيچيده و چهار جزئى گسترده انجاميده است . خطوط ترسيمى زمينه داخلى ، نيم‌دايره‌هاى ترسيمى و دواير و چندبرگيها و ترنجيها و بيضىها را فرو پوشانده است . اين اشكال تا حدودى درهم ادغام شده ، از اينرو بخشهايى را شكل داده كه از راه رنگ‌آميزى و طراحى اسليمى به منظور پركردن ، به صورت مستقل و مجزائى جلوه يافته است . نقش مكرر از پيچكهاى مواج دلچسب جاى حاشيه كوفى رسمى آن را گرفته است . در پسزمينه سايبان يا چادر ، ترنجى در قطعه ميانى نقش بسته است .\r\nنوآوريهاى ديگر عبارتست از قاليچه‌ها و چادرهايى با ترنجيهاى تقريبا مجزا در مركز و قطعات\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nزاويه‌اى شبيه گوشه‌هاى يك ترنج ميانى بر روى زمينه‌اى پوشيده از اسليمىها و حتى پيكره‌هاى درهم‌تافته حيوانات و قاليهايى با نقشى پر از پيچكهاى طومارى بر روى زمينه‌اى تك‌رنگ . اين دو نوع قالى نيز بر روى نگاره‌هاى بهزاد آمده است « 1 » . به نظر مىرسد كه بهزاد علاقه خاصى به بازآفرينى مفصل اين منسوجات داشته است و گمان مىرود كه تحول سبك جديد كه همبستگىهايى با تذهيب كتاب ( كتاب‌آرائى ) داشته تحت‌تأثير او قرار گرفته است . سه اصل تركيب‌بندى - يعنى تقسيم سطح با خطوط درهم‌رفته به قاببندهاى آرايش‌يافته متقارن ، ترنج و طرح قاببند - همراه با نقشمايه‌هاى خاص مثل پيچكها ، گلها و برگهاى اسليمى انتهائى در اين زمينه به كار رفته و پايه نقوش قاليهاى دوره صفوى را كه در آغاز اين دوره بهزاد نيز هنوز فعال بوده شكل داده است . در اين دوره قاليهائى با سبك هندسى ديگر يافت نمىشود .\r\n\r\nقاليهاى صفوى\r\nچنان كه در آغاز گفتيم به نظر نمىرسد كه حتى قطعه‌اى از قاليهاى دوره تيمورى باقيمانده باشد .\r\nاين امر از اين نظر كه تعداد زيادى از قاليها و منسوجات دوره صفوى باقيمانده و نيز دو قالى بزرگ متعلق به سالهاى 3 - 1522 و 40 - 1539 م . در وضعيت بسيار مناسب ( عكسهاى 6 و 7 ) حفظ شده است ، عجيب مىنمايد . ازاينرو سؤالى كه برمىخيزد اينست كه آيا بعضى از قاليهايى كه از آن دوره صفوى برشمرده مىشود ، احتمال ندارد از دوره تيمورى بوده باشد ؟ ( مثل عكس 5 ) اين مسأله چندان ثابت نشده چون عليرغم وجود نمونه‌هاى متعدد ، معيارهاى تاريخگذارى قاليهاى صفويه در خلال دو قرن مورد بحث ، هنوز متقاعدكننده نيست و خواننده‌اى كه انتظار تعيين تاريخ دقيق و مكان توليد قاليهاى اين دوره را مىكشد ، با يأس و نوميدى مواجه مىشود .\r\n\r\nتاريخگذارى\r\nچهار قالى در دست است كه تاريخ بافت دارند و متأسفانه دو تخته از آنها كه تقريبا بطور همزمان توليد شده‌اند ، جز چند اشاره و نشانه ، سند موثقى ارائه نمىدهند . تاريخگذارى ترنج قالى طرح حيوانى موجود در موزه پولدى پتسولى در ميلان ( لوحه 7 ) چندان قابل اعتماد نيست\r\n\r\n\r\n","description":"","footnote":"\r\n( 1 ) - گروبه ،  The Classical Style  ؛ لوحه 2 - 31 ؛  Iran , Persian Miniatures  ؛ لوحه  XVII  .\r\n","page_name":" 375 ","page_number":375},
  {"content":"\r\n\r\nچون تاريخ بافت آن مىتواند سال 929 / 1522 يا سال 949 / 1542 باشد . من پس از بررسى اصل آن از نزديك قديميترين تاريخ را بدان اطلاق كردم . ازاينرو تاريخ اين قالى با قديميترين تاريخ مورد نظر ما بايد سال 929 / 3 - 1522 باشد . قالى معروف اهداء شده به بقعه شيخ صفى در اردبيل كه اكنون در موزه ويكتوريا و آلبرت لندن ( لوحه 6 ) قرار دارد ، داراى تاريخ 946 / 40 - 1539 است . اين قالى همراه همتاى خود كه حال در موزه كانتى لس‌آنجلس محفوظ است در سال 1886 م . بوسيله آژانس و كمپانى زيگلر به شركت وينسنت رابينسن در لندن فروخته شد چون براى تعمير مسجد پول نياز بود . اين قالى از روى همتاى خود مرمت شد . خريد آن از طرف موزه ويكتوريا و آلبرت به مبلغ 2500 پوند - يك قيمت بسيار بالا در آن زمان - يك كار احساسى بود چون حتى براى امروز هم گران است ؛ اندازه آن 43 / 5 * 52 / 11 متر است و طراحى ظريفى دارد و در هر دسىمتر مربع حدود 5200 گره خورده و از نظر رنگ‌آميزى لطيف و دقيق است .\r\nاين قالى يكى از مهمترين قاليهاى سده شانزدهم است و كمترين ترديدى نيست كه اين دو جفت قالى نفيس از سفارشهاى شخص شاه طهماسپ بوده است مخصوصا كه قرار بود در بقعه موسس سلسله صفوى استفاده شود .\r\nبين اين دو تخته قالى و قالى « گلدانى » موزه سارايه‌وو  ( Sarsayevo )  به تاريخ 1067 / 1656 يكصد سال فاصله موجود است « 1 » . قديميترين تاريخ بعدى يعنى سال 1082 / 1671 بر روى يك قالى ابريشمى بقعه شاه عباس دوم در قم آمده است « 2 » . ساير كتيبه‌ها كاملا حالت ادبى دارند .\r\nسبكى كه در حوالى سال 1660 م . و در ربع اول سده هفدهم متداول بود در قاليهاى به اصطلاح « زرباف ايرانى » ، قاليهاى ابريشمى با نخهاى زرين و سيمين ، به كار رفته است . توليد آنها در كاشان و مخصوصا در اصفهان آن زمان از روى سفارشى معلوم مىشود كه شاه سيگيسموند سوم واساى لهستانى در سال 1601 م . به كاشان ارائه داد و نيز از روى پنج تخته قالى نه‌چندان نمونه‌وار خزانه سان‌ماركو مشخص مىگردد كه شاه عباس اول آن را به توسط سفيرانش به ونيز اهدا كرد و گزارشهاى سياحان اروپائى هم بافت آنها را تأييد مىكند .\r\nنقاشيهاى اروپائى كه در تاريخگذارى قاليچه‌هاى آناتولى مفيد بود ، در طبقه‌بندى قاليهاى ايران و تاريخگذارى آنها چندان كمكى نمىكنند . مثلا تصاوير قاليهاى ايرانى در قرن هفدهم در نقاشيهاى هلندى تا حدودى از قاليهاى متأخر و نمونه‌هايى از گروه قاليهاى « هراتى » است .\r\nنگاره‌هاى صفوى نشان مىدهد كه اشكال غنى و پرمايه در طرحهاى نساجى پيشتر در آغاز سده\r\n\r\n\r\n","description":"","footnote":"\r\n( 1 ) -  SPA  ؛ لوحه 1238 .\r\n( 2 ) -  SPA  ؛ لوحه 1259 .\r\n","page_name":" 376 ","page_number":376},
  {"content":"\r\n\r\nشانزدهم به حد كمال رسيده بود . قاليهاى مصور نمايانگر هردو نوع قالى يعنى طرح ترنج و طرح پيچك است ولى با روشنى و صراحت كافى رنگ‌آميزى نشده تا آنها را به زير گروهها نسبت دهيم و تاريخ و خاستگاه توليد آنها را بازيابيم .\r\nازاينرو بايد به دو نسخه خطى از سالهاى 3 - 1522 و 1542 م . اتكاء كنيم و سبكى كه در زمان شاه عباس در ربع اول سده هفدهم توسعه يافت و نمونه‌هايى از اين سبك قاليهاى اوليه « زرباف ايرانى » بود و آشكارا با سبك قاليچه‌هاى زمان شاه طهماسپ و دو نمونه تقريبا قديمى از سالهاى 70 - 1660 م . فرق داشت . در اين چارچوب مىتوان قاليهائى را تاريخگذارى كرد كه داراى معيارهاى سبك‌شناختى مشابهى هستند و بدين منظور مىتوان دقت در طراحى و مهارت و استادى و شكلبندى و مرحله تكامل اشكال نمونه‌اى را در نظر گرفت . ذهنيت برخاسته از اين داوريها مىرساند كه چرا متخصصان مختلف ارزيابى متفاوتى از قاليهاى نمونه ارائه داده‌اند .\r\n\r\nخاستگاه\r\nتعيين خاستگاه قاليها چندان دشوار نيست يعنى براساس طرح و ويژگيهاى فنى قاليهاى دوره صفوى مىتوان آنها را به مراكز بافت خاص خودشان نسبت داد . چند كتيبه‌اى كه در دست است چندان كمكى نمىكنند . مسلما قالى اردبيل حاوى كلمات « توليدى . . . مقصود كاشان » و قالى ابريشمى آرامگاه حضرت معصومه قم داراى كلمات « عمل استاد نعمت اللّه جوشقانى » است امّا اين بدان معنى نيست كه خاستگاه قاليبافان همان باشد كه روى قالىها آمده و يا قالىها در آن مكان توليد شده است . چون قاليهاى صفوى بايد از توليدات كارگاههاى عظيمى باشد كه تحت نظارت و حمايت دربار بودند ، ازاينرو گمان مىرود كه اين قاليها را بيوتات پايتخت‌هاى متوالى آنها توليد كرده باشند . شاه اسماعيل اول ( 24 - 1501 م . ) در سال 1501 م . تبريز را فتح و در آنجا تاجگذارى كرد . در سال 1548 م . در زمان شاه عباس ( 1629 - 1587 م . ) اصفهان به پايتختى برگزيده شد . بعيد نيست كه قاليهاى تبريز تحت نفوذ هنر بهزاد بافته مىشده است . در اواخر سال 1700 م . فرانتس كاسپار شيلينگر  ( Frantz Caspar Schillinger )  به قاليهاى سفت‌بافتى اشاره مىكند كه در شهر فروخته مىشده است « 1 » . تعجب اينجاست كه از اين زمان به بعد ديگر نمىتوان از قاليهاى قزوين سراغى گرفت هرچند دربار چهل سال بود كه در آنجا مستقر\r\n\r\n\r\n","description":"","footnote":"\r\n( 1 ) - شيلينگر ، ص 149 .\r\n","page_name":" 377 ","page_number":377},
  {"content":"\r\n\r\nبود . فلورنچو دل نينو خسوس  ( Florencio del Nino Jesus )  در اوايل سده هفدهم تأكيد مىكند كه قزوين مركز تجارى مهمى است و در آنجا ابريشم و قاليهاى زربفت فراوان است « 1 » . در مورد اصفهان هم شواهد موثقى در منابع مختلف مبنى بر توليد قاليهاى زربفت با نخهاى زرين و سيمين موجود است . درواقع ژان باتيست تاورنيه جايگاه اصلى كارگاهها را در محله ميدان مىنويسد « 2 » .\r\nاما قاليهاى ريشه پشم هم در اصفهان توليد مىشده چون در جاى ديگر از آنها نام مىبرد : « كارخانه محل بيوتات سلطنتى است كه در آنها قاليهاى زربفت ابريشمى و پشمى با پارچه‌هاى زربفت ، مخمل ، تافته و انواع ديگر توليد مىشود « 3 » . »\r\nسياست شاه عباس در گرايش به اروپا تعدادى از اروپائيان را در كسوت سفير ، تاجر و ميسيونر به ايران كشاند و گزارش‌هاى آنها در تعيين خاستگاه پارچه‌هاى ابريشمى زربفت كمك شايانى مىكند . به نظر مىرسد كه قاليهاى پشمى در مقايسه با اين شاهكارهاى عالى قاليبافى چندان گيرا و چشمگير و بايسته توصيف مفصل نبوده است . ازاينرو نمىتوان اطلاعاتى درباره طرح قاليهاى نواحى مختلف از آنها بدست آورد . يك استثناى بسيار عالى توصيف انگلبرت كمپفر از تالار ضيافت ، احتمالا در اصفهان ، دربار عام 30 ژوئيه 1684 م . است . او مىنويسد : « هر سه صفه را با وفور تمام با قاليهائى كه نقش حيوان دارند و آنها را از بهترين كركها بافته‌اند فرش كرده‌اند . بيشتر فرشها متعلق به كرمان است . براى آنكه لبه‌ها و حاشيه‌هاى قالى جمع نشود در فواصل معين منگوله‌هايى از طلا تعبيه كرده‌اند « 4 » . » ساير منابع هم كه من با آنها محشورم اطلاعاتى درباره كيفيت عالى قاليها ارائه مىدهند .\r\nكاشان بارها از مراكز معتبر اين كالا بوده است « 5 » . در گزارشى از سالهاى 8 - 1607 م . آمده كه در كاشان قاليهايى با نخ زرين و سيمين ، پارچه‌هاى زربفت و زيبا و مخمل و ساتن و انواع ديگر منسوجات توليد مىشود « 6 » . دگارسيا دوسيلوا اى فيگوئروا كه در سال 1618 م . از اين شهر ديدن كرده ، قاليهاى آنجا را از زيباترين قاليهاى ايران و همتراز با قاليهاى اصفهان دانسته است « 7 » .\r\nمتأسفانه از اين گزارشها برنمىآيد كه منظور از اين قاليها پشمى است يا ابريشمى . چنين مىنمايد كه بعدها اصفهان در توليد قاليها از كاشان جلوتر زده و جاى آن را گرفته است . پدرو تيخيرا كه در سال 1604 م . بندر گوآ را ترك گفت و از طريق ايران به اروپا رفت ، قاليهاى يزد را عالى مىنويسد و سپس از قاليهاى كرمان و خراسان صحبت مىدارد « 8 » . شاردن نيز از كارگاههاى قالى در\r\n\r\n\r\n","description":"","footnote":"\r\n( 1 ) - نينو خسوس ، ص 100 .\r\n( 2 ) - تاورنيه ، جلد 1 ، ص 444 .\r\n( 3 ) - همان ، ص 654 .\r\n( 4 ) - كمپفر ، ص 202 .\r\n( 5 ) - شاردن ، جلد 3 ، صص 4 - 3 .\r\n( 6 ) - نينو خسوس ، ص 102 .\r\n( 7 ) - سيلوا اى فيگوئرا ، ص 210 .\r\n( 8 ) - تيخيرا ، ص 243 .\r\n","page_name":" 378 ","page_number":378},
  {"content":"\r\n\r\nكرمان و مخصوصا در سيستان نام مىبرد « 1 » . از طرف ديگر ، آدام اولئاريوس در سالهاى 7 - 1636 م . اعلام مىدارد كه بهترين قالىها در هرات توليد مىشود « 2 » . تاديوز كروسينسكى نظرى به سال 1720 م . در زمان سلطنت شاه عباس مىاندازد و از بيوتات سلطنتى ايالات شروان ، قراباغ ، گيلان ، كاشان ، كرمان ، مشهد ، استرآباد و خود اصفهان نام مىبرد « 3 » . ازاينرو مراكز بافت قالى در مراكز زير پديد آمده بودند : كاشان با قاليهاى زربفت ، اصفهان با قاليهاى نقره‌بافت و پشمى و شهر يزد هم با قاليهاى مشابه ، ايالات كرمان و خراسان با هرات . اينكه تبريز فقط يك بار آن هم در سال 1700 م . ذكر شده ، شايد به اين دليل بوده كه شواهدى از آن در قبل از قرن هفدهم بدست نيامده ، درحاليكه تبريز در نيمه اول سده شانزدهم يكى از مهمترين مراكز توليد قالى قلمداد شده است .\r\nدر مقابل اين مراكز ، گروهى از قاليهاى مشخص و روشن دوره صفوى موجود است كه بعدها مشخص شده‌اند . اين طبقه‌بنديها براساس معيارهاى مختلف بوده ، تا آنجا كه بعضى از آنها بر پايه خصوصيات طراح مثل قاليهاى گلدانى و طرح باغى گروه‌بندى شده و حال آنكه بعضى ديگر براساس اسامى شهرها مثل قاليهاى « لهستانى - زربفت ايرانى » هرات ، اصفهان ، و كاشان مشخص شده‌اند . فقط درخصوص قاليهاى به‌اصطلاح « لهستانى » مىتوان براساس ماده بكاررفته در آنها يعنى ابريشم و طلا و نقره نامگذارى كرد . به نظر مىرسد كه در مورد هريك از طبقه‌بنديها ، مشكل بتوان آنها را به يك و يا دو مركز بافت مذكور نسبت داد . فرضيات خاستگاه آنها كه در طول ساليان اعتبار پيدا كرده ، صرفا يك فرضيه است و تعيين حدودى چون شمال - غرب ايران يا تبريز ، جنوب ايران يا كرمان ، شرق ايران يا هرات عباراتى است كه فقط براى تعيين انواع مختلف قالىها بكاررفته و ربطى به خاستگاههاى واقعى آنها ندارد . از اينجا به بعد تنها متخصصى كه توانسته خاستگاه قاليها را به دليل فقدان شواهد ، مشخص كند . آ . ك . ادواردز است . شايد يك روزى تاريخچه‌هاى شهرها ، گزارشهاى كارگاهها و يا نسخ طرحها منتشر شود ، و وضعيت را هر چه بيشتر روشن‌تر سازد ، ولى اين آرزوى خامى بيش نيست .\r\n\r\nاصول تركيب‌بندى\r\nقاليهاى صفوى و همراه آنها كل قاليهاى شرقى به غير از خصوصيات شاخصى كه از انواع متفاوت و خاستگاههاى آنها برمىخيزد ، برطبق اصول مشخصى طبقه‌بندى مىشوند . يكى از اين\r\n\r\n\r\n","description":"","footnote":"\r\n( 1 ) - شاردن ، جلد 4 ، ص 154 .\r\n( 2 ) - اولئاريوس ، ص 548 .\r\n( 3 ) - كروسينسكى ، فصل 232 ، 219 .  A  .\r\n","page_name":" 379 ","page_number":379},
  {"content":"\r\n\r\nاصول روشن ، تقسيم زمينه داخلى به مستطيل و حواشى اطراف آنست كه از يك نوار محورى عمده و دو يا چند نوار فرعى تشكيل مىشود . در طرح زمينه مىتوان آرايش متناوب و متوالى و چند لايه‌اى از نقوش ريز و يا درشت تكرارى را ديد كه حاشيه نيز محيط بدانست . يكى از ويژگيهاى اين نقوش اينست كه قرينه خاصى دارند و بلافاصله به ديده مىنشينند . رايج‌ترين قرينه‌ها آرايش قرينه‌اى چهار بخشى است كه در آن نقوش بسان تصاوير آئينه بر روى محور طولى و عرضى قالى قرارگرفته و اينها از آرايش و تركيب‌بندى قاليچه‌هاى اواخر دوره تيمورى و چادرهايى است كه براساس نگاره‌هاى بهزاد طرح‌افكنى شده است . اين طرح ، البته با وضوح كمتر ، در طرح ترنجى ( عكس 4 ) و در نقوشى مركب از پيچكها ديده مىشود . ( عكس 9 ) تشخيص قالى طرح ترنجى ساده و آسان است . در وسط اينها و در سطح فرعى ، ترنجى بر روى بخش متقارن چهار بخشى قرار گرفته است . تركيب‌بندى زمينه احتمال دارد كه متشكل از نقوش زير تكرارى با حالت رفت و برگشت ( عكس 8 ) و يا بطور متناوب طرح درشتى باشد كه كل ربع قالى را به خود اختصاص دهد . ( عكس 6 ) طرح بطوركلى دولايه را شامل مىشد ، يك لايه پهن اوليه كه با نظام پيچكى طراحى مىشد با يك طرح ثانوى كه نقشمايه پيچك را پر مىكرد ( عكس 6 ) و يا لايه‌اى با نظام پيچكى كه بر روى آن طرحى از پيكره‌ها و يا حيوانات سوار مىشد ( عكس 7 ) . گاهى هم زمينه همچون يك نگاره مملو از درختان ، گل و بوته ، حيوانات و صحنه‌هاى شكار مىگشت ( عكس 13 ) . اگر فقط يك ترنج روى آن قرار مىگرفت بيشتر بر نقطه مركزى و محورى قالى تأكيد داشت . ولى اغلب ترنج مركزى را تكرار لچكها در زواياى زمينه كامل مىكرد طوريكه بخشى از يك نقش مكرر ثانوى و آرايش وسيعى از لچكهاى مكمل به نظر مىرسيد . ترنج قاليهاى اوليه صفوى خطوط مرزنماى يكدست و پيوسته داشتند و اشكال آنها هم ستاره‌اى ، گرد و يا بيضوى بود . اين نوع ترنج‌ها در منسوجات اوايل سده پانزدهم نيز ديده مىشد . طرح درونى ترنجهاى اوايل صفوى از نقوش زمينه متمايز بود و فراتر از لبه‌هاى ترنج نمىرفت . اشكال فرعى مكرر به اين ترنج افزوده مىشده كه عموما مجموعه‌اى مورب از ترنج و يا ضميمه لچكى بر محور طولى هر سمت بودند ؛ اينها به صورت مستقل اجرا مىشدند . از طرف ديگر تفكيك ترنج و زمينه از يكديگر در قالبهاى سده هفدهم و مخصوصا در قالبهاى باصطلاح « لهستانى » موجب درهم‌تافتگى آنها شده و پيچكهاى پسزمينه بر ترنج و بالعكس ترنج بر پيچكها فرو رفته‌اند .\r\nترنجهائى با خطوط مرزى خطى جاى خود را به اشكالى با برگهاى متقارن جناغى داده كه در پيچكهاى زمينه فرورفته‌اند ( عكس  b  15 ) و بخشى از آن مربوط به نقشمايه‌هاى پركننده ترنجها است . ازاينرو ترنج قالى « لهستانى » با طرح داخلى ترنج قالى ابريشمى مصور عكس  a  15 همساز\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nو يكى شده است .\r\nعلاوه بر قاليهائى با طرح متقارن چهاربخشى ، قاليهائى هم وجود دارند كه نقوش آنها تصاوير توأمان از نوع آئينه‌اى را فقط در محور طولى شكل داده است ( عكس 10 ) . نمونه‌هايى از آنها كه بدون محور متقارن باشند بسيار اندكند . آنها اغلب مزين به پيكره‌ها هستند و حالت تصويرى دارند . در حد فاصل اينها قالىهاى جالب نظرى وجود دارند كه در عكسهاى 12 و 13 ديده مىشوند .\r\nنوع ديگرى از طرح تقسيم سطح به بخشهايى بود كه مىتوانست به شيوه متقارن چهاربخشى و از بالا به پائين باشد . اين « قاليچه‌هاى قابقابى » مستقيما با كتاب‌آرايى دوره تيمورى و مكتب بهزاد و هرات ارتباط داشتند . يكى از قديميترين نمونه‌ها هم احتمالا قالى موجود در موزه متروپوليتن نيويورك است ( عكس 4 ) . در اين نوع قاليها نوارهاى مواج با رنگى روشن به گونه محدب و مقعر ترنجهاى لچكى را كه به صورت متمركز دور برگهاى هشت‌گوش آرايش يافته ، قطع كرده و بدان محيط شده است . رديفهائى از نقشمايه‌هاى ستاره‌اى در بين آنها قرارگرفته و برگهاى هشت ضلعى گل سرخ حكم نقاط اتصال را يافته تا آنجا كه نقوش به گونه تار عنكبوت كل سطح قالى را فرا گرفته است . ستارگان ناقص در كناره‌هاى آن نشان از آن دارد كه در اينجا نيز بخشى از نقش بىپايان حاكم است . چادرى از سال 1486 م . كه بر پايه نگاره‌اى از مكتب هرات تزيين يافته ، به اين گروه تعلق دارد « 1 » . ترنجهاى درشت قالى كه در عكس 4 تصويرشده ، بيانگر جنگ اژدها و ققنوس است ؛ ترنجهاى كوچكتر هم هر كدام حاوى چهار جانور اقتباس‌شده از اساطير چينى ، شير و يا سگان فو  ( FO )  است و لچكيها هم به تناوب شامل پيچكهاى مارپيچ متقارن با برگهاى اسليمى و پرندگان است . بخشهاى ديگر زمينه هم از پيچكها و نوارهاى قنديلى پر شده است . كل اين زمينه را حاشيه‌اى از ترنج‌هاى متصل به گل سرخ و يا اشكال ريز درهمرفته مدور مرزبندى كرده است .\r\nنمونه‌هاى از اينها را مىتوان در بين قاليهاى صفوى پيدا كرد . اين قاليچه‌هاى قابقابى و همتاهاى آنها را در موزه منسوجات ليون به سبب طرح ملايم ، مىتوان بىترديد از آن نيمه اول سده شانزدهم دانست . يك جفت قالى بعدى نيز داراى طرح ترنجى مشابه است كه ترنج قالى در مركز قرار گرفته است ( عكس 8 ) « 2 » . يك جفت ديگر نوع ديگرى را نشان مىدهد كه در آنها لچكيها و چاربرگها در رديفهاى متناوب تنظيم شده است « 3 » . بخشهايى از نقوش مشابه هم در حواشى به كار\r\n\r\n\r\n","description":"","footnote":"\r\n( 1 ) - ساكيسيان ، نگارگرى ايران ، لوحه  LXIV  ، شماره 109 .\r\n( 2 ) -  Osterreichisches Museum Fur angewandte Kunst  ؛ وينه ؛ همتاى آنها در  SPA  ، لوحه 1125 .\r\n( 3 ) - همان موزه ، همتاى آن در زاره وترنكوالد ، جلد 2 ، لوحه 17 .\r\n","page_name":" 381 ","page_number":381},
  {"content":"\r\n\r\nرفته است ( عكس 9 ) . درهمرفتگى بخشها كه از قاليهاى نگاره‌هاى بهزاد معلوم است در يك قالى ديگر محفوظ در موزه متروپوليتن تكرار شده كه داراى ترنج‌هاى درهم‌تافته است و در جفتى ديگر از قاليهاى « لهستانى » همان مجموعه هم آمده است « 1 » . قالى نخستين از حيث رنگ‌آميزى شبيه قاليهاى گلدانى است و نمىتواند متعلق به اين دوره باشد ( همچون نمونه نخستين ما ) بلكه مثل يك جفت قالى « لهستانى » به آغاز سده هفدهم تعلق دارد . تفاوت اساسى آنها در اين است كه نقشمايه پركننده پيچكهاى مارپيچ در نمونه‌هاى بعدى طورى تنظيم نشده كه مناسب زمينه‌هاى خاص باشد بلكه رويهم قرار گرفته است . تقسيم سطح قالى به بخشهاى لوزى مانند و متشكل از پيچكها و برگهاى نوك‌تيز از ويژگيهاى عمومى قاليهاى گلدانى بود .\r\nبه غير از قاليهائى كه با نقوش مشابه و همساز در ادوار متفاوت توليد شده‌اند ، چندين جفت مشابه از آنها نيز وجود دارد كه از نظر اقتباس از تصاوير يكديگر شبيه هم هستند . حداقل بعضى از اينها بايد جفتى توليد شده باشند . يك جفت از اين قاليها از روى نگاره سال 1540 م . ميرعلى تبريزى اجرا شده است « 2 » . مخصوصا قاليهاى به‌اصطلاح « لهستانى » به صورت جفت باقىمانده‌اند .\r\nقاليهاى تصويرشده در عكسهاى 4 و 6 نيز قاليهاى دقيقا مشابه هم هستند و مىتوان آنها را سرى كاملى از نمونه‌هاى ديگر برشمرد .\r\nبازنمايى پيكره‌ها تأثيرپذيرى از نقاشيهاى نگاره‌ها را نشان مىدهد . نقشمايه رمزدار و نمادين اژدها و ققنوس ، درنا ، چئىلين ، نوارهاى قنديلى و گروه پرندگان همه داراى خاستگاه و منشأ چينى هستند . اينها قبلا از عناصر رايج كتاب‌آرايى دوره تيمورى بودند كه از طريق نگاره‌هاى تيمورى و صفوى در قاليها و پارچه‌ها راه پيدا كردند . توليد قاليهاى طرح آدمكى در زمان سلطنت شاه طهماسپ در سده شانزدهم به اوج تحول خود رسيد . زيباترين نمونه قالى ابريشمى طرح شكارگاه بود با بافت عجيب 12000 گره در هر دسىمتر مربع ، اين قالى كه پيشتر در اختيار سلسله هابسبورگ بود حال در موزه  \" Osterreichisches Museum Fur angewande Kunst \"  ، وينه محفوظ است ( عكس 13 ) . چون طرح ترنج رسمى قاليهاى قرن شانزدهم در سده هفدهم كاملا محو شده بود ، لذا در اين دوره قاليهائى كه بر مدار نگاره‌ها توليد مىشدند ، اهميت خود را از دست دادند و چند تخته از آنها را با توجه به محو اين طرح ، نمىتوان به قرن شانزدهم نسبت داد و اينها منشعب از قاليهاى اوايل دوره صفوى هستند .\r\n\r\n\r\n","description":"","footnote":"\r\n( 1 ) -  SPA  ، لوحه 1223 . ديماند ،  Handbook  ؛ ص 379 ، شماره 249 .\r\n( 2 ) - گروبه  \" World of Islam \"  ، ص 127 .\r\n","page_name":" 382 ","page_number":382},
  {"content":"\r\n\r\nسجاده‌ها ، جايگاه ويژه‌اى داشتند چون كاربرد آنها ، طرح آنها را مشخص مىكرد . يكى از ويژگيهاى شاخص طرح زمينه آنها نقش محراب بود كه نوك قوس آن در موقع نماز رو به قبله بود . اين نقش اقتباس از محراب مساجد برشمرده مىشود كه در مساجد سمت و سوى قبله را نشان مىدهد . سجاده‌هاى متعددى با يك محراب و تعدادى هم با چند محراب وجود دارد . از سجاده‌هاى سده‌هاى شانزدهم و هفدهم ايران چيزى باقى نمانده است . يكى از كهنترين آنها قطعه‌اى از سجاده با رديفهائى از نقوش در موزه هنر اسلامى برلين محفوظ است ( عكس 5 ) . از اين سجاده‌ها نمىتوان تعداد محرابهائى را كه دوشادوش هم و يا رويهم تصوير مىشدند ، دريافت . در زمينه قرمز آنها رشته‌هايى از پيچك‌هاى كمرنگ به چشم مىخورد . نوارهاى باريك ، محراب‌ها و مارپيچهاى موجود را از يكديگر جدا مىساخت . محرابها و مارپيچ‌ها به تناوب با رنگهاى روشن و تيره اجرا مىشد . طرح مارپيچها مركب از پيچكها با برگهاى اسليمى بود كه ظرافت و زيبائى آنها تا حدود زياد يادآور پارچه‌اى به گونه‌اى روتختى ، مصور در نگاره سال 1514 م . است « 1 » . شكل‌بندى محرابها رديف‌به‌رديف فرق مىكرد . دقت و پرمايگى طرح نشان مىدهد كه متعلق به اوايل دوره صفوى است ، ولى امكان دارد از آن دوره تيمورى هم باشد ( چنانچه ف . زاره بدان تأكيد مىورزد « 2 » . ) چيزى وجود ندارد كه نشانگر خاستگاه آن باشد . در نوع ديگرى از سجاده‌ها با نقش تك‌محرابى ، مارپيچها و حواشى نيمه فوقانى با ابياتى تزيين شده است « 3 » . در توپقاپى سراى استانبول سىوهفت نوع از اين سجاده‌ها موجود است كه آشكارا از نظر منشأ تركى است و به قرن نوزدهم تعلق دارد . معلوم نيست كه آيا اينها اقتباسى از سجاده‌هاى قرن شانزدهم ايران هستند و يا نمونه‌هايى كه تاكنون تصور مىرفت از نوع ايرانى متعلق به گروه تركىاند « 4 » ؟ همين قضيه به لحاظ سبك‌شناختى در مورد قاليهاى ترنجى به‌اصطلاح گروه « سالتينگ -  Salting  » هم مصداق دارد كه نامش را از مجموعه سالتينگ موجود در موزه ويكتوريا و آلبرت گرفته است « 5 » .\r\n\r\nقاليهاى ترنجى « شمال غرب ايران »\r\nاين قاليها به چندين طبقه تقسيم مىشوند و آنها را مىتوان در دو گروه عمده با سبكهاى متباين طبقه‌بندى كرد . طراحى گروه اول كه قالى اردبيل سال 40 - 1439 م . هم از آن زمره است\r\n\r\n\r\n","description":"","footnote":"\r\n( 1 ) - سچوكين ، نسخه‌هاى خطى صفوى ، لوحه  V  .\r\n( 2 ) - زاره و ترانكوالد ، جلد 2 ، توضيح لوحه 5 .\r\n( 3 ) - همان ، لوحه 51 .\r\n( 4 ) - اردمان ، بررسى ، صص 5 - 164 ، و  Siebenbundert gabre  ، ص 162 .\r\n( 5 ) -  SPA  ، لوحه 1162 .\r\n","page_name":" 383 ","page_number":383},
  {"content":"\r\n\r\n( عكس 6 ) مارپيچى است ؛ و طراحى گروه ديگر كه قالى طرح شكارگاه سال 3 - 1522 م . ميلان ( عكس 7 ) از آن جمله است ، دقيق و زاويه‌دار است . در اين قاليها در روى پيچكها مملو از چين و شكن و پيچ‌وتاب ، شباكى از قطعات مستقيم پيچك و انشعابات مستطيلى ديده مىشود . از آنجا كه كتيبه‌هاى اين دو قالى ، مدت زمان طولانى را در توليد آنها نشان نمىدهد ، لذا تفاوتها و فرقهاى آنها را نمىتوان به پيشرفت و يا پسرفت يكى از آنها نسبت داد . دليل تعيين خاستگاه مشترك براى هر دوى آنها شايد در اين واقعيت نهفته باشد كه هردو در بيوتات سلطنتى توليد شده‌اند و در زمان توليد هم پايتخت صفويان هنوز تبريز بوده است .\r\nناهمخوانى و تفاوت مشابهى از نظر اشكال پيكره‌اى و زاويه‌دار در قالىهاى ترنجى با نقش كاملا باز نمودى رخ داده است كه گفته مىشود متعلق به شمال غرب ايران است . نمونه‌هايى از نوع اول ( پيكره‌اى ) قالى طرح حيوانى موجود در ميلان و قالى به‌اصطلاح « چلسى -  Chelsea  » در موزه ويكتوريا و آلبرت است كه به لحاظ نقوش درشت غيرعادى در ترنج‌هاى مكمل جالب نظر است و اين ترنجهاى مكمل متصل به بيضىهاى نوك تيز است و با توجه به طرح آن در بين قالى اردبيل و قالى طرحدار قابقابى مذكور در بالا ( عكس 4 ) قابل طبقه‌بندى است « 1 » . از نمونه‌هاى نوع دوم ( زاويه‌دار ) قالى ترنج با زمينه سفيد است كه سابقا در مجموعه كلارنس ه . مكّى محفوظ بود و همتاى آن‌كه در موزه اسلامى برلين قرار دارد - قاليچه‌اى كه در خلال جنگ جهانى دوم آسيب زيادى ديد « 2 » .\r\nترنجها در نوع نسبتا پيچيده‌اى از قاليها بر روى طرح ممتد و تا حدودى بيقواره با يك نقش ريز مكرر قرار گرفته است . در اين قاليها نقشمايه‌هاى پيكره‌اى ظاهر نشده است . يكى از بهترين نمونه‌هاى اين نوع قالى متأسفانه به همان اندازه اصلى خود يعنى حدود 95 / 3 * 10 متر باقى نمانده ، ولى نمونه خوبى در اين زمينه است ( عكس 8 ) . تصوير آن نوعى مونتاژ عكسوار است .\r\nپاره وسطى اين قالى از نقطه‌اى كه تا قسمتى از لچك ترنج كشيده شده متعلق به موزه ويكتوريا و آلبرت است . يك‌چهارم قطعه گمشده هم همراه با كنج آن‌را چندسال پيش مجموعه‌دار نيويوركى جوزف و . مك مولان  ( J . V . McMulun )  خريدارى و همين قطعه متخصصان را قادر به بازسازى آن كرد . نقش پسزمينه كه در اين نوع قاليها مسلط بر كل قالى است ، مركب از نقش تكرارى پيچكهاى متقارن نازك است كه به برگهاى اسليمى مىپيوندد . در بالاى آن ، جايىكه مارپيچها مىرسند ، برگ نخلها جاى گرفته است . زمينه‌هاى درهم‌تافته چندرنگى كه يادآور\r\n\r\n\r\n","description":"","footnote":"\r\n( 1 ) - زاره و ترنكوالد ، جلد 2 ، لوحه‌هاى 30 - 29 و 16 - 15 .\r\n( 2 ) - همان ، لوحه 27 . اردمان ترجمه اليس ، لوحه 50 .\r\n","page_name":" 384 ","page_number":384},
  {"content":"\r\n\r\nقاليهاى ترنجى است ، ترنج آن را شكل داده است . حاشيهء خاص اين نوع قالى ، مركب از نقش مكرر اسليمىهاى كوتاه درهم‌تافته و رفت و برگشتى است .\r\n\r\nقاليهاى « هرات » و « اصفهان »\r\nاز مهمترين خصوصيات اين گروه از قاليها بته‌جقه‌هاى درشت در انواع مختلف و با آرايش متقارن چهار بخشى با پيچك‌هاى نازك است . در اينها از ترنج چندان خبرى نيست . رنگ زمينه اغلب ارغوانى و رنگ حواشى آبى سير و يا سبز سير است . دو نوع ديگر را نيز در اين گروه مىتوان تشخيص داد . نوع قديمى آن متعلق به سده شانزدهم است ( عكس 9 ) و طرح آن فشرده با نوارهاى قنديلى درهم بافته‌شده است . ته پيچكها ، قرص و محكم نيست . چند قطعه از آنها داراى جزئياتى است كه با نخ فلزى جدا شده است . حيوانات ( بيشتر موجوداتى از اساطير خاور دور نظير گوزن ، چئى لين و اژدها ) و سباع در يكى ديگر از قاليها درحال شكارند و در نقش اصلى ادغام شده‌اند . بهترين قالى طرح حيوانى از اين نوع ، همراه با قطعه‌اى مشابه ، در موزه\r\n Osterreichisches Museum Fur angewandte Kunst \r\nدر وينه قرار دارد « 1 » . نقشمايه‌هاى خاور دور كه در اين قاليها آمده باعث شده كه براحتى آنها را منسوب به شرق ايران بدانيم . صحت اين خاستگاه تاكنون ثابت شده و معلوم است كه در خراسان و مركز آن هرات قالىهاى طراز اول ( به لحاظ كيفيت ) توليد مىشده است . قالىهائى را كه مزّين به پيچكهاست و بر پايه نگاره‌هاى مكتب هرات تصويرشده و فاقد بته‌جقه‌هاى درشت است نمىتوان در زمره قاليهاى « هرات » طبقه‌بندى كرد .\r\nدر نوع بعدى ، طرحهاى گياهى تا حدودى ساده‌تر شده و نوارهاى قنديلى تكرار كمترى دارد و از نقش حيوانات هم خبرى نيست . به موازات بته‌جقه‌هاى درشت ، برگهاى نوك‌تيز هم به ته پيچكها چسبيده‌اند و به نيمه‌هاى رنگين گوناگون تقسيم‌شده و سطح نقش را فرا گرفته‌اند .\r\nحواشى اغلب مركب از نقوش پيچكهاى مكرر  S  شكل است كه در برگهاى نوك‌تيز به پايان مىرسند و نيز حاوى بته‌جقه‌هاى درشت است كه بر نوكهاى مماس واحدهاى طرح چسبيده‌اند .\r\nحواشى مشابهى هم به روى قاليهاى « لهستانى » ديده مىشود و اين نوع حدس قريب به يقين مىنمايد كه اين قاليها در اين دوره توليد شده‌اند ( قرن هفدهم ) . اينكه اين نوع از قاليهاى « هرات » مترادف با قاليهاى پشمى اصفهان است و سبك خاص قاليهاى اصفهان را فرا مىنمايد و يا اينكه قاليهاى\r\n\r\n\r\n","description":"","footnote":"\r\n( 1 ) - زاره و ترنكوالد ، جلد 1 ، لوحه 7 .\r\n","page_name":" 385 ","page_number":385},
  {"content":"\r\n\r\n« لهستانى » تحت‌تأثير اين قاليها بوده ، سؤالى است كه جاى بحث و گفتگو دارد . اخيرا اشاره شده كه بعضى از آنها ريشه در هند دارند و نيز با اصطلاح « هندى - اصفهانى » مواجه هستيم . مىدانيم كه اين قاليها به هند صادر مىشد و در آنجا مورد تقليد قرار مىگرفت . حتى امروزه هم در كاخ جيپور ، سرى كاملى از آنها وجود دارد . به نظر من تمايز دقيق بين قاليهاى هندى و ايرانى از اين نوع به هيچ‌وجه قابل پيجوئى نيست : حداقل چيزى از يافته‌ها منتشر نشده است .\r\nقاليهاى متأخر « هرات » ازجمله كالاهايى بود كه با مذاق و سليقه اروپائيان سازگارى داشت و مورد عنايت آنها بود چون علاوه بر وجود تعداد بيشمارى از آنها ، اين قاليها نقاشيهايى را مخصوصا از تصاوير نقاشان صحنه‌هاى روزمره قرن هفدهم هلند بازنمايى كرده بودند ؛ اين قاليها بيشتر از همه‌جا در هلند و پرتقال وجود داشتند . اين دو مملكت بوسيله كمپانىهاى هند شرقى روابط تجارى نزديكى با ايران و هند داشتند . ازاينرو يهان كونائوس  \" Johan Cunaeus \"  فرستاده كمپانى هند شرقى هلند ، در سال 2 - 1651 م . در گزارشهاى خود مىنويسد كه چهل‌ونه تخته قالى در اصفهان خريد و سپس آنها را از راه خشكى به هرمز آورد و از آنجا از راه دريا به پايگاه كمپانى در باتاويا و سپس هلند ارسال داشت « 1 » . پدرو تيخيرا در آغاز سده هفدهم از تجارت با پرتقال در هرمز مىنويسد كه : « از ايالات ايران كاروانها و يا قافله‌هاى عظيمى وارد هرمز مىشوند تا با پرتقاليها و ساير مسيحيان و بربرها و مغربيهائى كه ساكن هرمز هستند تجارت كنند و مال التجاره‌هاى آنها بيشتر مركب از طلا ، نقره ، ابريشم خام و كارشده ، پارچه‌هاى زربفت ، قاليها ، اسب ، روناس ، زاج سفيد ، توتيا ، ريوند ، گلاب و انواع كالاهاى ديگر است « 2 » . »\r\n\r\nقاليهاى گروه « سانگوشكو »\r\nتأثير نقاشى نگارگرى در قاليهاى پشمى كمابيش در دوازده قالى از نوع قاليهاى به‌اصطلاح « سانگوشكو » مشخص و هويداست . اين اطلاق از زمانى شروع شد كه يكى از قاليها را در سال 1931 م . در نمايشگاه هنر ايران لندن به نمايش گذاشتند و اين موجبى شد تا اين گروه از قاليها را كه متعلق به شاهزاده رومى سانگوشكو بود ، با اين نام طبقه‌بندى كنند « 3 » .\r\nهرچند كه همه قاليهاى متعلق به اين گروه تقريبا داراى طرح ترنج هستند ، ولى من نمونه‌اى را\r\n\r\n\r\n","description":"","footnote":"\r\n( 1 ) - كونائوس ، صص 340 ، 346 ، 348 .\r\n( 2 ) - تيخيرا ، ص 252 .\r\n( 3 ) -  SPA  ، لوحه 1206 ؛ امروزه در موزه هنرى متروپوليتن نيويورك است كه از طرف آقا و خانم اى . سلى به امانت گذاشته شده است .\r\n","page_name":" 386 ","page_number":386},
  {"content":"\r\n\r\nاز مجموعه ماسيه  ( Maciet )  ، انتخاب مىكنم كه اكنون در موزه هنرهاى تزيينى پاريس به نمايش گذاشته شده است ( عكس 12 ) چون در اين نمونه مضامين كاملا مشخص و متفاوت از هم از روى نقاشى نگاره‌ها انتخاب شده و اقتباس گرديده و ازاينرو رابطه‌ها و تأثيرها كاملا روشن و مبرهن است . بنابراين در بخش فوقانى خسرو را مىبينيم كه شيرين را در استخر درمىيابد و در پائين هم صحنه يك شكارگاه است و سپس ليلى با مجنون درحال احتضار ، در بيابان ديده مىشود و در هر دو مورد هم تصاوير در محور طولى همچون تصوير آئينه تكرار شده است . ورود پيكره‌هاى مكمل ، قرينه را در محور طولى شكسته است . نتيجه اين امر ظهور چليپائى در بين نقوش پارچه‌اى ( كه با بازتاب و توالى قابليت كشش زيادى دارد ) و يك تصوير شده است . يكى از نمونه‌هاى زيبا از اين دست قالى ابريشمى طرح شكارگاه در وينه ( عكس 13 ) است كه با كل قاليهاى اين گروه اشتراك عمومى دارد . چون قاليهاى از نوع سانگوشكو از نظر توسعه سبك شبيه قاليهاى دست‌باف ابريشمى طرح پيكره‌اى است ( قالىهاى دستبافى كه در كاشان توليد مىشد و آثارى از آن امروزه باقى است ) لذا در ميان چيزهاى ديگر ، دوره‌اى ديگر از تصويرسازى شروع شده و در آن به ترنجيهاى بيضىوار و تصاوير نقطه‌چين حيوانات و جامه‌ها تأكيد بيشترى گرديده است - ك . اردمان معتقد است كه اينها نيز ريشه در كاشان داشتند . از طرف ديگر آرتور اپهام پوپ براى منشأ و خاستگاه آنها يزد و كرمان را پيشنهاد مىكند « 1 » . قاليهاى مصور به لحاظ نقشمايه‌هاى پراكنده شبيه قاليهاى « گلدانى » است . قاليچه‌هاى سانگوشكو به نيمه دوم سده شانزدهم تعلق دارد .\r\n\r\nقاليهاى « گلدانى »\r\nاين نام از ظروف پر از گل در قالب گلدانهاى چينى چين ، مايه گرفته كه بارها بر روى قاليها ظاهر شده است . در قاليچه مصور ( عكس 10 ) گلدان در وسط قرار گرفته است . قاليهاى گلدانى ممتاز به غناى رنگ و اشكال گياهى است . علاوه بر گل‌سرخهاى رؤيايى پرداخت‌شده به بته‌جقه‌هاى پرّه‌اى ، از ويژگيهاى ديگر اين نوع قاليها سوسن‌هاى منقّش ، گل‌بوته‌هاى طبيعى و نقشمايه‌هاى حلزون‌وار است كه شايد از بقاياى گره‌هاى قنديلى بوده باشد .\r\nنقوش جز چند استثناء ، در يك سمت و جهت فرازين كشيده شده و در محور طولى ، تصاوير آئينه‌وار بوجود آورده است . معمولا اينها ريشه در نوعى طرح لوزىوار دارند . اشكال لوزى در\r\n\r\n\r\n","description":"","footnote":"\r\n( 1 ) -  SPA  ، صص 82 - 2270 و اردمان ، بررسى ، صص 5 - 164 .\r\n","page_name":" 387 ","page_number":387},
  {"content":"\r\n\r\nاكثر قسمتها ، مثل نمونه موردنظر ما ، با پيچكهاى مماس و درهم‌رفته شكل گرفته و در يك زمينه تك‌رنگ ، چشمگيرتر از گلها شده است . ولى آنها با پيچكها و يا برگهاى پهن نوك‌تيز مرزبندى شده و با رنگهاى گوناگون پر گشته است « 1 » . نوعى نقش رنگى ناقرينه و ناهمال ، قرينه طرح را كاملا از بين برده است . قاليهاى گلدانى ديگرى نيز وجود دارد كه بدون طرح لوزىوار چشمگير است ولى داراى رديف پيچيده‌اى از گلدانهاى مكمل و يا گل و بوته است « 2 » . در دو نمونه از مجموعه مك مولان كه تركيب‌بندى غريب دارند ، يك ترنج و قطعات زاويه بر روى نقش فرازين از اين نوع تحميل‌شده و اين درست متباين با طرح ترنجى است « 3 » . قطعاتى از قالى هم به نقش اسليمى و ترنجها بدست آمده است « 4 » . كلا دو حاشيه مورد استفاده قرار گرفته است ، يكى از آنها را كه نقش مكرر دو پيچك اسليمى درهم پيچيده است مىتوان در تصوير مشاهده كرد . ديگرى كه بسيار باريك است فقط با نوارهاى فرعى محيط نشده بلكه باندها هم در آن جاى خاصى دارد . نقوش آن مركب از گل سرخ و يا بته‌جقه است كه در آن مربعهائى از گلهاى ظريف و ساقه مورب بطور متناوب آمده است . حواشى باريك و قطع كشيده آن باعث شده كه بعضى از محققان تصور كنند كه اين قاليهاى گلدان براى كف مساجد تهيه شده است . خطوط مرزى نامنظم يك يا دو نمونه در پلان كف يك ساختمان بكاررفته « 5 » و ساخت محكم آن را آرايش لايه‌دار و يا دوگانه تار فراهم آورده و تعداد نسبتا زيادى از قطعات آن را به صحه گذاشته است .\r\nبا توجه به توالى سالشمارانه نقشه‌ها ، عقايد در مورد اينكه كدام يك از اين « قالىهاى گلدانى » متعلق به قرن شانزدهم است كداميك متعلق به قرن هفدهم ، متفاوت است . من نمىتوانم اينرا بپذيرم كه تنوع در طرح از نظر زمانى به دنبال هم رخ داده است ، بلكه بايد پذيرفت كه آنها دوشادوش هم وجود داشته‌اند و تاريخگذارى آنها بايد براساس كيفيت جزئيات باشد . چند قطعه از آنها با طرح درخشان و زنده و مخصوصا جزئيات خوب اجرا شده و از نظر سبك‌شناختى شبيه بهترين قاليهاى « لهستانى » است و از نظر زمانى هم بىترديد همدوره آنهاست - يعنى در اوايل سده هفدهم بافته شده‌اند « 6 » . مسأله اين است كه آيا قاليهاى گروه اصلى به صورت كاملا مجزا طراحى و ساخته شده‌اند و نمايانگر تحول قطعات پيشين و بعدى هستند يا نه . در بعضى از آنها\r\n\r\n\r\n","description":"","footnote":"\r\n( 1 ) -  SPA  ، لوحه 1221 ؛ اردمان ، بررسى ، لوحه‌هاى 20 ، 21 ، 22 .\r\n( 2 ) - زاره و ترنكوالد ، جلد 1 ، لوحه 24 ،  SPA  ، لوحه 1231 .\r\n( 3 ) - مك مولان ، لوحه‌هاى 17 ، 18 .\r\n( 4 ) - همان ، لوحه‌هاى 20 ، 21 ، ساروترنكوالد ، جلد 1 ، لوحه 31 .\r\n( 5 ) - اردمان ،  Siebenbundert Jabre  ، لوحه 274 ،  SPA  ، لوحه‌هاى 1238 ، 1218 .\r\n( 6 ) - اردمان ، بررسى ، لوحه‌هاى 19 ، 22 .\r\n","page_name":" 388 ","page_number":388},
  {"content":"\r\n\r\nنوعى افساد مبهم در فقر طرحهايشان مشهود است ؛ درخصوص نمونه‌هاى ديگر كه هنوز عليرغم نقوش بسيار ساده ، پرمايه و غنى است ، رسيدن به يك نتيجه مشخص دشوار است . داوريها بسيار ذهنى خواهد بود . قالى گلدانى سال 1656 م . در موزه سارايه‌وو نمونه برجسته‌اى نيست و چندان كمكى نمىكند . به نظر من طرح آن بسيار خوبست و نشان مىدهد كه تعداد زيادى از قاليهاى گلدانى در سده هفدهم هم توليد شده است .\r\n\r\nقاليهاى باغى\r\nقاليهاى باغى بازنمودهايى از باغات ايران با تركيب‌بندى دقيق هندسى و مستطيلى با نهرها و حوضها و ماهيان و مرغابيها در درون حوضها است كه درختان و گل و بوته‌هاى متنوع آنها را مرزبندى كرده است . پرندگان در ميان باغات به آواز مشغولند و جانوران به چرا . حكام ايران به داشتن باغات باشكوه علاقه زيادى داشتند . ازاينرو در دوره صفوى باغات هزار جريب در جوار اصفهان پديد آمد و دل سياحان اروپائى سده هفدهم را ربود و شاه عباس در سال 1612 م . در اشرف در ايالت مازندران باغى درافكند . قاليهاى طرح باغى به لحاظ فنى ، رنگ‌آميزى و جزئيات نقوش شبيه قاليهاى طرح گلدانى بودند نظير دو گلدان در يك سطح با نهرى در وسط آنها ، و اشكال حلزون‌وار كه در اطراف آنها درهم‌تنيده‌اند . كيفيت طرح آن شبيه طرح قالى باغى با اندازه 3 / 12 * 8 / 28 متر در موزه جيپور است كه احتمالا از قديمترين قاليهاى اين گروه است « 1 » .\r\nدر پشت آن كتيبه‌اى است كه نوشته شده اين « قالى بيگانه » در 29 اوت 1626 م . وارد كاخ جيپور شد . اين قالى احتمالا اندكى قبل از آن در ايران بافته‌شده و به‌عنوان هديه و يا سفارش به هند ارسال گشته است .\r\nصورتبندى دقيق و ماهيت هندسى اشكال آن ، قالى باغى را از انواع بعدى اسلاف صفوىاش متمايز مىكند « 2 » . قالى باغى تا قرن هيجدهم چندان توسعه‌اى نداشت و از نظر خاستگاه هم متعلق به شمال غرب ايران و قفقاز بود .\r\n\r\n\r\n","description":"","footnote":"\r\n( 1 ) - ديماند ، « يك قالى باغى ايران » ص 93 .\r\n( 2 ) -  SPA  ، لوحه 1270 ، مك مولان ، لوحه 29 . اردمان ،  Siebenbundert Jabre  ، ص 149 .\r\n","page_name":" 389 ","page_number":389},
  {"content":"\r\n\r\n\r\nقاليهاى « پرتقالى »\r\nقاليهاى « پرتقالى » از آنجا كه همه داراى طرحى مشترك هستند ، ازاينرو گروه بسيار هماهنگ و منسجم را تشكيل مىدهند ( عكس 11 ) . اردمان حدود نه نمونه از اين قاليها را فهرست‌بندى كرده كه كاملا و يا قطعه‌اى از آنها حفظ شده است « 1 » . نام اين قاليها به سبب صحنه‌هاى مارپيچى است كه ورود سفير پرتقال را به خليج فارس تعبير و توجيه مىكند و يا به سبب اينست كه اين قاليها براى پرتقاليان در گوآ توليد شده است . اين قاليها نشان‌دهنده آميزه‌اى از نقشمايه‌هاى اروپائى و شرقى در يك آرايش كاملا غريب است . بر روى آنها يك قاب ميانى لوزىوار همراه با چهار ترنج كوچك بيضى شكل و خطوط كلى ارّه‌اى و پرّه‌اى شكل‌گرفته كه نوارهاى بهم پيوسته هم مركز ، با رنگهاى گوناگون محيط بدانست . در نمونه‌هاى نخستين اين نوع قاليها ، سرزندگى و شادابى موج مىزند ، و داراى پيش‌آمدگيهاى نامنظم است . نمونه‌هاى بعدى آنها ، به‌صورت مستقيم و دقيقا متوازى كشيده شده و بطور يكنواخت پاخورده است . سطح آنها را نوارهايى پر كرده است جز مارپيچهاى آنها كه در هر كدام مىتوان دو كشتى دريائى با مسافران آنها در لباسهاى كاملا اروپائى مشاهده كرد و در كنار آنها مردى كه سر از دريا بيرون آورده و كشتى را به تلاطم واداشته و نيز سر يك هيولاى دريائى و چند ماهى هم ديده مىشود . اين صحنه بايد از يك الگوى اروپائى اقتباس شده باشد و احتمالا يك نقشه بوده است . حاشيه آن‌كه به يك طرح ترنج متصل مىشود از قاليهاى اسليمى تأثير پذيرفته است « 2 » .\r\nخاستگاه قاليهاى پرتقالى را مثل قاليهاى « هرات » در ايران و هند بايد پيجوئى كرد . ارنست كونل  ( E . Kuhnel )  معتقد است كه آنها خاص ايرانست . ك . اردمان و نيز كونل خاستگاه آنها را جنوب ايران مىدانند . س . ا . س . تاتيرسال  ( C . E . C . Tattersall )  كاشان را پيشنهاد كرده است .\r\nآرتور اپهام پوپ هم گوآ ( هند پرتقال ) را منشأ آنها مىداند . اعتقاد پوپ بيشتر بر پايه ويژگى غيرعادى قاليهاى « پرتقاليها » در مقايسه با قاليچهء ايرانى است نه شباهت ذاتى آنها به قاليهاى هندى ، كه خود زياد متقاعدكننده نيست . همه اين قاليها از قرار معلوم متعلق به قرن هفدهم است .\r\nاينكه مضمون قاليهاى پرتقالى به چسان در منطقه قفقاز تكرار شده ، مسأله‌اى مبهم و رازآميز است « 3 » . از اينها گذشته ، دو قالى ابريشمى كوچك هم وجود دارد كه در ميانگين بين قاليهاى\r\n\r\n\r\n","description":"","footnote":"\r\n( 1 ) -  Jabrbuch der Hamburger Kunstsammlungen  ، جلد 6 ، ( 1961 م . ) ، ص 156 .\r\n( 2 ) - همان ، لوحه 3 ، 1 .\r\n( 3 ) - باد و كونل ، لوحه 79 .\r\n","page_name":" 390 ","page_number":390},
  {"content":"\r\n\r\n« لهستانى » و « پرتقالى » قرار مىگيرند و با همان اصل طرح‌افكنى شده‌اند جز اينكه صحنه در درون مارپيچها جايگير شده است « 1 » .\r\n\r\nقاليهاى ابريشمى سده شانزدهم و قاليهاى پرده‌نما\r\nتحولاتى را كه در قاليبافى بين سده شانزدهم و هفدهم رخ‌داده مىتوان مخصوصا در مورد قاليهاى ابريشمى پيگيرى كرد . قديميترين و گوياترين نمونه قالى طرح شكارگاه وينه است ( عكس 13 ) . اين قالى اوج قاليچه‌هايى را كه بر پايه نگاره‌ها طرح‌افكنى شده و در زمان سلطنت شاه طهماسپ رواج‌داشته ، فرا مىنمايد . بخش عظيمى از جزئيات آن با نخ طلا و نقره كار شده است . اندازه آن‌كه 23 / 3 * 93 / 6 متر است با اندازه قاليهاى پشمى بزرگ همساز است . در مجموعه بارون موريس دوروچيلد قالى ابريشمى كوچكى با همان كيفيت موجود است كه امروزه متعلق به موزه‌هاى هنرهاى زيباى بستن است . گمان مىرود كه خاستگاه آن تبريز و يا كاشان باشد ، چون اين دو شهر مشهور به قاليهاى ابريشمى بودند . گروهى از قاليهاى كوچك ابريشمين كه حدود سيزده تخته است ( عكس  a  15 ) با اين دو قالى ارتباط دارند و ك . اردمان آنها را « قاليهاى كوچك ابريشمين كاشان ناميده است « 2 » . » اكثر آنها داراى طرح ترنج است كه در داخل آنها مخصوصا قالى متعلق به مجموعه گلبنكيان ، پيكره‌هاى حيوانى و حيوانات درحال شكار مشاهده مىشود . جز اين نمونه ، چنين پيكره‌هايى در هيچ‌يك از قاليهاى اين گروه ظاهر نشده و درواقع تصوير چهار قالى با نقشه فرازين و غيرمتقارن يكدست و ساده است . در اين قاليچه‌ها از بازنمائيهاى انسانى و پريان خبرى نيست .\r\nاز طرف ديگر ، اين نقشمايه‌ها همراه با صحنه‌هايى از گرفت‌وگير حيوانات بر روى قاليهاى ابريشمى مشابهى كه جز دو تخته از آنها ، داراى قطع مشابه هستند ، ظاهر شده است . قاليهاى پرده‌نماى فرانمودى با قاليهاى گروه « سانگوشكو » ارتباط تنگاتنگ دارند و تحول سبك‌شناختى مشابهى را نشان مىدهند . يك نوآورى روشن در مقابل قاليهاى ابريشمى ، بهره‌گيرى از زربفت براى اجراى جزئيات و كل ترنجهاست . قالى طرح شكارگاه مونيخ « 3 » كه متأسفانه بطور كامل حفظ نشده به جهت اندازه ، علو و زيبائى طرح و صحنه‌هاى شكار كه آن را با قالى طرح شكارگاه وينه\r\n\r\n\r\n","description":"","footnote":"\r\n( 1 ) -  TF . LV , Abb . 73 , Orientalische Teppiche  ؛ نمونه ديگر در نگارخانه هنرى والترز در بالتيمور به‌شماره 5 / 81 .\r\n( 2 ) - اردمان ،  Siebenundert Jaher  ، ص 143 .\r\n( 3 ) - زاره و ترنكوالد ، جلد 2 ، لوحه 47 .\r\n","page_name":" 391 ","page_number":391},
  {"content":"\r\n\r\nمربوط مىسازد ، در بين قاليهاى پرده‌نما طراز و برجستگى ويژه‌اى دارد . علاوه بر نمونه مصور ( عكس 14 ) دو قاليچه پرده‌نماى كوچك شبيه نمونه مذكور نيز در ارتباط با آن موجود است و در واقع بقاياى يك قالى بزرگ است و سه تخته قالى در برلين ، واشنگتن و كپنهاك با نقش اژدها و ققنوس در ترنج ميانى و پيچكهاى ظريف گل بر روى زمينه محفوظ است ؛ سه قالى اخير را قاليهاى « پادشاهى » مىنامند چون كتيبه‌اى با اين عنوان روى قاليچه برلين آمده است . « 1 » طرحهاى اين قاليچه‌هاى پرده‌نما حاوى ترنجهاى بيضىشكل با قابهاى متقاطع و لچكيها و نقشمايه‌هاى فرعى دوره نخستين صفوى است . حاشيه‌هايى از ترنجهاى متناوب و چندبرگيها آن را مرزبندى كرده است .\r\nعلاوه بر قاليهاى پرده‌نماى پيكره‌اى ، گروه فرعى متباينى هم با طرح كاملا گياهى موجود است . اين قاليها شامل يك قالى كامل در مونيخ و نيمچه قالى در واشنگتن جزو وسايل شاه سيگيسموند سوم واساى لهستان است . مسلم است كه اينها دو تخته قالى بوده‌اند كه سيگيسموند بوسيله صفر موراتوويچ  ( Sefer Muratowics )  ، در سال 1601 م . سفارش بافت آن را به كاشان داده است . در يك سياهه به تاريخ 12 سپتامبر 1602 م . فهرستى از چندين جفت قالى و پول پنج تاج براى اجراى نشانهاى خانوادگى سلطنتى آمده است « 2 » . هنگام ازدواج پرنسس آناكاترينا كونستانزاى لهستانى دختر سيگيسموند سوم با الكتور پالاتين فيليپ ويلهلم ، مقدار نامعلومى از قالىها در سال 1642 م . به‌عنوان جهيزيه در اختيار خاندان ويتلزباخ قرار گرفت . در ميان اين جهيزيه بىترديد قالى پرده‌نمائى مزين به نشان خانوادگى و احتمالا ساير قاليچه‌هاى پرده‌نما و قاليهاى « لهستانى » كه امروز ، در مونيخ است ، وجود داشته است . قاليهاى سفيران نشانى از تحولات سبك‌شناختى قاليهاى پرده‌نما در حوالى سال 1600 م . است . در آنها مىتوان طرحى ساده شده و درعين‌حال خشن را مشاهده كرد كه شبيه قاليهاى پرده‌نما است . و مخصوصا از نظر پيچكهاى زمينه و گلهاى درشت و برگهاى نوك‌تيز با قاليهاى پادشاهان يكسان است . اينها نشان مىدهد كه قاليهاى پيكره‌اى ( طرح انسانى ) تاريخ در نيمه پسين سده شانزدهم دارد - جز قاليچه‌اى پرده‌نما در موزه لوور كه نشاندهنده بهرام‌گور و كشته شدن اژدها بدست او و نيز قاليچه‌اى در مجموعه تايسن  ( Thyssen )  در كاخ روهونچ  ( Rohoncz )  در لوگانو با نقش مكرر ترنج‌ها ، چند برگيها و لچكيها . هنگامىكه اينها را با قاليهاى طرح شكارگاه مقايسه كنيم بايد در نظر داشت كه قاليچه پرده‌نما به دلايل فنى و از حيث لطافت طرح نتوانست به پاى قالى دستبافت\r\n\r\n\r\n","description":"","footnote":"\r\n( 1 ) -  SPA  ، لوحه  B  1268 .\r\n( 2 ) - فانكوفسكى ، ص 152 .\r\n","page_name":" 392 ","page_number":392},
  {"content":"\r\n\r\nبرسد . همچنين نوعى توالى سالشمارانه را مىتوان در مورد قاليهاى طرح گياهى از راه انجام سنجش‌هاى سبك‌شناختى با قاليهاى سفيرانه و يك جفت قالى ابريشمى زربفت در كاخ روزنبرگ در كپنهاك تشخيص داد كه اينها همراه با ساير منسوجات در سال 1639 م . بوسيله يكى از سفيران ايران به اروپا آورده شد و به دوك فريدريش هلشتاين - گوتورپ تقديم گشت . در وسط اين قاليها ترنج ستاره‌گون با دو ققنوس رودررو نقش بسته است . اين توالى زمانى با چند تخته قالى پرده‌نما در نيمه پسين سده شانزدهم شروع مىشود « 1 » و تا پايان سده هفدهم ادامه پيدا مىكند . از ويژگيهاى اين قاليها ارتباط نزديكشان با قاليهاى اوايل صفوى است كه با همه تحولات سبكى در قاليهاى ابريشمى حوالى سال 1600 م ، دست‌نخورده باقى ماند .\r\n\r\nقاليهاى « لهستانى - پولونز »\r\nتوليد قاليهاى ابريشمى در زمان شاه عباس اول افزايش چشمگير و درخورى يافت و اين قاليها گروهى از قاليهايى را شكل داد كه داراى سبكى كاملا جديد بودند و در اوايل سده هفدهم و كاملا متمايز از قواعد تركيب‌بندى قاليهاى سده شانزدهم ( عكس  b  15 ) تحول يافتند . در فهرست نمايشگاه قاليهاى شرقى در وينه در سال 1891 م . نام بىمسمائى بدانها اطلاق شد و در آن آ . ريگل  ( A . Riegl )  لهستان را منشأ و خاستگاه اين قاليها جازد . در مورد اينها اشارات سالشمارانه موجود است ولى هيچ كدام از اين اشارات ناقض جايگزينى نام اصلى آنها با نام معروفشان نيست كه يك اصطلاح تكنيكى است .\r\nحدود دويست‌وسى تخته از اين قاليها به تنهايى حاكى از ابعاد توليدى آنهاست چون بر خلاف تصور سابق منحصرا براى صادرات و يا پيشكش به حكام اروپائى نبوده‌اند ، بلكه به همان ميزان به گونه قطعات نمايشى ، پاره‌اى از تزيينات كاخهاى صفوى را تشكيل مىداده‌اند . در اين مورد گزارش سياحان اروپائى سده هفدهم قابل‌ملاحظه است . ترنجهاى درشت و اغلب كل زمينه قاليهاى « لهستانى » مثل قاليهاى ابريشمى پرده‌نما ، زربفت است . امروزه توزيع طلا و نقره را مىتوان فقط از سيمهاى زرد و سفيد ابريشمى نخهاى بافته‌شده تشخيص داد ، چون فلز پوششى آنها سابيده‌شده و يا زنگ زده است . رنگ پرز ابريشم مخصوصا رنگ عنابى ، قرمز روشن گوجه‌اى و سايه‌هاى سبز و زرد بطوركلى محو شده است . در مورد نمونه مصور ، رنگهاى اصلى\r\n\r\n\r\n","description":"","footnote":"\r\n( 1 ) - نگاه كنيد به  SPA  ، لوحه 126 .\r\n","page_name":" 393 ","page_number":393},
  {"content":"\r\n\r\nهنوز در پشت آن قابل رؤيت است . چند تا از قاليهاى قبلى و نمونه‌هاى بعدى كه سبك و شيوه گروه اصلى آنها هنوز كاملا مشخص نشده و داراى طرح ظريف و خطى است ، نخ‌نما شده و تاروپود ابريشم بيرون زده است « 1 » . از طرف ديگر از ويژگيهاى قالى « لهستانى » تحول آنها از طرح خطى به طرح نقشه‌اى است تحولى كه بالاتر از همه در چشمپوشى از زمينه تك‌رنگ جلوه يافته است . پيچكها جاى خود را به مرزبندى ترنجهاى نامنظم داد كه با رنگهاى گوناگون پر شد و به صورت مستقل جلوه‌گر گشت . با اين گرايش به همكنارى زمينه‌ها با سايه‌هاى گوناگون به‌جاى متقابل كردن آنها با يكديگر همچون ترنج قاليهاى اوليه ، جاى تعجب نبود كه نقوش قابقابى بار ديگر احيا گردد . با چشمپوشى از زمينه هماهنگ و محو كامل ترنجها ، ترنجها ضميمه طرح قابى شد و كاركرد پوششى خود را از دست داد . هرجا كه آنها ظاهر شده‌اند ترنجها را كه تقريبا متصل به يك نقش ترنجى است و زير آنها قرارگرفته و صرفا حكم يك گل سرخ پوششى را در نقاط مماس واحدهاى طرح و يا نقشمايه‌هاى پركننده ، پيدا كرده ، حفظ نموده است . در جزئيات ، محو كامل خطوط كنارى در اشكال باشكوه باروك‌گونه و تجمع پيچكهاى كوتاه مدور و برگهاى ريز پره‌شكل ديده مىشود . يكى از مهمترين شگردها و تمهيدات ، برگ اسليمى است كه تا حدود زيادى نمايانگر تركيب‌بندى است و در نظام پيچكى ابتدائى حكم نقشمايه انتهايى را يافته است .\r\nبرگهاى پهن نوك‌تيز در نقشمايه ثانوى پيچكى و بته‌جقه‌ها يادآور قالى نوع پسين « هرات » است .\r\nتعداد بيشمار قاليهاى « لهستانى » باقيمانده ما را قادر مىسازد تا به فن طرح‌افكنى طرحهاى آن نظرى بيفكنيم . نقوش با يك يا چند استثناء از سيزده طرح مايه‌گرفته كه با گزينش بخش و ترنج و خطوط مرزى متفاوت فرق كرده ، تا آنجا كه مثلا يك‌سرى قاليهاى كوچك بوجود آورده كه اساسا متكى بر چند قالى بزرگ هستند . علاوه بر اين تشابهات ، مىتوان چهل دو قالى مشابه تعيين كرد كه مثل قالىهاى جفت حتى در مرزبنديها و طرح‌اندازى رنگها شبيه هم هستند .\r\nاروپائيانى كه در سده هفدهم از ايران ديدن مىكردند تحت‌تأثير شكوه قاليهاى ابريشمى زربفت و سيم‌بافت قرار مىگرفتند و آنها را در گزارشهاى خود وارد مىكردند و چنانچه در مقدمه اشاره داشتيم همين گزارشها ما را قادر مىسازد تا اين قاليها را از آن كاشان و يا اصفهان بدانيم و تاريخ آنها را مشخص كنيم . قاليهاى زربفت ابريشمى كاشان در سال 1601 م . در خارج از ايران شناخته شده بود . ترديدى نيست كه انتقال پايتخت به اصفهان كارخانه‌هاى اين نوع قاليها را در حوالى سال 1600 م . به اصفهان منتقل كرده است و تاورنيه مىنويسد كه اين كارخانه‌ها در\r\n\r\n\r\n","description":"","footnote":"\r\n( 1 ) - همان ، لوحه‌هاى 1242 ، 1243 .\r\n","page_name":" 394 ","page_number":394},
  {"content":"\r\n\r\nپيرامون محله ميدان متمركز هستند . احتمال دارد كه هماهنگى سبك اكثر قاليهاى « لهستانى » بر اثر ارتباط با دربار اصفهان در آغاز سده هفدهم بوده است و زيباترين نمونه‌هاى آنها كه يكى قالى مصور اين كتاب است ، به ربع نخست قرن هفدهم برمىگردد . در مورد نمونه‌هاى نخستين هم مىتوان فرض كرد كه آنها به اواخر سده هفدهم تعلق دارند . سرآنتونى شرلى در سال 1599 م . از طرف شاه عباس اول هيجده قالى زربفت به رسم پيشكش دريافت كرد « 1 » . قاليهاى « لهستانى » كه كيفيت طرح آنها آشكارا دچار زوال شده و در صورتبندى نقشمايه‌هاى آنها هم فساد و ضعفى درخور حاكم گشته احتمالا در نيمه دوم سده هفدهم توليد شده‌اند و بعضى از نمونه‌هاى نه‌چندان مهم هم متعلق به سال 1700 م . است . كروسينسكى كه در سال 1722 م . سقوط امپراتورى صفويان را بدست افاغنه گزارش كرده ، صحبت از اختتام و تعطيلى كارخانه‌هاى منسوجات زربفت رانده است « 2 » .\r\nرويهمرفته بهترين قالى « لهستانى » گبه‌اى ابريشمين است ( عكس 16 ) كه به جهت شكل ، تركيب‌بندى و مضامين يك كار سفارشى است و تنها نمونه طرح پيكره‌اى است كه وارد طرح قالىهاى « لهستانى » شده است . طراحى ظريف فوق‌العاده و پيچكهاى خطى بر روى زمينه تك‌رنگ و جزئيات زربفت ( مثل يكى از نمونه‌هاى نخستين ) و شگردهاى منحصربفرد با برگهاى ريز بيشمار پرّه‌شكل ، بته‌جقه‌ها ، اسليمىها و برگهاى نوك‌تيز و حواشى زربفت از ويژگيهاى سبك قاليهاى « لهستانى » است . پيچكها به يك محور طولى سوار شده و مريم و سن‌جان بر پيكره مسيح بر صليب اشراف پيدا كرده‌اند . مريم در دست چپ لبه فوقانى و فرشتگان در سمت راست رويهمرفته تابلوئى از تجلى را پديد آورده‌اند . بازفرآورى صحنه‌هاى انجيلىكارى بديع در هنر ايران نبود چون اكثر اين وقايع در قرآن مورد تأييد قرار گرفته است . تجلى با اصطلاحاتى نظير سنت مسيحى توصيف شده ولى تصليب مسيح در قرآن نيامده است . به‌علاوه شيوه تصوير پيكره‌ها بر روى گبه به هيچ‌وجه ايرانى نيست جز مثلا مخملى كه در عكس 34 تصوير شده است ؛ بالعكس ، اين صحنه‌ها مشابه سبك متأخر گوتيك است . بنابراين پيداست كه اين گبه تشريفاتى را يكى از حاميان مسيحى سفارش‌داده و خود نيز الگوى صحنه‌هاى تصليب و تجلى را بدان تهيه ديده است .\r\n\r\n\r\n","description":"","footnote":"\r\n( 1 ) - راس ، سر آنتونى شرلى ، ص 94 .\r\n( 2 ) - كروسينسكى ، ص 219 .\r\n","page_name":" 395 ","page_number":395},
  {"content":"\r\n\r\n\r\n2 - منسوجات\r\nدر پارچه‌هاى گوناگون بهره‌گيرى پردامنه‌اى از محصولات نقاشى نگارگرى بوقوع پيوست . از پارچه نه‌فقط در جامه‌ها و دستارها ، بلكه در پشتىها ، قاليچه‌ها ، پرده‌ها و چادرها و سايبانهائى كه اغلب گلدوزىشده و باشكوه بودند ، استفاده مىكردند . جامه‌ها از جامه‌هاى بسيار ساده گرفته تا رداهاى باشكوه و پرزرق‌وبرق تشريفاتى را شامل مىشد و ميهمانان براى خوشامدگويى و خودشيرينى به دربارها پيشكش مىكردند و يا اينكه به گونه نوعى تزيين مىبخشيدند . از مخمل‌ها و پارچه‌هاى زربفت براى روكش قاليچه‌ها و يا روكش تابوتهاى سنگى استفاده مىكردند . در يكى از منابع كه متأسفانه جلوتر از پايان سده هفدهم نيست ، مهمترين منسوجات بيوتات سلطنتى اصفهان به قرار زير فهرست‌بندى شده است :\r\n« شالباف‌خانه از اتاقهاى نساجى متعددى تشكيل مىشود كه در آنها پارچه‌هاى ابريشمين و همچنين زرى درست مىكنند . ملك التجار سمت سرپرستى شالباف‌خانه را دارد و او نقش‌ها را انتخاب مىكند و بر آماده ساختن مواد خام و نگاهدارى متاع ساخته شده نظارت دارد و كارهاى اين قسمت را اداره مىكند . از اين گذشته ، بيوتات ديگرى نيز كه به تهيه لباس افراد و خدمه دربار اشتغال دارند تحت نظر ملك التجار قرار دارند . » ملك التجار بر شالبافان سلطنتى ، رنگرزان ، خياطان ، طلادوزان نظارت داشت و ضمنا تاجر و ناظر تجارت شاه بود « 1 » .\r\n\r\nپارچه‌هاى تيمورى\r\nدر اينجا باز براى شناخت پارچه‌هاى عصر تيمورى ، همچون قاليهاى آن نيازمند رجوع به نگاره‌هاى اين دوره هستيم چون نمونه‌اى از پارچه‌اى كه بتوان آن را از آن دوره تيمورى دانست ، باقى نمانده است . جامه‌ها داراى نقوش ريزى بودند و با نقشمايه‌هاى تزيينى زرينى در رديفهاى خاص ، آذين بسته بودند ، اين نقشمايه‌ها شامل گروهى از نقاط ، گل‌سرخهاى ريز ، ستارگان ، شكوفه‌ها ، قنديلها و مرغابيها مىشد . گاهى هم قسمت شانه جامه با ترنجى آذين مىبست .\r\nآذين‌بندى مشابهى كه بر روى ابريشمى با گلدوزى زرين اجرا شده ، درهمان جامه اصل در موزه فرهنگهاى شرقى مسكو محفوظ است « 2 » . اكرمن آن را به سده شانزدهم نسبت داده ولى تصاوير آن به نگاره‌هاى عصر تيمورى شبيه است . گاهى هم اجراى رداها مشتمل بر حاشيه‌اى در سطح زانو و\r\n\r\n\r\n","description":"","footnote":"\r\n( 1 ) - كمپفر ، صص 66 ، 120 .\r\n( 2 ) -  SPA  ، لوحه 1017 .\r\n","page_name":" 396 ","page_number":396},
  {"content":"\r\n\r\nآذين پيكره‌اى در قسمت سينه و پشت بود . علاوه‌براين ، رداها و پشتىهايى هم وجود داشتند كه با نوارهاى باريك تزيين شده بودند و نيز بالشهايى كه داراى نقش پيچكى بودند . از دوره قبل از تيموريان نمونه‌هايى از پارچه‌هاى ابريشمى ، ساتن و پارچه‌هائى با نخهاى زرين باقى است . افزون براين ، تعداد بسيار زيادى از مخملها و زربفتها و قلمكارها از دوره صفوى محفوظ است و اين تصور را پيش مىكشد كه فنون مشابهى هم در دوره تيموريان برقرار بوده است . در زمينه جاهاى توليد پارچه‌هاى دوره تيمورى سرنخى وجود ندارد . مثلا بين پارچه‌هاى كه بر پايه نگاره‌هاى دو مكتب معروف هرات و شيراز اجرا مىشده ، فرق اساسى وجود نداشته است .\r\nدر چادرهاى دوره تيمورى در مقايسه با نگاره‌هاى دوره صفوى از نگاره‌ها كمتر بهره گرفته شده است . در اينجا همچون جل زين اسب ( نمىدانيم به چسان بافته مىشده است ) نقوشى كه بعدها بر روى قاليهاى طرح ترنجى صفوى ظاهر شد ، به كمال رسيد . همچنين نقوش چادرها كه بر اساس نگاره‌هاى صفوى بود ، تا اندازه زيادى به نقوش قالىهاى همدوره شباهت داشت و همان گزارشى كه در بالا ذكر شد ، نشان مىدهد كه چادرها در تصدى ناظر كارخانه بافندگى سلطنتى نبوده بلكه در اختيار متصدى قاليهاى دربارى قرار داشته است « 1 » .\r\n\r\nپارچه‌هاى صفوى\r\nپارچه‌هاى صفوى از ديدگاه هنرى در ساتن‌هاى طرح پيكره‌اى و مخملهاى ابريشمى و زردوزىشده با سنگهاى قيمتى عصر صفوى به اوج كمال خود رسيد ؛ به‌علاوه درهمين دوره پارچه‌هاى ابريشمين چشمنواز با نقوش مكرر گياهى توليد مىشد . از اين دوره جامه‌هاى كاملى از پارچه‌هاى منقوش باقى مانده است « 2 » . از گزارش سياحان برمىآيد كه شهرهاى كاشان ، يزد ، اصفهان و تبريز از مراكز صنعت ابريشم بودند . اين منابع همانهايى هستند كه من اطلاعات خود را درباره خاستگاه قاليهاى « لهستانى » از آنها اقتباس كردم . دون‌خوان ايرانى در سال 1599 م .\r\nعلاوه بر اصفهان ، كاشان ، يزد ، شهرهاى قم و ساوه را نيز در رديف مراكز توليد ابريشم مىنويسد « 3 » . بارها از كاشان در منابع صحبت شده است و نينوخسوس از قاليهاى ابريشمى زربفت و از « پارچه‌هاى زيباى زربفت ، مخمل ، ساتن ، و انواع ديگر اقمشه » سخن مىراند كه در اين شهر\r\n\r\n\r\n","description":"","footnote":"\r\n( 1 ) - كروسينسكى ، ص 120 .\r\n( 2 ) -  SPA  ، لوحه‌هاى 1060 ، 1034 . گلوك ودى يتس ، ص 372 .\r\n( 3 ) - دون‌خوان ، ترجمه لسترنج ، ص 40 .\r\n","page_name":" 397 ","page_number":397},
  {"content":"\r\n\r\nتوليد مىشده است « 1 » . اولئاريوس گزارش مىدهد كه پارچه‌هاى كاشان و يزد با پيكره‌ها و كتيبه‌ها تزيين شده است و تاورنيه مىنويسد كه ابريشم‌كاران كاشان زيباترين ، « قاليها و پارچه‌هاى زربفت و سيم‌بافت » كل ايران را تهيه مىكنند « 2 » . پىيترو دلاواله سه نوع محصول ابريشمى را در كاشان مشخص مىكند : كمربندهاى دراز و پهن براى مردان كه چندبار دور كمر مىپيچند و اغلب با طلا و يا بدون آن با نقوش دلچسب گل و برگ ساخته مىشود ؛ پارچه‌هاى ابريشمى بدون زربفت ولى مزين به كتيبه‌ها و نقوش انسانى ( مردان و زنان ) و حيوانى ؛ و پارچه‌هاى ابريشمى كه زربفت و سيم‌بافت است و از اين لحاظ با قبلى فرق دارد و براى زنان ، بالش‌ها ، ملافه‌ها ، و ساير احتياجات محلى به كار مىرود « 3 » . همچنين رافائل دومان « 4 » توليد پارچه‌هاى طرح پيكره‌اى ابريشمين را در اصفهان تأييد مىكند و قبلا اشاره كردم كه كارگاههاى بافندگى سلطنتى در اصفهان در ميان چيزهاى ديگر انواع و اقسام پارچه‌هاى مصرفى سلطنتى را تهيه و توليد مىكردند . تبريز را با اينكه شاردن مىنويسد كه از نظر اهميت ، اندازه ، غنا و حجم تجارت و جمعيت در درجه دوم قرار دارد و پر از هنرمندان و هنرورزانى است كه هركدام در توليد پارچه‌هاى پنبه‌اى ، ابريشمى ، و زربفت سررشته دارند ، ولى منابع ديگر كمتر از آن ذكر مىكنند . در تبريز زيباترين دستارها توليد مىشد و سالانه شش هزار بار ابريشم به عمل مىآمد . شيلينگر هم در حوالى سال 1700 م . به اين اطلاعات صحه مىگذارد ؛ او علاوه بر آن مىنويسد كه در تبريز پارچه‌هاى كتانى زيبائى توليد مىشود كه در جاهاى ديگر همتا ندارد « 5 » . مشكل انتساب پارچه‌هاى مختلف به اين مراكز به دشوارى همان انتساب قاليها است و فقدان معيارهاى موثق مانع از آن مىشود كه من بتوانم نتايج مفصل درباره خاستگاههاى آنها ارائه دهم .\r\nپارچه‌هايى كه داراى تاريخ توليد باشند ، بسيار كميابند . به دليل تزيين مسلط كتيبه دو « پارچه ابريشمى مركب » به تاريخ 1545 م . و 1669 م . مشكل بتوان اشاراتى درباره پارچه‌هاى طرح گياهى و طرح پيكره‌اى بدست آورد . هشت طاقه پارچه كه داراى امضا و رقم « غياث » است ( عكس 18 ) تا حدودى كمك مىكنند . فيليس اكرمن شرح حال جالب و مفصلى از غياث تهيه كرده است « 6 » . ولى متأسفانه تاريخ او را نمىدانيم و او را نقشبند و گلابتون‌دوز نوشته‌اند كه در يزد متولدشده و در آنجا دم‌ودستگاهى بهم‌زده و متعلق به محفلى بوده كه با دربار شاه عباس اول رفت‌وآمد داشته‌اند . نام او از مرزهاى ايران فراتررفته و پارچه‌هاى او با قيمت گزافى خريد و\r\n\r\n\r\n","description":"","footnote":"\r\n( 1 ) - نينوخسوس ، ص 100 .\r\n( 2 ) - الئاريوس ، ص 601 . تاورنيه ، جلد 1 ، ص 80 .\r\n( 3 ) - دلاواله ، جلد 2 ، بخش 1 ، ص 151 به بعد .\r\n( 4 ) - دومان ، صص 186 ، 195 .\r\n( 5 ) - شاردن ، جلد 2 ، صص 320 ، 8 - 327 . شيلينگر ، ص 149 .\r\n( 6 ) - اكرمن « غياث بافنده » ص 9 .\r\n","page_name":" 398 ","page_number":398},
  {"content":"\r\n\r\nفروش شده است . درخصوص رقم‌هاى ديگر او تفصيلات شرح حالى مناسب براى تاريخگذارى وجود ندارد . در قلمرو پارچه‌هاى طرح پيكره‌اى ، مقايسه سبكى آنها با نقاشى نگارگرى اين زمان كه تحت‌تأثير سبك رضا عباسى بوده ( عكس 35 ) سرنخهايى بدست مىدهد كه بتوانيم آنها را به اوايل سده هفدهم نسبت بدهيم . ما تاريخ اهداى پارچه طرح مادونائى ( مريم عذرا ) مصور در عكس 34 را كه در سال 1603 م . يكى از سفراى ايرانى از عاليجناب ونيز به ارمغان آورد و بعضى از پارچه‌هايى را كه شاه صفى اول همراه سفيرى به نزد دوك فريدريش از هلشتاين - گوتورپ ، در سال 1637 م . فرستاد و حال در كاخ روزنبرگ در كپنهاك نگهدارى مىشود ، در دست داريم « 1 » . اينها صرفا همساز با تاريخى هستند كه در مقايسه با نگاره‌هاى همزمان بدست مىآيد .\r\nتنوع پارچه‌هاى صفوى ، بررسى و ارزيابى هريك از آنها را در اين مقاله غيرممكن مىنمايد .\r\nدر اينجا فقط چند نمونه برگزيده‌ام كه مىتواند از دستاوردهاى طراز اول اين دوره باشد . يكى از زيباترين پارچه‌هاى سده شانزدهم مخمل زربفتى با زمينه قرمز رنگ است ( عكس 17 ) . در آن دو رديف مواج از پريهاى گوناگون به تناوب روى نقشى از پيچكهاى جفتى همراه با پرندگان و كپّه‌هاى ابر نقش بسته است . پريهاى رديف نخست با دو بال روى سكوى قالىوارى نشسته‌اند كه روبروى آنها تنگى قرار گرفته است . پريان چهار بال در رديف ديگر بر روى سرير نشسته‌اند .\r\nسربند خاص پريان را قبلا پريان نگاره‌هاى نيمه پسين سده پانزدهم و مكتب هرات « 2 » بر سر داشتند و در تصوير مريم عذراى پارچهء مصور در عكس 34 نيز از آن استفاده شده است . پريان موجودات بهشتى هستند كه حضرت محمد ( ص ) را در معراج همراهى مىكردند و يا جزو ملازمان حضرت سليمان و ملكه سبا بودند « 3 » . تصوير آنها در حالت نشسته ، و مثل مخمل مذكور ( شماره 17 ) همراه با پيچكها ، پرندگان و كپّه‌هاى ابر در حاشيه قالى طرح شكارگاه وينه نيز ظاهر شده است ( عكس 13 ) ؛ پرى بر تخت نشسته هم تصوير ترنج ميانى قالى طرح شكارگاهى مونيخ را تشكيل‌داده « 4 » و علاوه‌براين روى قاليچه پرده‌نماى عكس 14 و حاشيه قالى پشمى عكس 12 نيز ظاهر شده است . حاشيه پارچه از نظر طرح‌بندى تا حدود زياد شبيه حاشيه انتهائى قالى طرح شكارگاهى وينه است ؛ و جفتهايى از ماهى كه شكل يك بته‌جقه را پديد آورده‌اند دقيقا با همين\r\n\r\n\r\n","description":"","footnote":"\r\n( 1 ) - مارتن ،  Die Persischen Prachtstoffe  .\r\n( 2 ) - ساكيسيان ، نگارگرى ايران ، لوحه  LIX  ، شماره 101 ؛ و لوحه  LXI  ، شماره 105 .\r\n( 3 ) - گروبه ،  The World of Islam  ، لوحه 144 ، سچوكين ، نسخه‌هاى خطى شاه عباس ، لوحه‌هاى ،  XVII , XVI  .\r\n( 4 ) - زاره وترنكوالد ، جلد 2 ، لوحه 48 .\r\n","page_name":" 399 ","page_number":399},
  {"content":"\r\n\r\nشيوه بر روى قاليهاى دست‌باف سده شانزدهم ظاهر شده‌اند . در يكى از نگاره‌هاى نسخه‌اى خطى به تاريخ 1556 م . كه بر روى پارچه‌اى هم آمده ، پريان در سايبان پشت سر پدر زانوزدهء مجنون جلوه يافته‌اند و نيز بر روى شترى كه در سال 1557 م . نقاشىشده ، ديده مىشوند « 1 » . اين همتاها انتساب نمونه را به نيمه سده شانزدهم توجيه و تأييد مىكند .\r\nهشت طاقه پارچه‌اى كه داراى رقم « غياث » است از برجسته‌ترين پارچه‌هاى ابريشمى اواسط دوره صفوى است . به جز يكى از آنها كه بر روى آن سنگ قبرى با محرابى و كتيبه حاشيه‌اى نقش بسته « 2 » ، همه آنها از پارچه‌هاى طرح پيكره‌اى است . مضامين آنها عبارتند از : نگريستن خسرو به شيرين در استخر و ديدار ليلى از مجنون در بيابان . اين صحنه بر روى پارچه زربفت با زمينه مشكى و مصور در عكس 18 آمده كه چندين نمونه از آن حفظ شده است . در ميان چيزهاى ديگر ، سيمانگارى طبيعى شترى كه ليلى با هودجى سوار برآنست ، نشانگر چيره‌دستى و استادى غياث است . تصوير شتر با هودج و ساربان و شاعرى كه با حيوانات به صحبت مشغول است از مضامين مكرر نگاره‌ها بود « 3 » . سؤالى كه مطرح مىشود اينست كه آيا غياث ، طراح بافنده و يا رئيس كارگاه سلطنتى بالاخره كداميك بوده است ؟ درواقع شواهدى در دست نيست تا وظايف مختلف او را از هم متمايز سازد و بعيد نيست كه وى هر سه اين شغلها را در خود جمع داشته است . بهرحال غياث در طراحى پارچه‌هايى كه با سبكهاى مختلف خطاطى رقم او را دارند ، دست داشته است .\r\nولى گمان مىرود كه خود او هم آنها را نبافته باشد بلكه بر اجراى آنها نظارت داشته است . به دليل محبوبيتى كه آثار او داشته ، بعيد نمىنمايد كه همكارانى را نيز به كار گمارده بوده است . مىدانيم كه او در يزد مىزيسته و احتمال دارد كه در آنجا نيز به كار مشغول بوده است . باوجوداين نمىتوان از اين احتمال گذشت كه طرحهاى او در اصفهان اجرا مىشده چون با دربار ارتباط داشته و در بيوتات سلطنتى از مقامى و الا برخوردار بوده است . ظاهر شدن رقم او در جائى معتبر و تكرار آن در نقوش مكرر نشان از اهميت و قابليت او داشته است . اين راه‌ورسم تأكيد بر هويت شخصى ( كه در شرق نادرهم هست ) در بين معاصران او در دربار شاه عباس اول در اصفهان ، نظير عليرضاى عباسى خوشنويس و آقا رضاى نقاش نيز رواج داشته است .\r\nسبك نقاشى آقا رضا عباسى يك رشته از پارچه‌هاى طرح پيكره‌اى را نظير مخمل زمينه نقره‌اى موجود در موزه  \" Badisches Landsmuseume \"  در كارلسروهه  \" Karlsruhe \"  تحت‌تأثير\r\n\r\n\r\n","description":"","footnote":"\r\n( 1 ) - سچوكين ، نسخه‌هاى خطى صفوى ، لوحه  XLII  ساكيسيان ، نگارگرى ايران ، لوحه  XLIX  ، شماره 85 .\r\n( 2 ) -  SPA  ، لوحه 1037 .\r\n( 3 ) - سچوكين ، نسخه‌هاى خطى صفوى ، لوحه‌هاى  LXVI , XLII  .\r\n","page_name":" 400 ","page_number":400},
  {"content":"\r\n\r\nقرارداده ( عكس 35 ) پارچه‌هايى كه بر روى آنها معمولا صحنه‌هايى از زندگى روزمره با نقوش مكرر آمده است « 1 » . صحنه‌اى كه بر روى پارچه كارلسروهه آمده جوانى را به حالت ايستاده و پاهاى خميده و تكيه‌زده بر عصا نشان مىدهد كه درحال بوئيدن گلى است و به حرفهاى پيرمردى كه در مقابل او زانوزده ، گوش مىدهد . پيرمرد كفشهايش را به كنارى نهاده و در مقابل او كاسه‌اى خالى و يك شيئى غيرقابل تشخيص قرار دارد . گفته‌اند كه اين پيكره سائل است كه متقاعدكننده نمىنمايد . ارنست كونل او را يك نفر درويش مىداند . تأثير رضا عباسى در حالت پيكره و چين و شكن ظريف جامه‌ها و دستار بزرگ و كشيده ، پيداست .\r\nمخمل ابريشمى زربفت مصور در عكس 34 رابطه مستقيم با پارچه كارلسروهه دارد . اين پارچه علاوه بر تاريخش ، به جهت مضمون بديع صحنه‌هايش جالب نظر است چون در اينجا در تقابل با گبه عكس 16 كه گروهى از پيكره‌ها از روى الگوهاى خارجى مثنىبردارى شده ، واقعه انجيلى تولد حضرت مسيح برطبق سنن شرقى و به سبك كاملا صفوى تصوير شده است . ارنست كونل بررسى مفصلى از نقشمايه‌هاى مسيحى در نگاره‌هاى ايرانى انجام‌داده و در آن اين مضامين شمايل‌نگارى را به بحث گرفته است . ميلاد مسيح در قرآن هم توصيف‌شده ، ولى روايت آن با روايت انجيل متفاوت است چنانچه مريم ، عيسى را در حالت تجرد و در زير درخت نخل به دنيا مىآورد و خداوند عالميان براى طهارت و پاكيزگى او جويبارى را زير پاهاى او جارى مىسازد ( سوره 19 ، آيات 7 - 24 ) . كونل در مورد اين مضمون كه به نظر او كمتر موردبررسى قرارگرفته ، دو نگاره قرن شانزدهمى را ارائه‌داده و سچوكين هم نگاره ديگرى با تاريخ اوايل سده هفدهم عرضه كرده است « 2 » . بر روى پارچه ، درخت نخل جاى خود را به نهالى پرشكوفه داده كه پرنده‌اى بر روى آن مىخواند و شبيه گلبوته‌هاى مخمل‌كار لسروهه است كه در آن چشمه‌اى با ماهى نيز ظاهر شده است . مريم عيسى كودك را پرورش مىدهد و دور سر هردو با هاله‌اى نورانى مزين است . پيكره‌اى كه با اين گروه مواجه مىشود و جامهء آماده‌اى را مىگيرد به صحنه ولادت مسيح بسان صحنه‌اى كه در قرآن آمده تعلق ندارد و بنابراين نمىتوان با رجوع به شرحى كه ما در آنجا پيدا كرديم ، آن را تبيين كرد .\r\nپارچه‌هائى كه تحت‌تأثير نقاشيهاى رضا عباسى و قاليهاى « لهستانى » پديد آمده‌اند به همان ميزان نشاندهنده سبك دربارئى هستند كه شاه عباس اول در آغاز سده هفدهم از آن هوادارى كرد .\r\n\r\n\r\n","description":"","footnote":"\r\n( 1 ) - زاره و ميتووخ ، لوحه‌هاى 10 ، 20 . سچوكين ، نسخه‌هاى خطى شاه عباس ، لوحه‌هاى ،  XXXVI , XXXV  .\r\n( 2 ) - همان ، لوحه  XXIII  .\r\n","page_name":" 401 ","page_number":401},
  {"content":"\r\n\r\n\r\nمجموعه‌هاى عمومى قاليها و پارچه‌هاى شرقى\r\nدر اروپا مهمترين مجموعه از آن موزه هنرهاى كاربردى وينه است . سپس موزه ويكتوريا و آلبرت لندن حائز اهميت است . يك مجموعه استثنائى در برلين در خلال جنگ جهانى آسيب و صدمات زيادى ديد قاليهاى باقيمانده اكنون در موزه هنر اسلامى ( برلين شرقى ) و موزه هنر اسلامى ( برلين غربى ) محفوظ است . بدون اينكه آنها را از نظر اندازه يا كامل بودن مرتب كرده باشم مىتوانم به مجموعه‌هاى زير اشاره كنم : موزه ريكس ، آمستردام ، مجموعه ديويد و كاخ روزنبرگ ، كپنهاك ، موزه باردينى ، فلورانس ؛ مجموعه بارل ( اخيرا به روى عموم گشوده شد ) متعلق به نگارخانه و موزه هنرى ، گلاسكو ؛ موزه هنر و صنعت ، هامبورگ ؛ تورك و اسلام اثرلرى موزه سى ، استانبول ؛ موزه ارميتاژ ، لنينگراد ؛ موزه گلبنكيان ؛ ليسبن ، موزه منسوجات ، ليون ؛ موزه پولدى پتسولى ، ميلان ؛ موزه محلى و موزه ملى ، مونيخ ؛ و موزه هنرهاى تزيينى در پاريس .\r\nدر آمريكا موزه هنرى متروپوليتن نيويورك بهترين و باشكوهترين قاليها و منسوجات را دارد . موزه منسوجات واشنگتن هم صاحب مجموعه بسيار مفصلى است . به اينها بايد موزه‌ها و مجموعه‌هاى زير را نيز افزود : موزه هنرهاى زيبا ، بستن ؛ موزه هنرى كليولند ؛ انستيتو هنرهاى دترويت ؛ موزه هنرى كانتى ، لس‌آنجلس ؛ موزه هنرى فيلادلفيا ؛ و موزه شهر هنرسن لوئيز .\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\nفصل نهم معمارى ايران در دورهء صفويان « ( * ) »\r\nاز عمارات دوران صفوى در مقايسه با ابنيه دورانهاى ديگر ايران ، تعدادى زياد باقىمانده است . با اينهمه معمارى دوران صفوى نسبت به معمارى ادوار سلجوقى ، ايلخانى و تيمورى كاملا شناخته نشده است . چند عامل به تعيين اين تناقض كمك مىكند . يك عامل ، عامل پيش‌پاافتاده تعصب و پيشداورى است . عمارات زيباى دوران صفوى پيوسته تحسين بىچون‌وچرا درپى داشته ، ازاينرو به سادگى در زمره طبقه‌بندى ناخوشايند جذابيت‌هاى توريستى قرارگرفته و به همين دليل تعدادى از آنها به صورت جدى ارزيابى مفصل و محققانه نشده است . از طرف ديگر ، مىتوان مستندات ناقص و ناكامى معمارى صفوى را نيز ذكر كرد : يعنى كمبود نسبى تك‌نگاريها ، طراحيها و رسالات فنى در اين زمينه به جستارهاى عموما شتابزده انجاميده است . يك عامل مهم ديگر ، بىحفاظى و در دسترس همگان بودن معدودى از عمارات مهم اصفهان است و اين امكان دسترسى بدانها باعث‌شده كه در مقايسه با آثار غيرقابل دسترس اردبيل ، ماهان ، كرمان و مشهد بطور غيرمنصفانه ناشناخته باقى بمانند .\r\nمعنى اين غفلت متناقض از آثار خلاقه و غنى اين دوره ، در اينست كه اصطلاح « صفوى » به منظور كاربرد آن در زمينه معمارى چندان وافى به مقصود نيست . هنوز نمىتوان نوع خاصى از پلان كف ، سازمانبندى فضائى ، تركيب‌بندى نماى پيشين ، مقرنس ، نيمرخهاى قوسى و يا طاقبندى را بدان اطلاق كرد ، گواينكه در زمينه كاشيكارى ، اينها مفاهيم همگانى است . يكى از اهداف اين\r\n\r\n\r\n","description":"","footnote":"\r\n* در اينجا از ديويدگاى ، دكتر كريم يوسف جمالى ، برنارد اوكين و داگلاس پيكت به سبب مطالعه اين فصل از كتاب و ارائه نظريات راهگشا نهايت تشكر را دارم و نيز از ياريهاى دكتر رونالد فريه در تهيه تصاوير تشكر مىكنم .\r\n","page_name":" 403 ","page_number":403},
  {"content":"\r\n\r\nفصل به ثبوت رساندن دست‌كم سه سبك همزيست دوران صفوى و نيز كردوكار عمارتى است كه مىبايد مورد استفاده قرار مىگرفت ( چه عمارت مذهبى ، كاخ مانند و چه عمارات ديگر غيرمذهبى ) .\r\nتعريف سبك صفوى در قلمرو معمارى مذهبى ، بويژه با توجه به اشتياق حاميان صفوى براى مرمت و گسترش آثار و ابنيه سابق ، مشكلاتى را پيش‌رو مىنهد . اين تغييرات در كتيبه‌هايى كه از آنها ذكر مىكند بطور مفصل ثبت‌نشده و خشت موزائيك ( كه در نظر اول وسيله‌اى براى تاريخگذارى است ) به سبب توازن و تعادل درونى مصالح در مسائلى چون تكنيك و رنگ‌گزينى ، وسيله‌اى كاملا گمراه‌كننده است . بررسى دقيق طرحهاى بكاررفته ، در آرايه دوره صفوى مثل آرايه صدر اسلام ، به شناسايى تغييرات كوچك ولى مهم در زمينه عناصر كاملا نمونه‌اى مىانجامد و اين تغييرات مىبايد در يك چارچوب سالشمارانه قرار گيرد « 1 » . با فقدان كتيبه‌ها ، بعضى از نمونه‌هاى آرايه آجرى و گچى ، نقاشى ديوارى و بالاتر از همه كاشيهاى منقوش زيرلعابى مربع شكل و موضوعات متنوع آنها ، سرنخهاى مفيدى براى تاريخگذارى هستند . امّا شباهت نزديك گنبدهاى تزيينى مسجد شاه و مدرسه مادر شاه يادآور گره‌هاى كاربرد آرايه در امر تاريخگذارى است . جاى شگفتى نيست كه نام « صفوى » در زمينه معمارى مذهبى به صورت صفت مشترك آثارى درآمد كه بين سده‌هاى نهم / پانزدهم و چهاردهم / بيستم پديدآمده و بدين نام متصف شده‌اند .\r\nتعريف معمارى كاخهاى « صفوى » دست‌كم چند مشكل به دنبال دارد ؛ از اين كاخها كمتر از ده كاخ باقىمانده كه اكثر آنها در اصفهان است و تاريخ آنها را مىتوان از كتيبه‌هاى آن‌ها و يا منابع تاريخى دريافت . معمارى سست و متظاهرانه و طرح باغات و تزيين آنها و بازتابهائى از هنرهاى صناعى در كاخها ، بدانها نوعى شخصيت و فرديت متمايز بخشيده است .\r\nسرانجام اصطلاح « صفوى » اغلب به نادرست براى توصيف رشته وسيعى از عمارات غيرمذهبى و غيركاخى به كار رفته است . دامنه نوآورى در بعضى از اين ابنيه يعنى سدها ، كفترخانه‌ها ( برجهاى كفتر ) ، آب‌انبارها ، يخچالها ، محدود بود . در بررسى پلها و كاروانسراهاست كه مىتوان سبك غيرمذهبى متمايز صفوى را با اعتنايى بيشتر پيگيرى كرد . امّا تاريخگذارى اين بناها بسيار مشكل است . اينها كه فاقد هر نوع آرايه و خطاطى هستند ، تقريبا سادگى خشك\r\n\r\n\r\n","description":"","footnote":"\r\n( 1 ) - م . س . ديماند ، « مطالعاتى در زمينه آرايه اسلامى .  I  . بعضى از وجوه آرايه اموى و اوايل عباسى » در  AI  ، جلد 4 ( 1937 م . ) صص 337 - 293 .\r\n","page_name":" 404 ","page_number":404},
  {"content":"\r\n\r\nو خامدستانه‌اى دارند . آنها از اصلى تبعيت كرده‌اند كه پيگيرى كاركرد آنها را شكل داده است .\r\nاين آثار جهانى متفاوت با جهان عمارات سلطنتى اصفهان دارند و تأثير آنها تا سده حاضر كشيده شده است . بين كاروانسراهاى مختلف بايد به اختلافاتى چند در زمينه پلان ، اندازه ، آرايش و يا امكانات معمارى اشاره كرد . امّا اينها احتمالا نيازهاى خاص محلى و يا ميزان پول موجود را بازتاب مىدهند و در تاريخگذارى اين ابنيه و يا تشخيص سبك متحول آنها لزوما كارساز نيستند .\r\nموانعى مهم بر سر راه درك و فهم معمارى صفوى وجود دارد . در يك چنين وضعيتى ، مفيدترين رهيافت برپائى جستارى عمومى بر پايه بررسى مفصل چند عمارت كليدى است و اين كار از بحث بىمعنا در مورد فهرستى از بناها ، تاريخ‌ها و صنعتگران جلوگيرى مىكند .\r\nفقط با گزينش دقيق است كه چوب از درخت بدست مىآيد . امّا ( با اتخاذ اين استعاره آشنا ) ماهيت چوب به نوع و كميّت درختان بستگى دارد . ازاينرو فهرست مجمل از عمارات ، براى مراحل مختلف بحث ، اطلاعات بنيادى عرضه مىكند . معمولا عمارات را از جستارهاى عمومى حذف مىكنند ، جستارهايى كه به منظور روشن شدن فعاليت معمارى سده‌هاى دهم / شانزدهم و اواخر يازدهم / هفدهم مورد تحليل قرار مىگيرند و اين دو قرن دو دوره بنيادى تاريخ معمارى صفوى است كه تاكنون بطور كامل شناخته نشده است .\r\nجلوس شاه اسماعيل ( 907 / 1501 ) معمولا نقطه عطف و سرآغاز در تاريخ ايران است .\r\nمعهذا اگر بدينسان سلطنت او را در تاريخ معمارى هم سرآغازى برشمريم ، دچار اشتباه خواهيم شد . درواقع از ظهور سلجوقيان ( به استثناى پىآمدهاى هجوم مغولان ) به بعد در معمارى ايران يك دوره بيست‌وپنجساله ديده نمىشود كه از آن اثرى باقىمانده باشد . معمارى براى شاهان بيشتر از شعر ، نقاشى ، خطاطى و موسيقى ارزشمند نبود . « 1 » چه‌بسا هم اوضاع سياسى آشفته سلطنت شاه اسماعيل سبب‌شده كه چيزى از آثار معمارى پديد نيايد . بهرحال هيچ نوع نسيم نوآورى فضاى معمارى ايران را نياشفت و همان معمارى متأخر تيمورى به آرامى ادامه يافت . مجموعه‌اى از قطعات تزيينى كوچك در رقابت با بهترين آثار دوره قبل قرار گرفت ، ولى ظاهرا تلاشى براى تقليد از مجموعه‌هاى جاه‌طلبانهء معمول قرن قبل ( يعنى در مشهد و سمرقند ) بوقوع نپيوست .\r\nسياحان غربى گزارشهائى پرشور از كاخهاى شاه اسماعيل ارائه داده‌اند ، امّا هيچكدام از اين\r\n\r\n\r\n","description":"","footnote":"\r\n( 1 ) - نگاه كنيد به محمد كريم يوسف جمالى ،\r\n The Life and Personality of Shah Ismail I ( 1987 - 1529 ) \r\n، رساله غيرچاپى دكترى ، ادينبارو ، 1981 م . ، صص 70 - 154 ، 450 - 232 .\r\n","page_name":" 405 ","page_number":405},
  {"content":"\r\n\r\nعمارات چندان دوامى نيافته‌اند . پراكندگى اتفاقى عمارات اوايل قرن دهم / شانزدهم سرنخى براى شكوه و حشمت معمارى متأخر صفوى نيستند .\r\nبىترديد يكى از شاهكارهاى اين دوره پيش طاق بقعه هارون ولايت اصفهان به تاريخ ربيع الاول 918 / مه - ژوئن 1513 است . در بالاى در ، نام حامى آن يعنى وزير اعظم دورمش خان در يك بيت فارسى ذكر شده است ، اين يادبود منظوم كه تاكنون بىسابقه بود به سرعت يكى از خصايص عمارات دوران صفوى گرديد . اين مجتمع از نظر معمارى بيشتر شگفتىزاست تا متشخص ؛ با اينكه آرايش اصلى آن با چند مرمت بعدى احياشده ، ولى بخش بيرونى آن به تمام معنى براى يك مدخل تزيينى كم است . نقشه نماى بيرونى گنبدخانه ( در حالت مفصل ) ماهيت تدريجى كل مجتمع را نشان مىدهد . پايه هشت ضلعى آن به طبقه ميانى مربع‌شكل آن ، كردوكار معمولى معكوس عرضه كرده است . گنبد فوقانى كه كاشيكارى آن كاملا از آن ادوار بعد است بر روى ساقه گنبدى بلند قرارگرفته كه هشت ضلعى معمولى و متوسطى است و در زهبند برجستگى ملايمى دارد و نيمرخى كه بسيار شبيه نيمرخ مسجد شاه مشهد ( 855 / 1451 ) است .\r\nدر انتخاب عناصر اساسى نظير گنبد ، صحن و نماى پيشين در عمارت چيزى نو و تازه به نظر نمىرسد .\r\nامّا تحول چشمگيرى از تأكيد را مىتوان در اينجا تشخيص داد . در اينجا بيشترين توجه به نماى پيشين بيرونى شده تا آرايش درونى و اين تأكيد مكرر در عمارات متأخر دوره صفوى تكرار شده است . شبيه اين امر رهيافتى است كه فضاهاى كلا قابل رؤيت ( نظير بخش تحتانى ساقه گنبد و هشت ضلعى داخل آن ) را به صورت آجرى محض درآورده است . اين بنا بطوركلى حاوى تزيين همه‌جانبه و پرمايه است و عمارتى نيست كه در آن هر عنصرى جايگاه ويژه خود را داشته باشد و همين از عيوب طرح آنست . ترديدى نيست كه نماى پيشين آن از انعطاف بالقوه طاقچه قوسدار ماهرانه‌اى بهره‌گرفته و اين طاقچه با اندازه‌ها و عمق‌هاى مختلف تكرارشده و در واقع شاه بيت كل تركيب‌بندى است . امّا ديداركننده با سرازير شدن از دروازه باشكوه اين بنا نمىتواند خود را از دست احساس سقوط در صحن محدود درونى و در بىتعادلى گنبدخانهء مسلط بر اين تركيب‌بندى كوچك ، رها كند . اين گنبدخانه از نظر درونى در معمارى چندان نقشى ندارد ؛ اهميت اين بخش به لحاظ ازاره‌هاى خشت موزائيكى و زنجيره‌هاى متعدد كتيبه‌اى است .\r\nهويت عارفانه هارون كه اين مشهد به افتخار او برپا شده ، رازى است كه گفته‌هاى شيرين و رومانتيك شاردن كمتر در پراكندگى آن نقش داشت . اين داستان ، غيرمستقيم در حديثى كه در كتيبه بناى آن نقل‌شده و از نظر فريبندگى خط نيز با ساير خوشنويسىهاى معاصر خود پهلو\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nمىزند ، آمده است . اين بنا صرفنظر از ثبت واقعى تاريخ آن و القاب حاكم ، به افتخار شاه اسماعيل برپا شده است . ذريه او از على ( جدّه ) در لابلاى حديثى كه از هارون ذكر مىكند ، نهفته است . جنگهاى شاه اسماعيل با عثمانيان با بهره‌گيرى از القاب زمان‌پسندى چون الغازى و المجاهد فى سبيل اللّه حالت جهاد پيدا كرده بود . حكومت او برتر از خلافت بود چون در مقابل عثمانيانى كه اين مقام را غصب كرده بودند ، ايستاده بود . مىتوان از كاربرد لقب والى ولايت در مورد شاه ، به جناس نام مشهد پى برد و مطمئنا تطابقى با اين كتيبه ندارد و لقب والى ولايت در يك پيش‌طاق حاكى از بابهاى هميشه مفتوح خير و بركت شاه بوده است . حتى امكان دارد كه اين مديحهء كاملا قراردادى حاوى تفسير كلامى نيز باشد . اسماعيل در بعضى از اشعار پرشور خويش ، خود را با على مقايسه كرده و مفهوم على در نزد شيعيان همچون بابى به سوى بهشت است . درواقع كتيبهء بالاى درب شرقى بقعه ( سمت اين كتيبه هم مهم است ) حاوى حديث پيامبر است « انا مدينة علم و على بابها » . در قاب مربعى كتيبه كوفى كه در رأس قوس ورودى قرارگرفته نام على بادقت و مهارت كامل در كنار نام محمد ( ص ) و اللّه آمده است . در پائين آن ، و در سينه سنتورى خود درب ، قاببندى موجود است كه « مرغان بهشتى » در آن تصوير شده و در هاله قداستى از ابرهاى چينىوار قرار گرفته‌اند . محور وسطى اين قاببند پيكره‌اى دقيقا با نام اسماعيل در كتيبه مدخل اصلى درون آن مطابقت دارد . نام و لقب شاه با حروف طلايى پررنگ اجراشده كه از درون زمينه سفيدى كه براى بقيه كتيبه بكاررفته بيرون زده است . نمىتوان استنتاج نكرد كه كتيبه و تزيين به يك ميزان حاوى لحن مذهبى و نيز سياسى است و تعالى موقعيت فراانسانى اسماعيل را نشان مىدهد . « 1 »\r\nاين بنا به دليل اين موارد نيست كه مورد توجه قرارگرفته ، چون موقعيت حساس آن در تاريخ كاشيكارى لعابى ، بحثهائى مفصل را درباره ساير ويژگيهاى آن پيش كشيده است . صرفنظر از كيفيت بالاى كاشيكارى آن ، كاربست فنون اوليه معمارى در آن محل توجهى درخور است .\r\nدلالتهاى آن بر تحول آينده كاشيكارى صفوى در پائين بررسى خواهد شد ، ولى ضمنا اين بنا نمونه آشكار كاربرد فنون توسعه‌يافته پيشين است . ازاينرو اين بنادر در كنار عمارت مسجد على ( ع ) قطعهء اختتاميه‌اى براى يك سنت عظيم برشمرده مىشود . اين بنا علاوه بر فن موزائيك خشت كه از بهترين فنون جاافتاده كاشيكارى بود ، نقش صفحه شطرنجى را كه از تزيين آجرى سلجوقيان مايه گرفته بود ، فرا مىنمايد و نمايانگر شبكه‌هاى پنجره‌اى و هندسى لعابدار و\r\n\r\n\r\n","description":"","footnote":"\r\n( 1 ) - هنرفر ، گنجينه ، ص 368 ؛ بدون تاريخ است .\r\n","page_name":" 407 ","page_number":407},
  {"content":"\r\n\r\nزنجيره‌هايى از كاشيكارى چندرنگى است كه ويژگيهاى معمارى را هرچه بيشتر به رخ كشيده و نيز از معرقهاى لعابى در مقابل يك پس‌زمينه آجرى مسلط بهره گرفته است . در اينجا رشته‌اى وسيع از كتيبه‌ها بكاررفته است . خطوط ثلث با انحناهاى خاص كشيده ، حاكم بر كتيبه است ، ولى اشعار بالاى درب با نمونه‌هاى اوليه بنائى نستعليق نوشته‌شده و ضمنا از نسخ و خط مربعى كوفى نيز استفاده شده است « 1 » . كاربست رنگهاى مختلف براى نام و القاب شاه از ضوابط ديرينه معمارى بود و چيزى تازه و نو نبود كه موجودات زنده را در طرح تزيينى به كار گرفته باشد . در اينجا تركيب‌بنديهاى گياهى كه پيوند نزديكى با طرحهاى قالى دارد نيز به چشم مىخورد . شايد تنها تأكيد بر دسته‌گلهاى كم‌پشت كه بىهيچ تلاشى در قاببندهاى خود محصور و اكثر برگهايشان هم هرس شده است ، در آثار قبلى همتا نداشته باشد ، گواينكه اسليمىهاى آن به قدمت خود هنر اسلامى است . ولى آنچه نماى پيشين را از نوآورى محروم كرده ، بكارگيرى دگرباره سبكهاى خاص يك فضاى محدود و استفاده از توازنها و تعادلهاى رنگين جسارت‌آميز است .\r\nزنجيره‌هاى نازك لعابدار همانند اكثر موزائيكهاى خشت ، از كارهاى تيموريان در خراسان بود ، درحاليكه بيشتر معرقهاى لعابدار زمينه آجرى ساده ( تنها مضمون مكرر نماى پيشين ) مثل ازاره مرمرين زرد متمايل به قهوه‌اى ، به مسجد كبود تبريز شباهت دارد . ازاينرو اين عمارت نخستين دوران صفوى در مركز ايران رشته‌هائى متفاوت از سنن شرقى و غربى ايران را ( و حتى نقاشى معاصرش را ) هماهنگ و موزون درهم‌آميخته و نماد و سمبولى مناسب براى حكومت نوظهور ايرانمدار صفوى شده است .\r\nعمارت توأمان مشهد هارون ولايت كه در مجاورت آن و تقريبا همزمان با آن هم هست ، مسجد على ( ع ) است كه تعدادى از خصوصيات آن‌را در خود دارد . كاشيكارى نماى پيشين آن هم احياء و مرمت شده ، ولى در اينجا آجر ساده و نقوش هندسى بيشتر از عمارت مشهد هارون ولايت سهم و نقش دارد . بعضى از طرحهاى غيركاشى آن ، صرفنظر از اجراى آن با آجر زردرنگ ، بالاتر از ابنيه دوره سلجوقى نشده است . خط كوفى بنّائى كه در مقياس كوچك و بزرگ بكاررفته ، حاوى اسامى قدسى است . اين مسجد از نظر معمارى يك بناى كاملا تازه و منظم‌تر از بقعه جانبى است ( گواينكه در نماهاى رو به كوچه مشترك هستند ) . مسجد على از نظر درونى ( نام آن يك نام عمومى است مثل عنوان سابق آن مسجد سنجرى ، و در كتيبه نيز نيامده است ) داراى پلان چهار ايوانى با محراب اصلى گنبدى است . اين گنبدخانه كه تاريخ 929 /\r\n\r\n\r\n","description":"","footnote":"\r\n( 1 ) - در مورد كتيبه‌ها نگاه كنيد به گدار ، « اصفهان » ، صص 5 - 64 ، 168 ؛ هنرفر ، گنجينه ، صص 9 - 360 .\r\n","page_name":" 408 ","page_number":408},
  {"content":"\r\n\r\n1522 دارد پيوندى سازنده بين مسجد كبود تبريز و مسجد شيخ لطف اللّه پديد مىآورد . اين عمارت با دهانه‌هاى قوسدار متعدد خود كه به كف و سطح بالاخانه بازمىشود ، به نوبهء خود يادآور بناهاى پيشين است . امّا پلان مربع كف آن و بهره‌گيرى از چهار لچكى حجيم براى تحمل گنبد ، ريشه در مساجد بعدى دارد . اين لچكىها به لحاظ اندازه و خط مرزى ، با قوسهاى جانب محور اصلى يكى است ؛ طاقبندى شباكى فضاهاى ميانى را پركرده و زنجيرهء مدورى از كتيبه ستبر ( قرآن ، سوره 17 ، آيات 1 تا 14 ) نقطه انتقال به گنبد را كامل نموده است . اين اندرونى تقريبا نوعى سادگى سست است ؛ طرح‌اندازى قرمز نيمرخهاى قوسدار ، سطوح منعطف سفيد آن را پرمايه كرده است . طاقگان كوچك تزيينى و متوسط ، دهانه‌هاى فضاى فوقانى را پر كرده است .\r\nچيزى از آرايه كاربردى معمارى دوره صفوى را نمىتوان قاطعانه رد كرد . تناسبات زيبا و فضائى اين مسجد و بازسازى جسورانه قاعده‌بنديهاى مربع گنبدى و سنتى آن ، آن را يكى از بناهاى چشمگير اين دوره كرده است ولى اگر اعلام كنيم كه در معماران ادوار بعد تأثيرى مستقيم داشته ، نتيجه‌گيرى شتابزده‌اى انجام داده‌ايم .\r\nكتيبه مدخل تزيينى حاوى اشعار مذهبى همچون اشعار پيش‌گفته است . در آنها شاه اسماعيل فردى توصيف شده كه « نام او بارها به اندازه نام ائمه در قرآن آمده است . » در مقايسه با او ، نام اجداد عارف وى به سادگى برگزار شده است . امّا چون نام اسماعيل دوازده بار در قرآن ذكر شده و چون اسماعيل شيعه دوازده امامى را مذهب رسمى ايران اعلام كرده ، لذا اين عبارت‌پردازى نه تنها عنوانى پرمفهوم است ، بلكه تلويحا اسماعيل را تا مقام ائمه ارتقاء داده است . انتخاب ماده تاريخى در آخر كتيبهء مدخل تزيينى نيز از نظر اشارات رمزآميز جالب نظر است : « جاؤها و فتحت ابوابها » . از آنجا كه اين اصطلاح در مورد اللّه به كار مىرود ، لذا شباهت على با باب كه در ساير عمارات اصفهان ديده مىشود ، مفهومى دوگانه دارد : على بابى است به سوى روشنائى روحانى و اين اشاره مقارن است با جاى اين كتيبه‌ها كه بر بالاى سر در عمارت مذهبى قرار گرفته است . از اين مسجد يك مفهوم ثالث نيز مستفاد مىشود و آن اينكه كتيبه داراى اشارتى فوق‌العاده به مسجدى است كه نام على روى آن است و لذا نشان مىدهد كه اين نام عمومى حقيقتا بر نام على ( ع ) اطلاق مىشود « 1 » .\r\nدو عمارت شهر ساوه روشنى بيشترى بر معمارى اين دوره مىتاباند . انتقال پايتخت از تبريز\r\n\r\n\r\n","description":"","footnote":"\r\n( 1 ) - گدار ، « اصفهان » ، صص 72 - 69 . هنرفر ، گنجينه ، صص 79 - 369 . بختيار ، « مسجد على » ، صص 2 - 1 كه تاريخى از دوره سلجوقيان براى اين مسجد قائل است .\r\n","page_name":" 409 ","page_number":409},
  {"content":"\r\n\r\nبه قزوين به اين شهر اهميتى تازه بخشيد ، چون جاده‌هاى مهم و عمده جنوب شرق و جنوب غرب در آنجا به‌هم مىپيوستند . ازاينرو طبيعى بود كه شاه طهماسپ دستى به سروصورت آن بكشد .\r\nليكن در مورد ميزان كار اوليه صفويان در مسجد جامع تا حدودى مبالغه شده است . در پوشش داخلى بدنه گنبدخانه ، نام سعد بن محمد كدوك ( در حدود سال 1375 م . در مسجد جامع يزد هم ذكر شده ) آمده و همين مىرساند كه اين قسمت زودتر از حتى تاريخ عمارت فوقانى گنبدخانه در اوايل سده دهم / شانزدهم ايجاد شده است . درواقع بناسازى عمده و تازه در مسجد اين دوره ، آشكارا به نوعى از چهارسوى كاذب محدود بوده كه در ضلع جنوب غربى است و حال آنكه طاقگان دو ايوان ، با خوشه‌هاى مقرنس تزيين شده‌اند . تزيين بخش عبادتگاه شامل ازاره‌اى از كاشيهاى فيروزه‌اى شش ضلعى قبل از صفويه و كتيبه موزائيك خشتى در سمت ايوان قبله با تاريخ 927 / 1525 است . امّا مهمترين بخش آن گچبرى منقور محراب آنست . در بخشهاى دوره نخستين صفوى در مسجد جامع ساوه از تزيين گچى به اندازه كافى بهره گرفته شده كه از محبوبيت و رواج آن حدود يك‌قرن‌ونيم مىگذشت . مهارت موجود در كتيبه‌هاى رقاع اين محراب ، نشان مىدهد كه تلاش براى احياى اين فن مطلق غيرعاقلانه بوده است . محرابهاى گچى سلجوقى و ايلخانى كه نمونه‌هايى از آن در اين مسجد پيدا شده ، پيكره‌وار هستند و از سطوح مختلف كنده‌كارى بهره گرفته‌اند . اين محراب در مقايسه با آنها ، نوع گچبرى معرق را به نمايش گذاشته كه اساسا در موزائيك‌هاى خشت و جلدهاى كتابها به كار مىرفت . در نزديكى مسجد ميدان كه كتيبه‌هاى آن داراى تاريخ 916 / 1510 و 924 / 1518 است و مىرساند كه در دوره صفوى مرمت شده ، محراب مشابهى ، شايد از آثار همان هنرمند ، بدست آمده است . « 1 »\r\nدر ميان آثار پراكنده دوره شاه اسماعيل يك عمارت ديگر هم درخور تحليل و بررسى است : بقعه شيخ جبرائيل ( پدر شيخ صفى ) در كلخوران نزديك اردبيل . با اينكه اين عمارت تاريخ ندارد ، ولى همگان برآنند كه از آن اوايل سده دهم / شانزدهم است ، چون سبك و تزيين آن به دوره مابعد تيمورى تعلق دارد ، درحاليكه مرمت نهايى آن از كارهاى شاه عباس اول به تاريخ 1 - 1030 / 2 - 1620 است . اين عمارت را طبيعتا مىتوان يكى از نخستين محصولات لاينقطع علاقه شاهان صفوى به اردبيل دانست كه آرامگاه شيخ صفى و متعلقات آن از بازتابهاى ديگر اين علاقه در مقام نوعى زيارتگاه سلطنتى بود . در اينجا شكل و كردوكار مرقد ، هردو قابل توجه هستند . شكل آن بطوركلى شبيه چهار طاقىهاى عظيم تيموريان در ماوراء النهر مخصوصا مسجد\r\n\r\n\r\n","description":"","footnote":"\r\n( 1 ) - گدار « مساجد كهن » ، صص 8 - 85 . پوپ در  SPA  ، صص 7 - 1166 ، شماره‌هاى 15 - 414 و 591 و تصوير 460 .\r\n","page_name":" 410 ","page_number":410},
  {"content":"\r\n\r\n- آرامگاه خواجه احمد يسوى در تركستان و گورمير است . معهذا اندازه آن كوچكتر از اينهاست و شكل آن هنوز حالت انتقالى خود را مخصوصا به لحاظ فقدان انسجام بين آرايش درونى و بيرونى آن ، حفظ كرده است . گنبد كاملا مرمت شده‌اى بر روى ساقهء گنبدى بلند ، بدون واسطه ، بر روى طبقه تحتانى مربع شكل و تختبام ، نه‌چندان خوشايند قرارگرفته و وروديهاى تزيينى محورى قوسدار و عميق ، جلوه جعبه‌گون آن‌را تنظيم و جبران كرده است « 1 » . اين‌گونه مرقدها كه جاى برجهاى مقبره‌اى را گرفته بود ، فضاى وسيعى براى زيارتگاهها تدارك مىديد . اين انتقال قطعى از يادبودهاى مجلل غيرمذهبى پيشتر در آرايش تدفينى شاه اسماعيل در زيارتگاه اردبيل چهره نموده بود . شاه اسماعيل با پيروى از سنت تاريخ ميانه يك برج استوانه‌اى گنبددار براى مقبره خود ساخت ، ولى اين بنا نه‌تنها كوچك بود ، بلكه با دورى از يك‌جاى مستقل و آزاد ، همه ويژگيهاى ظاهرى خود را جلوه‌گر مىساخت . اين بنا كه در ميان عمارات بزرگتر محصور شده ، آشكارا وصله‌اى ناجور است - يعنى نوعى از معمارى سنتى كه با طرح تازه‌اى اجرا شده است .\r\nبيشتر شاهان بعدى صفوى در اماكن مقدسه كهن دفن شدند و قبر آنها بيشتر شبيه يك تابوت سنگى حجارى شده و منقوش است تا عمارت .\r\nكتيبه‌هاى متعدد عمارات در سرتاسر سده دهم / شانزدهم گواهى بر فعاليت ساختمان‌سازى در زمان سلطنت شاه اسماعيل است . عمارات جديد و يا تعمير و مرمت عمارات متمايز از زيارتگاههاى اردبيل ، مشهد ( 920 / 1514 ) و قم ( نماى پيشين صحن كهنه ، 925 / 1519 ) صورت گرفت ؛ مساجد جامع دماوند ( 927 / 1520 ) ، گز و اصفهان ساخته شدند ؛ مزارهايى چون مزار خاتون قيامت در شيراز ، مرقد حسين در قم يا چهل دختران در قم و پل قافلان كوه ( 923 / 1517 ) برپا شدند . از اين دوره فرامين تاريخدارى از نواحى مختلف مخصوصا از مسجد ميدان ، كاشان ( 922 / 1516 ) و از مسجد جامع سمنان ( 926 / 1519 ) بدست‌آمده و ضمنا نمونه‌هاى چندى از چوبكارى هم در زيارتگاه شاه عبد العظيم شهر رى ( 915 / 1512 ) امامزاده ابراهيم در آمل ( 924 / 1519 ) و مرقد بابا افضل در مرق ( 912 / 1506 ) و مرقد سلطان مير احمد در كاشان ( 915 / 1509 ) موجود است . سنگهاى مقبره مثل نمونه‌هايى در نطنز ( 921 / 1515 ) و امامزاده زيد ، تهران ( رجب 920 / اوت - سپتامبر 1514 ) كشف شده است . سرانجام به دليل علاقه شاه اسماعيل به شكار ، مىتوان به‌عنوان يك اثر استثنايى و غريب به مناره‌اى اشاره كرد كه در حول‌وحوش شهر خوى با شاخ و كله شكار زينت يافته است . گزارشهايى از اين دوره به يك\r\n\r\n\r\n","description":"","footnote":"\r\n( 1 ) - زاره ،  Denkmaler  ، جلد 1 ، ص 2 - 50 ، 52 - 49 .  Abb  . ديباج ، راهنما ، صص 91 - 89 .\r\n","page_name":" 411 ","page_number":411},
  {"content":"\r\n\r\nنمودار 1 - كلخوران . مقبره شيخ جبرائيل ، برش طولى\r\nنمودار 2 - اردبيل ، مجتمع تدفينى ، پلان\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nچنين برجهايى در اطراف خوى اشاره دارد .\r\nپس با اينكه دوره سلطنت شاه اسماعيل خالى از فعاليت‌هاى معمارى نبود ( همانطور كه تصور مىرفت ) ولى كمبود چشمگيرى را در توليد عمارات مختلف در مقايسه با تراز والاى سده‌هاى پيشين ، نشان مىداد . اين كمبود در طول سلطنت طولانى شاه طهماسپ نيز وجود داشت . درحاليكه دوره سلطنت شاه طهماسپ نسبت به دوره شاه اسماعيل ، زمان آرامش و وفور و فراوانى بود . اين وقفه مداوم در امر عمارت‌سازى را بايد در وجود خود شاه جست كه بىاعتنايى او نسبت به هنر ، همه آنها را تحت‌تأثير خود قرار داد . فقط در بيش‌از چهل اثر كتابت كه تاريخ دوره سلطنت او را دارند مىتوان عمارات مجلل چندى و يا بخشى از آنها را تشخيص داد . از شاه طهماسپ هم مثل پدرش ، مسجد مجزائى باقى نمانده كه به دستور خود او ساخته شده باشد . و لذا جاى شگفتى نيست كه معمارى ايران در اين دوره ، سبك شاخص و چشمگيرى نداشته باشد ؛ از اين زمان تعيين تاريخ از روى سبك عمارات براى بناهاى بدون تاريخ دشوار است .\r\nدر دفاع از شاه طهماسپ بايد اشاره كرد كه بهترين آثار او احتمالا در تختگاه او شهر قزوين متمركز شده بود كه بارها از زلزله آسيب ديد . ازاينرو از مسجد شاه او و كاخ سلطنتى چيزى باقى نمانده ( ولى كوشكى كه بخشى از كاخ او بوده و اخيرا مرمت‌شده ، سرنخهايى را در اين زمينه ارائه مىدهد ) « 1 » ؛ امّا حمامهاى او ( و احتمالا بازارش ) كاملا از بين رفته است . در ميان عمارات باقىمانده از دوره سلطنت وى ، جنت‌سرا در اردبيل بايسته ذكر است . امّا آثار او در زيارتگاه‌ها بطور كلى كمتر از آن است كه سابقا تصور مىشد « 2 » . مزارهاى عمده‌اى در نيشابور و سلطانيه باقى مانده‌اند و درعين‌حال بهترين كاشيكارى زمان را مىتوان در مساجد جامع اصفهان و كرمان و شيراز و نيز بخش‌هاى كوچكترى از مساجد اصفهان ديد كه امروزه در باغ كاخ چهلستون بار ديگر برپا شده است . پس با اين استثناهاى گوناگون ، بيشتر آثارى كه در دوره شاه طهماسپ اجرا شده عبارتند از : مرمتها و افزوده‌هاى زيارتگاههاى موجود ( يعنى در مشهد و اردبيل ) ؛ مرقدها ( از جمله پنج مرقد در كاشان ، شش مرقد در ناحيه يزد و هشت مرقد در قم و پيرامون آن ) ؛ مساجد ( برسيان ، قم ، يزد ، شوشتر ، سروار و مسجد جامع اصفهان در كنار شش مسجد ديگر در اين شهر ) ؛ سنگ مقابر و يا تاوه‌هاى سنگى كه با فرامينى كتيبه‌نگارى شده است ( يعنى در كاشان ، مسجد ميدان ) ؛ چوبكارى ( يعنى در تجريش ، امامزاده قاسم ؛ طبس ؛ امامزاده حسين ؛ زيارتگاه نطنز ؛\r\n\r\n\r\n","description":"","footnote":"\r\n( 1 ) - كلايس ،  \" Der Safavidische Pavillon \"  .\r\n( 2 ) - مورتون ،  \" The Ardabil Shrine ( Concluded ) \"  ، صص 3 - 41 ، 48 .\r\n","page_name":" 413 ","page_number":413},
  {"content":"\r\n\r\nكاشان ، سلطان مير احمد ؛ رى ، بىبى شهربانو ؛ قزوين ، شاهزاده حسين ؛ و پيشوا ، امامزاده جعفر ) ؛ و چند مزار متوسط ( امامزاده اباذر در نزديكى قزوين ، امامزاده حمزه در بوانات و امامزاده ابو الفتوح درونشان ، دو اثر آخرى مقدار زيادى حكاكى روى چوب دارد ) .\r\nبا اينكه بنا به اين گفته كه تاوه‌هاى حاوى فرامين ، سنگ قبر ، در بهاى كنده‌كارى شده و تابوتهاى منقوش سنگى از بخشهاى نامربوط ساختار اساسى عمارات هستند و بنابراين در تاريخگذارى خود عمارات ارزش و اثرى ندارند ، ولى وجود آنها دست‌كم نشان از اين دارد كه عمارات مزبور در تاريخ مورد بحث ، توجه حامى را به خود جلب كرده است . و از آنجا كه مرمتهاى بىتاريخ را نمىتوان بر اين پايه و نحو ديگر تاريخگذارى كرد ، ازاينرو اين فرضيه پيش كشيده مىشود كه تاريخهاى مكتوب در اكثر موارد همزمان با مرمتهايى است كه در ساختمان انجام شده است . بديهى است كه اين محصول و توليدات معمارى با مجموعه‌اى اتفاقى از آثار كوچك و كم‌حجم ( خالى از هرنوع جهت و هدف ، كه دستاوردهاى معمارى دوره شاه اسماعيل را شكل داده ) مشترك و هم‌جهت است .\r\nدر اينجا بهتر آنست كه دستاوردهاى معمارى دوران سلطنت شاه طهماسپ زير دو عنوان يعنى مساجد و زيارتگاهها مورد بررسى قرار گيرد . يك كتيبه فارسى در ايوان قبله مسجد جامع اصفهان و به تاريخ « خلافت » شاه طهماسپ از تزيين و تعمير آن صحبت مىدارد . كتيبه قوس همان ايوان و كتيبه‌هاى ديگر به خط نستعليق در درون ايوان با آن همزمان است . احتمالا تعمير آن فراتر از ايوان نرفته است . در چارچوب قوس نوعى آرايش غيرمتعارف صورت گرفته است . قاب كتيبه‌ها اساسا شكل لوحه هستند ولى زواياى آنها گرد و همراه با گلهاى چهاربرگى ، كوچكتر است . چهاربرگيها حاوى ادعيه و احاديث است ازجمله توسل به امام على ( ع ) ، ولى خود قابها ادعيه چهارده معصوم را دارد .\r\nسومين كتيبه كه بر روى زيرسوى طاق اين قوس ورودى موجود است تاريخ 938 / 2 - 1531 را دارد . اين اثر از اهميت ويژه‌اى برخوردار است و در مسجدى اجرا شده كه چندين قرن توجه حاميان بزرگ هنر ايران را به خود جلب كرده است و بوسيله فردى بنام محمد اصفهانى و تحت حمايت خاتون آغا سلطان اجرا شده است ؛ خود شاه ظاهرا در اين امر دخالت نداشته است .\r\nبه خط نستعليق در عمارات پيشين اصفهان اهميتى درخورد قائل شده‌اند . « 1 » به مسجد دوره سلجوقى برسيان كه مركب از گنبدخانه و مناره مجزائى بوده ، صحنى با ايوانها افزوده شده است .\r\n\r\n\r\n","description":"","footnote":"\r\n( 1 ) - گدار ، « تاريخ مسجد جمعه اصفهان » ، صص 9 - 256 . هنرفر ، گنجينه ، صص 103 - 88 .\r\n","page_name":" 414 ","page_number":414},
  {"content":"\r\n\r\nطبق كتيبه ورودى جنوبى مسجد جامع كرمان ، محراب آن با موزائيك خشت در سال 967 / 60 - 1559 بازسازى شده است ؛ اسليمىهاى آن يادآور رويش‌هاى كلافى است تا حيات نباتى و در مقايسه با آثار نخستين صفويان در اصفهان حكايت از استحكام نقشمايه‌ها دارد . اين عمارت به دليل كيفيت والاى تكنيكى و فنى آن ، به صورت يك توليد پويا جلوه يافته است . سرانجام ، جامع شيراز نيز به سبب موزائيك خشتى ايوان قبله آن در تاريخ 973 / 6 - 1565 حائز اهميت است .\r\nبا بهره‌گيرى سخاوتمندانه از آجر ساده كه در تباين كامل با كاشيهاى معرق منقوش به گل سوسن ، قرارگرفته ( نظير تأكيد بر دور قلاب زيرورو و لوزيهايى با اسامى قدسى به خط كوفى بنّائى ) تا حدود زيادى به آثار تيموريان در خراسان و آثار سده نهم / پانزدهم آذربايجان شباهت پيدا كرده است .\r\nبا بررسى بقاع اين دوره مىتوان اطلاعات بيشترى درباره معمارى اين دوران بدست آورد .\r\nيكى از نمونه‌هاى سترگ و غيرعادى ، بناى هشت ضلعى جنت‌سرا در اردبيل به تاريخ حدود 1540 م . است ولى ويژگى تدفينى آن هنوز بطور كامل ثابت نشده و گنبد آن نيز از بين رفته است .\r\nاين بنا كه بزرگترين بناى اين منطقه و نيز از قداست زيارتگاه اردبيل در ايام صفويان و در ميان عمارات اين ناحيه از احترام و تكريم ويژه‌اى برخوردار بوده ، تلاش غيرمتعارف و سخاوتمندانه شاه را كاملا فرا مىنمايد . شاه طهماسپ در نظر داشت كه اين بناى هشت ضلعى سترگ را با دهانه بيش‌از شانزده متر و گنبد بزرگ و اطراف آن بر گوشه‌اى از صحن بزرگ داخلى زيارتگاه ، مقبره خاص خويش سازد . پلان آن از درون ، شكل هشت ضلعى خود را در هردو طبقه حفظ كرده ؛ در هر ضلع آن قوس كاذب بزرگى طاقچه‌هاى قوسدار بزرگ را در حصار خود گرفته است . تعميرات و تغييرات بعدى پلان اصلى را از شكل و قيافه انداخته و در آن كاوديوارهاى بزرگ قوسدار كه هركدام همساز با يكى از اضلاع هشت ضلعى است و تقريبا تا رانش گنبد رسيده ، سردر بيرونى را بيشتر جلوه‌گر ساخته‌اند . اين آرايش فقط در سمت جنوب غربى كه ايوان ورودى جلوتر از آن قرارگرفته و مستقيما در مقابل سمت شمال شرقى و در آنجا كاوديوار داخلى است فرق كرده است . اينكه اين دهانه عظيم بيرونى ، درها و پنجره‌ها را در خود گرفته ، چيزى است كه با حفارى مىتوان بدان رسيد ، امّا با ديد ديگر ، اين پلان ، پلان باز عمارتى است كه توجهى درخور را طلب مىكند . معمار آن‌كه ورود بدان را از طريق ديوار سفيد بلند رعب‌انگيز و تا حدودى نوميدكننده يافته‌بوده ، لذا با تعبيه دهانه‌هاى عميق ، ورود به عمارت را ساده‌تر كرده است . اين نمود به لحاظ روانى كاملا متفاوت با مقبره‌هاى پيشين است . نشانه‌هايى از اين تحول را مىتوان در عمارت\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nپيشين پيدا كرد ، ولى اين رهيافت تازه و جديد تاكنون اينسان جسورانه و با اين حجم و حد بيان نشده بود « 1 » .\r\nبقاع بعدى صفوى نيز از اين پلان باز پيروى كرد ولى در هيچيك از آنها هشت ضلعى به جرزهاى هشتگانهء همبسته تقسيم نشد . مثلا در بقعه ملا حسن شيرازى در سلطانيه كه حال فضاى باغ آن كوچك شده ، نورگيرى و هواگيرى هشت ضلعى كه در آن ايوانهاى وسيع و عميق درپى دهانه‌هاى قوسدار تنگ و خالى قرارگرفته ( تنوع جالبى درباره مضمون جنت‌سرا ) راه را براى اندرونى بسيار پيچيده با تعدادى ديوار حاوى پلكان گشوده است . تأكيد و تكيه ناهمساز بر يك هشت ضلعى باز و اتاق بسته مربع شكل ، همچنان لاينحل باقىمانده است . حتى سقف مقرنس چند رديفى درپى ثبوت ثقل است تا نورگيرى ، احتمالا به اين دليل كه اخيرا تعدادى از پشت بغليهاى ريز آن براى رنگ قرمز انتخاب شده است ولى شايد هم به اين دليل كه گنبد داخلى براى يك چنين اجرائى بيش‌از اندازه مجوّف بوده است . اين بقعه صرفنظر از پلان آن ، به سبب كاشيكارى كه در آن نوعى باستانگرايى آگاهانه لحاظ شده ، بايسته توجهى خاص است .\r\nازاينرو درپوشهاى كوچك توأمان لعابى با طرحهاى هندسى و يا گياهى در دو يا سه رنگ در ديوار اندرونى بكاررفته و اين امر در آرامگاه اولجايتو ( در كنار آن هم ) انجام شده و در مسجد كبود تبريز هم ديده مىشود . ولى زيباترين كار در ساقه گنبد صورت‌گرفته و دور آن‌را نوارى از قابهاى دوازده‌گانه ، حاوى كتيبه‌هاى درهم‌تابيده با خط كوفى بنّائى و توسل به چهارده معصوم مزين كرده است . اين نوار را در بالا و پائين ، نقوش هندسى با آجر لعابدار حاشيه‌بندى كرده است .\r\nخود گنبد آبى است ولى پشت بغليهاى ايوانها را موزائيك خشت آذين بسته است . اين تزيين متنوع احتمالا به اين دليل بوده كه ملا حسن لقب « كاشى » داشته است « 2 » .\r\nاز بقاع بزرگتر اين دوره يكى امامزاده سلطان محمد عبيد ( گفته مىشود برادر امام رضا است ) در كاخ نزديك گناباد ، به تاريخ 960 / 1552 است كه مهمترين ويژگى آن گنبد حجيم با ساقه بلند آنست . يك سردر پهن و كوتاه و بيرون‌زده با ايوان مركزى ورودى ، شكل‌وشمايل متوسطى به گنبدخانه بخشيده است . اين بقعه از حيث آرايش و ترتيب اصلا شبيه بقعه محمد محروق در نزديكى نيشابور است . محمد محروق طبق داستانى به منظور دعوت و گرايش يكى از شاهزاده خانمهاى عباسى به مذهب تشيع خودسوزى كرد ( به اسم او توجه شود ) . دو درب داخل بقعه ، يكى\r\n\r\n\r\n","description":"","footnote":"\r\n( 1 ) - مورتون ، « خانقاه اردبيل ( مطلب دنباله‌دار ) » ، صص 3 - 41 ؛ ويور ،  Prelimiary Study  ، صص 18 - 15 .\r\n( 2 ) - گدار ،  \" Le tombeau de mawlana Hasan Kashi \"  .\r\n","page_name":" 416 ","page_number":416},
  {"content":"\r\n\r\nبه تاريخ 978 / 1570 و به امضاى امامقلى نجّار ، تاريخ نهايى خود عمارت را ارائه مىدهد . در اينجا اتاق اصلى مثل بقعه ملا حسن ، مربع شكل است ، ولى عمارات مشرف بدان بسيار مركب و پيچيده و ايوان ورودى پله‌دار بزرگى بدان مسلط است و طاقچه‌هاى قوسدار تحميلى هم در آن تعبيه شده است . به‌علاوه ، عليرغم كاشيكارى پرمايه دوره بعد ، به تاريخ 1041 / 1631 ، بخشهايى از بقعه در گنبدخانه‌ها كه مشرف بر گنبدخانه اصلى هستند ، سادگى خاصى دارند . براى بخشهاى تحتانى اندرونى بقعه از آجر ساده استفاده شده و حال آنكه اندرونى گنبدخانه با پيروى از نمونه‌هاى تيمورى ، به غير از ازاره كاشىكارى شده ، سفيد ساده است « 1 » .\r\nيكى از يافته‌هاى كاملا غيرمنتظره سالهاى اخير بقاياى نيك تزيين شدهء كاخى در نائين است كه يك زمانى بسيار وسيع بوده است . آرايش اين بنا از نظر معمارى غيرعادى است با يك حياط نشست‌كرده كه چهار ايوان ناهموار و دو ضلع بلند ، سردرهاى آن‌را قطع كرده است . اقامتگاهها در دو طبقه تعبيه‌شده و طبقه فوقانى داراى اتاقى قوسدار است و مخصوصا به شكل سفالينه ، مثل عالىقاپو ، نقارى شده است . بزرگترين ايوان آن داراى شبكه طاقگانى مجللى است كه در چندين پهنه با تويزه‌هاى كاملا ضخيم براى نماياندن خطوط مرزى طاقگان اجرا شده است . قوسهاى سفيد پهن و باريك پايه‌اى را ايجاد كرده كه از آن تويزه‌هاى طاقگان سردرآورده و نقوش ستاره‌اى متفاوتى را شكل داده است . طاقچه‌ها و نقوش ستاره‌اى به يكسان داراى آرايهء پيكره‌اى است . فنى كه در اين قاببندهاى گچى بكاررفته به قدرى زيبا و مفصل است كه به گونه نقاشى به نظر مىرسد ، ولى درواقع پوسته گچبرى سفيد پاك‌شده تا پس‌زمينه سياه آن آشكار شود و بدينسان طرح را شكل دهد ؛ اين فن در دوران صفوى استثنايى است ( البته در دوره متأخر آن ) . نشانه‌هايى از رنگ باقى است ولى معلوم نيست كه اصل باشد ، مخصوصا كه ساير تزيينات مشابه نائين بعدها از رنگاميزى دوباره لطمه خورده است . مضامين تزيين ، موضوعات رايج نقاشى نگارگرى با صحنه‌هايى از نظامى ( فرهاد و شيرين ) و جامى ( يوسف و زليخا ) و نيز بازى چوگان ، جلوس زوجهاى دربارى ، ضيافت‌ها و شكارها است . كتيبه‌هايى از اشعار فارسى ( از حافظ ) با ترنجيهاى غنى مزيّن مثل عنوانها و بالاتر از همه سبك اين پيكره‌ها ، جايگاه خاصى پيدا كرده‌اند . اشكال ستاره‌اى شكل گرفته از طاقگان داراى مضامين عمده چينىگونه است : اژدهايان ، ققنوسها ، مرغابيهاى درحال پرواز ، چه‌ئى - لين و غيره .\r\nصورت و محتوا شديدا يادآور كاشىهاى زرين‌فام ستاره‌گون ايلخانى است . در رأس سقف\r\n\r\n\r\n","description":"","footnote":"\r\n( 1 ) - مولوى ، آثار ، پوپ ، در  SPA  ، صص 9 - 1178 .\r\n","page_name":" 417 ","page_number":417},
  {"content":"\r\n\r\nو در بالاى ترتيب شمايل نگاشتى بزرگترين ستاره قرار گرفته كه زمره‌اى از فرشتگان هشتگانه را تصوير كرده است . چنين مىنمايد كه در اينجا اشاراتى به بهشت بوده باشد و توازن كهن يك طاق قوسى واقعى با گنبدى از آسمان بوسيله ستارگانى از تويزه طاق تقويت شده است . دو اتاق بسيار كوچك ( به ترتيب با حدود 5 متر و 2 / 1 3 متر ارتفاع ) داراى تزيين شبيه به تزيين ايوان است . اين مجتمع مىبايد در حدود سال 1560 م . ساخته شده باشد ، امّا بناى آن در يك شهر ايالتى مثل نائين هنوز هم جاى بحث دارد « 1 » .\r\nمعمارى در اثناى دوازده سال بين مرگ طهماسپ و جلوس عباس اول دچار ركود و كسادى شد . در منابع ياد عمارات ويران‌شده‌اى كه در اين دوره برپا شده ، زنده است ، ليكن چيزى جز آثار زير باقى نمانده است : مسجد ( اصفهان ، مسجد فتح ) سنگ قبر ( اصفهان ، بابا قاسم ؛ و نشان ، امامزاده ابو الفتوح ؛ اصفهان ، امامزاده اسماعيل ) فرامين ( كاشان ، مسجد ميدان ) گورسنگى ( پيشوا ، امامزاده جعفر ؛ تربت حيدريه ، مزار قطب الدين ) . در سال 995 / 1586 در مسجد نو شيراز هم مرمتهايى صورت گرفت .\r\nجلوس شاه عباس بر تخت سلطنت وضع نامطلوب معمارى ايران را كه به مدت يك سده آن را فراگرفته بود ، كاملا دگرگون ساخت . دستاوردهاى او در اين زمينه آثار ايرانى را ( گرچه ديرتر ) همسنگ با توليدات معمارى عثمانيان و مغولان هند كرد . اين ابر قدرتها در حوالى سال 1600 م . جهان اسلام را از بنگال تا اقيانوس آرام تحت نظارت و سلطه خود داشتند ؛ ميزان دستاوردهاى معمارى آنها بازتابى از اين استيلاى سياسى است و در جهان معاصر هرگز بدان حد نرسيدند . ميزان شكوهمندى دستاوردهاى معمارى آنها هنوز در زمان لوئى چهاردهم محو نشده بود ، چنانچه سفراى او با بازگوئى داستانهاى شگفت‌انگيز از كاخهاى آسيائى بر شأن و شوكت و لذت وى مىافزودند و او را سرگرم مىساختند .\r\nدر ايران نماد روح معمارى تازه شهر اصفهان بود . توان و پويائى شاه جديد در حمايت از بناسازى ، معماران را بر آن داشت تا ابتكاراتى را كه در زمان ركود طولانى معمارى سلطنتهاى پيشين تضعيف شده بود احياء كنند و عملى سازند . دراين‌ميان معمارى دوره تيمورى - نه معمارى متقدم صفوى - مناسبت بسنده‌اى داشت و مىتوانست سكوى پرتابى براى تحولات و شكوفائى آينده باشد ، چون شاه عباس داراى بينشى بود كه حمايت تيمور از بناسازى در مقابل آن\r\n\r\n\r\n","description":"","footnote":"\r\n( 1 ) - لوسچى - شميسر  \" Der Wand - und Deckenschmunk \"  ، و تصاوير 81 - 68 و  \" Ein neuer Raum \"  و تصاوير 82 - 78 و گروپ و نجم‌آبادى ، تصوير 82 .\r\n","page_name":" 418 ","page_number":418},
  {"content":"\r\n\r\nبىمعنا و جوش‌وخروشى بيش نبود . اين بينش درواقع تحرك بود كه شاه عباس بر معمارى دميد و عليرغم انحطاط دم‌افزون سياسى و اقتصادى ( كه جانشينان وى به ميراث بردند ) به حيات خود ادامه داد . عماراتى كه در اينجا براى بحث‌وبررسى انتخاب شده‌اند فقط نشانه‌اى از غنا ، تنوع و كيفيت عالى و پرمايگى معمارى زمانه هستند . عمارات اصفهان ناخواسته موجب مباهات اين شهر شده‌اند ، امّا آثار عمده اردبيل ، كرمان ، ماهان ، مشهد و شيراز نيز مىتوانند توازنى در اين ميانه ايجاد كنند ، و درعين‌حال كاخها و باغات اشرف ، بيرام‌آباد ، كاشان و صفىآباد هم براى بازسازى شكوه گمشده چهارباغ مهم هستند و يارىرسان . مكتب بومى معمارى ايران - ارمنى جلفا هم نفوذ همه‌گير زيبائىشناسى دوره صفوى را بر نوعى ديگر از سنت معمارى محكم و مستقل و بيگانه نشان مىدهد . سرانجام آثار عام المنفعه نيز به قدرى زياد است كه ابعاد كاملا جديد معمارى دوره صفوى را نمايان مىسازد .\r\nبا اينكه بناهاى گوناگون ايالات بسيار خيره‌كننده و چشمگير هستند ، ولى متمايز از يكديگرند .\r\nبعضى از آنها از نظر محتواى معمارى ، محدودند ، چون ظاهرا ضميمه و افزوده‌اى بر مجموعه‌هاى سابق هستند ؛ برخى ديگر نيز از آثار حكام دربارى برشمرده مىشوند . اگر بخواهيم خود شاه عباس را در مقام حامى معمارى ارزيابى كنيم مىبايد به شهر اصفهان رجوع كنيم ؛ در واقع معمارى دوره صفوى با شاهكارهايى كه در بين سالهاى 1598 م . و 1628 م . در اين شهر برپا شد ، بيان واقعى خود را بدست آورد .\r\nچند اشاره مقدماتى احتمالا بجا و مفيد خواهد بود . هنگاميكه شاه عباس پايتخت را در بهار سال 1598 م . از قزوين به اصفهان منتقل كرد ، حدود يك دهه از جلوس وى گذشته بود . در اين دهه چندان حمايتى از معمارى به ظهور نرسانده بود . درست پس از انتقال تختگاه به اصفهان بود كه جاه‌طلبىهاى فروخفته او بيدار شد و باعث برنامه‌ريزيهاى وسيع در زمينه عمارت‌سازى و معمارى گرديد . اگر گفته شود اصفهان قلب او بوده است ، بيراه نخواهد بود . ضمنا توسعه پيشين شهر و محيط طبيعى آن نيز در توسعه اين پلانها بسيار كارساز بوده است . بيشتر مردم شهر اصفهان در محلات كهنه شمال شهر سكنى داشتند يعنى جايى كه ميدان كهنه دوره سلجوقى در كانون طبيعى آن بود . در جنوب شهر و در همه راههايى كه به رودخانه و آنسوى آن مىپيوست ، دست شاه باز بود . حضور رودخانه‌اى بزرگ و قطعاتى بزرگ از اراضى بىصاحب و اشغال‌نشده در نزديكى شهر ، طرح توسعه شهر را در سطح وسيعى مقدور مىساخت . درواقع يكى از چشمگيرترين ويژگيهاى معمارى صفوى در اصفهان پس از سال 1598 م . ، تغيير مشى و سرعت آن بود . به‌جاى فعاليت گاهگاهى و ناهمبسته سالهاى نخستين ، جهتگيرى و هدفمندى جديدى\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nچهره نمود . عمارات زيادى ساخته شد و بعضى از طرحهاى اجرائى با سرعت قابل‌ملاحظه‌اى به انجام رسيد . به محض اينكه عمارات جديد برپا شد و خطوط كلى برنامه‌هاى سلطنتى روشنتر و بارزتر گشت ، معمارى باب روز شد . امّا اينكه خود عمارت از اصالت زيادى برخوردار باشد ، چيزى است كه شواهد كمى در اين زمينه موجود است . بر محتواى نقشه يك شهر ميدان بزرگى حاكم بود كه در ايران چيز تازه‌اى نبود . در شيراز ميدان شهر مثل اصفهان داراى بازارى بود كه در گوشه‌اى از روبروى آن « نقاره‌خانه » همراه با كاخ شاهى در مقابل آن قرار داشت . در خود اصفهان هم ميدان كهنه منظره آشنايى بود . در تبريز سده نهم / پانزدهم راهها و معابرى متعدد به چندين ميدان بزرگ وصل مىشد . ميدان خود شاه عباس نيز گسترش يافتهء يك ميدان پيشين درهمان‌جا بود . شايد هم ميدانى جديد در يك نقطه بلامانع با طرحى از مساجد در حاشيه آن و روبه‌قبله ساخته شده و چون اين كار بىمورد بوده است لذا معماران دربارى با بكارگيرى تغييرات استادانه ، محورهاى دور از هم و واگرا را با مسجد شاه و مسجد شيخ لطف اللّه دمساز كرده‌اند .\r\nبا اينكه نوآورى معمارى اصفهان سال 1630 م . بيش‌ازاندازه و فوق‌العاده است ولى بايد دانست كه اين نوآورى تلفيق و تركيبى بىنظير از ويژگيها و كيفيت‌هاست . با چرخش چشم ، شمارى از نشانه‌هاى عمارات جديد كه بعضى بسيار تماشائى و ديدنى و زيبايند ، به‌ديده مىنشينند و درواقع عنصر كليد مناسبى براى دورنماها و مناظر گسترده و انسان‌ساخت هستند . بخش بازسازىشده خود شهر بسيار چشمگير و ميدان فىالواقع نماد آنست . كمتر شهر جديدى را مىتوان يافت كه اين اندازه با باغات محصور شده باشد ؛ درواقع چهارباغ در ايام سعادت خود ، يك قالى نقش باغى ايران بود كه ابعاد سه‌گانه را مجسم مىساخت . همين محيط پرمايه و پر از گلها ، چشمه‌سارها ، درختان و فواره‌ها بود كه اعجاب و نشاط سياحان اروپائى را برمىانگيخت و سبب مىشد كه حتى خاك‌پرست فرومايه‌اى چون تاورنيه  ( Tavernier )  هم در مقابل آن خلع‌سلاح و مسحور شود و نيز سر تعظيم فرود آورد . ديد و نظر همه اين سياحان يكسان و هماهنگ است : هيچ شهرى در جهان نمىتواند با اصفهان رقابت ورزد ؛ و اين گفته افرادى است كه بزرگترين شهرهاى اروپا را از نزديك ديده و با آنها آشنا بودند « 1 » .\r\nيك سلسله از شاهكارهايى كه با چهارباغ ( جائى كه پس از شاه عباس هم مستقيما كار بناسازى در جريان بود ) شروع شد ، اصفهان ( پايتخت او ) را اصفهان كرد . اسم چهارباغ از چهارباغ انگور منشأ گرفته كه شاه عباس بالاجبار آنها را براى پيشبرد پلان خود اجاره كرد . چهارباغ در شكل\r\n\r\n\r\n","description":"","footnote":"\r\n( 1 ) - استيونس ، صص 37 - 421 .\r\n","page_name":" 420 ","page_number":420},
  {"content":"\r\n\r\nنمودار 3 - پلان اصفهان در زمان شاه عباس\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nاصلى خود خيابانى عظيم با حدود 4 كيلومتر طول بود كه در يك محور شمالى - جنوبى از باغات سلطنتى ، در حاشيه ميدان مركزى ، تا هزار جريب كشيده شده بود و هزار جريب از املاك خالصه بود كه حدود دو كيلومترى جنوب زاينده‌رود قرار داشت . پهنه شكوهمندى از درختان در رديفهاى كاشته‌شده ، آن‌را به سه خيابان تقسيم كرده بود و خيابان وسطى داراى آبگذارى بود .\r\nآب فواره‌ها و آبشارها در آن جريان داشت . باغات در پيرامون چهارباغ تا دوردستها كشيده‌شده و به جاى ديوارهاى محكم داراى پرچين بودند ، طوريكه رهگذران معبر عمومى هم از ديدن آنها لذت مىبردند . كاخهايى هم با نامهاى ستاره ، عباس‌آباد ، جهان‌نامه و نسترن به تناوب در باغاتى چون تخت‌گاه ، بلبلان ، دراويش ، توتستان و بهشت طرح‌بندى شده بود . چهارباغ صفويان همچنان كه از اسمش پيداست نه به منظور مكانى براى دادوستد ، بلكه عمدتا باغى بود كه پياده‌روهاى سايه‌دار آن ، آن را به گونه سايبان وسيعى درآورده بود . امّا چهارباغ از نظر بيان ارزشهاى معمارى نوعى باغبندى منظره‌دار برشمرده مىشد . بهره‌گيرى از دورنماى گسترده با كاخها و ساختمانهاى سترگ در انتهاى هرطرف و بهره‌گيرى از طاقگان كاملا بيكران به منظور تعيين فضاى بسته آن ، شباهتى زياد به ميدان پيدا كرده بود . در اينجا بخش اعظم طرح را طبيعت شكل‌داده و طراح آن پلان خويش را بر پايه چهارگوشهاى مجاور طرح‌افكنى كرده بود . در آرايش آن نشانى از تحميل و يا انعطاف‌ناپذيرى غيرطبيعى ديده نمىشد ؛ گزارشهاى آن دوره حاكى از اينست كه چهارباغ به منظور تفريح اهالى شهر و لذت بردن از مصاحبت همديگر درحال پياده‌روى و يا حتى سواركارى و ديدن جهان گذران ساخته شده بود « 1 » .\r\nپلى كه شكل قنديل طبيعى بين چهارباغ شاه عباس و توسعه ازپيش طرح‌شده جلفا ، حومه ارمنىنشين اصفهان بود ، اين دو طرح اجرائى را بهم پيوند و محور تفرجگاه را بسط و توسعه مىداد . اين پل كه امير الامراى محبوب شاه ، اللهورديخان در سال 1101 / 1602 ساخت و به‌نام او هم معروف شد ، 300 متر طول داشت . معمار آن با آگاهى از خطر يكنواختى ، در فواصل معين كوشكهايى در پل تعبيه كرد ، ولى اين كوشكها به اندازه كافى بزرگ نبودند تا خطوط روپوش آن را قطع كنند . طاقگان دوگانه شكوهمندى كه جزو خود طرح بود در سه رده ضميمه راه سرپوشيده و يا باز عابر پياده شد . در اينجا نيز مثل خود چهارباغ ، اهداف عملى و زيبائىشناختى باهم هماهنگ شدند « 2 » .\r\n\r\n\r\n","description":"","footnote":"\r\n( 1 ) - ويلبر ،  Persian Gardens  ، صص 102 ، 106 ؛ گدار ، « اصفهان » ، صص 94 - 88 ؛ هنرفر ، گنجينه ، صص 93 - 479 .\r\n( 2 ) - م . فرّانته ، در زاندر ،  Travaux  ، صص 5 - 443 ؛ پوپ ، در  SPA  ، صص 7 - 1235 .\r\n","page_name":" 422 ","page_number":422},
  {"content":"\r\n\r\nنمودار 4 - اصفهان ، منظره چهارباغ در سده هفدهم\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nاگر چهارباغ به دليل سادگى سنجيده و كردوكار آن در مقام تفرجگاه عمومى بر بخشى از اصفهان جديد تحميل شده بود ، ميدان نيز يك چنين موقعيتى در شرق اصفهان داشت . جالب نظر اينكه اين دو طرح اجرائى هيچ رابطه مستقيم با يكديگر نداشتند ، ولى كاملا روشن بود كه چهارباغ را به صورت گذرگاهى عمده براى رسيدن به ميدان درآورده بودند . شايد حقوق مالكيت زمين و كردوكار جارى اين منطقه هردو طرح اجرائى شاه را محدود ساخته است .\r\nبهرحال ، خيابان و ميدان از مشخصه‌هاى كليدى شهر اصفهان جديد بود و چارچوبى را تدارك مىديد ، كه ابنيه بعدى اصفهان مىتوانست در آن جايگير شود . بيشترين اهميت آنها در مقياس طولىشان نهفته بود . ميدان 512 در 159 متر بود و لذا بالغ بر هشت هكتار را دربرمىگرفت و از حيث اندازه از ميادين شهرى اروپا جلو مىزد . عماراتى كه با طاقگان كوتاه دو طبقه در جلو آن قرار مىگرفت و حدود آن‌را تعيين مىكرد و آن‌را به‌صورت يك ميدان درمىآورد تا يك منطقه گل‌وگشاد ، بر وسعت ظاهرى آن مىافزود . اين عمارات در سال 1 - 1020 / 12 - 1611 برپا شدند و در درجه اول هم حالت كاربردى داشتند ؛ در طبقه پائين آنها مغازه‌ها و در طبقه فوقانى اقامتگاهها قرار داشت . امّا كوتاهى آنها تأثير زيبائىشناختى زيادى داشت كه توانمندى چهار عمارت را كه طاقگان را قطع مىكردند ، بالا مىبرد . با اينكه ميدان همرديف با درختان چنار و نهر آب بود ، امّا هيچ عمارتى در فضاى باز و پاكسازىشدهء آن جاى نمىگرفت و دقيقا همين دلگشائى بود كه به ميدان مجال مىداد تا در حيات شهر اصفهان سهم و نقشى متفاوت داشته باشد .\r\nاين ميدان در جاى خود ، بازار ، زمين مشق و سان ، محكمه ، زمين چوگان ، صحنه‌اى براى نمايش باز و برگزارى مسابقه و فضايى براى جنگ حيوانات و شهربازى بسيار باشكوهى در هنگام شب و فضائى آماده براى انواع سرگرميهاى دربارى بود . شاه عباس ضمنا به منظور تثبيت محدوده ميدان ، با افزودن ورودى سترگى در وسط هر ضلع كوتاه آن ، پلانهاى خود را در مورد نماى پيشين كامل كرد . اين درگاهها به ترتيب به مسجد شاه و بازار قيصريه وصل مىشدند . شاه در وسط هر چهار جهت عمارتى بنا نهاد و لذا ميدان به صورت مثناى غول‌پيكرى از صحن چهار ايوانى درآمد كه مثل مساجد ، مدارس ، خانه‌ها و كاروانسراها ، عمادى محكم براى حفظ تخيل معماران ايرانى بود . اين سنجش را فقط 1 / 3 درصد طول تا جوانب كوتاه بهم مىزد و حتى همين مسأله هم تبيينى به دنبال داشت . اگر از طرف شمال نگريسته شود مدخل ورودى مسجد شيخ لطف اللّه كه عالىقاپو درست مقابل آن قرار دارد در يك‌سوم مسيرى ديده مىشود كه به موازات نماى پيشين كشيده شده است ، و حال آنكه قرينه‌سازى حكم مىكند كه درست در نيمه راه جوانب عرضى ديده شود . اجراى سازه‌هاى سابق شاه را مجبور ساخت تا از اقدام به تغيير كامل ميدان جلوگيرى\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nكند و بدين‌ترتيب تقارن محورى را نگهدارد و همين امر اقتباس نظام دقيق‌ترى از تناسب و توازن را پيش بكشد . درواقع طولى كه بالاخره براى ميدان در نظر گرفته شد تحت‌تأثير علاقه براى ايجاد مسجد و كاخى در آن بود كه در يك سوم راه پائينى جوانب دراز ميدان قرار گرفته‌اند و ميدان ، اشراف منشانه و چشمگيرانه از ورودى قيصريه وارد دنياى تجارت مىشد « 1 » . مدخل اصلى در پشت بغليهاى كاشىدار خود داراى سنگ تاج رمزى است كه اصفهان براساس تأثيرات نجومى مندرج در آن برپا شده است . در همين مجموعه در ورودى ، فرسكوهاى محوشده‌اى وجود دارد كه جنگهاى شاه عباس را با ازبكان نشان مىدهد . در بالاخانه‌هاى بلند آن نقاره‌خانه قرارگرفته كه عده‌اى نقاره‌زن و شيپورزن هرروز ، هنگاميكه شاه در اقامتگاه خويش بود ، كوس و طبل و كرنا مىنواختند . بازار طاقدار كه به مدخل اصلى بازمىشد از زيباترين نمونه‌هاى بازار دوره صفوى بود كه از سال 1029 / 20 - 1619 به بعد ساخته شد ، گواينكه طرح‌ريزى آن دو دهه قبل صورت گرفته بود ؛ نقطه اوج اين بازار يك چهارسوى گنبدى بزرگ بود كه در بازارهاى ديگر ايام بعد نيز برپا مىشد ( به بازار كاشان و قم رجوع شود ) .\r\nدر سمت غرب ميدان ، عالىقاپو است كه سابقا رو به باغات سلطنتى بود . شكل عالىقاپو مستطيلى است با حدود 33 متر ارتفاع ، و كوتاه‌تر از يك مكعب و در جلو آن رواق پهنى است كه بر بالاى آن تالار ستوندارى قرار گرفته است . به نظر خرده‌گيران محل اتصال ورودى سرپوشيده و كاخ ، نابهنجار و بىمعنى است . چون در اينجا جزء اصلى طرح فراموش شده است ؛ چرا كه بنا رو به روى ميدان قرار گرفته است . اين امر الزاما معمارى سردر و نماى پيشين است . اين قسمت به باغات شخصى ديواربندىشده اتكا دارد و طورى طراحى نشده كه از عقب ديده شود . به‌علاوه ، كردوكار آن شكل اصلى آن‌را تحت‌تأثير قرار داده است . اين عمارت مثل ساختمان ادارى امروزى با اتاقهاى كوچكى مزين شده است . ضرورت روشن‌سازى و تهويه آنها پنجره‌بنديهاى زيادى را در سردرهاى جانبى ايجاد كرده ، ولى پنجره‌هايى كه مشرف بر حرم دربار است از آغاز بسته بوده است . هريك از طبقات چهارگانه دست‌كم به يك دهانه عميق بازمىشود . پشت بغليهاى سفالى و نرده‌هاى هندسى پنجره كار مفصل‌بندى پنجره‌هاى چندقوسى و طاقچه‌ها را متنوع كرده است . ليكن درعين‌حال‌كه بناى اصلى با شش پلكان ، از عقب بسيار ثقيل و سترگ به نظر مىآيد ، سردر اصلى را تالار ستوندار ، دلباز و غيرواقعى كرده است . در تلفيق و تركيب\r\n\r\n\r\n","description":"","footnote":"\r\n( 1 ) - گدار ، « اصفهان » ، صص 6 - 103 ؛ هنرفر ، « گنجينه » ، صص 401 - 395 ؛ همان نويسنده ، « ميدان نقش جهان اصفهان » هنر و مردم ، شماره مخصوص ( ژوئيه 1971 م . ) ، صص 28 - 2 . گالديرى و اوراتسى ،  Progetto di sistemazione del maydan - i sah  ( رم ، 1969 م . ) ؛ گالديرى ، « دو مقطع بناسازى » .\r\n","page_name":" 425 ","page_number":425},
  {"content":"\r\n\r\nنمودار 5 - اصفهان ، پلان ميدان شاه\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nنمودار 6 - اصفهان ، تصوير حجم نماى ميدان شاه\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nقوالبى كه با پيش‌طاق و تالار در يك بناى واحد همخوانى ندارد نيز نوعى دلبازى و سرزندگى موجود است و اين شادابى در انتقال تالار ( از نظر سنتى قالب معمارى كوتاه و محدود است ) به نقطه چهل‌پائى بالاى كف نيز ديده مىشود . صرفنظر از اين ناهمخوانيها ، عالىقاپو نقش خود را به عنوان جايگاه تماشاچيان به كمال انجام مىداد .\r\nشاه از اين كاخ مىتوانست ببيند و ديده شود و بدينسان در زندگى روزمره تختگاه خود شركت جويد . در اينجا سنن باستانى سكوى سلطنتى و پنجره ظهور شاه ، كسوتى تازه پوشيده بود .\r\nدر اين كاخ هم بر قدرت شاهى و هم در دسترس بودن او به يكسان تأكيد شده است .\r\nپلان كف در داخل ، طبقه‌به‌طبقه فرق مىكند . بعضى از بخشها به راحتى قابل تشخيص است :\r\nبخش كارهاى قضائى و ديوانى در پائين قرار داشت ؛ تالار پذيرائى با منبع آب و فواره در سطح تالار تعبيه شده بود ؛ و اتاق موسيقى در طبقه بالا با گچبرى ظريف و چينىهاى نفيس بر روى گچبريها ، انتخاب شده بود . ولى اتاقهاى ديگر كردوكار نامشخصى داشتند . اكثر آنها كوچك هستند ، امّا طاقبندىشان فضاى دلفريبى را ايجاد كرده است . نقاشيهاى فرسكو با سبك‌هاى متنوع روى ديوارها را تزيين كرده است : بعضى از آنها جوانان و دوشيزگان سرمستى را نشان مىدهند كه از كارهاى رضا عباسى است ، درحاليكه تعدادى ديگر سبك آزاد و عجيبى را ايجاد كرده‌اند كه نمودار 7 - اصفهان ، برش طولى عالىقاپو\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nعناصر گوناگون آن - پرندگان ، ابرها ، درختان و گلها - داراى منشأ چينى هستند و از مدتها پيش با نقاشى نگارگرى ايران دمساز شده‌اند . طرحهاى ديگر يادآور نقشمايه‌هاى قالى است كه بر روى پوسته نازكى از گچ ديوارها با فن اسگرافيتو ( مخطّط ) موجود در نائين كار شده است . عالىقاپو در تزيين بيشتر از معمارى آن ، يكى از نمونه‌هاى برتر كاخهاى آن روزگار است . حرمت و قداستى كه آستانه و عتبه عالىقاپو در زمان صفويان پيدا كرد ( حتى خود شاه هم پاى برهنه وارد آن مىشد ) آن‌را بست و ملجأ مجرمين ساخت . اين قداست همچنين به گونه نمادين در دو طرف در قصر سلطنتى به فاصله 110 قدمى طارمى چوبى منقوشى جلوه‌يافته و در داخل فضاى بين آن و ديوار قصر 110 توپ چدنى سبزرنگ قرار داده‌اند كه ايرانيان از فتح هرمز از قلاع پرتقاليها فراچنگ آوردند : از اين عدد با حساب ابجد نام على مستفاد مىشود « 1 » .\r\nامّا مزيد بر همه اينها ، دو مسجد ميدان است كه آنها را مىتوان در زمره زيباترين آثار اين دوره به‌شمار آورد . اين دو مسجد كه نوعا صفوى هستند ( گواينكه بيشتر از نظر تزيين ، پلان و نقشه‌نما ) در جاى خود بسيار هم اصيلند . مسجد شيخ لطف اللّه يا مسجد صدر / مسجد فتح اللّه ( كه قبلا ناميده مىشد ) كه در سال 1011 / 3 - 1602 شروع شد و در سال 1028 / 19 - 1618 خاتمه يافت ، بر ديگرى سبق دارد و نامتعارف و نابه‌روال هم هست . حرم تك‌اتاقى گنبدى كه يك زمانى صحن را قطع مىكرد ، در اينجا شكل بسيار غيرعادى پيدا كرده ، امّا دقيقا و بطور طبيعى متناسب با سنت ديرينه تيمورى و صفوى ( درخصوص بقاع بزرگ گنبدى ) از آب درآمده است .\r\nفقط در اينجا تابوت سنگى مركزى ساختمان موجود نيست . اين همگونى با بقاع تنها مورد شگفت‌انگيز اين بنا نيست . عجيب ورودى خميده آن و جهت‌بندى اريب گنبدخانه در پيوند با ميدان است . به ارتباط و پيوند كج بين ايوان و گنبد نيز مىتوان اشاره كرد . همگان برآنند كه ضرورت و نياز به جهت‌بندى مسجد رو به سوى قبله باعث اين دو بىنظمى در بنا شده است . البته اين فرض چندان با واقعيت نمىخواند . مثلا ايوان مىتوانست بدون كمترين انحرافى به ديوار غربى گنبدخانه بپيوندد و از آنجا به بعد يك ورودى خميده اضافى را ارائه دهد . يك‌چنين وروديهاى جانبى در حرم البته در معمارى ايران چيزى تازه نبود ، گواينكه بايد پذيرفت كه اين كار يك عمل پذيرفته‌شده براى جااندازى ورودى اصلى در مقابل محراب بود . از آنجا كه گنبدخانه از حيث درونى واقعا فاقد تأكيد مستقيم و كاملا بيرونى بود ، لذا اين جهت‌بندى اريب يك امر\r\n\r\n\r\n","description":"","footnote":"\r\n( 1 ) - هنرفر ، گنجينه ، صص 26 - 416 ؛ زاندر ،  Travax  ، صص 289 - 133 ؛  La restauration de quelques monuments \"  ؛ و  \" Observations \"  . گالديرى ،  AliQapu  يا  Esfahan  .\r\n","page_name":" 429 ","page_number":429},
  {"content":"\r\n\r\nكاملا روشن است تا واقعى . يك زمانى بود كه درون گنبدخانه براى ميدان اهميتى نداشت و لذا هر نوع جهت‌بندى هم مسأله‌اى نبود و حال آنكه نمىتوان گفت كه ظاهر بنا در روبروى ميدان جهت‌بندى نشده و يا بدجورى جهت‌بندى شده است . اين مسأله زمانى روشن مىشود كه رابطه بين ايوان و گنبد كه ناهمخوانى در آن آشكار است سنجيده و تحليل شود و مهم اينكه اين ناهمخوانى غيرضرورى هم هست . اگر گنبدخانه بيست متر به طرف شمال منتقل شود ، ايوان و گنبد در يك محور واحد قرار مىگيرند و تغيير در پلان ديگر چندان اهميتى نخواهد داشت . معمار به‌جاى اين كار ، كارى انجام داده تا تمام توجه را درگير محورهاى منظره كلى سازد . در بخش درونى ، راهرو طولانى در كنار گنبدخانه قرارگرفته و پيچ زاويه راست آن در زير نوك گنبد جايگير شده است .\r\nدر بخش بيرونى فقدان تطابق بين ايوان و گنبد باعث‌شده كه نگرنده محور ديد خود را تغيير دهد .\r\nدر مسجد شاه ، حضور يك صحن با گنبدخانه كه ضرورتا در سمت قبله است ، خودبخود بر تغيير جهت سردر تأكيد مىكند . ازاينرو معمار در اينجا از دست پيچ‌خوردگى خود را رهاساخته تا اين واقعيت را به رخ بكشد كه ميدان و مسجد در جهات متخالف قرار دارند . معماران هردو بنا آشكارا در مخمصه بوده‌اند تا به نوعى وظايف و حقوق شاه را كه در تعارض با حق اللّه بوده ، علنى سازند نه اينكه آن‌را بپوشانند . خود آرايش اينجا درواقع نوعى سرسپردگى را در خود نهفته دارد .\r\nشاه عباس مسجد شيخ لطف اللّه را به افتخار اين شيخ كه پدرزنش بود ساخت و منظور از آن هم يك عبادتگاه خصوصى بود ولى بزرگتر و تجملىتر از آن بود كه بدين كار آيد . در اين مسجد يك سردر كوتاه با يك قوس مركزى به ورودى قوسدارى ختم مىشود . كاشيكارى آن جديد است . در بالاى آن يك گنبد كوتاه صدفى شكل قرار دارد . تزيين ظاهرى آن جلوه چشمگيرى دارد كه در جاهاى ديگر مسجد هم ديده مىشود : يعنى بهره‌گيرى از آجر ساده براى زمينهء كاشيكارى . نتيجه آن ايجاد كاشيكارى نخودى رنگ چشمنواز است . رنگ آبى كه در ساير گنبدهاى صفوى موجود است در طرحى از اسليمىها كه مثل قاليهاى صفوى بر يكديگر تابيده شده ، در اينجا تحت‌الشعاع رنگ نخودى ، سياه و سفيد قرار گرفته است . به محض ورود به درون ساختمان راهرو طويل ، كوتاه و كم‌نور آن‌كه به منظور زيبائى ساخته شده و به گنبدخانه متصل مىشود ، نمايان مىگردد ، چون در موقع ورود به حرم نوعى احساس قدسى و صلابت در انسان انگيخته مىشود . كوتاهى آن به اوج رفعت پيوسته ، و كم‌نورى آن‌را روشنائى ثابت خطى از پنجره‌ها از بين برده است .\r\nدر همه آثار معمارى ايران ، اندرونى كاملا موزون و متعادلى موجود نيست . قسمت اعظم\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nهماهنگى بنا با جفت‌وجور شدن تأكيدهاى معمارى و تزيينى حاصل مىشود . اين توجه قبلا در طرحهاى قالىگون افقى ازاره كاشىكارى شده ، ظاهر شده بود . ساقه مدور گنبد ( مسجد شيخ لطف اللّه ) بر روى هشت قوس غول‌پيكر سوار شده است .\r\nكناره‌هاى هر قوسى با زنجيره مفتولى فيروزه‌اى و به شفافيت برق مرزبندى شده و همچنين در كناره‌هاى آنها نوار دو رديفى پهنى از كتيبه‌ها قرار گرفته كه با رنگ سفيد خيره‌كننده در يك زمينه نيلىرنگ اجرا گرديده است . دو نوار ديگر هم در حواشى فوقانى و تحتانى زهبند آمده و با سىودو قاببند مقوّس پر شده است . اينها به تناوب كاذب هستند و با شبكه‌هاى اسليمى براى عبور نور خورشيد دمساز شده‌اند . سطح كامل گنبد با شبكه‌اى از لوزيهاى مستدير پوشيده شده كه با آجرهاى ساده اجرا گشته و هرچه به نوك گنبد نزديك‌تر شده اندازه آنها كاهش پيدا كرده است و همين امر تغيير شكل سنجيده‌اى از پرسپكتيو بوجود آورده و آن‌را بلندتر جلوه داده است . هر لوزى حاوى طراحى بر روى كاشيها است . اين الگو و نقش بديع را بايد بر اثر تبديل سنجيده پيچيدگى پيكرتراشانه طاق مقرنس به دوبعدى دانست . با اينهمه تأكيدهاى سايه روشن كاشيكارى طورى تعبيه شده كه يك رشته از دواير همركز را بوجود آورده و همنوا با مضمون اصلى ، شبكه لوزيها شده است - يعنى يك غيرممكن ظريف در يك طاق مقرنس . يك طرح سفيد و مسلطى از طلوع آفتاب با مليله‌اى از اسليمىهاى آبى بر بلنداى گنبد حاكم است گويى كه خورشيد بر گنبد مينا جاى گرفته است . بر نقوش اين اندرونى نوعى هماهنگى عالى مسلط است و تعدادى از آنها طورى طرح‌افكنىشده تا بسته به فاصله نگرنده از آن به انحاء مختلف خوانده شود . جزئيات در يك تمركز دقيق فرورفته و يا در يك نقش بزرگتر محو گرديده است . در نقشه‌نما هم‌چنين هماهنگى و توازن حاكم است . نقشه‌نما از انباشتگى طاقهاى ريزى كه از ويژگيهاى نقطه انتقال آثار تيمورى و تعداد گنبد آن دوره بود ، فراتر رفته است . اصل زيربخش‌هاى متوالى موجب نوعى همگونسازى و ساده‌گردانى شده تا آنجا كه نقشه‌نما در سطوح صاف بزرگ - قوسها ، ساقه گنبد ، گنبد - كه كردوكار آنها در ذهن نگرنده مىنشيند ، مستحيل گرديده است . ظرف زمانى اين تزيين را دو كتيبه مشخص مىسازد : يكى در پايه گنبد به تاريخ 1025 / 1616 و ديگرى در محراب با امضاى سازندهء ( بنّا ) آن محمد رضا بن حسين كه به تاريخ 1028 / 1619 است . خود سردر داراى دو كتيبه است يكى از آن سال 1011 / 3 - 1602 و ديگرى به تاريخ 1012 / 4 - 1603 ؛ دومى را على رضا عباسى امضاء كرده است « 1 » .\r\n\r\n\r\n","description":"","footnote":"\r\n( 1 ) - گدار ، « اصفهان » ، صص 9 - 96 ؛ پوپ در  SPA  ، صص 91 - 1189 ، 10 - 1209 ، تصاوير 485 -  a  481 ؛ هنرفر ، گنجينه ، صص 15 - 401 ؛ ر . بايرون ،  The Road to Oxiana  ( لندن ، 1950 م . ) ، صص 8 - 176 .\r\n","page_name":" 431 ","page_number":431},
  {"content":"\r\n\r\nخلوص و صفا و اطمينان و آرامش آرايش فضاهاى وسيع كه در مسجد شيخ لطف اللّه تجلى يافته در مسجد شاه هم غلبه داشت . ساخت آن‌كه اثر استاد على اكبر اصفهانى با مديريت و هدايت استاد محبعلى كيكه لاله بود حدود بيست سال طول كشيد . كار مسجد با سردر آن شروع شد ( در سال 1021 / 13 - 1612 ) و طبق كتيبه‌اى به امضاى على رضا عباسى در سال 1025 / 1616 به اتمام رسيد . در سال 1026 / 18 - 1617 بود كه كار خود مسجد آغاز شد و در تاريخ 1040 / 1630 در ايوان غربى ساخت عمده مسجد خاتمه يافت گو اينكه ازاره‌هاى مرمرى آن تا پيش از حدود سال 1048 / 1638 سوار نشد ( در كتيبه‌اى به امضاى محمد رضا امامى به اين امر اشاره شده است ) . اين دوره براى شاهى كه مىخواست در عرض يك يا دو سال اتمام كارى را مشاهده كند ، دوره‌اى طولانى بود . مىگويند معمار گفته بود بيقرارى شاه براى اتمام كار به سلامت و استحكام آن لطمه خواهد زد چون براى نشست پىهاى ساختمان زمان لازم است و پس از اندازه‌گيرى پنج سال لازم بود و پس از آن پىهاى ساختمان واقعا فرونشسته بود . البته فرض اينكه در حين كار وقفه در ايجاد آن پيش‌آمده باشد نيز ساده‌لوحانه است و علاوه بر آن بيست سال براى طرح اجرائى عمارتى كه در رأس پلانهاى سلطنتى اصفهان قرار داشت به‌قدركافى طولانى مىنمود . از اينها گذشته ، مسجد در جاهايى ساخته مىشد كه به‌ويژه از نظر پىها نيازمند ترميم‌هاى پىدرپى در خلال سالهاى متمادى بود ( گواينكه بايد اشاره كرد كه مواد و مصالح در منطقه‌اى چون منطقه صخره‌اى و شنى اصفهان مشكل اساسى نبود و پركردن پىها با آن نيازى به آزمون و امتحان نداشت ) . به دليل اختصاص مدت طولانى براى يك‌چنين برنامه‌ريزى ظاهرا در اندازه بىسابقه مسجد و تحميل غيرعادى بخشهاى فرعى بدان بود ، گواينكه همه اينها منشأ در ايام سلطنت شاه عباس نداشت . اين مسجد اساسا يك مسجد چهار ايوانى بود و لذا با سنن كهن معمارى اسلامى ايران تطابق داشت . امّا در هر نوبت كه نگاه كنى تنوعهايى در طرح آشناى آن به چشم مىخورد . ايوانهاى غربى و شرقى به گنبدخانه متصل مىشود ، يعنى نظم و آرايشى كه عادتا فقط در مورد جهت قبله به كار مىرفت . مجموعه حرم شامل هشت نمازخانه طولانى زمستانى در جوانب گنبد اصلى است . مناره‌ها نه‌تنها بر بالاى سردر بلكه بر بالاى ايوان قبله نيز قرار گرفته‌اند .\r\nيك حياط طاقگانى نيز براى دستشويىها در نظر گرفته‌شده كه به جنوب شرق دهليز از طريق يك پنج‌درى گنبدى بازمىشود . معهذا ، شايد يك سنت غيرمنتظره در اينجا ايجاد يك جفت مدرسه سنتى باشد كه مشرف بر مجموعه حرم هستند . هريك از نظر شكل و شمايل حاوى حياط دراز و باريكى است كه حوضى و درختانى دارند و رديف طاقگان آنها در جوانب متصل به مجموعه حرم ، عمق بيشترى دارد . ايوانهاى كوچك هم در وسط هر جانب كوتاه بر استحكام محورى خود\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nصحن افزوده است . آنها نشانگر همان تأكيد بر تقارن هستند كه بقيه مسجد را در خود گرفته و به بيرونى آن به اندازه آرايش درونيش كارآيى بخشيده است . اين ظرافتهاى فوق‌العاده سرشار از فضا است كه منطقه عظيم پلان مسجد و متعلقات آن‌را فرا گرفته است - كل مساحت آن در وسيعترين بخش 140 در 130 متر است و اگر مجموعه سردر آن‌را حذف كنيم به حدود 100 متر در 130 متر مىرسد . اين مسجد سلطنتى با كردوكارهاى چندين و چند ، از بسيارى لحاظ يادآور مساجد سترگ صدر اسلام است كه مظهر امت اسلام و حيات اجتماعى آن برشمرده مىشد .\r\nالبته در درجه اول ، اين تأثير اندازه ارتباط كامل با ابعاد واقعى داشت . هيچ‌يك از مساجد ايرانى تا ارتفاع 50 مترى داراى گنبد دوجداره نيست ( برخى تا حدود 14 مترى بالاى گنبد درونى ) و صحن پهن با حدود 70 متر طول ، شگردى بود كه معمارى قاجارى مخصوصا معماران قاجارى دوره فتح عليشاه با علاقه و اشتياق آن‌را به كار بستند . ايوان حرم طورى ساخته‌شده كه هنوز هم بزرگتر به نظر مىرسد چون طاقگان آن به‌جاى دو طبقه مثل طاقگان جوانب صحن ، در يك طبقه هستند . همچنين جناحهايى كه از دوطرف بيرون زده‌اند بر ابعاد ايوان سردر ( با 5 / 27 متر ارتفاع ) افزوده‌اند . اين شگرد براى اين بكاررفته كه وقتى كسى وارد مسجد مىگردد احساس شتاب از او سلب شود و درعوض احساس آرامش به او دست دهد . قداست مسجد در آنسوى سردر كاملا حاصل مىشود و عبادت‌كنندگان را به درون خود فرامىخواند و لذا براى ايوان مدت زمان كافى وجود دارد تا حضور خود را به‌تدريج نمايان سازد . همين توجه از زاويه ديدهاى انتخابى باعث مىشود نواحى فرعى نقشه‌نما نظير عقب سردر ورودى و نماى پيشين جانبى ايوان غربى به نظر نيايد . تعدادى از سطوح كه با آجر ساده رها شده‌اند و نقشه‌نماى اتفاقى آنها ، دليل روشنى است بر اينكه بعضى از معماران ايرانى در ساخت دورنما ، زاويه ديدهاى زيادى را در نظر نداشته‌اند . باوجوداين ، در هيچ‌يك از عمارات جهان اسلام كه داراى شكوه چندرنگى پرمايه و موزونى چون اين بنا هستند ، نمىتوان بازتابهائى از درخشانى نماى پيشين را با نمود دوبرابر آن در حوض وضوخانه مشاهده كرد .\r\nصرفنظر از سردر ورودى كه در ايام فراوانى پول و زمان ساخته‌شده ، تزيين كاشيكارى ( از مرمر براى ازاره‌ها و از سنگ براى پايه‌ها در تالارهاى عبادى زمستانى استفاده مىشد ) كه از كاشىهاى رولعابى هفت رنگى است قابل درك است و وفور پول موجب پوشش سطوح وسيعى از آن شده است . اين كاشيكارى كه مخصوصا در جلو نور آفتاب بسيار خيره‌كننده است در حرمخانه نمود نامطلوبى دارد و بدتر از همه زمانى است كه در بودباشهاى چسبيده به طاقگان تالارهاى عبادى زمستانى به ديده آيد . معماران متأخر اين درس را به جان و دل پذيرفتند كه\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nكاشىهاى بزرگ منقوش براى تزيين اين شبه طاق و تويزه‌هاى گنبدى ، وسيله نامطلوبى است « 1 » .\r\nاين دو مسجد اعظم اوج معمارى دوره صفوى را نشان مىدهد . با اينكه هردو مسجد در مجموعه قوالب و فنون خود ويژگيهاى چشمگير تازه‌اى ارائه نداده‌اند ، ولى عناصر آشنا را در درون الگوهاى غيرمنتظره‌اى درهم تنيده‌اند . اين دو مسجد نوعى شكوه بيرونى و ظاهرى را به نمايش گذاشته‌اند كه هنوز در معمارى مساجد ايران غيرمتعارف است و ترديدى نيست كه اين وضعيت از حضور آنها در ميدان منشأ گرفته است . درباره معمارى اين دوره زياد صحبت‌شده و اينكه اين دو مسجد باشكوه كه اساسا با يكديگر متفاوت هستند مىتوانستند دوشادوش هم و تقريبا به‌طور همزمان برپا شوند . جايگيرى و موقعيت آنها در دل دورنماى كلى يكى از پايتختهاى معتبر جهان آن روزگار ، ناگزير ، تأثير قاطعى را در آينده معمارى صفوى بجاى گذاشت . حتى زمانيكه اين تأثير را نتوان بطور كامل پىجوئى كرد ، بهرحال تأكيد اصلى يك گنبد رفيع و سطوحى از كاشيكارى هفت‌رنگى همچنان موجود و مؤثر بود . باوجوداين بهترين عمارات بعدى دوره صفوى بسيار به روال‌تر از اين مساجد بود ، درحاليكه در تعدادى از مدارس و مساجد فرودست سده يازدهم / هفدهم صفوى نمىتوان سبك نظرگير و بىنظيرى را پيگيرى كرد . گفتنى است كه معمارى دوره صفوى تير اصلى خود را با همين مساجد ميدان نقش جهان رها كرده است چون بهترين آثار ايام پسين بىاستثنا در زمينه معمارى غيرمذهبى بود .\r\nتوجه و علاقه شاه عباس به اصفهان ، ياريهاى عمده او را به بقاع بزرگ ايران يعنى مشهد ، تربت جام ، اردبيل ، ماهان و قم تحت‌الشعاع قرار داده است . اقدامات او در مشهد وسيعتر از جاهاى ديگر بود و بيشتر ، عمارات را دربرمىگرفت تا آرامگاهها را و كار برجسته او ساخت بقعه خواجه ربيع ( 1030 / 1620 ) است . گزارش شده كه شاه عباس راه اصفهان تا مشهد را به قصد زيارت پاى پياده پيمود و پس از رهايى مشهد از تهديد مداوم ازبكان در سال 1006 / 1597 پابرهنه وارد حرم شد تا مراتب سپاسگزارى خود را بجاى آورد . پس از آن ، شاه عباس مردم را تشويق كرد تا به‌جاى مكه به زيارت مشهد بروند كه احتمالا دليل اقتصادى داشته است . بنابراين انگيزه‌هاى بغرنج شخصى ، سرسپردگى و عوامل سياسى و اقتصادى درهم ادغام شده و او را به ساخت زيارتگاهها واداشته است . مشهد بر خلاف اصفهان مجال مانور زيادى به او نداد و لذا ياريها و كمكهاى او را به حرم امام رضا ( ع ) مىبايست نه به گونه يك واحد ، بلكه به صورت\r\n\r\n\r\n","description":"","footnote":"\r\n( 1 ) - گلومبك ،  \" Anatomy \"  همان صفحات ؛ گدار ، « اصفهان » ، صص 16 - 107 ؛ پوپ در  SPA  ، صص 91 - 1185 ، و تصاوير  a  470 - 463 ؛ هنرفر ، گنجينه ، صص 64 - 427 .\r\n","page_name":" 434 ","page_number":434},
  {"content":"\r\n\r\nحاشيه‌اى به حساب آورد . فرمان او در سال 1010 / 1601 براى مرمت آستانه موجب شد كه آثار فرمان او بطور پراكنده در ايوان شمالى مسجد گوهرشاد ، مدرسه بالاسر ، ( فرمانده نظامى او اللّه قليخان آن را تعمير كرد ) ايوان شرقى و غربى در صحن كهنه ، حجره‌هاى اللهورديخان ( 1021 / 1612 ) و حاتم خان ( 1010 / 1601 ) و خيابان و تزيين دوباره گنبدخانه خود امام مشاهده شود .\r\nاز اينها مهمترين عنصر ، خيابان و عمارت اللهورديخان بود .\r\nخيابان را صحن كهنه ( با همان محور ) به دو بخش « بالايى » و « پائينى » تقسيم مىكرد و كل طول آرامگاه را در سمت شمالى كه كلا 200 متر طول داشت ، قطع مىنمود . يك آبگذر يعنى بخشى از يك قنات بزرگ كه مير عليشير براى شهر تدارك ديده بود ، از وسط آن مىگذشت . اندازه و ميزان اين كار ( كه با توجه به منطقه پرازدحام ساخته شده بود ) و سادگى چشمگير آن و بهره‌گيرى از آب در بخش مهمى از طرح ، كلا شباهتهايى با پروژه چهارباغ داشت . دو طرف خيابان كه داراى مغازه‌هايى بود بين حرم و دنياى بيرون حائل شده بود . اينها نظمى را بر نماى پيشين سست شمالى حرم تحميل كرده و با قسمتهاى ديگر پيوند خورده بود و لذا راه مناسب و باشكوهى را به صحن كهنه ( زيباترين صحن خود حرم ) پديد آورده بود . ايوانهاى شرقى و غربى صحن به موازات محور آبگذر نيز از كارهاى شاه عباس بود و در اينجا نيز مضامينى به كار رفته كه از اصفهان به عاريه گرفته شده بود . هردو ايوان به لحاظ قائميت با ايوانهاى درگاه مسجد شاه در اصفهان پهلو مىزد و بر خلاف آن ايوان ، دو وظيفه بر عهده داشت : يكى ورودى رسمى به حرم را شكل مىداد و ديگرى بخش مهمى از صحن كهنه بود كه وسط هريك از جوانب كوتاه را مشخص مىساخت . توالى دهانه‌هاى كوچك و بزرگ به لحاظ حجم هندسى و فضاهاى خالى كه در اين نماى پيشين داخلى بكاررفته ، بىنظير و بىهمتا است . راه منتهى به گنبدخانه اللهورديخان تا حدودى نوميدكننده است چون افزوده‌هاى دوره قاجارى ، يك ايوان ورودى را براى نور آفتاب بر تيرگى و تاريكى هميشگى آن تحميل كرده است . ولى اندازه متوسط اين درگاه و بيرونى خود گنبد با نيمرخ توخالى و سطح ساده كه سابقا با مهتابى گنبدى شمعى پر شده بود ، نشان مىدهد كه اين عمارت در ابتدا براى اندرونى در نظر گرفته شده بود . اين عمارت كه مثل آرامگاه اولجايتو در سلطانيه و از آن اقتباس شده است ، يك هشت ضلعى است كه تا گنبد رانده شده و اين يكى از ويژگيهاى غريب عمارات سترگ گنبدى در ايران است . در هردو عمارت بر نورگيرى و ايجاد تونشستگىهاى عميق در ديوارهاى داخلى تأكيد شده است . ولى عمارت صفوى به لحاظ معمارى و تزيين دقيق است چون حتى سطوح عادى هم از كاشى پوشيده شده است . بالاى هر تورفتگى و تاقچه را مقرنسى تزيين كرده و همچنين بخشى از گنبد را نيز آذين بسته است . اين\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nنمودار 8 - مشهد ، پلان آرامگاه امام رضا ( ع )\r\n A \r\n- بالا خيابان\r\n B \r\n- صحن كهنه\r\n B 1 \r\n- ايوان طلاى عليشير نوايى ( امروزه ايوان طلاى نادر )\r\n B 2 \r\n- مدخل بالا خيابان شاه عباس اول\r\n B 3 \r\n- ايوان شاه عباس دوم\r\n B 4 \r\n- مناره شاه طهماسپ\r\n B 5 \r\n- ورودى پائين خيابان\r\n C \r\n- پائين خيابان\r\n D \r\n- صحن نو\r\n D 1 \r\n- ايوان طلاى فتح عليشاه\r\n E \r\n- دار السعاده\r\n F \r\n- گنبدخانه حاتم خان\r\n G \r\n- ضريح حضرت\r\n H \r\n- دار الحفاظ\r\n J \r\n- دار السياده\r\n K \r\n- بالاسر\r\n L \r\n- بالاسر  ( a ) \r\n M \r\n- مسجد بانوان  ( b ) \r\n N \r\n- توحيدخانه\r\n O \r\n- گنبدخانه اللهورديخان\r\n P \r\n- دار الضيافه\r\n Q \r\n- مدرسه على نقى ميرزا\r\n R \r\n- مدرسه پائين‌پا\r\n S \r\n- مدرسه بالاسر\r\n T \r\n- مدرسه پريزاد\r\n U \r\n- مدرسه دودر\r\n V \r\n- كاروانسراى وزير نظام\r\n W \r\n- كاروانسراى نادرى\r\n X \r\n- مسجد گوهرشاد\r\n a \r\n- محراب\r\n b \r\n- ايوان مقصوره\r\n c \r\n- شبستان\r\n d \r\n- مناره\r\n e \r\n- ايوان حاجى حسن\r\n f \r\n- ايوان آب\r\n g \r\n- ايوان السياده\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nسطوح شكسته و دهانه‌هاى عميق ، نور را در تمام جهات تابانده و ضمنا خود كاشيكارى با گلهاى ظريف و روشن ، نقاط درخشانى در زمينه تاريك پديد آورده است . در داخل هر دهانه‌اى ريزبخشها هم در شعاعهاى مركبى از قابهاى مستطيلى و مقوس تكثيرشده و هريك به لحاظ طرح ، خطوط كلى و رنگ زمينه متفاوت از يكديگر هستند . منطقه انتقالى را شباكى از طاق قوسيهاى از نوع تيمورى شكل داده و انتخاب اين شگرد هم همساز با ماهيت بخش‌بندىشده هر يك از بخشها در طرح عظيم است . در ميان آنها مجموعه‌اى از موجودات زنده يعنى « پرندگان بهشتى » تصوير شده‌اند « 1 » . نوارهاى مستطيلى كتيبه‌ها ، قوسهاى تحتانى را مرزبندى كرده و تداوم و استمرار مضاعفى را ايجاد نموده است . در معمارى صفوى مشكل بتوان نمايش متمركزى از كاشىكارى را يافت كه با يك نقشه‌نماى اصيل تقويت نشده باشد .\r\nشاه عباس در سال 1021 / 1612 از آرامگاه و خانقاه اردبيل ديدار و مجموعه چينىهاى سلطنتى را بدان اهداء كرد و از اين زمان به بعد بعضى از مرمتها به‌نام او در اين زيارتگاه صورت گرفت ولى درب سال 1011 / 3 - 1602 نشان مىدهد كه در اوايل سلطنت او كار شده است .\r\nيكى از ياريهاى مهم و عمده او تزيين دوباره دار الحفاظ يكى از عمارات سده چهاردهم ، در سال 1037 / 8 - 1627 بود « 2 » . اجراى آن براى يك مقبره غيرمتعارف است چون انحصارا از فن زرافشان ، آرايه گچى و نقاشى كه زيبنده كاخهاى دوره صفوى است ، در آن استفاده شده است .\r\nچينىخانه كه گفته مىشد از ساخته‌هاى كامل دوران شاه عباس است ، عمارتى است از سده چهاردهم كه تزيين داخلى آن‌كه شامل ازاره‌اى از كاشيهاى هفت رنگى و طرح‌بندى براى تعبيه چينىها است ( در اينجا نيز الگوها از كاخها مثل عالىقاپو اقتباس شده است ) متعلق به اوايل سده هفدهم است . گنبد داخلى آن از اين نظر عجيب است كه شباك طاق قوسيهاى « لچكيها » به صورت نقشمايه‌اى تزيينى درآمده تا آنجا كه كل سطح آن با اشكال ستاره‌گون و لوزيهاى متقاطع پر شده است . نقاشيهاى ديوارى و گچبريهاى برجسته و منقور با وسيله‌اى كارشده كه يادآور تزيين غارنماست و بيشتر قابها را پر كرده است . اين آرايش و تزيين هم دگرباره رنگ‌آميزى و زرافشانى شده است .\r\nآثار شاه عباس در ماهان هم با آثار نسلهاى پيشين و پسين ادغام شد . او در غرب گنبدخانه سده پانزدهم شاه نعمت اللّه ولى كه هسته مركزى زيارتگاه بود و در سال 1010 / 1601 مرمت شده\r\n\r\n\r\n","description":"","footnote":"\r\n( 1 ) - پوپ ،  \" Representations \"  .\r\n( 2 ) - مورتون ، « زيارتگاه اردبيل » صص 4 - 52 . و يور ،  Preliminary Study  ، صص 22 - 18 ، 8 - 36 .\r\n","page_name":" 437 ","page_number":437},
  {"content":"\r\n\r\nبود ، يك دار الحفّاظ و يك صحن مجاور تأسيس كرد . راهروهاى طولانى آن حاوى طاقهاى قوسى عرضى از نوع طاقهاى نمازخانه مسجد جامع يزد بود و استخوانبندى ساختمانى مشتمل بر مجموعه‌اى از قبه‌ها و نورگيرها از نوع طرح ستاره‌اى بود . ( عكس 42 ) . اينها هنگامىكه در رديفهاى متوالى نشان داده شود ، نقوش مختلف‌شان مثل نقوش يك نگارنما در منطقه انتقالى متغير از دهانه‌اى به دهانه ديگر ، درهم مىآميزد . گچ سفيد خيره‌كننده مكمل‌هاى اين طرحهاى تجريدى دقيق را كاملا تكميل مىكند ؛ در اينجا رنگ يك چيز زائد و اضافى است . بخش پائينى دار الحفاظ عليرغم مرمت‌هاى بعدى خود ، با كتيبه‌هايى كه دارد قابل تاريخگذارى يعنى سال 998 / 90 - 1589 ، و طاقهاى قوسىها احتمالا با اين همزمانند ولى آنها تقريبا شبيه بخشهاى قاجارى اين زيارتگاه و مثل مسجد وكيل است و در زمانى ساخته‌شده كه طاقبندى تماشايى ، همچون بازارهاى قم ، كاشان و كرمان مدروز بوده است . اشكال ساده اين طاق قوسى دوره صفوى از مدتها پيش در جنوب ايران پديد آمده بود و بهره‌گيرى از طاقبندى كاملا سفيد در عمارت مذهبى نيز تاريخ طولانى دارد . به‌علاوه ، دهانه‌هاى طاقدار در بخش‌هاى تحتانى دار الحفاظ از تباين بين طاقهاى مقرنسى سفيد و ساده ( با ضمايمى از بخشهاى كاشىدار ) و ازاره‌هاى كاشيدار هفت رنگى بهره گرفته است . اين ضمايم كاشيدار از خصوصيات ابنيه دوره تيمورى است كه در زمان صفويان هم ادامه يافته ولى عجيب اينجاست كه اين تداوم به سالهاى متأخر صفوى هم كشيده شده است . بنابراين شواهد از دوره صفوى حكايت مىكند ، ولى بررسى مفصل طاقهاى قوسى ماهان مستلزم تأليف تك‌نگارى مفصلى درباره اين زيارتگاه است .\r\nويژگيهاى تزيينى ديگر فرسكوهاى گياهى طاق قوسيهاى تحتانى و نرده‌هاى پنجره - لعابى - و ترنج‌هاى كتيبه‌دار است « 1 » .\r\nعالىترين مجتمع دوره صفوى به غير از مجتمع‌هاى زيارتگاهى بزرگ ، در ايالات شامل مسجد ، مدرسه و كاروانسراى گنج عليخان حاكم كرمان در زمان شاه عباس ( تصوير 9 ) است « 2 » .\r\nكتيبه آن سال 1007 / 1598 را نشان مىدهد ولى احتمالا در سال 996 / 1587 شروع شده و از آثار خوشنويس و خوشقلم معروف عليرضاى عباسى است . اين مجموعه مركب از يك ميدان ( 100 در 50 متر ) با يك عمارت دو طبقه ، احتمالا يك كاروانسرا ( با ابعاد 55 در 53 متر ) در سمت شرقى آن ، و يك مسجد كوچك چسبيده بدان و دو بازار روبروى هم به موازات ميدان است : يعنى درواقع ميدان شاه در اينجا كوچكتر شده است ؟ بازارها مركب از دكانهاى بهم\r\n\r\n\r\n","description":"","footnote":"\r\n( 1 ) - باستانى پاريزى ، راهنما ، صص 95 - 74 .\r\n( 2 ) - همه صفحات ،  \" L'Ensemble  .\r\n","page_name":" 438 ","page_number":438},
  {"content":"\r\n\r\nچسبيده با دهانه طاقدار عميق است و رشته مشابهى از دكانها هم در سمت غربى ميدان بدان متصل شده است . يك چهارسوى 12 جانبى با عظمت با يك رشته كاوديوارهاى عميق زاويه جنوب غربى مجتمع را اشغال كرده است . يك حوض هشت ضلعى با گنبدخانه‌هاى شعاعى در هريك از اضلاع هشتگانه به حمام پيشين افزوده‌شده و اين حمام سابقا مركب از بناهاى متعدد هشت ضلعى بوده و به بازار جنوبى متصل مىشده است . در آنسوى ميدان روبروى حمام يك دربخانه مربع شكل است كه هشتى بزرگى بدان مىپيوندد . سردرهاى متعدد به اين عمارات گوناگون متصل مىشود . همه آنها در سال 1008 / 1599 و بار ديگر در رجب 1024 / ژوئيه 1615 جزو موقوفات درآمد .\r\nدر اين مجتمع به غير از حمام عناصر عمده ديگرى هم وجود دارد كه تاريخ آنها مشخص شده است و مهمترين عنصر آن ، كاروانسراست كه با اين مجتمع چندان همخوانى ندارد و برخى معتقدند كه بايد مدرسه بوده باشد . ولى در آن صورت هم نمونه بسيار استثنايى از مدارس مىتواند باشد . هيچ‌يك از جوانب آن با همديگر قرينه نيستند و حتى عمق و ژرفاى مساوى ندارند و اتاقهاى متعدد ناموزون و آرايش آن شبيه هيچ‌يك از عمارات اين دوره نيست .\r\nمخصوصا بخش عجيب آن منطقه حجره‌دار بين صحن و ميدان است . امّا حجره‌ها در\r\nنمودار 9 - كرمان . پلان مجتمع گنجعليخان\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nكاروانسراهاى عمومى به منظور استفاده از آن براى اثاثيه خانه و يا اشياء قيمتى ، بيشتر از مدرسه كاربرد داشته است . در مارپيچهاى درگاه اين عمارت يك سلسله مضامين چينىوار در قاببندهاى تاقچه‌اى بيضىشكل ( كه خود نيز از ويژگيهاى چينى است ) و يا در ميانه پيچكهاى اسليمى آمده است . فضاى آنها را نبرد اژدهايان و ققنوسان ، تصوير درناها و ابرهاى چينىوار پركرده است .\r\nساير نقشمايه‌ها عبارتند از : شغالان ، قوچها و گربه‌سانانى كه غزالان را شكار كرده‌اند و مجموعه‌اى از نقشمايه‌هايى كه مستقيما از قاليهاى همدوره به عاريه گرفته شده است . ولى عجيب‌تر از همه فرشته بالدارى است كه كودكى را با شيرى حمل مىكند و از پائين به بالا مىنگرد و احتمالا اشاره به على ( ع ) ( كه لقب او حيدر « شير » است ) دارد .\r\nدر ميان مدارس دوره صفوى ، مدرسه خان شيراز كه بين سالهاى 1024 / 1615 و 1036 / 1627 بوسيله معمارى به‌نام حسين سمائى ساخته شد و داراى چند صحن بود ، جالب نظر است .\r\nاين مدرسه تنها مدرسه دوره صفوى است كه مىتوان از روى وقف‌نامه آن كردوكار و تفصيلات تاريخى و نيز تحليل كامل معمارى آن‌را دريافت . اين مدرسه روشن مىسازد كه حتى بهترين آثار ايالات هم به پاى آثار پايتخت نمىرسيده است . براستى كه بعضى از جزئيات آن مثل سنگهاى تراشدار ازاره‌ها ، اژدهاى منقور در سنگ و بالاتر از همه كاشيكارى هشتى آن سبك زنده و اصيل بومى را فرا مىنمايد . سرانجام اين مدرسه حاكى از آنست كه تأكيد بر مقياس عمودى ( اين مدرسه حدود 82 در 69 متر است ) كه اغلب در عمارات اصفهان رخ‌نموده ، به هيچ وجه منحصر به يك شهر و يا ابنيه سلطنتى نبوده است ولى البته اين نكته مهم را نيز نبايد فراموش كرد كه حاميان عمارات اينجا اللهورديخان و پسرش امامقلى حكام فارس بودند و ضمنا از التفات و عنايت دربار برخوردار بودند . آرايش آن نشانگر بعضى تغييرات ناموجّه نسبت به مدارس پيشين است . درعين‌حال كه در آن از طرح و پلان چهار ايوانى استفاده شده ، ولى در استخوانبندىاش از قرينه خبرى نيست . فقط جهات شمالى و جنوبى كه دو طبقه از حجره‌ها در آن قرار دارند باهم همخوان و مقارن هستند . فضاى عمومى پلان شامل ايوان طاقدار محراب‌گونه‌اى است كه جهت نماى كل عمارت است و نه در جهت قبله بلكه در سمت شرق و يا مثل مدرسه خرجرد در درون ورودى مجموعه قرار دارد . به‌علاوه در اينجا از مسجد مجزا خبرى نيست ؛ ايوان جنوب غربى كه در زواياى راست در ورودى قرار گرفته ، كار مسجد را انجام مىدهد . در درون ورودى مجموعه گروهى از اتاقها وجود دارند كه به راهرو مركزى بازمىشوند و ورود به بعضى از آنها بسيار مشكل است . در ميان ويژگيهاى كلى آن ، طبقه فوقانى است كه بازتابى از\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nآرايش طبقه تحتانى است . « 1 »\r\nآثار شاه عباس حجت را بر همگان تمام كرد . شاهان بعدى حتى يك‌دهم عماراتى را كه او برپا كرد ، نساختند و اين بر اعتبار او افزود . درعوض ، الگوى عمارات بعدى درواقع مرمتها و تعميراتى بود كه روى آثار و ابنيه موجود انجام مىشد . شاردن حق دارد بگويد كه وقتى كه شاه عباس از نفس كشيدن بازماند ايران هم از نعمت و فراوانى بازماند « 2 » . اينكه چندان عنايتى به آثار بعدى نشده و بررسى آنها به اختصار برگزارشده حاكى از آنست كه پس از مرگ او معمارى از نظر كميت و حجم و تاحدودى كيفيت ، افت پيدا كرد .\r\nرهيافت بالا بررسى محصولات معمارى جانشين بلافصل شاه عباس ، شاه صفى را كاملا توجيه مىكند . چنين مىنمايد كه وى در مدت سيزده سال سلطنت خود مهمترين دستاوردى كه در زمينه معمارى داشته ايجاد مساجدى متوسط در شهرستان و تربت حيدريه بود ؛ به نظر مىرسد كه شاه صفى در ساخت باغ صفىآباد و باغ فين هم كمكى كرده باشد . او در اصفهان امامزاده اسماعيل و بقعه بابا قاسم را مرمت و آرامگاه بابا ركن الدين را تكميل كرد . بعضى از قسمتهاى باقيمانده مسجد شاه را نيز به اتمام رساند . عمارات جديد شهر عبارت بود از مسجد آقانور ( 1039 / 1629 ) و مدرسه ملا عبد اللّه .\r\nشاه عباس دوم از بانيان مشتاق و حاميان عمارت‌سازى بود و دست‌كم دو شاهكار بىچون‌و چراى اصفهان يعنى كاخ چهلستون و پل خواجو را مىتوان به دو نسبت داد . از عمارات عاليه ديگر كه در ساخت آنها شاه عباس دوم دست داشت يكى تالار اشرف و ديگرى مسجد حكيم در اصفهان و تاحدودى هم قدمگاه در نزديكى نيشابور بود . در زمان او در زيارتگاههاى اردبيل ، قم و مشهد و در مسجد جامع كرمان ، گرگان و قزوين و نيز مساجد و زيارتگاههاى كوچكتر مرمتهايى صورت گرفت و كارهاى جديدى انجام شد . او به مسجد شاه ازاره‌هاى مرمرين و يك درب بزرگ افزود . بالاخره در خود اصفهان در زمان سلطنت وى بعضى از عمارات مذهبى ساخته شد : كليساى ارمنى خواهران مقدس ( در جلفا ) ، مسجد مصرى ، مسجد سارو تقى ، مدرسه جده بزرگ و مدرسه جده كوچك .\r\nچهلستون به حق از معروفترين كاخهاى ايران است و دليل آن هم شايد حفظ و بقاى محيط اصلى باغ آن ( تصاوير  a  و  b  10 ) باشد . در اين كاخ بعضى از جشنهاى اعياد و برخى از تشريفات شادخوارانه برپا مىشد . در معمارى اين كاخ يك استخر تزيينى كه به يك كوشك محورى متصل\r\n\r\n\r\n","description":"","footnote":"\r\n( 1 ) - خوب نظر و كلايس ، لوحه‌هاى 61 - 57 .\r\n( 2 ) - شاردن ، جلد 3 ، ص 291 .\r\n","page_name":" 441 ","page_number":441},
  {"content":"\r\n\r\nمىشود ، از بخشهاى عمده آنست . پيشتر كيفيت و چشمنوازى باغات سلطنتى كه حاوى كاخهايى از اين نوع بودند ، بستگى تام به محيط و پيرامون آن داشت . منشأ اين سنت دست‌كم به كاخ تيولى امپراتور هادريان مىرسد كه در سرتاسر جهان اسلام ازجمله سمرقند ، ادرنه و غرناطه به كار گرفته مىشد . نقشه كمپفر از باغ سلطنتى اصفهان تصويرى گويا از اين نوع معمارى منظره‌پردازانه را ارائه مىدهد ( تصاوير  b  و  a  11 ) « 1 » . امّا به همان اندازه كه سنت عمومى اين نوع كاخهاى باغى قابل پيجوئى و روشن است ، تشخيص و يافتن اسلاف خاص كاخ چهلستون دشوار است . اين كاخ شباهتهايى با كاخهاى چهلستون تخت جمشيد و تالار بعضى از خانه‌هاى شمال ايران دارد ولى هيچكدام از اين شباهتها متقاعدكننده و كامل نيست . بالعكس ، به سبب دهانه مركزى تورفته‌اى كه به اتاق تختگاه ره مىسپارد و مثل يك ايوان دوره ساسانى عمل مىكند و نيز عليرغم پايه و نعل درگاهى آن ، بيشتر شبيه كاخهاى ساسانى است تا يك كاخ ديگر .\r\nكاخ چهلستون همچون كاخهاى ديگر صفوى ، تعمدا فضايى ناپايدار و گذرا است و هيجده ستون آن مثل چوب كبريت مىنمايد و گوئى تحمل سنگينى سقف حجيم مسطح آن‌را برنخواهد تافت . در اينجا يك عنصر مبالغه وارد شده كه با عناوين ديگر در ساير كاخهاى اسلامى مثل كاخ قباذآباد سلجوقى و يا كاخ سوغورلوق / ساتريق ايلخانى نيز راه پيدا كرده و آن هم عنوان چهلستون آنست . راز اين چهلستون در آب استخر نهفته كه ستونهاى كاخ را در خود بازمىتاباند و آن‌را به گونه چهل ستون فرامىنمايد .\r\nيكى از جنبه‌هاى مهم اين كاخ هم مثل كاخ عالىقاپو صلابت و استحكام چهارگوش آن از جوانب و عقب است كه متفاوت با نماى پيشين سست و غيرمنسجم آنست . دهانه‌هاى طولانى با عمق 5 متر به موازات سردرهاى جانبى بازمىشوند و هركدام داراى چهار ستون هستند .\r\nطاقچه‌هايى كه با ديوارنگاره‌هاى صحنه‌هاى دربارى تزيين يافته ، ديوار تورفته را قطع كرده‌اند .\r\nديوار عقبى در تباين با سردر اصلى ، تكاثف بنّائى محكمى را ارائه مىدهد كه تنها گسستگى عمده در آن مدخل عقبى است . اين مدخل مثل ساير مدخلها داراى پلكان است چون كاخ بر روى سكوئى قرار گرفته است . آرايش درونى به سادگى برگزار شده و فاقد آن پيچيدگيهاى بهت‌آور عالىقاپو است . در آن سه واحد فضائى عمده دوشادوش هم قرار گرفته : تالار به تختگاه متصل مىشود كه به‌نوبه‌خود به تالار اصلى مىپيوندد . اتاقهاى فرعى در الگوى عالىقاپو در جانب كوتاه خود به تختگاه و در جانب بلند به تالار اصلى مشرف است . ازاينرو واحدهاى فضائى اصلى\r\n\r\n\r\n","description":"","footnote":"\r\n( 1 ) - گالديرى ،  \" Relecture \"  ؛ لوشى ،  \" Der Koigliche Marstall \"  .\r\n","page_name":" 442 ","page_number":442},
  {"content":"\r\n\r\nنمودار  a  10 - برش طولى چهل ستون اصفهان نمودار  b  10 - پلان چهل ستون اصفهان\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nنمودار  a  11 - طراحى منطقه سلطنتى\r\nدر يك طرح كم‌حجم جالب نظر در يكديگر اثر گذاشته است . اين واحدها مركب از تزيين فرسكوى پرمايه‌اى است كه مجموعه‌اى كهنه از صحنه‌هاى دربارى نگاره‌هاى رضاى عباسى را بازسازى كرده است - يعنى جوانان و دوشيزگان سرمستى كه با اكراه به عيش‌ونوش در منظره‌اى از هميشه بهار مشغولند . اين مضامين در تالارهاى بزرگ منحصر به بخش تحتانى ديوارها شده و حال آنكه صحنه‌هاى مجلل ضيافت دربارى و جنگلها بر جايگاه ويژه‌اى قرار گرفته است . سقف تالار و رخبام رنگاميزى و منبّتكارى شده است . با تقسيم‌بندى سقف به قابهاى تورفته ، بيشتر تزيينات جزو ذات معمارى گشته ، يعنى فنى كه سابقا در طاقگان تاريخ ميانه از آن استفاده مىشده است . سرستونهاى مقرنس‌كارى شده يكى ديگر از اشكال و قوالب تاريخ ميانه است و در حدفاصل بين ستونها و سقف قرار گرفته است . اگر امروزه تالار لخت و طنين‌دار به نظر مىرسد به اين دليل است كه يك زمانى در بين ستونها و كف آن پرده‌هاى روشن مىآويختند و كف آن‌را با قاليهائى كه مزين به نقوش درباريان درحال نظاره به خنياگران و رقاصگان بوده‌اند ، مفروش مىكردند .\r\nيك شاهكار ديگر سلطنت شاه عباس دوم پل خواجو است كه طبق دستور او بر روى پايه‌هاى يك پل دوره تيمورى ، به احتمال توسط حسن بيك فرمانده نظامى او ، در سال 1060 / 1650\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nنمودار  b  11 - پلان گالديرى از طراحى كمپفر و طرح ساده شده به وسيله ه گوبه\r\nبرپا شد و نام محله‌اى را گرفت كه پل در كنار آن ساخته شده بود ( عكس  a  44 ) . اين پل با اينكه از نظر طول نصف طول پل اللهورديخان ( 132 در حدود 300 متر ) است ولى كوشكهاى حجيم هشت ضلعى كه در وسط رودخانه مثل يك پوزه كشتى در هردو طرف بدان سوار است ، فضاى زيادى را به خود اختصاص داده است . از اينها گذشته پل خواجو بر خلاف سلف خود ، روى سكوى سنگى بلندى قرارگرفته كه در قسمت شرقى با يك سلسله از پلكانهاى رو به آبراهه به طرف رودخانه شيب دارد درحاليكه در قسمت غربى ديواره‌هاى نيزه‌شكل جريان آب رودخانه را مىشكنند . اين سكو كه طاقگان پل بر روى آن قرار دارد بنا را تبديل به يك نقشه‌نماى سه طبقه حجيم كرده كه در شرايط عالى انعطاف قرار گرفته است ( تصوير 12 ) . كوشكهاى كوچك نيم هشت ضلعى كه كوچك شده رونوشت اين شاهكار بزرگ است ، در پايانه پل جاىگرفته و پل را تمام كرده است . اين پل من حيث بصرى تنوع و فشردگىاى دارد كه فراتر از اندازه يكنواخت پل اللّهورديخان رفته است . از نظر كردوكار هم يك بناى كاملا پيچيده و بغرنج است . بخش فوقانى به يك خط سير ميانى براى اسب و گاريها با مسير عابر پياده طاقدار در هردو طرف تقسيم شده است . پائين‌ترين بخش آن به‌گونهءبندى عمل مىكند كه در پهن‌ترين محدوده‌اش 26 متر است ؛ هنگامى كه آب‌بندها بسته مىشود سطح آب رودخانه دو متر بالا مىآيد . كوشك وسطى\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nآن مثال يك كاخ خوشگذرانى دوره صفوى است كه به يك عمارت مفيد و قابل استفاده ضميمه است . شاه از اين ديدگاه منظر بىنظير مىتوانست ورزشهاى آبى ، رقابتهاى شوخىآميز قايقرانى ، چوگان آبى و مسابقه قايقرانى را نظاره كند و در صورت لزوم به استراحت در اتاقهاى درونى بپردازد . اخيرا اين اتاقهاى كوشك را كاشىهاى جديد پيش‌پاافتاده و طرحهاى گرته‌بردارى شده از قاليها ، مزين كرده و جاى رنگاميزى طلايى و حكم اخلاقى پيشين را گرفته است . جاى پل نيز همچون پلان دقيق آن حاكى از طرح سنجيده آنست . اين پل در عرض جاده قديم شيراز قرار دارد و نزديكترين راه به محله زردشتيان است و زردشتيان مىتوانستند با استفاده از آن وارد چهارباغ شوند و بالاخره اين پل تداوم محور سمت شرقى ميدان است . يك بازار مسقف ويران شده امروزى ميدان و پل را بهم متصل مىكرده است « 1 » .\r\nمسجد حكيم در ميان مساجدى كه در سده هفدهم بوسيله درباريان متنفذ صفوى ساخته شده به لحاظ اندازه و شكوه و پرمايگى تزييناتش چشمگير و برجسته است . اين مسجد را در سال 1071 / 1656 با وجوهى كه محمد داود حكيم ، حكيمباشى دربار شاه عباس اول از هند فرستاد ، ساختند ؛ حكيم به سبب دسايس دربارى خشم شاه عباس دوم را برانگيخت و به‌ناچار به دربار مغولان فرار كرد . در كتيبه‌هاى غنى آن بعدها چند تاريخ غيرمطمئن مثل سالهاى 1069 / 9 - 1658 ، 1071 / 1 - 1660 و 1073 / 3 - 1662 براى ساخت آن عرضه شده ، و نشان مىدهد كه تاريخ 1067 / 7 - 1656 تنها تاريخ تكميل ساختمان اين مسجد بايد باشد . اين كتيبه‌ها را خوشنويس نام‌آور زمان محمد رضا امامى نوشته است . در اين مسجد صورت كهن صحن با ايوانهاى محورى به دو رديف طاقگان متصل مىشود و در آن نمازخانه گنبدى وسيعى تعبيه شده است . درحاليكه كتيبه‌هاى مفصل قرآنى با بهره‌گيرى از آيات سوره‌هاى دوم ، هفدهم ، نود و پنجم و صدودوازدهم در ايوانها و گنبدخانه بكاررفته ، در سردر صحن هم اسماء اللّه با خط كوفى كه نقوش چشمنوازى را پديد آورده ، آمده است . در اينجا از نقشمايه‌هاى گياهى خبرى نيست .\r\nدر اين طرح‌ريزى تزيينى از سنگ‌چينى كلى استفاده نشده ، چون به گونه تجمعى از قابهاى مجزا جلوه‌يافته كه زمينه‌اى از آجرهاى ساده را درخود گرفته است . نمود عمومى آن مثل سطح كاشيدار مسجد شاه نيست بلكه نوعى عمارت آجرى است كه با قطعاتى از رنگ زنده و شاداب شده است . در اينجا ارزشهاى معمارى ، خود را به نمايش گذارده‌اند . از نظر ساختمانى ، مهمترين ويژگى مسجد سمت قبله آنست . مثلا در ايوانى كه به گنبدخانه مىرسد يك طاق قوسى مقرنسى\r\n\r\n\r\n","description":"","footnote":"\r\n( 1 ) - پوپ ،  SPA  ، صص 40 - 1237 . هنرفر ، گنجينه ، صص 5 - 582 . فرانته در زاندر ،  Travaux  ، صص 62 - 451 .\r\n","page_name":" 446 ","page_number":446},
  {"content":"\r\n\r\nتهى به ناگهان در شبكه سكنج تزيينى و دو بعدى آن سر درآورده و تا پلان سطح هموار طاق قوسى كشيده شده است . پيكربنديهاى گچى طاق قوسى مقرنسى تمام عيار دقيقا هموار و درواقع سطح نسبتا ساده آن‌را نگهداشته است . يك‌چنين تمهيداتى هم در آرايش گنبدخانه رخ داده است . اين بخش مديون مسجد شيخ لطف اللّه است كه در آن به نفع حلقه‌اى از هشت قوس كه نقشه نماى پائين را اشغال كرده و از منطقه انتقالى عدول شده است ولى قوسهاى روى قطرها بسيار كوچكتر از قوسهاى روى محورهاى اصلى است و اشكال بادبادك‌شكل ( به تعبير هميشگى ، لچكى نيستند ) بوجود آمده تا مارپيچهاى عظيمى را كه بدينسان ايجاد شده ، پر كند . سه محراب و يك منبر حاكى از اهميت اين مسجد است « 1 » .\r\nحدود نيمى از آثار معمارى مذهبى اصفهان از آن دوره شاه عباس دوم است و از دوره او چند عمارت جديد در جاى ديگر ( مسجد وزير در كاشان ، 1055 / 1645 ؛ مسجد جمعه 1062 / 1651 ) ثبت‌شده و بيشتر آثار تاريخدار ولايات شامل مرمتها و افزوده‌ها به عمارات موجود هستند - يعنى آستانه امام رضا در مشهد ( 1057 / 1647 ) يا قدمگاه در جوار نيشابور ( تأسيس پلانها و برش طولى پل خواجوى اصفهان\r\n\r\n\r\n","description":"","footnote":"\r\n( 1 ) - گدار ، « اصفهان » ، صص 4 - 152 . هنرفر ، گنجينه ، صص 20 - 612 .\r\n","page_name":" 447 ","page_number":447},
  {"content":"\r\n\r\nدر 1020 / 1611 و مرمت در سال 1053 / 1643 ) كه يك هشت ضلعى گنبدى از همان نوع بقاع سده شانزدهم است كه در بالا ذكر شد ؛ ضمنا فعاليت معمارى در اصفهان تعدادى عمارت جديد از قبيل سه مدرسه و دست‌كم هشت مسجد را شامل مىشود كه باقىمانده‌اند . اين وضعيت در زمان سلطنت جانشينان وى يعنى دو شاه پسين صفوى هم پيگيرى شد .\r\nدر پنجاه سال پسين حكومت صفوى پيشرفتى چشمگير در معمارى مذهبى و غيرمذهبى صورت نگرفت . به‌جاى آن ، نوعى جريان بازپس‌نگرى بوقوع پيوست . عمارات عمده دوره شاه سليمان هم غيرمذهبى بود نه مذهبى ، شايد هم دليل آن تعداد و جايگاه مسلط مساجد در ميدان و حضور تعداد متنابهى از مساجد جامع بود كه تشويق بناسازى اين نوع عمارات را مغفول مىگذاشت . از ميان كاخهاى اين دوره كاخ هشت بهشت از سال 1080 / 1669 قابل اعتناست ( تصوير  a  13 ) « 1 » . بر گوشه‌هاى بالاى اين تالارها برجكهاى چند ضلعى محكم قرار گرفته كه هر يك از آنها مجموعه‌اى از اتاقها و پلكان دو طبقه را نگهداشته‌اند . بنابراين راهيابى به اتاقهاى خصوصى كاخ از بلوكهاى زاويه‌اى كه كل عمارت را نگهداشته ، ميسر است . بدين‌ترتيب بدنبال فضاهاى استفاده شده ، فضاهاى بازترى آمده و يك استخر هشت ضلعى نيز همراه با فواره ، رمزى از وجود طبيعت در عمارت و فىالواقع استعاره‌اى دور از ذهن از كاخ عالىقاپو و چهلستون است . يك سقف نسبتا شيبدار ناخوشايند به هيچ‌وجه حاكى از آن نيست كه اين سقف با طاق قوسى مقرنسى سترگ و تماشايى پوشيده شده و درست در رأس آن به شيوه تيمورى ساقه گنبد بلندى با يك گنبد درونى قرار گرفته است . هشت پنجره به اين بخش از عمارت نور مىتاباند . كاخ هشت بهشت هم مثل چهلستون بر روى سكويى سنگى بلندتر از قد انسان ساخته شده و داراى پلكانهاى محورى و متفاوت با يكديگر است . در اينجا نيز مثل چهلستون مىتوان انعكاس كمرنگى از سنت كهن ايرانى را مشاهده كرد چون كاخها را بر روى سكو يا تختانى مىساختند تا بطور رمزى آن‌را فراتر از فهم يك انسان معمولى تعبيه كنند .\r\nنمود تزيينات اصلى عمارت امروزه ازبين‌رفته چون اين عمارت ساليان دراز مغفول افتاده بود و مخصوصا آئينه‌كارى و فرسكوهاى هنرمندان دوره قاجار شكل اصلى آن‌را كاملا تغيير داده است . امّا بخشهاى باقيمانده از طرح اصلى آن ( يعنى بعضى از قسمتهاى اتاقهاى پذيرائى در طبقه دوم ) تعريفها و تمجيدهاى شاردن را چندان توجيه نمىكند . اتاقهاى گوناگون كوچك كه از\r\n\r\n\r\n","description":"","footnote":"\r\n( 1 ) - شر - توس ، صص 9 - 204 ، تصوير  H - I  و لوحه‌هاى 5 - 93 ، هنرفر ، گنجينه ، صص 6 - 622 . فرانته ، در زاندر ،  Travaux  ، صص 420 - 399 .\r\n","page_name":" 448 ","page_number":448},
  {"content":"\r\n\r\nسنت معمارى ايرانى در اوايل دوران اسلامى تبعيت كرده و از دوره صفوى هم مىتوان همانندهايى براى آن برشمرد ، داراى طاق قوسىاند و به انحاء مختلف تزيين يافته‌اند و شباهت خانوادگى شديدى با آنها دارند . مخصوصا با بهره‌گيرى از فضاهاى طاقدار مجاور فضاى اتاقهاى كوچكتر وسيع‌تر و دلبازتر مىنمايند . اينها در لبهء قاشقىهاى مضاعفى كه درهم ادغام شده ، مستحيل مىشوند و طبق گفته هربرت « با رنگ نيلگون و طلايى اندود شده‌اند . » مجموعه تزيينى آن چينىوار است كه قبلا در عالىقاپو جلوه يافته بود . ظاهر آن كاشيكارى پرمايه‌اى بود كه امروزه پاره‌اى از آنها در پشت بغليهاى قوسهاى كاذب نمايان است . پر از صحنه‌هاى شكارگاه است . اين صحنه‌ها با سبكى شبيه به سبك كتاب‌آرايى آن زمان اجرا شده و در آن طرحهاى رنگى ضدطبيعى به كار رفته است . ازاينرو گوزنها و غزالان سبز در زمينه زردرنگ با درختان آبى به گشت‌وگذار مشغولند .\r\nيكى ديگر از كاخهاى مهم متأخره دوره صفوى كه داراى پلان ساده است و در اصفهان باقى مانده ، تالار اشرف است كه احتمالا در حدود سال 1690 م . ساخته شده است . اين كاخ حاوى يك كوشك ميانى ، مسقف به طاق تويزه و اتاقى كوچك در طرفين است يعنى آرايشى كه در بخش عقبى چهلستون كاملا عيان است ، سه ايوان ، سردر را بهم پيوسته است . در داخل آن طاقبندى مقرنسى از همان نوع كاخ هشت بهشت انجام گرفته ولى گچبرى دقيق آن مقدارى نوآورى و بداعت دارد .\r\nدر روزگار شاه سليمان چندين مدرسه ساخته و يا مرمت شد . مثلا در آستانه رضوى مشهد كه در اين زمان مرمتهايى در آن صورت گرفت كتيبه‌هايى در مدارس دودر ( 1088 / 1677 ) دارد كه طبق آن مغازه‌هايى به اين عمارت وقف شده بود .\r\nمعمول براينست كه بحث بر سر معمارى يك ربع پسين دوره صفوى را در گروهى واحد از عمارات نظير بازار ، كاروانسرا و مدرسه در چهارباغ منحصر كنند . با اينكه اين رهيافت ، خلاصه و مختصر خواهد بود ، ولى بسيار توجيه‌پذير است . از دوره سلطنت شاه سلطان حسين آثار تاريخدار ، چه ساخته‌شده و چه مرمت‌شده ، موجود است كه شايد بيش‌از سى عمارت باشد يعنى اندكى كمتر از سلطنت سابق و حدودا به اندازه آثار دوره شاه عباس دوم است . ولى هيچ‌يك از اين آثار ، كار جديدى نبود . محرابى در جامع گرگان ( 1108 / 1696 ) ايوانى در دزفول ( 1110 / 1698 ) و مرمتهاى مضاعف يعنى در امامزاده اسماعيل اصفهان بين سالهاى 1100 / 9 - 1688 و 1115 / 1703 ، در چهلستون و در بقعه خواجه ربيع ( 1119 / 1707 ) به آن حجم از كار نيستند كه بتوان بر محور آن قضاوتى درخور عرضه كرد . جز چند استثناى جديد ( يعنى\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nنمودار  a  13 - پلانها و برش طولى هشت بهشت اصفهان\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nنمودار  b  13 - اندرونى هشت بهشت اصفهان\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nمسجد جامع چشم در سال 1105 / 1694 ) در جوار مدرسه فصيحيه سبزوار در سال 1124 / 1712 و يا بقعه سهل بن على در اراك ، 1110 / 1698 ) عمارات جديدى كه برپا شد منحصر به اصفهان بود . اين عمارات عبارت بودند از : مسجد و حمام عليقلى آقا هردو در سال 1122 / 1710 ، مدرسه صدر و مدرسه شمس‌آباد كه در سال 1125 / 1713 بوسيله محمد مهدى تاجر تأسيس شد ، مدرسه كاسه‌گران ( 1105 / 1694 ) و مدرسه نيماورد . مدرسه نيماورد را در سال 1117 / 6 - 1705 شخصى بنام زينب بيگم ساخت و عمارتى مجلل با درگاه بلند كاشىكارى شده و صحنى با زواياى پخ مثل مدرسه خرجرد بود . ولى ميزان و مقياس اين عمارات متوسط و تزيين آنها در حد معمولى بود و گوشه چشمى به بهترين آثار ساخته‌شده سلطنتى در اين روزگار داشت . براى رسيدن به چنين نظرگاهى كافى است كه مجموعه عمارات چهارباغ بررسى شود :\r\nيعنى مدرسه مادر شاه ، كاروانسرا و بازار آن ( عكس  b  44 ، تصوير 14 ) « 1 » .\r\nنمودار 14 - پلان مدرسه ، كاروانسرا و بازار شاه سلطان حسين در اصفهان\r\n\r\n\r\n","description":"","footnote":"\r\n( 1 ) - كوست ، صص 7 - 26 و لوحه‌هاى  XXX - XXXII , XVIII - XX  . گدار ، اصفهان » ، صص 9 - 155 . پوپ در  SPA  ، صص 15 - 1213 . هنرفر ، گنجينه ، صص 723 - 685 .\r\n","page_name":" 452 ","page_number":452},
  {"content":"\r\n\r\nاين آثار بازگشت كاملا غيرمنتظره‌اى را به طرح‌افكنى مجلل دوره شاه عباس اول فرا مىنمايد و اين سه اثر رويهمرفته از دستاوردهاى عمده معمارى صفوى پس از دهه 1630 م . است . شاه سلطان حسين را اصولا حامى و هوادار سست‌بنياد و مسامحه‌كار فرض كرده‌اند . امّا اگر ميزان و حجم و حد برنامه او را در نظر بگيريم ، درنمىيابيم كه اين آثار وابستگى كاملى به الگوهاى متقدم دوره صفوى داشته‌اند . عناصر آشنايى از معمارى صفوى اندكى قبل از اينكه اين سلسله فروپاشد ، براى آخرين‌بار تغيير و تبديل يافت . امّا نتيجه آن گرچه زيبا بود ولى نمىتوان مدعى شد كه خلاقيت اصلى را به نمايش گذاشت . ابتكار و قابليت آن در ترتيب خوشايند و عقلانى اين سه واحد همبسته نهفته است . مدرسه و كاروانسرا به موازات محور شرقى قرار گرفته‌اند و نشان اصلى آنها درگاه ورودى مدرسه است و اين درگاه در استخرهاى هردو ساختمان تداوم‌يافته ، استخرهايى كه تا اصطبل‌ها ( كه در انتهاى شرقى مجموعه قرارگرفته ) كشيده شده است . كاملا مشخص است كه تغييرات سنجيدهء حصول سمت قبله در ميدان ، اينجا مراعات نشده و ديوار محراب گنبدخانه با بىدقتى رو به سمت جنوب است . احتمالا شاه سلطان حسين به دليل ديندارى راه‌حل را در قطع محورهاى جاافتاده چهارباغ و ميدان نجسته ، درحاليكه عرفا امكان نداشت كه نمازخانه را در اريب و قطر جنوب غربى عمارت قرار دهند . براستى كه مدرسه حاوى تمامى نشانه‌هاى نقشه‌اى است كه بر روى تخته طراحى ترسيم شده و بدون ارجاع به صحنه آن اجرا شده است . پلان آن شبيه پلان كاروانسراى مجاور است و اين تصور را پيش مىكشد كه هردو كار يك نفر بوده است . در اينجا از انعطاف پلان چهار ايوانى كمتر مىتوان سراغ گرفت .\r\nباوجوداين در چارچوب اين طرح و شماى وسيع ، هردو عمارت داراى مشخصه‌هاى غريبى است . مدرسه فاقد تالار سخنرانى است و به‌جاى آن داراى حجره‌هاى چند ضلعى و طاقچه‌دارى است كه رو به محورها و قطرها گشوده مىشوند ( عكس  a  45 ) . اينهمه حجره‌ها به چه كارى مىآمده‌اند چندان معلوم نيست . آنهائى كه روى قطرهاى پخ هستند در سطح نخستين طبقه تكرار شده‌اند . فضاهاى بين آنها در هردو طبقه با حجره‌هاى دوگانه تنگى پر شده است . يك رهگذر و حوض ، صحن را به چهار باغ كوچك تقسيم‌كرده كه احتمالا بازتاب و انعكاس زيبائى از چهار باغ وسيع بيرون بوده است ( عكس  b  45 ) . طاقگان مدرسه به‌لحاظ زيبائى همسازى دل‌انگيزى بين سادگى طاقگان ميدان و كاشيكارى كلا افراطى آنها در مسجد شاه بوجود آورده است .\r\nاندرونيهاى آنها سفيدگون است با خطوط طاقبندى به رنگ آبى ، درحاليكه نماهاى پيشين صحن آنها كاشيكارى شده است . از طرف ديگر ، گنبدخانه در نقشه‌نما همچون مثنايى از گنبد عظيم مسجد شاه به نظر مىرسد كه به سادگى قابل اشتباه است . امّا معمار بعدى با اينكه سعى كرده\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nدستاورد سابق را بزدايد ، ولى چيزى به‌جاى آن نگذاشته است ( تفسيرى بجا و مناسب از رابطه بين دوره پيشين و پسين ) . فقط كاشيكارى آنها افول و عدولى چشمگير از معيارهاى دهه 1620 م .\r\nاست كه خود آنها هم چندان طراز اول نبود . در اينجا از موزائيكهاى نقش گياهى و تركيب‌بنديهاى مقرنس اصلا خبرى نيست و چون كاشيهاى درشت غيرعملى بودند ، نماكارى شطرنجى جاى آن‌را گرفته است . طرحهاى هندسى خشن و براستى ابتدائى بارها تكرار شده و با رنگ زرد ناخوشايند كه بر كل طرح رنگاميزى غلبه كرده ، بهبود نيافته است . باوجوداين ادعا شده كه اين مدرسه صرفنظر از مدرسه غياثيه خرجرد ( عكس 28 ) زيباترين عمارت از اين نوع در ايران است .\r\nاين دو عمارت بزرگتر در شمال بازار بهم مىپيوندند . اينها مشتمل بر يك تالار وسيع حدود 220 متر طول است كه به لحاظ قرينه دو طاقگان مضاعف در طرفين آن قرار گرفته است . هشتاد متر از طول اوليه آن اختصاص به مغازه‌ها و سپس دكه‌هاى توخالى يافته است . تقسيم بين دو نوع تورفتگى با مساحت شرقى مدرسه همساز است . تورفتگيهاى عميق‌تر در جانب مدرسه اين واقعيت را مىپوشاند كه اين مدرسه و كاروانسرا در انتهاى شمالىشان با يكديگر هماهنگ نيستند ؛ و آنها رهگذر اصلى بازار را در خط مستقيم الى النهايه تأمين مىكنند .\r\nديوارهاى پشتى تورفتگى جنوبى با ديوارهاى مدرسه و كاروانسرا وابسته است و لذا ديوار پشتى دو عمارت را حفظ كرده است . از اينكه بين اين دو عمارت بزرگ در محور شرقى - غربى تداومى موجود نيست ، چيز تازه‌اى است ، چنان كه معبر تنگى ، طول آنها را از يكديگر جدا ساخته است . كار آنها هم اين بوده كه مدرسه را از سروصداى كاروانسرا مصون بدارد . عايدات بازار و كاروانسرا براى حفاظت و نگهدارى مدرسه هزينه مىشد و اندازه مدرسه هم حاكى از فضاى دو عمارت ديگر است . نكته جالب نظر وجود اصطبلهاى بزرگ مستطيل‌شكل است كه امروزه از بين رفته و در سمت شرقى به موازات طول كاروانسرا كشيده شده بود . همچنين نكته عجيب اينكه ايوانها در محور ورودى جايگزين شده‌اند درحاليكه در جوانب شرقى و غربى دهانه گشادى قرار گرفته كه دو طبقه را در شمول خود ندارد . ليكن اندازه مدرسه و بازار حجيم است و طرح‌افكنى آن طبق آخرين جزئيات ، دقيق و منطقى مىنمايد . آراستگى مطمئن اين عمارات سترگ ميراثى است كه به معماران دوره زند و قاجار منتقل‌شده و همين نكته نمايانگر توان عظيم معمارى ايران در ادوار مابعد صفوى است .\r\nميراث ديوارنگارى دوره صفوى به لحاظ غنا و پرمايگى با كل آثار ادوار پيشين پهلو مىزند .\r\nبيشتر اين ميراث از تزيينات كاخهاى صفوى است ولى چرخه مهمى از صحنه‌هاى بىتاريخ نبردها\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nو شكار ، بخش فوقانى دروازه بازار را در اصفهان آذين بسته است . موضوعات عمومى آنها كاملا با جايگاههايشان همخوانى دارد . دو پل بزرگ اصفهان هم ديوارنگاره‌هايى را در خود جاى داده‌اند امّا چندان اهميتى ندارند ، درحاليكه نقاشيهاى هشت بهشت در تقابل با كاشيكاريهاى آن ، موضوعات پيكره‌اى ندارد . معهذا در كاخهاى چهلستون و عالىقاپو درپى گچ‌زدايىهاى گروه ايتاليائى ، پيكره‌سازيهاى مجللى سر درآورده و همين مقدار كشف‌شده هم حاكى از شكوه و فروغ آنهاست . اين ديوارنگاره‌ها بيشتر از روى مجموعه نگاره‌هاى كتاب‌آرايى همزمان اجرا مىشده و تأكيد آن بر صحنه‌هاى دربارى و گاهى صحنه‌هاى شهوت‌انگيز كاملا نمايان است .\r\nهنرمندان مايل نبودند كه كلا از سطوح متنوع موجود بهره‌گيرى كنند بلكه ترجيح مىدادند كه بسان تصاوير كتب از قابها و چارچوبهاى مستطيلى بزرگ استفاده نمايند . نتيجه اين شد كه كاخها تبديل به نگارخانه‌هاى تصاوير شد و ارتفاع هم‌سطح چشم اين قابهاى مصنوع و درهم تابيدگى سنجيده نقشمايه‌هاى گياهى و پيكره‌اى در فضاهاى درهم‌رفته ، بر نمود و تأثير آنها افزود . اين تزيين درهم‌تافته جاى نوعى كاغذديوارى را گرفته بود . تبديل ديوارنگاره‌هاى سترگ ترسناك به يك رشته از واحدهاى معقول در كاشيكارى دوره صفوى هم ديده مىشود ، امّا آن‌را نمىتوان معيارى براى مشكل تزيين مناسب با معمارى برشمرد .\r\nدر اين طرح‌بنديهاى پيكره‌اى سه مضمون عمده قابل تفكيك از يكديگر است . نخستين مضمون مركب از يك يا چند نفر است كه در فضاى باز و آزاد لميده‌اند و درحال نوشانوش و يا سير و سياحت هستند . مضمون دوم حاوى پيكره‌هاى ايستاده درباريان و يا خارجيان است و خارجيان با جامه‌ها و يا نشانه‌هايشان مشخص شده‌اند ( مثلا انگليسىها شلغمى در دست دارند كه احتمالا در دربار صفوى جزو صيفىهاى فرنگ برشمرده مىشده است ) . در اين قابها كه حالت عمودى و بيش‌از تمام‌قد دارند گرايش به واقع‌گرايى بيش‌از بازنمائى آرمانى ديده مىشود .\r\nبالاخره سومين مضمون صحنه‌هاى شلوغى از پذيرائىهاى دربارى و يا جنگها را فرا مىنمايد . در اينجا نيز گرايش به چهره‌نگارى ( مثلا شاه عباس آشكارا قابل تشخيص است ) و طنز و بذله‌پردازى ( مثلا نگين برجسته جوانى مست ، دستار وارفته ، تلوتلو خوردن افراد در ضيافتها و كمك پيشخدمتها بدانها ) سبب‌شده كه صحنه از قراردادهاى حاكم بر نگارگرى فراتر رود . تأثير سنن نقاشى دوره مغولى و تأثير نقاشى اروپائى در اين ديوارنگاره‌هاى بزرگ كاملا مشهود است . با اينكه تعيين تاريخ اين ديوارنگاره‌هاى گوناگون پيكره‌اى دشوار است ، ولى از قراين پيداست كه بايد در دوره سلطنت شاه عباس دوم ( 1077 - 1052 / 1666 - 1642 ) اجرا شده باشد .\r\nدر اينجا بررسى نوع ديگرى از انواع عمارات صفوى يعنى كاروانسرا ( عكس 46 ؛ تصوير\r\n\r\n","description":"","footnote":"","page_name":" 455 ","page_number":455},
  {"content":"\r\n\r\n a , b \r\n15 ) باقى مانده است . كمبود نمونه‌هاى تاريخدار سبب مىشود كه اين عمارت را به صورت گروهى مورد بحث قرار دهيم . بحث درباره انواع آنها ، ميزان كاربرد و كارآئىشان ، حاميانى كه پول ساخت آنها را هزينه كرده‌اند ، شگردها و تمهيدات طرح‌افكنى و پلان آنها و آرمانهايى كه در ساخت آنها ملحوظ نظر بوده و مسأله تاريخگذاريشان ازجمله مسائلى هستند كه بررسى مفصل آنها را در دوره صفوى طلب مىكند . با تعيين يكى از « انواع » كاروانسراهاى دوره صفوى و زير ذره‌بين قرار دادن ويژگىهاى آن ، مىتوان از مجموعه كاروانسراهاى باقىمانده اين دوره نتايج مفيد و پربارى بيرون كشيد « 1 » .\r\nكاروانسراهاى نمونه در يك زمين باز ، ساخته مىشود و شكل ظاهرى آن مستطيل است با برجهاى مدور در كنج‌ها و زاويه‌ها و گاهى اين برجها در فواصلى از محيط ديوار آن نيز ساخته مىشود . ديوارهاى سه جانب آن ، تزيينى ندارد . در وسط نماى پيشين اصلى آن سردر قرار دارد اغلب با جناحها كه در زوايا حالت پخ پيدا مىكند كه هم‌سطح ولى گاهى فرورفته است . هنگامى كه كاوديوارهايى در اين نماى پيشين تعبيه مىشود ، احتمال دارد در آنها دكه و دكان هم برپا كنند .\r\nبعيد نيست براى بستن چهارپايان ميخ طويله‌هايى دراين ديوارها كوبيده شود . اگر كاروانسرا يك مدخل داشته باشد ، داراى مزايايى چون رفت‌وآمد آن و كنترل و امنيت كاروانسرا تأمين مىشود . بين سردر و حياط داخلى يك هشتى پهن طاقدار و اغلب دو طبقه ايجاد مىشود . اگر در كاروانسرا نياز به يك طبقه فوقانى پيش آيد بالاخانه‌اى برپا مىكنند كه نوعى اتاق خصوصى براى مهمانان متشخص برشمرده مىشود . حياط داخل به شكل مستطيل وسيع با چهار ايوان در يك آرايش چليپائى است . اتاقهاى كاروانسرا مركب از يك هشتى وسيع عمومى است كه به حجره‌هاى تنگ خوابگاه منتهى مىگردد و حجره‌ها در زواياى مستقيم با حياط كه به ايوانهاى آن مىپيوندد ، برديف قرار مىگيرند . اين اتاقها روبروى حياط بر روى سكوئى بلند برپا مىشوند كه چهارپايان موجود در حياط را بدان دسترسى نباشد و استراحتگاههاى مسافران از اين لحاظ مصونيت داشته باشد . گاهى هم ميخ طويله را به اين سكو مىكوبند . بين اتاقهاى مسافران و محيط ديوار آخورهاى لاينقطعى براى اصطبل حيوانات ساخته مىشود . دسترسى بدانها از راه حياط ممكن است .\r\nپلكانهايى با ديوارهاى نازك به طبقه دوم راه مىسپرد و از اين طبقه هم معمولا براى خواب و استراحت استفاده مىشود . در كاروانسراها انبارهاى متعددى مىسازند . تعدادى از كاروانسراها\r\n\r\n\r\n","description":"","footnote":"\r\n( 1 ) - در مورد مقدمه‌اى مفيد راجع‌به اين نوع عمارات نگاه كنيد به موللر ، صص 30 - 90 ، 63 - 53 و  SPA  ، صص 51 - 1245 .\r\n","page_name":" 456 ","page_number":456},
  {"content":"\r\n\r\nجايگاه خاص كاروانسرادار دارد كه معمولا در بالاى سردر اصلى ، اقامتگاه خصوصى او است .\r\nدر اين نقشهء تخيلى بعضى از كمبودها و نارسائيها هم وجود داشت . مثلا از خلوتگاه آن معدودى از افراد ممتاز و متنفذ مىتوانستند استفاده كنند . بطوركلى تسهيلات طبخ در دسترس نبود ولى بعضى از اتاقهاى آن داراى بخارى ديوارى بود . دستگاه تهويه آن ضعيف بود . گاهى در آن از دستشويى و مستراح خبرى نبود . كاروانسراهاى دوره صفوى بر خلاف كاروانسراهاى پيشين ، معمولا مسجد نداشت . در داخل عمارت دسترسى به آب دشوار بود ، و منبع آبى نداشت تا از چاه ، نهر ، آب‌انبار و قنات نزديك بدان پر شود . براى مسافران زن امكانات ويژه وجود نداشت .\r\nمع‌الوصف معدودى از كاروانسراهاى مجهز مىرساند كه طراحان آنها از اين كمبودها اطلاع داشته و در رفع آن تلاش كرده‌اند . ازاينرو در اين نوع كاروانسراها دكان ، نانوائى ، حمام ، جاهاى مخصوص براى بانوان و يا ميهمانان صاحب‌قدر و محترم ، آشپزخانه و حتى برجهاى راهنما براى روشن كردن چراغ در آنها به منظور راهنمايى حمل‌ونقل كويرى برپا مىكرده‌اند . حتى بعضى از كاروانسراهاى بزرگتر و مجهزتر داراى دو رديف اتاق بودند ؛ و نماى پيشين درونى آنها متصل به مساجد و مدارس بود « 1 » . اين تجهيزات در كاروانسراهاى متقدم و يا قبل از صفويان ديده مىشود ؛ نمونه‌هايى از كاروانسراهاى دوره صفوى نيز وجود دارند كه حتى در اين دوره مرمت و تكميل شده‌اند .\r\nتنوع يكى از ويژگيهاى اين نوع عمارات بود . هيچ‌يك از كاروانسراها شبيه هم نبودند جز اينكه شباهت خانوادگى و اسمى داشتند . پاره‌اى از مرمتهاى كوچك و مهم كاروانسرايى را مىتوان در كاروانسراهاى ديگر هم پيگيرى كرد طوريكه اين تصور پيش مىآيد كه مرمت و تعمير آنها در اختيار يك نفر معمار واحد بوده و او همه آنها را تعمير و بازسازى كرده است . اين تنوع مخصوصا زمانى چشمگيرتر مىشود كه كردوكار اين عمارات را در موازات جاده‌هاى طولانى ، يكنواخت و نيمه‌بيابانى دشت كوير به خاطر بياوريم كه سيورسات و نيازهاى كاروانهاى بزرگ را برآورده مىكردند و به لحاظ كاركرد شبيه ساير كاروانسراها بودند . ازاينرو تغييرات عمده در آرايش آنها چندان ملحوظ نظر نبود . بالعكس ، عمارات مذهبى داراى كردوكار وسيع‌تر بودند و پلان مركزى آن مىتوانست عناصر گوناگونى را دربربگيرد . علاوه‌براين ، بطوركلى\r\n\r\n\r\n","description":"","footnote":"\r\n( 1 ) - ا . گ . سيرو  \" Les Caravanserais routiers \"  ، صص 356 ( مهيار ) ، 360 ( گبرآباد ) 362 ( سردهان ) ، 5 - 364 ( چاه سياه نو ) .\r\n","page_name":" 457 ","page_number":457},
  {"content":"\r\n\r\nنمودار  a  15 - بيستون ، پلان كاروانسراى صفوى\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nنمودار  b  15 - بيستون ، برش طولى و نقشه‌نماى كاروانسراى صفوى\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nتنوع معمارى ايران در يك دوره خاص داراى دلايل روشن و ظاهرى بود . مثلا سبك و شيوه آنها كلا و ضرورتا بومى بود . جاها ، غيرمنظم و نابه‌روال بود . صاحب كاروانسرا براى ساخت آن بايد علاقه و هزينه زيادى در نظر مىگرفت . كاركرد يك كاروانسراى خاص با كاروانسراى ديگر فرق مىكرد . شيوه تزيين آنها به مرور زمان تغيير مىيافت ازاينرو كاروانسراهاى دوره صفوى ، بدون اينكه محركه ظاهرى خود را از دست بدهد به چنين تنوعى دست‌يافته است . حد و حدود كردوكار كاروانسرا به جز چند استثناء كه در پائين بررسى خواهد شد ، معمولا تداوم داشت . پس اگر كاروانسرايى تنوع خود را نگهميداشت دليل آن‌را بايد در ذهنيات معمار آن جست نه در عوامل ظاهرى آن . كاروانسراهاى دوره صفوى بطور كلى حاكى از شيوه‌اى است كه معماران در ساخت آنها به كار مىبستند و درآن به چيزى فراتر از كردوكار كاروانسرا فكر مىكردند . اين كاروانسراها نشان از دقت فكر و ابتكار عمل اين استادان است كه با ترتيب و تنظيم معدودى از عناصر معيارى ، به نوعى بلاغت معمارى دست‌يافته‌اند و مىتوانسته‌اند با شكستن بعضى از قراردادها و قواعد به نمود و تأثيرات متحركى در امر كاروانسراسازى نائل آيند چنانچه تعدادى از كاروانسراهاى هشت ضلعى و مدور شاهدى بر اين مدعاست . « 1 » اين كاروانسراها كه بيشتر آنها تحت حمايت شمارى از حاميان ساخته‌شده ، از جاهاى مشخص و روشنى هستند كه مىتوان از آنها نقشه‌هاى معمارى دوره صفوى را تهيه كرد ؛ ولى اگر اين نقشه‌ها مورد استفاده قرار گيرد بايد بطور منظم در هر نوبت بازسازى و بازكارى شود .\r\nباوجود اين بعضى از عوامل خارجى وجود دارد كه اين كاروانسراها را توجيه و تفسير مىكند . مثلا اگر اين كاروانسراها در نواحى كوهستانى ساخته شده باشند و در معرض شدت آب‌و هوا باشند ، معمولا سرتاسر بامبندى بوده و يا احتمالا در دامنه تپه‌اى ساخته شده‌اند . راههايى كه معمولا داراى آب‌وهواى گرم و سوزان هستند و يا براى سفر چندان مناسبتى ندارند و رفت‌و آمد در آنها كم است ، كاروانسراهاى ساخته شده كوچكتر از كاروانسراهاى جاده‌اى پررفت‌و آمد و شلوغ است . بعضى از راهها خطرناك بوده‌اند ، چون از جاهايى مىگذشته كه مأمن قطاع الطريق بوده است . بدينسان است كه كاروانسراهاى هشت ضلعى دژمانند سه برجى بر سر راه شيراز پديد آمده است . كاروانسراهايى كه در مجاورت روستائى ساخته مىشد نسبت به كاروانسراهاى ديگر همان رشته ، كوچكتر بوده است . بالعكس اگر كاروانسرايى در نزديكى يكى از شهرهاى عمده برپا مىشد بايد فضاى كافى براى دادوستد و حمل‌ونقل كالا مىداشت چون از\r\n\r\n\r\n","description":"","footnote":"\r\n( 1 ) - سيرو ،  Caravanserails  ، صص 5 - 73 ( ده‌بيد ، امين‌آباد ، خان خرّه ) . كيانى « رباط زين الدين صص 31 - 27 .\r\n","page_name":" 460 ","page_number":460},
  {"content":"\r\n\r\nايام باستان معمول بود كه كاروان راهى شده را تا پايان منزل اول مشايعت كنند . در كاروانسراى مادر شاه حدود 45 كيلومترى اصفهان تمام نيازمنديهاى سفرايى كه مىخواستند به دربار بروند ، ملحوظ نظر شده بود ؛ ازاين‌رو در آن به فراوانى اتاقهاى مهمان و يك حمام تدارك ديده بودند .\r\nكاروانسراهاى ديگرى هم بودند كه وظايف فرعى داشتند مثل خدمات بريدى و پستى ، پناه دادن روستائيان در ايام مخاطرات و يا گاهى هم به‌عنوان پايگاههاى نظامى از آنها استفاده مىكردند .\r\nولى با حذف استثنائات ، راه‌حلى كه براى اين نوع كارها در استخوانبندى پلان چهار ايوانى كاروانسرا در نظر گرفته مىشد ، جاى تقدير دارد .\r\nدومين نشانه اين نوع كاروانسرا سادگى آنست . ازاينرو هيچ‌يك از كاروانسراهاى عصر صفوى به لحاظ تزيين به پاى كاروانسراهاى تاريخ ميانه همچون رباط ملك ، ضياء خاتون ، رباط شرف و يا يك رشته از كاروانسراهاى دوره مغولان نرسيد . چنين مىنمايد كه تأكيد بر ويژگى كاركردى اين عمارت سياست خاصى بوده است . البته كاروانسراهاى عصر تيمورى در اين سياست پيش قدم بودند چنانچه اين مطلب از وسعت و سادگى قوش رباط ، از ساخته‌هاى امير شجاع الدين در شمال غرب افغانستان به تاريخ 912 / 7 - 1506 برمىآيد . نماى داخلى و بيرونى بيشتر كاروانسراهاى دوره صفوى ، ساده است و اين سادگى در طاقبندى نواحى پوشيده هم ديده مىشود . اين قاعده فقط در مدخل و هشتى پشت آن رعايت نشده و بعدها هم تا حدودى با اكراه صورت گرفته است . مدخلها ، چه هم‌سطح و چه بيرون نشسته ، با آجركارى و يا كاشيكارى و اغلب همراه با كتيبه تزيين يافته ، درحاليكه هشتى اغلب داراى طاق ستاره‌اى است . اين استثناها فقط براى برجسته‌سازى استحكام حاكم بر عمارت بوده است . اين ويژگى در عمارات بزرگ عمومى ايران ديده نمىشود و همين خود مستلزم تبيين است . شايد صحنه‌پردازى كاروانسراهاى ويژه در سرزمينى دوردست كه هرگز با يك عمارت سترگ عمومى همخوانى نداشته ، تاحدودى منطقى باشد ، ولى گفتنى است كه حاميان پيشين تحت‌تأثير اين عامل قرار نگرفته‌اند . عمارات مذهبى را به‌نام باريتعالى آذين مىبستند و تزيين كاخ هم طبيعتا انعكاسى از زندگى مجلل و با شكوه دربار بود ؛ ولى كاروانسراها نه حالت مذهبى داشتند و نه حاكى از زندگى مجلل دنيوى بودند . با اينهمه ، اين دلايل براى تبيين سادگى اين عمارت كافى نيست . مقايسه اينها با كاروانسراهاى پيشين ، سازنده مىتواند باشد چون پرمايگى و غناى تعدادى از كاروانسراهاى باقيمانده و اينكه شواهدى در مورد سلسله‌وار بودن اين عمارت در دست نيست ، نشان مىدهد كه اينها به همين منظور ساخته شده‌اند ؛ و لذا تفاوتهاى چشمگير بين آنها حتمى مىنمايد . به‌علاوه ، اين نمونه‌ها حامى ثروتمند را قادر ساخته تا بدون اينكه درگير ساخت يك سلسله از كاروانسراها\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبشود و هزينه كلانى بپردازد ، اين گشاده‌دستى خود را به رخ ديگران بكشد . در دوره صفوى ، البته نه دوره پسين تيمورى ، اين روال و روش دگرگون شد . در اين دوره يك سلسله از كاروانسراها بنيان گرفت كه اغلب پاره‌اى از فعاليتهاى بناسازى خاص بود . ازاينرو تعداد عمارات ، زياد و زمان كوتاه و كم بود . از اينها گذشته ، وسعت بعضى از اين عمارات هزينه تزيين آن‌را افزايش داد .\r\nهزينه‌هاى محدود هم بداعت و نوآورى را كور مىكرد . بدين‌ترتيب مجموعه‌اى از عوامل سبب شد كه در اين نوع عمارات تزيينات مفصلى صورت نگيرد . ضمنا اين عوامل به تكميل كاروانسراى « سبك خانه‌اى » كه صرفه‌جويانه بود ، كمك كرد و ضمنا در خود مفهومى از تناسب و سليقه مطلوب را مستتر داشت و بر پايه تجربه وسيعى برپا مىشد . حتى سازندگان بريتانياى عصر جرج هم با روشى مشابه به نتايج خوشايندى دست يافتند . در هردو مورد محدوديت واژگان معمارى ، نتايج مفيد و با صرفه‌اى بار آورد . درك اين مطلب ساده است كه كاروانسرا در اين دوره به چسان به صورت يك كار مستقل و امر منحصر درآمد و چرا با معمارى مذهبى و دربارى همزمان خود همخوانى كمترى داشت ؟\r\nكاروانسراهاى دوره صفوى اصولى را كه معماران اين دوره براى طرح‌افكنى آنها به كار مىبستند بيشتر روشن مىكنند « 1 » . اين اصول بسيار ساده و عملى بودند و براى عماراتى كه هرروز پر و خالى مىشد و به منظور خدمات ، اصطبل و تخليه صدها چهارپا و منزل دادن صاحبان آنها و براى فروش اجناس ( در مورد كاروانسراهاى شهرى ) به كار مىرفته است . اين عمارات را بطور كلى محله‌اى فرض مىكردند و در آنها چهار محله را در نظر مىگرفتند . اين كار معمار را در طرح‌افكنى پلانش راحت مىكرده است . گاهى هم يك واحد كوچكتر به كار مىرفته است : در اين صورت اندازه يك دهانه خاص اصطبل و يا حجره خاص براى استراحت مسافران ، در مورد همه عناصر مشابه عمارت به صورت واحدى تكرار مىشد . در اين موارد كاروانسراهائى كه داراى فضاى وسيع بودند بايد با دقت مضاعف آرايش و تنظيم مىشدند . در پلان عمارت ، زير بخش‌هاى منظمى براى حفاظت انسانها و چهارپايان به صورت جداگانه در نظر گرفته مىشد و اصطبلهاى مجاور تفكيك مىگشت ؛ در اينجا نخستين كردوكار ايوان‌ها به كار گرفته مىشد . تنوع راه‌حلهائى كه براى اجراى مناطق اريب حياط در نظر گرفته مىشد شباهت و همسانى بقيه نماهاى حياط را بالا مىبرد و نشان مىداد كه معماران به اين نوع تقاطع‌ها توجه و ارزشى خاص قائل\r\n\r\n\r\n","description":"","footnote":"\r\n( 1 ) - كلايس ،  \" Bericke \"  ، ص 35 و  Abb  ، ص 114 . سيرو ، « كاروانسراها » ، ص 52 ، تصوير 15 . در هردو مورد نوعى آرايش پيمونى در نظر گرفته شده است .\r\n","page_name":" 462 ","page_number":462},
  {"content":"\r\n\r\nهستند . شايد راه‌حلى كه براى اين راهروها در نظر گرفته مىشده ، بقيه قسمتهاى پلان را تحميل مىكرده است .\r\nايجاد گروههايى از اين عمارت سترگ و وسيع بر سر جاده‌هاى حياتى ايران آشكارا حاكى از حمايت دربار از اين نوع برنامه‌ها بوده است . در اين روزگار اكثر كاروانسراهايى را كه در سرتاسر مملكت بوسيله افراد بومى ساخته شده ، به شاه عباس اول نسبت داده‌اند « 1 » . درعين‌حال كه اين انتسابها جاى ترديد دارد ، بايسته توجهى خاص هم هست چون به غير از كاروانسراها عمارات ديگر چنين نسبتها را در خود ندارند . در بعضى موارد با اينكه كتيبه‌اى هم باقى نمانده ، ولى وجود چندين كاروانسراى مشابه در فواصل راههاى اصلى گواهى روشن بر حمايت فردى عالىمقام است ( مخصوصا به لحاظ هزينه‌اى كه در ساخت آن بكاررفته ) و حال آنكه تدارك كاروانسرا به موازات راههاى نه‌چندان مهم فقط حاكى از تدارك تسهيلات تجارت ، زيارت و راههاى ارتباطى است . معروفست كه شاه عباس اول اين سياست را با دقت تمام در ايران پيجوئى مىكرده است . بعضى از كاروانسراها را مأموران عاليرتبه درمىافكندند مثل كاروانسراهاى راه اصفهان - كاشان كه آنها را خواجه بزرگ آغا كارمال بنيان گذاشت . كاروانسراهاى ديگرى هم درباريان ايجاد كردند همچون كاروانسراى گبرآباد كه مير صابر فرمانده نظامى دربار آن را درافكند . بعيد نيست كه بازرگانان ثروتمند هم در اين قلمرو فعال بوده‌اند ولى در اين زمينه شواهد مقتضى وجود ندارد .\r\nتاريخگذارى اين عمارات هم مسأله‌برانگيز و مشكل است . تا اين زمان شواهد فراوانى به صورت كتيبه‌هاى تاريخدار مخصوصا در قسمت كاشيكاريهاى زرين‌فام در مدخل اصلى تعدادى از كاروانسراها موجود است . بعدها اين قابها كه تنها عنصر تزيينى اين ابنيه بودند همه از بين رفتند . بيشتر كاروانسرهاى ايران كه داراى تاريخ هستند به دوره صفوى تعلق دارند و بيشتر آنها در سده هفدهم برپا شده‌اند . كافى است كه در سلسله‌اى از كاروانسراها ، يكى از آنها داراى تاريخ بوده باشد و آنوقت تاريخگذارى بقيه بر پايه آن ساده خواهد بود . ولى اين تاريخگذاريها بسيار كم و معدود است . در يك كاروانسراى خاص كه عنصر كردوكار آن بسيار بالا بود ، تزيين مفصل و طاقبندى سنجيده در تاريخگذارى آن كمك مىكنند و همين نكته در عمارات مذهبى فاقد كتيبه هم موجود نيست . ولى حضور بعضى از انواع طاقگان ( مثل طاقگان از نوع بادبادكى و\r\n\r\n\r\n","description":"","footnote":"\r\n( 1 ) - سيرو ، كاروانسراها ، صص 8 ، 7 - 24 ، در مورد شواهد مكتوب كاروانسراهاى شهرى مثل شهر اصفهان نگاه كنيد به كيانى ، « نسخه خطى موزه بريتانيا » ، صص 5 - 22 .\r\n","page_name":" 463 ","page_number":463},
  {"content":"\r\n\r\nيا خورشيدتاب و نيم‌گنبدهاى مقرنس با دو يا سه رديف كندو ) و كاشيكارى زرين‌فام هندسى در طرحهاى رنگى خاص عمارات ديگر صفوى و آجركارى تك‌رنگى منقوش همسطح ، همه نشاندهنده كاروانسراهاى بدون كتيبه دوره صفوى با اين خصوصيات است . فقدان نيم‌رخهاى ساختمانى متمايز قوس از سده‌هاى متقدم اين دوره نيز شواهدى را در تاريخگذارى ارائه مىدهد . ولى بالاتر از همه تعداد عظيم كاروانسراهايى كه دوره‌اى غير از دوره صفوى بدانها متصور نيست نيز عامل قاطعى در تعيين تاريخ آنهاست . چون روشن است كه در فاصله بين سالهاى 1500 م . و 1900 م . ، از ويژگيهاى جامعه ايران در روزگار صفويان ، فراوانى ، سازمانبندى ، امنيت داخلى و گسترش راهها جاى خاصى داشت لذا اين خود گواهى روشن بر ساخت‌وساز اين نوع عمارت در اين دوره است .\r\nتحليل مفصل بعضى از اين بناها در صفحات بعد ، بحث عمومى مضامين به كار رفته در اين معمارى را هرچه بيشتر تكميل خواهد كرد . در اينجا سه عنوان عمده پيش كشيده مىشود : زمينه سياسى معمارى دوره صفوى و ازجمله مسأله حمايت ؛ تعداد ، توزيع ، نوع و زمانبندى آن ؛ و سبكهاى ويژه آن . بحث درباره نقش مهارت و استادكارى و تأثيرات خارجى بر معمارى صفوى نيز ازجمله بحثهاى اين بخش خواهد بود .\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nتصوير 33 - قالى دستباف معروف به « قالى گلدان » نيمه اول سده هفدهم اندازه 17 فوت 4 / 1 3 اينچ در 14 فوت و 4 / 3 اينچ\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nتصوير 34 - مخمل با زمينه نخ فلزى ، ايران ، اوايل سده هفدهم - كل طول آن 35 / 1 متر\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nتصوير 35 - مخمل با زمينه نخ فلزى ، ايران ، نيمه اول سده هفدهم طول نقش تكرارى 35 سانتىمتر\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nتصوير 36 - خسرو در كاخ شيرين ، نگاره‌اى از خمسه نظامى به سال 1505 در تبريز ، اندازه 29 در 19 سانتىمتر\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nتصوير 37 - دربار كيومرث ، كار سلطان محمد از شاهنامه شاه طهماسبى ، تبريز ، حدود 30 - 1520 ، اندازه 2 / 34 در 1 / 23 سانتىمتر\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nتصوير 38 - استقبال از سام و زال در كابل ؛ رودابه در بالكن . از شاهنامه شاه طهماسبى ، تبريز ، حدود 30 - 1520 ، اندازه 4 / 24 در 2 / 17 سانتىمتر\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nتصوير 39 - اصفهان ، چهل‌ستون ، نقاشى ديوارى در تاقچه اتاق  P 4  . دخترى در كنار نهر ، منسوب به محمد قاسم . اندازه حدود 8 / 1 در 5 / 1 متر . تاريخ حدود 1647 .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\n40 - اصفهان ، چهل‌ستون ، نقاشى ديوارى در تاقچه اتاق  P 4  . گلگشت درباريان در صحرا . منسوب به محمد قاسم . تاريخ حدود 1647 .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n\r\nزمينه سياسى معمارى دوره صفوى\r\nزمينه سياسى اين روزگار در نظر اول حاكى از اوضاع مطلوب براى برنامه‌ريزيهاى عظيم معمارى است . هركدام از شاهان صفوى سلطنت‌هاى بيست‌وپنج‌ساله و يا بيشتر داشتند - اسماعيل اول ، عباس دوم ، سليمان ، شاه سلطان حسين - ولى عباس اول و طهماسپ اول به ترتيب 41 و 52 سال سلطنت كردند . اين سلطنتهاى طولانى شرايط مطلوبى را براى عمليات مطمئن معمارى پديد مىآورد . امّا اين عمليات و اقدامها بطور پراكنده صورت گرفت چون تعدادى از اين شاهان يعنى اسماعيل اول و طهماسپ اول نتوانستند محركه لازم را از بالا تزريق كنند . به همين دليل در فاصله بين سالهاى 90 - 1500 م . كارهاى معمارى عظيمى در ايران صورت نپذيرفت ، يعنى قرنى كه از زمان ورود آل بويه به صحنه سياست در ايران بىسابقه بود . اين اوضاع با جلوس شاه عباس با پويائى تمام تغيير يافت ؛ و دليل آن هم بىترديد در اشتياق خود شاه و درباريان او به بناسازى و عمارت‌پردازى بود . آشكارا ارعاب برخاسته از سوى شاه بعضى از افراد بىحال دربارى را به تحرك واداشت چنان كه آرايش كارگزاران در اين قلمرو قابل توجه است يعنى اطباء ، فرماندهان نظامى ، امرا ، پيشكاران ، خواجگان و حكام همه درگير اين كار شدند . امّا فعاليت توأمان اينها باعث شد كه اصفهان به درجه والايى از تحول و تغيير دست يابد . سياحان اروپائى رقابت بين اين كارگزاران را براى برنامه‌ريزيهاى معمارى گزارش كرده‌اند ولى براى اين انگيزه و تحرك هيچ نوع محركه سياسى ارائه نداده‌اند . بعيد نيست كه رقباى قبيله‌اى و گروهى دربار صفوى سنگ بهانه رقابت خويشتن را در امر برنامه‌ريزيهاى معمارى يافته باشند . چنين مىنمايد كه زنان دربار در امر بناسازى چندان دست نداشته‌اند و زنانى كه از برنامه‌هاى معمارى حمايت كرده‌اند فقط به امر مدرسه‌سازى پرداخته‌اند ، يعنى گوهرشاد دوره تيمورى جانشينى براى خود در دوره صفوى نداشت . در خارج از محدوده دربار ، احتمالا طبقه تجار هم با حمايت مالى خود تعداد معتنابهى بازار ( در قزوين ، كرمان ، كاشان ، قم ، به غير از خود اصفهان ) برپا كرده‌اند « 1 » .\r\nبنابراين حمايت از معمارى در دوره پسين صفوى نسبت به سابق جهتگيرى وسيعى داشت .\r\nخود شاه هنوز نقشى عمده ايفاء مىكرد و عمارات او اغلب دربردارندهء نوعى انگيزه سياسى بود .\r\nاستقرار تشيع به‌عنوان مذهب رسمى ايران ، بيان عالى خود را در گسترش و رشد زيارتگاهها پيدا كرد . اردبيل به سبب اينكه زيارتگاه خاص اعضاى سلسله صفوى بود از اهميت درخور برخوردار\r\n\r\n\r\n","description":"","footnote":"\r\n( 1 ) - استيونس ، صص 40 - 430 .\r\n","page_name":" 473 ","page_number":473},
  {"content":"\r\n\r\nشد و آستانه رضوى مشهد هم در مقام رقيب زيارتى براى مكه ، توجهى بايسته يافت و بسيار متحول شد ( تصوير 8 ) . در آنسوى اين برنامه‌ريزى ملاحظات سياسى و اقتصادى نهفته بود : در اين روزگار مكه كلا در اختيار عثمانيان بود . عجيب‌تر اينكه شاه از آثار تاريخى سنى نظير آرامگاه بسطام ، تربت جام و تربت حيدريه هم حمايت به عمل آورد . اين حمايت شاه عباس با توجه به تعداد قابل توجه سنيان خراسان براى بدست آوردن دل اين مخالفان بالقوه صورت گرفت . در قلمرو ايجاد شبكه وسيعى از راههاى ارتباطى تجارى در سرتاسر مملكت انگيزه‌هاى اقتصادى دوشادوش محركه‌هاى سياسى و فرقه‌اى دخالت داشت . او در تدارك راههاى عمده مملكت كه نواحى مختلف را بهم ربط مىداد و خدمات‌رسانى از طريق ايجاد كاروانسراهاى وسيع ، بر رؤياى شمارى از پيشينيان خود جامه عمل پوشانيد . كاروانسراهاى شهرى در خدمت كاروانسراهاى روستائى بودند و بندر معتبرى هم در بندرعباس راه افتاد . اين ميزان از سرمايه‌گذارى در امر تسهيلات تجارى بازتابى از انديشه‌اى بزرگ و جهان‌بينى وسيع بود كه نماد آن شايد خود ميدان شاه در اصفهان باشد .\r\nبراستى كه آرمانهاى شاهانه عباس و اشتياق او به برقرارى روابط با اروپا كليد اصلى اقدامات معمارى اوست . او درصدد بود تا اصفهان را رقيب استانبول و دهلى سازد و اين دو شهر در آن زمان به صورت شهرهاى پرزرق‌وبرق درآمده و به چنان تحولى دست‌يافته بودند كه به روشنى شاهدى بر آرمانهاى امپراتورى بودند . در تاريخ ايران بزرگترين عمارات باقيمانده از سلسله‌اى از آن حاكم بزرگى است كه در اوج قدرت خود آن‌را پىافكنده است . در نظر بلندپروازانه شاه عباس ، اصفهان جديد كه اصلا از ابتكارات شخصى او بود ، بايد از منابع ، سهم شير را به خود اختصاص مىداد . اصفهان در دوره متأخر صفوى محور حكومت و كانون جامعه شد . حاكم ترجيح مىداد كه بيشتر ايام خود را در آنجا بگذراند تا به لشكركشى دست يازد و طبيعى بود كه پايتخت هرچه بيشتر تجهيز و آرايش يافت . حتى در زمان اسماعيل اول و طهماسپ اول عمارت جديد مهمى در تبريز و قزوين برپا شدند . در ادوار پيشين با توجه به آثار برجسته‌اى كه در خارج از محور دربار در روستاها و شهرهاى سرتاسر مملكت ايجاد مىشد ، تمايز بين سبك معمارى مامشهر ( پايتخت ) و ايالات چندان محسوس نبود . ليكن اين تمايزات در دوره صفوى پديدار شد ، چون در ايالات فقط آثار معمارى كوچك و زيبا پديد مىآمد مگر اينكه خود شاه و يا دربار مسئوليت آن‌را مىداشت ؛ فرآيند مشابهى را در كتاب‌آرايى اين دوره هم مىتوان پيگيرى كرد .\r\nفقط معمارى غيرمذهبى از اين قاعده مستثنى بود .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nكميت و توزيع ابنيهء دورهء صفوى\r\nاين امر نيز ارتباطى مستقيم با زمينه سياسى معمارى دوره صفوى دارد . مىتوان تعميم‌هايى را درباره كميت ، توزيع ، نوع و زمانبندى آنها صورتبندى كرد . كميت ابنيه شايد عاملى عمده و حساس باشد چون ساير تعميم‌ها وابسته بدانست . مطمئن‌ترين فهرست معمارى ايران يعنى فهرست ناقص نامهاى جغرافيايى مشكاتى ، آثار زيادى را در مقايسه با ساير ادوار تاريخ ايران به دوره صفوى نسبت داده است . گزارشهاى منتشره درباره ابنيه اصفهان و يزد ، نقصان و شمول آن‌را بر عمارات صفوى به ثبوت مىرساند . بعيد نيست كه تعداد 111 بناى صفوى كه وى گزارش كرده نيمى از كل آثار واقعى اين دوره باشد « 1 » .\r\nاين توليد كلان احتمالا بعضى از مشاهدات آزمونى را توجيه و تفسير مىكند . خود كميت به تنهايى مىتواند گمراه‌كننده و فريبنده باشد . بعضى از آثارى كه وارد « فهرست آثار » دوره صفوى شده شامل تابوتها ، سنگ قبرها ، چوبكاريها و يا حتى مخططهاى ابنيه با تاريخ نامعلوم و ارزش زيبائى نامطلوب است . و يا اينكه چيزى جز مرمتهاى كم‌اهميت نيستند . بديهى است كه براى اين دوره از تاريخ اسلامى ايران ( نه براى هر دوره ديگر ) مجموعه ويژه‌اى از ابنيه و برآمدگيها و غير آن موجود است . مقايسه اينها با آثار معمارى پيشين راهگشاست . تقريبا عماراتى كه از تاريخ ميانه ايران بجامانده داراى كيفيت برتر و عالى هستند . آثار بىاعتبار روبيده‌شده و از بين رفته‌اند .\r\nامّا مقدار قابل‌ملاحظه‌اى از اينها از دوره صفوى باقى مانده است . تعميم‌هاى موجود نمىتواند تعداد وسيعى از ابنيه را در شمول خود داشته باشد و ستايش معمارى دوره صفوى فقط بايد منحصر به عماراتى باشد كه تحت حمايت و هوادارى دربار و شاه پديد آمده‌اند . تحولات و دگرگونىهاى سبكى هم مىتواند اندك باشد و شايد هم رابطه مستقيم با كار عمده هنرمندان مخصوصا خوشنويسان داشته باشد . در جايى كه در سالشمارى معمارى جاهاى سفيد به چشم ميآيد ( در فاصله بين سالهاى 1520 م . و 1590 م . ) در نتيجه عدم توليد بوده و نبايد با از بين رفتن ابنيه اشتباه گردد . نواحى توليد فعال و كم‌تحرك ، مثل رواج و رونق انواع گوناگونى از ابنيه ، ظاهر شدند . درباره نظم وسيع گزارشهاى مستند ابنيه موجود ، اطلاعات مكفى در دست است . بر پژوهشگران ايران و نيز پژوهشگران محلى ترك است كه اطلاعات آرشيوى عثمانى را درباره معمارى و كاشيكارى بيرون كشيده و بررسى و تحليل كنند . كميت آثار و ابنيه باقيمانده مىرساند\r\n\r\n\r\n","description":"","footnote":"\r\n( 1 ) - دكتر گ . د . پيكت يك فهرست غيرمنتشره در اختيار نگارنده قرار داد كه تعداد آنها را 158 فقره قلمداد كرده است .\r\n","page_name":" 475 ","page_number":475},
  {"content":"\r\n\r\nكه اين معمارى ريشه در زندگى روزمره داشته است ( البته اين مطلب چيزى از اهميت آثار زيبائى كه با حمايت دربار ساخته شده‌اند ، نمىكاهد ) . تعداد زيادى از ابنيه صفوى با سادگى تمام در روستاها و يا شهركها قرار گرفته‌اند و حتى زمانى هم كه در شهرهاى بزرگ ديده شوند در محلات جايگزين شده‌اند كه ذاتا واحدهاى روستائى و يا شهركى بوده‌اند و با كليت خود به نظام شهرى چسبيده‌اند .\r\nليكن يكى از نتايجى كه به سادگى نمىتوان از كميت عظيم آثار باقيمانده صفوى بدست آورد ، اينست كه توليدات معمارى اين دوره اساسا بيشتر از توليدات سده‌هاى سالفه در ايران اسلامى بوده است . گزارشهاى همزمان معيارهاى نامطمئنى براى فعاليتهاى معمارى برشمرده مىشوند امّا تاريخچه شهرهايى چون يزد و شيراز مجموعه‌اى از ابنيه تاريخ ميانه را ثبت كرده‌اند كه امروزه به كلى محو شده‌اند و پيگيرى آثار آنها غيرممكن است . به‌علاوه ، دوره صفوى در ميان ادوار معمارى تاريخ ايران ، دوره‌اى جديد و نزديك به زمان حال است و لذا انتظار مىرود كه آثار زيادى از اين دوره نسبت به ادوار پيشين باقى مانده باشد . بالاخره ، ثباتى كه شاه عباس در ايران ايجاد كرد در فعاليت معمارى تحقق يافت ( صرفنظر از قلمروهاى ديگر اقتصادى و حيات ملى ) يعنى توانى كه قبلا در جنگ صرف مىشد . با اين تفاسير ، صدها دستگاه ابنيه‌اى كه در سرتاسر مملكت پراكنده شد ، محصول دوره آرامش و صلح هستند . امّا اين استدلال را نمىتوان بيشتر تعميم داد ، چون نمونه‌هاى يزد و شيراز كه در بالا بدانها اشاره شد ، مىرساند كه موج ساخت ابنيه جديد مىتوانست به لحاظ سياسى در شهرهاى خود بسنده ، برغم بىثباتى سياسى در سرتاسر مملكت ، ادامه داشته باشد .\r\nمناطقى كه ابنيه دوره صفوى به صورت متراكم در آنها گردآمده ، تفاوت بنيادى با مراكز ادوار پيشين داشت . آذربايجان كه از حيث شناخت معمارى ايلخانى اهميتى بايسته دارد ، مغفول گذاشته شد و خراسان نيز چنين حالتى پيدا كرد يعنى منطقه‌اى كه تعدادى از بناها و عمارات زيباى دوره سلجوقى را به خود اختصاص داده بود . به هرات در عرض دو قرن حكومت صفوى توجهى به روا نشد . چنانچه در بالا نگريستيم در تختگاههاى نخستين صفوى يعنى تبريز و قزوين هم بناسازى عمده‌اى به‌وقوع نپيوست . در ميان دريائى از معمارى ايالتى دوره صفوى كه سرتاسر مملكت را در خود گرفته بود ، جزايرى از آثار معمارى بلندپروازانه ديده مىشود ، مثل آرامگاههاى مذهبى ، عمارات كرمان و خود اصفهان كه مطالعه عميق آثار صفوى را ممكن مىسازد . در مورد بقيه نواحى مملكت اطلاق « سبك صفوى » برچسب مفيدى از نظر انتساب به يك سلسله حكومتى است و اصطلاح دقيق تشريحى نيست و به يك سبك متمايز دلالت نمىكند .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nدر اين فصل نقش مناطق مرزى ايران به دليل غناى آثار و ابنيه خود ايران مغفول گذاشته شد .\r\nبه نظر مىرسد كه اين چشم‌پوشى لطمه‌اى به كل بررسى آن نزده باشد ، امّا اين مناطق خارج از ايران از وجهه خاص معمارى صفوى حكايت دارد و اينكه خود را حتى در سرزمينهائى با سنت معمارى متمايز تحميل كرده است . هنگامىكه صفويان عراق را گرفتند كارهاى زيادى روى زيارتگاههاى چهارگانه آن ( بغداد ، سامرا ، كربلا و نجف ) انجام دادند و درواقع معمارى عراق پس از حدود سال 1500 م . تحت سايه سبك معمارى ايران قرار گرفت . اين مطلب مخصوصا در مناره‌هاى عراق با آرايه‌هاى كتيبه‌اى و كاشيكارى هندسى نمايان است « 1 » . در ايالات قفقاز ، سبك معمارى صفوى با استفاده از كاشيكارى و آجركارى و قوالب ايرانى ( يعنى در ايروان ) دوشادوش سنت معمارى محلى قفقاز كه ملهم از معمارى سنگى آناتولى عهد ميانه بود ، به كار گرفته شد . معمارى صفوى بطور پراكنده معمارى بخشهاى اساسى شرق آناتولى را تحت تأثير قرار داد ، امّا سبك معمارى آن بطوركلى سبك معمارى عثمانى بود . تأثيرات معمارى صفوى شرق ايران كمابيش تا درون قندهار كشيده شد ولى بعيد نيست كه عمارت كاشيدار لاهور و ملتان هم بطور غيرمستقيم ملهم از القائات معمارى همزمان صفوى بوده باشد . ليكن مهمترين مكتب معمارى سبك صفوى در خارج از ايران بايستى در بخاراى عهد شيبانيان پديد آمده باشد .\r\nمضحك است كه پايتخت ازبكان ، دشمنان قسم‌خورده صفويان ، گنجينه‌اى از معمارى صفوى باشد . البته روشن است كه اين سبك معمارى ازبكان از دل تيمورى نشأت‌گرفته كه آن هم بهرحال متدرجا در معمارى صفوى مستحيل شد . عمارات ازبكان بيشتر در فاصله سالهاى 1590 - 1500 م . پديد آمدند كه اين دوره در ايران همراه با نوعى سترونى معمارى بود ولى با همتاهاى صفوى خود بواسطهء سبك توأمان پيشين تيمورى خودشان به شيوه‌هاى بيانى مشتركى در شكل و تزيين دست يافتند ؛ گرچه در اين ابنيه بيش‌از همه بر طاقبندى آجرى تزيينى با درزهاى منقوش مسطح ( نه شيوه‌هاى متداول در ايران ) تأكيد شده است .\r\n\r\nانواع ابنيه « 2 »\r\nهرچند كه دوره صفوى انواع جديدى از بناسازى را پديد نياورد ولى اولويت‌هاى آن با بناسازى سده‌هاى سابق همسازى نداشت . آنچه را كه از تأكيدهاى جديد حمايت معمارى در\r\n\r\n\r\n","description":"","footnote":"\r\n( 1 ) - الگيلانى ، صص 87 - 73 .\r\n( 2 ) - پوگاچنكوا ورمبل ،  \" Vydayuschiisya Pamyatniki  ، صص 93 - 79 ، لوحه‌هاى 57 - 20 . هرباس و كنوبلوخ ، لوحه‌هاى 103 - 91 . ابنيه اسلامى در اتحاد جماهير شوروى ، لوحه‌هاى 98 - 72 .\r\n","page_name":" 477 ","page_number":477},
  {"content":"\r\n\r\nمعمارى صفوى نتوان يافت ، شايد بتوان در دستاوردهاى عظيم اين دوره بازشناخت . شايد چشمگيرترين ويژگى ، فقدان واقعى مساجد جديد باشد . تبيين كاركردى اين قضيه ناكافى و متقاعد كننده نيست ( يعنى عدم نياز به چنين ساختمانهايى ) چون تيموريان متأخر تعدادى مسجد جامع و ساده در سرتاسر خراسان برپا كردند كه شمارى از آنها براى جوامعى كه بايد از آن بهره مىجستند بيش‌از اندازه بزرگ بود . شاهان تيمورى كه اين مساجد را تأسيس كردند ، مثل شاه عباس در اصفهان ، ابعاد روانشناختى معمارى پرهزينه و عمومى را دريافته بودند . در يكصدوپنجاه سال پسين حكومت صفوى بود كه درنتيجه تخريب و آسيب عمارات كهن ، ضرورت ايجاد مساجد جديد و جامع بار ديگر پديدار شد . ويژگى و خصيصه فعاليت صفويان در معمارى مساجد ، چنانچه در پائين خواهد آمد ، مرمت و تعمير آنها بود : حتى در تختگاههايى چون تبريز و قزوين اعتقاد بر اين بود كه مساجد جامع موجود را بايد تعمير و مرمت كرد و اين كار نخستين‌بار در اصفهان نيز صورت گرفت . با اينكه معماران دوره صفوى از درافتادن با مقياس عمودى اجتناب نكردند ، ولى آنها در معمارى مذهبى بخت آن‌را نيافتند كه به چنين چالشى مبادرت ورزند .\r\nمساجد جامع بر پايه مد روز نبودند . البته در اين قلمرو اصفهان مستثنى بود ؛ بار ديگر روشن شد كه اين شهر با همه اهميت خود ، بطوركلى مقياس مناسبى براى معمارى صفوى نيست . انتخاب جاى جديدى در حومه شهر ، ضرورت مساجد جامع جديد را پيش كشيد . در مقايسه با ايران از اين نوع مساجد در امپراتورى عثمانى و مغولى هند بارها تأسيس شد . اگر تأسيس مساجد جامع در معمارى دوره صفوى يك استثناء است در عوض مساجد كوچكتر بوفور ساخته شد و به صورت يك معيار درآمد و اكثر آنها در اصفهان تحت نظارت درباريان برپا گشت . در ساخت اين مساجد ، نوع خاصى از مسجد بر ساير مساجد برتر شمرده نشد ؛ ساخت مساجد ستوندار ، گنبدى و ايواندار درهمه‌جا رونق داشت .\r\nبا اينكه مدارس از ابنيه جاافتاده ايران از سده پنجم / يازدهم به بعد بود ، ولى فقط معدودى از مدارس تاريخ ميانه باقىمانده و اكثر آنها هم از دوره تيمورى است . بعيد نيست مدارسى كه براى منظورى خاص طراحى مىشد ( متمايز از مدارس مركب كه در اين دوره ديگر رونق نداشت و يا مساجدى كه بخشى از آن مدرسه بود ) و در سده پانزدهم رواج كامل داشت در سرتاسر دوره صفوى هم ادامه يافته باشد . وسعت اين مدارس تيمورى بيشتر بود و مدارس ازبكان هم اين سنت را ادامه دادند . ولى معماران صفوى اين نوع مدرسه را با نوع كوچك و آرام آن تكميل نمودند و گاهى هم به مفهوم اصلى مدرسه نزديكتر شدند . صحن آن باقى ماند ولى مساحت آن به اندازه‌اى\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nكاهش يافت كه به صورت بناهاى محلى و بومى درآمد « 1 » .\r\nاما زيارتگاهها بر معمارى مذهبى دوره صفوى غلبه داشت . اين امر مخصوصا در مورد مجموعه‌هاى بزرگ و حتى امامزاده‌هاى مجزا هم صادق بود ؛ هردو نوع اين ابنيه ، مراكز زيارتى برشمرده مىشدند . در همين دوره بود كه بيشتر آرامگاههاى معروف ايران ( اردبيل و مشهد ، تصاوير 2 ، 8 ) و عراق به اين جنبهء خود دست يافتند . آرامگاههاى غيرمذهبى راه را كاملا براى آرامگاههاى عرفا گشود و اين جريان را البته مىتوان دست‌كم تا دوره مغولان پيگيرى كرد . ولى از آن پس به بعد توان جذب مردم را به خود پيدا كردند . برجهاى تدفينى كه در تاريخ معمارى ميانه ايران رواج و رونقى بسزا داشت ، در اين دوره از رونق افتاد و جاى آن‌را بناهاى عريض و طويل گرفتند كه به‌جاى سقفهاى مخروطى ، سقف گنبدى داشتند . هماهنگ با اين تحول ، پلان مربع و يا هشت ضلعى رواج يافت و جاى انواع پلانهاى پيشين را گرفت . اندرون اين آرامگاهها به جاى اينكه تنگ و بسته باشد ، فضاى نسبتا وسيعى داشت . آنها اغلب مزين به محراب بودند و گاهى نيز باغى و صحنى در مجاورت آن ايجاد مىشد . اين تحول اساسى در آرايش آنها واكنشى در مقابل عادت دلبستگى روزافزون به زيارتگاهها بود و اين عمل مىرساند كه چرا صفويان در معمارى مذهبى بيشتر از مساجد ، از آرامگاهها و زيارتگاهها حمايت به عمل آوردند . پذيرش و توسعه تشيع با سنت ديرينه تجليل ائمه و اولياء ، مىتوانست در مقام مذهب ملى اين نوع تحول و دگرگونى را بيشتر از پيش جاودانه سازد .\r\nدر سده هفدهم دوشادوش فعاليت‌هاى معمارى در قلمرو آرامگاهها ، فعاليت غيرمنتظره‌اى هم در حيطه معمارى غيرمذهبى صورت گرفت . در اين حيطه بود كه دوره صفوى در معمارى اسلامى ايران منحصربه‌فرد شد . پل‌ها كه كاركردى فراتر از حمل‌ونقل و راه ارتباطى داشتند و از سنت ساسانى مايه مىگرفتند ، ساخته شدند . تعداد كاروانسراهاى شهرى و روستايى بيشمار بود و بازارهاى بزرگ شهرى نيز پديد آمدند . كبوترخانه‌هايى كه هزاران كبوتر را در خود جاى مىدادند در آباديهاى اصفهان و اطراف گلپايگان و كرمان بوجود آمدند . طراحى شهرى در مقياسى پىگيرى شد كه تا آن روزگار در ايران بىسابقه بود . پيشتر هنگامىكه شهرهاى جديد برپا مىشدند ( مثل سلطانيه ) و يا شهرهاى كهن توسعه مىيافتند ( مثل تبريز ) پلانى بر آن تحميل نمىشد و لذا تأسيساتى بطور اتفاقى بدان افزوده مىشد و توسعه مىيافت . سرانجام چندين اقامتگاه شاهانه برپا شد كه خوشبختانه باقىمانده و براى نخستين‌بار در معمارى اسلامى ايران اين\r\n\r\n\r\n","description":"","footnote":"\r\n( 1 ) - براندنبرگ ، صص 77 - 64 .\r\n","page_name":" 479 ","page_number":479},
  {"content":"\r\n\r\nامكان را پيش كشيده كه گزارش‌هاى مبالغه‌آميز منابع ادبى و تاريخى درباره كاخهاى واقعى سبك و سنگين شود . ماحصل كلام اينكه فىالواقع در روزگار صفويان معمارى آرامگاهى و غيرمذهبى به قدرى ذهن معماران را به خود مشغول داشته كه در ادوار قبل سابقه نداشته است و اين به ضرر ساير آثار معمارى مذهبى بوده كه تاكنون از حمايتى درخور برخوردار بوده‌اند .\r\n\r\nسالشمارى\r\nخواهيم ديد كه انواع عمده بناسازى و مناطق فعاليت‌هاى معمارى در دوره صفوى و قطعه‌بنديهاى مشابه ، هيچكدام سالشمارى توليد در زمان اين سلسله را ندارند . ادوار فعاليت شديد با وقفه‌هاى طولانى همراه بود . براستى كه در دوره صفوى با يك سابقه دويست‌وبيست‌وپنج ساله ، فقط در چند دهه ، درواقع معمارى به صورت فعال درآمده است . پيشتر اشاره شد كه در اين دوره از مكاتب دقيق بومى خبرى نبود و اين بدان معنى است كه دوره صفوى بر خلاف ادوار سلجوقى ، ايلخانى و تيمورى فاقد آهنگ مداوم و پرطنين سنن بومى بوده تا عمارات امپراتورى بدان تكيه كرده باشد . آن حمايت پرشورى كه ايلخانان و شاهان تيمورى در سده‌هاى چهارده و پانزده از معمارى به عمل آوردند بعدها با سلسله‌هاى محلى اين دوره يعنى آل چوبان ، آل مظفر ، آق‌قويونلوها و غيره تكميل شد . تداوم تأمين گشت و به كام آمد . حكومت صفوى دست به يك تمركز روزافزون زد و معمارى را در محور دربار محدود ساخت . اين‌چنين بود كه معمارى به ميزانى بسيار آسيب‌پذير به حمايت دربارى متكى شد . هنگاميكه دربار از هم فروپاشيد ، معمارى هم دچار اين مصيبت شد چون معمارى ايالتى ديرى بود كه فرو ريخته بود . اين فقدان تداوم پاسخى است بر اين سؤال كه چرا در ايران دوره صفوى باوجود عمارت معمولى زياد ، از عمارت سترگ خبرى نبود . جالب نظر اينكه تنها دوره استثنايى يعنى فاصله بين سالهاى 1590 م . تا 1630 م . باز دوره‌اى بود كه در آن طبع و استعداد معمارى در يك‌جا متمركز شده و يا حلقه زده بود . گفتنى است كه اصفهان در سالهاى بعدى اين سده از منابعى تغذيه كرد كه در اين دوره خلاق گرد آمده بود . معمارى دوره متقدم يعنى زمان شاه اسماعيل را مىتوان ادامه و بقاياى معمارى دوره آق‌قويونلو برشمرد ؛ امّا سبك معمارى تيمورى در شرق ايران هم از بىمحتوائى جان سپرد . از منظر كسادى و خمودگى سده شانزدهم ، هرگونه بحث درباره توسعه سبك معمارى اين دوره نابجا و عبث خواهد بود .\r\nاز معمارى قرون ميانهء ايران مىتوان درس گرفت كه مهارت و تخصص به صورت نهفته\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nوجود داشتند و تنها انگيزه مناسب براى بهره‌بردارى از آنها لازم بود . در زمان صفويان فقط در روزگار شاه عباس بود كه اين محركه پيش كشيده شد و در حد و حجم قابل‌ملاحظه‌اى هم باروبر داد و حمايت بلندپروازانه ، معمارى جاه‌طلبانه و مجلل پديد آورد . اين سبك سترگ در روزگار سلطنت‌هاى بعدى محو شد و اگر درپى يافتن علت اين امر بربيائيم متوجه مىشويم كه اين قصور بيشتر در خود حامى نهفته بود تا در معمار . مهم هم نيست كه اين شماتت به چسان تقسيم شود ، چون بهرحال نتايج روشن و مشخص بود : يعنى عليرغم اينكه صفويان بيش‌از دو سده حكومت راندند ، دستاوردهاى آنها در زمينه معمارى به لحاظ كيفيتى پائين‌تر از معمارى سلجوقيان در فاصله بين سالهاى 1080 م . و 1160 و يا ايلخانان در فاصله بين سالهاى 1300 م . و 1350 م . بود .\r\nالبته بعيد نيست كه ميزان محدود پروژه‌هاى سترگ بناسازى صفويان ، معماران ادوار بعد را دلنگران و مشوش‌ساخته و آنها را وادار كرده باشد كه فقط دنبال پلانهاى مشابه محدود باشند .\r\nپروژه‌هايى چون مجتمع گنجعلى خان در كرمان ( تصوير 9 ) و توسعه دوباره آرامگاههاى اردبيل و مشهد و ماهان ( به استثناى مجتمع‌هاى اصفهان ) بايد در رديف مشكلات مضاعف تداركاتى و تشكيلاتى آنها كه بعضى از آنها ناشناخته است ، برشمرده شود . ساختمانهايى با اين ميزان بار سنگينى بر دوش منابع بود و به سادگى به كام نمىآمد . تنها مشكل پول نبود . مدت زمانى كه براى چنين عماراتى در نظر مىگرفتند كافى نبود ؛ در اينجاست كه داستانهاى ساختگى درباره معمار مسجد شاه كه پيشتر ذكر شد ، پديد آمده است . تغيير و جابجائى موزائيك خشت با كاشيكارى هفت رنگى در همان مسجد شاهدى بر داستان مزبور است . مسائل صنعت بناسازيهاى سازمان نيافته و عالى امپراتورى عثمانى بسيار متفاوت بود . امّا معمارى صفوى فردى نابغه ، قدر و عالى منزلتى چون سنان نداشت . دستاوردهاى عظيم معمارى عثمانى و مغولان اعظم باوجود سازماندهى عالى و معماران بزرگ حاصل شد . اين تقارن بعدها در معمارى دوره صفوى ايران كه بسيار ديرتر از رقبايش به مقام و منزلت امپراتورى دست يافت ، مدام مغفول نهاده شد .\r\nبنابراين روشن است كه ميزان وسيع آثار معمارى صفوى گمراه‌كننده مىتواند باشد ؛ و اين فقط به سبب دلايلى نيست كه در بالا ذكر شد . ميزان بىسابقه‌اى از آثار معمارى صفوى در سرتاسر ايران بيشتر مشمول مرمت آثار بود نه عمارات جديد . عماراتى كه براى مرمت و بازسازى فوق‌العاده انتخاب مىشدند ، طبق يك سنت ، منحصرا آرامگاههاى مذهبى و بزرگ بود كه از اين كار عايدى حاصل مىشد . دراين‌ميان از مرمت عمارت غيرمذهبىخبرى نبود : معماران به‌جاى تعمير كاروانسراهاى كهنه ، ترجيح مىدادند كه كاروانسراهاى جديد در مجاورت آنها برپا كنند .\r\nالبته درخصوص مرمت آثار و تأكيد بدان مىتوان تبيناتى چند ارائه داد . حاميان معمارى\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nصفوى به‌جاى ساختن مساجد و آرامگاههاى ديگر ترجيح مىدادند با تعمير و مرمت ساختمانهاى موجود ، مشكل را حل نمايند . آنها براى يك آرايش جزئى ظاهرى - مثلا ايجاد مدخل جديد ، نماى پيشين آثار قبلى و يا حتى تزيين تازه - اعتبار و حيثيت نامتناسبى كسب مىكردند مخصوصا اگر مرمت شهرتى مىيافت ( و اغلب هم اينطور بود ) حامى آن در پيدا و پنهان مدعى مىشد كه كل ساختمان را برپا كرده است . چنين مىنمايد كه اين انگيزه فراتر از فضيلت مذهبى استثنايى بود كه براى او پديد مىآورد . اين مرمتها و تعميرات را متناوبا مىتوان نتيجه كار پيشقدمان كاملا محلى دانست كه انحطاط بعضى از عمارات با ارزش محلى را درپى داشت . البته بطور دقيق در سطح همين تعميرات و بازپردازيها بود كه حمايت محلى مىتوانست مثمرثمر واقع شود « 1 » .\r\nمعماران و صنعتگران دوره صفوى در كار مرمت خود با سبكهاى پيشين آشنا مىشدند و اين امر به نوبه خود فن و تكنيك موجود آنها را تحت‌تأثير قرار مىداد . مثلا هنگاميكه شاه عباس در ماهان بالاخانه‌هايى را به هسته مركزى تيمورى اين آرامگاه افزود ، از شگردهاى تيمورى ازاره كاشيدار تك رنگى با طاقبندى ساده سفيد بالا ( عكس 42 ) بهره گرفت . اين كار مىتوانست محافظه‌كارى افراطى و يا ديرينه‌شناسى برشمرده شود چون بدلسازيهاى سبكهاى پيشين اسلامى كه در كاشيكارى زرين‌فام صفوى ، و در كتيبه‌نگاريهاى صفوى بر روى آثار پيش از اسلام ( يعنى تخت جمشيد و بيستون ) ديده مىشود شايد گواهى از اقتباس كلى و انطباق ايران با افسانه‌اى باشد كه از ويژگيهاى دوره قاجار است و در بعضى از نسخ خطى منقوش هم آمده است ( كه در اوايل سده هفدهم براى شاه عباس كار شده است ) « 2 » . بيشتر اين مرمتها روى ابنيه پيشين صفوى انجام گرفته كه چيزى از كيفيت آنها گفته نشده است . مثلا بقعه خواجه ربيع در عرض يك قرن كه از ساخت آن مىگذشت ، دوبار مرمت شد . ليكن در زمينه تاريخگذارى ابنيه تحت مرمت ، چون اين آثار بار ديگر مرمت و تزيين مىشد و توسعه مىيافت و كاركرد آن هم تغيير پيدا مىكرد ، لذا بناى جديد به لحاظ جزئيات ، شباهتى با بناى پيشين نداشت ازاينرو تاريخگذارى دقيق آنها بسيار دشوار است .\r\n\r\n\r\n","description":"","footnote":"\r\n( 1 ) - فهرست غيرمنتشره‌اى از نام معماران و صنعتگران ايران در زمينه معمارى تزيينى توسط دكتر گ . د . پيكت تهيه شده كه با گشاده‌دستى در اختيار نگارنده قرار داد و اين فهرست حاكى از آنست كه اكثر صنعتگران در محور روستا و يا شهر زادگاه خود كار مىكرده‌اند .\r\n( 2 ) - واتسن « كاشى زرين‌فام ايران » ، صص 80 - 63 . آ . س . مليكيان - شيروانى\r\n \" Le royaume de salmon . les inscriptions Presames de sites achemenides \" \r\n، در  MII  ، جلد ، ( 1971 م . ) ، ص 41 - 1 ، گروبه ، « منطق الطير » ، صص 6 - 344 .\r\n","page_name":" 482 ","page_number":482},
  {"content":"\r\n\r\nفقدان فهرست جامعى از ابنيه دوره صفوى ، تعيين جريان مرمت و تعمير آنها را دشوار مىسازد . امّا چنين مىنمايد كه اين مرمتها بطور متناسب در زمان سلطنت بعضى از شاهان صورت گرفته است . شواهد حاكى از آنست كه شاهانى كه از مبادرت به پروژه‌هاى عظيم بناسازى اجتناب كرده‌اند يعنى اسماعيل اول ، طهماسپ اول و صفى اول ، در زمان آنها مبالغى مرمت بىحساب و كتاب صورت پذيرفته است . و نيز به نظر مىرسد كه ميزان مرمتها در مقابل بناهاى جديد در زمان سلطنت شاه سليمان و شاه سلطان حسين سير قهقرائى پيموده است و پيداست كه ناتوانى تدريجى حكومت صفوى بر حمايت از معمارى تأثير منفى گذاشته و آن‌را در چارچوب پروژه‌هاى نسبتا بىمايه محصور كرده است . ليكن ترديدى نيست كه در صورت پيدا شدن شواهد و اسناد و مدارك ديگر ، اين تعميم‌ها تلطيف خواهد شد و صورت بهترى خواهد يافت . همچنين ( به استثناى اصفهان ) تعيين نسبت ثابت بين آثار مرمت‌شده و ابنيه جديد در سرتاسر ايران و نيز تشخيص ميزان بهره‌گيرى بعضى از مناطق از اين ابنيه جديد در ادوارى مشخص ، بسيار زود است .\r\n\r\nسبك\r\nاشارات پيشين براى زمينه‌پردازى اين معمارى بسنده مىنمايد . بهتر آنست كه سبك ابنيه صفوى با توجه به كميت و تنوع آنها با تمركز در سه ناحيه عمده بررسى و ارزيابى شود : ابنيه سده هفدهم اصفهان ، آرامگاههاى بزرگ ؛ و معمارى غيرمذهبى سده هفدهم . تعميم‌هايى كه درپى خواهد آمد با توجه به اين سه گروه يك صورتبندى ذهنى است ولى البته با هر گروهى انطباق كامل ندارد .\r\nبهترين معمارى اين دوره آنست كه مفهومى منسجم از ارزشهاى فضائى دارد . اين مفهوم تماشائىترين وجه خود را در مناظر كلى به نمايش مىگذارد كه در آن هر بنائى بناهاى مجاور را تكميل مىكنند . اين مفهوم در سطح وسيعى از معمارى منظره‌اى چهارباغ بيان شده يعنى جائى كه طبيعت ( حتى اگر طبيعت روشمند شده باشد ) عمارات را در خود گرفته و در آن بناها نقاط زيبائى به نظر مىآيند و بطور سنجيده فرع بر منظره‌پردازى خيابان قرار گرفته‌اند ( تصوير 4 ) . باغهاى گوناگون سلطنتى اصفهان و جاهاى ديگر - مخصوصا باغات بزرگ فرح‌آباد و اشرف در مازندران - را نيز چشم به لحاظ مقياس و فعل و انفعال اجزاء ساختارى آن ، تنظيم مىكند .\r\nتوده‌هاى گل و بوته روى هم تلمبار شده و با استخرها ، فواره‌ها ، نهرها درآميخته و با درختان تقسيم‌بنديهاى عمده را حاشيه‌بندى كرده است ؛ گستره بىپيرايه چشم را مىنوازد ( تصوير  a  11 ) .\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nيك پلان كف بر منظر كلى طرح اين باغات تأكيد بيش‌ازحد كرده است . در اين آرايش هندسى كه يادآور قالبهاى طرح باغى است ، شگفتى زيادى نهفته است . ناگهان دورنماى وسيعى پيش‌رو بازمىشود و يا بالعكس اين وسعت در يك آلاچيق محصور همراه با استخرى در وسط محدود مىگردد . گاهى نيز مهتابيهائى بطور غيرمنتظره ، تراز باغ را بهم مىزند . كوشك دورافتاده‌اى با ظرافت پيرامونش ، بسادگى فضاى خلوت باغ را در خود مىگيرد و پلان باز و دلباز همراه با پنجره‌ها يك رشته مناظر متنوع پيش چشم مىگشايد كه برخى نزديك و بعضى دور است . چنين باغى از مفاهيم فضاى بازوبسته و از فعل‌وانفعال آنها بهره مىگيرد كه اساسا از فنون معمارى است ؛ اين امر در تأكيد بر مناظر كه زاويه ديد را هدايت مىكند ، و تغيير پهنه‌ها و گستره‌ها و نيز شگردهايى از انتظار و اعجاب هم مصداق دارد « 1 » .\r\nحتى زمانى هم كه معماران بخصوص در افزودن چيزهائى به ساختمان دست‌بازى نداشته‌اند اين توجه به فضا را جلوه داده‌اند . كار بر روى آرامگاههاى بزرگ اين نكته را تصوير كرده است .\r\nدر مشهد گردشگاه بزرگ شاه عباس بر آرمانهاى نظم و مقياس توده‌اى نامتجانس از ساختمانهاى پيشين تحميل شده است ( تصوير 8 ) . همين شاه بالاخانه‌هاى فضادارى در گنبدخانه آرامگاه شاه نعمت اللّه در ماهان ايجاد كرده و بدينسان بر كل آرامگاه وسعت و فضا بخشيده است . در آرامگاه اردبيل هم صحنى بزرگ و ديوارهاى پيرامون آن افزوده شده است ( تصوير 2 ) . به نظر مىرسد كه تكانه مهم در اين اثر وارد كردن مفهومى تازه و بزرگ از مقياس در اين ساختمانها باشد . اين جريان هنگامى روشن مىشود كه معمار يك جاى حاشيه‌اى را در آنها تعبيه كرده است ( اصفهان ، ميدان ؛ مسجد نو ، شيراز ) . در هرجا كه امكان داشته ، عناصر بزرگ و درشت ( خيابان ، بالاخانه ، صحن ، ديوار محيطى ) كه اندازه آنها به قدر كافى تكه‌هاى سابق ساختمان را در خود مستحيل كرده ، ماهيت افزايشى بناهاى توسعه يافته را پوشانده است . بنابراين يك پلان كلى ايجاد شده تا پايدارى بناها را تأمين كند ولى افزوده‌هاى مناسب به كل آرامگاه نوعى انسجام و جلوه‌هاى محكم و سامان يافته بخشيده است .\r\nبعضى از عمارات چنين توجهى را بازتاب مىدهد . آرامگاههاى مستقل و نمونه‌اى ايام صفويان داراى پيچيدگى جديدى از پلان و نقشه‌نماست . عامل افزايش مقياس به معمار اين امكان را فراهم كرده تا به مسائل فضائى بيشتر اهميت دهد . آرامگاههاى بزرگ هشت ضلعى مىتواند از انواع آرمانى اين نوع ابنيه براى مطالعه برخورد صفويان با اين نوع مسائل باشد ( تصوير 1 ) . يكى\r\n\r\n\r\n","description":"","footnote":"\r\n( 1 ) - ويلبر ، باغات ايرانى ، صص 140 - 79 .\r\n","page_name":" 484 ","page_number":484},
  {"content":"\r\n\r\nاز ويژگيهاى معيارى ، تغيير بنيادى سطوح ظاهرى و داخلى ديوار است ؛ كاوديوارهاى عميق در ديوار ايجاد مىشد و گاهى هم قوسهايى آن‌را مىشكافت . آرامگاهها معمولا دو طبقه‌اند ؛ آرايش معمولى در اين نوع موارد وجود حلقه‌اى از طاقچه و يا قوسها در طبقه هم‌كف و تكرار آن در نخستين طبقه است ( نه توسعه ارتفاع آن ) . بالاخانه‌هاى داخلى و خارجى به عمق نقشه‌نما مىافزايد و شباك يا طاقگان مقرنسى كاذب و قابها هم دهانه‌هاى خاص را مفصل‌بندى مىكنند . كثرت پنجره‌ها هم به معمار امكان مىدهد تا از تقابل نور و سايه استفاده كند . سطوح مختلف در همهء اين ويژگيهاى گوناگون ( سطح نور ، رويه و بافت ) در كنار هم هستند و نقشمايه مشابهى به موازات محور افقى و عمودى تكرار مىشود . آنچه حاصل مىگردد فضائى از تنوع دلنشين را ايجاد مىكند . بررسى آرامگاههاى متقدم مىرساند كه در اين نوع بناهاى ايرانى هرگز به گونه منظم از سه بعد استفاده نشده است . در بعضى موارد تأكيد بر تنديس‌گونگى بوده است « 1 » .\r\nبا اينكه معماران دوره صفوى از تجمع فضائى عناصر و واحدهاى گوناگون در يك واحد يگانه آگاهى داشتند ولى ابنيه آنها را نمىتوان يك مجتمع برشمرد . معمارى صفوى محتاط است .\r\nاين معمارى با حجم‌ها و توده‌هاى عظيم سروكار دارد و سطوح نرم و ساده را بر سطوح پيچيده و بغرنج ترجيح مىدهد . طاقبندى كه اساس و ذرات هرنوع معمارى خط خميده است ، به جز در چند ساختمان زيارتگاهى نظير ماهان ، يكنواخت و تكرارشونده ( البته در تقابل با نمايش هنرنمايانه دوره پيشين ) است . هنگامىكه معمار دوره صفوى ترديدى مىكرده ، چند رديف ديگر از كندوهاى « مقرنسى » ديگر مىساخته است . گنبدهاى دوره صفوى از الگوهاى دوره تيمورى و ايلخانى ، نه جلوتر ، پيروى كرده‌اند ، ولى گستره محدودى دارند : مثلا گنبدهاى هندوانه‌اى محو شده است . ساخت ، قابل اعتماد است ولى اصيل نيست . البته اين اطمينان را تاحدودى مىتوان در مورد ابنيه غيرمذهبى عمومى نظير كاروانسراها رواداشت مخصوصا زمانيكه در تعداد بيشترى ساخته مىشدند و درخصوص بناهاى مذهبى مهم چندان به روا نبود . مخصوصا پيچيدگيهاى ساختى آنها ملايم‌تر شده است . اين جريان ساده‌گردانى زمانى آشكار مىشود كه يكى از آثار دوره صفوى با معمارى پيشين اسلامى ايران مقايسه شود . هنگامىكه فراتر از قدرت حجيم و آرايه دقيق عمارات آجر سلجوقى و تنش عصبى معمارى ايلخانى رفته ، بالاتر از توان واقعى خود اقدام كرده است . شكل قوسها ، حالت رؤيائى و دلچسب قوسهايى را كه در دو سده پيشين توليد شده ( گرچه قوسهاى سلجوقى بسيار متفاوتند ) از دست داده است . بيشترين شگفتى در مواد و\r\n\r\n\r\n","description":"","footnote":"\r\n( 1 ) - پوپ ، در  SPA  ، صص 4 - 1171 ، 9 - 1178 ، 12 - 1211 .\r\n","page_name":" 485 ","page_number":485},
  {"content":"\r\n\r\nمصالح ساخت است . اشكال بيانى محدود شده ؛ تو گوئى معمار خود را به عمد در كمند شكل معيار حبس و محدود كرده و نتوانسته بر پايه مقياسهاى مختلف كار كند و در موقع مقتضى تغيير و تبديل نمايد . پس بيراه نخواهد بود اگر معمارى صفوى را مدلى يا پيمونى ( واحدى ) بناميم .\r\nعوامل گوناگونى كه اين وضعيت را پديد آورده مفصلا در پائين بررسى خواهد شد .\r\nمع‌الوصف سازمانبندى فضائى و جريان ساده‌گردانى معمارى صفوى از ويژگيهاى چشمگير آن نبود . يك ديدار هدفمند از اصفهان روشن مىسازد كه شكوه اين سبك در تزيين آن نهفته است . ترديدى نيست كه اين مطلب هدف سنجيده معماران آن ابنيه بوده است . كثرت اين شكوه و اجلال راه هرنوع انتقاد را مىبندد . ليكن حاوى بررسى دقيق نيست . ايراد عمومى به معمارى صفوى مبتنى بر اينست كه كيفيت كاشيكارى آن پائين است . به‌جاى بازتابهاى چندوجهى و منشور كاشى موزائيك ، كاشيهاى زرين‌فام درخشان قرار گرفته است . رنگمايه‌هاى عميق و مواج كاشيهاى موزائيك جاى خود را به رنگهاى مات و گلى داده است . دليل اين امر دليل فنى است ، درحاليكه در كاشى موزائيك هر عنصرى به منظور حضور رنگ درجه حرارت مناسبى مىبيند ، در كاشىهاى زرين‌فام چندين رنگ از درجه حرارت « همساز » حاصل مىشود ( اينجاست كه اصطلاح هفت رنگى بدان اطلاق مىگردد كه البته بيشتر يا كمتر از هفت رنگ است ) . ازاينرو كيفيت چنين كاشى زرين‌فامى به پاى كيفيت كاشى موزائيك نمىرسد .\r\nباوجوداين كاشىسازى صفوى تنها به دليل كيفيت فنى نيست كه در معرض انتقاد قرار گرفته است . از كاشيكارى نسبت به گذشته در حد غيرمتعارفى استفاده شد و يك اندرونى را چندين‌بار با آن پوشاندند ( مسجد شيخ لطف اللّه ، عكس  b  43 ؛ گنبدخانه اللهورديخان حرم امام رضاى مشهد ) . سرتاسر نماى پيشين نيز پوشيده از كاشى شد . در بعضى از بناهاى دوره تيمورى و ايلخانى به فراوانى از كاشى استفاده شده ، ولى كاشى در آنها در غياب آجركارى ، تنها مصالح ساخت و بخشهاى وسيعى از نقشه‌نما است كه واقعا بىسابقه بود . آجر در اواخر سلطنت شاه اسماعيل در مسجد على ( ع ) هنوز سهم مهمى در طرح تزيينى داشت . با اينكه در تعدادى از نماهاى پيشين تيمورى كاشى به‌جاى آجر نشسته است ولى آجر نقشى درخور در همه آنها دارد : آجر كه در زير رويه ساختمان به كار مىرفت و بافتى متقابل پديد مىآورد و بسان زمينه تضاد كرومى براى كاشى بود . معماران صفوى تسليم اين مزايا شدند و بارها آجر را به اطراف بناها منتقل كردند . در اينجا كاشيكارى با آگاهى تمام به كار نرفته است . اين امر يك كمبود آشكار و نيز دعوت تلويحى به نگرش ساختمان از زاويه ديد كاشيكارى آن بود . درنتيجه ، عمارت پاره‌اى از كيفيت سه‌بعدى خود را از كف مىداد و در خطر استحاله به معمارى نماى پيشين قرار مىگرفت . نماهاى صحن و\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nساير بخش‌هاى تابع يا با گچ پوشيده مىشد و يا آجركارى ساده مىگشت ؛ در هر صورت كاركرد آنها به گونه زمينه‌اى متقابل و متضاد بود « 1 » ( عكس  a  45 ) .\r\nمضامين پيكره‌اى جديد با بهره‌گيرى از مجموعه مضامين نقاشى ، فقط در كاخها به كار مىرفت . باوجوداين ، پيكره جانداران در كاشيكارى عمارت مذهبى بارها استفاده شد و تصاويرى چون تصاوير قدسى ( فرشتگان ) يا تصاوير ضدونقيض و دوسويه ( طاووسان ) و تصاوير كاملا غيرمذهبى ( اژدهايان ) از زمره اين پيكره‌ها بودند . گستره طرحهاى كاشيكارى جز مورد مذكور ، وسيع‌تر از ادوار سابق نبود . مضامين را با دقت تمام به كار مىبستند . مثلا كتيبه‌هاى ثلث نسبت به سابق اهميتى درخور يافت .\r\nبطوركلى كمبود نسبى گچكارى ، نقارى گل‌پخته و آجركارى آرايه‌اى ، معمارى تزيينى را ضعيف و بىمايه كرده بود . همه اين فنون در معمارى تيمورى نقشى مهم داشتند . در دوره صفوى فقط گچكارى ساده و سفيد آن هم براى پوشش طاقگان انجام مىشد . در اين زمان كاشيكارى همان وظايفى را بر عهده داشت كه سابقا اين فنون داشتند . رنگها و تلفيق‌هاى جديد ظاهر شد و معماران درصدد برآمدند تا از كاشيكارى بهره‌هاى جديدى ببرند ( مثلا در كف كاشيكارى شده مسجد شيخ لطف اللّه ) شايد حركت كاملا جديد و متمايز بهره‌گيرى از طرحهاى كاشى ( نه مثل سابق فقط كاشيكارى ساده ) بر روى گنبدها باشد . در اينجا با اينكه نقوش هندسى هم به كار رفت ، اسليمىهاى گياهى ترجيح داده شد . به نحوى از انحاء ، كاشيكارى در عمارت غلبه يافت و همان وظايفى را كه سابقا مصالحى چون آجر و غيره داشتند ، بر عهده گرفت . مثلا در اين زمان رنگ وسيله‌اى تمييز بين بخشهاى متفاوت طرح و يا بين چندين كتيبه درهم‌تافته ، گرديد . رنگ بر ويژگيهاى ساختى تأكيد ورزيد مثل قالب‌بنديهاى زنجيره‌اى فيروزه رنگ كه در اندرون مسجد شيخ لطف اللّه به كار رفته است . گاهى هم تركيب‌بنديهاى كاملا درخشان ، آجركارى منقوش تك رنگى زمان سلجوقيان را در تعدادى رنگ بازسازى كرد . امّا با همه بهره‌گيرىهاى متفاوت از كاشيكارى ، واقعيت اين بود كه كاشى پيشتر در اواخر سده نهم / پانزدهم نهايت پختگى و كمال را بسر آورده بود « 2 » .\r\nكاشيكارى زرين‌فام در دوره تكوين و شكل‌گيرى با صنعت شكوفاى سفالگرى همراه شد و هنگامى كه اين صنعت رو به افول گذاشت ، به كمال خود دست يافت . كاشيهاى ديوارى اواخر\r\n\r\n\r\n","description":"","footnote":"\r\n( 1 ) - هيلنبراند ، « كاربست كاشى زرين‌فام » . مسجد حكيم استثنائى صادق بر بعضى از اين محدوديت‌هاست .\r\n( 2 ) - درباره بررسى كاشى معمارى ايران اسلامى تا 1400 م . نگاه كنيد به پيكت . نگارنده به سبب اطلاعاتى كه از دكتر پيكت درباره كاشيكارى ايام صفوى و ماقبل صفوى دريافت كرد ، مديون ايشانست .\r\n","page_name":" 487 ","page_number":487},
  {"content":"\r\n\r\nسلجوقى و ايلخانى مخصوصا كاشيهاى مينائى و لاجوردينه از تحولات بهره گرفتند ولى بين سفالگرى و كاشىسازى رابطه پربار ديگرى پديد نيامد . كاشىپزهاى ادوار ماقبل صفوى به احتمال زياد دامنه رنگمايه‌ها را محدود ساخته و آن‌ها را باهم تركيب كرده‌اند . البته فن‌آورى گستره وسيع رنگها كه مورد استفاده آنها بود ، در اختيارشان قرار داشت « 1 » . نوآوريهاى صفويان در اين زمينه مثلا كاشى سبز سيبى و زرد كاستردى ( ملايم ) از كاشىهاى بسيار خوشايند بود . تزيين دوره صفوى با همه شكوه ظاهرىاش ، از بعضى لحاظ از ضعفهاى مهلك معمارى آنها برشمرده مىشود .\r\nمعمارى عمارات غيرمذهبى دوره صفوى در آغاز و انجامش به شكوفائى كاملا غيرمنتظره‌اى دست پيدا كرد و اين امر تأثير مستقيم بر سبكهاى معمارى آن داشت . عمارات مذكور اصولا دونوع هستند : بناهاى فوائد عامه و كاخها . درباره نوع نخست پيشتر صحبت كرديم .\r\nولى كاخها سبك كاملا متمايزى را به نمايش مىگذارند كه مىبايد در اينجا مفصلا بررسى شود .\r\nقلت و كمى نمونه‌هاى نخستين ، ارزيابى اصالت آنها را دشوار مىسازد . با اينهمه اين كاخها كاملا از همديگر متمايز هستند و لذا اين فرضيه را پيش مىكشند كه يا نمايانگر سبك اصيلى هستند كه قبلا شكوفا شده بود و يا احتمالا از سنتى مايه گرفته‌اند كه موجب تنوع و ناهمگونگى آنها شده است . تقريبا همه آنها از دوره 70 - 1600 م . هستند . تعدادى از زيربخشهاى نوع شناختى آنها مبين انواع آنها هستند از مفهوم كاخ تمام عيار باغى همراه با عمارات ( همچون فرح‌آباد ) گرفته تا جايگيرى كاخ بر روى يك پل مثل پل خواجو در اصفهان ( عكس  a  44 ) . اما در همه آنها هدف اصلى نوعى مايه‌ورى و اصالت سنجيده بوده و بيشتر آنها داراى ديوارهاى محكم ، پنجره‌هاى وسيع در سطوح و طاقچه و بالكانه‌هاى ستوندار هستند و ديوارهاى اندرونى با طاقچه‌ها و نيز سقفهاى كوتاه كاذب و طاقگان « مقرنسى » ( تصوير 16 ) مزين شده است . همه آنها محيط و پيرامون طبيعى دارند . نگاره‌هاى سلطنتى صفوى با ريزه‌پردازى و دقيقه‌نگارى با شكوهشان بازتابى از زندگى شاهانه‌اى هستند كه در اين كاخ‌ها برقرار بوده است و يكى از ويژگيهاى اين نگاره‌ها به تصوير كشيدن دقيق تعداد گمشده‌اى از انواع كوشكهاى ظريف است كه ساخت ضعيف و سست‌شان بيان‌كننده محو و امحاى امروزينه آنهاست . در اينجا چوب نقش ساختمانى اساسى ايفا كرده و با كاربرد امروزى آن در معمارى اسلامى ايران تطابق دارد . اين عمارات نه‌تنها جزو ساختمانهاى تيرپوش بوده ، بلكه نرده‌ها و بالكانه‌هاى چوبين نيز به فراوانى در آنها به كار رفته بود .\r\nپلان كف و نقشه‌نماى آنها بطور غريبى به الگوهاى پيش از اسلامى پايبند و وفادار مانده است . آن\r\n\r\n\r\n","description":"","footnote":"\r\n( 1 ) - مراجعه كنيد به مصالح آن در ، لين ،  A Guide  ، صص 26 - 6 همراه با اطلاعات ديگرش در  Later Islamic Pottery  .\r\n","page_name":" 488 ","page_number":488},
  {"content":"\r\n\r\nنمودار 16 - پذيرايى شاهانه در كوشك باغى اسدآباد در نزديكى چهارباغ\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nحالت محافظه‌كارى ذاتى كه در معماران و بنّايان ايرانى وجود داشت و با صراحت خودى نشان مىداد در اينجا به‌ندرت به چشم مىخورد .\r\n\r\nاستادكاران\r\nدر زمينه سبك معمارى دوره صفوى زياد صحبت كرديم . حال ببينيم استادكاران اين معمارى چه كسانى بودند ؟ درعين‌حال كه آثار عمومى همچون كاروانسرا حاكى از وجود گروهى از استادكاران است كه از جائى به جاى ديگر مىرفتند و در جريان اين سفرها به توسعه « سبك خانگى » مىپرداختند ، سبكى كه مجال اندكى به ابتكارات ويژه مىداد ، بالعكس شواهدى از بناهاى مذهبى صفوى نشان مىدهد كه استادكاران محلى در اجراى ابتكارهاى بومى پيش قدم بودند . همچنين شواهد حاكى از آنست كه استادكاران در اثناى اين دوره به بهبود شأن و مقام خود مىپرداختند . اين فرضيه را دو عامل تقويت مىكند . نخست ، از اين دوره نسبت به ادوار پيشين ، نام استادكاران زيادى در دست است . البته اين مسأله درنتيجه تعداد زياد آثار دوره صفوى است . امّا ابنيه‌اى كه سابقا بدون رقم و كتيبه و يا داراى فقط يك كتيبه بودند ، در اين زمان چندين كتيبه داشتند . اين قضيه حاكى از خويشتن‌باورى و اعتمادبنفس بيشتر استادكاران نسبت به سابق است و خود اين مسأله هم علامت بهبود مقام و منزلت آنها است . دوم اينكه كتيبه‌ها حاكى از گرايش تازه به تقسيم كار در برپائى عمارت بود . يك نفر استادكار طراحى مىكرد ، يكى ديگر مىساخت و سديگر به كاشيكارى مىپرداخت ( نقوش آن‌را طراحى مىكرد و از اين زمان به بعد اصطلاح نقاش رواج گرفت ) و چهارمى هم كتيبه‌ها را مىنوشت - هريك از اينها جداگانه اثرش را رقم مىزد و ماهيت كارش را مشخص مىساخت . او همچنين نسبت و نام پدرش را مىنوشت ولى غير از اينها چيز ديگرى ارائه نمىداد . اين ارقام متعدد كه بر روى عمارتى واحد ظاهرشده نشان مىدهد كه شأن و منزلت استاد بنّا تاحدودى كاهش يافته و به‌جاى او همقطاران استادكارش به نوائى رسيده‌اند . در ميان متخصصانى كه اعتبار آنها در اين زمان افزايش يافت بايد بويژه از كاشيكاران ( كه در اين زمان به كاشىتراشان شهرت يافته بودند ) و خطاطان نام برد . اسم خطاطان بيش‌از گذشته ذكر شده است ؛ آنها علىالخصوص در كتيبه‌نگارى معمارى تخصص داشتند . نام و نشان تعدادى از آنها همراه رقم‌هايشان بر روى گروهى از ابنيه سرتاسر ايران ثبت شده است . از اينرو از كار آنها سالشمارى در دست است و لذا مىتوان تحول سبك آنها را مشخص و تعريف كرد . افزون‌براين ، همين موارد حاكى از آنست كه در سرتاسر ايران استادكاران بنام و معروف به كار دعوت مىشدند . يكى از نمونه‌هاى بارز ، محمد رضا امامى است كه كار او بر روى ابنيه\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nاصفهان ، قم و مشهد نشان از شأن و اعتبار والاى او دارد « 1 » ، و قبل از او عليرضا عباسى در عمارات سلطنتى اصفهان ، مشهد ، قزوين و نيز مدرسه گنج‌عليخان در كرمان فعاليت داشته است .\r\nمتأسفانه كتيبه‌هاى موجود مىرساند كه خطاطان استثنايى و اندك بوده‌اند . چندين كتيبه گواهى بر استادكاران ديگر است . سازندگان شاهكارها در زمانه خويش نام‌آور بوده‌اند مثل مساجد ميدان اصفهان كه عمارات ديگر به‌نام آنها نيست . اين نكته مىرساند كه براى استادكاران كارگاه سلطنتى موجود نبوده كه در مورد گمارش مستمر آنها تصميم بگيرد ( البته به غير از كارگاههاى نگارگرى و كتاب‌آرايى ) . امّا هنگاميكه زمينهء تعداد بيشمارى از نامهاى باقيمانده بررسى گردد ، معلوم مىشود كه اين كتيبه‌هاى بىهمتا گواهى بر ذخائر عظيم طبع و استعداد و قابليت هنرمندان دوره صفوى است كه حاميان از آنها هوادارى مىكردند . اين رقمها چند مشكل لاينحل را هم پديد مىآورند . بنابراين ممكن است بررسى دقيق و مفصل منابع معاصر چگونگى تشكيلات استادكاران را روشن سازد . فهرست نام‌ونسب اين استادكاران نشان از اهميت بىچون وچراى اصفهان دارد ؛ امّا جالب نظر اينكه فهرست مزبور امكان طبقه‌بندى مراكز مهم ايالتى اين دوره را نيز فراهم مىسازد . و اين نكته را روشن مىكند كه بعضى از متخصصان در ارتباط با بعضى از شهرها بوده‌اند . نام‌ونسبها امكان دارد به نوبه خود اشتباه‌برانگيز هم باشد ، ولى تعداد و كميت زياد آثار تاريخى اين دوره اين اشتباه را از ميان برمىدارد . اين فهرست همچنين چگونگى عناوين جديد و يا القابى را كه به استادكاران اين زمان اهداء مىشد ، نشان مىدهد . تا زمانىكه تعداد استادكاران عمارات مشخص و معين نشده ، ارائه نتيجه‌گيرى مضاعف راجع‌به نقش و سهم استادكاران زمانه مقرون به صحت نخواهد بود و چنين اطلاعاتى قبل از اينكه زمينه فعاليت استادكارى معين و مشخص شود نيازمند اطلاعات ادوار پيشين و سرزمينهاى همزمان اسلامى خواهد بود . ليكن چنانچه در بالا برنگريستيم ، چنين مىنمايد كه تعداد اسامى موجود براى تفكيك بعضى از جريانها كافى و بسنده باشد .\r\n\r\nمقاومت در برابر تأثيرات خارجى\r\nحال وقت آنست كه مسأله‌اى را مطرح سازيم كه در صفحات قبل بدان اشاره داشتيم : يعنى دلايل فقدان تحولى كه احتمالا در معمارى صفوى ديده مىشود . اين مسأله اسباب و علل ديگرى\r\n\r\n\r\n","description":"","footnote":"\r\n( 1 ) - براساس فهرست « كتيبه‌هاى » پيكت ، صص 6 - 91 ، تعداد كتيبه‌هاى رقمدار او اساسا افزايش يافته است . و نيز نگاه كنيد به : گدار ، « محمد رضا امامى » كه آثار فرزند او محمد حسن امامى و نوه‌اش على نقى امامى را فهرست‌بندى كرده است .\r\n","page_name":" 491 ","page_number":491},
  {"content":"\r\n\r\nبه غير از دلايلى دارد كه در بالا بدانها تأكيد شد يعنى غفلت دربار در سده شانزدهم ، انحطاط و زوال مكاتب ولايتى و يا تأكيد بر تزيين به‌جاى ساخت‌وبافت . اين نكته همچنين از نوعى كيفيت درون‌نگرى حاصل‌شده كه معماران صفوى را از نگرش به سبكهاى معمارى خارجى و يادگيرى از آنها بازداشته است . چنين مىنمايد كه بنيادهاى معمارى اسلامى ايران در اواخر دوره سلجوقى برپا شده باشد . معماران دوره ايلخانى شيوه‌هاى بيانى اشكال و قوالب معمارى را كه به ارث برده بودند ، به‌جاى توسعه ، تصفيه و پالايش كردند و معماران تيمورى هم در جاى خود به چنين كارى مبادرت ورزيدند . بعضى از زياده‌رويهاى سده نهم / پانزدهم مىرساند كه اين‌روند نمىتوانست بىرويه ادامه يابد . و اين همان چيزى است كه معماران صفوى ( و ازبكى ) مىخواستند انجام دهند ، با اينكه زبان موجود معمارى آنها پس از قرنها بهره‌گيرى شديد ، سابيده و نخ‌نما شده بود . از اينرو جاى شگفتى نيست كه آنها نتوانستند نوآوريهاى چشمگيرى ، ارائه دهند و لذا جنبه‌هاى ساختارى معمارى راكد ماند . بنابراين سازندگان ابنيه خود را به تزيين تازه و سهم عمده آن خشنود و دلخوش كردند . احتمالا نگرش بر ماوراى مرزهاى ايران به بعضى از سنن شكوفاى ديگر جهان همزمان ، خالى از فايده نبود . و توجه به اين نكته كه چرا اين نگرش صورت نگرفت ، مفيد و سازنده خواهد بود .\r\nبا اينكه همه چيزهاى غربى براى شاه عباس فريبنده مىنمود ، ولى عدم تأثير اروپاى غربى در معمارى ايران كاملا قابل درك است . هرچند كه در اين دوره به رفت‌وآمد بين اروپا و ايران تأكيد مىشد ، امّا حال‌وهواى كلاسيك معمارى همزمان اروپا كوچكترين تأثيرى در معمارى ايران نداشت . البته آنها چنين ساختمانها و عماراتى را از نزديك نديده بودند و گزارشهاى سفرا و گراوورهاى ناقص هم احتمالا علقه و حركتى را برنمىانگيخت . حتى در نقاشى هم چنان كه آثار محمد زمان و يا قابهاى چهلستون از تصاوير اروپائى نشان مىدهد ، هنگامى كه علاقه به حالات اروپائى برانگيخته شد ، بيشتر نه ذات الگوهاى اروپائى ، بلكه شيوه آنها مثنىبردارى گشت .\r\nمعهذا عوامل ديگر حاكى از ميل معماران دوره صفوى به يادگيرى از همتاهاى عثمانى و مغولان هندى است . يكى از مضامين مكرر اين فصل تأكيد بر اين نكته بود كه معمارى صفوى در يك زمان طولانى ، خود را دريافت و رو به كمال رفت ، چون شرايط براى توسعه يك سبك اصيل و كاملا منسجم براى چندين دهه چندان مناسب و مطلوب نبود . معمارى تركيه عثمانى و هند مغولان اعظم از حمايت حكام پياپى در سطح وسيعى برخوردار شد . هر دوى اين معمارى به لحاظ جهتگيرى بنيادى با معمارى صفوى متفاوت بود و تقليد از آنها دشوار مىنمود . بهره‌گيرى از سنگ به‌جاى آجر فنون مختلفى ازجمله تمركز و دقت در محاسبه را طلب مىكرد و حال آنكه\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nمعمارى ايران بيشتر متكى بر محاسبه و تمركز چشم بود . معماران عثمانى ، ظاهر ساده ابنيه را ترجيح مىدادند كه با سنگ گويا و رسا و مؤثر ديده مىشد ولى معماران ايرانى بطور سنتى بر آرايه سطح و ظاهر آن تأكيد داشتند . البته اين جهتگيرى را معماران مغولى هند هم داشتند و همين نكته اين مكتب را به‌عنوان منبع الهام بيان مغفول گذاشت مخصوصا كه فرهنگ مغولى هند بسيار وامدار ايران بود . البته معماران و هنرمندان ايرانى راهى امپراتورى مغول هند مىشدند . با اينكه باغات و طراحى گلستانهاى معمارى مغولى آن پرمايگى و غناى كافى را داشت كه تأثيراتى در ايران دوره صفوى بگذارد ، ولى معماران در موقع بازگشت به ايران چندان الهامى از آن نمىپذيرفتند . البته تركيه عثمانى و مغولان هند از رقباى سياسى دولت صفوى برشمرده مىشدند و همين نكته از فعل‌وانفعال سبكهاى هنرى بين طرفين در معمارى و نيز نقاشى جلوگيرى مىكرد .\r\nاحتمالا اين مطلب پاسخى بر عدم وجود بعضى از تأثيراتى است كه جذب آنها بسيار ساده بود و ريشه در سنن ايرانى و يا شباهتهايى بدان داشت : مثل كاشيكارى ازنيك ( ازنيق ) ، مناره‌هاى عثمانى ، چاترىهاى ( چادرى ) مغولى و گنبدهاى پيازىشكل . از سوى ديگر هنر چينى توانايى سياسى نظرگيرى نداشت تا جنبه‌ها و وجوه هنرى خود را اعمال كند ، ازاينرو جاى تعجب ندارد كه هنر صفوى مخصوصا در سفالگرى و بعضى از انواع نقاشى ، رگه‌هاى متداولى از نقوش چينى را بپذيرد . مجموعه‌اى از نقوش چينى همچون اژدها ، ققنوس ، كپّه ابر ، گل صد تومانى و گل نيلوفر بارها در كاشيكارى ايران جلوه يافت ولى اين عناصر گوناگون از مدتها پيش به ايران راه يافته بود .\r\nازاينرو صحبت از ورود موج تأثيرات جديد از چين موردى نخواهد داشت .\r\nبا چنين تصوير منفى از تأثيرات خارجى در معمارى صفوى ، جاى شگفتى است كه در خود اصفهان نوعى معمارى بيگانه شكل گرفته بود . باوجوداين ، باز عمارات ارمنى جلفا حاكى از تأثيرپذيرى آنها از حالات معمارى ايران به گونه سنتى كاملا مستقل و بومى است ؛ چيزى از تأثير معمارى جلفا بر معمارى ايران ديده نمىشود . جلفا به لحاظ معمارى همچون زمينه‌هاى سياسى ، مذهبى ، زبانى و اجتماعى ، يك بدنه بيگانه برشمرده مىشد . قوالب ارمنى نظير برجهاى ناقوس كه در زمينه‌اى از معمارى سنگى توسعه يافته بود ، در معمارى آجرى و كاشيكارى صفوى ، نامتجانس و حتى در كسوت بيگانه پوچ و عبث به نظر مىرسيد . اما صرفنظر از تغييرات كاملا صورى كه در موارد و مصالح محلى انجام گرفت ، شكل كليساهاى آن كاملا ارمنى باقى ماند . اين كليساها از اينكه به صورت آميزه‌اى از سنن ايرانى و ارمنى درنيامده‌اند ، جاى شگفتى و كنجكاوى دارد .\r\n\r\n","description":"","footnote":"","page_name":" 493 ","page_number":493},
  {"content":"\r\n\r\n\r\nنتيجه‌گيرى\r\nحال وقت آن رسيده كه رشته‌هاى گوناگون اين فصل را بهم پيوند دهيم . نوسان چشمگير در ميزان و كميت عمارات باقىمانده از سلطنت‌هاى مختلف دوره صفوى به خوبى حاكى از آنست كه زيباترين آثار معمارى ايران در سايه حمايت مستقيم دربار حاصل شده است . هنگاميكه علم اين حمايت برافراشته شده ، عمارات عمده پديد آمده است . اين نكته زمان‌بندى نابرابر معمارى صفوى را نيز تبيين مىكند كه در آن ادوار فعاليت شديد معمارى در كنار وقفه‌هاى طولانى قرار گرفته است . درواقع بيشتر شاهان صفوى علاقه‌اى به برپائى عمارات باشكوه نداشته‌اند و حتى هنگامىكه برخى از آنها به حمايت جدى از اين نوع ابنيه برخاسته‌اند ، دولت متمركز آنها سبب شده كه تمامى اين نوع عمارات در پايتخت گرد آيد . ازاينرو جاى شگفتى نيست كه مركز ايران پايگاهى براى فعاليتهاى معمارى گردد و ساير ايالات آن مثل آذربايجان ، خراسان و فارس كه يك زمانى مطمح نظر بوده‌اند ، از اين نظر مغفول بمانند . با اينهمه ميزان ابنيه باقيمانده ايران از اين دوره به قدرى است كه در ميان عوامل ديگر ، جايگزينى حمايت ايالتى را به‌جاى حمايت دربارى ، نشان مىدهد .\r\nدر اين دوره آرامگاههاى گوناگون ، نسبت به مساجد از قوالب متداول معمارى ايران بود و احترام و اعزازى خاص به اولياء نشان داده شد و حال آنكه از معمارى غيرمذهبى هم عماراتى از نوع كاخها و بالاتر از همه كاروانسراها باقيمانده است . در اين عمارات دستكارى در مقياس و بعضى از تمهيدات فضاسازى ، تأكيدى تازه در معمارى ايران پديد آورد . ولى عليرغم اين ساخت وسازهاى تازه ، مرمت و تعمير و تزيين و زينت‌كارى از نكات كليدى معمارى اين دوره بود . در معمارى صفوى از تأثيرات خارجى خبرى نبود لذا سبك آن‌را مىتوان اساسا سبك درون‌نگر برشمرد . توجه به نوآورى و بداعت شديدا ريشه در گذشته داشت و چشم بدان دوخته بود و در سرتاسر عمارات اين دوره خط روشنى از تحول را نمىتوان پيگيرى كرد . محافظه‌كارى در مواد و موضوعات ساخت با شيفتگى به تزيين تمام عيار با كاشيكارى زرين‌فام همراه بود و با آن ارتباط تنگاتنگى داشت . تأكيد بر تزيين كاربردى ، مقام و منزلتى تازه براى استادكاران به ارمغان آورد كه در ازدياد ترقيمه‌ها و نامهاى متخصصان در خطاطى و در فنون مختلف كاشىپزى منعكس شد . ليكن اهميت يافتن تزيين ، افولى را در خود معمارى به دنبال داشت . بنابراين مىتوان استنتاج كرد كه سبك معمارى صفوى در ميان همه سبكهاى معمارى اسلامى ايران تا سده هيجدهم كمترين اصالت را دارد ، مخصوصا فاقد آن پيشرفت و تحول سريعى است كه از\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nويژگيهاى معمارى همزمان عثمانى و مغولان هند برشمرده مىشود .\r\nسرانجام ، اعلام اينكه اين زوال نسبى با سطح والائى از وفور و فراوانى مادى ايران در مقايسه با ادوار پيشين مقارنت داشته ، مستلزم بحثى مستوفى است . شايد اين نكته بر اثر انحطاط عمومى هنرى و فرهنگى ( در غياب آرمانها و الهام‌هاى جديد ) بود كه در اوايل سده دهم / شانزدهم در اكثر فرهنگهاى اسلامى ( نه فقط در معمارى ) بوقوع پيوسته بود . البته تركيه عثمانى و مغولان هند از اين قاعده مستثنى بودند .\r\n\r\n","description":"","footnote":"","page_name":" 495 ","page_number":495},
  {"content":"\r\n\r\n\r\nفصل دهم هنرهاى ايران در دورهء صفويان\r\nشاه اسماعيل كه از طرف مادر نسب به تركمانان مىبرد با آگاهى تمام شهر تبريز پايتخت آق‌قويونلوها را نخستين تختگاه خود قرار داد : او تشكيلات حكومتى آق‌قويونلوها را كه در تبريز متمركز شده بود ، از آن خود ساخت و از قرار معلوم هنرمندان مكتب كتاب‌آرايى تبريز را كه اوزون حسن و پسرش يعقوب ( 96 - 883 / 90 - 1479 ) مورد حمايت قرار داده بودند ، زير اختيار خود گرفت . از طرف ديگر سنت تيمورى نقاشى مكتب هرات هم از نيمه دوم قرن نهم / پانزدهم همچنان ادامه يافت . يكى از نسخ كليدى كه مبين انتقال سنن سابق به سبك نخستين صفوى است خمسه نظامى سال 1481 م . ( توپ قاپى سراى ، خزينه 762 ) « 1 » است كه به دستور يعقوب در تبريز كتابت و دوازده نگاره در سال 910 / 5 - 1504 ( طبق تاريخ يكى از آنها ) بدان افزوده شد ؛ اين نگاره‌ها آشكارا در تبريز توليد شده چون در آنها كلاه قزلباشى ، تاج حيدرى سلطان حيدر پدر اسماعيل به گونه نشانهء پيروان صفويه آمده است . در اين نگاره‌ها كيفيت ظريف و تزيينى مكتب دربارى تركمان بىهيچ توجهى به فضاسازى حفظ شده است . يك نسخه معروف ديگر نيز وجود دارد كه نگاره‌هاى آن نشاندهنده نوع اوليه كلاه صفوى است و يكى از اين نگاره‌ها تاريخ 910 / 5 - 1504 را دارد . اين نسخه ، كتاب داستان جمال و جلال از آصفى شاعر ، محفوظ در كتابخانه دانشگاه اپسالا است . در نگاره‌هاى اين نسخه هم چندان توجهى به فضاسازى نشده ، ولى منظره‌پردازى آن مبين اشتياقى عميق است و تصاوير گياهان با رنگ‌آميزى غنى و\r\n\r\n\r\n","description":"","footnote":"\r\n( 1 ) - به فصل هنرهاى تصويرى در دوره تيمورى رجوع شود .\r\n","page_name":" 496 ","page_number":496},
  {"content":"\r\n\r\nدرخشانى اجرا شده است « 1 » . به همين دليل اين نگاره‌ها چنان كهنه‌نما هستند كه بيشتر به آثار سبك همزمان بهزاد در هرات ماننده‌اند . اينها با اين ويژگيها شبيه يكى از نگاره‌هاى شاهنامه ناتمامى است كه با رنگ‌آميزى غنى اجرا شده و « نجات رستم به خواب‌رفته را توسط اسبش رخش از دست شير ژيان » نشان مىدهد و اين نگاره از شاهنامه مزبور كنده شده است « 2 » . در اينجا به طراحى منظره توجهى خاص مبذول ولى طراحى حيوانات هم با احساس بيشتر و حس‌پذيرانه اجرا شده است . اگر در انتساب اين نگاره به سالهاى آغازين حكومت اسماعيل در تبريز محق باشيم ( كه در سال 907 / 1501 پايتخت او شد ) پس ناظر سنت نقاشى باشكوهى هستيم كه وى به ارث برده است .\r\nشاه اسماعيل در سال 916 / 1510 هرات را از دست محمد شيبانى خان گرفت و او را به قتل رساند و بنابراين وارث مكتب باشكوه نقاشى تيمورى شد كه با حمايت سلطان حسين بايقرا شكل گرفته بود و بهزاد گل سرسبد و استاد بزرگ آن بود . از تلفيق و تركيب اين دو سنت نقاشى بود كه دستاوردهاى مكتب صفوى تبريز در سىوپنج سال آينده حاصل شد . پس از سال 916 / 1510 تا جلوس شاه طهماسپ در سال 930 / 1524 از اين كتابت‌خانه ، نسخه تاريخدار مهمى در دست نيست . با اينكه طهماسپ دوازده سال بيش نداشت ، علاقه و اشتياقى وافر به هنر نقاشى نشان داد چون نقاشى نگارگرى را پيش استاد بزرگ سلطان محمد ياد گرفته بود « 3 » و مترصد حمايت از نقاشان و مذهّبان بود . پاره پسين حكومت اسماعيل پس از شكست او از تركان عثمانى در جنگ چالدران ( 920 / 1514 ) دوره‌اى نيست كه از آن انتظار نوآورى و پيشرفت در نقاشى برود ، چون در اين دوره بود كه وى طى فرمانى بهزاد را در سال 928 / 1522 كلانتر كتابخانه سلطنتى كرد « 4 » . ظاهرا به اين تاريخ چندان اعتمادى نيست ، چون اين فرمان به صورت نمونه‌اى از سبك رسمى و از رشحه قلم مورخ معروف خواند مير ( متولد حدود 880 / 1475 ، متوفى 942 / 1535 ) باقى مانده است . بهزاد تحت حمايت عليشير نوائى مشاور معروف سلطان حسين بايقرا در هرات تا زمان مرگ اين مشاور در سال 906 / 1501 بود ؛ و نخستين اثر او در سال 905 / 1500 - 1499 تكميل شده « 5 » و انتظار مىرود كه فرمان نصب بهزاد متعلق به اين تاريخ باشد نه دوره\r\n\r\n\r\n","description":"","footnote":"\r\n( 1 ) - ك . و . زترستين و ج . لام ، محمد آصفى ، داستان جمال و جلال ، ( اپسالا ، 1948 م . )  Arts of Islam  ، شماره 191 و تصوير 9 .\r\n( 2 ) - گرى ،\r\n Persian Painting From miniatures of the XIII - XVI centuries \r\n، تصوير 7 .\r\n( 3 ) - قاضى احمد ، ص 18 .\r\n( 4 ) - قزوينى و بووا  \" Deux documents inedits \"  ؛ آرنولد ، نقاشى در اسلام ، صص 1 - 150 .\r\n( 5 ) -  LHP  ، جلد 3 ، ص 435 .\r\n","page_name":" 497 ","page_number":497},
  {"content":"\r\n\r\nصفوى « 1 » . بهزاد اهل هرات بود و درهمانجا در سال 942 / 6 - 1935 در پاره پيشين سلطنت شاه طهماسپ درگذشت و گويا براى شاه طهماسپ هم خمسه نظامى را با نگاره‌هايى چند مزين ساخت « 2 » .\r\nاز اينها گذشته ، شواهد متقنى موجود است كه نشان مىدهد مكتب نقاشى هرات با سبكى نسبتا موزونتر و متعادلتر از سبك تبريز ادامه يافته است . احتمالا پس از سال 1528 م . بقيه هنرمندان هرات به دربار شيبانيان در بخارا برده شده‌اند و در آنجا سنت نقاشى بهزاد را در نيمه دوم سده دهم / شانزدهم ادامه داده‌اند . نسخه‌هايى به خط خطاطان هرات و نگاره‌هايى به سبك هرات از دوره پيش از اين تاريخ موجود است . بوستان سعدى كه على الحسينى آن را در سال 1519 م . در هرات كتابت كرده و اكنون در موزه هنر تركى و اسلامى استانبول ( شماره 1019 ) محفوظ است « 3 » و حال آنكه بعضى از نگاره‌هاى خمسه امير خسرو دهلوى كه علاء الدين محمد خوشنويس هراتى آن را در سال 1503 م . در بلخ استنساخ كرده ، كنده شده و امروزه در موزه متروپوليتن « 4 » و لوور « 5 » موجود است و اينها را مىتوان به مكتب هرات حدود سال 926 / 1520 نسبت داد . كمى پس از اين تاريخ يعنى در سال 929 / 1523 نخستين نسخه مصور شناخته شده مكتب بخارا يعنى مهر و مشترى عصّار پديد آمد كه در نگارخانه فرير واشنگتن محفوظ است « 6 » . انتقال از نخستين گروه نگاره‌ها به چهارمين آنها در كتاب عصّار مستقيما صورت گرفته است ؛ ولى نسخه مهر و مشترى از نظر كيفيت طرح و طراحى در حد بسيار عالى است . در هردو گروه نگاره‌ها براى فضاى پيكره‌ها از منظره‌اى بسيار ساده استفاده شده و حتى پيكره‌هاى ريز هم حالت انسانى و رقت‌انگيز را كه در سبك دربار صفوى ناشناخته بود ، جلوه‌گر مىسازند و در آنها به توازن و تزيين و درخشندگى توجهى خاص شده است . سنت مكتب نقاشى هرات بهزاد نابتر و خالص‌تر است و احساس درون را بازنمايى مىكند و كاملترين بيان هنر نگارگرى ايران و حتى جاهاى ديگر را در خود دارد .\r\nهنگامىكه اين سنت انسجام بينش خود را از دست داد . ( چنانچه در بخارا رخ داد ) آئينه‌اى شد براى انعكاس سبك كهن و حرارت بداعت و هويت خود را از كف داد .\r\n\r\n\r\n","description":"","footnote":"\r\n( 1 ) - اين اطلاعات راگ . هرمان كه محتواى نامه نامى ، را بررسىكرده و نشان‌داده كه همه آنها ازجمله آثار دوره حسين بايقرا همان تاريخ 928 / 1522 را دارند ، از رساله دكتراى انتشار نيافتهء پل لافت گرفته است .\r\n( 2 ) - قاضى احمد ، ص 135 .\r\n( 3 ) - چيگ ، كاتالوگو ، ص 70 ، شماره 10 ، تصاوير  XVI , XV  .\r\n( 4 ) - سچوكين ، نسخ خطى صفوى ، ص 56 ، شماره 7 ، در جايى كه اين نگاره‌ها به تبريز نسبت داده شده ، 7 - 1525 م . ؛ مارتى و وىور ، جلد 1 ، تصاوير  LXIX , LVII  ، ساكيسيان  La miniature Persane  ، تصوير 110 .\r\n( 5 ) - سچوكين ،\r\n Les miniature Persanes ; Musee NationaL du Louver \r\n، تصاوير  VII , VI \r\n( 6 ) - گرى ، نقاشى ايران ( 1961 م . ) ، ص 149 و هنر كتاب‌آرايى ، تصاوير  LXXT , LXXII  .\r\n","page_name":" 498 ","page_number":498},
  {"content":"\r\n\r\nچنانچه گذشت ، خود شاه اسماعيل پاره نخست سلطنت خود را در لشكركشىها گذراند ، امّا پس از شكست مصيبت‌بار ( در سال 920 / 1514 ) از تركان عثمانى ، هرچه بيشتر امور كشورى و لشكرى را وانهاد و به مسائل شخصى پرداخت . باز چنانچه پيشتر اشاره شد ، يكى از معيارهاى سياسى دوره صفوى اداره تشكيلات كشورى بوسيله ديوانسالاران ايرانى بود و با اينكه زبان دربار همچنان تركى باقى ماند ، ولى صفويان سنت فرهنگ ايرانى را كاملا حفظ كردند . چنين مىنمايد كه عثمانيان در سال 920 / 1514 بخشى از كتابخانه سلطنتى را غارت كرده باشند . چون در كتابخانه‌هاى استانبول و ازجمله در كتابخانه توپ‌قاپى سراس خمسه‌اى از نظامى به تاريخ 886 / 1481 ( خزينه 762 ) و خمسه‌اى ديگر به تاريخ 881 / 1476 ( خزينه ، 795 ) با نگاره‌هاى برجسته‌اى به سبك تركمان موجود است ؛ ولى احتمالا در پاره پسين سلطنت شاه طهماسپ بود كه مهاجرت هنرمندان نسخه‌پرداز به دربار عثمانى شروع شد « 1 » . امّا از سوى ديگر در زمان شاه اسماعيل با پيوستن استادان خراسان ، كتابخانه سلطنتى هرچه بيشتر تقويت شد . با اينكه اثرى وجود ندارد كه بتوان آن را با اطمينان خاطر به بزرگترين استاد اين دوران بهزاد نسبت داد ( كه در ربع آخر حياتش و قبل از مرگش در سال 1535 م . در آستانه هشتاد سالگى ، مبين اجراى موضوعى براى صفويان باشد ) ولى تأثير مستقيم او در هرات و غيرمستقيمش در دربار صفوى محسوس بود .\r\nاز طرف ديگر چنين مىنمايد كه رئيس كتابخانه صفويان متقدم سلطان محمد از اهالى تبريز باشد كه نه شاگرد بهزاد و نه شاگرد ميرك بود . سند متقنى كه درباره سلطان محمد موجود است ؛ سپردن شاه طهماسپ به او براى تعليم هنر نقاشى بود و بنابراين هنگامىكه بهزاد براى نخستين بار از هرات وارد تبريز شد « 2 » و احتمالا نبايد قبل از سال 1523 م . باشد چون طهماسپ در سال 1515 م . متولد شده بود ، به اين امر اشتغال داشت . ازاينرو سلطان محمد مىبايد در زمان شاه اسماعيل و نيمه اول سلطنت شاه طهماسپ رئيس كتابخانه سلطنتى بوده باشد . شواهد مطمئنى در دست است كه تدارك و تهيه خارق‌العاده شاهنامه هوتون ( روچيلد سابق ) با دويست‌و پنجاه‌وشش نگاره تحت نظر و رياست وى انجام شده است « 3 » . اين نگاره‌ها انتقال از سبك دربارى تركمان را به سبك دربارى صفوى كاملا عيان مىسازند و نيز بر كارگاه نقاشى تبريز در آستانه ورود هنرمندان تيمورى تأكيد مىورزند كه سبك هرات را براى غنىسازى آن وارد تبريز كردند .\r\n\r\n\r\n","description":"","footnote":"\r\n( 1 ) - نگاه كنيد به : ك . اوتو - دارن ،  Das islamische Iznik  ، ( برلين ، 1941 م . ) صص 1804 ، 194 ؛ ساكيسيان ، در  Burlington Magazine  ، جلد 87 ، ( 1945 م . ) ، صص 32 - 224 .\r\n( 2 ) - قاضى احمد ، صص 1 - 180 .\r\n( 3 ) - ساكيسيان ، نگارگرى ايران ، ص 108 ، كه على را ارائه مىدهد .\r\n","page_name":" 499 ","page_number":499},
  {"content":"\r\n\r\nاينكه خود سلطان محمد از مدتها پيش روى اين نسخه كار مىكرده از نگاره‌اى معلوم مىشود كه « دربار كيومرث » را بازنمايىكرده و با گزارشى دمساز و مطابق است كه دوست محمد درباره سلطان محمد ارائه كرده كه مشغول نقاشى يك شاهنامه دربارى است و « خلق را چنان در پوستين پلنگ تصوير كرده كه دل هر نقاش جسورى را مىلرزاند « 1 » . » اين نگاره درواقع اثرى ظريف و خارق‌العاده است كه اجراى آن را به اوايل دهه 1520 م . نسبت مىدهند . يك‌چنين اقدام جسورانه و عالى نبايد كمتر از ده سال طول كشيده باشد : تنها تاريخى كه در اين نسخه آمده در بخش معمارى نگاره برگ  r  516 و سال 934 ه را نشان مىدهد كه معادل 8 - 1527 ميلادى است . در اينجا ظاهرا بايد با ولش  ( Welch )  همنوا شويم « 2 » كه اين برگ از نسخه شاهنامه زمانى بدان افزوده شده كه كار نقاشى آن به مدت چندسال پيشرفت زيادى كرده بود . او معتقد است كه اين كار در اوايل دهه 1520 م . شروع و در اواسط دهه 1530 م . به پايان رسيده است . من ترجيح مىدهم خلق اين اثر را بين سالهاى 1520 م . و حدود 1530 م . قرار دهم : چون بنظرم رسيد ( كه صرفنظر از تعدادى از نگاره‌هاى آن‌كه بازتابى از سبك دربارى تركمان است ) اكثر نگاره‌هاى آن رابطه نزديكى با نگاره‌هاى نسخه‌هاى معروف دهه 1520 م . دارد يعنى نسخه كتاب مير عليشير از سال 1526 م . محفوظ در پاريس و ظفرنامه سال 1529 م . موجود در تهران ؛ ولى چندان سنخيتى با خمسه دربارى نظامى تحرير در سالهاى 43 - 1539 م . و محفوظ در كتابخانه بريتانيا ندارد . چند تا از نگاره‌هاى آن درواقع يادآور نگاره‌هاى ديوان حافظ سام ميرزا در حدود سال 3 - 1530 م .\r\nاست « 3 » ، امّا تواريخى را كه براى حدود موقتى خلق آن ارائه شده ، بىاعتبارى نمىكند . چندين نگاره آن از نظر پيشرفت هنرى شبيه نگاره‌هاى خمسه نظامى سالهاى 43 - 1539 م . است ، ولى حاوى دو نگاره هم هست كه « امضاى » آنها به سلطان محمد نسبت داده شده است . يكى از اين نگاره‌ها كه بهرام‌گور را درحال شكار تصوير كرده ، كاملا شبيه نگاره برگ 568 شاهنامه است كه اتفاقا يكى ديگر از اعمال بهرام‌گور را تصوير كرده است . در اينجا صخره‌هاى كوهستانى كاملا جلوه‌يافته ، اما بين اين دو صحنه شكار و پيكره‌هاى موجود در منظره از نظر مفهومى چندان اختلافى موجود نيست . سلطان محمد همراه پسرش ميرزا على به گروه تصويرگران خمسه دربارى\r\n\r\n\r\n","description":"","footnote":"\r\n( 1 ) - ولش و ديكسون ، شاهنامه هوتون ، تصوير رنگى 8 ؛  Wonders of The Age .  ، ص 17 .\r\n( 2 ) - ولش  A King , s Book of Kings  ، ص 16 . در اين شاهنامه سرلوحى وجود ندارد . قبلا تصور مىرفت كه اين نسخه در سال 944 / 1537 بوسيله قاسم عشرى استنساخ شده است : مارتين ، نقاشى نگارگرى ، جلد 2 ، ص 63 .\r\n( 3 ) - بينيون ، نقاشى نگارگرى ايران ، تصاوير  LXXXLIVA  ، ولش  A King , s Book of Kings  ، ص 57 . هنرهاى اسلام شماره  b  598 .\r\n","page_name":" 500 ","page_number":500},
  {"content":"\r\n\r\nنظامى پيوست و به احتمال اداره كتابخانه سلطنتى را در حدود سال 1540 م . به مير مصور واگذاشته است . همچنين گزارش شده كه وى روى يك نسخه دربارى شاهنامه كار مىكرده كه به احتمال زياد همانست كه در مجموعه هوتون موجود است . اين كار براى سلطان محمد پيش از اينكه به دربار مغولان اعظم مهاجرت كند ( كمى پس از ورود امپراتور همايون به كابل در سال 956 / 1549 ) يك فرصت ده‌ساله پديد آورده است . تعدادى از نگاره‌هاى اوليه اين نسخه يعنى برگهاى  V  21 و  V  22 و  V  23 در نوع خود شاخص هستند « 1 » و مىتوانند آثار هنرمندانى باشند كه در دربار آق‌قويونلو تربيت شده‌اند ، چون داراى خلاقيت در تصوير گياهان ، و پيكره‌هاى نسبتا درشت نسبت به اسبان و سرهاى بزرگ نسبت به بدنهايشان هستند . نقشپردازى درختان ، ابرها و صخره‌ها در حد عالى است و شادابى و سرزندگى در رنگ‌آميزى و حركات در اين صحنه‌ها موج مىزند . براى رنگ‌آميزى آسمان از طلا استفاده شده است . اين سبك را مىتوان فقط در نيمى از نگاره‌هاى اين نسخه مشاهده كرد . در چند صفحه آن تأثير سبك هرات كاملا به چشم مىخورد و نشاندهنده پيكره‌هاى ريز ، معمارى باشكوه و صخره‌هاى سفيدرنگ با سنت متقدم تيمورى است ( برگ  V  89 ) . اين دو نوع نگارگرى كه هردو غنى و درخشان است بر نسخه حاكم است ؛ ولى در اين نسخه نوعى آينده‌نگرى و تركيب‌بندى هنرى وسيعتر و پيكره‌هاى بيشتر به چشم مىخورد . در اين نسخه تنوع شديد خلاقيت و غناى جزئيات موج مىزند تا آنجا كه تأثير فزاينده و مركب آن كاملا توان كاه و كوبنده است . در آن شديدا بر چارچوب اطراف فضاى متن تأكيد شده و اين مسأله در اكثر موارد حتى در جايى كه نگاره‌ها از قاببند خود خارج شده و به يكى از جوانب حاشيه خزيده‌اند ، ديده مىشود . خود اين كشيدگيها معمولا شكل مستطيل هستند و لذا كلمات متن را تا كناره‌هاى صفحه كشانده‌اند . چندتا از آنها هم در قسمت فوقانى حالت مثلث‌گونه يافته‌اند ؛ خطوط محدودكننده از اين نظر براى هنرمند اهميت داشته كه مىخواسته از آن به‌عنوان ابزار معمارى در تركيب‌بنديها بهره گيرد . بندرت اتفاق افتاده كه در اين نگاره‌ها از عادت نشاندادن برجك هرمى بر روى كوشك و يا بيرون‌زدگى كاكل درختى از بخش فوقانى صفحه كه در دوره تيمورى معمول بود ، استفاده شده باشد و حال آنكه در چندين مورد ، اين كشيدگيها به جوانب مختلف متمايل شده يعنى عملى كه از ميانه اين سده رواج كامل يافته است . درواقع ضعف اين سبك نو ، در پراكندگى ، سستى تمركز بر روى موضوع و ناكامى در ارائه حركت و اشتياق عاطفى نهفته است . اين نگاره‌ها از نظر فنى بىنظيرند و از حيث هماهنگى رنگها در هنر جهان تالى ندارند .\r\n\r\n\r\n","description":"","footnote":"\r\n( 1 ) - ولش ،  Wonders of the Ages  ، صص 3 - 52 ، شماره 9 و  A king , s Book of Kings  ، صص 7 - 92 .\r\n","page_name":" 501 ","page_number":501},
  {"content":"\r\n\r\nاوراق بىدليل و زشت بعضى از نگاره‌هاى اين دستاورد عظيم و شاهكار نسخ خطى فارسى لطمه سختى بدان وارد كرده « 1 » و كندن نگاره‌ها و جداسازى آنها از متن اصلى بر وحدت فوق‌العاده اين اثر كه نشانه‌اى از پختگى و پروردگى كارگاه آن است ، شديدا آسيب رسانده است . صفحهء نماى متن ارزش و اهميت اين نگاره‌هاى تقريبا تمام صفحه‌اى را متوازن ساخته است . از كل نگاره‌ها فقط سه نگاره حالت صفحه دارند . تعداد زيادى از صفحات داراى نگاره هستند و جائى نيز براى متن دارند : و آرايش آنها طورى است كه روش ديگرى از تلفيق آنها را فراهم ساخته و از نظر جداسازى كامل از راه تداوم ، نگاره‌هاى بين ستونهاى متن و تعبيه تذهيب اسليمى رسمى در اين فضاها با يكديگر متفاوت هستند ؛ و در هر مورد انسجام تصوير و متن با اعلى درجه خود حفظ شده است . در دو مورد ( برگهاى  b  و 385 و  b  638 ) زمينه فضاى چهار متن طلاافشانى شده تا از دمسازى ثبات معمارى تصوير شده جلوگيرى كند .\r\nهمچنين وحدت سبك و رنگ‌آميزى كه بىشك از تحميلات مدير كارگاه دربارى سلطان محمد بوده ، بر وحدت متن و نقاشيها پيشى گرفته است . اين سبك خانگى را بايد سبكى مشوش و تزيينى معنى كرد كه داراى نگره فضايى و بيرونى بود و در تقابل و تباين كامل با سبك تيمورى هرات در زمان سلطان حسين بايقرا قرار داشت و اشتياق و ذوق درونگراى عرفانى شاعر معروف جامى بر آن حاكم بود و در اثر بهزاد و مكتب او همراه با توازنهاى نسبتا منسجم و سرد و تركيب‌بنديهاى بسته جلوه يافته بود .\r\nنگاره صفحه  b  516 كه بوسيله ميرمصور امضاء شده « 2 » و داستان اردشير و گلنار را به تصوير كشيده ، در شهررى در كوشكى با كاشيكارى درخشان و در بستر ديده مىشوند . صحنه ، آرامش كاملى را با هلال ماه و لكه‌هاى ابر در آسمان شب القا مىكند . رنگاميزى گرم تختخواب احساس و عاطفه را به خوبى منتقل مىكند و درعين‌حال گلنار به آرامى بادبزنهاى آويخته بر ديوار را تكان مىدهد . رقم هنرمند در افريز كتيبه كاشيكارى شده آمده است .\r\nدوست محمد كه امضاى او زير نقاشى ديگر است ( برگ  b  512 ) « 3 » و از اهميت اثر او به‌عنوان يك منبع ادبى در پائين صحبت خواهيم كرد ، داستان هفتواد و كرم را به تصوير كشيده است . اين نگاره منظره‌اى مشوش است كه در وسط آن شهرى در درون دره‌اى قرار گرفته و در دروازه آن\r\n\r\n\r\n","description":"","footnote":"\r\n( 1 ) - نگاره‌هاى ايرانى : نمايشگاهى از هفده نگاره شاهنامه هوتون ( لندن ، 1979 م . ) ، شماره 13 ، صص 7 - 36 . كريستى ، لندن ، كاتالوگ ، 17 نوامبر 1976 م . ،  D  ، صص 33 - 28 ( هفت برگ از شاهنامه هوتون ) .\r\n( 2 ) - ولش  Wonders of the Ages  ، صص 7 - 96 ، شماره 30 و  A king , s Book of Kings  ، صص 71 - 169 .\r\n( 3 ) - ولش ،  Wonders of the Ages  ، صص 101 - 98 ؛ و  A king , s Book of Kings  ، صص 4 - 173 .\r\n","page_name":" 502 ","page_number":502},
  {"content":"\r\n\r\nرفت‌وآمد زياد به چشم مىخورد . در زاويه چپ تحتانى آن گروهى از دختران در بيرون دروازه داستان پيدا شدن كرم جادوئى را بازنمائى مىكنند . اين صحنه يكى از تركيب‌بنديهاى پيشرفته كتاب و احتمالا يكى از نگاره‌هاى پسين آنها نيز هست كه مناظر وسيع ميانه اين قرن را مجسم ساخته است . اين صحنه از اين نظر اهميت دارد كه بعدها هنرمند مغولى كه براى شاهزاده سليم كار مىكرده ( پس از امپراتور جهانگير ) حدود سال 1600 م . بار ديگر آن را كار كرد « 1 » .\r\nصحنه صفحه  b  42 كه فريدون را درحال امتحان و آزمايش فرزندانش در مواجهه با يك اژدها نشان مىدهد « 2 » ، از نظر سبك به شاهنامه هوتون نزديكتر است و بىشك قدمت نسبتا بيشترى دارد . اگر اين نگاره را با صحنه شكار نسخه 1526 م . عليشير نوائى مقايسه كنيم به نتايج قابل توجهى مىرسيم . در اينجا بهرام‌گور درحال خودآزمايى در مقابل دو كنيز خنياگر يونانى است « 3 » .\r\nكارى ولش اين نگاره‌ها را به خود سلطان محمد نسبت مىدهد و هردو هم بىشك از خصوصيت دربارى برخوردار است . تركيب‌بندى بهرام‌گور ، با استفاده از ستون پله براى رديف كمانداران در يك طرف پيشزمينه و براى رديف خدمتكاران در سوى ديگر ، پيچيده‌تر شده و سرهاى محافظين هم از پشت افق ظاهر گشته است ؛ اين ويژگيها با غناى بيشترى در نسخه ظفرنامه سال 1529 م . نيز ديده مىشود . ولى نگاره فريدون به لحاظ درگيرى باشكوه با هيكل عظيم اژدها در يك منظره كوهستانى شبيه به يك دشت باز ، در آنجا كه سوارگان احساس فضاى بازترى راحتى نسبت به نگاره‌هاى پرده‌گون موجود در پاريس القاء مىكنند ، بىنظير و بىهمتا است .\r\nدومين نگاره نسخه نوائى ، صحنه جاندار نبرد ، « شكست سپاه دارا بدست اسكندر » « 4 » كاربست دوباره تركيب‌بنديهاى موفق و گروه‌بنديها را نشان مىدهد « 5 » . در اين نگاره گروه ميانى سوارگانى كه حمله دو پياده‌نظام را درهم مىشكنند از خمسه نظامى تاريخ 1490 م . مايه گرفته ( موجود در كتابخانه بريتانيا ، ضميمه شماره 25900 ) كه بوسيله بهزاد امضاء شده و عموما اعتقاد براينست كه اين نگاره هم از كارهاى بهزاد است . اين تركيب‌بندى كوچك ولى دقيق بارديگر در خمسه نظامى سال 1525 م . محفوظ در موزه متروپوليتن بكاررفته كه در آن سه گروه ديگر از جنگجويان علاوه بر گروه جنگجويان نسخه نوائى در پاريس ، افزوده شده است . اينكه اين نسخه سال 1525 م . انتقال‌دهنده تركيب‌بندى آثار بهزاد است ، از حضور نگاره‌اى از نسخه نوائى معلوم\r\n\r\n\r\n","description":"","footnote":"\r\n( 1 ) - ارنست كونل و ه . گوتس ، كتاب نقاشيهاى هندى از آلبوم جهانگير محفوظ در كتابخانه دولتى برلين ( لندن ، 1926 م . )\r\n( 2 ) - ولش ،  Wonders of the Ages  ، صص 3 - 62 ؛ و  A king , s Book of Kings  ، صص 2 - 121 .\r\n( 3 ) - بلوشه ،  Musulman Painting  ، تصوير  CXXIV  .\r\n( 4 ) - همان منبع ، تصوير  CXXV  .\r\n( 5 ) - گروبه ،  The Classical Style  ، ص 33 ؛  Arts of Islam  ، شماره  b  595 .\r\n","page_name":" 503 ","page_number":503},
  {"content":"\r\n\r\nمىشود كه پيكره تنديس‌گونه سواره‌اى را با نيزه در سمت راست نشان مىدهد و از نظر حالت و موقعيت به نگاره نسخه متروپوليتن شباهت دارد ولى در اينجا داراى ريش است . اين نگاره تا حدود زيادى خشك و رسمى است ( بر خلاف صحنه نبرد نسخه نوائى كه به همان دقت و ظرافت نگاره‌هاى بهزاد است ) امّا شيوه آزادانه دوره متقدم شاه طهماسپ در آن موج مىزند .\r\nدر ديوان حافظ سام ميرزا به تاريخ تقريبى 1534 م . اجراى نسبتا جديد از ساختار معمارى در يكى از نقاشيها به امضاى سلطان محمد به چشم مىخورد « 1 » . در اين نگاره ، مثل نقاشيهاى پيشرو شاهنامه هوتون ، شمار زياد از پيكره‌ها و هركدام با حالت و وضعيت خاص خود ، وارد صحنه شده‌اند ، امّا همه آنها مثل نگاره « جشن عيد » در ارتباط با يكديگر هستند . ترديدى نيست كه ولش برپايه اين نگاره امضاء شده ، نگاره « صحبت ضحاك از سرنوشت خود » را در شاهنامه هوتون به سلطان محمد نسبت داده است « 2 » . نگاره « جشن عيد » تركيب‌بندى بسيار ساده‌اى دارد امّا پيكره درباريان و حضّار كه نشانگر همان زنجيره روابط و چارچوب كنش اصلى با ايوان تزيين يافتهء درخشان همراه با كوشك مسقف است ، به همان اندازه مؤثر و چشمگير است . ترديدى نيست كه اين نگاره عليرغم وضعيت متقدم خود در نسخه ، از نظر تاريخى بايد متأخر و متعلق به حدود سال 1530 م . باشد . حتى نگاره « پنهان شدن باربد در پشت درخت » در صفحه  b  731 ، با آسمان شبانه فوق‌العاده و ابرهاى جارى به سمت حاشيه چپ ، بسيار آينده‌نگر است . ولش اين نگاره را از آن ميرزا على فرزند سلطان محمد مىداند « 3 » و اين ادعاى وى را در نگاره امضاء شده اين هنرمند در نسخه نظامى سال‌هاى 43 - 1539 م . موجود در كتابخانه بريتانيا كه يكى از آنها حتى باربد را به صورت يكى از خنياگران دربارى تصوير كرده ، به ثبوت مىرساند .\r\nدومين نسخه دربارى يعنى خمسه نظامى كه بين سالهاى 1539 م . و 1543 م . بوسيله شاه محمود نيشاپورى تحرير شده ، با سيزده نگاره معاصر باقى مانده است ( كتابخانه بريتانيا ، نسخ شرقى ، 2265 ) « 4 » . دو نسخه دربارى ديگر را دوست محمد ، نويسنده حدودا معاصر اين نسخه ، چنان توصيف مىكند كه « قلم از توصيف هنر آنها عاجز است » وى مىافزايد كه دو نقاش سيد ، يعنى آقا ميرك و مير مصور نگاره‌هاى آنها را نقاشى كرده‌اند « 5 » . البته همه نگاره‌ها را نمىتوان فقط از رشحه قلم اين استادان دانست ، بلكه نسخه نظامى با تصويرى از افسانه‌ها ، انوشيروان و وزير او و\r\n\r\n\r\n","description":"","footnote":"\r\n( 1 ) - ولش  Wonders of the Age  ، صص 7 - 126 ، شماره 43 .\r\n( 2 ) -  MMAB  ، آوريل 1971 م . تصوير 2 ، ص 347 .\r\n( 3 ) - ولش ،  Wonders of the Age  ، صص 5 - 114 ، شماره 38 .\r\n( 4 ) - بينيون ،  Poems of Nizami  ؛ گرى ،\r\n Persian Painting From miniatures of the XIII - XVI Centvries \r\n، تصاوير 11 و 12 .\r\n( 5 ) - دوست محمد ، در بينيون  Persian Miniature Pamting  ، ص 186 .\r\n","page_name":" 504 ","page_number":504},
  {"content":"\r\n\r\nجغدان نشسته بر خرابه‌هاى روستا ، شروع مىشود كه رقم حتمى ميرمصور را دارد و اين رقم به دورن نقاشى كشيده شده يعنى كارى كه بندرت در اين دوره رخ مىداد . منظره در اكثر نگاره‌هاى خمسه ، بخش چشمگير و برجسته آنهاست كه در كاشيكارى فروريخته و مدخل آشيانه پرنده و نيز ماران و جغدانى كه بر سر ويرانه مىنالند ، به حد و حجم قابل توجهى از واقع‌گرايى دست يافته است . غروب دل‌انگيز ، شيوه‌اى را برپاداشته كه در بقيه سالهاى اين سده ادامه يافته است .\r\nساير نگاره‌هاى اين كتاب حاوى انتسابهاى كتابخانه‌اى است ولى چندتا از اين انتسابها قابل قبول است مخصوصا نگاره آقا ميرك با عنوان « جلوس خسرو » و نگاره سلطان محمد با عنوان « نخستين ديدار خسرو از آبتنى شيرين » . نگاره اخير يكى از زيباترين تصاوير اين موضوع معروف و محبوب بوسيله نگارگرى است كه بدست ما رسيده است ؛ چون در اين نگاه منظره و پيكره‌ها به يكسان احساس غنايى يك صحنه رمانتيك را القاء مىكنند . در نگاره نخستين درباريان خسرو با لباس پرزرق‌وبرق دربار طهماسپ ظاهر شده‌اند درحاليكه قوس تخت بزرگ به گونه جداره‌اى جلوه‌گر شده كه باغ پسزمينه از آن به خوبى قابل رؤيت باشد . مير سيد على فرزند مير مصوّر صحنه‌اى از چادرهاى صحراگردان را تصوير كرده كه در آن سه چادر ليلى و ملازمين او نقاشى شده و نيز مجنون زار و نزار كه بوسيله پيرزن گدائى به غل‌وزنجير كشيده شده و ليلى او را ملاقات مىكند . اين صحنه سبز يكى از تركيب‌بنديهاى پيشرو اين سلسله از نگاره‌هاست و از زوايا بر روى دو محور قرار گرفته و جزئيات واقع‌گراى رمه‌بانان و گلدوزان را كه با مضمون رمانتيك داستان تصويرشده ، تلفيق و تركيب كرده و تنشى متعادل و متوازن بوجود آورده است .\r\nدر نقاشى هند جايى كه مير مصور مكتبى را ايجاد كرد ، رئاليسم افزايش يافت ولى تخيل بسرعت محو شد .\r\nدر مورد تاريخ هنر كتاب‌آرائى در قرن دهم دو منبع اصلى وجود دارد كه هردو درخصوص وقايع و تجارب اشخاص از منابع قابل اعتماد هستند ولى چيزى درباره ادوار سابق ارائه نمىدهند . باوجوداين ، اين منابع از بهترين منابعى هستند كه درباره تاريخ كهن نقاشى نگارگرى ايران در كارگاههاى هنرى دوره صفوى بدست ما رسيده است . اين دو منبع حتى در جائى كه اهميت ادبى خود را از دست مىدهند ، راجع‌به شيوه‌هاى نقاشى و حاميان آن اطلاعاتى ارزشمند عرضه مىكنند .\r\nمولانا دوست محمد از اهالى هرات و خوشنويس مشهور و بر طبق نوشته تحفه سامى سام\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nميرزا موسيقىدان و نقاشى زبردست بود « 1 » . او در نزد ابراهيم ميرزا ( متولد 923 / 1517 ، متوفى 956 / 1549 ) برادر شاه طهماسپ و حامى برجسته هنر كتاب‌آرايى كار مىكرد . گزارش او از « نقاشان ديروز و امروز » در ديباچه مرقع به‌نام بهرام ميرزا و محفوظ در كتابخانه توپ‌قاپى در استانبول و به تاريخ 1544 م . حفظ شده است « 2 » . او در نوشتهء خود طبعا متمايل به خراسان و بويژه هرات است و به همين دليل مرجعى مطمئن درباره تاريخ نقاشى هرات در زمان سلطان حسين بايقرا است . باز طبيعى است كه اثر وى در مورد اوايل دوره صفوى غنى و پربار است . چون دوست محمد در كتابخانه شاه طهماسپ كار مىكرد و در خوشنويسى معلم خواهر شاه مهين بانو معروف به « شاهزاده سلطانم » بود . معهذا نوشته دوست محمد بطوركلى جريان عمده سنت نقاشى تيمورى را در هرات از زمان بايسنقر ميرزا به بعد دربرمىگيرد .\r\nدومين منبع ، قاضى احمد است كه خوشنويسى دوست محمد را تمجيد مىكند ولى از مقدمه او به عنوان يكى از منابع گزارش خويش صحبتى به ميان نمىآورد ؛ او نخستين نسخه رساله‌اش را درباره خوشنويسان و نقاشان ، پنجاه سال بعد يعنى در سال 1596 م . ترتيب داد . قاضى احمد حدود سال 1550 م . در يكى از خانواده‌هاى سادات قم چشم به جهان گشود ؛ او دوره نخستين زندگى خود را در مشهد گذراند و پدر او شرف الدين حسين با عنوان مير منشى در خدمت ابراهيم ميرزا فرزند بهرام ميرزا مذكور در بالا و برادرزاده و داماد شاه طهماسپ و فردى بافرهنگ و فرهيخته بود . بنابراين پسر او تا مرگ سياسى ابراهيم ميرزا در سال 1577 م . شناخت شخصى و نزديك از او داشت . ابراهيم ميرزا در خلال شانزده سال پس از سقوط عمش سام ميرزا در سال 1561 م . از حاميان اصلى و عمده هنرها بشمار مىرفت . قاضى احمد ( صرفنظر از تجارب شخصى در مشهد در ايام جوانىاش ) در روزگار سلطنت شاه اسماعيل دوم ( 5 - 984 / 7 - 1576 ) و محمد خدابنده ( 95 - 985 / 87 - 1578 ) در مقام يكى از مأموران دون‌پايه در قزوين پايتخت صفويان اقامت گزيد . قاضى احمد علاوه بر دانش و شناخت شخصى ، از دو منبع بهره گرفت ، يكى رساله منظوم خطاط مشهور سلطانعلى مشهدى درباره صناعت خطاطى و قواعد\r\n\r\n\r\n","description":"","footnote":"\r\n( 1 ) - محفوظ الحق ، تحفه سام ميرزا را كه رساله‌اى در باب نقاشان ، مذهبان و خوشنويسان به تاريخ 957 / 1 - 1550 است ارزيابى كرده است . ارزشمندترين اطلاعات شرح حالى او عبارتست از ( صص 3 - 242 ) : آقا ميرك « در طراحى و تصوير بىنظير زمان و حاليا در خدمت صاحبقرانى [ شاه طهماسپ 
  ] است » ؛ مانى شيرازى « در اوايل به زرگرى اوقات مىگذرانيد و سپس به شاعرى پرداخت و در مصورى و نقاشى به مراتب عالى صعود نمود » ؛ قديمى گيلانى « مصورى خوبست ولى در شاعرى خود را كمتر از ديگران نمىداند » ؛ مير شكرى « از سادات شيراز است و در صحافى و لاجوردشوئى وقوفى دارد » ؛ قرداشميش « در تبريز به چينىفروشى مشغول است » .\r\n( 2 ) - خلاصه ترجمهء آن در بينيون ،  Persian Miniature Painting  ، صص 8 - 183 آمده است .\r\n","page_name":" 506 ","page_number":506},
  {"content":"\r\n\r\nتعليم آن و داراى ارزش تاريخى كم « 1 » ، و ديگرى كتاب سام ميرزا پسر شاه اسماعيل اول . رساله او نخستين‌بار در سال 1015 / 1596 به اتمام رسيد و بعدها مورد تجديدنظر قرار گرفت و در سال 1606 م . وقتى كه دومين نسخه آن كامل شد ، خاتمه يافت . نكته گفتنى در اين نسخه اينكه خوشنويسان برجسته ( نظير خطاطان دربار ابراهيم و بايسنقر فرزندان شاهرخ و شاه طهماسپ ) بارها در طرح‌ريزى كتيبه‌هاى سترگ ابنيه و اجراى آنها بر روى كاشيكارى و يا آجرهاى لعابدار همكارى داشتند . از اينجاست كه بين تزيين نسخه‌ها و ابنيه ارتباط نزديكى برقرار شده است و گفته مىشود كه ابراهيم استرآبادى دو بيت به خط نستعليق « بر عنوان در درگاه كاشىكارى آستانه مقدسه منوّره متبركه حضرت معصومه صلوات إله عليها » نوشت « 2 » . قاضى احمد پيوسته از مهاجرت هنرمندان كتاب‌پرداز در كسب حمايت و دوستىشان با شاهزادگان صحبت مىدارد . پروفسور مينورسكى كه چاپى ارزشمند را از رساله قاضى احمد انجام داده ، در مقدمه‌اش اشاره مىكند كه طرح كتاب او از اصل موضوع فراتر رفته و تقريبا شبيه مناقب هنروران از شاعر و مورخ ترك مصطفى عالى شده است كه حدود ده سال قبل از آن تأليف شده بود . اين رساله يك رساله تأليفى است و در تأليف آن از منابع پيشين استفاده شده و قاضى احمد از اين منابع فقط به يكى اشاره مىكند كه سيمى نيشاپورى « 3 » ، خوشنويس مشهدى در حدود ميانه سده نهم / پانزدهم نويسنده آن بود و آن‌را در باب هنر خطاطى و ترسل و كلا هنرها نوشته بود .\r\nعلاوه‌براين دو تك‌نگارى ، اطلاعات راجع‌به تاريخ هنر كتاب‌آرايى را بايد در صفحات تواريخ عمومى جستجو كرد ؛ سرتامس آرنولد قطعاتى از تاريخ دو مورخ يعنى خواند مير و اسكندر منشى را در اين قلمرو چاپ كرده است « 4 » . اسكندر منشى اطلاعات خود را در اين باب تا زمان مرگ شاه عباس اول ادامه داده است و حال آنكه مير خواند گزارش خويش را با سال مصيبت بار 913 / 1507 هنگاميكه محمد شيبانى خان هرات را متصرف شده ، به پايان برده است . آرنولد همچنين قطعه مربوط به اين امر را از ميرزا محمد حيدر دوغلات ( متولد 905 / 1499 ، متوفى 958 / 1551 ) ترجمه كرده است « 5 » . درباره تشكيلات كتابخانه سلطنتى هم صرفنظر از اطلاعاتى كه مىتوان از گزارشهاى شرح حالى بدست آورد ، تا پاره‌پسين اين دوره اطلاعى در دست نيست و در اين زمان تذكرة الملوك تأليف در حدود 1725 م . بعضى از آمار نسبى را درباره كاركنان كارگاههاى سلطنتى ازجمله كتابخانه سلطنتى ارائه داده است . در آن زمان درمىيابيم كه كاركنان\r\n\r\n\r\n","description":"","footnote":"\r\n( 1 ) - ضميمه كتاب قاضى احمد ، صص 25 - 106 .\r\n( 2 ) - همان منبع ، ص 89 .\r\n( 3 ) - همان منبع ، ص 19\r\n( 4 ) - آرنولد ،  Painting in Islam  ، صص 44 - 139 .\r\n( 5 ) -  BSOS  ، جلد 5 ( 1930 م . ) و منقول در بينيون ، نقاشى نگارگرى ايران ، صص 91 - 189 .\r\n","page_name":" 507 ","page_number":507},
  {"content":"\r\n\r\nمستمرىبگير مىتوانستند در زمانىكه كار رسمى كافى براى اوقات آنها وجود نداشت ، به سفارشات خصوصى مبادرت ورزند « 1 » . اين عملى بود كه در اين دوره انحطاط رشد كرد ؛ ولى از طرف ديگر در مورد ادوار سابق هم صادق بود و لذا علت صدور نسخ ثانوى تأليف بوسيله همان هنرمند را بيان مىكند . درباره وضعيت نقاشان و هنرمندان ديگر كتاب‌پرداز دوره صفوى و روشى كه اثر خود را پديد مىآوردند ، گزارشهايى از سياحان اروپائى در دست است . شاردن اطلاعاتى درباره ميزان بكارگيرى و گمارش در سىودو كارگاه سلطنتى ارائه مىدهد و مثلا مىگويد كه در زمان او هفتادودو نقاش به كار مشغولند و همه داراى مستمرى سالانه هستند كه بخشى به زحمت دريافت مىشود ؛ اينها را بايد با يكصدوهشتاد خياط مقايسه كرد . او همچنين از شيوه گمارش اين مؤسسات صحبت مىدارد كه با بررسى كامل نمونه‌هاى كار نامزدها بوسيله رؤساى متخصص هر كارگاه همراه بود و سپس براى تأييد ناظر مربوطه فرستاده مىشد « 2 » . نصب‌ها معمولا مادام‌العمر بود و فرزندان آنهايى كه در استخدام دربار بودند اين بخت را داشتند كه در دوازده و يا پانزده سالگى به كار در مؤسسه مزبور پذيرفته شوند . اين تشكيلات احتمالا از اصلاحات ديوانى شاه عباس اول منشأ مىگرفت و باز احتمالا منظم‌تر از سابق بود ، ولى اكثر هنرمندان كتاب‌آراى دوره صفوى مىبايد از درآمدهاى شخصى شاه و يا يكى از شاهزادگان برخوردار مىشدند .\r\nولى در زمان شاردن آشكارا برخى مؤسسات خصوصى براى ساخت نسخ خطى وجود داشت ؛ چون وى نرخ نساخان نسخ خطى را ذكر كرده و بالاترين نرخ هم براى يكهزار بيت ، چهار عباسى بود « 3 » . كتب دست دوم هم بازار خوبى داشت و براى خطاطى زيبا ، تذهيب و نگاره‌ها نرخهاى بالائى ردوبدل مىشد . شاردن در جاى ديگر از كيفيت عالى كاغذ نقاشى و كيفيت درخشان رنگها كه غيرقابل محو بودند ، صحبت مىكند ؛ همچنين به گفته وى استادان اروپائى برترى مواد واسطه‌اى نقاشى را كه از صمغ سندروس ، درخت زرين و روغن بزرك درست مىشد تحسين كرده‌اند « 4 » . شاردن حتى كاربرد سنگ لاجورد و لاجوردشويى را فراموش نكرده و به كيفيت خط و برترى و ظرافت اسليمىها توجهى ويژه نشان داده است .\r\nسومين منبع درخصوص تاريخ نقاشى نگارگرى ايران در دوره صفوى كه امروزه در دست است ، نوشته‌هاى يكى از استادان بنام اواخر سده دهم / شانزدهم است كه خود شاعرى برجسته بود\r\n\r\n\r\n","description":"","footnote":"\r\n( 1 ) - مينورسكى ، تذكرة الملوك ، ص 21 .\r\n( 2 ) - شاردن ، جلد 5 ، صص 500 - 499 و جلد 7 ، ص 329 به بعد .\r\n( 3 ) - همان منبع ، جلد 4 ، ص 281 .\r\n( 4 ) - همان منبع ، جلد 4 ، ص 271 به بعد و جلد 5 ، ص 204 .\r\n","page_name":" 508 ","page_number":508},
  {"content":"\r\n\r\nو رساله‌اى به نظم فارسى درباره فن نقاشى سرود : يعنى صادقى بيك ( متولد 940 / 4 - 1533 ، متوفى 1018 / 10 - 1609 ) « 1 » . او عضوى از اعضاى يكى از قبايل ترك‌نژاد بود كه در قدرتگيرى صفويان سهمى عمده داشت و زبان مادرى او نيز چغتائى بود ؛ او به زبان چغتايى تذكره‌اى راجع‌به شعرا ، نقاشان و خبرگان برجسته دوره صفوى پرداخت . با اينكه صادقى بيك از يك خانواده سپاهى بود ، ولى علاقه زيادى داشت تا هنر بهزاد را ادامه دهد و مظفر على ( متوفى 1576 م . ) برادرزاده و شاگردش را راضى ساخت تا در سال 1568 م . در قزوين به تعليم او بپردازد و در اينجا بود كه به محافل دربارى راه يافت . در خلال سلطنت مستعجل و كوتاه شاه اسماعيل دوم ( 5 - 984 / 7 - 1576 ) در خدمت او بود ولى با مرگ او اول به همدان و سپس به لاهيجان در گيلان و بعد به يزد فرار كرد . معهذا صادقىبيك زمانيكه شاه عباس جوان در هرات بود مورد توجه او قرار گرفت و در موقع جلوس خويش در سال 995 / 1587 وى را كتابدار خود كرد و صادقى مدت دهسال عهده‌دار اين مقام بود . موقعيت و سفرهاى صادقىبيك او را با شخصيتهاى برجسته زمان و فرهيختگان ايران در سى سال پسين سده دهم / شانزدهم آشنا ساخت .\r\nالبته نوشته‌هاى او شرح حال هنرمندان نام‌آور كتاب‌آرايى نيست ، بلكه طرحهائى روشن از شخصيت ، شهرت و دستاوردهاى آنهاست ؛ گفته‌هاى او صريح و حكايت‌وار است . بنابراين اثر او از نظر تاريخى به پاى اثر دوست محمد و يا قاضى احمد نمىرسد .\r\nيكى از اسناد هنرى قاطع و حساس براى درك و فهم كتاب‌آرايى دوره صفوى در نيمه اول سده دهم / شانزدهم نسخه هفت اورنگ جامى محفوظ در نگارخانه فرير واشنگتن « 2 » است . تكميل سيصدوسه برگ نگاره آن مدت نه سال در بين سالهاى 963 / 1556 و 972 / 1565 طول كشيد و بر طبق سرلوح آن در سه مركز يعنى مشهد ، قزوين و هرات انجام گرفته است . اين نسخه ، يك نسخه دربارى است كه براى ابراهيم ميرزا فرزند بهرام ميرزا ، برادرزاده محبوب شاه طهماسپ ( كه در سال 963 / 1556 از طرف وى حاكم مشهد شد درحاليكه سيزده سال بيشتر نداشت و دختر خود گوهر سلطان را به عقد نكاح وى درآورد ) تهيه شده بود . ابراهيم مولانا مالك يكى از خطاطان بنام اين دوره را همراه خود به مشهد برد و او را نخستين رئيس كتابخانه خود كرد « 3 » ؛ ولى شاه در سال 966 / 1559 او را به قزوين فراخواند . او ضمنا دو بخش نخستين هفت اورنگ موجود در نگارخانه فرير را كتابت كرد . درحاليكه كتابت بقيه آن‌را چهار نفر از خطاطان برجسته\r\n\r\n\r\n","description":"","footnote":"\r\n( 1 ) - نگاه كنيد به : گنجه‌اى ، « يادداشتها » ؛ و نيز ولش ،  Artists for the Shah  ، صص 74 - 41 .\r\n( 2 ) - سچوكين ، نسخ خطى صفوى ، ص 127 و تصاوير  XLiii , XLii , XL  . گرى ، نقاشى ايران ( 1961 ) : صص 90 - 187 .\r\n( 3 ) - قاضى احمد ، ص 142 .\r\n","page_name":" 509 ","page_number":509},
  {"content":"\r\n\r\nاين دوره بر عهده گرفتند . از سه نگاره اهدا شده به ابراهيم ( برگهاى  b  38 ،  a  132 و  a  162 ) معلوم مىشود كه معاصر با متن هستند و همه آنها در بخشهايى است كه در مشهد كتابت شده‌اند . از گزارش قاضى احمد برمىآيد كه در اين زمان نقاشان برجسته و بنام ملازم حاكم مشهد ، شيخ محمد ، على اصغر و عبد اللّه بودند « 1 » . عبد اللّه در تذهيب و ترتيب سرلوحها و شمسه‌ها سرآمد بود و رنگ روغن را كسى بهتر از او كار نمىكرد به همين دليل لقب او مذهّب بود و اسكندر منشى هم از او با همين تخصص نام مىبرد . نسخه هفت اورنگ نگارخانه فرير يكى از نخستين نسخه‌هايى است كه منحصرا مىتوان گفت حواشى تذهيب‌كارىشدهء آن بايد همزمان با خود كتاب باشد « 2 » . درواقع اجراى آرايش گياهى آن بايستى همان تاريخ شروع شده باشد يعنى درست در زمان شكل‌گيرى مكتب مغولان در هند كه آرايش مزبور در اين مكتب يكى از شيوه‌هاى معمول شد .\r\nگفتنى است كه تزيين حاشيه نسخه خمسه نظامى دربارى سال‌هاى 43 - 1539 م . در زمان بعد از تكميل نگاره‌هاى آن صورت‌گرفته كه حالت باسمه‌اى و گسيخته‌اى دارد . على اصغر از اهالى كاشان ، معلم خود قاضى احمد در امر نقاشى نگارگرى بود و طبق نوشته اسكندر منشى در منظره‌پردازى ( كوچه‌باغها و درختان ) تالى نداشت . شيخ محمد هم خطاط بود و هم نقاش . گفته مىشد كه از نقاشى ختائى پيروى مىكرد ( و شايد هم تقليد ) ؛ گواينكه بيشتر به سبب مهارت و استادى در تذهيب و تحرير مورد تمجيد قرار مىگرفت تا پيروى از نقاشى ختائى . از سوى ديگر ، اسكندر منشى اشاره مىكند كه وى شيوه تقليد از نقاشى اروپائى را در پيش گرفت . بهرحال چنين مىنمايد كه شيخ محمد بويژه نقاش پيكرپرداز بوده است . درواقع قبل از سده يازدهم / هفدهم از تأثيرات اروپا در نقاشى ايران نمىتوان سراغ گرفت .\r\nاز آنجا كه نگاره‌هاى نسخه هفت اورنگ نگارخانه فرير را دليل بارزى از كار گروهى هنرمندان كتابخانه ابراهيم ميرزا اعلام كرديم ، لذا بهتر است به سبب روشن شدن اين سبك دقت بيشترى داشته باشيم .\r\nسچوكين بيست‌وهشت نگاره آن‌را به دو گروه طبقه‌بندى مىكند . شانزده نگاره نخستين را كهنه‌نما مىداند كه فرقى با تصاوير خمسه نظامى دربارى سالهاى 43 - 1539 م . ندارند ؛ دوازده نگاره ديگر نشانگر پيشرفت زياد ، پويائى بيشتر و تجارب جسارت‌آميز در تركيب‌بندى و واقع‌گرايى چشمگير در بعضى از پيكره‌ها است ( شماره‌هاى 8 ، 11 ، 12 ، 14 ، 19 ، 22 ، 23 ، 24 ،\r\n\r\n\r\n","description":"","footnote":"\r\n( 1 ) - همان منبع ، صص 90 - 187 . آرنولد ، نقاشى در اسلام ، ص 143 .\r\n( 2 ) - م . س . سيمپسون ، « توليد و حمايت از هفت اورنگ جامى موجود در نگارخانه هنرى فرير » در  AO  ، جلد 13 ( 1983 م . ) ص 98 كه كشف امضاى عبد إله شيرازى را در برگ  b  84 كه يك عنوان دوبرگى است ، گزارش مىدهد .\r\n","page_name":" 510 ","page_number":510},
  {"content":"\r\n\r\n25 ، 26 ، 27 ) . شماره‌هاى 23 و 24 متعلق به تصاوير ليلى و مجنون است كه در سال 972 / 1565 در هرات كتابت شده است ؛ شماره 9 از نگاره‌هاى سلامان و ابسال است كه در سال 968 / 1561 اجرا شده ؛ درحاليكه يوسف و زليخا ( شماره‌هاى 12 - 7 ) در سال 964 / 1557 در مشهد توليد شده است . براى مقايسه با گروه اخير ، هشت نگاره از گرشاسپ‌نامه ( كتابخانه بريتانيا ، نسخ شرقى 12985 ) به تاريخ 981 / 1573 از قزوين موجود است « 1 » كه سه‌تا از آنها را مظفر على ، صادقى بيك و زين العابدين ، استادان كتابخانه سلطنتى شاه طهماسپ و بعدها شاه عباس امضاء كرده‌اند .\r\nولى اينها از نظر طراحى محكم و تازه و از حيث سازمانبندى منسجم هستند . اگر بتوان طبقه‌بندى دوگانه سچوكين را پيگيرى كرد ، نگاره‌هاى طبقه دوم بسيار ساده‌نگر با عطف توجه به نقاشى پيكره‌اى هستند ، خصوصيتى كه محمدى در طراحى مليح و غيرقابل مقايسه خود در سال 1578 م . بكاربرد . نگاره « نخستين ديدار مجنون و ليلى » ( هفت اورنگ ، برگ 231 ) « 2 » را مىتوان با صحنه شيردوشى پسزمينه و « صحنه روستائى » نسخه لوور از محمدى و گاوهاى شخم‌زن مقايسه كرد « 3 » . در گروه نخستين تعدادى از پيكره‌ها در يك فضاى باز نقش غنى متناقضى دارند كه از ويژگيهاى نسخه نظامى سالهاى 43 - 1539 م . است و از حيث جزئيات نيز تا حدود زيادى وامدار آن هستند . گروه دوم از نظر سبك با نگاره‌هاى پراكنده نسخه شاهنامه « 4 » كه منسوب به نقدى ، سياووش ، صادقى و زين العابدين از نقاشان بنام دربارى هستند چندان بيگانه نيستند . قاضى احمد همه اين نقاشان را به‌جز نقدى از نسل قبل از خود ذكر كرده است « 5 » ؛ درحاليكه اسكندر منشى ، زين العابدين ، نقدى و صادقىبيك را از نقاشان كتابخانه شاه اسماعيل دوم مىنويسد . در واقع سياووش غلام خانه‌زاد شاه طهماسپ ، غلام گرجى دربارى و مثل صادقى شاگرد مظفر على بود كه هنوز در سال 1573 م . در قزوين مىزيست و لذا بر گروه رهبرى داشت . از آنجا كه شاه اسماعيل دوم اين گروه از هنرمندان را براى نخستين‌بار دور هم گرد آورده بود ، ازاين‌رو\r\n\r\n\r\n","description":"","footnote":"\r\n( 1 ) -  BMQ  ، جلد 31 ( 7 - 1966 م . ) ، صص 31 - 27 ؛ رابينسون .  Persian Miniature Painting  ، شماره 48 ، صص 4 - 22 .\r\n( 2 ) - ولش ، نقاشى ايران ، تصوير 45 ، تصويرى از ليلى و مجنون استنساخ شده در هرات ( 972 / 1565 ) .\r\n( 3 ) - رابينسون ،  Drawings of Masters  ، تصوير 40 . كونل ،  Taf , Persische Miniaturmalerei  ، ص 34 .\r\n( 4 ) - كاتالوگ كتابخانه چستربيتى ، جلد 3 ، شماره 256 . مارتو و وىور ، جلد 2 ، تصاوير  CIII - CIV  . رابينسون ، نقاشى نگارگرى ايران ، شماره 56 ، تصوير 28 . ولش  Artists of the Shah  ، تصاوير 16 - 14 ، 66 - 58 و تصاوير رنگى 1 ، 2 ، 5 ، 16 - 14 : اين كتاب حاوى گزارش مفصل همراه با كتابشناسى در صص 1 - 20 است . گزارش مختصرى هم در رابينسون « نسخه شاهنامه از آن اسماعيل دوم » در مجله  Iran  جلد 14 ( 1976 م . ) ، صص 8 - 1 .\r\n( 5 ) - قاضى احمد ، صص 187 ، 191 .\r\n","page_name":" 511 ","page_number":511},
  {"content":"\r\n\r\nتصويرسازى اين شاهنامه به احتمال قوى منسوب به دوره او است ( 5 - 984 / 7 - 1576 م . ) .\r\nرشته رنگاميزى در اين نگاره‌ها غليظتر و روشنتر از رنگاميزى نگاره‌هاى هفت‌اورنگ است و همين مىرساند كه در قزوين سبكى بسيار آكادميك و كمتر احساسى برقرار بود . موقعيت محمدى در اينجا تاحدودى پيچيده و معمائى است : او از اهالى هرات بود و احتمالا با سبك دربارى شاه طهماسپ بار آمده بود ولى با داورى از روى مجموع آثار پذيرفته شده او ، از حيث حسپذيرى و به لحاظ ترجيح صحنه‌هاى ساده طبيعى ، آثار او نزديك به آثار گروه نقاشان مشهد بود كه در دربار سلطان ابراهيم كار مىكردند « 1 » . ترديدى نيست كه اينها پس از مرگ ولينعمت‌شان در سال 1577 م . در كتابخانه سلطنتى مشغول به كار شده‌اند . بنابراين توان گفت كه در ربع پسين سده دهم / شانزدهم در قزوين دو يا سه مكتب متفاوت و دوشادوش هم وجود داشته است .\r\nگرشاسپ‌نامه و شاهنامه اوراق‌شده ، نمايانگر سبك درخشان و منسجم گروهى از نقاشان پيرامون سياوش ، صادقى و زين العابدين است ؛ حال آنكه محمدى مىبايد رهبر هنرمندان ملايمتر و احساسىتر بوده باشد كه اثر آنها در تعدادى از صحنه‌هاى طبيعى و طراحيهائى از درويشان و نيز در سه نگاره كنده شده از نسخه گلستان سعدى موجود در مجموعه محبوبيان و در نسخه صفة العاشقين هلالى به تاريخ 1582 م . در مجموعه ادوين بينى  ( Edwin Binney )  كاملا مشهود است « 2 » . اين نگاره‌هاى احساسى بازنمودى از پايان سبك متقدم دربارى صفوى است ؛ در آن منظره و پيكره‌ها در تركيب‌بنديهاى هماهنگ و موزون تركيب‌يافته و عشق ايرانى را به زيبائى طبيعى و انسانى و نگره صوفيانه را به‌عنوان دو بازتاب جلال الهى به نمايش گذاشته است .\r\nصرفنظر از نسخ خطى ، خوشبختانه يكى از بناهاى باقيمانده ، هنر نقاشى ديوارى اواسط سده دهم / شانزده را نشان مىدهد ، يعنى كوشكى از دوره صفويان در نائين كه اخيرا توسط دكتر اينگبرگ لوشى - شميسر  ( Ingeborg Luschey - Schmeisser )  كاوش و بررسى شده است .\r\nبخش قابل توجهى از تزيين قسمت فوقانى ديوارها و طاقبندى اين بنا ، باقيمانده و كيفيت آن طورى است كه آدم شديدا حسرت مىخورد كه چرا قسمت اعظم كار هنرى خوب دوره متقدم صفوى مىبايد بر روى ديوارهائى انجام شود كه چيزى از آن باقى نمانده است . گزارش شده كه خود شاه طهماسپ يك يا دو صحنه از ديوارهاى ايوان چهلستون را در قزوين نقاشى كرده\r\n\r\n\r\n","description":"","footnote":"\r\n( 1 ) - سچوكين ، نسخ خطى صفوى ، صص 2 - 40 ، 7 - 94 .\r\n( 2 ) - نمايشگاه نگاره‌هاى اسلامى از مجموعه ادوين بينى ، جلد 3 ( 1962 م . ) ، شماره 47 و صفحه آخر آن . گروبه ،  The Classical Style  ، شماره 79 ؛  Persian and Mughal Art  ( لندن ، 1976 م . ) ، شماره 24 .\r\n","page_name":" 512 ","page_number":512},
  {"content":"\r\n\r\nاست « 1 » ؛ درحاليكه نقاشان برجسته دربارى همچون ميرمصور و آقاميرك جامخانه بهرام ميرزا را تزيين كرده‌اند « به قدرى زيبا كه يادآور جوانان و حوريان بهشتى است . « 2 » » اين توصيف دمسازى و انطباق كاملى با تزيين گنبدخانه‌اى در قصر نائين دارد ؛ ولى اين بنا مىبايد به يك نسل بعد تعلق داشته باشد . لوشى تاريخ آن‌را سالهاى 60 - 1550 م . مىداند كه در دو اتاق آن آثار قلم دو نفر هنرمند متفاوت را شناسائى كرده است . اين نقاشيها با توجه به جامه‌هاى پيكره‌ها و نيز زمينه‌هاى سبك‌شناختى بايد قبل از سال 1580 م . اجرا شده باشد و امروزه به غير از تاريخى كه لوشى ارائه داده ، امكان عرضه تاريخ ديگرى نيست . فنى كه اين طرحها را بر روى نقش‌برجسته‌هاى گچى نشانده كندل  ( Kundal )  « 3 » ناميده مىشد كه قبلا قالب‌ريزى و سپس شكل‌بندى مىگرديد .\r\nازاينرو اين نقاشيهاى ديوارى دوره صفوى از نظر فنى شبيه شيوه همزمان تزيين سطوح داخلى ابنيه با وصله‌هاى تزيين بود ، درحاليكه پوششهاى بيرونى اغلب نشانگر موضوعات مشابه مثل نقش‌برجسته بود كه با فشار چرم در قالبها صورت مىگرفت . چون قوس ايوان كوشك با طاقچه‌هاى طاقگانى تزيين يافته بود كه كاكل آنها بخشى از طاقگان درهم‌تابيده را تشكيل مىداد .\r\nدر درون قاببندهاى ستاره‌شكل ، ققنوس ، چئىلين ، غازهاى وحشى درحال پرواز و پريانى كه بالهاى آنها با اشكال ستاره ادغام‌شده ، تصوير گشته است . بر روى قاببندهاى ديوارها طرحهايى از حيوانات ، پرندگان و گياهان آمده است . در تزيين اين قسمت از بنا از پيكره‌هاى انسانى خبرى نيست ؛ ولى داخل گنبدخانه با طرحهاى هندسى دو مرد جوان كه از يك ساغر مىنوشند و پريان بالدارى كه با طرحهاى گياهى جدا شده‌اند ( دسته گلى از گلدانها جوانه‌زده ) تزيين يافته است . بنابه گفته لوشى اين مجموعه شبيه بعضى از صحافىهاى لاكى منقوش صفوى است كه آسمان را آكنده از پرندگان درحال پرواز و ابرهاى ريزنقش در بالاى صحنه‌هاى جشن و شكار نشان مىدهد . از اينرو چگونگى ارتباط اين نقاشى ديوارى تزيينى را با هنر معاصر كتاب‌آرايى مىتوان مشاهده كرد ( كه در اين دوره از ارزش والائى برخوردار بود ) . طرحهاى ريزنقش حاوى اين واقعيت است و نيز به‌عنوان آخرين دليل مىتوان ابراز داشت كه كوشك نائين داراى اشعار تزيينى از حافظ با خط نستعليق در قاببندهائى با زمينه گياهى است . امروزه در نگارخانه هنرى فرير واشنگتن دو طراحى معروف موجود است كه نمايانگر جرگه‌اى در يك سرزمين كوهستانى و نيز حمل\r\n\r\n\r\n","description":"","footnote":"\r\n( 1 ) - قاضى احمد ، ص 182 .\r\n( 2 ) - دوست محمد ، در بينيون ، نقاشى نگارگرى ايران ، ص 186 .\r\n( 3 ) - پوگاچنكوا ، « عشرتخانه و آق‌سراى ، دو بقعه تيمورى در سمرقند » ،  AD  ، جلوه ( 1963 م . ) صص 90 - 177 ؛  SPA  ، ص 1351 م . ، تصاوير 9 - 478 .\r\n","page_name":" 513 ","page_number":513},
  {"content":"\r\n\r\nحضرت سليمان بوسيله جنيان به همراهى پريان « 1 » است و همه عناصر اصولى نقاشى دربارى را در خود جمع دارد و تاريخ آن نيز ميانه سده دهم / شانزدهم است و مسلما طرحهايى دارد كه شبيه تزيين معمارى است . از نظر كيفيت ، چندان تفاوتى در ميانه نيست ، ولى نقاشيهاى ديوارى چهره‌هائى ويژه را به نمايش مىگذارد و اين مسأله به سبب دور بودن نقاشيها از نگرنده است .\r\nبا اينكه دو دهه پسين قرن دهم / شانزدهم ، سالهاى انحطاط توليد نسخ زيبا و مصور است ولى هنوز در نگاره‌هاى آنها ميزانى از كيفيت و قابليت و الا نهفته است كه انتقال از سبك قزوين را به سبك پايتخت جديد ، اصفهان ( كه پس از آن جايگاه عمده هنر كتاب‌آرائى شد ) نشان مىدهد . در ميان اين نسخ خطى ، دو نسخه مصور از شاهنامه موجود است كه مىتوان آنها را نمونه‌اى برجسته از ويژگيهاى نگارگرى اين دوره دانست . يكى از اينها امروزه از روى قطعه‌اى موجود در كتابخانهء چستربيتى « 2 » با دوازده نگاره بزرگ و يك سرلوح مذهّب شناخته مىشود كه امضاى زين العابدين را دارد و لذا مىبايد از كارهاى دربارى باشد . اين اثر را به دهه پسين اين سده نسبت داده‌اند ، امّا شايد هم از آن دهه 1580 م . باشد . در اين نگاره‌ها پيكره‌ها نظر را شديدا به خود جلب مىكنند و جزئيات معمارى و منظره نيز زيبا و دقيق است ، ولى رئاليسم حاصله نتوانسته فقدان احساس ساختمانى را جبران كند . دومين نسخه در مجموعه محبوبيان ( دانشگاه تگزاس ، شماره 922 ) كه متأسفانه بىتاريخ است ، احتمالا كمى به ايام بعد تعلق دارد . از ميان بيست‌وسه نگاره آن ، سرلوح دوصفحه‌اى و سه‌تا از نگاره‌ها نشانگر آغاز سبك جديد است ، درحاليكه بقيه با سبك ساده قزوين اجرا شده و در آنها پيكره‌ها دقيقا مسلط بر منظره هستند . اين امر در مورد سبك جديد هم صادق است ولى در اينجا پيكره‌ها درشت هستند و لذا مىتوانند حاوى بيان بسيار شخصى باشند .\r\nدر اينجا به ورود چند مرد كله‌طاس تأكيد شده كه تاكنون عملا در اين هنر ناشناخته بود . حالات آنها بيشتر بيانى است تا واقعى ، درحاليكه فضا و محيط كاملا قراردادى است .\r\nاخيرا يك نسخه مصور ديگر كه خوشبختانه دربردارنده تاريخ 1593 م . است كشف شده يعنى انوار سهيلى كه به مجموعه ماركيز بيوت  ( Marquess Bute )  تعلق دارد « 3 » . اين نسخه در صفحه آخر خود يادداشتى به قرار زير دارد : « صادقىبيك ، نادره زمان ، مانى ثانى ، بهزاد عصر » .\r\n\r\n\r\n","description":"","footnote":"\r\n( 1 ) - بينيون ، نقاشى نگارگرى ايران ، شماره 157 ، تصوير  XCiii  مارتين ، نقاشى ايران ، جلد 2 ، تصاوير 8 - 57 .\r\n( 2 ) - كاتالوگ كتابخانه چستربيتى ، جلد 3 ، شماره 277 ، صص 50 - 49 ، تصاوير 9 - 478 . در مورد اين نگاره‌ها نگاه كنيد به : ولش  Artists for the Shah  ، صص 22 - 106 ، تصاوير 11 - 8 و شماره‌هاى 3 - 31 ، 35 - 41 ؛ ولش تاريخ 97 - 1587 م . را پذيرفته كه نخستين دهه سلطنت شاه عباس اول است .\r\n( 3 ) - رابينسون ، « دو نسخه فارسى » ، صص 6 - 50 . ولش  Artists of the Shah  ، صص 45 - 125 ، تصاوير 12 ، 13 ، شماره‌هاى 55 - 42 و ص 66 در مورد انتصاب صادقىبيك به كتابخانه سلطنتى .\r\n","page_name":" 514 ","page_number":514},
  {"content":"\r\n\r\nرابينسون كه اين نسخه را منتشر كرده معتقد است كه كل نگاره‌هاى 107 تائى آن نشان مىدهد كه صادقىبيك براى ارضاى خود آنها را نقاشى كرده است . ولى اين امر را نمىتوانم بپذيرم ، چون به نظر نمىرسد كه همه آنها از رشحه قلم هنرمند واحدى تراويده باشد ، بلكه بيشتر به نظر مىرسد كه اين اثر اهدائيه‌اى باشد كه شاگردان هنرمندى به استادشان تقديم كرده‌اند . ولش در بررسى اخير خود راجع‌به زندگى و آثار صادقىبيك ، ابراز مىدارد كه شاه عباس بلافاصله پس از جلوس به تخت شاهى در سال 1587 م . او را به رياست كتابخانه منصوب كرده است ( نه در سال 1596 م .\r\nكه تاكنون تصور مىرفت ) و اين انتصاب نيز مدّت‌دار بوده است . بهرحال تذهيب اين نسخه ، درخشانى آكادميك اثر را در دهه پسين سده دهم / شانزدهم در قزوين پايتخت صفوى نشان مىدهد . ضمنا نگاره‌ها با اينكه از نظر كيفى يكسان نيستند ، ولى همه گرايشهاى موجود در مكتب اين زمان را تصوير مىكنند ؛ باستانگرايى نسخه‌هاى مستقيم سبك متأخر تيمورى در هرات ، رئاليسمى كه تاحدودى با سبك معاصر مغولان در دربار اكبر ارتباط دارد و سبكى جديد كه وارد دربار شاه عباس شده ، همه به نحواحسن شيوه‌پردازى و با رنگ‌آميزى غنى اجرا شده است . ساير خصوصيات اين نگاره‌ها عبارتند از : چشمه‌هاى جوشان ، ابرهاى رنگين ، درختان پرسايه و گياهان كه به دست باد سپرده شده‌اند . اكثر نگاره‌ها از حاشيه جانبى صفحه بيرون خزيده‌اند و از اين نظر شبيه نگاره‌هاى شاهنامه كتابخانه چستربيتى هستند .\r\nحتى در سالهاى پايانى قرن دهم / شانزدهم ، گاهى بعضى از نسخه‌ها مصور شده كه از نظر احساسى و بداعت اهميت دارند نظير چهار نگاره‌اى كه در اين زمان به منطق الطير سال 1483 م .\r\nقبل از اينكه شاه عباس اول آن‌را در سال 1607 ، به خانقاه شيخ صفى در اردبيل اهداء كند ، افزوده شده است ( امروزه در موزه متروپوليتن است « 1 » ) . اين نسخه قبل از افزوده شدن نگارهاى مزبور ، داراى عنوانى تذهيب‌كارىشده و با امضاى زين العابدين بود ، نظير قطعه شاهنامه‌اى كه در بالا ذكرش گذشت . به‌علاوه بين اين دو گروه از نگاره‌ها رابطه‌اى ديگر نيز موجود است . يك رشته از تصاوير متأخر منطق الطير كه بسيار چشمگير هم هستند « مجمع مرغان » را نشان مىدهد كه شكارچىاى با تفنگ فتيله‌اى در تپه‌هاى صخره‌اى نظاره‌گر آنهاست . اين نگاره حاوى امضاى حبيب اللّه است ، نقاشى كه گفته شده در بين سالهاى 1596 م . و 1606 م . از شهر قم براى كار در كارگاه سلطنتى اصفهان استخدام شده است ؛ اين نگاره همچنين به‌عنوان يك عنصر چشمگير ،\r\n\r\n\r\n","description":"","footnote":"\r\n( 1 ) - گروبه ، منطق الطير : نگاره‌هاى سده هفدهم در  MMAB  ، جلد 25 ( 1967 م . ) صص 47 - 339 . سويتوچوفسكى ، « پسزمينه تاريخى » ، صص 72 - 39 ؛ درجايىكه موضوعات اين نگاره‌ها را شناسائى كرده است .\r\n","page_name":" 515 ","page_number":515},
  {"content":"\r\n\r\nطاووسى را نشان مىدهد كه تمام‌رخ تصوير شده است . اين مرغ در بهترين نگاره‌هاى شاهنامه به گونه عنصر تزيينى بارها در وسط ايوان نقش بسته است « 1 » . نگاره‌هاى ديگرى كه به منطق الطير افزوده شده ، از تركيب‌بندى اصيل كمترى برخوردار است ، امّا در بعضى از آنها ازجمله نگاره « قتل مرد بيمار بدست غازى » لحظاتى از حركت روشن در فضاهاى سنتى احساس مىشود . در حالى كه حتى معمارى آنها با مقرنس‌هاى ايوان كه نظير تالار پذيرائى عالىقاپو است ، منطبق با زمان است . حبيب اللّه در نقاشى دختر نحيف مسيحى در داستان شيخ صنعان ، طراحى قابل و با كمال پيكره است « 2 » . او بر خلاف موقعيت سست و بيحال قرن يازدهم / هفدهم ، ظرافت و لطافت اين سده را به نمايش گذاشته است . در پشت كوشك باغ آخرين دورنماهاى باغى سده دهم / شانزدهم همراه با باغبان افسرده‌اى كه به دسته بيل دراز خود تكيه داده ، ديده مىشود . در اينجا دليلى وجود ندارد كه كل چهار نگاره را از آن حبيب اللّه ندانيم .\r\nمهمترين تحول ربع پسين سده دهم / شانزدهم رشد علاقه به تصوير پيكره‌هاى مستقل است . با اينكه تعدادى از پيكره‌هاى مستقل را مىتوان به زمان سلطان حسين بايقرا در هرات و حتى بعضى از آنها را به خود بهزاد نسبت داد ، ولى دلايل كمى درخصوص وجود پيكرنگارى مستقل قبل از سال 1500 م . وجود دارد . تك‌چهره معروف مير عليشير نوائى « 3 » مىبايد به ايام بعد تعلق داشته باشد چون اين تصوير احتمالا حاوى امضاى درست محمود مذهّب نقاش بخارا در دهه 1530 م .\r\nو 1540 م . است و حال آنكه ميرعليشير در سال 916 / 1501 دار فانى را وداع گفت . در زمان شاه طهماسپ ، از نقاشانى چون مير مصور ، محمد قديمى ، كمال تبريزى و عبد العزيز كاشانى به عنوان « چهره‌نگار و چهره‌گشا » نام برده شده ولى چيزى از آثار چهره‌نگارى آنها باقى نمانده است . مهمترين پيكره‌نگارى كه در دست است از مير مصور چهره شاهزادگان جوان و صفحاتى است كه در موزه بريتانيا ( تصوير  a  63 ) « 4 » و موزه هنرهاى زيباى « 5 » بستن است . فرزند او مير سيد على هم قبل از اينكه در ملازمت همايون راهى هند شود ، طرحهايى مشابه از شاهزادگان تهيه كرده بود . تاريخ اين طرحها مىبايد در بين سالهاى 1535 م . و 1540 م . باشد . گفته‌شده كه مظفر على هم چهره‌نگارى بىنظير بوده و در قزوين ديوارهاى چهلستون را تزيين كرده بود « 6 » . او\r\n\r\n\r\n","description":"","footnote":"\r\n( 1 ) - رابينسون  Persian Miniature Painting  ، شماره 603 ، تصوير 29 .\r\n( 2 ) - ساكيسيان ،  Le Miniature Persane  ، شماره 185 ، كونل ،  Miniaturemalere  ، تصوير 87 .\r\n( 3 ) - بينيون ، نقاشى نگارگرى ايران . شماره 74  ( d )  ، تصوير  LXXVI  .\r\n( 4 ) -  SPA  ، تصوير 901 .\r\n( 5 ) - ساكيسيان ،  La Miniature Persane  ، شماره 137 .\r\n( 6 ) - اسكندر منشى ، منقول در آرنولد ، نقاشى در اسلام ، ص 141 .\r\n","page_name":" 516 ","page_number":516},
  {"content":"\r\n\r\nامروزه فقط با تصاوير نسخه‌اى شهرت دارد كه پيشتر ذكرش گذشت . شاگرد او ، صادقىبيك نخستين متخصص طراحى پيكره بود كه « هزار چهره عجيب نقش زد » و در سال 1569 م . كتابدار شاه شد . او از ايل افشار ، يكى از ايلات مهم تركمان ، و جنگاورى نام‌آور بود ولى بدمزاج و تندخو و تنگ‌حوصله بود و هميشه با ياران بدسلوكى مىكرد و به همين دليل موقعيت خود را از دست داد اما تا آخر ايام حيات مواجب كتابدارى از ديوان اعلى مىگرفت « 1 » . چند طراحى پيكره‌اى رنگين جذاب ولى كم‌پرداخت ، موجود در كتابخانه ملى « 2 » پاريس به دو منسوب است ( ضميمه نسخ فارسى ، 1171 ) و اين پيكره‌ها از آن پسران و دختران جوان است . چندتا از اين طراحيها در « مرقع معروف امير بخارا » موجود در كتابخانه پىير پانت مورگان ( نسخه 386 ) است « 3 » : در ميان اين طراحيها ، طرحى از مردى جوان وجود دارد با دستار رنگين اين دوره در حوالى سال 1590 م . كه حالات او پيچيده‌تر از طرحهاى موجود در سده يازدهم / هفدهم است .\r\nبنابراين آغاز سلطنت شاه عباس اول دوره‌اى از برترى نگارگرى مستقل و يا طراحى مستقل از تصاوير نسخ خطى است . درواقع در پاره نخستين سلطنت وى بعضى از نسخ برجسته توليد شده ، همچون دول‌رانى خضر خان از امير خسرو دهلوى به سال 1596 م . ( كتابخانه بريتانيا ، ضميمه 776 ) « 4 » كه سايه‌نماى مسطح پيكره‌ها تداوم سنت ظريف محمدى را نشان مىدهد . اين نسخه را بايد يك نسخه ايالتى دانست چون يكى از كاتبان آن از اهالى لاهيجان شهر عمده گيلان بوده است ؛ اين نسخه تا حدودى نگرهء تركى دارد و احتمالا به نواحى مورد اختلاف شمال غرب ايران در اين روزگار متعلق است .\r\nبعدها پس از انتقال پايتخت به اصفهان و استقرار شاه در مقام رهبر بزرگ ملى در آنجا ، ذوق و سليقه شخصى او در سبك نگارگرى نيمه دوم سلطنت وى چهره نمود ؛ اين مسأله در نسخ شعر مورخ 1613 م . موجود در نگارخانه والترز در بالتيمور « 5 » و خمسه نظامى سال‌هاى 26 - 1605 م .\r\nمحفوظ در كتابخانه ملى پاريس ( ضميمه نسخ فارسى ، 1980 م . ) « 6 » ديده مىشود . پيكره‌ها هنوز وقار قابل‌ملاحظه‌اى دارند ولى حالات آنها بسيار طبيعى است و تصنع كمترى دارند و بيشتر تحت‌تأثير حالات زندگىاند ؛ و بالعكس ، منظره و فضاى معمارى آن ساده‌گرا و قراردادى است ؛\r\n\r\n\r\n","description":"","footnote":"\r\n( 1 ) - همان منبع ، ص 142 . در مورد ارزيابى تازه از روى نگاه كنيد به : ولش  Artists of the Shah  .\r\n( 2 ) - سچوكين ، نسخ خطى شاه عباس ، تصاوير  XXXIb , XXXb , XXLX , XXVii , XXVI  .\r\n( 3 ) - مارتين نقاشى نگارگرى ، جلد 2 ، تصاوير 1 - 150 . گروبه ،  The Classical Style  ، تصاوير 9 - 87 .\r\n( 4 ) - سچوكين ، نسخ خطى شاه عباس ، تصوير  IX  .\r\n( 5 ) - گرى ، نقاشى ايران ( 1961 م . ) ، ص 165 .\r\n( 6 ) - سچوكين ، نسخ خطى شاه عباس ، ص 195 ، تصاوير  XLVI - XLViii  .\r\n","page_name":" 517 ","page_number":517},
  {"content":"\r\n\r\nو مثلا حتى در حجارى معروف بيستون در نگاره خسرو و شيرين « 1 » در منظره درون يك طاقچه به گونه نقاشى ديوارى عشاق جلوه يافته است ؛ و ابرها در نسخه بالتيمور با رنگ آبى كمرنگ و طلايى تا حاشيه كشيده شده و شبيه پسزمينه‌هاى بعضى از طراحيهاى پيكره‌اى شده است .\r\nبىاعتنايى مشابه به منظره و معمارى در نسخه قابل توجه شاهنامه سال 1023 / 1614 ديده مىشود كه مبين جنبه‌اى ديگر از ذوق و سليقه شاه است و يك اثر التقاطى از نسخه شاهنامه بايسنقرى سال 1430 م . است كه مىبايد در كتابخانه شاه بوده باشد . اين نسخه حاوى سىونه نگاره است كه تركيب‌بندى بيش‌از نصف آنها از شاهنامه بايسنقرى سال 1430 م . ، البته با ساده‌گرايىهاى خاص ، اقتباس شده است « 2 » . رنگاميزى و همانندسازى تصنعى آن با مهارت تمام صورت‌گرفته و عناصر منظره‌ها هم شبيه همان نسخه است ؛ امّا تعدادى از پيكره‌ها با جامه‌هاى همزمان و معاصر تصوير شده مثل نگاره « رستم بيژن را از چاه بيرون مىكشد . » در اينجا زندانى پالهنگ مغولى به تن دارد ، ولى جامهء او متعلق به اوايل سده يازدهم / هفدهم است و كوزه آبى هم در كنارش قرار دارد . پسزمينه ، صحنه‌اى از صحنه‌هاى خيالى است كه از صخره‌هاى مرجانى متداول دوره تيمورى شكل‌گرفته ولى تقريبا همه فضاى آسمان را پوشانده است . رستم با پيكره قراردادى سبك هرات نمايانده شده و پيشزمينه هم مملو از گياهان نگاره‌هاى اوليه تيمورى است .\r\nدر بعضى از نگاره‌ها عنصرى نامناسب وجود ندارد و منظره نيز تقليد قابل قبول است مثل نگاره « به كمند انداختن رستم خاقان چين را . » در نگاره‌هاى ديگر هم پاره‌اى از تركيب‌بندى اقتباسى و پاره‌اى ديگر اختراعى و ابداعى است و هماهنگى ويژه دارد . پيكره خود شاهزاده بايسنقر بر روى اسب در كنار ملازمين او ، با يك صحنه چوگان‌بازى دمسازى دارد و از يك صحنه دو صفحه‌اى شكار گرفته شده كه سرلوح شاهنامه بايسنقرى سال 1430 م . را شكل داده است . زمينه بجاى گياهان ، پوشيده از نقوش اسليمى گياهى است يعنى رسمى كه بعدها در سده دهم / شانزدهم در شيراز توسعه يافت . شاه عباس تصميم گرفته بود تا با شاهزادگان حامى هنر تيمورى رقابت كند ؛ و لذا منابع مشابه از مواد و كاركنان كتابخانه را گرد آورده بود . امّا روح زمانه هيچ‌گونه سازگارى با حماسه تغزلى نداشت . در ايران مكتبى از نقاشى تاريخى نظير هند و يا مكتبى از چهره‌نگارى مثل مغولان اعظم ايجاد نشد . به‌جاى آن ، هنرمندان در فضيلت و مهارت خوشنويسى و غناى طرح به رقابت با يكديگر پرداختند . براى نخستين‌بار در تاريخ هنر ، اكثر طراحيها امضاء شدند ، ولى البته\r\n\r\n\r\n","description":"","footnote":"\r\n( 1 ) - كونل ،  Miniaturemalerei  ، تصوير 90 .\r\n( 2 ) - گرى ، نقاشى ايران ( 1961 م . ) ، ص 164 . گروبه ،  The Classical Style  ، تصاوير 82 ( 4 - 1 ) .\r\n","page_name":" 518 ","page_number":518},
  {"content":"\r\n\r\nهميشه با دستخط خود هنرمند همراه نبود . تكرار و تقليد فراوان بود و احتمالا بوسيله شاگردان و يا دستياران از روى آثار معاصر صورت مىگرفت . در اين زمان اينكه يك طرح كى و كجا پديد آمده و آيا اصيل است يا نه و اگر اصيل هست از قلم چه كسى تراويده ، مطرح نبود . اين بحث و جدل ادامه يافت و فراتر هم رفت و هويت‌شناسى آثار آقا رضا را نيز مشكل ساخت .\r\nاز منابع ادبى « 1 » برمىآيد كه آقا رضا فرزند على اصغر بوده و لذا مثل صادقى بيك به ايل افشار تعلق داشته ، ولى بر خلاف او در يك محيط هنرى متولد شده و احتمالا از همان اوان كودكى در كتابخانه سلطنتى مشغول به كار شده است . در زمانيكه قاضى احمد نخستين دستنويس اثر خود را در سال 1596 م . تكميل مىكرده وى به قدر كافى به شهرت رسيده بود و ازاينرو سچوكين تاريخ تولد او را سال 1565 م . قلمداد كرده كه پدرش يكى از هنرمندان چرب‌دست كارگاه ابراهيم ميرزا در مشهد بوده است . آقا بخشى از نام اوست كه در منابع به دو اطلاق شده است . قاضى احمد مىنويسد : « اگر زمانه به وجود باوجود او افتخار نمايد ، مىشايد ، چون در تصوير و چهره‌گشايى و شبيه‌كشى نظير و عديل ندارد و اگر مانى زنده بودى و استاد بهزاد حيات يافتى ، روزى يكى صد آفرين بر وى نمودى . » آثار دوره اوليه زندگى وى كه عموما مقبول بوده ، چندان وسيع نيست .\r\nدر رأس آنها دو طرح زيباى رنگين از پيكره‌هاى ايستاده ، يكى دخترى بادبزن بدست و ديگرى پيكره‌اى ظريف و مليح در يك صفحه كامل كه ميوه‌اى را در دست دارد « 2 » . هر دو نگاره امضاى آقا رضا را دارد و هردو نيز حاوى مهر سلطنتى شاه عباس با تاريخ جلوس اوست كه به افسانه پيوسته است . سبك او ظريف‌تر و طرفه‌تر از سبك صادقىبيك است و در آن حسن حجم كم است ( در هيچ‌يك از سبكها ويژگيهاى برجسته همچون سبك او موجود نيست ) ولى از سرزندگى زياد برخوردار است ؛ در بيان تصاوير او نوعى شوخ‌طبعى مستتر است . چندين طراحى قلم نيز از او باقى است ، دخترى ايستاده با گل سرخى در دست « 3 » و جوان نشسته‌اى با دسته گلى در دست « 4 » كه از حيث استحكام خط فراتر رفته و از كلفتى به نازكى رسيده و در انحناى بدن تداوم يافته و در تسلط بر قطرات مركب پايان پذيرفته است . نخستين اينها نيز حاوى طغراى شاه است ، درحاليكه دومى متعلق به مرقعى است كه در پايان سده دهم / شانزدهم پديد آمده ولى نشاندهندهء پسزمينهء ابرگونه‌اى است كه در تصاوير نسخ اوايل سده يازدهم / هفدهم به چشم مىخورد . يك طراحى ديگر از او متعلق به موزه لوور و نيز وابسته به دوره حدود اواخر اين قرن ، مرد جوانى را\r\n\r\n\r\n","description":"","footnote":"\r\n( 1 ) - قاضى محمد ، ص 192 .\r\n( 2 ) - گرى ، نقاشى ايران ( 1961 م . ) ، ص 161 .\r\n( 3 ) - ساكيسيان ،  La miniature Persane  ، شماره 167 .\r\n( 4 ) - سچوكين ، نسخ خطى شاه عباس ، تصوير  XXXiiib  .\r\n","page_name":" 519 ","page_number":519},
  {"content":"\r\n\r\nنشان مىدهد كه جام بدست دستار حجيمى از اوايل دوره شاه عباس اول را به سر دارد ، اما طرز ايستادن خوشايند او در نگارگرى آن روزگار سابقه ندارد « 1 » . و همه اينها حاوى امضاى آقا رضا است گواينكه نمىنمايند كه از يك قلم تراوش كرده باشند ؛ و عليرغم قاعده فروتنانه انتساب كه بطور قراردادى به كار مىرفت ، اين طراحيها آشكارا به او نسبت داده شده است .\r\nدر اينجا به مسأله رضا عباسى مىپردازيم كه نام او در هيچ‌يك از منابع ذكر نشده ، ولى عموما همراه با تاريخى در تعدادى زياد از طراحيهاى پيكره‌اى سده يازدهم / هفدهم آمده است . بعضى از قديمترين آنها بر طبق كتيبه‌ها و نوشته‌هاى نگاره‌ها از نظر سبك‌شناختى با طراحيهاى يادشدهء آقا رضا تطابق دارد ( مخصوصا دوتا از طراحيهاى متقدم او به تاريخ 1603 م . و 1610 م . ) . به علاوه يك سند تقويت‌كننده ديگر هم موجود است كه در نوشته‌هاى روى سه طراحى ديگر كه از خود رضا نيست ، پيدا شده است . اين دو نگاره ، نسخه‌هائى متفاوت از تك‌چهره يك نفر هنرمند است كه بوسيله معين يكى از هنرمندان بسيار خلّاق و چربدست نيمه دوم اين قرن اجرا شده است .\r\nهردو نگاره بوسيله هنرمند نوشته شده و هردو نام موضوع نگاره را رضا عباسى قلمداد كرده‌اند و تك‌چهره سال 1673 م . كه متقدم هم هست اسم ديگرى هم به‌نام اشعر ( احتمالا اصغر ) نام خانوادگى آقا رضا را عرضه كرده است . در هردو تك‌چهره ، رضا استاد معين قلمداد شده و اعتقاد براينست كه هردو تك‌چهره از روى اصل سال 1044 / 1635 مثنىبردارى شده كه طبق نوشته روى آن ، سال مرگش ( فقط پس از گذشت يك ماه ) است . نسخه دوم كه در سال 1676 م .\r\nكارشده فاقد اين اطلاعات مهم اضافى است . سومين طراحى حاكى از اجراى آن بوسيله رضاى عباسى در سال 1618 م . پس از تصويرى براى گلستان سعدى است كه تصور مىرفت بوسيله بهزاد انجام گرفته است . دومين نوشته توسط شفيع عباسى پسر رضا ، به تاريخ 1064 / 1653 او را آقا رضا مىنامد . اگر ما صحت اين نوشته‌ها را بپذيريم ، پس دليل مضاعفى خواهيم داشت مبنى بر اينكه آقا رضا و رضاى عباسى يك نفر است . پس چگونه مىتوان اين تغيير اسم را توجيه كرد ؟ اگر ما به دومين دستنويس رساله قاضى احمد در سال 8 - 1606 م . برگرديم ، متوجه يك پاراگراف اضافى مىشويم « 2 » كه طى آن مىگويد « امّا به غايت كاهل طبيعت افتاده و اختلاط نامردان و لوندان اوقات او را ضايع مىسازد و ميل تمام به تماشاى كشتىگيران و وقوف در تعليمات آن دارد . » اما وى هنوز در خدمت شاه بود . اسكندر منشى ده سال بعد در سال 1616 م . مىنويسد كه « 3 » هميشه\r\n\r\n\r\n","description":"","footnote":"\r\n( 1 ) - همان منبع ، تصوير  XXXV  .\r\n( 2 ) - قاضى احمد ، صص 3 - 192 .\r\n( 3 ) - آرنولد ، نقاشى در اسلام ، صص 4 - 143 .\r\n","page_name":" 520 ","page_number":520},
  {"content":"\r\n\r\nمفلس و پريشانحال بود و به هنرش نمىرسيد و همين مىرساند كه وى ديگر در خدمت دربار نبوده است . از نظر افتادن او بر اثر نفوذ صادقىبيك بوده كه قبلا از شخصيت ناسازگار او صحبت كرديم . احتمال دارد كه رضا پس از ترك خدمت شاه از لقب « عباسى » استفاده نكرده باشد ، بلكه زمانى از اين لقب بهره مىگرفته كه در ارزش‌گذارى آثارش مؤثر واقع مىشده است . اگر مغضوبيت او حدود سال 1610 م . رخ داده باشد ، پس فقط يك نمونه تاريخدار قبل از امضاى او وجود داشته كه با سال 1603 م . تطبيق مىكند « 1 » . مىتوان افزود كه اين نوشته ( كتيبه ) بعدها بدان افزوده شده ، گواينكه تاريخ طراحى او مىبايست درست باشد . اگر اين تفسير و توجيه صحيح باشد ، پس طراحيهاى رضا عباسى آنهايى هستند كه براى فروش در بازار اجرا شده‌اند .\r\nالبته اين بدان معنى نيست كه در اين زمان ضرورت هرنوع تغيير چشمگير در سبك پيش‌آمده است ، چون بايد به ياد داشت كه ذوق و سليقه شاه احتمالا « عامه‌پسند » بوده است : از صفحات گرافيكى سفرنامه پىيترو دولاواله « 2 » كه در سال 1617 م . از اصفهان ديدن كرد ، برمىآيد كه شاه تلفيق‌كننده‌اى ماهر بود و از راهنمايى مغازه‌داران و افراد مشابه بهره مىگرفت . تزيين كوشك عالىقاپو حكايت از بعضى اثرات ذوق و سليقه اوست . در كنار طاقچه‌هايى كه براى نگهدارى چينىهاى چين تعبيه شده بود ( چون شاه عباس علاقه‌اى خاص بدانها داشت ) « 3 » بقايائى از نظام تزيين اسليمى با پرندگان درحال پرواز در اتاقهاى عمومى و پيكره‌هايى در اتاقهاى كوچكتر با ميزان و قد و اندازه كوچكتر ، موجود است . اينكه اين تزيينات متعلق به دوره شاه عباس اول است ، از صفحات متعدد سفرنامه پىيترو دولاواله « 4 » برمىآيد كه آنها را بسيار شهوت‌انگيز يافته بود . اينها از نظر سبك ساده‌تر ولى از حيث اجرا خام و خشن‌تر از آثار رضا عباسى بود ولى از ديدگاه قرن بيستمى بيشتر احساساتى است تا محرك . از مضامين آثار رضا عباسى پس از سال 1610 م . مضمون عشاق بود ولى او به نقاشى سالخوردگان مخصوصا دراويش و به مضامينى كه\r\n\r\n\r\n","description":"","footnote":"\r\n( 1 ) - سچوكين ، نسخ خطى شاه عباس ، تصوير  XXXiib  . اكيموشكين و وايوانف ، تصوير 61 .\r\n( 2 ) - دولاواله ، جلد 2 ، فصل 2 ، صص 1 - 30 . رجوع كنيد به بلونت ، صص 6 - 185 .\r\n( 3 ) - ماريو فرانته مىگويد كه اين طاقچه‌ها فقط تزيين يافته بودند و به صورت جداره گچى براى پوشش پنجره‌ها ايجاد شده بودند : « طراحيها در درجه اول به منظور حفظ قصر عالىقاپو انجام گرفته بود . » در زاندر ،  Travaux  ، ص 168 ، شماره 73 .\r\nدرواقع اين طاقچه‌ها شباهت زيادى به طاقچه‌هاى چينىخانه خانقاه شيخ صفى الدين اردبيلى داشت كه شاه عباس اول در سال 1611 م . مجموعه بزرگ چينىهاى چين خود را بدانجا اهدا كرده بود : نگاه كنيد به پوپ ،  Chinese Porcelains  ، صص 11 - 8 ، تصوير 4 .\r\n( 4 ) - دولاواله ، جلد 2 فصل 1 ، ص 40 ؛ بلونت ، ص 126 . دو طبقه بالا در زمان شاه عباس دوم بدان افزوده شد . گرى ، « سنت نقاشى ديوارى » ص 322 .\r\n","page_name":" 521 ","page_number":521},
  {"content":"\r\n\r\nمىتوان « لباسهاى تاريخى » ناميد ، دختركان و مردان با لباسهاى فاخر زمانه ازجمله جوانانى با كلاه و شلوار زيرزانوى اروپائى علاقه‌اى خاص داشت . لباس مردان ايرانى هميشه داراى شلوار بود ، ولى در زمان شاه عباس اول ، طبق اشاره آنتولى شرلى ، شلوار زير زانوى اروپائى در بين مردان رواج يافت و خود شاه نيز مىپوشيد . چون پرزينتى بدون توجه به طبقه و سلسله مراتب اجتماعى در دستارها به كار مىرفت و چون خود شاه هم به لباسهاى نفيس علاقه داشت ، لذا يك چنين جامه‌هايى متداول شد و بر خلاف اعتقاد برخى ، هيچ تأثيرى هم از پرتقاليها نگرفته بود .\r\nنوعى شيوه‌گرايى كه آشكارا از ابداعات رضا عباسى بود ، پيكره‌هاى ايستاده را به طرف جلو متمايل كرده ، گوئى كه آنها به ناگهان حركتى به جلو كرده باشند . اين تأثير مخصوصا در تصاوير پيچيده و بغرنج نسخه‌هايى مشاهده مىشود كه او كار كرده است مثل تصوير پيك‌نيك دو صفحه‌اى ارباب جوانى كه تاريخ 1612 م . را دارد و در موزه ارميتاژ محفوظ است « 1 » و بويژه از نظر رنگ طلايى آسمان و حواشى طلايى تزيين كه نگاره بدرون آن كشيده شده ، بسيار غنى و پرمايه است . اين حالت باز در بعضى از نگاره‌هاى نسخه بدون تاريخ قصص الانبياء در كتابخانه ملى پاريس ( ضميمه نسخ فارسى 1313 ) از حدود سال 1600 م . ديده مىشود كه بوسيله رضا عباسى اجرا شده است « 2 » . اين شيوه‌گرايى تا اواسط اين سده ادامه يافت و يكى از نشانه‌هاى قدرت تأثير رضا عباسى بر پيروانش بود كه بوسيله شاگردش معين و پسرش شفيع پيگيرى شد . شخصيت او بر نيمه اول اين سده سايه انداخت و بخش اعظم آن هم به سبب انطباق با روح زمانه ، و شادابى و آزادگى و اعتمادبنفس در نمايش صحنه‌ها و رنگاميزى روشن و اعتدال در احترام به زمانه و نيز اداى احترام به زيبائى و جمال بود .\r\nشاه عباس اول قبل از آقا رضا درگذشت و مرگ آقا رضا را هم نمىتوان قبل از سال 1635 م .\r\nدر سلطنت شاه صفى اول ( 52 - 1038 / 42 - 1629 ) كه زمانه‌اى پرآشوب بود ، دانست و از اين زمان نسخ كمترى باقىمانده ، گواينكه فرزند او شفيع و شاگرد او معين هم بسيار فعال بودند . از شفيع نگاره‌اى رنگين از گل و مرغ به سال 5 - 1634 م . محفوظ در ارميتاژ « 3 » و دو سياهقلم در مرقعى از طراحيها به تاريخ 1640 م . و به امضاى محمد شفيع اصفهانى و شفيع عباسى ( نام دربارى او ) موجود است « 4 » . هردو سياهقلم طراحى گل است و مىرساند كه از اصل اروپائى مايه\r\n\r\n\r\n","description":"","footnote":"\r\n( 1 ) - سچوكين ، نسخ خطى شاه عباس ، تصاوير  XXXViii - XXXiX  . آكيموشكين و ايوانف ، تصاوير 59 ، 60 .\r\n( 2 ) - گرى ، نقاشى ايران ( 1961 م . ) ، صص 3 - 162 . سچوكين ، نسخ خطى شاه عباس ، تصاوير  XXi - XXiii  و صص 9 - 138 ، كه انتساب آنها را به آقا رضا نمىپذيرد .\r\n( 3 ) - آكيموشكين و ايوانف ، تصوير 71 .\r\n( 4 ) - گرى ، « آلبومى از طراحيها » .\r\n","page_name":" 522 ","page_number":522},
  {"content":"\r\n\r\nگرفته است . در نگاره ارميتاژ نيز كه طوطى دم‌درازى را بر روى درخت شكوفه‌زده گيلاس نشان مىدهد تأثير نقاشى اروپا در سايه روشن ديده مىشود . در آثار پدر او نمىتوان از تأثيرات نقاشى اروپائى چيزى سراغ گرفت ، ولى از اين زمان به بعد در اكثر آثار دوره صفوى اين تأثيرپذيرى مشاهده مىشود . شفيع احتمالا در طراحى نقوش قالى نيز دست داشته است ؛ پارچه‌هاى زربفت ابريشمى داراى نقشمايه‌هاى مكرر از گياهان گلدار و پرندگان است كه طراحىهاى شفيع را در ذهن متبادر مىسازد . در اين زمان تجارت خارجى وسيعى از اين اشياء وجود داشت : بدلسازى شفيع از روى نقوش دو كتاب انگليسى حدود سال 1661 م . در لندن نوشته جان دانستال ( متوفى 1693 م . ) و نيز سفارشات چارلز اول به نيكولاس ويلفرد « 1 » در سفرش به ايران در سال 1637 م . شاهدى بر اين مدعاست . اين دوره ، دوره‌اى از تأثير و تأثيرات بين شرق و غرب است و زمانه‌اى است كه محصولات شرقى همچون منسوجات ، نقاشيهاى زيرلاكى و سفالينه‌ها ، ذوق و سليقه اروپائيان را ، بدون توجه به سرزمين مادرى آنها ، حتى اگر از شرق سوئز هم مىبود ، به خود جلب كرده بود ؛ درعين‌حال علاقه متقابل ايران ، هند و چند دهه بعد چين به نقاشى اروپائى و حجم‌نمايى ( پرسپكتيو ) و سايه و روشن آنها جلب شد . آثار شفيع عباسى از اين نوع تا سال 1674 م . كشيده شد كه ظاهرا سال مرگ او بود . ضمنا او از روى آثار پدرش هم مثناهايى تدارك ديد و بر روى بعضى از آنها امضاى پدرش را نشاند . شفيع عباسى نقاشى چربدست ولى بدون اصالت عميق بود .\r\nمعين مصوّر در تباين چشمگير با شفيع بود ؛ وى هنرمندى شديدا پركار ، پويا و در هنر خود اصيل و بىهمتا بود . او در نسخه‌هاى مربوط به خود از نظر تركيب‌بندى دقت و اصالت داشت ( ولى نه از حيث رنگاميزى ) و در رنگاميزى علاقه‌اى ويژه به تباين رنگهاى تند و زننده و كاربرد رنگهاى تند اصلى داشت . خصوصيات نبوغ و قريحه وى در طرحهاى شخصى و سريع وى جلوه يافت . نسخه‌هايى كه وى اجرا كرد بيشتر متعلق به پاره‌پيشين زندگيش در زمان شاه عباس دوم است « 2 » ؛ سبك طراحيهاى وى تأثيرى از غرب نگرفته ولى تفسيرى از تجربه صميمانه و نزديك از زندگى به گونه خوشنويسانه است . گاهى هم با تخيل سنتى تلفيق يافته مثل نگاره « حمله اژدهايان به\r\n\r\n\r\n","description":"","footnote":"\r\n( 1 ) - ر . و . فريه ، « چارلز اول و عتيقه‌هاى ايران : مأموريت نيكولاس ويلفرد » در مجله  Iran  ، جلد 8 ( 1970 م . ) ، صص 6 - 51 .\r\n( 2 ) - كاتالوگ كتابخانه چستربيتى ، جلد 3 ، شماره 270 ، سرلوح و تصاوير 3 - / 31  SPA  ، تصاوير 3 - 922 . كتابخانه بريتانيا ، نسخ شرقى شماره 3248 در سچوكين ، نسخ خطى شاه عباس : تصاوير  LXVI - LXVIII  ( ميانه قرن يازدهم / هفدهم ) .\r\n","page_name":" 523 ","page_number":523},
  {"content":"\r\n\r\nانسان » به تاريخ 1676 م . در موزه بريتانيا « 1 » ؛ و يا اينكه تحت‌تأثير نگارگرى هند بوده ، همچون نگاره « شيردوشى گاو » موجود در موزه برلين « 2 » و متعلق به سال 1681 ميلادى . تأثير استاد او آقا رضا فقط در طراحيهاى رنگى وى تا آخر عمرش ( 1689 م . و 1694 م . ) محسوس بود كه بالغ بر پنجاه سال فعاليت داشت . وى سنت نحوه قلمزنى زنده را با گرايش به شيوه خوشنويسى انتزاعى ، پس از اينكه اكثر هنرمندان برجسته ثلث پسين اين سده آن‌را به فراموشى سپرده بودند ، دگرباره زنده ساخت .\r\nسلطنت شاه عباس دوم ( 77 - 1052 / 66 - 1642 ) براى هنرها بسيار مساعد بود و هنرمندان تازه‌نفسى چون محمد يوسف ، محمد قاسم و افضل الحسينى روح تازه‌اى بر كالبد آنها دميدند .\r\nشصت‌ودو نگاره از نسخه شاهنامه موجود در كتابخانه دولتى لنينگراد ( شماره 333 ) به امضاى افضل الحسينى است « 3 » . تعدادى از اين نگاره‌ها بين سالهاى 1642 و 1645 م . كارشده ، درحاليكه نگاره‌هاى ديگر كه بدون امضاء هستند ، از حيث نمودهاى پويا و متحرك و ترتيب پيكره‌ها كه گويى در يك صحنه تئاتر با لباس پشت‌ورو قرار گرفته‌اند ، بسيار چشمگيرند « 4 » . تأثير پوياى مشابه را مىتوان با همان مفاهيم در برخى از نگاره‌هاى دومين نسخه شاهنامه به تاريخ 1648 م . محفوظ در كتابخانه سلطنتى قصر وينزور « 5 » مشاهده كرد كه البته از رشحه قلم همان هنرمند تراويده‌اند .\r\nافضل الحسينى از پيروان مدعى آقا رضا بود و حال آنكه محمد يوسف « 6 » با گرايشهاى باروك گونه ، شخصيت هنرمندانه مستقل از خود نشان داد . منظره‌هاى پسزمينه او چنان آشفته‌اند كه گوئى توفان عظيمى بر آنها گذشته و برگها را از درختان كنده و ابرها را درهم‌برهم و پاره‌پاره كرده است . پيكره‌هاى او مثل آثار متأخر آقا رضا حالت خميدگى به جلو پيدا كرده‌اند . از طرف ديگر ، محمد قاسم بيشتر به نمودهاى تزيينى علاقمند بود ؛ پيكره‌هاى او خشك و ايستا و منظره‌هايش مملو از حشو و زوائد تزيينى ، ولى كلا جذاب هستند « 7 » . چنين مىنمايد كه وى برطبق كتيبه‌اى\r\n\r\n\r\n","description":"","footnote":"\r\n( 1 ) - رابينسون ، نقاشى نگارگرى ايران ، شماره 84 .\r\n( 2 ) - كونل ،  \" Der Maler Musin \"  در  Pantheon  ، جلد 5 ( 1942 م . ) ، ص 112 ، يادداشت 6 .\r\n( 3 ) - گيوزاليان و دياكونف ،  Iranskie Miniatyury  ، صص 83 - 72 ، تصاوير 45 - 35 .\r\n( 4 ) - همان منبع ، تصاوير 137 ، 43 ، 45 .\r\n( 5 ) - سچوكين ، نسخ خطى شاه عباس ، تصاوير  LXII , LVIII  .\r\n( 6 ) - بينيون ، نقاشى نگارگرى ايران ، تصوير  CIXc  ، به تاريخ 1645 م . ؛ رابينسون  Drawings of the Masters  ، تصوير 58 به تاريخ 1637 م . آكيموشكين و ايوانف ، تصاوير 69 ، 70 به تاريخ 1656 م . و 1658 م . ؛ مجموعه محبوبيان ، ده نگاره يكى به تاريخ 1652 م .\r\n( 7 ) - سچوكين ، نسخ خطى شاه عباس ، تصاوير  LXXXb , LXXXVIII , LXXI  . بلوشه ،  Musulman Painting  ، تصوير  CLXVIII  . مارتين ، نقاشى نگارگرى ، جلد 2 ، تصوير  c  165 . كونل ،  Miniaturmalerei  ، تصوير 91 .\r\n","page_name":" 524 ","page_number":524},
  {"content":"\r\n\r\nمتعلق به سال 1647 م . كه توسط پروفسور هنرفر كشف شد در نقاشى بعضى از بهترين تزيينات و نقاشيهاى ديوارى مرمّتى كاخ چهل‌ستون كه به دستور شاه عباس دوم صورت گرفت ، دست داشته است « 1 » . جذابترين اينها كه در يكى از اتاقهاى كوچك مجاور تالار مركزى است بوسيله هيأت مرمت ايتاليائى  \" P 4 \"  ناميده شده و اخيرا از سوى آنها با دقت تمام پاك و با مهارت تام در جاى خود قرار گرفته است . آنها طاقچه‌هاى طاق رومى و هلالى را پاكسازى كردند و تابلوى گروهى از تفريح‌كنندگان در صحرا و نيز پيكره‌هاى منفرد را آشكار ساختند . سبك و موضوع آنها بسيار شبيه سبك و موضوع نگاره‌هاى معاصر آنهاست و ترديدى نيست كه از رشحه قلم هنرمندى واحد تراويده است . تصور مىرود كه اين تركيب‌بنديها در اندازه‌اى بزرگتر از نگاره‌ها اجرا شده است .\r\nاينها روشن ساختند كه عناصر منظره‌ها چيزى جز پسزمينه تصنعى نيستند ولى پيكره‌ها از نظر زيبائى و وقار و به لحاظ تصوير جزئيات جامگان ظريف پرنقش‌ونگار ، به همان ميزان تك چهره‌هاى دوره اليزابتى با روح و جاندار كشيده شده‌اند . اين اتاق تنها اتاقى است كه تزيين داخلى يكى از كاخهاى عصر صفوى را به كمال حفظ كرده است .\r\nدر زمان مرمت نقاشيهاى ديوارى چهلستون بعضى از صحنه‌هاى بزرگ تاريخى در تالار مركزى كاخ كاوش نشد . اين صحنه‌ها از نظر سبك متفاوت با سبك نقاشيهاى كوچكتر اتاق  P 4  بود و تركيب‌بندى و سايه روشن هردو حاوى تأثيرات غرب بود . اين صحنه‌ها شاهان پياپى صفوى را نشان مىداد كه درحال ديدار با ميهمانان خارجى ازجمله همايون در دربار شاه طهماسپ اول ، ندر محمد خان تركستان در دربار شاه عباس اول و سفير ازبكان در دربار شاه عباس دوم بودند « 2 » . در صحنه‌ها هيچ نوع تلاشى براى ارائه لباسهاى زمانه نشده بود ، ولى همه آنها جامه‌هاى معاصر با دوره سال 1670 م . يعنى آغاز سلطنت شاه سليمان را دربرداشتند . فقط در اين زمان است كه مىتوان شواهدى بر تأثيرات غربى در نقاشى صفوى پيدا كرد . بنابراين نقاشيهاى ديوارى تالار بزرگ حدود بيست‌وپنج سال قبل از نقاشيهاى ديوارى اتاقهاى كوچك  P 4  و  P 5  كشيده شده است .\r\nبعضى از قاببندهاى كاشىهاى ديوارى كه برخى از كوشكهاى موجود در باغات پشت چهار باغ را تزيين كرده بود از نظر سبك به نقاشيهاى ديوارى اتاقهاى جانبى شبيه است . زمره‌اى از اين تركيب‌بنديهاى پيكره‌اى امروزه در موزه‌هاى غربى نگهدارى مىشود و همه آنها زنان و مردان\r\n\r\n\r\n","description":"","footnote":"\r\n( 1 ) - هنرفر ، گنجينه ، ص 566 . مورا ، « مرمت نقاشيهاى ديوارى چهل‌ستون » در زاندر ،  Travaux  ، صص 8 - 323 ، شماره‌هاى 81 - 56 .\r\n( 2 ) - گروبه وسيمز ،  \" Wall Painting \"  .\r\n","page_name":" 525 ","page_number":525},
  {"content":"\r\n\r\nجوان را در صحنه‌هايى از باغات پرگل و گياه نشان مىدهد كه از زندگيشان لذت مىبرند . در اينجا با فن كورداسكا  ( Cuerda Seca )  توانسته‌اند رنگها را با خطوط لغزنده از يكديگر جدا سازند .\r\nاز آثار يك ياد و نقاش آواره اروپائى كه مورد حمايت شاه عباس اول قرار گرفتند ، امروزه چيزى باقى نمانده است ؛ امّا در كليساها و خانه‌هاى ارمنيان جلفا در حومه اصفهان ، پس از نيمه اين قرن ، شواهد قطعى از نقاشيهاى اروپاى شمالى ازجمله هلند ، نه سنت خاور نزديك ، موجود است ، درواقع اين آثار از نقاشيهاى ايتاليائى شده فلاندرى و هلندى هستند كه سبك آنها در سبك شبه غربى نقاشيهايى كه از ربع پسين اين قرن به‌جامانده ، بازتابيده است . دو نفر از نقاشان برجسته اين سبك ظاهرا على قلى جبه‌دار و محمد زمان هستند . بهترين مجموعه آثار اين دو هنرمند در انستيتوى شرقى لنينگراد محفوظ است « 1 » . اين محمد زمان را نبايد با محمد زمان كرمانى ، خوشنويس معروف كه قاضى احمد از او ياد مىكند « 2 » ، اشتباه كرد ؛ محمد زمان از نقاشان فعال اهل تبريز در پايان سده دهم / شانزدهم بود . از اينها گذشته ، متأسفانه او را نمىتوان با قطعيت همان « محمد زمانى » دانست كه سياح ايتاليائى ن . مانوتچى  ( N . Manucci )  در حدود سال 1660 م . در دهلى ملاقات كرد « 3 » . او در اوايل سلطنت شاه عباس دوم براى يادگيرى الهيات به رم گسيل شد و در آنجا به مسيحيت گرويد و نام خود را به پائولو تغيير داد . ازاينرو به ايران برنگشت و به دربار مغولان در هند پناه برده و شاه جهان مستمرى براى او تعيين‌كرده و همراه ايرانيان دور از وطن به كار در كشمير گمارده شد . در مورد يك‌چنين تطبيقى ، مشكلات سالشمارانه و تقويمى وجود دارد چون ديدار محمد زمان از رم درواقع در اوايل دهه 1630 م . در زمان شاه صفى بوده و حال آنكه آثار تاريخدار او در ايران در بين سالهاى 1672 م . و 1697 م . قرار مىگيرد . اين آثار بوسيله محمد زمان بن حاجى يوسف امضاء شده و در آن اشاره‌اى به دين مسيحى او نشده است .\r\nچهار اثر از چهل‌وهفت اثر شناخته‌شدهء او داراى موضوعات مسيحى است « 4 » ولى چنين مىنمايد كه اينها مستقيما از گراوورها اقتباس شده است ( هنرمندان مغولى دربار جهانگير و شاه جهان هم همين موضوعات را از آثار هنرمندان اروپاى شمالى تربيت شده در رم مثنىبردارى\r\n\r\n\r\n","description":"","footnote":"\r\n( 1 ) - ايوانف ،  Al'bom  ، صص 59 - 44 .\r\n( 2 ) - قاضى احمد ، ص 166 .\r\n( 3 ) - ن . مانوتچى ،  Staria do Mogor  ، چاپ و . ايروين ( لندن ، 8 - 1907 م . ) ، جلد 2 ، صص 18 - 17 . تاريخچه كرمليت‌ها ، جلد 1 ، ص 315 به بعد . ن . ن . مارتينوويچ در مجله  JAOS  ، جلد 45 ( 1925 م . ) ، صص 9 - 108 .\r\n( 4 ) - مارتين ، نقاشى نگارگرى ، جلد 2 ، تصوير 173 . ايوانف ،  Al'bom  ، تصاوير 5 - 84 .\r\n","page_name":" 526 ","page_number":526},
  {"content":"\r\n\r\nكرده‌اند ) « 1 » . البته رنگ‌پردازى آنها نشان مىدهد كه محمد زمان با نقاشيهاى اين مكتب آشنا بوده ولى براى حفظ تركيب‌بندى اصلى از يك سبك مختلط و تلفيقى بهره‌گرفته و در آنها روح و مفهوم يك نگاره ايرانى را با مفهوم غربى همراه با سايه‌ها و قالببندى منعطف تركيب كرده است .\r\nدرختان با تنه‌هاى گره‌گوله‌دار و بوته‌هاى گياهى مستقيما از مكتب مارتين وان هيمسكرك  ( Martin Van Heemskerck )  مايه گرفته است ؛ درحاليكه ابرها با شعاعهاى خورشيد محوگونه شده‌اند . شهرت محمد زمان بيشتر به سبب سه تصوير افزوده شده به نسخه خمسه دربارى نظامى در سالهاى 43 - 1539 م . محفوظ در كتابخانه بريتانيا « 2 » و دو تصوير به شاهنامه اوراق شده امروزى كتابخانه چستربيتى است « 3 » . هر پنج نگاره داراى تاريخ 1086 / 1675 است ؛ و اين سال و نيز دو سال بعد ، دوره‌اى است كه شانزده نگاره براى نسخه خمسه نظامى موجود در كتابخانه پىير پانت مرگان نيويورك تدارك ديده است . اين نگاره‌ها كوچكتر و با رنگمايه پائين كار شده ، ليكن همان سبك ايرانى تلفيق يافته با سبك غربى را نشان مىدهد مثل نگاره « فهميدن شيرين مرگ همسرش خسرو را . » همه عناصر در اينجا اقتباسى است ، امّا تمام آنها حالت شرقى دارد . پذيرفتن اينكه اين هنرمند دوره منظمى را در كارگاه يكى از نقاشان اروپائى در رم گذرانده مشكل است .\r\nيكى از نمونه‌هاى افراطى سبك مختلط نگاره‌اى است كه به نسخه نظامى كتابخانه بريتانيا افزوده شده و بهرام را درحال مصاحبت با شاهزاده خانمى نشان مىدهد « 4 » و صحنه شب با نور شمع و مهتاب تلفيق يافته و بهره‌گيرى هنرمند از سايه روشن افراطى نيز قابل اغماض است . شاهزاده خانم و يكى از نديمه‌ها جامه اروپائى به تن دارند ، درحاليكه بهرام لباس شاه آن زمان را پوشيده است .\r\nاز آنجا كه اين كار يك سفارش دربارى بوده مىتوان اين نظر را پيش كشيد كه اين سبك دورگه مورد عنايت سليقه شخصى شاه سليمان ( 1105 - 1077 / 94 - 1666 ) بوده است .\r\nنگاره‌اى كه در آن شاه در دربار بر تخت جلوس كرده و سفير مغولى را به حضور پذيرفته و حال جزو مجموعه پرنس صدر الدين آقا خان است « 5 » به محمد زمان منسوب است و تاريخ حدود 1663 م . را دارد و در مقايسه با آن طرحى است به امضاى شيخ عباسى كه شاه را درهمان لباس نشان مىدهد و باز سفير مغولى را به حضور پذيرفته و متعلق به تاريخ 1074 / 4 - 1663 است . « 6 »\r\n\r\n\r\n","description":"","footnote":"\r\n( 1 ) - بارت و گرى ، صص 7 - 86 .\r\n( 2 ) - آرنولد ، نقاشى در اسلام ، تصوير  V  .\r\n( 3 ) - كاتالوگ كتابخانه چستربيتى ، جلد 3 ، شماره 277 ، تصوير 38 .  SPA  ، تصوير 925 .\r\n( 4 ) - و . اسميت ، تاريخ هنرهاى زيبا در هند و سيلان ( آكسفورد ، 1913 م . ) ، تصوير  CXVI  .\r\n( 5 ) - آ . ولش ، مجموعه هنر اسلامى : پرنس صدر الدين آقا خان ، جلد 3 ( جنوا ، 1978 م . ) ، صص 7 - 154 ،  IRM  ، 93 .\r\n( 6 ) - ولش ، شاه عباس و هنرمندان ، ص 98 ، شماره 62 .\r\n","page_name":" 527 ","page_number":527},
  {"content":"\r\n\r\nشاه در اين طراحى پيرتر شده و ريش و سبيل پرپشت‌تر از طراحى نخستين دارد تا آنجا كه لازم مىآيد اين نگاره متأخرتر باشد ؛ درحاليكه سال 1663 م . براى آثارى چون اثر محمد زمان خيلى زود است . از اينها گذشته ، جامه شاه در هردو نگاره شبيه جامه سلطنت شاه سليمان است كه در سال 1077 / 1667 در بيست سالگى جانشين پدر شد ؛ هردو نگاره تأثير اروپا را بشدت نشان مىدهند . راه‌حل اين مشكل اينست كه هردو صحنه دربار به اوايل دهه 1670 م . برمىگردد و تاريخ طراحى شيخ عباسى نيز سال 1084 / 1673 است . در آثار شيخ عباسى و فرزند او على نقى تأثيرات مغولى و اروپائى مشهود است و اين امر پس از آن يكى از عناصر سبك نقاشى متأخر صفوى گرديد « 1 » .\r\nدومين شخصيت برجسته نقاشى نگارگرى در اين دوره على قلى جبه‌دار بود كه او نيز آشكارا به هر تك‌چهره‌اى از اروپائيان برمىخورد ، تحت‌تأثير قرار مىگرفت « 2 » . او نيز شاه را همراه درباريان و ازجمله پسرى با لباس هلندى در يك صفحه كامل ( و چون موى سرش را به روى شانه‌هايش ريخته ، احتمالا اروپائى است ) به تصوير كشيد « 3 » . اين هنرمند نسبت به محمد زمان به حجم‌نمايى چندان توجهى نكرده و اين مسأله در نااستوارى اين گروه از نگاره‌ها كه بيشتر حالت شناور دارند تا متكى بر سطح ، ديده مىشود ؛ امّا او به ميزانى متعادل از پرداخت واقع‌گرايانه دست يافت . على قلى احتمالا از نسل گرجيان بوده ، چون دوتا از طراحيهاى وى حاوى نكاتى به زبان گرجى است و يكى كه در موزه بريتانيا محفوظ است و امضاى غلامزاده قديمى على دارد ، به حق به او نسبت داده شده است « 4 » . اين نگاره زوجى را با جامه گرجى ولى با سبك دربارى ايران نشان مىدهد . در اين روزگار هنر غيرمذهبى گرجستان وارد ايران شده بود « 5 » ؛ اما اگر على قلى واقعا غلامزاده باشد ، پس احتمالا در اصفهان و يا جلفا متولد شده است .\r\nاين سبك تلفيقى هنوز تا پايان اين سده و درواقع تا پس از سلطنت شاه سلطان حسين ( 35 - 1105 / 1722 - 1694 ) متداول بوده است . در موزه متروپوليتن نسخه‌اى بزرگ از شاهنامه به تاريخ 9 - 1663 م . وجود دارد ، ولى نگاره‌هاى آن بعدها در بين سالهاى 1693 م . و 1698 م .\r\nبدان افزوده شده و اين نگاره‌ها كار نقاشانى چون آقانويان ، غلام پرماك و على نقى ( كه قبلا\r\n\r\n\r\n","description":"","footnote":"\r\n( 1 ) - ر . اسكلتن ، « شيخ عباسى و فرزند او » در ششمين كنگره بين المللى ، ص 81 . رابينسون ، مجموعه كىير ، جلد 3 ، ص 395 ، تصوير 90 ( به تاريخ 1080 / 1670 ) .\r\n( 2 ) - مارتين ، نقاشى نگارگرى ، جلد 2 ، تصوير 172 .\r\n( 3 ) - ايوانف ،  Al'bom  ، تصوير 99 .\r\n( 4 ) - رابينسون ، نقاشى نگارگرى ايران ، شماره 87 ، تصوير 34 .\r\n( 5 ) - گرى ، « مردى در پوست پلنگ » در  Bodleian Library Record  ، جلد 3 ( 1951 م . ) ، شماره 32 ، 8 - 194 .\r\n","page_name":" 528 ","page_number":528},
  {"content":"\r\n\r\nگفتيم فرزند شيخ عباسى بود ) و محمد زمان است « 1 » . اين نسخه همچنين چند اثر متأخر معين را دارد كه طبعا تا پايان عمر سبك ايام جوانى خويش را در زمان عباس دوم ، نگهداشت و تحت تأثير جريان جديد قرار نگرفت . محمد على فرزند محمد زمان كه تا سال 1721 م . كار مىكرد و طراحى دقيق و نه‌چندان رسمى او درباره آخرين نوروز شاه سلطان حسين ، امروزه در موزه بريتانيا موجود است « 2 » ، اين سبك را پس از پايان سده دهم / شانزدهم ادامه داد . در اين نگاره دقت در حجم‌نمايى معمارى و سايه روشن و قالببندى قراردادى چهره‌هاى عبوس درباريان ، نشان از انحطاط هنرى ، دوشادوش انحطاط سياسى است . يكى از طراحىهاى آلبوم لنينگراد كه بوسيله محمد سلطانى امضاء شده و تاريخ 5 - 1694 م . را دارد « 3 » ، با همان سبك و همان قلم‌مو كار شده است . اين طراحى شاه را در موقع جلوس نشان مىدهد . علاقه اين شاه به نقاشى اروپائى از آنجا معلوم مىشود كه به نقاش هلندى كورنليس دوبروين  ( Cornelis de Bruyn )  سفارش داد تا چهره‌اش را نقاشى كند ( در موقع ديدار از اصفهان به سال 1701 م . ) « 4 » .\r\nنقاشىهاى زيرلاكى محمد على نيز از شهرتى زياد برخوردار بود و نقاشى زيرلاكى در خلال سده هيجدهم و نوزدهم اهميت زياد يافت . آثار امضاء شده وى با اين نوع نقاشى ، دو قلمدان به تاريخ 1701 م . و 1708 م . است « 5 » كه در هردو با همان سبك نگاره‌هاى كاغذى پيكره‌هايى را در منظره به تصوير كشيده است . يكى از آلبومهاى معروف خوشنويسى و نقاشى مغولى و ايرانى موجود در آكادمى علوم لنينگراد با جلدآرائى معرّق منقوشى خاتمه مىيابد كه حاوى دو تاريخ 1147 / 1734 و 1151 / 1738 است كه درواقع سالهاى پايانى سلسله صفوى است . روى جلد داراى طرحى زيبا از گلهاست كه به گونه متقارن در پيرامون ترنجى ميانى قرار گرفته و تا حدودى شبيه طرح قالى است ؛ پشت جلد نيز پرندگان و گلها را در درون يك ترنج ميانى و حاشيه‌بندى نشان مىدهد ، اين اثر هنرى به شخصى به‌نام محمد مهدى خان اهدا شده ، ولى تاريخ ندارد « 6 » . اين اثر هنرى نوعى از نقاشى زيرلاكى تزيينى است كه در خلال يكصدوپنجاه سال آينده عنايت و محبوبيتى درخور يافت .\r\nهنر جلدآرائى در سده دهم / شانزدهم ، دوشادوش هنرهاى ديگر نسخه‌پردازى ، از نظر\r\n\r\n\r\n","description":"","footnote":"\r\n( 1 ) - رابينسون ، نسخه شاهنامه كوچران چهارم » . سچوكين ، نسخ خطى شاه عباس . تصاوير  LXXXIV  و  LXXXV  .\r\n( 2 ) - لكهارت ، سقوط دولت صفوى ، ص 489 ، تصوير  X  .\r\n( 3 ) - ايوانف  Al'bom  ، تصوير 92 . آكيموشكين و ايوانف ، تصوير 78 ( به تاريخ 8 - 1697 م . ) مارتين ، نقاشى نگارگرى ، جلد 2 ، تصوير 167 ( به تاريخ 1700 م . ) .\r\n( 4 ) - لكهارت ، سقوط دولت صفوى ، سرلوح و ضميمه .\r\n( 5 ) - ايوانف ، در  Soobshcheniya Gosudarstvennogo Ermitazh  ، جلد 18 ( 1960 م . ) صص 3 - 52 .\r\n( 6 ) - ايوانف ،  Al'bom  ، تصوير 98 .\r\n","page_name":" 529 ","page_number":529},
  {"content":"\r\n\r\nكيفيت طرح و اجرا و از لحاظ غناى تنوع تكنيك و فن پيشرفت زيادى كرد . در اين هنر ، چرم حتى در جلدهاى معرّق هميشه اساس بود و در هرات روزگار سلطان حسين بايقرا توليد مىشد .\r\nترديدى نيست كه نقاشى آنها را نگارگران زبردست انجام مىدادند . اين جلدآرائيها هرگز كاربرد عمومى نداشت و متأسفانه به سادگى صدمه مىديد ؛ ازاينرو فقط معدودى از آنها سالم باقىمانده است . معمولا كتابخانه‌هاى بزرگ نمونه‌هايى از آنها را دارند و در كتابخانه بريتانيا جلدى وجود دارد كه به امضاى سيد على است و جلد ديوان نوائى ( نسخ شرقى 1374 ) از حدود سال 1550 م .\r\nاست « 1 » ؛ و دو جلد كنده‌شده با كيفيت بسيار زيبا و اندازه بزرگ از حدود سال 946 / 1540 كه قبلا در موزه دوسلدورف بود و سربرنارد اكستاين در سال 1948 م . به موزه بريتانيا اهدا كرد ، ولى قسمت بيرونى اينها هم صدمه ديده است « 2 » . اين صدمه مشخص كرد كه زمينه آبى عميق در پوشش زيرين آن بكاررفته چنان كه گويى معرّق روى چوب صورت گرفته است . جلدى ديگر كه بر روى آن منظره‌اى معرق ديده مىشود و جلد ديوان اشعار شاهى شاعر دربار شاهرخ است در كتابخانه تزيينى كالج دوبلين محفوظ است و شاعر را در حين خواندن شعر به شاهزاده در باغى نشان مىدهد . يك جلد بزرگ با معرّق در هامبورگ ( موزه هنر ، 189427 ) موجود است كه روى آن طلاكوب و نقره‌كوب شده است . بر روى آن به‌جاى پيكره‌هاى انسانى ، درگيرى حيوانات اساطيرى چينى نقش‌خورده و شبيه تجليد سال 1569 م . كتابخانه بادليان ( گريوز  I  ) است « 3 » . در كتابخانه چستربيتى جلدى با فن معرّق موجود است كه صحنه‌هاى تصويرى ندارد ، بلكه داراى طرحهاى تزيينى قرينه‌اى است ؛ و سبكى مشابه از اين طرح نيز بر روى جلد بزرگ طلاكوبىشدهء حدود سال 1550 م . ديده مىشود كه در موزه چرم آلمان ، افنباخام ماين ( 12024 ) محفوظ است « 4 » .\r\nاين نوع جلدآرائى پرهزينه معمولا داراى تصاوير معرّق‌شدهء زرين است كه با قالبهاى مهركنى سنگى بر روى چرم صورت مىگرفت . به نظر مىرسد كه سراجان از اين فن بهره مىگرفتند ، ولى از اواسط سده نهم / پانزده شامل تجليد كتاب نيز شد « 5 » .\r\nاستفاده از مهرهاى فلزى ، قدمت بيشترى داشت و جلدهاى بىپيرايه نيمه اول سده نهم / پانزدهم ، عموما از نمونه‌هاى عالى معرّق است . در آن نقشمايه‌هاى چينى مخصوصا اژدها و\r\n\r\n\r\n","description":"","footnote":"\r\n( 1 ) -  Arts of Islam  ، شماره 605 و تصوير رنگى در ص 58 . از نظر سبك شبيه جلد روان 999 توپ‌قاپىسراى است كه در سال 949 / 1543 استنساخ شده است ؛ نگاه كنيد به : چيگ ، « يكى از آثار فن زيرلاكى ايرانى » ، شماره 5 .\r\n( 2 ) - زاره و مارتين ،  Taf .  ، 30 ( 2 و 4 ) . شولتس ،  Faf .  ، 7 - 196 .  Arts of Islam  ، شماره 606 .\r\n( 3 ) - اردمان ،  Taf .  ، 66  Arts of Islam  ، شماره 602 ؛ همان منبع ، شماره 611 در مورد جلد كتابخانه بادليان .\r\n( 4 ) - اندازه آن 30 * 40 سانتىمتر : طبق كاتالوگ سال 1974 م . متعلق به اواسط قرن دهم / شانزدهم ترجيحا قرن يازدهم / هفدهم .\r\n( 5 ) - اتينگهاوزن ، « جلد كتابهاى خاور نزديك » ، صص 5 - 123 ، تصاوير 9 - 6 .\r\n","page_name":" 530 ","page_number":530},
  {"content":"\r\n\r\nققنوس با شيوه كاملا غيرچينى در قاببندهاى اسليمى به كار گرفته شده و با طوماربنديهاى گياهى اسليمى تلفيق يافته است ؛ ازاينرو بهره‌گيرى از عناصر چينى كه به سبب ويژگى ظاهرىشان ارزشمند بود و به منظور تطابق با مفهوم چينىوار ، با روش متفاوت طرح و بينش صورت گرفته است « 1 » . در اواخر سده نهم / پانزدهم به اين خصيصه سبك‌شناختى تأكيدى بيشتر شد و كل سطح جلد با نقوش مطّلاى غنى معرق‌كارى گرديد . هنگاميكه اين شگرد براى نخستين‌بار به كار رفت ، قالبها تكميل شد و با ميزان قابل توجهى از طلاكارى با دست به تكامل رسيد ولى اين شيوه در خلال سده دهم / شانزدهم به حداقل رتوش و دست‌كارى نزول پيدا كرد . در اين زمينه به طرح چينىوار بيشتر از هنرهاى تذهيب ، سفالگرى و يا پارچه‌بافى تأكيد شد .\r\nفقط در سفالگرى بود كه سنت طرح چينى در سفالينه‌هاى سفيد و آبى ايرانى ادامه يافت . با ارجاع به ادوار نمونه‌هاى نخستين چينى در ميان بشقابها و كاسه‌هاى چيه - چينگ ( 66 - 1522 م . ) نمونه‌هاى تاريخدارى وجود دارند كه با درناهاى درحال پرواز در لابلاى ابرها تزيين يافته‌اند و بسيار چشمگيرند . كيفيت بدنه و لعاب در اين نوع نسبت به چيزى كه قبلا حاصل مىشد ، برتر بود و منحصرا به مشهد تعلق داشت « 2 » كه در اثناى سده يازدهم / هفدهم از مراكز برتر توليد صنعت سفالگرى آبى و سفيد بود . اشاره شده كه شهر كرمان در اوايل دوره صفوى جايگاه اصلى توليد ظروف آبى و سفيد بود كه بر روى آنها طرحهاى چينى با فكر و طرح جديد كار شده بود و برخى از آنها نيز تاريخ 1523 م . و 1525 م . را داشتند « 3 » . كمى پس از اين تاريخ تأثير طرحهاى ازنيق و رنگاميزى آنها بر روى بعضى از بشقابها و كوزه‌ها و گلدانهاى زيبا و خوش‌نما ظاهر شد و همه آنها از توليدات كوره‌هاى كرمان بودند . نمونه‌هايى از اين ظروف در موزه باستانشناسى تهران و موزه ويكتوريا و آلبرت موجود است . در اين زمان ظروف « كوبه‌چى » هم نشان‌دهنده تأثيرات ازنيق بودند ، گواينكه اين تأثير بيشتر در رنگاميزى آنها بود تا طرحهايشان « 4 » . پيشتر اشاره شده بود كه تبريز مركز توليد اين نوع ظروف بود و قابل اشاره و تأكيد است كه تبريز بيشتر از كرمان در معرض تأثيرات آناتولى قرار داشت . از طرف ديگر ، تبريز و كل منطقه آذربايجان ايران در اثناى سلطنت صفويان و دست‌كم تا زمان سلطنت شاه عباس اول ، اوضاع و احوال نابسامان و آشفته‌اى داشت .\r\n\r\n\r\n","description":"","footnote":"\r\n( 1 ) - اصلاناپا ، « هنر تجليد » : كهن‌ترين نمونه‌هاى قالبى در تصاوير 33 ( به تاريخ 1407 م . ) و 42 ( 1442 م . ) كه كلا تصويرى هستند .\r\n( 2 ) -  7000 Years  ، ص 176 ، شماره 705 . لين ،  Later Islamic Pottery  ، تصوير 74 .\r\n( 3 ) - همان منبع ، تصوير 64 . همچنين در موزه دولتى برلين طرحهاى كاملا اسلامى به رنگ آبى و سفيد بر روى يك صفحه منطقة البروج به تاريخ 4 - 1563 م . موجود است : اردمان ،  Taf  ، ص 58 .\r\n( 4 ) -  7000 Ans d'art  ، تصوير  CXIV  .\r\n","page_name":" 531 ","page_number":531},
  {"content":"\r\n\r\nتاريخ دقيق رواج و رونق اين ظروف چندرنگى معلوم نيست : توليدات ويژه‌اى از كاشىها و يا بشقابها با چهره‌هاى نيم‌تنه‌اى پسركان و دختركان سرزنده و شاداب مبين شيوه‌هاى رايج در قزوين دهه 1890 م . است و حال آنكه برخى از بشقابها با طرحهاى لبه‌اى ، مثنايى از ظروف چينى وان‌لى ( 1619 - 1573 م . ) چين بودند . رنگاميزى جذاب كه به‌جاى رنگ قرمز درخشان ازنيق نشسته بود جانشين نقشپردازى سياه اوايل سده دهم / شانزدهم در زير لعاب سبز و فيروزه‌اى شد . ضمنا كيفيت و عمر اين ظروف كاهش يافت و محصولات آن نيز براين‌اساس كمياب شد .\r\nظروف سده يازدهم / هفدهم كه مطمئنا به كرمان تعلق داشتند داراى جلوهء ايالتى بودند « 1 » و اين البته فراتر از اوايل نيمه اين قرن نمىرفت . در اين ايام ظروف آبى و سفيد به مقدار قابل اعتنايى در ايران توليد مىشدند و مخصوصا در خلال سالهاى 1653 م . و 1695 م . كه صدور از چين قطع شده بود ، بوسيله كمپانى هند شرقى هلند « 2 » كه دريافته بود فروش خوبى مثل چينىهاى چين در اروپا دارند ، صادر مىگشتند . احتمال دارد كه با صدور توليدات اين ظروف بوده باشد كه در جامه‌هاى غربى و نيز چينى و ايرانى ، طراحى پيكره‌اى رواج پيدا كرده است ؛ ولى پيكره‌ها و جامه‌هاى غربى هم به مذاق اصفهان سده يازدهم / هفدهم خوش آمده بود . طرحهايى كه از چين مايه مىگرفت بسيار زنده و شاداب و نشاطانگيز بود . در اين زمان ظروف سبزپريده هم در كرمان تقليد مىشد اما تزيين آنها منقوش به لعاب سفيد بود كه اغلب پاشه‌هايى از آبى و قرمز داشت و با سبك كاملا اسلامى و نقوش اسليمى و يا دسته‌هاى گل اجرا مىشد « 3 » .\r\nدر مورد احياى دوباره تزيين زرين نقش پس از يك وقفه كوتاه كه در دوره نخستين صفوى پيش‌آمد ، تاريخى دقيق نمىتوان ارائه داد ؛ در اينجا نيز طرحها كاملا بومى ايران بود . « نقوش نسبتا متراكم گياهى كه اغلب با عناصر منظره‌اى همراه بود ، ارتباطى نزديك با نقاشى حاشيه‌اى نسخ خطى هم از نظر سبك و هم از حيث كاربست رنگمايه‌هاى گوناگون طلايى داشت . در ادوار پيشين ، ترجيح با يك زمينه كاملا سفيد بود درحاليكه بعدها از زمينه آبى و گاهى زرد استفاده شد . « 4 » بدنه آنها زيباتر از بدنه ظروف كرمان بود و ظروف چندرنگى شبيه ظروفى بود كه وسط آنها با نقشمايه‌هاى رسمى و هندسى مايه‌گرفته از تزيين معمارى ، تلفيق يافته بود « 5 » و نيز با طرحهاى\r\n\r\n\r\n","description":"","footnote":"\r\n( 1 ) - لين ،  Later Islamic Pottery  ، تصوير 69 .\r\n( 2 ) - شاردن ، جلد 7 ، ص 403 .\r\n( 3 ) - لين ،  Later Islamic Pottery  ، ص 87 . يك شگرد متفاوت تراش لعاب در بدنه سفيد بود مثل بشقاب آبى موجود در موزه بريتانيا :  Arts Of Islam  ، شماره 399 .\r\n( 4 ) - كونل  Islamische Kleinkunst  ، ص 145 . نام خاتم كه چيزى از آن شناخته نيست روى اين قطعات پيدا شده است .\r\nدر مورد تداوم فن زرين نقش در سفالگرى ايران به واتسن نگاه كنيد .\r\n( 5 ) - لين ،  Later Islamic Pottery  ، تصاوير 61 - 57 .\r\n","page_name":" 532 ","page_number":532},
  {"content":"\r\n\r\nگياهى به‌گونهء بدلسازى با طرحهاى چينى تركيب شده بود . اين ظروف نيز متعلق به اواخر سده يازدهم / هفدهم بودند .\r\nمهمترين تحول در فلزكارى در مقايسه با وفور توليدات سفالى در مراكز متعدد و مختلف سده يازدهم / هفدهم ، در كاربرد و تزيين فولاد ، چه در اسلحه و تيغه‌هاى شمشير ، و چه تراش براى تزيين بود كه در آن خوشنويسى و خطاطى جاى عنصر اصلى را گرفت « 1 » . ازاينرو خوشنويسى كه در تزيين ظروف برنجى و مسى يكى از عناصر مسلط شده بود ، بالاخره در برش تكه‌دوزى فولاد روى چوب و يا چرم به موقعيتى كاملا مستقل دست يافت . قالبريزى و معرق كارى بر روى كلاه خود و زره از روشهاى معمول بود و در بعضى از قطعات سلطنتى از فن برجسته‌كارى و حكاكى استفاده شده است . مخصوصا درخصوص شمشيرها دقت بيشترى مبذول شده و به تيغه آن انحنائى ظريف و مليح داده‌اند و دسته قبضه آن عقيق‌كارى و يا ساغرى شده است . بنابراين در اواخر اين دوره هنرهاى كاربردى در سطح عالى مهارت فنى قرار داشت ؛ در اين زمان شناخت نزديك از سبكها و بازارهاى بيگانه پديد آمد ، امّا اصالت هنرها كاهش يافت و غناى ملهم از بداعت و نوآورى سده‌هاى نخستين در سفالگرى و نقاشى نگارگرى ، از دست رفت .\r\n\r\n\r\n","description":"","footnote":"\r\n( 1 ) -  Arts of Islam  ، شماره‌هاى 7 - 234 .\r\n","page_name":" 533 ","page_number":533},
  {"content":"\r\n\r\n\r\nفصل يازدهم ادبيات ايران در دورهء صفويان\r\nدوره مورد بحث ما در اين فصل ، مقطع زمانى سال 907 / 1501 تا 1148 / 1736 را در برمىگيرد كه يكى از بحث‌انگيزترين ادوار تاريخ ايران است . دوران صفوى شاهد بازسازى و وحدت سياسى ، مذهبى و نظامى ايران بود كه هنوز هم ميراث اندكى براى ايران برشمرده نمىشود . صفويان در قلمرو امور اجتماعى نوعى يكپارچگى و مسئوليتى واحد در بين مردم ايران پديد آوردند و آن‌را از ادوار گسيخته و نابسامان گذشته جدا ساختند . به‌همين‌دليل ، اين دوره ، دوره‌اى بود كه به گسيختگى و مصائب ناشى از تهاجم مغول خاتمه بخشيد زيرا تلاشهاى ايلخانان براى ترميم خرابيها و يا فتوحات بعدى تيمور و سلطنت او هرگز بر وفق مراد نگشت و اوضاع را بسامان نكرد ؛ و وقايع دوره فترت پس از مرگ تيمور هم اوضاع را وخيم‌تر ساخت .\r\nنخستين عامل عمده كه در ايجاد وحدت دوره صفوى بيش‌از ساير عوامل در كار بود و موجب پايائى اين دولت به قدر دوقرن‌ونيم شد ، گرايش مردم ايران به مذهب تشيع به‌عنوان مذهب رسمى دولتى بود . بدين‌ترتيب در اين دوره مذهبى كه پيشتر در مرحله دوم اهميت قرار داشت ، به مرتبه اول بركشيده شد و نماد و رمز هويت ايران ( بايد گفت ملىگرايى ايران ) در مقابله با چالش‌هاى امپراتورى سنى مذهب عثمانى ، دولتهاى ترك‌نژاد سنى آسياى مركزى و امپراتورى مغولان هند گرديد . نتيجه اين تحول در نظر مورخ ادبى برسميت شناختن تشيع يا تبليغ شديد شاهان صفوى و پيشبرد و رواج كلان شيعى و تأليف آثارى پرحجم به زبان فارسى و نيز تعدادى به زبان عربى بود . ضمنا تمركز دولت در اين دوره نوعى همبستگى سياسى و اقتصادى پديد آورد كه نه‌تنها به تقويت و غناى ايران انجاميد بلكه موجبات هوادارى و حمايت از فنون و صنايع و هنرها را نيز فراهم و نام ايران را در سرتاسر جهان متمدن پراكنده ساخت .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nمعهذا تاريخ ادبيات ايران دوره صفوى ، عليرغم فرم ( به‌جاى بىفرمى ) و درك هدف عالىاى كه صفويان ظاهرا در قلمرو خود تسرّى بخشيده بودند ، نه به خود سرزمين ايران محدود شد و نه جزو ادوار طلائى گرديد . در قلمرو دستاوردهاى درخشان و محدود ادبى اين دوره دو عامل را مىتوان ذكر كرد و هردو عامل را هم بايد در ارتباط با تباهى تفكر و معارف دانست كه ادبيات عظيمى را از سرچشمه‌ها و زمينه‌هاى اساسىاش محروم ساخت .\r\nنخستين عامل ، عامل تاريخى بود ؛ و دومين عامل ، با سياست مذهبى زمانه ارتباط داشت .\r\nوقايع سده‌هاى سابق مخصوصا پس از هجوم مغولان و عواقب وحشتناك آن ، باعث شد كه تعدادى از علما ، ايران را به قصد مناطق ديگر ترك گويند . با ظهور مغولان كتابخانه‌ها كه گنجينه‌هاى ديرياز و چندين سدگانى معارف و تحقيقات برشمرده ميشدند ، به تاراج رفت و تعدادى از فرهيختگان كشته شدند و فقط معدودى از طبقه دبيران و محققان و دانشمندان در ايران باقى ماندند . حاميان ادب و هنر و امنيت در شبه‌قاره هند متمركز شدند و جذابيتى درخور يافتند و اين براى فعاليتهاى معارف و سنن علمى ايران كه بهرحال در مراكز شهرى ازجمله بخارا ، سمرقند ، هرات ، نيشابور متمركز بود و بوسيله سپاهيان چنگيز خان منهدم شده بودند ، چندان خوشايند نبود . ازاينرو به‌رغم تشويق معارف از سوى ايلخان غازان ( 703 - 694 / 1304 - 1295 ) و بعدها توسط بعضى از شاهزادگان تيمورى ، شمار جملگى فرهيختگان روبه‌كاهش گذاشت و محققانى هم كه باقى ماندند ، به صورت شارحان و مفسرانى درآمدند كه عقايدشان چندان اصالتى نداشت . در دوران صفويان توجه خاصى كه به مسائل مذهبى شد و حمايتى كه از متكلمان و علماى متعصب و اعضاى مقامات تازه‌به‌دوران‌رسيده تشيع به‌عمل‌آمد موجب ركود و تعطيلى تفكر و آزادى انديشه گشت . رجوع به زندگى و آثار ملاصدراى شيرازى ( گفته شده كه در سال 1050 / 1 - 1640 در بصره درگذشت ) كه به كلام ا . گ . براون « روشن بود كه چه مايه از دست علماى متعصب آزار ديد « 1 » » كافى است كه به مشكلات و گرفتاريهاى اين دانشمند متنفذ زمانه در مواجهه با موانع موجود بر سر راه انديشه و تفكر پىببريم . در دوران صفويان فعاليت فكرى و فرهيختگى ، حداقل ، كساد شد و تباهى مشابهى هم در زبان و ادبيات چهره نمود .\r\nدر قلمرو ادبيات يكى از عوامل مهم اين دوره ناكامى دربار در برآورده ساختن آمال و آرزوهاى شاعران و نويسندگان پارسىزبان بود ؛ عكس اين ناكامى در هند رخ داد و دربارهاى امپراتوران مغول و ساير اشراف و نجباى هند به هوادارى و حمايت از ادبيات فارسى برخاستند .\r\n\r\n\r\n","description":"","footnote":"\r\n( 1 ) .  LHP  ، جلد 4 ، ص 429 .\r\n","page_name":" 535 ","page_number":535},
  {"content":"\r\n\r\nدر امور روزمره زبانى را كه درباريان صفوى و فرماندهان عاليمقام نظامى و سياسى و نيز رجال مذهبى به كار مىبردند ، نه فارسى ، بلكه تركى بود ؛ و اكثر آثار و نوشته‌هاى رجال مذهبى هم به زبان عربى بود . آنهايى كه به زبان فارسى مىنوشتند آموزش كافى در اين زبان نداشتند و يا اينكه در خارج ايران به نويسندگى مشغول بودند يعنى در مراكز دور از مراكزى كه زبان فارسى در آن زبان مادرى برشمرده مىشد و لذا فاقد روح زنده‌اى بود كه معمولا مناطق فارسى زبان داراى آن است . خلاصه ، آثار اين نويسندگان را مىتوان به‌عنوان نمونه‌اى از آثار واقعا فارسى پذيرفت .\r\nنظم و نثر دوره صفوى از آن ويژگى زنده و جاندارى كه نظم و نثر ادوار سابق داشت ، خالى بود .\r\nامّا در اينجا با رسيدن به اين نتيجه‌گيرى عمومى ، وقت آنست كه مفصلا وارد بحث وضعيت زبانشناسى دوره صفوى شويم و به آنچه در تأليف آثار فارسى و نيز آنچه در دوره بعد رخ داد ، بپردازيم .\r\n\r\nزبان فارسى در دوره صفوى\r\nيكى از مشكلات زبان فارسى در اين دوره شيعيان عرب‌زبانى بودند كه با سياست مذهبى صفويان وارد ايران شدند و زبان فارسى نمىدانستند و شايد داستانى كه پروفسور براون درباره سيد نعمت اللّه جزايرى و برادرش در موقع ورود به شيراز نقل مىكند دراين‌خصوص به قدر كافى گويا باشد « 1 » . اما به غير از موقعيت علماى عربى كه وارد ايران مىشدند و از آنها انتظار مىرفت كه براى گسترش تشيع به فارسى تكلم كنند ، مسأله زبان تركى هم مطرح بود .\r\nيكى از مثال‌هاى برجسته دراين‌مورد سرنوشت گويش آذرى ، يكى از گويش‌هاى ديرينه فارسى در آذربايجان بود ، كه از آغاز دوره صفويان ، به استثناى چند منطقه محدود ، كلا از آذربايجان رخت بربست . اين مسأله البته در ارتباط با وقايعى بود كه در ادوار پيشين رخ داده بود :\r\nيعنى اين‌روند درنتيجه اقامت تركان در منطقه و تسلط زبان تركى و قبايل مغولى از سده ششم / سيزدهم به بعد صورت گرفت . زبان تركى در اواخر قرن نهم / شانزدهم در مراكز عمده آذربايجان رواج پيدا كرده بود ولى شواهدى ( هرچند پراكنده ) در دست است كه زبان تركى در آغاز دوره صفوى هنوز كاملا بر سرتاسر منطقه غلبه نكرده بود ؛ حتى زبان تركى آذربايجان كنونى زبانى مركب از واژگان آذرى ، عربى و تركى است كه با قواعد دستورى زبان تركى تكلم مىشود .\r\n\r\n\r\n","description":"","footnote":"\r\n( 1 ) - همان ، صص 1 - 360 .\r\n","page_name":" 536 ","page_number":536},
  {"content":"\r\n\r\nتوسعه زبان تركى فراتر از منطقه آذربايجان رفت . بالاتر از همه علاقه مفرط شاهان صفوى به زبان تركى بود كه علاوه بر عامل پيشين ، به‌عنوان زبان محاوره‌اى حكومت ، دربار و سپاه بر شمرده مىشد . شاه اسماعيل ( 930 - 907 / 1524 - 1502 ) مؤسس سلسله صفوى ، با تخلص خطائى شعر مىسرود ؛ ولى ديوان او به زبان تركى بود .\r\nاين وضعيت زمانى شگفت‌آور مىشود كه سلاطين عثمانى اين دوره را به ياد بياوريم كه غزل و اشعار كوتاه به زبان فارسى مىسرودند . در اين روزگار زبان فارسى در آسياى صغير تعليم داده مىشد و ادبيات آن با اشتياق تمام بررسى مىگشت و ادبيات تركى و قوالب ادبى آن شديدا تحت تأثير آن بود و عميقا با صورخيال و اصطلاحات تعابير فارسى درآميخته بود . تأثير و رواج زبان فارسى در آسياى صغير اقدام و ابتكار جديدى نبود كه به دوره عثمانى اختصاص داشته باشد . در اينجا ميراثى از گذشته نهفته بود . توجه به زبان فارسى و گسترش ادبيات آن در آسياى صغير به زمان حكام سلجوقى در اين منطقه يعنى اواسط سده پنجم / يازدهم برمىگردد .\r\nزبان فارسى در زمان صفويان و پس از آن در شبه‌قاره هند هم رونق گرفت و آغاز اين رونق و پراكندگى آن‌را نيز بايد در گذشته دور يعنى در ايامى جستجو كرد كه زبان فارسى همراه اسلام بوسيله سلسله و فاتحان نظامى از شرق ايران وارد شبه‌قاره هند شد : يعنى غزنويان ، غوريان ، غلامان غورى كه همه اينها مراكزى در هند برپا كردند و به هوادارى و حمايت از شعرا و نويسندگان فارسىزبان برخاستند .\r\nكاربرد زبان فارسى در هند پس از هجوم مغولان به شمال شرق و شمال ايران ، تحركى تازه و گسترده يافت . چنانچه پيشتر برنگريستيم ، تعداد زيادى از شعرا ، نويسندگان و ادباى فارسىزبان ماوراء النهر و خراسان به هند گريختند و در مراكزى از هند كه پيشتر پايگاه زبان فارسى شده بود ، اقامت گزيدند . اطلاع از فرهنگ و تمدن ايران و تعداد شعرا و نويسندگان فارسىزبان و غزلسرايان ، قصيده‌سرايان و مثنوىسرايان هند به قدرى است كه شايد براى ناظران هند اين سؤال پيش بيايد كه هند منبع و زادگاه واقعى زبان فارسى است . البته انسان وسوسه مىشود كه براى تشريح و توضيح بيشتر اين تحول در ماوراى مرزهاى ايرانى درنگى درخور كند و اين يكى از مشخصات تاريخ ادبى ايران در دوره صفويان است كه در بحث و بررسى ادبيات اين دوره نبايد آن‌را ناديده گرفت . ولى در اينجا فقط بايد به اين نكته اشاره كرد كه هرچند زبان فارسى پس از سقوط امپراتورى مغول بابر در هند همچنان در اين شبه‌قاره با اشتياق و علاقه به كار رفت ، ولى دامنه و رواج آن در مواجهه با زبان انگليسى و اردو محدود شد ؛ و اين مطلب در نتيجه عدم علاقه خود ايرانيان به نجات اين شاخه « هندى » زبانشان ( كه توان ، قابليت خلاق و تأثير فرهنگى زيادى\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nداشت ) از باد نسيان و فراموشى بود .\r\nمهمترين مسأله ما در اين بخش نشان دادن رقابتى است كه زبان فارسى در زمان صفويان با گويشهاى متعدد زبان تركى درگير آن شد . ازاينرو اگر توجه خود را به قلمرو نفوذ زبان فارسى در آسياى صغير و هند معطوف كنيم از موضوع اصلى وا مىمانيم و به موضوعى مىپردازيم كه ربط چندانى با بحث موردنظر ما ندارد . درواقع درباره توان و قدرت زبان فارسى زياد صحبت شده و حتى در بحث از كاهش توان آن به تأثيرات و نفوذ آن در مناطق غربى ، جنوبى و شرقى زادگاهش ايران اشاره گرديده است . ليكن اين نتيجه‌گيرى موقت در بررسى تحولات زبان و ادبيات فارسى و دستاوردهاى آن در دوره صفوى با آن‌چه كه بعدها رخ داد چندان همخوانى ندارد . يك اشاره گذرا به تأثيرات نفوذ زبان فارسى در مناطق ديگر مىرساند كه اين دگرگونگيها تا چه مايه تأثير و عواقب سوء در توسعه و گسترش ادبى زبان فارسى در خود ايران داشته است .\r\n\r\nنظم فارسى در دوره صفوى\r\nبايد اعتراف كرد كه شعر اين دوره در لفظ و معنى فاقد هرنوع ابتكار و نوآورى است : جز در اشعار چند تن از شعراى چيره‌دست ، كمتر مىتوان صفاى انديشه و جلاى لفظ پيدا كرد . براى اين امر دليل « كلاسيك و يا كهن » را مىتوان مطرح ساخت چون شاعران دوره صفوى مثل پيشينيان خود در عهد تيمورى ، فاقد تعليم و تربيت بودند و هنر و قريحه خود را تربيت نكرده بودند چنان كه اين امر پيشتر در دربارهاى سامانى ، غزنوى ، سلجوقى ، غيره معمول بود . اكثر نويسندگان صفوى در زبان فارسى و يا عربى به قدر كافى تبحر و تشخص و مايه نداشتند و از آنجا كه در اينجا صحبت از بررسى ادبيات كهن با معيارهاى عالى و عميق خود است پس گفتنى است كه شناخت عميق اين دو زبان و قوالب ادبى و فنون و صنايع لفظى و معنوى آن از ملزومات هر ذهن فرهيخته و پخته به منظور بهره‌گيرى از سنن ادبيات كهن فارسى بود .\r\nبايد اشاره كرد كه در دربارهاى پيشين حمايت عظيمى از شعر و شاعرى صورت مىگرفت و اين در توسعه سنن عظيم كهن ادبى و زوال و فناى بعدى آن اهميتى درخور داشت . يكى از علل زوال شعر در دوره صفوى ناكامى دربار در حمايت از شعرا نهفته بود كه موجب شد شاعر به طرف عوام الناس كشيده شود . اين وضعيت در دوره تيموريان چهره نمود و بعدها همه‌جاگير شد . يكى از وجوه اين وضعيت و تحول ورود تنوع و نوآورى به شعر بود . و اين به‌خودىخود مىتواند مثبت و خوب باشد ؛ امّا نتيجه زوال معيارهاى ذوق و دقت و لطافت سنن كهن را نبايد مغفول\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nگذاشت و پذيرش سوءاستفاده از قواعد زبان را نيز بايد به اين عمل زيانبار و نادرست افزود .\r\nبدعت و نوآورى در قلمرو مضمون صورت گرفت ؛ در دوره صفويان عقايد و انديشه‌هاى جديد وارد شعر شد ؛ امّا خرابى بيان و فساد و تعقيدات لفظى نيز در اين شعر داخل گرديد .\r\nاين نكته‌اى است كه ما را به جريان رواج فارسى در خارج از ايران مىكشاند . با اينكه موضوعات و عقايد جديد به سبب تلاش محافل خارجى ادبيات فارسى وارد آن شد ، ولى يك محيط بيگانه بهرحال بىتأثير در انسجام و توان معمول زبان فارسى نبود . كاربرد زبان فارسى به عنوان يك زبان كاملا هنرى و ادبى و بىمعيارى براى بداعت و نوآورى ، آن هم در شهرها و روستاهايى كه اين زبان ، زبان زنده و محاوره‌اى آنها نبود ، به‌ناچار به بعضى از تصنع‌ها و دگرگونگيها و آميختگىها انجاميد .\r\nبا تلخيص آثار و احوال نويسندگان و مضامين آنها مىتوان اطلاعات مكفى براى اين فصل پيش‌رو نهاد . در اينجا با بررسى عمومى وضعيت شعر در دوره صفوى تأثيرات سياسى و مذهبى صفويان بر شعر نمايان مىشود كه مرثيه‌سرائى و نوحه‌پردازى را باب روز كرد و مدح ائمه - يعنى ولىنامه ائمه شيعه - را مضمون اصلى شعر قرار داد . كار حكومت حمايت شديد از تبليغات آئين شيعى ، الهيات و كلام و بويژه فقه تشيع و احاديث و روايات وابسته بدان بود و در پيدا كردن نمايندگان و شارحان ويژه آن نيز ناكام نماند . درواقع شعر هم از اين مقوله بىنصيب نبود : دامنه اين حمايت به سرايندگان مراثى و مدايح اعقاب على ( ع ) و درنتيجه به ظهور اشعارى در اين سنخ كشيد .\r\nاسكندر بيك منشى مؤلف عالم آراى عباسى اين وضعيت را به خوبى توضيح داده و در صحبت از سلطنت شاه طهماسپ اول ( 984 - 930 / 1576 - 1524 ) موقعيت شعر و شاعرى را با جملات زير تصوير كرده است « 1 » :\r\n« در اوايل حال حضرت خاقانى جنّت مكانى توجه تمام به حال اين طبقه بود و در اواخر ايام حيات كه در امربه‌معروف و نهىمنكر مبالغه عظيم مىفرمودند چون اين طبقه عليه را وسيع المشرب شمرده از صلحا و از زمره اتقياء نمىدانستند زياده توجهى به حال ايشان نمىفرمودند و راه گذرانيدن قطعه و قصيده نمىدادند . مولانا محتشم كاشى قصيده‌اى غرّا در مدح آن حضرت و قصيده ديگرى در مدح مخدره زمان شهرزاد پريخان خانم « 2 » به نظم آورده از كاشان\r\n\r\n\r\n","description":"","footnote":"\r\n( 1 ) - اسكندر بيك منشى ، تاريخ عالم‌آرا ، جلد 1 ، ص 178 ؛ ترجمه سيورى ، جلد 1 ، صص 5 - 274 ؛ و نيز  LHP  ، جلد 4 ، ص 3 - 172 با تعبيرى از اين عبارات .\r\n( 2 ) - دومين دختر شاه طهماسپ : نگاه كنيد به فلسفى ، زندگانى ، جلد 1 ، ص 13 .\r\n","page_name":" 539 ","page_number":539},
  {"content":"\r\n\r\nفرستاده بود بوسيله شهرزاده مذكور معروض گشت . شاه جنت مكان فرمودند كه من راضى نيستم كه شعرا زبان به مدح و ثناى من آلايند قصايد در شأن حضرت شاه ولايت پناه و ائمه معصومين عليهم السلام بگويند صله اول از ارواح مقدسه حضرات و بعد از آن از ما توقع نمايند كه به مضمون « از احسن اوست اكذب او » اكثر در موضع خود نيست . اما اگر به حضرات مقدسات نسبت نمايند و شأن معالى نشان ايشان بالاتر از آنست و محتمل الوقوع است غرض كه جناب مولانا صله شعر از جانب اشرف نيافت . »\r\nاين نكات حاكى از رفتار و گرايش شاهان صفوى با شعرا و لبريخته‌هاى آنها در قالب غزل و قصيده و يا مدحيه بود كه فقط منحصر به شاه طهماسپ نمىشد . از اين زمان به بعد مراثى و مدايح ائمه مخصوصا در شعر محتشم كاشانى ( متوفى 996 / 8 - 1587 ) دريافت‌كننده اعراض شاه طهماسپ از شعر دنيوى ، توسعه يافت . او در اين نوع شعر گوىسبقت را از همگان ربود و ابتكارى كه در مراثى خود بكاربرد شعر او را از برجسته‌ترين اشعار مذهبى ساخت . قطعاتى از اشعار او كه در مجمع الفصحاى رضا قليخان هدايت در قرن نوزدهم آمده مىرساند كه اشعار محتشم ، مدتها پس از مرگ او ، الگوى بسيارى از شعرا شده است ؛ در زمانه‌اى كه زياد هم از زمانه ما دور نيست ، شعرا از او پيروى مىكردند .\r\nيكى از نتايج رفتار شاه طهماسپ و جانشينان او با شعرا ، مهاجرت تعداد زيادى از صاحبان قريحه و سرايندگان غزل ، مثنوى و منظومه ( كه از محافل دربارى رانده شده بودند ) به دربارهاى عثمانى و مغولان هند و پناه گرفتن در آنها بود . در اين زمان كانونهاى شعر فارسى در خارج از ايران مخصوصا در هند برقرار شده بود . فقط در دربار امپراتور مغول اكبر ( 1014 - 963 / 1605 - 1556 ) پنجاه‌ويك تن شاعر تبعيدى ايران بسر مىبردند . سبك معروف به سبك هندى كه نخستين نشانه‌هاى آن در اواخر دوره تيمورى پديد آمده بود ، در دوره صفوى به اوج تحول خود رسيد و نمايندگان طراز اول آن به عرصه رسيدند و از محبوبيت شايانى برخوردار شدند . اين سبك بسان الگويى تا اواخر دوره صفوى ادامه يافت و شعراى دوره زند و اوايل قاجار را نيز تحت‌تأثير قرار دارد . سپس پايگاه خود را از دست داد و تلاشهايى براى بازگشت به نظم كهن صورت گرفت ؛ ولى سبك « هندى » هنوز در هند و افغانستان برقرار و زنده است .\r\nشاعرى كه با اين سبك شعر مىسرود نخستين دلمشغولى او بيان به زبان بسيار ساده ، نكته‌سنجى و مضمون‌آفرينى و خيالپرورى و باريك‌انديشى و به اعجاب واداشتن مخاطبان و خوانندگان بود . تاريخ اين سبك به تحول تدريجى شعر در فاصله بين دوره ايلخانان مغول و تيموريان در پارهء پسين سده هشتم / چهاردهم برمىگشت . اين سبك طرز سخنورى دوران\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nتيمورى مخصوصا در محافل ادبى هرات گرديد . تحول آن ارتباط تنگاتنگ با شرايط و اوضاع اجتماعى آن دوره داشت و مردم درپى آن بودند تا خود را از جهان مادى رها سازند و به انديشه‌هاى لطيف و خيال‌بندى شاعرانه بياويزند . دومين دلمشغولى شاعر در اين دوران از نكته‌اى برخاست كه پيشتر بدان اشاره كرديم ، يعنى جدائى تدريجى از معيارها و قراردادهاى كهن زبان ادبى و رسيدن به عناصرى از زبان مردمى بود . ازاينرو در آغاز آميزه و ملغمه‌اى با ماهيتى غريب چهره نمود . شعر دچار مضامين دور از ذهن و مبالغه‌آميز شد كه در آن تمام هم‌وغم شاعر صرف آراستگى بيان و لطافت مضامين شده بود ؛ ضمنا شعر لحن بسيار محاوره‌اى پيدا كرد . اما در اين دوره مبالغه در اين راه و دقت شاعر در ايراد آنها موجب صعوبت كلام و بىمايگى آن گرديد و اين امر مخصوصا از آميزش غريب دقايق سبكى و محتواى شعر برخاست كه گاه نتوانست به حد كمال مطلوب خود دست يابد ؛ مخصوصا در شرايطى كه توسل به رسم و روالهاى برخاسته از ظواهر زندگى مردم ، شاعر را از توليد ادبياتى درخور و متعادل بازمىداشت . البته شعراى وابسته به سبك « هندى » نهايت تلاش خود را در راه تازه‌گويى و آوردن معانى نو و مضمونهاى زيبا به كار مىبستند كه حاكى از ابتكار و خلاقيت شايسته آنها بود . اما خيال‌بندى از حد و حدود خود گذشت و دامنه خيال چنان وسعت گرفت كه خواننده از لفظ شاعر پى به خيال پردامنه نبرد و درنتيجه سخن از معنا بازماند و بنياد شعر يعنى كلام متخيل و موزون فرو ريخت . ليكن اغراق در كاربست لفظ مصنوع صفاى انديشه و معنا را كه از ويژگيهاى سبك هندى بود از جلا انداخت .\r\nنام « هندى » به اين سبك مىبرازد چون هواداران اين سبك در زمان شاهان صفوى تحت تأثير رفتار و گرايش اين شاهان نسبت به شعر و شاعرى ، آرزوى زندگى در هند را در سر مىپروراندند . هند و افغانستان پايگاه اين سبك بود و غزل و مفردات از قوالب عمده آن برشمرده مىشد چون اين نوع شعر بيشتر اختصاص به بيان انديشه‌هاى تازه و باريك و ظريف داشت .\r\nدرباره شعراى اين دوره كه مىخواستند از زبان منقح نجات يافته و به زبان محاوره‌اى و ساده مردم نزديكتر شوند ، سخن بسيار است . يكى از برآمدهاى اين جريان ، البته با توجه به معيارهاى كهن شعرى ، ضعيف‌تر شدن سخن‌آرايى آنها ، گرچه با تازگى و سادگى كلام و لغزش در لفظ بود .\r\nالبته اين ايراد بر آنها چندان باز بسته نبود چون آنها درپى نوآورى و تازگى انديشه بودند ؛ شاعر به دنبال تكلف و تصنع در كلام نرفت بلكه دقت خود را صرف يافتن معنيهاى تازه و باريك كرد . و اين جريانى بود كه در دربارهاى عثمانى و مغولان هند با گشاده‌رويى و گشاده‌دستى روبرو شد و ديوانهاى شعرايى چون صائب تبريزى در آنها با صله‌هاى نفيس استقبال شد . با اينهمه اگر فقط به\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nعلت آذين‌بندى محتوا و گهگاه ناديده گرفتن افت بيان يا نامناسب بودن آن باشد ، مىتوان بر خلاف برخى محققان معاصر ، اظهار داشت سزاوار نيست شعر صفويه كاملا بدين معنى كه هيچگونه ارزشى ندارد ، كنار گذاشته شود . ارزش اصلى اين شعر در نكته‌اى نهفته كه آن‌را در معرض اتهام تباهى و فساد قرار داده است : يعنى در كاربست صفاى انديشه و جلاى لفظ و موضوع .\r\nصرفنظر از شعر سبك هندى ، مسأله موضوع و مضمون كه ما را به رثائيه‌ها و مدايح ائمه و اولياء ( يعنى اعقاب آنها ) مىكشاند ( كه قبلا بدان اشاره كرديم ) و توجه به ساير موضوعات شعرى اين دوره بايسته بررسى است . مثلا در اين دوره مضامين غنائى در ارتباط با عرفان وجود داشت كه بيانگر آرمانها و الهامات عرفا و دراويش بود و در آن عنصر تعليمى هم جايگاه ويژه‌اى داشت .\r\nدر مجموعه‌هاى شاعرانه اين دوره ، جاى قصه‌ها ، منظومه‌ها ، بويژه در تقليد از خمسه نظامى هم خالى نبود . در سرتاسر اين دوره اشعار تاريخى و مذهبى در قالب حماسه بيان مىشد و موجب توسعه و پيشرفت اين نوع ادبى مىگشت . ضمنا بنا به دلايلى كه درخصوص گرايش شاه طهماسپ نسبت به شعر و شاعرى ارائه شد ، اشعارى كه در مدح اميرى و يا پادشاهى سروده شده باشد در اين دوره نادر است و در مقايسه با غزل و قطعه درباره اولياء اللّه و يا ساير مضامين مذهبى سروده شده ، از كيفيت پائينى برخوردار است و عموما به پادشاهان تيمورى هند اهداء شده است . پيش از ورود به بحث نثر دوره صفوى ، بايسته است به بعضى از شعراى عمده اين دوره و حدوحصر خدمات ادبى آنها ، هرچند مختصر ، اشاره شود .\r\nشمارى از شعراى دوره نخستين صفوى در دوره پسين تيمورى برآمده و مخصوصا تربيت شده محفل ادبى سلطان حسين بايقرا بودند . يكى از اينها عبد اللّه هاتفى خرجردى ( متوفى 927 / 1 - 1520 ) خواهرزاده جامى بود . يكى از آثار عمده او شاهنامه حضرت شاه اسماعيل ، يك حماسه تاريخى درباره شاه اسماعيل بود . از آثار منظوم ديگر او داستانهايى به تقليد از نظامى با عناوين شيرين و خسرو ، ليلى و مجنون ، هفت منظر و تيمورنامه هستند . تيمورنامه او در مقابل اسكندرنامه نظامى و يا نظير آن ، راجع‌به پيروزيها و جنگهاى تيمور سروده شده است ؛ بنابراين آن‌را نيز مىتوان در زمره حماسه‌هاى تاريخى برشمرد .\r\nشاعر ديگر آغاز دوره صفويان كه تربيت‌شده اواخر تيموريان و سالهاى نخستين حكومت صفويان بود ، ميرزا قاسم گنابادى يكى از سادات شهر گناباد است . او نيز از نظامى تقليد كرد و مهمترين آثارش عبارتند از : ليلى و مجنون ، كارنامه يا چوگان‌نامه ، خسرو و شيرين ، شاهرخنامه ، شاهنامه ماضى ( درباره شاه اسماعيل ) و شاهنامه نواب عالى ( در ستايش از سلطنت شاه طهماسپ ) .\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nيكى ديگر از شعراى برجسته اواخر دوره تيمورى و اوايل دوره صفوى بابا فغانى است كه در سال 925 / 20 - 1519 رخت به سراى باقى كشيد و غزليات دل‌انگيز و پرشورى دارد . او را بايد يكى از بزرگترين شاعران نوگرا و بداعت‌پيشه عصر خود برشمرد . همدوره او اميدى طهرانى ( متوفى 925 / 20 - 1519 ) است كه غزليات و قصايدى عالى سرود . اهلى ترشيزى ( متوفى 934 / 8 - 1527 ) و نيز اهلى شيرازى ( متوفى 942 / 6 - 1535 ) از زمره اين شعرا بودند .\r\nاهلى شيرازى قصايدى دلنشين دارد و يك مثنوى مصنوع با عنوان سحر حلال پديد آورد .\r\nهلالى جغتائى كه در سال 935 / 9 - 1528 به قتل رسيد ، غزليات شيوا و شيرين در آغاز سده دهم / شانزدهم به نظم آورد . او علاوه بر غزليات دل‌انگيز ، شاعر سه مثنوى با عناوين ليلى و مجنون ، شاه درويش « 1 » و صفات العاشقين نيز بود .\r\nيكى ديگر از شعراى بزرگ و بنام پاره نخست دوره صفوى ، وحشى بافقى ( متوفى 991 / 4 - 1583 ) از مضافات كرمان بود ، او در دوره شاه طهماسپ بسر مىبرد و قصايدى در مدح او دارد .\r\nغزلياتش به طرزى زيبا و با احساساتى عميق و پرشور سروده شده است . افزون‌براين ، تركيب‌بند كوتاه او « 2 » در ادبيات فارسى قالبى نو و تازه و سرشار از زيبائى و تازگى و احساس است . شعراى بعدى از مثنوى ناتمام وحشى با نام فرهاد و شيرين و مخصوصا مقدمه آن ، تحسين و تمجيد كرده‌اند . وصال شيرازى در سال 1265 / 9 - 1848 در دوره قاجار اين مثنوى را به اتمام رساند .\r\nيكى از همدوره‌هاى وحشى ، محتشم كاشانى ( متوفى 996 / 8 - 1587 ) بود كه در عالم مرثيه‌سرائى يدطولائى داشت . او غزليات و قصايد هم سرود ، ولى يكى از بزرگترين غزلسرايان اين عصر ، جمال الدين محمد بن بدر الدين شيرازى ( متولد 964 / 7 - 1556 ، متوفى 999 / 1 - 1590 ) متخلص به عرفى بود . صيت و شهرت او در دوره صفوى از طريق هند و تركيه در ايران پراكنده شد . عرفى علاوه بر غزليات زيبا و دل‌انگيز با سبك هندى قصايد و مثنويهائى هم به تقليد از نظامى به نظم آورد .\r\nيكى ديگر از شاعران قدوه ايران در دوره صفوى ( گواينكه ايرانى نبود ) فيضى فيّاضى دكنى ( متولد 956 / 8 - 1547 ، متوفى 1004 / 6 - 1595 ) برادر ابوالفضل وزير امپراتور اكبر بود .\r\nاو نيز همچون عرفى در حيات خود به شهرتى درخور رسيد و در قصيده‌سرايى و غزلسرايى و مثنوى دستى چيره داشت . از ميان مثنويهاى معروف او كه به تقليد از نظامى سروده مىتوان از\r\n\r\n\r\n","description":"","footnote":"\r\n( 1 ) - اين مثنوى به شاه و گدا هم شهرت دارد ؛  LHP  ، جلد 4 ، ص 234 .\r\n( 2 ) - تركيب‌بند ، اشعارى را گويند كه در وزن يكى و در قوافى مختلف باشند . يعنى چند بيت بر يك وزن و قافيه بگويند و در پايان آن يك بيت مقفى بياورند كه با ابيات پيشين در وزن متحد و در قافيه مخالف باشد و اين عمل را چندبار تكرار كنند .\r\n","page_name":" 543 ","page_number":543},
  {"content":"\r\n\r\nمركز ادوار ، سليمان و بلقيس ، نل و دمن ، هفت كشور و اكبرنامه را نام برد .\r\nاز شعراى ديگر اين دوره شاعران زير هستند : شهابى استرآبادى ( متوفى 1010 / 2 - 1601 ) نظيرى نيشاپورى ( متوفى 1021 / 3 - 1612 ) داراى قصايد ، غزليات و ترجيعات ، ظهورى ترشيزى ( متوفى 1024 / 6 - 1615 ) زلالى خوانسارى ( متوفى به سال وفات ظهورى ) و طالب آملى ( متوفى 1036 / 7 - 1626 ) . طالب آملى ملك الشعراى دربار جهانگير امپراتور مغولان و سراينده غزليات و قصايد دل‌انگيز بود . از شاعران ديگر باز مىتوان از شيخ بهاء الدين محمد عاملى از دانشمندان برجسته دوره صفوى را نام برد كه به سال 1031 / 1622 درگذشت . از مثنويهاى معروف او سوانح الحجاز مشهور به مثنوى نان و حلوا و شير و شكر كه هردو از مثنويهاى عرفانى و تعليمى است .\r\nدر اينجا بايد از حكيم شرف الدين حسن ( متوفى 1038 / 9 - 1628 ) نيز نام ببريم . او كه طبيب دربار و تحت عنايت شاه عباس اول بود غزليات و يك مثنوى به‌نام نمكدان حقيقت به تقليد از حديقة الحقيقة سنائى سرود . ابو القاسم فندرسكى ، فيلسوف نام‌آور دوره صفوى هم ، اشعارى در مايه‌هاى فلسفى سرود ؛ او در حدود سال 1050 / 1 - 1640 درگذشت . بعدها نيز ابو طالب كاشانى ملك الشعراى امپراتور شاه جهان ، مقلد عرفى و استاد در سبك هندى به عرصه رسيد . علاوه بر مجموعه غزليات دل‌انگيز او ، سفرنامه شاه جهانى را نيز نوشت . او در سال 1061 / 1 - 1650 در كشمير درگذشت .\r\nشاعرى كه به كمال با سبك هندى همبستگى داشت محمد على صائب تبريزى ( متولد 1010 / 2 - 1601 و متوفى 1088 / 8 - 1677 ) بود . صيت و شهرت صائب در زمان حيات او در هند و تركيه و ايران همه‌جا پيچيد . صائب شاعرى پركار بود : تعداد اشعار او در ديوان شعرش بالغ بر 120000 هزار بيت است . غزليات او با طرزى نو و توانائى كم‌عديل و آراستگى كلام و جالب‌تر از همه با بهره‌گيرى از مثلها سروده شده است . صائب آثار و احوال گذشتگان را به تمام مطالعه كرده بود و لذا كلام او بيشتر به كلام پيشينيان ماننده است تا شاعران همدوره او .\r\nشاعر ديگرى كه در اينجا شايسته ذكر است شيخ على حزين ( متوفى 1180 / 7 - 1766 ) است . حزين علاوه بر ديوان اشعار ، دو اثر منثور به نامها تذكرة احوال و تذكرة المعاصرين نوشت .\r\nدر ميان حماسه‌پردازان سده يازدهم / هفدهم يكى قدرى است با دو حماسه تاريخى خود به نام جرون‌نامه و جنگ‌نامه قشم ؛ اين دو حماسه به ترتيب در سالهاى 1031 / 2 - 1621 و سال بعد تكميل شد و جنگ‌نامه قشم را در تاريخ سال 1032 / 1622 سرود ، سالى كه نيروهاى ايران با كمك ناوگان كمپانى هند شرقى ، پرتقاليان را از جزاير قشم و هرمز راندند .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nبهشتى مشكوكى شاعر ديگر اين دوره در سال 985 / 8 - 1577 شاهنامه بهشتى خود را درباره جنگهاى بين سلطان مراد سوم عثمانى و محمد خدابنده ، شاه صفوى به نظم آورد . اين شاهنامه قابل مقايسه با فتوح العجم جمالى بن حسن شوشترى است كه گزارشى از فتح تبريز بدست عثمان پاشا در سال 996 / 8 - 1587 است . ملاكامى شيرازى در سال 1030 / 1 - 1620 وقايع الزمان و يا فتح‌نامه نورجهان بيگم را درباره تاريخ سالهاى پايانى نور الدين محمد جهانگير و جنگهاى او با دشمنانش ، به پايان رساند .\r\nهمچنين در اين نوع شعر كه در زمينه جاودانه‌سازى وقايع نظامى سروده مىشد شاعر ديگرى به‌نام بهشتى آشوبنامه هندوستان را درباره جنگهاى بين فرزندان جهانگير يعنى وقايع سالهاى 1067 م . تا 1069 / 7 - 1656 تا 9 - 1658 تصنيف كرد .\r\nشعر ميرزا محمد رفيع خان باذل مشهدى ، همدوره امپراتور مغول جهانشاه ، از نوع ديگر بود .\r\nاو در سال 1123 يا 1124 / 1710 يا 3 - 1712 درگذشت و شعرى مذهبى به‌نام حمله حيدرى سرود كه ميرزا ابو طالب فندرسكى پس از فوت او آن‌را تكميل كرد .\r\nاينها شاعران نام‌آور و برجسته دوران صفوى بودند . علاوه بر اينها ، شاعران ديگرى هم در دربارهاى ايران ، هند و روم زندگى مىكردند . هركدام از اين شاعران درپى اين بودند كه ديوانى براى خود ترتيب دهند و يا مجموعه اشعارى بهم بزنند ، ولى آثار پرحجم آنها تهى از هر مايه‌اى بود .\r\n\r\nنثر فارسى در دوره صفوى\r\nنثر فارسى در دوره صفوى برغم كاربرد گسترده و رونق و رواج آن در ايران ، هند و روم نتوانست به تراز والائى از ادبيات دست پيدا كند . با اينكه در اين دوره تعداد بيشمارى از آثار در زمينه‌هاى مختلف پديد آمدند ، ولى آن برجستگى و مايه‌ورى خاص ادبى را نداشتند ، چون بيشتر نويسندگان اين دوره به نكات سبكى و زبانى و صنايع لفظى چندان پايبند نبودند . بطوركلى آثار منثور اين دوره ، بويژه آنهايى كه داراى هويت ادبى بودند ، بايسته ذكر و تأمل نيستند . اگر هم نويسندگان درپى سبكى ساده و بىآلايش رفتند ، بيان كم‌مايه و سخيفى را برگزيدند ؛ و اگر هم خواستند از نثرى مصنوع و متكلف بهره جويند ، از ترفندهاى بىخاصيت استفاده كردند . آثارى كه در حدفاصل اين دو نوع نثر قرار داشتند همچون عالم‌آراى عباسى ، معدود و كم‌ارج بودند .\r\nبطوركلى نثر دوره صفوى سست و مصنوع‌تر از نثر دوره تيمورى است ؛ آثار صفوى آكنده از عناوين توخالى ، تعقيدات لفظى و كلام مقفى است كه موضوع اصلى را پوشانده و يا مغفول نهاده\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nاست . اين وضعيت در نويسندگان سبك هندى دوچندان نامطلوب است . چون تمام هم‌وغم آنها نه صرف مضمون و موضوع ، بلكه وقف تكلفات و تعقيدات شده است . در بعضى از كتب تاريخى و داستانى سبك و شيوه‌اى معتدل برگزيده شد ، امّا حتى در چنين آثارى هم نشانه‌هايى از تباهى زبان و سستى نثر اين دوره پيداست .\r\nيكى از مشخصات اين دوره نوشتن داستانهاى منثور بود . البته از وجود داستانهاى فارسى در دوره‌هاى قبل از صفويان سراغ داريم مثل داستان اسكندر ( اين اثر را نبايد با اسكندرنامه‌اى كه در سده پنجم / يازدهم با سبكى شيوا نوشته شده ، اشتباه گرفت ) بختيارنامه ، نه‌منظر ، ابو مسلم‌نامه ، داراب‌نامه ، داستان سمك عيار ، حسن و دل و تعدادى ديگر .\r\nدر دوره صفويان نوشتن داستان رواج و رونق گرفت و بعضى از داستانهاى مهم پديد آمدند همچون داستان اسكندر يادشده ، طوطىنامه ، رزم‌نامه و ترجمه حماسه‌هاى معروف هند رامايانا و مهابهاراته ، قصه‌هاى هزار گيسو ، طالب پاشازاده و مطلوب ، قصه ارشد و راشد ، اشرف و فيروز وزيرزاده ، شيرين‌نامه ، قصه چهار درويش ، نوش‌آفرين‌نامه ، قصه مريم دختر شاه پرتقال ، قصه هفت سير حاتم طائى و غيره . بعضى از اين رمانسها با سبك و سياقى ساده و مقبول نوشته شده‌اند ، مخصوصا ترجمه رامايانا بوسيله نقيب خان و عبد القادر بدايونى كه با نثرى ماهرانه و سليس و جذاب ترجمه شده است .\r\nاز دبيران اين دوره كه در دربار صفوى وى يا امپراتوران مغول در هند و راجه‌هاى هندى كار مىكردند ، نمونه‌هايى از سبكى مكاتبه‌اى و منشيانه بدست ما رسيده است . يكى از بزرگترين نويسندگان فن منشيانه ميرزا طاهر وحيد قزوينى ( متوفى 1120 / 9 - 1708 ) بود . او منشى و مورخ شاه عباس دوم و وزير شاه سليمان بود . از او نامه‌هاى چندى در دست است كه كوشيده در آنها كلمات عربى را حذف و واژگان فارسى را جايگزين آنها سازد . ميرزا وحيد يكى از شعراى سبك هندى هم بود .\r\nيكى ديگر از آثار منثور اين دوره حبيب السير تأليف غياث الدين خواند مير است كه در سال 941 / 5 - 1534 دار فانى را وداع گفت و يكى از مورخان اواخر دوره تيمورى و آغاز دوره صفوى است ؛ وقايع تاريخ او تا سالهاى پايانى سلطنت شاه اسماعيل كشيده شده است . تذكره شاه طهماسپ صفوى حسب حال شاه طهماسپ فرزند شاه اسماعيل و حاكم ايران از سال 930 / 1524 تا 984 / 1576 است . وقايع سلطنت او همچنين در احسن التواريخ حسن بيك روملو آمده است . عالم‌آراى عباسى تأليف اسكندر بيك منشى ، منشى شاه عباس بزرگ ، وقايع تاريخى را تا پايان زندگى شاه عباس يعنى از سال 958 / 1577 تا 1038 / 1629 ادامه داده و يكى از\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nآثار منثور دوره صفوى است كه به زيبائى طرز و شيوه نويسندگى شهره است . بهار دانش كه مثناى ديگرى از كليله و دمنه است تأليف ابو الفضل وزير امپراتور اكبر است ؛ ابو الفضل در 1011 / 1602 به قتل رسيد . او كتابهاى ديگرى نيز همچون اكبرنامه ( وقايع دوره اكبر شاه ) و آئين اكبرى نوشت .\r\nهشت بهشت و تاريخ آل عثمان را مولانا ادريس بتليسى معاصر سلطان بايزيد دوم ( 886 / 1481 تا 918 / 1512 ) و فرزند او ابو الفضل محمد دفترى نوشتند . تاريخ آل عثمان شامل بعضى از وقايع سلطنت سلطان سليم دوم است . مجالس المؤمنين قاضى نور اللّه شوشترى ( متوفى 1019 / 1 - 1610 ) شرح‌حال تعدادى از شعرا و علماى شيعه را در شمول خود دارد .\r\nاز آثار بايسته توجه اين دوره در قلمرو تاريخ ادبى ، تراجم احوال شعراست . يكى از اينها تحفه سامى نوشته سام ميرزا فرزند شاه اسماعيل است كه مركب از زندگى تعدادى از شعرا از پايان سده نهم / پانزدهم تا پايان سده دهم / شانزدهم است . يك تذكره ديگر لطائف‌نامه است كه فخرى بن اميرى از كتاب مجالس النفائس امير عليشير نوائى ترجمه‌كرده و در سال 927 / 1 - 1520 به پايان برده است ؛ اثر معروف ديگر او تذكرة النساء است كه به جواهر العجائب هم شهرت دارد .\r\nهمچنين تذكره مذكر الاحباب نوشته نصارى بخارائى حاوى تراجم احوال شعراى دوره امير عليشير نوائى تا سال 974 / 7 - 1566 است . نقاش المآثر شرح حال شعراى فارسى زبان هند در زمان اكبر شاه است . از اينها گذشته ، خلاصة الاشعار و زبدة الافكار نوشته تقى الدين كاشانى است كه آن‌را در سال 986 / 8 - 1577 به پايان برد . از تذكره‌هاى معروف ديگر اين عصر تذكره هفت اقليم از امين احمد رازى است كه در اوايل سده يازدهم / هفدهم كامل شد . اين فهرست را با ذكر نام رياض الشعرا نوشته عليقلى خان وحيد داغستانى به پايان مىبريم كه در سده دوازدهم / هيجدهم آن‌را تأليف كرد .\r\nشاخه ديگرى از ادبيات دوره صفوى فرهنگ‌نامه‌نويسى است . در كنار نياز مبرم در هند به آثارى از اين دست ، ابو الفضل وزير اكبر ، در فصاحت فارسى سرآمد بود و بازگشت به استادان كهن سبك هندى و مطالعه آثار آنها را تشويق مىكرد . لازمه پيشبرد اين علاقه شناخت عميق از كاربرد و چم‌وخم مفاهيم و معانى واژگان فارسى بود . ازاينرو تأليف فرهنگنامه‌ها مورد تشويق قرار گرفت . بديهى است كه قبل از دوره ابو الفضل تأليف لغت‌نامه گاهى مدنظر قرار داشت ولى فقط معدودى از آنها تأليف يافته بودند . از ميان فرهنگنامه‌هاى معتبرى كه پس از دوره ابو الفضل در هند تأليف يافت و بايسته توجهى خاص است اول از همه فرهنگ جهانگيرى نوشته جمال الدين حسين اينجو است كه در دربار اكبر و فرزند او جهانگير مىزيست و فرهنگ خود را\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nدر سال 1014 / 6 - 1605 به پايان برد و به جهانگير تقديم كرد و عنوان فرهنگ را نيز از نام او گرفت .\r\nپيش از تأليف فرهنگ جهانگيرى ، محمد قاسم سرورى در ايران فرهنگ فارسى خود را در سال 1008 / 1600 - 1599 به پايان برد و به شاه عباس تقديم كرد . از فرهنگنامه‌هاى ديگر كه در هند تأليف يافت يكى هم فرهنگ رشيدى تأليف عبد الرشيد حسينى ، معاصر اورنگ زيب بود .\r\nاين اثر يكى از ارجمندترين آثار لغت‌نامه فارسى است كه در سال 1064 / 4 - 1653 خاتمه يافت . يكى ديگر از اين نوع فرهنگها غياث اللغات محمد غياث الدين تكميل به سال 1242 / 7 - 1826 است . علاوه بر اينها در هند فرهنگهاى ديگرى هم تأليف يافت كه مؤيد الفضلا تأليف محمد لاد دهلوى ، بهار عجم و چراغ هدايت ازجمله آنها بودند . با اينكه توصيف جملگى آنها در اينجا ضرورتى ندارد ، ولى يكى از آنها يعنى برهان قاطع بايد مختصرا معرفى گردد . محمد حسين بن خلف تبريزى با تخلص « برهان » اين كتاب را در سال 1062 / 2 - 1651 در هند تأليف كرد .\r\nاز آنجا كه اين فرهنگ حاوى واژگان زياد و كاملتر از ساير فرهنگهاست ، ازاينرو بارها چاپ و منتشر شده است .\r\nيكى از ايرادات اصلى اين فرهنگ‌نامه‌ها اينست كه در آنها لغتها و واژگان با يك نظم و روال دقيق علمى تنظيم نشده ، ازاينرو به كار تحقيقات كمتر مىآيند و ارزش علمى ندارند . و گاهى نيز اتفاق افتاده كه به سبب غلطخوانى لغات عربى ، تركى و فارسى ، كلمات جديد به اشتباه وارد شده است .\r\nمطلب ديگر آنكه در دوره امپراتور اكبر دسته‌اى از پارسيان هند به مقصودهاى خاصى چند كتاب به‌نام دساتير ، شارستان و آئين هوشنگ جعل كردند و در آنها لغت‌هاى برساختهء بسيار به‌عنوان لغتهاى ناب فارسى و مطلبهاى برساخته درباره تاريخ ايران باستان وارد نمودند . اين كتاب مجعول واژه‌هايى بىبنياد پديد آورد مانند پرخيده ، اپرخيده ، فرنودسار ، سفرنگ ، سمراد و جزء آنها . ازاينرو اين لغتها به‌عنوان لغتهاى خالص فارسى در فرهنگ‌ها راه جست و در دوران قاجارى و حتى بعد از آن محل استفاده كسانى قرار گرفت كه به گمان خود خواستند پارسى ناب بنويسند . مطلبهاى برساخته تاريخى هم از كتابهاى يادشده در اثرهاى دوره قاجارى كه درباره ايران قديم نوشته‌اند ، راه جست .\r\nدر دوران صفويه تعدادى كتب علمى و مذهبى هم نوشته شد كه بعضى از آنها را در اينجا ذكر و با تفاسير قرآن شروع مىكنيم . على بن حسين زواره‌اى از متكلمان و مفسران معروف شيعى دوره شاه طهماسپ در سال 946 / 40 - 1539 ترجمة الخواص را به پايان برد كه به تفسير زوارى\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nشهرت دارد . او همچنين ترجمه‌هايى به زبان فارسى پديد آورد فى الجمله از شرح نهج البلاغه با عنوان روضة الانوار ، از مكارم الاخلاق طبرسى با عنوان مكارم الكرائم ؛ از اعتقادات شيخ صدوق تحت نام وسيلة النجات ؛ از طرائف طوسى با نام طراوت اللطائف ؛ از مجمع الهدا كه معروف به قصص الانبياء است و نيز تعداد ديگرى از اين نوع آثار .\r\nملا فتح اللّه كاشانى شاگرد على بن حسين زواره‌اى خلاصة المنهج را در تفسير قرآن به فارسى تأليف كرد . او همچنين آثار ديگرى در باب مسائل مذهبى به زبان فارسى نوشت ازجمله منهج الصادقين فى الزام المخالفين كه تفسيرى بر قرآن در پنج مجلد است و خلاصه‌اى از آن همان خلاصة المنهج ياد شده است . او همچنين نويسندهء تنبيه الغافلين و تذكرة العارفين است كه كتاب اخير شرح فارسى نهج البلاغه است .\r\nشيخ بهاء الدين محمد بن حسين عاملى كه همدوره شاه عباس بود و بيشتر به شيخ بهائى شهرت دارد نويسنده جامع عباسى است . اين اثر يكى از مهمترين آثار كلامى شيعه در ايران جديد است ؛ اين اثر بارها حاشيه خورده و شرح‌نويسى شده است . از آنجا كه فوت شيخ بهائى اين اثر را ناتمام گذاشته بود بدستور شاه عباس ، مولانا نظام الدين محمد حسين قريشى ساوجى ( متوفى اندكى پس از سال 1038 / 9 - 1628 ) آن‌را كامل كرد .\r\nملا محمد باقر مجلسى ( متوفى 1111 / 1700 - 1699 ) يكى از متكلمان متنفذ پاره‌پسين دوره صفوى است . او در زمان سلطنت شاه سليمان ( 1105 - 1077 / 1694 - 1666 ) و شاه سلطان حسين ( 1135 - 1105 / 1722 - 1694 ) شيخ الاسلام ايران بود . او درباره الهيات و اخلاقيات شيعه كتب زيادى به فارسى و عربى نوشت از قبيل : بحار الانوار ، مشكوة الانوار ، معراج المؤمنين ، جلاء العيون ، زاد المعاد ، عين الحيات و غيره .\r\nيكى از آثار مهم اين دوره درباره دانشهاى اهل معرفت و گفتارهايشان كلمات المكنونه نوشته ملا محسن فيض كاشانى ( متوفى 1000 / 2 - 1591 ) شاگرد و داماد ملاصدرا است . او كتب ديگرى به فارسى و عربى در باب مسائل مذهبى نوشت . او شعر نيز مىسرود و هدايت ، تعداد رباعيهاى او را در ديوانش بين 6000 تا 7000 نوشته است .\r\nشاگرد ديگر ملاصدرا عبد الرزاق بن على بن حسين لاهيجى بود كه تخلص فياض داشت و كتبى درباره اهل معرفت و فلسفه نوشت . مهمترين اثر او گوهر مراد زبده‌اى از نظريات مذهبى به زبان فارسى است .\r\n\r\n","description":"","footnote":"","page_name":" 549 ","page_number":549},
  {"content":"\r\n\r\n\r\nفصل دوازدهم شعر فارسى در دورهء تيموريان و صفويان\r\nاين دوره به لحاظ سياسى از مرگ آخرين ايلخان بزرگ ( 736 / 1335 ) تا جلوس نادرشاه ( 60 - 1148 / 47 - 1736 ) را دربرمىگيرد . اين دوره شاهد ظهور و افول دو سلسله مقتدر ، تيمورى ( 911 - 771 / 1506 - 1370 ) و صفوى ( 1135 - 907 / 1722 - 1501 ) و نيز تعدادى از خاندانهاى كم‌اهميت محلى بود .\r\nاين دوره از ديدگاه مطلق ادبى به دو مقطع مهم تقسيم مىشود . مقطع نخستين ، تقريبا يك سده را در شمول خود دارد و دوره‌اى پر از جنگهاى پرآشوب ، كشمكش براى كسب قدرت و تباهى و ويرانى وسيع است كه به فتوحات ويرانگرانه تيمور انجاميد و با مرگ او در سال 807 / 1405 خاتمه يافت . ادبيات اين دوره تداومى از ادبيات دوره پيشين بود و تعالى شعر غنائى - عرفانى ( سبك عراقى ) را تجربه كرد . سبك عراقى با ظهور در سده ششم / دوازدهم با حافظ در سده هشتم / چهاردهم به كمال خود دست يافت .\r\nمقطع دوم از سده پانزدهم تا حدود ميانه سده هيجدهم ادامه داشت و توان گفت كه با جلوس شاهرخ فرزند تيمور در سال 807 / 1405 و سلطنت طولانى و نسبتا آرام او شروع شد و با سقوط صفويان و ظهور نادرشاه خاتمه يافت . از نشانه‌هاى تقسيم‌بندى بين اين دو مقطع ، ظهور يك سبك جديد است كه به سبك هندى شهرت دارد . اين سبك كه منشأ در دوره تيمورى داشت ، توده گسترده‌اى از شعر فارسى را نه فقط در ايران ، بلكه در ممالك مجاور همچون تركيه عثمانى ، عراق ، ماوراء النهر ، افغانستان و مخصوصا هند به ارمغان آورد . جاذبه‌هاى اين سبك مدتها پس از اينكه نيروى محركه خود را در ايران از دست داده بود ، همچنان در بين شاعران اين ممالك جلوه داشت .\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nدر نظر اول چنين مىنمايد كه دومين مقطع كه دورهء دوونيم قرنى را دربرداشت ، فاقد وحدت است و لذا نمىتوان آن‌را يك دوره متمايز ادبى برشمرد . البته اين فرضيه ، فرضيه نادرستى است و از اين انديشه مايه مىگيرد كه شعر تيمورى هيچ نوع همبستگى با شعر صفويان و مغولان ندارد .\r\nفىالواقع اين مقطع يكى از ادوار منسجم و همبسته و روشن ادبيات فارسى است . سبك هندى در اين محدوده به گونه سازمند و تشكل‌يافته توسعه پيدا كرد و در حدود و قيود معينى ، انحناهاى طبيعى يافته و در نهايت در شعرى بىروح و باسمه‌اى فرو رفت .\r\nاين دوره در ايران به ظهور گروهى از شعرا و متنقدان اصفهانى در اواسط سده هيجدهم انجاميد كه تلاشهاى آنها به بازگشت ادبى منجر شد . اين نهضت پيجوى بازگشت به شعر ساده و سليس و متين استادان كهن در مقابل شعر مصنوع و بيمايه و كم‌جان دوره صفوى بود . ولى بايد تأكيد ورزيد كه سبك هندى به همان ميزانى كه پايانى صريح و روشن در ايران دارد ، آغازى متمايز ندارد . انتقال از سبك عراقى به هندى تدريجى و نامحسوس بود و بقايا و نشانه‌هاى سبك عراقى بيش‌از يك سده به ديده مىنشست .\r\nدر زير توجه خود را بيشتر به شعر معطوف مىداريم ، چون شعر در ايران و ممالكى كه تحت نفوذ ادبى آن قرار داشت تا سالهاى اخير تنها وسيله متعالى بيان ادبى بود . در تاريخ ميانه ايران ، نثر ادبى فارسى ( مخصوصا در تواريخ و مطالب ادبى مقدماتى ) همواره در اكمال نوشته‌هاى منثور از شگردها و تمهيدات صنايع بديعى بهره مىگرفت . اين جريان به ناچار به نثرى مصنوع و معقد انجاميد كه مورد تحسين محافل ادبى زمان خود و مورد تكذيب حوزه‌هاى ادبى كنونى است .\r\nنثر فارسى چنان در چنبره تعقيدات و پيچيدگيها و عبارات مصنوع و دور از ذهن گرفتار آمد كه قريحه و قدرت نويسندگى نويسنده در بهره‌گيرى افراطى از استعارات و تمثيلات و معانى مجازى و آرايش شيوه خود با انواع تمهيدات ادبى خلاصه شد . درنتيجه ، بهره‌گيرى از وزن و سجع و بازى با كلمات و جناس و تناسب و مراعات نظير و ايهام و تلميح و كنايه و تضاد و مبالغه و اغراق و نيز كاربرد واژگان مهجور عربى و نقلهاى دور از ذهن پديدار گشت . بر اثر اين كار ، مطلبى را كه مىشد با دو و سه جمله ساده و روان بيان داشت در كسوت جملات و كلمات قلمبه‌وسلمبه و عبارات متكلف و پر از ايهام و استعاره و كنايه و افت‌وخيزهاى زبانى و كلامى ابراز داشتند .\r\nاين نوع ذوق ، زورورزى در سبك‌وسياق نثر فارسى به لحاظ ادبى كاملا متفاوت با ديدگاه متداول ادبى در غرب و يا ايران معاصر است و با اينكه نمىتوانيم از تعقيدات هزار توى اين نوع محصولات ادبى بهره وافر ببريم ، ولى به بهانه اينكه اين سبك با ذائقه ادبى ما چندان همخوانى ندارد نمىتوانيم از اين سبك هم چشم بپوشيم و آن‌را غيرمفيد اعلام بداريم . بايد بپذيريم كه اين\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nسبكها ، بازىاى بوده كه حالا ديگر به‌كار نمىآيد ؛ ولى مادامىكه در ابهام باشد نظرها را به سوى خود جذب خواهد كرد و تحسين و اعجاب درپى خواهد داشت . چنان كه برخواهيم نگريست ، نوع ذوق و سليقه‌اى كه اين نثر قلمبه را بوجودآورده ، اصلا در شعر كارساز نبوده است .\r\nادبيات منثور متخيلانه به مفهومى كه در غرب شايع است ، در تاريخ ميانه ايران وجود نداشت ، ازاينرو سنت ادبى ايران از رمان ، داستان كوتاه و نمايشنامه تهى و خالى است . ولى در جايىكه نثر متخيلانه وجود داشته مثلا در طنزها و حماسه‌هاى عاميانه ، از نثرى احساسى و غيرمتكلف استفاده مىشده است .\r\nامّا از طرف ديگر ، شعر خيالپردازانه در شعر فارسى دامنه بيكران داشت و نه‌تنها مشمول شعر عرفانى و دنيوى مىشد بلكه تحميديه‌ها ، حماسه‌ها و انواع اشعار تعليمى و تربيتى را نيز در شمول خود داشت . ادبيات داستانى و داستان در نظم متجلى مىشد ولى قالب مثنوى نيز كه براى اشعار روائى به كار مىرفت ، وسيله‌اى براى انواع ديگر ادبى هم بود . تعداد بيشمارى از مثنويها در دوره مورد بحث ما ، بخصوص در تقليد از خمسه نظامى استاد سده ششم / دوازدهم و يا امير خسرو دهلوى شاعر پارسىگوى هند در سده هفتم / سيزدهم و گاهى هم به تقليد از بوستان سعدى به نظم آمد . اين مثنويات شامل آثار روائى ، عرفانى و اخلاقى بودند .\r\nدر سرتاسر اين دوره قصيده كه شعرى مركب از بيست‌وپنج تا هفتاد بيت بود و گاهى به دو برابر اين مقدار هم مىرسيد ، همچنان سروده مىشد ، ولى از اهميت و منزلت آن كاسته شده بود .\r\nاز قصيده بيشتر براى مدح استفاده مىكردند . قصايد معتنابهى را شاعران دربارى در ستايش شاهان تيمورى ، تركمان ، شيبانى و امپراتوران مغول هند و اعيان و اذناب آنها سرودند . از سده چهاردهم به بعد مقدار معتنابهى شعر هم در منقبت ائمه شيعه سروده شد . از شاعران عمده شيعى عهد تيمورى مىتوان به افراد زير اشاره كرد : خواجوى كرمان ( متوفى 753 / 1352 ) ، سلمان ساوجى ( متوفى 778 / 1376 ) لطف اللّه نيشاپورى ( متوفى 812 / 1409 ) عصمت بخارائى ( متوفى 829 / 6 - 1425 ) نعمت اللّه ولى ( متوفى 834 / 1431 ) امير شاهى ( متوفى 857 / 1453 ) ابن حسام ( متوفى 875 / 1470 ) فغانى ( متوفى 925 / 1519 ) و اهلى شيرازى ( متوفى 942 / 1535 ) .\r\nولى غزل در پايگاهى و الا قرار داشت و هر شاعرى خود را در آن مىآزمود تا آنجا كه ساير قوالب شعرى را تحت الشعاع قرار داده است . غزل كه مركب از شش تا چهارده بيت بود قالب عمده و ابزار اصلى شعر غنائى و تغزلى برشمرده مىشد . زمانيكه شاعرى مىخواست طبع‌آزمايى\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nكند به غزلسرايى مىپرداخت ؛ غزل بود كه آنها را در برج شهرت و اعتبار مىنشاند . بحث بر سر سبك هندى در اين قالب شعرى متمركز خواهد بود كه بحث اصلى اين فصل است « 1 » .\r\n\r\nشعر در سده هشتم / چهاردهم\r\nاين دوره را بايد تنها به دليل وجود حافظ ( متوفى 791 / 1389 ) نامدارترين شاعر تغزلى و شخصيت برتر ادبيات ايران ، از دوره‌هاى درخشان ادبيات فارسى برشمرد . باروبهره اين دوره البته فقط در حافظ خلاصه نشده است . عبيد زاكانى ( متوفى حدود 772 / 1371 ) مقبول‌ترين طنزپرداز ايران كه طنزهاى مطبوع و مطايبات منظوم و منثورش نسلهايى از خوانندگان را به بهره‌گيرى از آنها واداشته ، به اين سده تعلق دارد . ابن يمين فريومدى ( متوفى 769 / 1368 ) كه به قطعه‌سرايى شهرت دارد از افتخارات اين دوره است . از قدوگان ديگر اين دوره استاد سخن خواجوى كرمانى ، استاد غزل عماد الدين كرمانى ( متوفى 773 / 1372 ) مداح چيره‌دست و غزلسراى نامى سلمان ساوجى ، غزل‌پرداز پخته و كامل كمال خجندى ( متوفى 793 يا 803 / 1391 يا 1400 ) شاعر عارف ، مغربى ( متوفى 809 / 1407 ) و لطف اللّه نيشاپورى مديحه سرائى با اشعار سليس و روان ( كه حدود سه سال پس از تيمور زنده بود ) بودند .\r\nتنوع و رقابت سلسله‌هاى محلى كه متعاقب ضعف و زوال نهايى ايلخانان پديد آمدند يعنى آل جلاير در شمال و غرب ، آل مظفر در مركز و جنوب ، آل كرت و سربداران در خراسان براى شاعران دربارى فضا و حمايتى را بوجود آورد كه وفور شعر دربارى اين دوره مبين آنست . امّا اين دوره ، دوره‌اى از گسترش و رواج و رونق غزل نيز بود . بعضى از شعرا عليرغم وابستگى به دربارى و يا دربارهايى ، بيشتر غزلسرايى مىكردند ( حافظ و عماد ) و ديوان شمس مغربى فقط شامل غزليات اوست . شايد خواجو يكى از شاعران بىنظير اين دوره باشد . اشعار او حاوى غزليات غنائى - عرفانى ، مدايح در ستايش حاميان خود ، يك خمسه در قالب مثنوى و نيز قصايدى در كسوت عرفان و اشعارى در منقبت ائمه شيعه است .\r\nاين شاعران در غزل از قواعدى پيروى مىكردند كه در سده قبل بوسيله سعدى ، رومى و عراقى بنيان گذاشته شده بود . ولى در اشعار داستانى ، نظامى هنوز يك الگو بود . در قصيده نيز آنها پيرو شاعران سده هفتم / سيزدهم همچون ظهير فاريابى ، انورى و خاقانى بودند كه بارها از\r\n\r\n\r\n","description":"","footnote":"\r\n( 1 ) - ادبيات منثور اين دوره در فصل پيشين بررسى و جستارى سالشمارانه از نويسندگان و شعرا ارائه شد . حافظ نيز بطور مجزا در فصلى جداگانه به بحث‌وفحص گرفته شده است .\r\n","page_name":" 553 ","page_number":553},
  {"content":"\r\n\r\nآنها تقليد كردند . شاعران سده چهاردهم به غير از شخصيت برتر حافظ هرگز نتوانستند به پاى استادان سده سيزدهم ، سعدى و رومى برسند . شعر اين دوره عموما پخته و سليس و موزون و سخته بود .\r\n\r\nعصر زرين طنز\r\nادبيات اين دوره چندين جنبه مشخص و برجسته دارد . نخست اينكه اين دوره ، دوره زرين طنز فارسى است . ايران نه پيش از آن و نه پس از آن طنزپردازانى چون عبيد و حافظ را به خود نديد . عبيد طنزپرداز صريح اللهجه‌اى بود كه با بهره‌گيرى از سخريه ، طعنه ، تهكّم و حتى هزل - بدون پرهيز از استهجان - به تصوير فساد و تباهى و بيعدالتى ، تردامنى و ريب و رياى زمانه‌اش پرداخت . هرزگى ، بلاهت و حماقت انسانى نيز آماج حملات طنز و مضحكه او قرار گرفت . او در نوشته‌هاى خود به طرزى طنزآميز آثار جدى استادان پيشين را نظيره‌سازى كرد . يكى از بهترين آثار او اخلاق الاشراف مركب از قلمريزهاى كوتاه درباره فضايل انسانى يعنى عدالت ، سخاوت و حيا و رحمت و شفقت است . در ابتداى هر جستارى معانى و مفاهيم هريك از اين فضايل را بر مبناى سلوك گذشتگان بر قلم مىراند و سپس نظرهاى اشراف زمانه‌اش را در باب هريك از اين فضايل مىآورد كه درست عكس و نقيض نظرهاى پيشينيان است . او سخنان خود را به شيوه‌اى طنزآميز به حليه حكاياتى شيرين مىآميزد . نثر او در نهايت سلاست و طلاقت و فصاحت است .\r\nحافظ شايد به مفهومى كاملترين طنزپردازى باشد كه ايران به خود ديده است . طنز او طنز گزنده و تلخ يك نفر منتقد پرخاشگر و يا كينه‌جو نيست ، بلكه طنزى ظريف و رسوخ‌كننده يك شاعر آزادانديش است . اگر هم اين جنبه از شعر او كمتر مورد فحص و مداقه قرار گرفته ، به اين دليل است كه انديشه‌هاى تغزلى و فلسفى او بدان سايه انداخته است . باوجوداين ، طنز وجه و جنبه عمده شعر حافظ است و محبوبيت او را هرچه بيشتر تعالى بخشيده است . طنز او در قطعه‌اى كوتاه از كل غزلش و يا در مصراع و يك يا دو بيت از آن چهره مىنمايد . حافظ نكته خود را صريح بر زبان نمىراند بلكه آن‌را در لفافه كلمات و صورخيال مناسب مىپيچد . بذله‌گويى او در مقايسه با عبيد ، خشك است . درجايىكه عبيد ، قهقهه پديد مىآورد ، حافظ فقط تبسمى برلب مىنشاند .\r\nهدف هردو ، تحول ، واژگونسازى و تعليم و تربيت است . ولى دامنه طنز حافظ محدود است ؛ اين طنز فقط عليه سالوس و رياكارى عمومى زاهدان و صوفيان هدايت شده است . افرادى چون قاضى ، مفتى ، شيخ ، فقيه ، محتسب ( بازبين اخلاقيات عمومى ) و صوفى آماج مكرر سخريه و طعنه و تهكّم او قرار گرفته‌اند .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\n\r\nشعر عرفانى\r\nجنبه ديگر شعر اين دوره درآميختگى آن با عقايد و صورخيال عرفانى بود . عطار ، رومى ، عراقى ، شبسترى و اوحدى ، جملگى از سده سيزدهم ، عقايد و انديشه‌هاى عرفانى را وارد شعر كردند و مخزن الاسرار نظامى و بوستان سعدى هم نمونه‌هايى از اشعار تعليمى با صبغه صوفيانه و مواعظ عارفانه است . گسترش تصوف در دوره تيموريان هم ادامه يافت و ثروتمندان و قدرتمندان به حمايت از پيران صوفى و خانقاههاى آنها كه درهمه‌جا وجود داشتند ، برخاستند .\r\nبعضى از شاعران اين دوره از صوفيان سرشناس روزگار بودند .\r\nشعر عرفانى سده‌هاى چهارده و پانزده اشعارى را كه كاملا به افكار و آراى صوفيانه پرداخته و انديشه صوفيانه در آنها مجسم‌شده و نيز اشعارى را كه تفاسير عرفانى را درپى دارند ، در شمول خود دارد . اشعار صوفيانه بيشتر در ديوان شعرايى چون شمس مغربى ، كمال خجندى و در سده پانزدهم نعمت اللّه ولى و قاسم انوار ( متوفى 837 / 1433 ) مشاهده مىشود كه جملگى آنها در طريقتهاى صوفيانه پايگاههاى متنفذ و رهبرانه داشتند . غزليات صوفيانه آنها سرشار از مفاهيم تجريدى ، خشك و پيچيده در لفافه اصطلاحات فنى صوفيانه است . مهمترين مضمون اين اشعار و شايد هم تنها مضمون آنها وحدت وجود و عقايد ناشى از آن است كه در قالب ابهام و ايهام ريخته شده است . آنها صحبت از تجلى وحدت در كثرت جهان مادى ، دارند از اينكه وجود بر ماهيت سبق دارد و از وحدت اساسى همه مخلوقات در عين جلوه‌هاى گوناگون و مخصوصا اتحاد تضادهايى چون عاشق و معشوق ، عابد و معبود ، پنهان و پيدا ، حامد و محمود ، مست و هوشيار ، موسى و فرعون ، ذره و آفتاب و غيره سخن مىرانند . بعضى از اين نوع غزليات لحن زاهدانه گرفته و شطحيات عرفا را در ذهن متبادر مىسازد « 1 » . اين غزليات جذاب و سكرآور است ولى معانى آنها را به سادگى و دست‌كم از طريق وزن جاندار آنها نمىتوان دريافت . غزليات « عرفانى » افراد معمولى ، انديشه‌هاى صوفيانه را در قالب زبانى عاشقانه تصويركرده و يا اشعار عاشقانه‌اى هستند كه شاعر در آن ابياتى را بطور مستقيم و يا غيرمستقيم در باب احساسات عرفانى سروده است « 2 » .\r\nاز همين دوره است كه تفسير عرفانى اشعار غنائى ذهن منتقدان را به خود واداشت « 3 » و مردم در\r\n\r\n\r\n","description":"","footnote":"\r\n( 1 ) - لبريخته‌هايى در يك حالت جذبه و متمايل به كفر همچون خداپندارى انسان و يا كوس انا الحق زدن .\r\n( 2 ) - يار شاطر ، شعر فارسى ، صص 162 به بعد ، مثلا انواع اشعار عرفانى .\r\n( 3 ) - ملا محسن فيض ، يكى از علماى متعصب اخبارى ، رساله‌اى به‌نام گلزار قدس دارد كه در آن مفاهيم و معانى عرفانى صورخيال غزليات خود را شرح داده است : نگاه كنيد به ديوان او ( تهران ، بدون تاريخ [ 1960 م . 
  ] ) ، صص 11 ، 18 به بعد .\r\n","page_name":" 555 ","page_number":555},
  {"content":"\r\n\r\nآنسوى صورخيال اين اشعار به دنبال مفهومى پنهانى و باطنى گشتند . حتى در روزگار ما هم فرهنگهايى درباره مشكلات مفاهيم عرفانى و واژگان دوپهلو و مبهم و صورخيال پيچيده تأليف و تدوين شده است .\r\n\r\nموازين و قراردادهاى شعر غنائى\r\nدر اينجا لحظه‌اى درنگ مىكنيم تا موازين و قراردادهاى تنه عظيمى از شعر غنائى سده چهاردهم را بررسى نمائيم . اين موازين و قراردادها قابل اطلاق و تعميم دربارهء شعر مقطع دوم دوره مورد بحث ما نيز هست .\r\nشاعر در شعر روائى درباره ديگران صحبت مىكند و حال آنكه در شعر غنايى از خود و عشق خود ( معمولا با اول شخص مفرد و يا جمع ) سخن مىراند . مهمترين بنمايه‌هاى اشعار غنايى دو بنمايه است : جمال فوق‌العاده محبوب و معشوق و آلام و احلام عاشق . لذت وصل هرگز نصيب عاشق نمىشود . دوست و دشمن او را ملامت مىدارند و طعنه‌اش مىزنند و يا به حال او افسوس مىخورند كه به راهى افتاده كه چيزى جز درد و رنج و آه و ناله نصيبى ندارد ؛ ملازمان معشوق رقباى مزاحم او هستند و نافرهيختگان « عاقل » باران نصيحت بر او مىبارند . او اندوهگين و دل فگار است . او عواطف بىامان خود را همچون پروانه‌اى مىپندارد كه هرآن خويشتن را به شعله شمع ميسپارد و يا بلبل سرگشته‌اى را مىماند كه قلبش را به گل سرخ ناپايدار سپرده است . سويداى دل لاله نشانه‌اى از داغ عشق بر قلب خونبار اوست و ستارگان ناظر شبهاى هجران اويند . غمهاى او همچون لشكرى است و اشكهاى او چون رگبار فرو مىبارد . معشوق مغرور ، پرتكبر و آگاه از زيبائى خود ( چه زن و چه مرد ) است و در برابر لابه عاشق و اقرار به عشق و فدويت او سر فرود نمىآورد . معشوق با بىاعتنايى به عاشق ، خوار و خفيفش مىكند و زخمى تازه بر او مىنهد . عاشق همه اين استخفافها و تحقيرها را به جان مىخرد و اين عشق ناكام را فىالواقع پذيرا مىشود . عاشق كه خبرى از زخمهايش ندارد بىتابانه سر بر كوىوبرزن او مىنهد و ملامت رقبا را به جان مىخرد و از حسن و مهربانى او مىسرايد . زيبائى و جمال او مظهر عالم است . هيچ سرو آزادى به قد و قامت رعناى او نمىرسد و هيچ غزالى همچون او نمىخرامد . لبان او به سرخى ياقوت احمر است و چشمان مست و بيمار او با ناوك مژگانش ، بر دل عاشقان مىنشيند و دلها را برمىآشوبد . معشوق با گونه‌هاى همچون برگ گل ، گيسوانى چون شبق و شب كه چهره مثل آفتابش را فرو پوشانده و طره گيسوانش ، دل عاشقان را با ناوك نگاه مىربايد . در سلسله گيسوى او هزاران نفر اسيرند . اگر فقط نيم‌نگاهى از سر لطف و عنايت به عاشق دلخسته‌اش بياندازد نه‌تنها تمام دنيا را به دو\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nمىبخشد ، بلكه دين و جانش را هم در راه او فدا مىكند . شايد در هيچ‌يك از ادبياتهاى جهان چنين تصوير مازوخيستى از عاشق و يا معشوقى چنين جانسوز و فتنه‌گر پيدا نشود .\r\n\r\nعشق متعال\r\nشاعر با چشم‌پوشى از ملازمات عشق و تقدير و قسمت خويشتن ، نه‌تنها به ستايش معبود ، بلكه به بزرگداشت غم و آلام عشق مىپردازد . او بدانها مباهات مىكند و ضمنا محسود آنهاست .\r\nگفتنى است كه سرسپردگى كامل و بىخويشتنى او به نوعى عشق خداگونه مىانجامد . عشق در تغزل فارسى به يك عشق متعال مىرسد . عشق با طرزى نيم‌تغزلى و نيم‌عرفانى نه‌تنها با قدرت تمام بر كل وجود بلكه بر علت و معلول آنها حاكم است « 1 » . ترديدى نيست كه تأكيد زياد عرفا بر عشق در مقام تنها وسيله دستيابى به حقيقت و تنها راه شناخت خدا ، سهمى عمده در تعالى و بركشيده شدن عشق به چنين مقامى علوّ و عالى است . بالعكس ، عقل همواره بدنام و رسوا و عاجز است . تخالف بين اين دو ، يكى از مضامين پربار راهبه غزل كرده است .\r\n\r\nعشق تجريدى\r\nتوصيفات معشوق نه در جزئيات تك‌چهره دوست و نه هدف و غايت آنست . او با مفاهيم عمومى توصيف مىشود و مظهر بىچون‌وچراى زيبائى است . افزون‌براين ، توصيف او ، گزينشى است . درحالىكه صحبت از بينى ، دستها و پاهاى او مىشود ، چاه زنخدان وى و خال زيبايش هم بارها بر سر زبان است . علاوه بر اينها ، توصيف معشوق همواره بر گيسوى او متمركز است و ضمن آن صحبت از طره گيسو ، چهره ، گونه‌ها ، ابروها ، چشمان ، مژگان ، بناگوش ، لبان ، دهان ، خط پشت لب و ريش ( به پائين رجوع كنيد ) ، كمر ، قدوقامت ، خراميدن ، نگاه ، نظر ، تبسم و گاهى هم پيشانى ، دندان و بازوان و ساق‌ها مىشود . اينها به طرز بىهمتايى به وصف مىآيند بدون اينكه تصويرى گويا و واقعى از معشوق در نظر باشد . تقريبا همه اين و صفها در تمثيلات عمده قراردادى به نوعى راه دارد . درنتيجه ، خواننده بجاى دريافت تصوير واقعى از معشوق ، تصويرى تجريدى از او دريافت مىكند ، تصويرى كه بيشتر با نوعى خيال‌بندى همخوانى دارد . در غزليات فارسى ، معشوق نه يك انسان ، بلكه نوعى مفهوم انسانى و شخصيت‌پردازى شده است . او\r\n\r\n\r\n","description":"","footnote":"\r\n( 1 ) - صوفيان حديث زير را از پيامبر منشأ اعتقادات خود مىدانند : « كنت كنزا مخفيا فاجبت ان اعرف فخلقت الخلق كلى اعرف . » يعنى گنجى پنهان و ناشناخته بودم ، دوست داشتم شناخته شوم . خلق را آفريدم تا شناخته شوم . آنها معتقدند كه شناخت خداوند فقط از طريق عشق ميسر است .\r\n","page_name":" 557 ","page_number":557},
  {"content":"\r\n\r\nدر مقام يك نفر انسان ، دور از ذهن و ناشناخته است . اين مطلب در مورد ساير شخصيتهاى غزل‌ها يعنى رقيب ، ملامتگر ، محتسب ، زاهد ، ناصح ، رند و غيره نيز مصداق دارد .\r\nدر اينجا بايد اشاره كرد كه تعدادى از مفاهيم در غزلهاى فارسى مثل غم ، صبر ، فراق و البته عشق و عقل و نيز دل و ديده شخصيت‌پردازى مىشوند تا آنجا كه شاعرى چون جلال اسير ، دل خود را ملامت مىكند كه دنبال معشوق بدون شناخت او راه‌افتاده و رقيب او شده است « 1 » .\r\n\r\nمعشوق زن نيست\r\nپيش از هرچيز براى اجتناب از اشتباه به معشوق زن اشاره كردم . ولى گفتنى است كه معشوق بطور كلى يك زن نبود ، بلكه مردى جوان و رعنا بود « 2 » . در سده‌هاى نخستين اسلامى ، هجوم به آسياى مركزى ، اسارت غلامان جوانى را درپى داشت . همچنين غلامان را از راه خريد و يا پيشكش تهيه مىكردند . از غلامان در دربارها به‌عنوان حاجب و نيز در خانه‌ها به‌عنوان پيشخدمت و يا در مقام سپاه و محافظ استفاده مىكردند . اين غلامان جوان در ميهمانيها و جشن‌ها به ساقيگرى مىپرداختند و هنرمندان آنها هم به اجراى موسيقى و بحث‌وگفتگو مشغول مىشدند .\r\nاز آغاز شعر فارسى و مخصوصا غزل فارسى عشق به اين غلامان و سپاهيان و نوآموزان تجارت و مشاغلى كه واردات تغزلى در ميان داشت ، ذهن و زبان مديحه‌سرايان را به خود واداشت . يكى از مضامين عمومى شعر تغزلى فارسى وصف خط نو ( يا كرك پشت لب و صورت ) غلامبچه‌اى بود كه به سبزه نورسته تشبيه مىشد . اكثر استعاره‌ها و تمثيلات در باب ناز و نياز جوان خوش‌خط و خالى است در مقام معشوق كه وصل محبت‌آميز او درخواست مىشود « 3 » . سلاحهاى او همچون تيغ ، شمشير ، خنجر ، كمان و تير و خدنگ و شركت در باده‌گساريها نشانه‌هايى از جنس اين معشوق است . شعر زير از حافظ از اشعار معروف او در اين وادى است :\r\n زلف آشفته و خوىكرده و خندان لب و مست * پيرهن چاك و غزلخوان و صراحى در دست\r\nنرگسش عربده جوى و لبش افسوس‌كنان * نيمه‌شب مست به بالين من آمد بنشست « 4 » \r\nشاه محمد قزوينى در ترجمه‌اش از مجالس النفائس ميرعليشير ( تكميل در 929 / 1523 )\r\n\r\n\r\n","description":"","footnote":"\r\n( 1 ) - « اى دل ، در كوى معشوق من چه مىكنى ؟ آيا تو هم خونينى و رقيب من شده‌اى ؟ » جهانبانى ، ص 155 .\r\n( 2 ) - عشق ناهمجنس‌خواهى كلا از شعر كهن فارسى رخت برنبست چنانچه اين امر از توصيف سينه معشوق روشن مىشود .\r\nاز معروفترين صورخيال تمثيلى قراردادى براى آن انار ، ليمو و گوى بود .\r\n( 3 ) - دراين‌مورد نگاه كنيد به : يار شاطر « مضمون » در شعر فارسى ، صص 60 - 153 .\r\n( 4 ) - ديوان ، ص 20 ، شماره 26 .\r\n","page_name":" 558 ","page_number":558},
  {"content":"\r\n\r\nدر صحبت از كاتبى ترشيزى ( متوفى 839 / 6 - 1435 ) مىنويسد كه : « مولانا كاتبى به پسرى عاشق بود ، چنان كه عادت آن بلادست . « 1 » » و اين مولانا كاتبى شاعرى پركار و به كمال بود و هنگاميكه در مثنوى تجنيسات خود از نمونه عشق كامل صحبت مىكند ، درنگى در « وصف خط سبز لبان معشوق » ندارد . مجالس العشاق ( تأليف در 908 / 1502 و منسوب به حسين بايقرا ، سلطان تيمورى هوادار هنر و ادب ، ولى فىالواقع تأليف يكى از ملازمان او به‌نام حسين گازرگاهى ) « 2 » حاوى داستانهايى از عشق شعرا ، عرفا و اوليا است . با اينكه اعتبارى بر اين داستانها نيست ولى همه حكايت از عشقى همجنسانه مىكنند كه در نهايت ره به سوى عشق الهى مىكشاند .\r\nدر يكى از بهترين مثنويهاى تغزلى اين دوره يعنى گوى و چوگان از عارفى هروى ( متوفى 853 / 1449 ) عشق درويشى بر شاهزاده‌اى زيبا روايت شده است . لطف اللّه نيشاپورى غزلى دارد با رديف « 3 » پسر و كاتبى نيز غزلى با بيت زير سروده است :\r\n مست مىآمد ، كله كج كرده ، دامن برزده * تاب رخسارش به جان خويش خرمن برزده\r\nكرده با هركس تواضع ديده چون ناگه مرا * چين فكنده بر جبين و دست بر خنجر زده « 4 » \r\nآنچه در باب غزل فارسى گفته شد در مورد داستان ، رباعى و تشبيب قصايد هم مصداق دارد .\r\nالبته بايد از چنين برداشتى پرهيز كرد كه غزل فارسى اشعار صرفا احساساتى هستند كه عاشقان مست در آنها به خودآزارى و سوزوگداز مىپردازند و جوانان خود سر هم با خنجر و شمشير قصد جان عشاق دست از جان شسته را مىكنند . در اينجا هدف ما توضيح و تشريح بعضى از جنبه‌هاى نه‌چندان متعارف اين شعر احساسى ، انسانى ، موزون و از حيث زيبائى شناختى عالى ، از براى فهم و درك بيشتر بود .\r\n\r\nباده و باده‌گسارى\r\nعاشق درگير و دار غمبار خود تنها راه رهايى را در پناه بردن به دامن ميگسارى ( مى ، باده ، شراب ) مىدانست . در خلوت او و درد رنج‌آور عشق و فرار از ناكاميهاى جهان‌گذران ، شراب تنها مرهم و درمان درد مىتوانست باشد . شراب ، او را از گرفت‌وگيرهاى زندگانى و از خويشتن خويش و از ريب و رياى سالوس‌كاران و « عقل » خردمندان ، رها مىساخت . مىومستى بعد از عشق ، مضامين عمده غزل بودند . اين دو مضمون در وجود ساقى خلاصه مىشد كه اغلب موضوع\r\n\r\n\r\n","description":"","footnote":"\r\n( 1 ) - نوائى ، مجالس ، ص 187 .\r\n( 2 ) - قاسم انوار ، كليات ، مقدمه از سعيد نفيسى  xxii - xxiii  ؛ و نيز گلچين معانى ، جلد 2 ، ص 757 به بعد .\r\n( 3 ) - كلمه‌اى كه در پايان هر بيت تكرار مىشود .\r\n( 4 ) - بار شاطر ، شعر فارسى ، ص 160\r\n","page_name":" 559 ","page_number":559},
  {"content":"\r\n\r\nآرزوهاى شاعر و بطوركلى همساز با معشوق او بود .\r\nشاعران دوره تيمورى و صفوى علاوه بر غزليات ، اشعارى هم در قالب مثنوى با عنوان ساقينامه سروده‌اند كه در آنها فريبائى ساقى ، تأثيرات سكرآور مىومستى محض نجات از نامراديهاى زندگى و كجرفتارى سرنوشت ، به نظم آمده است . عبد النبى قزوينى ، شاعر و تذكره‌نويس سده دوازدهم / هيجدهم تذكره‌اى كامل و با مجموعه‌اى از شرح حال شعرايى كه ساقىنامه سروده‌اند ، پرداخته است . اكثريت قريب به اتفاق شعرا ( هفتادويك نفر ) و ساقىنامه آنها در اين تذكره متعلق به دوره تيمورى و نيمه اول دوره صفوى است . معروفترين ساقىنامه از آن حافظ است .\r\n\r\nتكريم ميخانه به منزله رمزى از اعتراض اجتماعى\r\nميخانه‌ها و يا ميكده‌ها را مغان برپا داشته بودند چون اين نوع مشاغل در نزد مسلمانان حرام بود . غزلسرايان براى تكريم اين جايگاهها ، ميخانه‌داران را پير مغان مىناميدند كه اشاره به پبران صوفيه داشت . شعرا از براى اعتراض و چالش ، پير مغان را بر فرزانگان و صوفيان برتر مىشمردند و حرمت ميخانه را از اماكن مقدسه والاتر مىدانستند . ميخانه كعبه آمال و خانقاه عشاق بود . عاشق از براى عبادت ، نه به مسجد ، كه به ميخانه مىرفت . او نه دامن و دست شيخ ، بلكه لب صراحى را مىبوسيد . نه بر يك صنم چوبين ، بلكه بر پير مغان گوش مىسپرد .\r\nتكريم ميخانه كه در شعر تغزلى اين دوره چهره نموده ، رمزى از اعتراض آزادانديشان بر محدوديتهاى خشك و بىاحساس و قيدوبندهاى ناشى از نظم اجتماعى - مذهبى اين دوره بود .\r\nفريادى بود عليه ريا و تزوير و تردامنى . شاعران پا را فراتر گذاشته و گرايشى خلاف عرف از خود فرانموده‌اند و با خرابات پيوند خورده‌اند كه اماكن فساد و پر از آشوب و مأمن اوباش جامعه و جايگاه استعمال شراب و بنگ و چرس بود . خرابات كعبه عشاق و جائى شد كه ولگردان ، زنگيان و قلندران و رندان « 1 » را در خود مىپروراند . شاعر در يك حال‌وهواى نيست‌انگارانه ، اعتراف مىكند كه ارزشى به‌نام و نشان خود نمىنهد ، زمان را فراموش مىكند و راستى و درستى مستان دل‌باز و روح آزاد خرابات‌نشينان را وصف مىنمايد . او در سرپيچى از قراردادهاى اجتماعى - مذهبى سرود سر مىدهد . او با نمايندگان وضع موجود عميقا احساس تناقض مىكند و با اعمال\r\n\r\n\r\n","description":"","footnote":"\r\n( 1 ) - در مورد مفهوم قلندر و رند نگاه كنيد به : ف . مىير ، « ابو سعيد ابى الخير »  Acta Iranica  جلد 2 ( 1979 م . ) ، صص 1 - 500 . ه ريتر ،  Das Meer der seele  ، چاپ دوم ( ليدن ، 1978 م . ) صص 91 - 487 . بروگل « شرع و شاعرى حافظ » در كنگره بين المللى شعر حافظ ( آكادمى ملى دئى ليتچئى ، 1978 م . ) ، صص 6 - 75 . در مورد منابع ديگر نگاه كنيد به  LIH  ، ص 277 ، يادداشت 111 .\r\n","page_name":" 560 ","page_number":560},
  {"content":"\r\n\r\nضدفرهنگ و كفر و ناسزاى خود به مقابله با آن برمىخيزد . او خرقه و دستار صوفيانه خويش را با شراب سودا مىكند ؛ سجاده خود را آلوده به شراب مىسازد و به اصحاب مدرسه توصيه مىكند كه دفتر و مشق خود را با شراب بشويند ؛ كمال ابروى يار را محراب خود مىكند ؛ شراب را همواره بر آب كوثر در بهشت برتر مىشمارد و آن را نيز به مؤمنان گوشزد مىكند ؛ شاعر نه كعبه را كه خرابات را طواف مىنمايد ؛ توصيه مىكند كه در موقع مرگ او را با شراب ( كه به لحاظ عبادى نجس است ) شستشو كنند ؛ خوشىهاى بهشت كمترين ارزشى براى او ندارد . در مقابل خطر سرنوشت پناهگاهى جز رحمت الهى نمىشناسد . بدينسان غزل فارسى گنجينه انديشه‌هاى بدبينانه و خلاف عرف گرديد . در شعر فارسى فضايى از آزادانديشى كمتر و اندك مىتوان يافت .\r\n\r\nمقطع دوم ، 1163 - 802 هجرى : سبك هندى\r\nاين دوره يكى از طولانىترين ادوار ادب پارسى است . در آغاز اين دوره اتفاق ادبى بارزى رخ نداد ولى سلطنت چهل‌ودوساله نسبتا آرام شاهرخ آن مايه دامنه داشت كه شكوفايى ويژگيهاى سبك هندى را تجربه كند .\r\nسلاطين متعدد تيمورى همچون رقباى تركمانشان ، اوقات فراغت خود را با عشقبازى و هوادارى از هنرها و ادبيات سپرى مىكردند . از برجستگان آنها فرزند شاهرخ ، الغ بيك ( متوفى 853 / 1449 ) بود كه خود دانشمندى بنام برشمرده مىشد و در زمان حيات پدر ، دربارى را در سمرقند درافكند ؛ بايسنقر فرزند ديگر شاهرخ ، خطاطى زبردست بود و قلمرو پدرى خود را تا سال 837 / 1433 كه سال مرگ او از شدت ميخوارگى است نگهداشت ؛ و بالاتر از همه اينها ، حسين بن منصور بن بايقرا ( متوفى 911 / 1506 ) بود كه دربار او در سايه نفوذ وزير دانشمندش مير عليشير نوائى ( متوفى 906 / 1501 ) به هوادارى و حمايت سخاوتمندانه از هنر و ادبيات شهره بود . شهرت او با نام جامى ( متوفى 898 / 1492 ) شاعر ، نويسنده و عارف برجسته اين دوره پيوند خورده است . دربار تركمانان قراقويونلو و آق‌قويونلو در غرب ايران همچون دربار سلاطين عثمانى در تركيه ، در جريان سده پانزدهم ، پايگاه حمايت از ادب و هنرها بود .\r\n\r\nقلمرو گسترده ادب فارسى\r\nهنگامى كه صفويان قدرت بلامنازع خود را در سال 907 / 1501 در ايران تثبيت كردند تشيع مجاهدانه و متعصبانه آنها انشقاقى را در تنه يكپارچه جهان اسلام پديد آورد . از عواقب\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nديگر آن ، آسيب ديدن روابط سياسى و فرهنگى با ازبكان شيبانى در آسياى مركزى ( 1007 - 905 / 98 - 1500 ) و عثمانيان بود . اين تخاصم و دشمنى بر خلاف انتظار در حمايت مداوم و مستمر از ادبيات فارسى در قلمرو نفوذى آنها ، چندان تأثير منفى نداشت . يكى از نكات جالب نظر در خلال سده‌هاى شانزدهم تا هيجدهم ، عليرغم انشقاق مذهبى و وجود صفويان ، انتشار فرهنگ و ادبيات فارسى در سطح بسيار وسيعى بود .\r\nآسياى مركزى از روزگار سامانيان زادگاه ادبيات فارسى برشمرده مىشد و با اينكه در زمان سلطه چغتائيان در سده سيزدهم از اهميت آن كاسته شد ، ولى بار ديگر در روزگار تيمور اهميت يافت ( تيمور سمرقند را پايتخت خويش قرار داد ) . اين شهر در زمان نوه او الغ بيك شأن و شوكت ادبى و علمى درخورى پيدا كرد . در زمان شيبانيان سنى مذهب عليرغم اينكه آثار چغتائى ( ازبكى ) به اقتفا از آثار مير عليشير پدر شعر چغتائى تأليف مىشد ، ولى ادبيات فارسى همچنان به موجويت خود ادامه مىداد . تذكره مذكر احباب بهاء الدّين حسن نصارى تأليف در 974 / 7 - 1566 حاوى اشاراتى از 275 نفر شاعر فارسىگوى در سه دهه نخستين سده دهم / شانزدهم در خارج از ايران و مخصوصا در آسياى مركزى است . در ميان اينها تعداد زيادى از شاهزادگان شيبانى هم جاى دارند . اينها گرچه دشمنان قسم‌خورده صفويان بودند ، ولى هنوز شعر فارسى مىسرودند و از شعر پارسى حمايت مىكردند چنانچه سلاطين عثمانى ، مخصوصا سلطان سليم اول ( متوفى 926 / 1520 ) نيز اين كار را انجام مىدادند « 1 » .\r\nزبان فارسى در مقام زبان ادبى و ديوانى بيشتر توسط شاخه‌اى از سلجوقيان ( سلجوقيان روم ، 707 - 470 / 1307 - 1077 ) در آناتولى انتشار يافت و تعدادى از سلاطين آنها به اشاعه فرهنگ ايرانى پرداختند . عثمانيان ميراث ادبى آنها را ادامه دادند ( 1342 - 680 / 1924 - 1281 ) و در اكثر مواقع در بخشهايى از سلطنت خويش از قالبها و الگوهاى ادبى فارسى تقليد كردند ( به مطالب زير مراجعه كنيد ) .\r\nعراق كه تختگاه خلافت عباسى بود پس از تسخير بغداد بدست مغولان در سال 1258 م . در محور تأثير فرهنگى ايران قرار گرفت و بخشى از متصرفات ايلخانان گرديد . فرهنگ ادبى ايران پس از سقوط ايلخانان در سال 736 / 1335 در عراق تحت حمايت آل جلاير جانشين مغولان در عراق و آذربايجان ( 835 - 736 / 1432 - 1335 ) و پس از آنها سلسله‌هاى تركمانان و سرانجام عثمانيان درآمد .\r\n\r\n\r\n","description":"","footnote":"\r\n( 1 ) - نگاه كنيد به ج . ه . كرامرز ، « سليم اول » در  EI  ، چاپ اوّل .\r\n","page_name":" 562 ","page_number":562},
  {"content":"\r\n\r\nشبه‌قاره هند با فعاليت گروههاى مسلمان در سده‌هاى نخستين اسلامى به روى فرهنگ ايرانى گشوده شد و بعدها تحت سيطره سلطان محمود غزنوى در سده پنجم / يازدهم درآمد . غزنويان هند از نخستين ياريگران و هواداران ادب پارسى در شبه‌قاره هند بودند . بعدها در قرن هفتم / سيزدهم امير خسرو دهلوى سخنگوى شاعرانى شد كه در شعر از او پيروى مىكردند . تأسيس امپراتورى مغولان بوسيله بابر در سال 932 / 1526 حمايت و هوادارى از ادب فارسى را در شبه قاره هند به سطح غيرمنتظره و والائى رسانيد . گروهى از شعرا در دربار جانشينان بابر گردآمدند .\r\nگشاده‌دستى امپراتوران مغولى هند نسبت به شاعران ايرانى در رقابت رجال اديب و ادب دوست و هنرپرور و هنردوست آنها با يكديگر بر سر جذب و گمارش شعرا و هنرمندان به صورت افسانه درآمد . تعدادى از شرح‌حال و تذكره‌نويسان « 1 » اين مسأله را به بحث‌وفحص گرفته‌اند ( به مطالب زير رجوع كنيد ) .\r\n\r\nوحدت شعر فارسى در زبانهاى مختلف\r\nدر تركيه شعر به زبان تركى ، در بين ازبكها به زبان چغتائى و در هند مسلمان به زبانهاى مختلف هندى ازجمله سندى و اردو سروده مىشد . نكته قابل توجه اينكه شعرها قطع نظر از زبانى كه شعرا به كار مىگرفتند ، شبيه هم بود . شعر در مناطق وسيعى از آسياى صغير تا تركستان و بنگال با ديدگاه ، قراردادهاى ادبى ، قوالب ، اوزان ، قوافى و بالاتر از همه صورخيال مشابه سروده مىشد . انتخاب زبان را زبان مادرى ، مسأله عادت ، حمايت و رغبت ايجاب مىكرد ولى قوالب آن قالب شعر فارسى بود . اى ج . و . گيب در كتاب قديمى تاريخ شعر عثمانى خود مىنويسد كه « شعراى نخستين عثمانى و جانشينان آنها با تمام توان و نيروى خود چيزى فراتر از شعر فارسى با كلمات تركى نگفتند . . . شعر آنها فراتر از احساسات ملىشان نرفت . شعر در نظر آنها يكى و غير قابل تجزيه بود « 2 » . » اين نكته به جز در حيطه شعر عاميانه ، درباره ادبيات مردم ترك‌نژاد آسياى ميانه و مسلمانان هند هم مصداق داشت ؛ گيب بطور خلاصه مسلمانان غيرعرب را آسياى غربى مىنامد . او اشاره مىكند « مسأله عمده اين بود كه نويسنده در ادبيات آسياى غربى از چه زبانى بهره بگيرد ، چه فارسى ، عثمانى و تركى باشد و چه اردو و پشتو ، كلا تحت‌تأثير جائى بود كه در\r\n\r\n\r\n","description":"","footnote":"\r\n( 1 ) - مثلا نگاه كنيد به نهاوندى ، جلد 3 ، ص 1 به بعد ؛ بدايونى ، جلد 3 ، ص 170 به بعد ، ثنائى ، صص 126 - 89 ؛ آزاد بلگرامى ، خزانه ( تأليف در 1176 / 1762 ) درباره شعرائى كه صله و خلعت خود دريافت كرده‌اند ؛ شبلى نعمانى ، جلد 3 ، صص 17 - 4 ؛ عبد الغنى ، جلد 1 بخش 2 ، ص 138 به بعد و جلد 3 ، بخش 2 ، ص 38 به بعد .\r\n( 2 ) - گيب ، جلد 1 ، ص 29 . در تحرير اين بخش گاهى از مطلب خود با عنوان « ادبيات صفوى » استفاده كرده‌ام .\r\n","page_name":" 563 ","page_number":563},
  {"content":"\r\n\r\nآن نويسنده خود را شناخته بود ( البته استثنائات به كنار ) . . . شعر در نظر مردم عثمانى داراى جوهره‌اى واحد بود كه مسأله نژاد يا زبان و يا الهيات و علوم در آن چندان تأثيرى نداشت . « 1 » » زبان فارسى بر همه زبانهاى يادشده در بالا ، مخصوصا با نفوذ فرهنگى نه سلطه سياسى غلبه داشت و آنها بسيارى از واژگان شعرى خود را از زبان فارسى به عاريه گرفته بودند .\r\n\r\nفراوانى شعر\r\nميزان شعر فارسى سروده‌شده در اين دوره ، بسيار زياد است . مير عليشير نوائى در مجالس النفائس از 132 نفر شاعر در دوره سلطنت شاهرخ نام مىبرد « 2 » . فخرى هراتى مترجم فارسى سده دهم / شانزدهم مجالس النفائس تعداد شعرايى را كه در سده پانزدهم ميزيستند تا 570 نفر نوشته است « 3 » . دولتشاه كه تذكره خود را حدود سال 892 / 1487 نوشته ، به وفور شعرا و درنتيجه به افول ارزش شعر اشاره كرده است . او مىنويسد كه : « هرجا گوش كنى زمزمه شاعريست و هرجا نظر كنى لطيفى و ظريفى و ناظريست . . . و گفته‌اند كه هرچيز كه بسيار شود خوار شود . « 4 » » در ميان تعداد زيادى از شعرايى كه به امر شعر و شاعرى مشغول بودند ، عده‌اى حرفه‌اى وجود داشتند كه دربار تيموريان و تركمانان بدانها مباهات مىكردند . ولى شعرايى نيز بودند كه از نظر شعر و شاعرى و حرفه چندان منزلتى نداشتند . مير عليشير از شعرائى نام مىبرد كه كاسه‌گر ، نقاره‌چى ، كيسه‌دوز ، غزل‌فروش ، خيمه‌دوز و صحاف و مجلد و سپاهىگر بودند . او حتى از دو شاعر عامى يا بيسواد نام مىبرد « 5 » .\r\nسام ميرزا در تحفه سامى ( تأليف در 958 / 1551 ) خود از 700 تن شاعر همدوره خود نام مىبرد كه از زمان پدرش شاه اسماعيل اول و برادرش شاه طهماسپ زندگى مىكردند ؛ و محمد طاهر نصرآبادى تذكره‌نويس سده يازدهم / هفدهم ، در زمان شاه سليمان ( 1105 - 1077 / 94 - 1666 ) تقريبا از 1000 نفر شاعر همزمان نام مىبرد . اين رقم ، رقم قابل اعتنايى است حتى اگر بپذيريم كه در تذكره‌هايى از اين نوع اسامى تعدادى از شعراى متوسط و يا ضعيف هم وارد شده است .\r\nتعداد شعرايى كه در ايران و آسياى مركزى شعر مىسرودند بسيار بيش‌از تعداد شعراى شبه قاره بود . با اينكه آمار دقيقى در دست نيست ، ولى نمىتوان ترديد داشت كه در اين دوره تعداد\r\n\r\n\r\n","description":"","footnote":"\r\n( 1 ) - گيب ، جلد 1 ، صص  XXXV - XXXVi  .\r\n( 2 ) - نوائى ، مجالس ، صص 56 - 1 ، 229 - 185 .\r\n( 3 ) - همان ، صص 56 به بعد .\r\n( 4 ) - دولتشاه ، ص 10 .\r\n( 5 ) - نوائى ، مجالس ، صص 21 ، 23 ، 37 ، 4 - 40 ، 47 و نيز صص 6 ، 19 ، 32 در مورد توجه عامه به شعر .\r\n","page_name":" 564 ","page_number":564},
  {"content":"\r\n\r\nشعرايى كه در دربارهاى امپراتوران مغول هند شعر مىگفتند بيشتر از ايران بوده است . يادآورى بايد كرد كه زبان فارسى ، زبان ادبى و ديوانى مغولان هند بود . اينكه محمد اصلح در تذكره شعراى فارسى زبان كشمير ، تأليف در زمان سلطنت امپراتور مغول ، محمد شاه ( 61 - 1131 / 48 - 1719 ) حدود 303 نفر شاعر را فهرست‌بندى كرده ، نشان از گستردگى رواج و رونق شعر فارسى در شبه‌قاره هند دارد . مقالات الشعراى عليشير تتوى ( تكميل در 1173 / 1760 ) فقط از 719 نفر شاعر فارسى زبان سند نام مىبرد . در ميان 3148 شاعرى كه موضوع كتاب تذكره مخزن الغرائب احمد على هاشمى سنديلوى است ( تأليف در 1218 / 1804 ) گواينكه يك تذكره عمومى است ، ولى اكثر آنها در هند متولد شده و در هند زيسته و يا تحت حمايت حاميان و هواداران هندى قرار گرفته‌اند .\r\n\r\nارزيابى همزمان شعر\r\nاگر شعر اين دوره به لحاظ كميت از ساير ادوار شعر فارسى پيشى گرفت ، به لحاظ كيفيت عقب افتاد و با زوال شعر فارسى مقارنت پيدا كرد . اين ارزيابى كه بازتابى از معيارها امروزى ايران و غرب است ، هيچ نوع همخوانى با ديدگاههاى منتقدان آن دوره ندارد . اكثر تذكره‌هاى آن ايام درباره كيفيت والاى شعر و شاعران آن عهد مقدمه‌پردازى كرده‌اند « 1 » . سام ميرزا كه از تذكره او ياد كرديم ، شاعران روزگار خود را با امير خسرو ، سعدى ، انورى يكى دانسته و حتى بالاتر از فردوسى و سنائى رقم زده است . « 2 » او بطوركلى درخصوص وضعيت شعرا آنها را « برگزيدهء درگاه الهى و ذرات ايشان را مهبط انوار نامتناهى » مىداند .\r\nواقعيت اينست كه مردان والامقامى چون مير عليشير و سام ميرزا در گلچين اشعار معاصران خود و وارد كردن آنها در تذكره‌هايشان كمال دقت را مبذول داشته‌اند و اشتياقى كه امپراتوران مغولى و درباريان آنها در استقبال از شعرا و مطالعه اشعار آنها و شرح بعضى از اشعار داشته‌اند مىرساند كه آنان به شعر معاصر خود ارج و قربى و الا قايل بوده‌اند .\r\nشاعران با اعتماد بنفس زيادى شعر گفته‌اند و به علو مرتبه شعر زمان خويش اعتقاد داشته‌اند .\r\nآنها شعر زمان خود را مملو از بداعت و صورخيال پنداشته‌اند . با اينكه به اين تفاخر شعرا نبايد\r\n\r\n\r\n","description":"","footnote":"\r\n( 1 ) - مثلا نگاه كنيد به دولتشاه ، ص 5 به بعد ؛ نوائى ، مجالس ، ص  XXiV  ؛ نصرآبادى . ص 3 به بعد ، تتوى ، صص 7 - 5 .\r\n( 2 ) - در مورد بعضى از شاعران دوره تيمورى نگاه كنيد به : يارشاطر ، شعر فارسى ، صص 91 - 89 ؛ سادات ناصرى در آذر ، آتشكده ، جلد 1 ، ص 125 . در مورد غرور و نخوت شاعران صفوى و مغولى نگاه كنيد به : صائب ، ديوان ، صص 218 ، 871 ؛ كليم ، ديوان ، ص 281 ( غزل شماره 484 ) در مورد عرفى نگاه كنيد به شبلى نعمانى ، جلد 3 ، صص 81 - 78 .\r\n","page_name":" 565 ","page_number":565},
  {"content":"\r\n\r\nچندان دل بست ، ولى نظريات مبالغه‌آميز اين شعرا درباره آثارشان دست‌كم اين نكته را به ثبوت مىرساند كه آنها در هنر شعر دوره خود هيچ نوع تباهى مشاهده نمىكرده‌اند . بالعكس آنها صحبت از « روش تازه و شيوه تازه » در شعر رانده‌اند و بدان مباهات ورزيده‌اند . شعرايى چند به اين شيوه اشاره كرده‌اند و مورخان ادبى نيز از آن سخن گفته‌اند . از ميان اين شيوه‌ها اصطلاحاتى چون طرزى تازه « 1 » و تازه‌گويى قابل توجه است . ملا عبد الباقى نهاوندى در بررسى خود از عرفى ( متوفى 999 / 1590 ) و فيضى ( متوفى 1004 / 1595 ) از تازه‌گويى آنها سخن گفته و اشاره كرده كه ابو الفتح گيلانى يكى از درباريان عاليمقام اكبر ، حامى شعر دوست اين شاعران ، طرز تازه و شيوه نو آنها را ستوده است « 2 » .\r\nاين طرز تازه در اواسط سده شانزدهم به اوج خود رسيد و شهرت نماينده اصلى آن صائب ( متوفى 1081 / 1675 ) درهمه‌جا پراكنده شد و در ايران ، هند و تركيه و ساير مناطق تحت قلمرو شعر فارسى ، پيروانى پيدا كرد « 3 » .\r\n\r\nظهور سبك هندى\r\nسبك هندى اصلا از تحول سبك عراقى و ورود انديشه‌هاى باريك به شعر و عقايد و جنبه‌هاى بديع شاعرانه و سادگى و روانى لفظپردازى و صداقت احساس پديد آمد .\r\nنشانه‌هاى نخستين سبك هندى از آغاز دوره تيمورى و حتى با حافظ بروز كرد . اما حافظ با صور خيال ظريف و باريك و مهارت كامل در زبان و توانائى و قدرت بيان خويش از همگان گوى سبقت ربود . روشن است كه غزل سبك عراقى در دست حافظ به غايت توان و قدرت خود دست يافت . پيش از اينكه رويكردى جديد در شعر چهره نمايد ، دوره‌اى راكد و غيرفعال از ادبيات رخ نمود .\r\nبيان مفاهيم شاعرانه در نهايت ظرافت و باريك‌انديشى و يا بداعتى كه اعجاب خواننده را برانگيزاند از حدود نيمه سده چهاردهم شروع شد . اين گرايش در سده پانزدهم ادامه يافت ، امّا چيره‌دستى در ساختار شعر آن‌را در سايه قرار داد . در جريان سده شانزدهم درعين‌حال كه شعرائى چون وحشى ( متوفى 991 / 1583 ) اشعارى احساسى و عاطفى و شاعرانى چون عرفى قصايد محكم و منسجم سرودند ، بيشتر شاعران به نوعى شيوه‌گرايى معناشناختى و صورتبندى\r\n\r\n\r\n","description":"","footnote":"\r\n( 1 ) - بيشتر توسط صائب به كار رفته است . نگاه كنيد به ديوان او ، مقدمه اميرى ، ص 6 ؛ مؤتمن ، تحول ، ص 358 .\r\n( 2 ) - شبلى نعمانى ، جلد 3 ، ص 11 .\r\n( 3 ) - سادات ناصرى ، در آذر ، آتشكده ، جلد 1 ، ص 121 درباره شهرت او .\r\n","page_name":" 566 ","page_number":566},
  {"content":"\r\n\r\nغامض انديشه روى آوردند . اين حركت در سده هفدهم در ايران و هند به سبكى منجر شد كه امروزه از سبك عراقى جداست و داراى معيارهاى زيبائىشناختى متفاوتى است . ثنائى ( متوفى 956 / 1549 ) ، عرفى ، فيضى ، ظهورى ( متوفى 1025 / 1616 ) ، نظيرى ( متوفى 1021 / 1612 ) صائب ، كليم ( متوفى 1061 / 1650 ) طالب آملى ( متوفى 1035 / 1626 ) و بيدل ( متوفى 1133 / 1721 ) از استادان بنام اين سبك هستند .\r\nقبل از بحث‌وفحص مفصل در باب سبك هندى بايد مقطعى را در نظر بگيريم كه تحول جنبه‌هاى بديعى شعر را به نقطه اوج غيرمنتظره آن رساند .\r\n\r\nشعر سدهء نهم / پانزدهم\r\nنسل شاعرانى كه در نيمه نخست سده پانزدهم مىزيستند نسبت به پيشينيان بلافصل خود كارى از پيش نبردند . معروفترين شعراى اين دوره عبارت بودند از : عصمت بخارائى با غزليات تغزلى - عرفانى ؛ نعمت اللّه ولى يكى از رهبران تصوف كه همراه شاه قاسم انوار غزليات عرفانى پديد آورد ؛ طنزپرداز معروف بو اسحق ( ابو اسحق متوفى 827 يا 830 / 1424 يا 1427 ) كه ديوانى مشتمل بر اسامى اطعمه از خود به يادگار گذاشت ؛ كاتبى ترشيزى ( متوفى 839 / 6 - 1435 ) شاعر پركار در قوالب مختلف شعر فارسى كه در استعمال تمهيدات صنايع بديعى بر همگان پيشى گرفت ؛ امير شاهى سراينده غزليات ظريف ؛ و ابن حسام كه با قصايد منسجم خود به شهرت رسيد ؛ همه اينها شعراى خوبى بودند با قريحه و بهره شاعرانه محدود كه به سبك سده چهاردهم و يا پيش از آن شعر مىسرودند ولى شعر آنها از اصالت چندانى برخوردار نبود . مثل علوم كه پژوهشگران و دانشمندان به شرح و بسط و حاشيه‌نويسى آثار عالمان و دانشمندان سده‌هاى پيشين پرداختند و فعاليتى در كارهاى اصيل نشان ندادند ، در شعر نيز با همه گستردگى و دامنه آن ، نظيره‌پردازى از روى آثار استادان گذشته و برابرىجوئى در وزن و آهنگ و قافيه گهگاه نوع مضمون غزليات ، قصايد و مثنويهاى سابق رواج و رونق گرفت . اين جريان در دوره صفويان و مغولان هند ادامه يافت و شاعران خود را درگير نظيره‌گوئى به اشعار گذشتگان و يا شاعران همدوره كردند .\r\nيكى از وجوه و جنبه‌هاى جالب نظر شعر سده پانزدهم گرايش تعدادى از شعرا به كاربست دقايق عروضى و صنايع لفظى در شعر بود . پيشتر به رواج اين گرايش در نثر فارسى اشاره كرديم .\r\nيكى از موارد آن در شعر فارسى انتخاب رديفهاى مشكل و پيچيده بود . لطف اللّه نيشاپورى كه در اوايل اين سده مىزيست در ميان قصايد متعدد ، قصيده‌اى با رديف آفتاب و ماه سرود ؛ در قصيده‌اى ديگر عناصر چهارگانه را رديف شعر خود قرار داد . و در غزلى هم از ذوقافيتين و\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nجناس زائد در هر قافيه بهره جست . ولى اين تلاشها و اقدامات با ورود كاتبى به صحنه ادبيات كمرنگ‌تر شد . او در يك قصيده چهل‌وهشت بيتى ، در هر بيت دو كلمه مستبعد شتر و حجره را به كار گرفت . كاتبى همچنين سه مثنوى سرود كه يكى از آنها داراى ذوقافيتين است و ديگرى از دو وزن بطور همزمان بهره گرفت ( ذو بحرين ) « 1 » و ديگرى در هر بيت قافيه و جناس را دوبار تلفيق كرده و در پايان هر مصراع آورده است . امير اسلام غزالى به يكى از قصايد انورى نظيره‌گويى كرد كه از هر مصراع آن مىتوان ماده تاريخى درباره سرودن اين شعر درآورد « 2 » . شاعر ديگر صاحب بود كه رثائيه‌اى درباره ميرعليشير سرود و در مصراعهاى نخست آن ماده تاريخ تولد و در مصراعهاى دوم آن ماده تاريخ مرگ او را گنجاند « 3 » . ابن حسام از مشتاقان كاربست صنايع بديعى در شعر بوده و قصيده‌اى مطول سرود كه در هر بيت آن حدود شش تا هفت التزام دشوار به كار بست . بعضى از صنايع بديعى او حقيقتا خارج از توان بشرى است . اهلى شيرازى كه با مثنويهاى كاتبى به چالش و رقابت افتاد ، مثنوى عجيبى به‌نام سحر حلال ترتيب داد كه هرسه التزام كاتبى را در هريك از ابيات آن يعنى دو بحرين ، ذوقافيتين به اضافه يك جناس ، گنجانده ، اينها باز جاى اعجاب نداشت چون وى سه قصيده طولانى به نظم آورد كه در هريك از آنها مىتوان ابيات فرعى بيرون كشيد كه حاوى همه صور صنايع بديعى و لفظى است . در هند هم بعدها حتى شاعرى چون فيضى كه بر صنايع لفظى اشعار بعضى از معاصران خود تأسف مىخورد ، تفسيرى بر قرآن نوشت و در آن از 32 حرف الفباى فارسى فقط از حروف بىنقطه بهره گرفت .\r\nاين چند نمونه كه مشتى از خروار است به تنهايى نشان مىدهد كه صنايع لفظى و تعقيدات كلامى موجود در نثر « ادبى » در شعر نيز راه پيدا كرده است . اين زورورزيها كه متضمن مهارت و عمل زيادى بود ، مورد تمجيد قرار گرفت و تعدادى از شعرا ، چيره‌دستى خود را دراين‌زمينه آزمودند . لطف اللّه نيشابورى مثنويى سرود و در آن خود را ملزم ساخت به اينكه از چهارگل ، چهار جواهر ، چهار سلاح ، چهار رنگ ، چهار روز و چهار عنصر نام ببرد بدون اينكه مفهوم و معنى آنها بر شعر تحميل گردد . دولتشاه از يك شاعر همدوره خود ، سيمى نيشابورى ، نام مىبرد كه مبادرت به چنين كارى كرد ولى پس از يك سال تلاش ، موفق نشد « 4 » .\r\nدرحاليكه تعداد معتنابهى از شاعران سرودن به سبك نسبتا بىقيدوبند اوايل دوره تيمورى را ادامه مىدادند ، شاعرانى كه متمايل به « اصالت » در شعر بودند به بهره‌گيرى مفرط از صنايع\r\n\r\n\r\n","description":"","footnote":"\r\n( 1 ) - ذو بحرين شعرى است كه آن را به دو وزن توان خواند و اين كار با سنگينى و يا اشباع صوت و سبك و يا بدون كشش حاصل مىشود .\r\n( 2 ) - نوائى ، مجالس ، ص 14 ( ترجمه فخرى هراتى ) .\r\n( 3 ) - همان ، ص 244 ( ترجمه شاه محمد قزوينى ) .\r\n( 4 ) - دولتشاه ، ص 319 .\r\n","page_name":" 568 ","page_number":568},
  {"content":"\r\n\r\nبديعى روى آوردند . يكى از جنبه‌هاى اين گرايش ، افزايش روزافزون و رونق ماده تاريخ و معمّا در شعر بود . هر دوى اين نوع شعرگويى مستلزم تخيل وسيع و عميق شاعر است . شاعر در ماده تاريخ به دنبال كلمه و يا عبارتى مىگردد كه با تاريخ مورد نظر او به لحاظ حروف ابجد همخوانى داشته باشد . در معماها هم ، اسمى و يا مفهومى به انحاء مختلف در پوشش قرار مىگرفت و خواننده بايد با سرنخهاى بغرنجى كه در اختيار داشت پى به آن اسم و يا مفهوم مىبرد . نصرآبادى ( متوفى حدود 1100 / 1688 ) در خاتمه تذكره خود بخشى دارد كه فقط به گلچينى از ماده تاريخها و معماها اختصاص‌يافته و تعدادى از ديوانهاى اين دوره با همين ماده تاريخها و معماها خاتمه يافته است .\r\n\r\nدربار حسين بايقرا\r\nشاعران يكصد سال بعد و يا از اواسط سده پانزدهم تا حدود اواسط سده شانزدهم از همان جريان و روال پيروى كردند . دربار سلطان تيمورى حسين بن منصور بن بايقرا نقطه محورى و كانون اصلى اين دوره بود چون وى نه‌تنها از ادبيات و هنرها هوادارى و حمايت كرد بلكه عبد الرحمن جامى ( متوفى 898 / 1492 ) ، دانشنامه‌نويس ، شاعر و عارف پرشور و صاحب كمال اين دوره هم در ميان شعراى دربار او جاى داشت . جامى كه از شخصيتهاى مورد تكريم اين دوره بود در دربار قراقويونلوها ، آق‌قويونلوها و عثمانيان هم شأن و منزلتى داشت . از همدوره‌هاى برجسته او افراد زير قابل ذكرند : مكتبى شيرازى ( متوفى 900 يا 916 / 1495 يا 1510 ) سراينده چندين مثنوى ؛ ثنائى كه در تغزل و مدحيه دستى توانا داشت ؛ فغانى سراينده غزلهاى عاشقانه احساسى ؛ هلالى چغتائى ( متوفى 935 / 1529 ) كه تعدادى غزليات شيوا به‌نام خود دارد ؛ اهلى شيرازى استاد انواع ادبى ( و چنانچه متوجه شديم ) در كاربرد صنايع بديعى كسى به پاى او نمىرسيد . شاعران اين دوره به غزليات و قصايد استادان پيشين نظيره مىگفتند و از آنها تقليد مىكردند . تعداد بيشترى از مثنوىهاى تغزلى ، عرفانى و اخلاقى نظير هفت اورنگ جامى به تقليد از نظامى و امير خسرو دهلوى سروده شد . معماگوئى و ماده‌تاريخ‌سرائى هم همچنان به موجوديت خود ادامه داد . خواند مير مورخ همدوره جامى ، از يك رساله او در باب سرودن معما نام مىبرد « 1 » .\r\nبا مهارت اعجاب‌آور اهلى در صنايعى بديعى ، اين تمهيدات به جائى رسيد كه كسى را ياراى\r\n\r\n\r\n","description":"","footnote":"\r\n( 1 ) - خواند مير ، جلد 4 ، ص 338 .\r\n","page_name":" 569 ","page_number":569},
  {"content":"\r\n\r\nمقابله و رقابت با او نبود . شيوه پرداخت و پرورش معنى و مفهوم كه از سابق شروع شده بود در اين زمان جذابيت ويژه‌اى پيدا كرد .\r\n\r\nساخت و پرداخت معنى : گسترش سبك هندى\r\nهنگامىكه بيان مستقيم انديشه‌هاى ساده شاعرانه ، ديگر شاعر را ارضا نكرد ، ساخت و پرداخت معنى همچون ساخت و پرداخت عناصر صورى ، از مشغله‌هاى ذهنى او شد . خلاقيت و بداعت در مفاهيم شعرى اين دوره به انحاء مختلف خود را جلوه‌گر ساخت . يكى از شيوه‌هاى معمول ، ارائه يك تشبيه و يا استعاره با يك پيچش جديد و يا ايجاد كنايه‌هاى آن بود . مثلا حزين از استعاره پيش‌پاافتاده چهره يار و شمع ( نور ) و بازتاب نور شمع ( يعنى شعاع نور چهره او همچون نور شمع است - استعاره‌اى كه از كاربرد عمومى برخوردار بود ) بيت زير را پديد آورده است :\r\n عرق شرم فرو ريزدش از پيشانى * خجل از روى تو شد چهره نورانى شمع « 1 » \r\nدر يك تشبيه و يا استعاره جديد در بيتى منسوب به صائب آمده است :\r\n چو طفل سوار به ميدان اختيار * در چشم خود سوار و ليكن پياده‌ايم « 2 » \r\nو يا بيت زير درباره مضمون مكرر شمع :\r\n چو شمع هركه افراشت گردن به افسر زر * در اشك خود نشيند بسيار تا به گردن « 3 » \r\nو نيز :\r\n گريه شمع از براى ماتم پروانه نيست * صبح نزديكست و در فكر شب تار خود است « 4 » \r\nصائب در بيتى ديگر « 5 » روزه‌داران را در هنگام ديدن هلال ماه و پايان ماه رمضان و رسيدن عيد فطر به شعرايى تشبيه مىكند كه مضمون تازه‌اى را پس از سالها تحقيق به كف آورده‌اند :\r\n عشرت ما معنى نازك به دست آوردن است * عيد ما نازك‌خيالان را هلال اين است و بس « 6 » \r\nمورد سوم خواندن يك تفسير ساده غيرمترقبه در مورد يك پديده طبيعى ، يك واقعيت\r\n\r\n\r\n","description":"","footnote":"\r\n( 1 ) - حزين ، كليات ، ص 531 . سه غزل با رديف شمع كه در آن بازى با معنى و انواع استعاره‌هاى شمع آمده است .\r\n( 2 ) - در ديوان چاپ اميرى و يا برگزيده مؤتمن نيامده ، بلكه در جهانبانى ، ص 510 نقل شده است .\r\n( 3 ) - صائب ، ديوان ، ص 749 . ترجمه آن از  LHP  ، جلد 4 ، ص 276 .\r\n( 4 ) - صائب ، ديوان ، ص 349 .\r\n( 5 ) - صائب ، برگزيده اشعار ، مؤتمن ، ص 222 ( در چاپ اميرى نيامده است ) .\r\n( 6 ) - نازك‌خيالان ، از نظر ادبى يعنى افرادى كه داراى تخيل باريك و ظريف هستند .\r\n","page_name":" 570 ","page_number":570},
  {"content":"\r\n\r\nزندگى ، يك تجربه عمومى و يا يك مشاهده و آزمون است . به ابيات زير از كليم توجه كنيم :\r\n ترك آسايش اگر لذت ندارد پس چرا * گل به آن نازك‌تنى از خار بستر مىكند « 1 » \r\nو نيز :\r\n اخگر از عاقبت كار جهان باخبرست * تن خاكستريش بين پس از اطلس‌پوشى « 2 » \r\nو نيز :\r\n روشندلان ندارند دلبستگى به فرزند * بر شعله سهل باشد مهجورى شراره « 3 » \r\nدر اين ابيات اغلب در يك مصراع صحبت از يك تجربه عمومى و يا معنى كامل مىشود و ارسال مثل در مصراع ديگر ، تا آنجا كه بيت به لحاظ معنى كامل مىگردد ، مثل بيت زير از صائب :\r\n آدمى پير چو شد حرص جوان مىگردد * خواب در وقت سحرگاه گران مىگردد « 4 » \r\nاين فن اغلب مركب از ارسال مثل و يا نكته است كه به تعبير شاعر نظيره غيرقابل انكار است مثل بيت زير از كليم :\r\n سفله از قرب بزرگان نكند كسب شرف * رشته پرقيمت از آميزش گوهر نشود « 5 » \r\nو يا :\r\n گر به قسمت قانعى بيش‌وكم دنيا يكيست * تشنه چون يك جرعه خواهد كوزه و دريا يكيست « 6 » \r\nنوعى از اين شگرد به گفتار شاعر حسن تعليل مىبخشد ، شگردى كه بارها در شعر اين دوره تكرارشده مثل بيت زير :\r\n ستم ظاهر او لطف نهانى دارد * صيد را مىكشد آن شوخ كه لاغر نشود « 7 » \r\nشاعر در نوع ديگر به گفتار شاعرانه خود بسان يك واقعيت شناخته شده ، استحكام مىبخشد ، مثل بيت زير از صائب :\r\n به دوست نامه نوشتن شعار بيگانه است * به شمع نامه پروانه بال پروانه است « 8 » \r\nيك مورد ديگر رسيدن به سطحى تازه از مبالغه شاعرانه است مثل بيت زير از فغانى :\r\n در خواب عاشق آمدى و پاى نازكت * چندان بديده سود كه رنگ حنا گرفت « 9 » \r\n\r\n\r\n","description":"","footnote":"\r\n( 1 ) - كليم ، ديوان ، ص 231 .\r\n( 2 ) - همان ، ص 320 . اطلسى اشاره به رنگ آتشين جرقه دارد .\r\n( 3 ) - همان ، ص 307 .\r\n( 4 ) - صائب ، گزيده اشعار ، چاپ مؤتمن ، ص 77 .\r\n( 5 ) - كليم ، ديوان ، ص 117 ( شماره 77 ) .\r\n( 6 ) - همان ، ص 192 ( شماره 259 ) .\r\n( 7 ) - همان .\r\n( 8 ) - صائب ، ديوان ، ص 242 .\r\n( 9 ) - فغانى ، ديوان ، ص 126 . در اينجا ايهام سنجيده‌اى نهفته است . رنگ حنا يا رنگ پوست پاى او را نشان مىدهد و يا از چشمان عاشق اشكهاى خونبار فرو مىبارد .\r\n","page_name":" 571 ","page_number":571},
  {"content":"\r\n\r\nيك فن مضاعف آوردن نقيضه در شعر است مثل اين بيت از صائب :\r\nبا گفتارى تند خود را شيرين مىسازد ؛ مصيبتى در زندگى است هرگاه عشوه‌گرى بددهنى كند « 1 » .\r\nيك روش ديگر بازى با معانى وابسته و كنايات كلمات و يا صورخيالى است كه فارغ از مقصود اصلى بيت ، روابط فرعى و تناظرات را در ذهن خواننده متبادر مىسازد ، مثل بيت زير :\r\n يوسف من زير لب تا كى گذارى خال نيل * اين كبوتر درخور چاه زنخدان تو نيست « 2 » \r\nتنها وجود بر حق اين بيت غيرشاعرانه و بىلطافت ، تناظرات و تناسبات آن بين عناصر آنست :\r\nتناسب بين يوسف و چاه ؛ نيل با « نيل رودخانه » ( يك هماهنگى غيرمنتظره ) ، معنى فرعى يوسف ؛ چاه صورت خيال كبوتر را به گونه كبوتر چاهى در ذهن مىگنجاند .\r\nوقتى كه اين نوع تناظرات بر شعر تحميل شده باشد ، ابعاد تازه‌اى بدان مىبخشد . درواقع در غزلهاى سبك هندى اين نوع برخوردهاى فكر و شاعرانه و تناظراتى كه به كار گرفته مىشود عمق بيشترى در آن ايجاد مىكند ؛ اينها خواننده را وامىدارند تا كشف و دركشان كند . ما دامى كه آنها بىاهميت نباشند ، خواننده را مملو از شگفتى و دريافت خواهند كرد ؛ ولى فقط كافى است كه شاعر در قدرت بيان ضعيف باشد و كم بياورد آن وقت است كه در تنظيم تناسبات و روابطى كه ذهن او را در خود گرفته ، ناكام خواهد ماند .\r\nعنصرى كه به تعقيد بيت كمك مىكند بهره‌گيرى مفرط از تصنعات با اتكاء به يك استعاره است . استعاره‌هاى شعر فارسى اغلب بر پايه تناظرات و تناسبات بين دو فكر ساده مثل « نگاه » و « تير » و « خشم » و « آتش » است . شاعران فارسى زبان همواره در عنصر يك استعاره را در يك عبارت واحد تلفيق مىكنند و كلمه دومى ماهيت استعارى كلمه اولى را مشخص مىنمايد مثل تير نگاه . چنين مجموعه‌اى معمولا بر پايه يك اضافه تشبيهى است . اما تناظر احتمال دارد نوع ديگر و اغلب براساس كنايات دو تصور مثل چشم طمع يا دست غيب باشد . شاعران سبك هندى گاهى اوقات مجموعه‌اى از استعارات را در ابيات خود دارند ، مثل بيت زير از نظيرى در رثاى يك طفل :\r\n بستان غنچه بىنفس صبح خشك گشت * شير سحاب بىلب گل برگ تر نماند « 3 » \r\nو يا بيت زير از شيدا ( سده شانزدهم ) به نقل از مآثر رحيمى :\r\n چشم خورشيد چو ابرو كند از شاخ حمل * شب شود مردمك و روز بياضش به مثل « 4 » \r\n\r\n\r\n","description":"","footnote":"\r\n( 1 ) - صائب ، گزيده اشعار ، چاپ مؤتمن ، ص 119 .\r\n( 2 ) - صائب ، گزيده اشعار ، چاپ مؤتمن ، ص 119 .\r\n( 3 ) - نظيرى ، ديوان ، ص 561 .\r\n( 4 ) - نهاوندى ، جلد 3 ، ص 1489 .\r\n","page_name":" 572 ","page_number":572},
  {"content":"\r\n\r\nخواننده براى درك اين استعاره‌هاى بعيد دچار سردرگمى مىشود مخصوصا هنگامىكه آنها ناآشنا بوده باشند و فقط بر پايه‌اى سست و بلهوسانه ريخته شده باشند مثل اشعار شعراى متأخر اين سبك همچون شوكت بخارائى ( متوفى 1107 / 1696 ) ناصر على سرهندى ( متوفى 1108 / 1697 ) و بالاتر از همه بيدل شاعر بسيار متخيل و خيال‌بند ، احساسگرا ولى پيچيده‌گو و غيرقابل دسترس كه خيالپردازيها و توانايى شگفت او در شكار تناظرات دور از ذهن ، خواننده را در عالمى از بهت و حيرت و گنگى فرو مىبرد .\r\nاين شگردها « 1 » و تمهيدات عليرغم تنوعشان ، مىتواند به يك يا دو فن اساسى تبديل شود :\r\nيعنى يافتن رابطه جديد و غيرمنتظره بين افكار ناوابسته و سازماندهى معانى وابسته كلمات ، تصورات و صورخيال . هر دوى اينها در تحليل نهايى تحت يك قوه واحد قرار مىگيرند يعنى درك دريافت روابط غيرمشترك . از آنجا كه اينها بسيار ظريف و دقيق و يا بسيار مبتكرانه و خلاق هستند ، رهيابى بدانها و معانى آنها دشوار است . همين جنبه متفكرانهء اين « مكتب ايماژيست » شعر فارسى است كه قابليت عظيم آن‌را پىنهاده و ضمنا مايه هلاكت آن شده است .\r\n\r\nارزيابى جديد\r\nشعر اين دوره را عموما شعر منحط ناميده‌اند و اصطلاح « سبك هندى » را نوعى اصطلاح موهن ملايم برشمرده‌اند « 2 » . نخستين افرادى كه اين نظريه را پيدا كردند ، اعضاى گروه اصفهانى بودند كه نهضت بازگشت ادبى را پديد آوردند . نظر لطفعلى آذر در شرحى بر صائب بهترين شاعر عصر صفوى در تذكره معروف او نشاندهنده جهتگيريها و عقايد اين گروه است . وى مىنويسد كه « از آغاز سخن‌گسترى ايشان طرق خيالات متينهء متقدمين مسدود و قواعد مسلمه استادان سابقه مفقود و مراتب سخنورى » به صائب « كه مبدع طريقه جريده ناپسنديده بود » ختم شد . آذر نوآورى صائب را بىاساس شمرده و اذعان داشته كه با زحمت زياد توانسته بعضى از اشعار او را انتخاب كند « 3 » . رضا قليخان هدايت ( متوفى 1288 / 1871 ) محقق ، مورخ و تذكره‌پرداز معروف دوره قاجار شديدترين حملات را به سبك دوره صفوى روا داشته است . او در مجمع الفصحاء ، تذكره معروف فارسى دوره قاجار كه انعكاسى از جهتگيرى قصيده‌سرايان اين دوره است ، مىنويسد :\r\n\r\n\r\n","description":"","footnote":"\r\n( 1 ) - درباره نمونه‌هاى بيشتر رجوع كند به بررسى نگارنده ، « ادبيات صفوى » ، صص 36 - 229 .\r\n( 2 ) - درباره نظريات بعضى از مورخان جديد غربى نگاه كنيد به : همان ، صص 217 - 227 .\r\n( 3 ) - به سبب اختلاف نسخ آتشكده آذر دو نوع متن از اين عبارات موجود است ، صص 5 - 124 ، 127 .\r\n","page_name":" 573 ","page_number":573},
  {"content":"\r\n\r\n« حاصل آنكه پس از سپرى شدن زمان شعراى سلاجقه در مرتبه شعر ترقى حاصل نشد . بلكه روزبروز از مرتبه اعلى ميل به مرتبه اوسط نمود تا به سلمان ساوجى و امثال او رسيد . جمعى متوسطين در اين ميانه از تغزلسرايى دم زدند كه به جز جناب خواجه شمس الدين محمد حافظ كه غزلياتش مطبوع طباع اهل صورت و معنى آمده ، كمتر ديوانى از آنان مانده كه پسنديده آيد و شنيدن را شايد ، تا به‌تدريج از مقام اوسط نيز تنزل نموده به مرتبه ادنى رسيد . در زمان تركمانيه و صفويه طرزهاى نكوهيده عيان شد . طريقه انيقه انتظام قصيده فريده فصيحه و شيوه شيواى موعظه و نصيحت و حكميات و زهديات و حماسيات كه رسم فصحات ماتقدم بود بالكليه برافتاد . . . و غزل را چون قرارى معين نبود بهرنحويكه طبايع سقيمه و سليقه نامستقيم آنان رغبت كرد پريشان گويى و ياوه‌سرائى و بيهوده‌سرائى آغاز نهادند . . . و به عوض صنايع بديعه و بدايع لطيفه مطالب شنيعه و مقاصد كثيفه در درج اشعار تضمين فرمودند . . . خاصه در اواخر صفويه و افشاريه و اوايل زنديه و الواريه چند تن را سليقه بر احياى شيوه متقدمين قرار گرفت . . . و به غايت جوشيدند و كوشيدند و كسوت جد و جهد پوشيدند و مردم را از طرز نكوهيده متأخرين منع كردند . . . « 1 » » اين ارزيابى درباره شعر دوره صفوى را كه در مطالعات محمد تقى بهار ( متوفى 1330 / 1951 ) شاعر و پژوهشگر برجسته ادبى معاصر ايران منعكس شده « 2 » ، منتقدان معاصر پيگيرى كردند « 3 » . آن پژوهشگران ادبى معاصر هم كه چندان عنايتى به دوره صفويه نداشتند و آن‌را دوره‌اى خشك و بىبار و مسبب زوال و انحطاط فرهنگ و معارف ايران مىپنداشتند ، بر اين سبك هرچه بيشتر تاختند « 4 » .\r\nالبته همه پژوهشگران چنين نظرى درباره شعر سبك هندى نداشتند . نهضت بازگشت ادبى ايران در نزد منتقدان خارج از ايران در هند ، عثمانى ، افغانى و آسياى مركزى از اقبال چندانى برخوردار نشد و آنها به تحسين و تمجيد خود از آثار و اشعار عرفى ، صائب ، نظيرى ، كليم و غير آن ادامه دادند . نقّاديهاى جاندارى كه در آثار هندى درباره بعضى از شعرا ديده مىشود ، خود سبك هندى را آماج حملات قرار نداده ، بلكه از ناروائيها و ناكاميهاى بعضى از شعراى آن بحث كرده است « 5 » . شبلى نعمانى در سومين جلد از شعر العجم خود به زبان اردو ، با اينكه از بعضى\r\n\r\n\r\n","description":"","footnote":"\r\n( 1 ) - هدايت ، جلد 1 ، صص 10 - 9 .\r\n( 2 ) - نگاه كنيد به مجموعه مقالات ادبى او ، بهار و ادب فارسى ، چاپ محمد گلبن ( تهران ، 1972 م . ) ، صص 43 به بعد .\r\n( 3 ) - درخصوص شرح جديدى از اين نظريه نگاه كنيد به : آرين‌پور ، جلد 1 ، صص 13 - 17 .\r\n( 4 ) - نامه محمد قزوينى منقول در  LHP  ، جلد 4 و شرح قاسم غنى برگزيده‌اى از ابيات مهمى از اشعار سبك هندى در يادداشتها ، جلد 10 ، چاپ غنى ( لندن ، 1984 م . ) ، ص 621 .\r\n( 5 ) - يك نمونه جذاب نقد مفصل سراج الدين آرزو به شعر حزين ( منقول در سرشك ، صص 53 - 40 ) و جواب تند آزاد بلگرامى به آن در خزانه .\r\n","page_name":" 574 ","page_number":574},
  {"content":"\r\n\r\nضعفها و كاستىهاى شعراى اين سبك آگاه است ، ولى از آنها تقدير به عمل مىآورد و از بعضى لحاظ همسنگ شعراى بزرگى چون سعدى و حافظ قرار مىدهد . احتمال دارد كه در ممالك خارج از ايران به بعضى از جنبه‌هاى صورى شعر بيش‌از خود ايران ارزش قايل شده‌اند و با سليقه آنها بيشتر همخوانى داشته است .\r\nبعضى از منتقدان اخير ايران تلاش كرده‌اند تا حقانيت سبك هندى را به ثبوت برسانند « 1 » .\r\nديوانهاى تعدادى از شاعران اين سبك اخيرا منتشر شده است و بعضى از ابيات آن در تذكره‌ها و جنگهاى سالهاى اخير ازجمله كار جهانبانى راه يافته است . اين شاعران امروزه نسبت به سابق از عنايت بيشترى برخوردار شده‌اند ، امّا بدبينى منتقدان ادبى نخستين و جاافتاده گرچه تا حدودى تلطيف يافته ، ولى كاملا از ميان برنخاسته است .\r\n\r\nاثرگذارى عمومى شعر سبك هندى\r\nاصولا درباره شعر سبك هندى بر محور مفرداتى قضاوت مىشود كه از ديوانهاى شعراى وابسته به اين سبك انتخاب مىگردد ( مخصوصا بوسيله هواداران آنها ) . اين مفردات كه بارها در گلچين‌ها راه پيدا كرده‌اند ، اشعارى ظريف ، باريك و خيال‌پردازانه هستند ؛ آنها اغلب صيقل خورده و فصيح سروده شده‌اند . معذلك اثرگذارى جامع زمانى حاصل مىشود كه كل ديوانها را ملحوظ نظر قرار دهيم . در اينجاست كه متوجه نقاط ضعف زبان ، تلاش تصنعى در باريك‌انديشى و تازه‌گويى ، انباشتن ابيات از صورخيال ، ناهمخوانى تصوراتى كه در يك غزل واحد بدون محور فلسفى و يا اخلاقى روشن بيان شده‌اند ، و فقدان بعضى از احساسات صميمى و راستين مىشويم . خودانگيختگى اين شعر با تازه‌گويى زورورزانه لطمه خورده است . پاره‌اى از شعرا همچون فغانى و وحشى كه در اشعار خود احساسات قلبى خويش را منعكس كرده‌اند ، هنوز پيرو قوالب سبك عراقى بوده‌اند و غزليات آنها بىترديد در زمره اشعار عاشقانه است . امّا بيشتر شعراى اين سبك از قرار معلوم به دنبال كشف انديشه‌هاى نو و تازه و پيچش‌هاى غيرمنتظره و اشارات ظريف بوده‌اند كه غزلهاى آنها را تهى از بعضى تأثيرات و نمودهاى عاطفى كرده و حالت طبيعى آنها را دگرگون ساخته است . غزل پاره‌اى از شعراى متأخر اين دوره ديگر بيان احساسات شاعر نيست ، بلكه فضايى براى فرانمايى طبع و تازه‌گوئى و بداعت شاعرانه است .\r\nصورخيال و مضامين آنها يك چيز مجرد شده و وجودى مجزا پيدا كرده است .\r\n\r\n\r\n","description":"","footnote":"\r\n( 1 ) - از ميان آنها اميرى در صائب ، ديوان ، ص 2 ، مؤتمن ، تحول ، صص 351 ، 357 به بعد : بيضائى در كليم ، ديوان ، مقدمه ، ص 12 ، سادات ناصرى در آذر ، آتشكده ، جلد 1 ، ص 124 به بعد ، دشتى ، صص 133 به بعد قابل ذكرند .\r\n","page_name":" 575 ","page_number":575},
  {"content":"\r\n\r\nموسيقى غزلها هم بعضى از تفاسير را ايجاد كرده است . درعين‌حال كه در اين دوره قصايد عموما كيفيت روشن موسيقائى خود را حفظ كرده ، در غزل وزنهاى زنده و مايه‌هاى موجز شاعران پيشين جاى خود را به اوزان سست و يكنواخت داده است . دليل اين امر تكرار اوزان مطول مثلا بحر هزج ( تكرار چهارگانه مفاعلون در هر مصراع ) و انتخاب آنها از سوى شعرا بود چون آنها را قادر مىساخت تا فكرى بكر و بغرنج را در يك بيت شعر بگنجانند ولى اين مطلب نمىتواند مبين آرايش كسالت‌بار و يكنواختى هجاهاى كوتاه و بلند در يك وزن خاص باشد .\r\nاوزان مهيج و قوى و شادىآور را مىتوان بكرات در غزليات استادان سده هفدهم خواند كه يادآور اشعار استادان بنام پيشين است « 1 » . چنين مىنمايد كه موسيقى غزلها و مثنويها در جهت روح بردبارى و تحملى باشد كه عرفا تبليغ مىكردند و شعرا در مقابل يار و معشوق به كرنش و لابه‌گرى افتادند . مع‌الوصف جنبه موسيقائى شعر فارسى مسأله‌اى است كه تاكنون كمتر عنايتى را به خود جلب كرده و مستلزم پژوهشى درخور است .\r\nغزل نه‌فقط در موسيقى ، بلكه در زبان نيز جوهره خود را از دست داد . از ويژگيهاى غزل سبك عراقى فصاحت و بلاغت كلام و بيان بود . اين غزل از زبانى صيقل خورده و پخته بهره مىگرفت كه عناصر آن به نحوى شايسته به لحاظ دستورى و موسيقائى درهم تنيده شده بود . زبان در دست شعراى سبك هندى تا حدود زيادى سست و كم‌مايه شد ؛ نحو كه بيان زبانشناختى انديشه منطقى و محكم است ضعيف گشت و طرز بيان خاص غزل فروريخت ؛ واژگان عاميانه وارد شعر غنايى شد « 2 » . ورود واژگان عاميانه به تنهايى تعيين‌كننده نبود ؛ اين امر حتى مىتوانست بهره‌ور باشد چنانچه در ادوار بعد در دست شعرايى چون ايرج ( متوفى 1343 / 1924 ) و پروين ( متوفى 1320 / 1941 ) به چنين شاخصى دست يافت . تلاش رنج‌آور انتخاب زبان و تلفيق آن با ضعف بيانى و نحوى از كيفيت والاى طرز بيان شعرى كاست و يكى از جنبه‌هاى منفى شعر اين دوره و سبك هندى گرديد .\r\nاز طرف ديگر در اشعار سبك هندى تنوعى از مفاهيم و معانى وارد شد كه در غزلهاى سبك عراقى ديده نمىشود . اين اشعار حاوى پاره‌اى انديشه جهانى ، نكات حكمت عملى ، احساسات عرفانى و مواعظ اخلاقى است كه با ارسال مثل شاعرانه و غيرمنتظره عجين شده است . ولى اشاره بايد كرد كه چنين انديشه‌هايى ملهم از يك نظام فكرى منسجم و يكپارچه نيست . اينها اشارات\r\n\r\n\r\n","description":"","footnote":"\r\n( 1 ) - درباره نمونه‌هاى برجسته‌اى از اين نوع اوزان نگاه كنيد به نظيرى ، ديوان ، ص 195 ( شماره 179 ) .\r\n( 2 ) - مؤتمن ، تحول ، صص 365 ، 380 كه با تعدادى از اين كلمات و عبارات شروع مىشود .\r\n","page_name":" 576 ","page_number":576},
  {"content":"\r\n\r\nجسته و گريخته و پراكنده‌اى است كه محصول ذهن شاعر دربارهء مناسبتها و روابط فرّار و گذرا است .\r\nبنابراين اشعار سبك هندى از يك طرف عمق و صميميت كمترى دارد ، و از طرف ديگر هوشمندانه و موشكافانه است . منتقدان اين دوره كيفيت موشكافانه آن‌را مغفول ننهاده‌اند . آنها بدان با عنوان وقوعى اشاره كرده‌اند كه حاكى از حضور زنده ، بيان واقعى و طبيعى موقعيتهائى است كه در جريان تجارب عاشق رخ مىدهد . بيت زير از نظيرى حاكى از اين نكته است :\r\n به مهربانى او اعتماد نتوان كرد * كه تازه عاشقم و خاطرش به من صاف است « 1 » \r\nو يا ابيات زير از شرف جهان :\r\n چنان گويد جواب من كز آن گردد رقيب آگه * به مجلس گر من بيدل ازو حرفى نهان پرسم « 2 » \r\nو يا :\r\n نهان از او به رخش داشتم تماشايى * نظر به جانب من كرد و شرمسار شدم \r\nامّا گواينكه در اين سبك اينجا و آنجا با غزلهاى باشكوه و ابيات زيبا مواجه هستيم ولى اينها از تأثير عمومى آن نمىكاهد . شعر سبك هندى به لحاظ تأكيد بر محتوا و معناى سنجيده در ترجمه بهتر از شعر سبك عراقى و خراسانى درك مىشود « 3 » ، چون قواعد و اصول آن قابل فهم و درك است . در ترجمه ، زبان و خصوصيات صورى آن‌كه به تازگى و بداعت انديشه هماهنگى ندارد از بين مىرود و تا حدودى ناسازگار باقى مىماند .\r\n\r\nعلت افول\r\nگسترش شعر تغزلى ايران از همان آغاز قابل درك و فهم و روشن است . اين شعر با شروعى منسجم و محكم و نشاطانگيز ( با شخصيتى نسبتا راضى و خشنود به‌نام عاشق ) در شعرى احساسى و عاطفى با طرز بيان عالى متبلور شد و سرانجام در غزليات بغرنج مقطع پسين سبك هندى فرو رفت و به‌تدريج توان عاطفى و شكوه زبانى خود را فرو گذاشت . در نهايت به گونه معما درآمد و در پرده از معانى پوشيده و صور خيال پروپيمان درغلتيد . چنين جريانى در تحول و توسعه هنر و ادبيات غيرمتعارف نبود . انواع نظريه‌ها كه عمدتا ماهيت سياسى داشتند ، براى تعليل افول\r\n\r\n\r\n","description":"","footnote":"\r\n( 1 ) - نظيرى ، ديوان ، ص 50 ( شماره 79 ) .\r\n( 2 ) - منقول در شبلى نعمانى ، جلد 3 ، ص 18 به نقل از آزاد بلگرامى ، كه معتقد است شرف جهان ( متوفى 962 / 1555 ) وزير طهماسپ اول از وقوعى شناخت داشته و بارها آن‌را به كار گرفته است .\r\n( 3 ) - رجوع كنيد به :  LHP  جلد 4 ، ص 164 .\r\n","page_name":" 577 ","page_number":577},
  {"content":"\r\n\r\nادبيات كلاسيك ايران ارائه شده است . درواقع به نظر نميرسد كه وقايع سياسى ، اجتماعى و يا مذهبى چندان تأثيرى در تحول شعر فارسى از سده چهاردهم يا هيجدهم داشته باشد . يورش ويرانگرانه تيمور ، نظاميگرى مذهبى صفويان و حمايت روشنگرانه مغولان اعظم تغيير بنيادى در جريان آن نداشت . اين جريان جز ظهور ، افول و سقوط نظامهاى سياسى و نهادهاى اجتماعى مستلزم تبيين بيشتر نيست . اين انحطاط و افول به سادگى از توان خلاقه پيرو به تحليل رفته ، ناشى مىشود . اين امر معلول عوامل خارجى ، مثل بعضى از خود وقايع نبود ، بلكه جلوه‌اى از كاهش توان و قوه معنوى شعر برشمرده مىشد .\r\nدر دوره مورد بحث ، آخرين مرحله زنده شعر « كلاسيك » فارسى را بررسى كرديم . اين مرحله بدون نمايش نهايى شور و حرارت خود خاتمه نيافت . اين مقطع توده كلانى از شعر به‌جا گذاشت كه با همه معايب خود ، ادبيات فارسى را با گوهرهاى بديع شعر ، در لابلاى دهها هزار بيت درخشان ، پرمايه و غنى ساخت .\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nتصوير 41 - نائين ، طاقگان كاخ شاهى\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nتصوير 42 - ماهان ، طاقبندى آرامگاه شاه نعمت الله ولى\r\n\r\n","description":"","footnote":"","page_name":" 580 ","page_number":580},
  {"content":"\r\n\r\n b \r\n43 - اصفهان ، درون مسجد شيخ لطف الله\r\n a \r\n43 - اصفهان ، بيرون مسجد شيخ لطف الله\r\n\r\n","description":"","footnote":"","page_name":" 581 ","page_number":581},
  {"content":"\r\n\r\n a \r\n44 - اصفهان ، بخش پائينى پل خواجو\r\n b \r\n44 - اصفهان ، كاروانسرا و مدرسه شاه سلطان حسين\r\n\r\n","description":"","footnote":"","page_name":" 582 ","page_number":582},
  {"content":"\r\n\r\n b \r\n45 - اصفهان ، صحن و گنبد مدرسه شاه سلطان حسين\r\n a \r\n45 - اصفهان ، جناح صحن مدرسه شاه سلطان حسين\r\n\r\n","description":"","footnote":"","page_name":" 583 ","page_number":583},
  {"content":"\r\n\r\n46 - گز ، كاروانسراى صفوى\r\n\r\n","description":"","footnote":"","page_name":" 584 ","page_number":584},
  {"content":"\r\n\r\n47 - ديوان خواجوى كرمانى ، جشن عروسى شاهزاده هماى و شاهزاده خانم همايون ، رقم جنيد ، بغداد ، 1396 ، اندازه 4 / 3 11 در 2 / 1 7 اينچ\r\n\r\n","description":"","footnote":"","page_name":" 585 ","page_number":585},
  {"content":"\r\n\r\n48 - خمسه نظامى ، ورود خسرو به كاخ شيرين ، بغداد ، 8 - 1386 ، اندازه 5 / 18 در 5 / 12 سانتىمتر\r\n\r\n","description":"","footnote":"","page_name":" 586 ","page_number":586},
  {"content":"\r\n\r\n b \r\n49 - گلچين اسكندر سلطان ، ديدار اسكندر از زاهد ، شيراز ، 11 - 1410 ، اندازه 6 در 7 / 8 3 اينچ\r\n a \r\n49 - اسكندرنامه نظامى ، خواب اسكندر ، شيراز 1440 ، اندازه 2 / 1 2 در اينچ\r\n\r\n","description":"","footnote":"","page_name":" 587 ","page_number":587},
  {"content":"\r\n\r\n50 - گلچين اسكندر سلطان ، سرلوح مذّهب ، شيراز ، 1410 ، اندازه 3 / 27 در 18 سانتىمتر\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n51 - شاهنامه فردوسى ، اسفنديار ارجاسب را در دژ برنجين مىكشد ، هرات ، 1430 ، اندازه 38 در 26 سانتىمتر\r\n\r\n","description":"","footnote":"","page_name":" 589 ","page_number":589},
  {"content":"\r\n\r\n52 - شاهنامه فردوسى ، اسفنديار ارجاسب را در دژ برنجين مىكشد ، هرات ، حدود 1440 ، اندازه 5 / 19 در 14 سانتىمتر\r\n\r\n","description":"","footnote":"","page_name":" 590 ","page_number":590},
  {"content":"\r\n\r\n53 - تاريخ الرسل و الملوك طبرى ، حمله بهرام‌گور به شير ، تبريز 1470 ، اندازه 6 / 24 در 15 سانتىمتر\r\n\r\n","description":"","footnote":"","page_name":" 591 ","page_number":591},
  {"content":"\r\n\r\n54 - كليله و دمنه ، داستان چهار دوست ، تبريز ، 60 - 1450 ، اندازه 29 در 20 سانتىمتر\r\n\r\n","description":"","footnote":"","page_name":" 592 ","page_number":592},
  {"content":"\r\n\r\n55 - خمسه نظامى ، نبرد قبايل ليلى و مجنون ، هرات ، 1490 ، اندازه 4 / 1 5 در 2 / 1 3 اينچ\r\n\r\n","description":"","footnote":"","page_name":" 593 ","page_number":593},
  {"content":"\r\n\r\n56 - منطق الطير ، تدفين در دروازه خظيره ، هرات ، حدود 1487 اندازه 4 / 1 9 در 2 / 1 5 اينچ\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n57 - شابو درويش هاتفى ، تعليم درويش در مدرسه ، بخارا ، 1542 ، اندازه 19 . 8 در 3 / 11 سانتىمتر\r\n\r\n","description":"","footnote":"","page_name":" 595 ","page_number":595},
  {"content":"\r\n\r\n a \r\n58 - ساغر برنجى طلاكوب و نقره‌كوب ، اهدائيه به حسين بايقرا با تاريخ 903 ه و رقم محمد بن اسماعيل غورى در پايه آن آمده است ، هرات ، 1497 ، ارتفاع 13 سانتىمتر\r\n b \r\n58 - پارچ نقره‌اى طلاكوب ، قلمزنى و حكاكى از قاسم بن على ، حدود 1400 ، بلندى 5 / 21 سانتىمتر\r\n\r\n","description":"","footnote":"","page_name":" 596 ","page_number":596},
  {"content":"\r\n\r\n59 - جمال و جلال آصفى ، جلال در برابر گنبد فيروزه ، تبريز ، 5 - 1504 ، اندازه 5 / 30 در 5 / 19 سانتىمتر\r\n\r\n","description":"","footnote":"","page_name":" 597 ","page_number":597},
  {"content":"\r\n\r\n60 - ديوان حافظ ، جشن عيد ، كار سلطان محمد ، اهدا به سام ميرزا ، تبريز ، 5 - 1530 ، اندازه 29 در 5 / 18 سانتىمتر\r\n\r\n","description":"","footnote":"","page_name":" 598 ","page_number":598},
  {"content":"\r\n\r\n61 - خمسه نظامى ، انوشيروان و وزير او در روستاى مخروبه ، كار مير مصوّر ، تبريز ، 43 - 1539 ، اندازه 8 / 36 در 4 / 25 سانتىمتر\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n62 - تحفة الاحرار جامى ، زنگى با آئينه ، مشهد ، 1556 ، اندازه 2 / 34 در 2 / 23 سانتىمتر\r\n\r\n","description":"","footnote":"","page_name":" 600 ","page_number":600},
  {"content":"\r\n\r\n a \r\n63 - چهره يك نفر جنگجو ، كار ميرمصوّر ، تبريز ، 40 - 1535 ، اندازه 33 در 22 سانتىمتر\r\n b \r\n63 - مرقّع امير بخارا ، قوشچى جوان دربارى ، منسوب به صادقى بيك ، قزوين ، حدود 1590 ، اندازه 2 / 16 در 8 / 7 سانتىمتر\r\n\r\n","description":"","footnote":"","page_name":" 601 ","page_number":601},
  {"content":"\r\n\r\n64 - شاهنامه فردوسى ، رستم بيژن را از چاه بالا مىكشد ، اصفهان ، 1614 ، اندازه 4 / 36 در 5 / 20 سانتىمتر\r\n\r\n","description":"","footnote":"","page_name":" 602 ","page_number":602},
  {"content":"\r\n\r\n b \r\n65 - دخترى با جام و ساغر ، كار محمد يوسف ، اصفهان ، حدود 1645 ، اندازه 18 در 5 / 10 سانتىمتر\r\n a \r\n65 - دخترى با بادبزن ، كار آقا رضا ، قزوين ، حدود 1595 ، اندازه 1 / 16 در 8 / 9 سانتىمتر\r\n\r\n","description":"","footnote":"","page_name":" 603 ","page_number":603},
  {"content":"\r\n\r\n66 - خمسه نظامى ، پيدا كردن شيرين جسد شوهر خود خسرو ، كار محمد زمان ، 1675\r\n\r\n","description":"","footnote":"","page_name":" 604 ","page_number":604},
  {"content":"\r\n\r\n67 - جلد كتاب با نقاشى زيرلاكى ، روى جلد ، تبريز ، حدود 1540 ، اندازه 25 در 40 سانتىمتر\r\n\r\n","description":"","footnote":"","page_name":" 605 ","page_number":605},
  {"content":"\r\n\r\n68 - جلد طلاكوبىشده ، يك روى آن ، تبريز ، حدود 60 / 1550 ، اندازه 40 در 30 سانتىمتر\r\n\r\n","description":"","footnote":"","page_name":" 606 ","page_number":606},
  {"content":"\r\n\r\n69 - قاب كاشى چند رنگى با فن كوئر داسكا ، از يكى از كوشكهاى چهارباغ ، اصفهان ، حدود 1640 ، طول 98 / 1 سانتىمتر\r\n\r\n","description":"","footnote":"","page_name":" 607 ","page_number":607},
  {"content":"\r\n\r\n70 - كلاه‌خود ، با تزئين منقور و طلاكوب ، اهدائيه به شاه عباس اول در سال 6 - 1625 ، بلندى 3 / 27 سانتىمتر\r\n\r\n","description":"","footnote":"","page_name":" 608 ","page_number":608},
  {"content":"\r\n\r\n71 - شاهنامه فردوسى ، گرفتن رستم رخش را ، سبك هرات ، اندازه 5 / 35 در 28 سانتىمتر ، از شاهنامه شاه طهماسبى ، حدود 30 - 1520\r\n\r\n","description":"","footnote":"","page_name":" 609 ","page_number":609},
  {"content":"\r\n\r\n72 - شاهنامه فردوسى ، بهرام‌گور دو غزال را با تير به هم مىدوزد ، اندازه 7 / 20 در 2 / 17 سانتىمتر ، از شاهنامه شاه طهماسبى .\r\n\r\n","description":"","footnote":"","page_name":" 610 ","page_number":610},
  {"content":"\r\n\r\n\r\nمنابع انگليسى\r\n\r\n","description":"","footnote":"","page_name":" 611 ","page_number":611},
  {"content":"\r\n . \r\n","description":"","footnote":"","page_name":" 612 ","page_number":612},
  {"content":"\r\n . \r\n","description":"","footnote":"","page_name":" 613 ","page_number":613},
  {"content":"\r\n . \r\n","description":"","footnote":"","page_name":" 614 ","page_number":614},
  {"content":"\r\n . \r\n","description":"","footnote":"","page_name":" 615 ","page_number":615},
  {"content":"\r\n . \r\n","description":"","footnote":"","page_name":" 616 ","page_number":616},
  {"content":"\r\n . \r\n","description":"","footnote":"","page_name":" 617 ","page_number":617},
  {"content":"\r\n . \r\n","description":"","footnote":"","page_name":" 618 ","page_number":618},
  {"content":"\r\n . \r\n","description":"","footnote":"","page_name":" 619 ","page_number":619},
  {"content":"\r\n . \r\n","description":"","footnote":"","page_name":" 620 ","page_number":620},
  {"content":"\r\n . \r\n","description":"","footnote":"","page_name":" 621 ","page_number":621},
  {"content":"\r\n . \r\n","description":"","footnote":"","page_name":" 622 ","page_number":622},
  {"content":"\r\n . \r\n","description":"","footnote":"","page_name":" 623 ","page_number":623},
  {"content":"\r\n . \r\n","description":"","footnote":"","page_name":" 624 ","page_number":624},
  {"content":"\r\n . \r\n","description":"","footnote":"","page_name":" 625 ","page_number":625},
  {"content":"\r\n . \r\n","description":"","footnote":"","page_name":" 626 ","page_number":626},
  {"content":"\r\n . \r\n","description":"","footnote":"","page_name":" 627 ","page_number":627},
  {"content":"\r\n . \r\n","description":"","footnote":"","page_name":" 628 ","page_number":628},
  {"content":"\r\n . \r\n","description":"","footnote":"","page_name":" 629 ","page_number":629},
  {"content":"\r\n . \r\n","description":"","footnote":"","page_name":" 630 ","page_number":630},
  {"content":"\r\n . \r\n","description":"","footnote":"","page_name":" 631 ","page_number":631},
  {"content":"\r\n . \r\n","description":"","footnote":"","page_name":" 632 ","page_number":632},
  {"content":"\r\n . \r\n","description":"","footnote":"","page_name":" 633 ","page_number":633},
  {"content":"\r\n . \r\n","description":"","footnote":"","page_name":" 634 ","page_number":634},
  {"content":"\r\n . \r\n","description":"","footnote":"","page_name":" 635 ","page_number":635},
  {"content":"\r\n . \r\n","description":"","footnote":"","page_name":" 636 ","page_number":636},
  {"content":"\r\n . \r\n","description":"","footnote":"","page_name":" 637 ","page_number":637},
  {"content":"\r\n . \r\n","description":"","footnote":"","page_name":" 638 ","page_number":638},
  {"content":"\r\n . \r\n","description":"","footnote":"","page_name":" 639 ","page_number":639},
  {"content":"\r\n . \r\n","description":"","footnote":"","page_name":" 640 ","page_number":640},
  {"content":"\r\n . \r\n","description":"","footnote":"","page_name":" 641 ","page_number":641},
  {"content":"\r\n . \r\n","description":"","footnote":"","page_name":" 642 ","page_number":642},
  {"content":"\r\n . \r\n","description":"","footnote":"","page_name":" 643 ","page_number":643},
  {"content":"\r\n . \r\n","description":"","footnote":"","page_name":" 644 ","page_number":644},
  {"content":"\r\n . \r\n","description":"","footnote":"","page_name":" 645 ","page_number":645},
  {"content":"\r\n . \r\n","description":"","footnote":"","page_name":" 646 ","page_number":646},
  {"content":"\r\n . \r\n","description":"","footnote":"","page_name":" 647 ","page_number":647},
  {"content":"\r\n . \r\n","description":"","footnote":"","page_name":" 648 ","page_number":648},
  {"content":"\r\n . \r\n","description":"","footnote":"","page_name":" 649 ","page_number":649},
  {"content":"\r\n . \r\n","description":"","footnote":"","page_name":" 650 ","page_number":650},
  {"content":"\r\n . \r\n","description":"","footnote":"","page_name":" 651 ","page_number":651},
  {"content":"\r\n . \r\n","description":"","footnote":"","page_name":" 652 ","page_number":652},
  {"content":"\r\n . \r\n","description":"","footnote":"","page_name":" 653 ","page_number":653},
  {"content":"\r\n . \r\n","description":"","footnote":"","page_name":" 654 ","page_number":654},
  {"content":"\r\n . \r\n","description":"","footnote":"","page_name":" 655 ","page_number":655},
  {"content":"\r\n . \r\n","description":"","footnote":"","page_name":" 656 ","page_number":656},
  {"content":"\r\n . \r\n","description":"","footnote":"","page_name":" 657 ","page_number":657},
  {"content":"\r\n . \r\n","description":"","footnote":"","page_name":" 658 ","page_number":658},
  {"content":"\r\n . \r\n","description":"","footnote":"","page_name":" 659 ","page_number":659},
  {"content":"\r\n . \r\n","description":"","footnote":"","page_name":" 660 ","page_number":660},
  {"content":"\r\n . \r\n","description":"","footnote":"","page_name":" 661 ","page_number":661},
  {"content":"\r\n . \r\n","description":"","footnote":"","page_name":" 662 ","page_number":662},
  {"content":"\r\n . \r\n","description":"","footnote":"","page_name":" 663 ","page_number":663},
  {"content":"\r\n . \r\n","description":"","footnote":"","page_name":" 664 ","page_number":664},
  {"content":"\r\n . \r\n","description":"","footnote":"","page_name":" 665 ","page_number":665},
  {"content":"\r\n . \r\n","description":"","footnote":"","page_name":" 666 ","page_number":666},
  {"content":"\r\n . \r\n","description":"","footnote":"","page_name":" 667 ","page_number":667},
  {"content":"\r\n . \r\n","description":"","footnote":"","page_name":" 668 ","page_number":668},
  {"content":"\r\n . \r\n","description":"","footnote":"","page_name":" 669 ","page_number":669},
  {"content":"\r\n . \r\n","description":"","footnote":"","page_name":" 670 ","page_number":670},
  {"content":"\r\n . \r\n","description":"","footnote":"","page_name":" 671 ","page_number":671},
  {"content":"\r\n . \r\n","description":"","footnote":"","page_name":" 672 ","page_number":672},
  {"content":"\r\n . \r\n","description":"","footnote":"","page_name":" 673 ","page_number":673},
  {"content":"\r\n . \r\n","description":"","footnote":"","page_name":" 674 ","page_number":674},
  {"content":"\r\n . \r\n","description":"","footnote":"","page_name":" 675 ","page_number":675},
  {"content":"\r\n . \r\n","description":"","footnote":"","page_name":" 676 ","page_number":676},
  {"content":"\r\n . \r\n","description":"","footnote":"","page_name":" 677 ","page_number":677},
  {"content":"\r\n . \r\n","description":"","footnote":"","page_name":" 678 ","page_number":678},
  {"content":"\r\n . \r\n","description":"","footnote":"","page_name":" 679 ","page_number":679},
  {"content":"\r\n . \r\n","description":"","footnote":"","page_name":" 680 ","page_number":680},
  {"content":"\r\n . \r\n","description":"","footnote":"","page_name":" 681 ","page_number":681},
  {"content":"\r\n . \r\n","description":"","footnote":"","page_name":" 682 ","page_number":682},
  {"content":"\r\n\r\n\r\nفهرست اعلام\r\n\r\nاشخاص\r\nآ آبه‌كاره ، 209\r\nآپولونيوس ، 282 ، 286\r\nآخوندزاده ، 326\r\nآدام اولئاريوس ، 205 ، 253 ، 268 ، 379 ، 398\r\nآرشميدس ، 286\r\nآرنولد ، تامس ، 507\r\nآشربه ( اسقف ) ، 292\r\nآصفى ، 496\r\nآقاجانى مازندرانى ، 362\r\nآقا حسينى خوانسارى ، 354\r\nآقا محمد بيدآبادى ، 370\r\nآقا محمد خان قاجار ، 136\r\nآقا ميرك ، 499 ، 504 ، 505 ، 513\r\nآقانويان ( نقاش ) ، 528\r\nآق‌قويونلوها ، 7 ، 13 ، 14 ، 15 ، 19 ، 21 ، 23 ، 26 ، 27 ، 28 ، 29 ، 30 ، 31 ، 33 ، 35 ، 46 ، 48 ، 142 ، 143 ، 145 ، 149 ، 151 ، 153 ، 178 ، 185 ، 313 ، 316 ، 480 ، 496 ، 501 ، 561 ، 569\r\nآلبوكرك ، آلفونسود ، 188 ، 189 ، 258\r\nآل چوبان ، 480\r\nآل جلاير ، 553 ، 562\r\nآل كرت ، 553\r\nآل مشعشع ، 34 ، 61 ، 97 ، 312\r\nآل مظفر ، 480 ، 553\r\nآناكاترينا كونستانژاى لهستانى ، 392\r\nآنتسيرا ، 212\r\nآنتولى شرلى ، 81 ، 194 ، 195 ، 196 ، 197 ، 199 ، 234 ، 281 ، 283 ، 284 ، 395 ، 522\r\nآندرسن ، 261\r\nآندره دواليه دولاند ، 207\r\nآنژدوسن ژوزف پىير ( ژوزف لابروس ) ، 309\r\nآنقوره ( جنگ ) ، 142 ، 183\r\nالف ابدالىها ، 126 ، 127 ، 18 ، 129\r\nابراهيم استرآبادى ، 507\r\nابراهيم پاشا ، 58\r\nابراهيم ( شيخ ) ، 18 ، 19 ، 22\r\nابراهيم مولانا ملك ، 509\r\nابراهيم ميرزا ، 506 ، 507 ، 509 ، 510 ، 512 ، 519\r\nابن ابى جمهور ، 338\r\nابن اديب ، 285\r\nابن اسحاق ، 285\r\nابن بطوطه ، 221\r\nابن بيطار ، 305 ، 307\r\nابن تركه اصفهانى ، 338\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nابن جزله ، 307\r\nابن حسام ، 552 ، 568\r\nابن رشد ، 285\r\nابن سينا ، 281 ، 285 ، 305 ، 337 ، 338 ، 350 ، 351 ، 352 ، 353 ، 354 ، 357 ، 358 ، 360 ، 362 ، 365 ، 370 ، 371\r\nابن عربى ، 335 ، 337 ، 338 ، 339 ، 343 ، 344 ، 358 ، 361 ، 362 ، 365 ، 367 ، 368 ، 371\r\nابن مطهر حلّى ، 12\r\nابن هيثم ، 287\r\nابن يمين فريومدى ، 553\r\nابو بكر ، 15 ، 68\r\nابو بكر طهرانى ، 25\r\nابو سعيد تيمورى ، 18 ، 25 ، 27 ، 35\r\nابو طالب ميرزا ، 77\r\nابو البر ، 285\r\nابو الحسن السمرى ، 147\r\nابو الحسن عبد الرحمن بن عمر الصوفى ، 286\r\nابو الخير خير الله خان ، 304\r\nابو الغازى خان ، 100 ، 111\r\nابو الفتح گيلانى ، 566\r\nابو الفدا ، 587\r\nابو الفضل محمد دفترى ، 547\r\nابو الفضل ( وزير اكبر ) ، 543 ، 547\r\nابو الوفا ، 287\r\nابو تراب ( شاهزاده ) ، 140\r\nابو طالب كاشانى ، 544\r\nابو معشر ، 285\r\nاتوليكوس ، 286\r\nاحمد ( سلطان عثمانى ) ، 39\r\nاحمد آقا قوللر آغاسى ، 134\r\nاحمد بن زين العابدين علوى عاملى جيلى ، 352\r\nاحمد بن فهد الحلى ، 15\r\nاحمد پاشا ( وزير عثمانى ) ، 136\r\nاحمد چلبى ، 261\r\nاحمد على هاشمى سنديول ، 565\r\nاحمد معمار لاهورى ، 294\r\nادريس بتليسى ( مولانا ) ، 547\r\nادواردز ، آرتور ، 222 ، 224 ، 379\r\nاردمان ، 390\r\nارسطو ، 347 ، 360 ، 368\r\nاروج بيك بيات ( دون خوان ) ، 194 ، 195 ، 283 ، 284\r\nازبكان ، 28 ، 34 ، 35 ، 36 ، 52 ، 53 ، 54 ، 55 ، 56 ، 57 ، 58 ، 61 ، 66 ، 73 ، 74 ، 78 ، 81 ، 82 ، 87 ، 97 ، 100 ، 111 ، 121 ، 220 ، 232 ، 234 ، 320 ، 328 ، 332 ، 562\r\nاستاجلو ، 28 ، 32 ، 51 ، 63 ، 67 ، 70 ، 74 ، 77\r\nاستادرت ، رابرت ، 204\r\nاستراچن ، جرج ، 201\r\nاستروپنه ، ميخائيل ، 192 ، 193 ، 229\r\nاسترويس ( ژان ) ، 263 ، 268\r\nاستنكارازين ، 118 ، 209 ، 263\r\nاستونيوس ، 293\r\nاستيل ، ريچارد ، 200 ، 241 ، 276\r\nاسپنسر ، 196\r\nاستوفلرن ، ژان ، 587\r\nاستورى ، جيمز ، 193\r\nاسخارور ، نيكولاس ، 215\r\nاسد افندى ، 329\r\nاسفنديار خان ، 100\r\nاسكندر پاشا ، 60\r\nاسكندر بيك منشى ، 77 ، 155 ، 507 ، 510 ، 520 ، 539 ، 546\r\nاسماعيل اول ( شاه ) ، 7 تا 50 ، 125 ، 144 ، 145 ، 146 ، 147 ، 148 ، 149 ، 150 ، 151 ، 152 تا 160 ، 161 ، 162 ، 166 تا 170 ، 176 ، 188 ، 189 ، 190 ،\r\n\r\n","description":"","footnote":"","page_name":" 684 ","page_number":684},
  {"content":"\r\n\r\n219 ، 220 ، 288 ، 315 تا 321 ، 336 ، 374 ، 377 ، 405 ، 407 ، 409 ، 411 ، 472 ، 496 ، 497\r\nاسماعيل دوم ، 60 ، 67 تا 69 ، 318 ، 320 تا 324 ، 325 ، 326 ، 510 ، 511\r\nاسماعيل سوم ، 136 ، 140\r\nاشرف افغان ، 136\r\nافاغنه ، 130 تا 137 ، 175 ، 180\r\nافشار ، 33 ، 84 ، 139\r\nافشاريه ، 136\r\nافضل الحسينى ( نقاش ) ، 524\r\nافغانستان ، 74 ، 112 ، 113 ، 128\r\nافنباخام ماين ، 530\r\nاقليدس ، 282 ، 286\r\nاغزيوار سلطان ، 55\r\nاكبر شاه ، 61 ، 82 ، 282 ، 293 ، 294 ، 540 ، 543\r\nاكرمن ، فيليس ، 396 ، 398\r\nاكستاين ، برنارد ، 530\r\nاگوستينىها ، 86 ، 182\r\nالابرگ ، 190\r\nالغ بيك ، 281 ، 282 ، 287 ، 288 ، 561 ، 562\r\nالقاص ميرزا ، 59 ، 64 ، 68 ، 190\r\nالگود ، 305\r\nالمه سلطان ، 58\r\nالله داد ( خانواده ) ، 296\r\nالله قليخان ، 435\r\nاللورديخان ، 80 ، 81 ، 96 ، 107 ، 173\r\nالوند ( سلطان ) ، 29 ، 30\r\nاليزابت ( ملكه ) ، 191 ، 192 ، 196 ، 304\r\nامامقلى خان ، 94 ، 96 ، 97 ، 200 ، 236 ، 237 ، 277 ، 440\r\nامامقلى خان ( شاه بخارا ) ، 100\r\nامامقلى ميرزا ، 91\r\nامامقلى نجّار ، 417\r\nاميدى طهرانى ، 543\r\nامير اسلام غزالى ، 568\r\nامير خسرو دهلوى ، 498 ، 517 ، 563 ، 565 ، 569\r\nامير شاهى ، 552\r\nامير شجاع الدين ، 461\r\nامير غياث الدين منصور بن امير صدر الدين محمد شيرازى ، 288\r\nانستيتو هنرهاى دترويت ، 402\r\nانورى ، 553 ، 565 ، 568\r\nاوبن ، ژان ، 150\r\nاوتار خان ، 112\r\nاوحد الدين كرمانى ، 338\r\nاوحدى مراغه‌اى ، 555\r\nاوردين - نانسچوكين ، 264\r\nاورنگ زيب ، 113 ، 130 ، 294 ، 304 ، 307\r\nاوزون حسن ، 7 ، 14 ، 19 ، 20 ، 22 ، 24 ، 25 ، 30 ، 33 ، 48 ، 66 ، 143 ، 185 ، 186\r\nاوغورلو خان شاملو ، 94 ، 95 ، 96\r\nاوكيرا كاترينا ( دسپينا خاتون ) ، 185\r\nاولجايتو ، 416\r\nاولون ، پيدودوسن ، 213\r\nاهلى ترشيزى ، 543\r\nاهلى شيرازى ، 543 ، 552 ، 568 ، 569\r\nايرج ميرزا ، 576\r\nايلخانان ، 9 ، 13 ، 181 ، 182 ، 480 ، 481 ، 534 ، 540 ، 553 ، 562\r\nايوان چهارم ، 263\r\nايوان مخوف ، 191\r\nب بابا بوركلوجه مصطفى ، 49\r\nبابا فغانى ، 543 ، 552 ، 569 ، 571\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nبابر ، ظهير الدين محمد ، 35 ، 60 ، 61 ، 112 ، 563\r\nباربارو ، جوزافا ، 185 ، 186\r\nباربوسا ، دوارته ، 189\r\nبارتولد ، 162\r\nباركر ، تامس ، 276\r\nبارناباس ، پىير ، 205\r\nبارون دوگورمنن ، 244\r\nباشكنت ( جنگ ) ، 48\r\nباكيريج ، نيكولاس ، 279\r\nبالبى ، گاسپارو ، 192\r\nبايزيد دوم ، 17 ، 33 ، 36 ، 37 ، 39 ، 48 ، 162 ، 305\r\nبايسنقر ميرزا ، 506 ، 507 ، 518 ، 561\r\nبدران بن فلاح ، 61\r\nبراون ، ادوارد ، 176 ، 340 ، 535 ، 536\r\nبرت ، ويليام ، 250 ، 277\r\nبروك ، پيتروان دن ، 242\r\nبروگمان ، 205\r\nبريگز ، آمى ، 373\r\nبطلميوس ، 282 ، 286 ، 290\r\nبقراط ، 286 ، 305\r\nبكتاشى ( طريقت ) ، 314 ، 318 ، 320\r\nبلمونت ، ويكنت ، 206 ، 207\r\nبناكتى ، 295\r\nبنولام ( قبيله ) ، 97\r\nبينستر ، تامس ، 223\r\nبو اسحق اطعمه ، 567\r\nبهاء الدوله ، محمد حسينى نوربخش ، 305 ، 309 ، 341\r\nبهاء الدين حسن نصارى ، 562\r\nبهاء الدين محمد بن حسين عاملى ( شيخ بهايى ) ، 293 ، 294 ، 308 ، 340 ، 343 تا 348 ، 355 ، 356 ، 64 ، 544 ، 3549\r\nبهار ، محمد تقى ، 574\r\nبهاسكراچارى ، 293\r\nبهرام ميرزا ، 52 ، 54 ، 58 ، 506 ، 509 ، 513\r\nبهزاد ، كمال الدين ، 296 ، 374 ، 375 ، 381 ، 382 ، 497 ، 498 ، 499 ، 502 ، 503 ، 504 ، 508 ، 516 ، 519\r\nبهشتى مشكوكى ، 545\r\nبيبر ، 256\r\nبيدول ، تامس ، 201\r\nبيرونى ، ابو ريحان ، 281\r\nبيزاروس ، 196\r\nبيضاوى ، 345\r\nبيكن ، فرانسيس ، 282\r\nپ پارى ، ويليام ، 283\r\nپتروس ( خواجه ) ، 206\r\nپرايس ، درك ، 296\r\nپرچس ، ساموئل ، 198\r\nپرودا كويلا ، 186\r\nپروين اعتصامى ، 576\r\nپرى ، 136\r\nپريخان خانم ، 63 ، 67 ، 69 ، 71 ، 539\r\nپسوآ ، بالتازار ، 189\r\nپطر كبير ، 125 ، 129 ، 264\r\nپلايو دو سوتوماير ، 183\r\nپل پنجم ( پاپ ) ، 198\r\nپوانكاره ، 256\r\nپوپ ، آرتور اپهام ، 387 ، 390\r\nپوكاك ، ادوارد ، 291\r\nپولو ( برادران ) ، 181\r\nپهلويها ، 180\r\nپىيترو دلاواله ، 202 ، 205 ، 218 ، 246 ، 263 ، 292 ، 317 ، 398 ، 521\r\nپىير پاسيفيك دوپروانس ، 204\r\nپير رئيس ( ناخدا ) ، 294\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nپىير شزو ، 206\r\nپيكه ، فرانسوا ، 211\r\nپينكن ، ايبل ، 284\r\nپيورباخ ، 291\r\nت تاتيرسال ، 390\r\nتاج الدين ابراهيم گيلانى ( شيخ زاهد ) ، 10 ، 20\r\nتاورنيه ، ژان باتيست ، 205 ، 206 ، 255 ، 270 ، 271 ، 272 ، 275 ، 287 ، 378 ، 394 ، 398 ، 420\r\nتفتازانى ، 339\r\nتقى الدين كاشانى ، 547\r\nتقى الدين محمد الرشيد بن معروف ، 289 ، 290 ، 291 ، 304\r\nتكتاندر ، ژرژفن دريابل ، 197 ، 198\r\nتكلّو ( قبيله ) ، 24 ، 33 ، 51 ، 54 ، 55 ، 56 ، 58 ، 70 ، 74 ، 167 ، 171 ، 319\r\nتنريرو ، آنتونيو ، 189\r\nتورانشاه ، 194\r\nتونو ، 287\r\nتيخيرا ، پدرو ، 194 ، 196 ، 386\r\nتيكو براهه ، 291 ، 292\r\nتيمور ، 23 ، 61 ، 139 ، 142 ، 143 ، 155 ، 166 ، 183 ، 184 ، 209 ، 304 ، 418 ، 534 ، 542 ، 550 ، 553 ، 562 ، 578\r\nتيموريان ، 7 ، 35 ، 46 ، 56 ، 166 ، 167 ، 178 ، 281 ، 292 ، 397 ، 410 ، 415 ، 538 ، 540 ، 555 ، 564\r\nتئودوسيوس ، 286\r\nج جابرى ( سلسله ) ، 189\r\nجالينوس ، 282 ، 285 ، 286 ، 305\r\nجامى ، عبد الرحمن ، 338 ، 542 ، 561 ، 569\r\nجان ميندويل ، 187\r\nجانى خان شاملو ، 106\r\nجانىها ( سلسله ) ، 100\r\nجائى سينگ دوم ، 288\r\nجائى سينگ سوايى ، 294 ، 304\r\nجبرائيل ( شيخ ) ، 410\r\nجرجانى ، 305\r\nجزائرى ( محافظان ) ، 104\r\nجعفر ( شيخ ) ، 14 ، 18 ، 19 ، 22 ، 24 ، 25 ، 26\r\nجلال الدين رومى ، 209 ، 345 ، 365 ، 554 ، 555\r\nجمال الدين حسين اينجو ، 547\r\nجمالى بن حسن شوشترى ، 545\r\nجنكينسن ، آنتونى ، 191 ، 220 تا 222 ، 263\r\nجنيد ( شيخ ) ، 11 ، 13 ، 14 ، 17 تا 23 ، 27 ، 37 ، 143 ، 144 ، 316 ، 336\r\nجهانشاه ، 7 ، 18 ، 19 ، 22 ، 24\r\nجهانگير ( امپراتور ) ، 503 ، 526 ، 547 ، 548\r\nجيمز اول ، 199 ، 203 ، 243\r\nجيووو ، پائولو ، 190\r\nچ چارلز اول ، 248 ، 288 ، 523\r\nچارلز دوم ، 206\r\nچپمن ، لارنس ، 222\r\nچراغ خان زاهدى ، 94 ، 96\r\nچركس‌ها ، 22 ، 26 ، 171 ، 173\r\nچغال‌زاده پاشا ، 83\r\nچغمينى ، 345\r\nچنسلر ، ريچارد ، 191\r\nچوهو سلطان ، 51 ، 53\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nح حاتم بيك ( ميرزا ) ، 293\r\nحاتم خان ، 435\r\nحاجى خليفه ( كاتب چلبى ) ، 294 ، 295\r\nحاجى محمد القاضى ، 183\r\nحاجى محمود شاهسوار ، 202\r\nحاجى ملا هادى سبزوارى ، 357 ، 362 ، 372\r\nحافظ ، 340 ، 417 ، 553 ، 554 ، 558 ، 566 ، 574 ، 575\r\nحامد بن محمد مقيم بن عيسى بن اللّه داد ، 299\r\nحبيب الله ( نقاش ) ، 515 ، 516\r\nحروفيه ، 314 ، 324 ، 325\r\nحزين لاهيجى ، محمد على ، 293 ، 544\r\nحسن بيك ( فرمانده نظامى ) ، 444\r\nحسن بيك روملو ، 546\r\nحسن خليفه ، 33\r\nحسن روملو ، 155\r\nحسن ميرزا ( سلطان ) ، 69\r\nحسين بيك لله شاملو ، 167 ، 168\r\nحسين خان شاملو ، 51 ، 52 ، 53 ، 55\r\nحسين سمائى ، 44\r\nحسينعلى بيك بيات ، 194 ، 195 ، 197 ، 234\r\nحسينقلى خان ، 106\r\nحسين گازرگاهى ، 559\r\nحكيم شرف الدين حسن ، 544\r\nحمزه ميرزا ، 69 ، 70 ، 72 ، 75 تا 79\r\nحيدر ( شاهزاده ) ، 63 ، 67\r\nحيدر ( شيخ ) ، 8 ، 11 ، 13 ، 14 ، 15 ، 17 ، 24 تا 29 ، 32 ، 144 ، 496\r\nخ خاتون آغا سلطان ، 414\r\nخاقانى ، 553\r\nخداوردى دلاك ، 76\r\nخسرو خان ارمنى ، 107\r\nخسرو پاشا ، 97 ، 98\r\nخليفه سلطان ، 93 ، 107 ، 115\r\nخليل خان ، 108\r\nخليل محمد ( منجم ) ، 287\r\nخواجه ذاكر ، 264\r\nخواجه نظر ، 259\r\nخواجه ميناس ، 259\r\nخواجوى كرمانى ، 552 ، 553\r\nخوارزمى ، 281\r\nخواند مير ، 497 ، 507 ، 564 ، 569\r\nخير النساء بيگم ( مهد عليا ) ، 71\r\nد داپينه ، ماركيز ، 214 ، 215\r\nداراشكوه ، 112 ، 113 ، 293\r\nداكت ، ماستر جفرى ، 223 ، 283\r\nداكوستا ، فرانسيسكو ، 196\r\nدالساندرى ، 192 ، 225 ، 226 ، 323\r\nدانستال ، جان ، 523\r\nداوود ، 314\r\nداويد باگراتى ، 62\r\nدرويش خسرو نقطوى ، 325 ، 326\r\nدقوق ، 83\r\nدلرس رابعه درّانى ، 304\r\nدنگيز بيك روملو ، 199 ، 202\r\nدوانى ، جلال الدين ، 339\r\nدوآرامون ، بارون سينيور ، 190\r\nدوبروين ، كورنليس ، 529\r\nدوپارى ، پرژوزف ، 204\r\nدوپون ، 256\r\nدورمش خان شاملو ، 53 ، 406\r\nدورى افندى ، 129 ، 131\r\nدوژونشر ، 208 ، 256\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nدوست محمد گواشانى ، 500 ، 502 ، 504 تا 509\r\nدوشاتونوف ، 212\r\nدوكانسويل ، ژان بيلن ، 212 ، 271\r\nدولابوليه لوگوز ، 256\r\nدولاكروا ( فرانسوا پتى ) ، 196 ، 205 ، 209\r\nدوگوه‌آ ، آنتونيو ، 197 ، 199\r\nدولالين ، 256\r\nدولتشاه سمرقندى ، 564 ، 568\r\nدولوتس ، گابريل ، 190\r\nدومان ، پىير رافائل ، 205 ، 206 تا 211 ، 287 ، 308 ، 309 ، 398\r\nدومينيكن ( فرقه ) ، 182 ، 183 ، 206\r\nدون ژوان اطريشى ، 73\r\nدوياگر ، هربرت ، 208\r\nدياس ، بارتولومئو ، 186\r\nديلم ، تامس ، 304\r\nديو سلطان ، 51 ، 53\r\nذ ذوالفقار بيك موصللو ، 53 ، 57\r\nذوالقدر ( قبيله ) ، 33 ، 37 ، 78 ، 84 ، 167\r\nذهبيه ( طريقت ) ، 342\r\nر رابرت شرلى ، 81 ، 87 ، 197 ، 198 ، 199 ، 203 ، 204 ، 234 ، 235 ، 236 ، 243\r\nرابينسن ، بازيل ، 515\r\nرابينسن ، وينسنت ، 376\r\nرازى ، محمد زكريا ، 285 ، 305 ، 337\r\nرالف فيچ ، 193 ، 196\r\nراموزيو ، 196\r\nرجب برسى ، 338\r\nرحيم خان ( حكيم‌باشى ) ، 130 ، 133\r\nرستم ( سلطان ) ، 15\r\nرستم بيك ، 95 ، 96\r\nرستم خان ، 95 ، 99\r\nرستم خان ( والى تفليس ) ، 108\r\nرشيد الدين فضل الله ، 304\r\nرضا ( امام ) ، 87 ، 184 ، 332 ، 333 ، 342 ، 434 ، 447 ، 486\r\nرضا عباسى ، 399 ، 400 ، 401 ، 428 ، 519 ، 520 ، 521 ، 522 ، 524\r\nرضى الدين محمد بن سيد على الحسينى ، 297\r\nروملو ( قبيله ) ، 24 ، 33 ، 51 ، 63 ، 167 ، 171 ، 318\r\nرمون ، آلفونسو ، 195\r\nرو ، سرتامس ، 236\r\nروچيلد ، بارون موريس دو ، 391\r\nرودولف دوم هابسبورگ ، 73\r\nروسو ، ژاكوب ، 302\r\nرويمر ، هانس ، 162\r\nريچودرى ، 273\r\nريشيليو ، 204 ، 255\r\nريگل ، 393\r\nريگوردى ، پىير فرانسوا ، 206\r\nس ساروتقى ( ميرزا محمد تقى ) ، 96 ، 97 ، 101 ، 102 ، 105 ، 106 ، 108 ، 115\r\nسالتينگ ، 383\r\nسام ميرزا ، 48 ، 53 ، 55 ، 58 ، 62 ، 64 ، 68 ، 500 ، 504 ، 505 ، 507 ، 547 ، 564 ، 565\r\nسانتو ، كريستوفر دواسپريتو ، 197\r\nسانتو استفانو ، هيروتيمودى ، 186\r\nسانسن ، پىير ، 211 ، 212\r\nسانودو ، 315 ، 317 ، 320\r\nسايلى ، آيدين ، 291 ، 292\r\nسبا ( ملكه ) ، 399\r\nسباستيان ( شاه ) ، 196\r\nسبك خراسانى ، 577\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nسبك عراقى ، 550 ، 551 ، 566 ، 576 ، 577\r\nسبك هندى ، 541 ، 542 ، 544 ، 546 ، 551 ، 561 ، 566 ، 567 ، 570 ، 572 تا 578\r\nسجاد ( آل مشعشع ) ، 61\r\nسچوكين ، 401 ، 510\r\nسربداران ، 312 ، 319 ، 553\r\nسعد الدين حمويه ، 338\r\nسعد بن محمد كدوك ، 410\r\nسعدى ، 340 ، 498 ، 512 ، 554 ، 565 ، 575\r\nسلطان بن سيف دوم ، 128\r\nسلطانحسين ( شاه ) ، 122 تا 142 ، 160 ، 176 ، 177 ، 212 ، 241 ، 276 ، 284 ، 297 ، 298 ، 300 ، 302 ، 449 ، 453 ، 473 ، 483 ، 528 ، 529 ، 549\r\nسلطانحسين بايقرا ، 282 ، 497 ، 502 ، 506 ، 516 ، 530 ، 542 ، 559 ، 561 ، 569\r\nسلطانعلى ، 7 ، 14 ، 28 ، 144 ، 145\r\nسلطانعلى مشهدى ، 506\r\nسلطانقلى بهادر ، 298\r\nسلطانقليخان ، 121\r\nسلطان محمد ( نقاش ) ، 497 ، 499 ، 500 ، 501 ، 502 تا 515\r\nسلطان مير احمد كاشانى ، 414\r\nسلمان جابرى ( ميرزا ) ، 70 ، 71 ، 72 ، 75 ، 76 ، 154\r\nسلمان ساوجى ، 552\r\nسليمان ( پيامبر ) ، 399 ، 514\r\nسليمان قانونى ، 57 ، 58 ، 59 ، 61 ، 65 ، 190 ، 245\r\nسليم اول ، 39 ، 40 ، 41 ، 42 ، 245 ، 284 ، 294 ، 295 ، 322 ، 562\r\nسليم دوم ، 547\r\nسماكى ، 338\r\nسنان ( معمار ) ، 481\r\nسنايى ، 565\r\nسنت كرو ، 215\r\nسن جرج ، 191\r\nسونى ( پيمان صلح ) ، 97\r\nسويم تكلى ، 291\r\nسهروردى ، 335 ، 337 ، 338 ، 339 ، 357 ، 359 ، 365 ، 366 ، 371\r\nسياووش ( نقاش ) ، 511 ، 512\r\nسيد احمد علوى ، 347 ، 349 ، 351 ، 352\r\nسيد جمال الدين حسينى بروجردى ، 348\r\nسيد حيدر آملى ، 338\r\nسيد شريف جرجانى ، 339\r\nسيد عبد الله ، 132\r\nسيد على ( نقاش ) ، 530\r\nسيد ماجد بحرانى ، 364\r\nسيد مرتضى ، 140\r\nسيسيل ، سر ويليام ، 223\r\nسيف الدين ، 188\r\nسيگيسموند سوم واسا ، 376 ، 392\r\nسيمون اول ، 62\r\nسيمى نيشابورى ، 507 ، 568\r\nسيورى ، راجر ، 284\r\nش شاذليه ، 336 ، 343\r\nشاردن ، 161 ، 208 ، 218 ، 255 ، 268 ، 280 ، 281 ، 285 تا 287 ، 295 ، 299 ، 301 ، 302 ، 306 ، 378 ، 398 ، 406 ، 441 ، 448 ، 508\r\nشارل پنجم ، 189 ، 190\r\nشارل دهم ، 189\r\nشارل ششم ، 183\r\nشارل يازدهم ، 210\r\nشانى ، 89\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nشاه بهاء الدين ، 336\r\nشاملو ( قبيله ) ، 24 ، 33 ، 51 ، 52 ، 58 ، 70 ، 74 ، 77 ، 78 ، 167 ، 171 ، 318\r\nشاه جهان ، 97 ، 101 ، 112 ، 113 ، 293 ، 294 ، 307 ، 526 ، 544 ، 545\r\nشاهرخ ، 139\r\nشاهرخ تيمورى ، 295 ، 561 ، 564\r\nشاهقلى ، 38 ، 39 ، 57\r\nشاه محمد قزوينى ، 558\r\nشاه محمود نيشابورى ، 504\r\nشاه نعمت الله ولى ، 312 ، 335 ، 342 ، 437 ، 484 ، 552 ، 555\r\nشاهنواز خان ، 109 ، 121\r\nشاه ولى الله ، 371\r\nشاهى ، 530\r\nشاهين شاه ، 39\r\nشبسترى ، محمود ، 555\r\nشبلى نعمانى ، 574\r\nشرف الدين حسن شفايى ، 308\r\nشرف الدين حسين ، 506\r\nشرف جهان ، 577\r\nشروانشاه خليل الله ، 17 ، 18 ، 22 ، 26\r\nشفيع عباسى ، 520 ، 522 ، 523\r\nشكسپير ، 193\r\nشمخال سلطان ، 70 ، 71\r\nشمس الدين زكرياى كجوجى ، 30 ، 31 ، 149\r\nشمس الدين لاهيجى ، 15\r\nشمس الدين محمد لاهيجى ، 336\r\nشمس مغربى ، 553 ، 555\r\nشوكت بخارايى ، 573\r\nشهابى استرآبادى ، 544\r\nشيخ احمد احسايى ، 363\r\nشيخ احمد سرهندى ، 371\r\nشيخ بدر الدين قاضى سماونا ، 49\r\nشيخ حسين تنكابنى ، 362\r\nشيخ صدوق ، 368\r\nشيخ عباسى ( نقاش ) ، 527 ، 528 ، 529\r\nشيخ على عبد العال كركى ، 340 ، 347\r\nشيخ على زنگنه ، 119 ، 122\r\nشيخ عنايت الله گيلانى ، 371\r\nشيخ لطف الله ميسى ، 155\r\nشيخ محمد ، 510\r\nشيبانو ، ماريو ، 202\r\nشيدا ، 572\r\nشيلز ، ويليام ، 193\r\nشيلينگر ، فرانتس كاسپار ، 377 ، 398\r\nص صاحب ، 568\r\nصادقى بيك افشار ، 155 ، 509 ، 511 ، 512 ، 514 ، 515 ، 517 ، 519 ، 521\r\nصائب تبريزى ، 340 ، 541 ، 544 ، 566 ، 567 ، 570 ، 571 ، 572 ، 573\r\nصدر الدين ( شيخ ) ، 150\r\nصدر الدين دشتكى ، 338\r\nصدر المتألهين - ملاصدرا\r\nصفى الدين اسحاق ( شيخ ) ، 8 تا 20 ، 31 ، 144 ، 317 ، 335 ، 376 ، 410\r\nصفى الدين عيسى ساوجى ( قاضى ) ، 46\r\nصفى اول ، 93 تا 102 ، 104 ، 110 ، 160 ، 166 ، 241 ، 247 ، 260 ، 268 ، 274 ، 276 ، 277 ، 278 ، 348\r\nصفى دوم ( سليمان ) ، 117 تا 122 ، 160 ، 162 ، 176 ، 177 ، 210 ، 211 ، 212 ، 256 ، 287 ، 307 ، 318 ، 328 ، 449 ، 483 ، 525 ، 527 ، 528 ، 564\r\nصفى ميرزا ، 91 ، 92\r\nصفى قليخان ، 98\r\nط طالب آملى ، 544 ، 567\r\nطاهر وحيد قزوينى ، 546\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nطهماسپ اول ، 50 تا 67 ، 85 ، 87 ، 88 ، 89 ، 90 ، 147 ، 154 ، 160 ، 162 ، 169 ، 170 تا 172 ، 179 ، 190 تا 192 ، 210 ، 222 ، 226 ، 228 ، 289 ، 308 ، 317 ، 321 ، 324 ، 328 ، 377 ، 382 ، 391 ، 410 ، 413 تا 415 ، 418 ، 473 ، 497 ، 498 ، 99 ، 505 ، 506 ، 509 ، 511 ، 512 ، 539 ، 540 ، 542\r\nطهماسپ دوم ، 134 ، 137 ، 160 ، 218\r\nطهمورث اول ، 83 ، 99 ، 108 ، 109 ، 121\r\nز زاره ، ف . ، 383\r\nزالونكمنى ، 197\r\nزلالى خوانسارى ، 352 ، 544\r\nزنديه ، 136\r\nزوسكى ، 210\r\nزينب بيگم ، 95 ، 452\r\nزينل خان شاملو ، 94 ، 97\r\nزين الدين لارى ، 292\r\nزين العابدين ( نقاش ) ، 511 ، 512 ، 514 ، 515\r\nزيديه ، 324\r\nژ ژان دوبور گونى ، 187\r\nژان دوتونو ، 207\r\nژان ژاك روسو ، 213\r\nژان شسنو ، 190\r\nژان گاسو ، 190\r\nژزوئيت ( فرقه ) ، 182 ، 193 ، 206 ، 215 ، 287 ، 288 ، 295\r\nض ضحاك ، 325 ، 504\r\nظ ظهورى ترشيزى ، 544 ، 567\r\nظهير فاريابى ، 553\r\nع عادل گرايخان ، 71 ، 75\r\nعارفى هروى ، 559\r\nعاشق پاشازاده ، 13\r\nعالى افندى ، 17\r\nعالىقاپو ، 417 ، 425 ، 428 ، 429 ، 442 ، 448 ، 449 ، 455 ، 516\r\nعباس اول ، در اكثر صفحات\r\nعباس دارابى ( حكيم ) ، 353\r\nعباس دوم ، 102 تا 117 ، 155 ، 160 ، 174 ، 177 ، 206 ، 282 ، 285 ، 287 ، 298 ، 318 ، 342 ، 355 ، 376 ، 441 ، 444 ، 446 ، 449 ، 455 ، 473 ، 523 ، 524 ، 525 ، 526 ، 529\r\nعباس سوم ، 138 ، 160\r\nعبد الائمه ارشد ، 297\r\nعبد الائمه كهتر ، 298\r\nعبد الباقى نهاوندى ، 566\r\nعبد الرشيد حسينى ، 548\r\nعبد النبى قزوينى ، 560\r\nعبد الله ( نقاش ) ، 510\r\nعبد الله قطب شاهى ، 101\r\nعبد الله هاتفى خرجردى ، 542\r\nعبد الله يزدى ( مولانا ) ، 344\r\nعبد العزيز خان ، 112 ، 121\r\nعبد اللطيف ( شيخ ) ، 13\r\nعبد العزيز كاشانى ، 516\r\nعبد العلى بن محمد رفيع ، 298\r\nعبد الغفور ، 261\r\nعبد القادر بدايونى ، 546\r\nعبد المنعم عاملى ، 288\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nعبيد الله خان ، 35 ، 43 ، 53 ، 54 ، 55 ، 56 ، 328\r\nعبيد زاكانى ، 553 ، 554\r\nعثمان ، 15 ، 68 ، 329\r\nعثمان پاشا ، 76\r\nعثمانيان ، در اكثر صفحات\r\nعراقى ، فخر الدين ، 555\r\nعرفى شيرازى ، 543 ، 566 ، 567\r\nعز الدين حسين بن عبد الصمد ، 344 ، 348\r\nعزيز الدين نسفى ، 338\r\nعصار ، 498\r\nعصمت بخارايى ، 552 ، 567\r\nعطار ( خواجه ) ، 188\r\nعطار نيشابورى ، 555\r\nعطاء الله رشدى ، 293 ، 294\r\nعلاء الدين محمود ، 308\r\nعلاء الدين محمد ، 498\r\nعلاء الدين منصور ، 290\r\nعلى ( ع ) ، 9 ، 12 ، 13 ، 15 ، 16 ، 25 ، 27 ، 31 ، 34 ، 88 ، 146 ، 150 ، 152 ، 314 تا 316 ، 329 ، 336 ، 342 ، 348 ، 357 ، 407 ، 414 ، 429 ، 440 ، 539\r\nعلى ( خواجه ) ، 12 ، 13 ، 15 ، 18 ، 23\r\nعلى اصغر ( نقاش ) ، 510\r\nعلى اكبر اصفهانى ( استاد ) ، 432\r\nعلى اكبر خطايى ، 295\r\nعلى اكبر ملاباشى ، 333\r\nعلى الحسينى ، 498\r\nعلى بن حسين زواره‌اى ، 548 ، 549\r\nعلى بن محمد قوشچى ، 287 ، 292\r\nعلى پاشا ، 97\r\nعليرضا عباسى ، 400 ، 431 ، 432 ، 438\r\nعليشير تتوى ، 565\r\nعليشير نوايى ( امير ) ، 497 ، 500 ، 503 ، 504 ، 516 ، 547 ، 558 ، 561 ، 562 ، 564 ، 565 ، 568\r\nعليقلى بيك ، 194 ، 195\r\nعليقلى جبه‌دار ، 122 ، 526 ، 528\r\nعليقلى خان شاملو ، 74 ، 75 ، 79\r\nعليقلى خان وحيد داغستانى ، 547\r\nعلى مردانخان ، 98 ، 135 ، 140\r\nعلى نقى ( نقاش ) ، 528\r\nعماد الدين فضل الله مشهدى ، 342\r\nعماد فقيه ، 553\r\nعماد الدين محمود ، 345\r\nعماد الدين محمود بن مسعود بن محمود شيرازى ، 306\r\nعمار بن على موصلى ، 309\r\nعمر ، 15 ، 68\r\nعمر خيام ، 281 ، 287\r\nعيسى خان ، 93 ، 94\r\nغ غازانخان ، 535\r\nغازى خان تكلو ، 58\r\nغريب شاه گيلانى ، 96\r\nغزالى ، 285 ، 337 ، 357 ، 362 ، 365\r\nغزها ، 142\r\nغلام پرماك ( نقاش ) ، 528\r\nغلزايى ( قبيله ) ، 126 تا 133\r\nغوريان ، 75\r\nغياث الدين جمشيد كاشانى ، 287 ، 292 ، 293\r\nغياث الدين طبيب ، 305\r\nغياث الدين منصور دشتكى ، 338\r\nغياث الدين نقاش ، 295\r\nف فابر ، ژان باتيست ، 212 ، 214 ، 256 ، 257\r\nفابريتيوس ( لودويچ ) ، 209 ، 210\r\nفارابى ، 285 ، 287 ، 347 ، 364\r\nفاطمه ( ع ) ، 27\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nفتحعليخان داغستانى ، 129 ، 130 ، 131\r\nفتحعليخان قاجار ، 138\r\nفتح على كاشانى ، 549\r\nفخر الدين رازى ، 337 ، 339\r\nفخر الدين عراقى ، 338\r\nفخرى بن اميرى ، 547\r\nفخرى هراتى ، 564\r\nفرانسيسكن ( فرقه ) ، 182 ، 183\r\nفرانسيسكو ، پائولودى سان ، 212\r\nفراكونسو پائز ، 183\r\nفرانكوس پروجيايى ، 182\r\nفراير ، جان ، 210 ، 211 ، 256 ، 267 ، 308\r\nفرخ يسار ، 26 ، 29\r\nفردوسى ، 565\r\nفرديناند دوم ، 97\r\nفرناندو دوپالاسولوس ، 183\r\nفرهاد پاشا ، 76\r\nفروند ( گروه ) ، 207\r\nفريدر يشتات ، 205\r\nفريزر ، جيمز ، 218\r\nفرياراودريك پاردنتى ، 181\r\nفريرا ، ميگوئل ، 188\r\nفضل اللّه روزبهانى خنجى ، 13 ، 19 ، 22 ، 25 ، 26 ، 86\r\nفضل إله سبزوارى ، 298\r\nفلاح ، 34\r\nفياض ، 34\r\nفيض‌بخش ، 336\r\nفيضى فياضى دكنى ، 543 ، 566 ، 567 ، 568\r\nفيگوئروا ، دون گارسيا دسيلوا ، 200 ، 202 ، 237 ، 378\r\nفيليپس ، آون ، 215 ، 269\r\nفيليپ سوم ، 195 ، 199 ، 200\r\nفين كاشان ، 346\r\nق قاجاريه ، 33 ، 136 ، 140 ، 154 ، 180\r\nقادريه ، 336 ، 341 ، 343\r\nقاسم انوار ، 555 ، 567\r\nقاسم بن جعفر ، 18\r\nقاسم خان بختيارى ، 135\r\nقاسم گنابادى ( شاعر ) ، 542\r\nقاضى احمد قمى ، 506 ، 507 ، 509 ، 510 ، 519 ، 520 ، 526\r\nقاضى جهان قزوينى ، 52\r\nقاضى خان تكلو ، 54\r\nقاضىزاده رومى ، 287\r\nقاضى سعيد قمى ، 344 ، 354 ، 366 ، 368\r\nقاضى نور إله شوشترى ، 371 ، 547\r\nقالى اصفهانى ، 385 ، 386\r\nقالى باغى ، 389\r\nقالى پرتقالى ، 390 ، 391\r\nقالى ترنجى ، 383 ، 384 ، 385\r\nقالى چلسى ، 384\r\nقالى سانگوشكو ، 386 ، 387 ، 391\r\nقالى قابقابى ، 381 ، 384\r\nقالى گلدانى ، 382 ، 387 ، 388 ، 389\r\nقالى لهستانى ( پولونز ) ، 380 ، 382 ، 385 ، 388 ، 391 ، 392 ، 393 ، 394 ، 395 ، 401\r\nقالى هرات ، 385 ، 386\r\nقايتباى ، 28\r\nقدرى ، 544\r\nقراتاتارها ، 23\r\nقراقويونلوها ، 18 ، 19 ، 25 ، 26 ، 31 ، 46 ، 101 ، 142 ، 143 ، 153 ، 178 ، 313 ، 316 ، 561 ، 569\r\nقرايوسف ، 142\r\nقزلباش ، از ص 1 تا 250 در بيشتر صفحات\r\nقزوينى ، ميرزا محمد ، 282 ، 340\r\nقصر الكبير ( جنگ ) ، 196\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nقطب الدين اشكورى ، 352\r\nقطب الدين شيرازى ، 337 ، 338 ، 351\r\nقلندر كوچك بهله‌دوز ، 326\r\nقورقود ( سلطان ) ، 37 ، 38\r\nك كاپوسن ( فرقه ) ، 86 ، 204 ، 206 ، 212 ، 255 ، 287 ، 309\r\nكاتبى ترشيزى ، 559 ، 567 ، 568\r\nكاترينوزنو ، 185\r\nكاتن ، سردادمور ، 203 ، 204 ، 244\r\nكاچى - كيرى ( قبيله ) ، 314\r\nكاركيا ميرزا على ، 15 ، 27 ، 61\r\nكازنتا ، 193\r\nكازين ، 187\r\nكاسمبروت ، رينيه ، 254\r\nكاكستن ، 187\r\nكاكل ، ويليام ، 215 ، 218\r\nكالج كوئين ، 292\r\nكالج گريشام ، 292\r\nكالكاش ، استفان ، 197\r\nكالويهانس ، 185\r\nكامننى ( خانواده ) ، 21\r\nكبرويه ، 336\r\nكپرنيك ، 288\r\nكپك سطان ، 51\r\nكپلر ، 310\r\nكتابخانه بادليان ، 530\r\nكتابخانه بريتانيا ، 503 ، 504 ، 511 ، 517 ، 527 ، 530\r\nكتابخانه پىيرپانت مورگان ، 517 ، 527\r\nكتابخانه چستربيتى ، 514 ، 527 ، 530\r\nكتابخانه دولتى لنينگراد ، 524\r\nكتابخانه سلطنتى قصر وينزور ، 524\r\nكتابخانه ملى پاريس ، 517 ، 522\r\nكراودر ، جان ، 241 ، 276\r\nكربن ، هانرى ، 372\r\nكرمليت ( فرقه ) ، 86 ، 182 ، 205 ، 206\r\nكروسينسكى ، تاديوز ، 215 ، 218 ، 379 ، 395\r\nكروسيوس ، 205\r\nكريسى ، 284\r\nكريم خان زند ، 136 ، 140 ، 277\r\nكسروى ، سيد احمد ، 150\r\nكلاويخو ، گونزالس دو ، 183 ، 184\r\nكلبر ، 205 ، 209 ، 255 ، 256\r\nكلمب ، فيليپ ، 284\r\nكلمنت هشتم ( پاپ ) ، 195 ، 197\r\nكلموك ( قوم ) ، 121\r\nكلود دولالين ، نيكولا ، 207\r\nكليم كاشانى ، 340 ، 567 ، 571\r\nكلينى ، 105 ، 352 ، 356\r\nكمال الدين حسين ( ميرزا ) ، 44\r\nكمال الدين خوارزمى ، 342\r\nكمال تبريزى ( نقاش ) ، 516\r\nكمال خجندى ، 553 ، 555\r\nكمالى سبزوارى ، 89\r\nكمبريج ( كينگ كالج ) ، 206 ، 210\r\nكمپفر ( انگلبرت ) ، 117 ، 134 ، 210 ، 378\r\nكمپانى زيگلر ، 376\r\nكمپانى مسكوى ، 191 ، 263 ، 283\r\nكمپانى هند شرقى انگليس ، 110 ، 200 ، 201 ، 204 ، 206 ، 207 ، 208 ، 214 ، 215 ، 218 ، 236 ، 237 ، 240 تا 244 ، 247 ، 249 تا 255 ، 257 ، 258 ، 270 ، 276 ، 278 ، 279 ، 308\r\nكمپانى هند شرقى فرانسه ، 205 ، 207 ، 212 ، 218 ، 241 ، 255 تا 258\r\nكمپانى هند شرقى هلند ، 110 ، 120 ، 135 ، 204 ، 205 ، 206 ، 207 ، 208 ، 210 ، 214 ، 218 ، 240 تا 244 ، 247 ، 249\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nتا 255 ، 259 ، 270 ، 278 ، 279 ، 386 ، 532\r\nكنتارينى ، آمبروجيو ، 185 ، 186\r\nكندى ، 293\r\nكنوك ، ادوارد ، 201 ، 251 ، 276\r\nكوارينى ، 185\r\nكوراوغلو ، 319 ، 320\r\nكورونى ، 37\r\nكوريات ، تامس ، 203\r\nكونائوس ، يهان ، 253 ، 386\r\nكونل ، ارنست ، 390 ، 401\r\nكيخسرو ( داروغه اصفهان ) ، 127\r\nگ گادرو ، پىيرمارتن ، 212 ، 214\r\nگاردان ، شواليه آنژدو ، 215\r\nگاستن ، 256\r\nگاليله ، 292\r\nگرگين خان ( شاه گئوركى يازدهم ) ، 127\r\nگرودر ، 200\r\nگروز ، ژرونيمود ، 197\r\nگريوز ، جان ، 288 ، 291 ، 292\r\nگريگورى سيزدهم ( پاپ ) ، 193\r\nگليويس ، 209\r\nگوردلفسكى ، 313\r\nگومز دوسالازار ، 183\r\nگومس دولموس ، فرنائو ، 189\r\nگوهر سلطان ، 509\r\nگيبسن ، 277\r\nگيبون ، 202 ، 208\r\nل لافتوس ، رابرت ، 266\r\nلاكير ، چارلز ، 252 ، 271 ، 272\r\nلاود ( اسقف اعظم ) ، 291\r\nلپانتو ( نبرد ) ، 73\r\nلزگيها ، 129 ، 131 ، 135\r\nلطف إله نيشابورى ، 552 ، 553 ، 559 ، 567 ، 568\r\nلطف إله ( مهندس ) ، 294\r\nلطفعلى خان ( حاكم فارس ) ، 129 ، 130 ، 131\r\nلمگو ، 210\r\nلوبانف - روستوفسكى ، 262\r\nلودويك دوم ، 189\r\nلوئى چهاردهم ، 206 ، 207 ، 208 ، 214 ، 256 ، 257 ، 418\r\nلوئى داتوال ، 208\r\nلوئى دوهى ، 244\r\nلوئى رابين ، 213\r\nلوئى شانزدهم ، 126\r\nلوشى - شميسر ، اينگبرگ ، 512 ، 513\r\nليبانو ، پتروس دومونته ، 189\r\nليدز ، ويليام ، 193\r\nليدى كوكاين ، 202\r\nلينشوتن ، يان هيوخن وان ، 193 ، 228 ، 229\r\nلينن ، يهان وان ، 254\r\nلئون ، 183\r\nم ماتورا ، 294\r\nماتيو ، پىير ، 309\r\nماركوپولو ، 295\r\nمارگريتا ( ملكه ) ، 195\r\nمارىپتى ، 212 ، 213 ، 214 ، 257\r\nمارينو سنوتا ، 181\r\nماژيار ، 256\r\nماسوليپاتام ، 260\r\nمأمون ، 287\r\nماندى ( آنتونى ) ، 196\r\nمانوتچى ( نيكولو ) ، 207 ، 526\r\nماير ( لرد ) ، 202\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nمجموعه ادوين بينى ، 512\r\nمجموعه بارل ، 402\r\nمجموعه پرنس صدر الدين آقا خان ، 527\r\nمجموعه تايسن ، 392\r\nمجموعه ديويد ، 402\r\nمجموعه كلارنس كلى ، 384\r\nمجموعه گلبنكيان ، 391\r\nمجموعه ماركز بيوت ، 514\r\nمجموعه ماسيه ، 387\r\nمجموعه محبوبيان ، 512 ، 514\r\nمحبعلى كيكه لاله ( استاد ) ، 432\r\nمحتشم كاشانى ، 340 ، 540 ، 543\r\nمحمد ( ص ) ، 9 ، 16 ، 147 ، 150 ، 399 ، 407\r\nمحمد اصلح ، 565\r\nمحمد اكبر شاه اندانى ، 307\r\nمحمد امين ( سازنده اسطرلاب ) ، 287\r\nمحمد امين بن آميرزا خان نخعى قمى ، 298\r\nمحمد باقر ، 298\r\nمحمد باقر مجلسى ، 123 ، 124 ، 133 ، 328 ، 341 ، 368 ، 369\r\nمحمد باقر ميرزا ( صفى ميرزا ) ، 91\r\nمحمد بن ابراهيم ، 295\r\nمحمد بن حسن الحر العاملى ، 340\r\nمحمد بن عبد إله ( نوربخش ) ، 336\r\nمحمد بن فلاح ، 15\r\nمحمد بيك تبريزى ، 107\r\nمحمد پاشا تبايناسى ، 98\r\nمحمد تقى مجلسى ، 327 ، 332 ، 341 ، 346 ، 368 ، 369 ، 549\r\nمحمد حسن خان قاجار ، 140\r\nمحمد حسين ( ملاباشى ) ، 130 ، 133\r\nمحمد حسين بن خلف تبريزى ، 548\r\nمحمد خان استاجلو ، 41\r\nمحمد خان ( حاكم ماوراء النهر ) ، 82\r\nمحمد خان شرف الدين اوغلو ، 56\r\nمحمد خبوشانى ، 342\r\nمحمد خدابنده ، 56 ، 63 ، 67 تا 77 ، 81 ، 160 ، 172\r\nمحمد داود حكيم ، 446\r\nمحمد دهداد شيرازى ، 371\r\nمحمد رضا امامى ، 432 ، 446 ، 490\r\nمحمد رضا بن حسين ، 431\r\nمحمد رضا بيك ( كلانتر ايروان ) ، 214 ، 215 ، 257\r\nمحمد رفيع خان بازل مشهدى ، 545\r\nمحمد رفيع پيرزاده ، 354\r\nمحمد زمان ، 122 ، 526 ، 527 ، 528 ، 529\r\nمحمد زمان خان شاملو ، 127\r\nمحمد زمان مشهدى ، 298\r\nمحمد سوم ( سلطان ) ، 304\r\nمحمد شاه ، 565\r\nمحمد شفيع منجم جنابادى ، 298\r\nمحمد شيبانى خان ، 34 ، 35 ، 44 ، 53\r\nمحمد صالح خلخالى ، 353\r\nمحمد صوقللو ، 73 ، 227\r\nمحمد طاهر ، 298\r\nمحمد طاهر نصرآبادى ، 564 ، 549\r\nمحمد على ( نقاش ) ، 529\r\nمحمد على بن محمد باقر بهبهانى ، 328\r\nمحمد على بيك ( وزير اعظم ) ، 204\r\nمحمد على سبزوارى ، 342 ، 343\r\nمحمد غياث الدين ، 548\r\nمحمد قاسم ( نقاش ) ، 524\r\nمحمد قاسم بن محمد عباس ( ميرزا ) ، 352\r\nمحمد قاسم سرورى ، 548\r\nمحمد قديمى ( نقاش ) ، 516\r\nمحمد قليخان شاملو ، 132\r\nمحمد لاد دهلوى ، 548\r\nمحمد محروق ، 416\r\nمحمد مقيم يزدى ، 298\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nمحمد مؤمن حسينى ، 304 ، 307\r\nمحمد مهدى تاجر ، 452\r\nمحمد مهدى خادم يزدى ، 298\r\nمحمدى ( نقاش ) ، 511 ، 512 ، 517\r\nمحمد ميرزا ( سلطان ) ، 102\r\nمحمد نوربخش ، 15\r\nمحمد هاشم علويخان ، 307\r\nمحمد يوسف ( نقاش ) ، 524\r\nمحمود بن جلال بن جعفر اسطرلابى ، 298\r\nمحمود پسيخانى گيلانى ، 88 ، 324\r\nمحمود شاه خلجى ، 287\r\nمحمود مذهب ، 516\r\nمديسن ، 299\r\nمراد ( شاهزاده ) ، 40\r\nمراد چهارم ( سلطان ) ، 97 ، 98\r\nمراد سوم ( سلطان ) ، 73 ، 284 ، 289 ، 295\r\nمرتضى قليخان بيجرلو ، 106\r\nمرتضى قلى سلطان ، 72 ، 75\r\nمرشد قليخان استاجلو ، 77\r\nمركاتور ، 295\r\nمرى ، 277\r\nمريم بيگم ، 123 ، 124 ، 128\r\nمشرف الدين حسن شفايى ، 89\r\nمصطفى ايوبى ، 298\r\nمصطفى پاشا ( لالا پاشا ) ، 73\r\nمصطفى عالى افندى ، 507\r\nمظفر بن محمد حسينى شفايى ، 309\r\nمظفر على ، 509 ، 511 ، 516\r\nمعين مصور ، 122 ، 520 ، 522 ، 523\r\nمكتب اصفهان ( فلسفه ) ، 338 ، 351 ، 371 ، 372\r\nمكتب بخارا ، 498\r\nمكتب تبريز ( نقاشى ) ، 497\r\nمكتب مراغه ، 340\r\nمكتب هرات ، 374 ، 385 ، 397 ، 498 ، 501 ، 502\r\nمكتب شيراز ، 569\r\nمك مولان ، جوزف ، 384\r\nملك افضل قائنى ، 308\r\nملاچاند ، 294\r\nملا حسن على ( منجم ) ، 287\r\nملا حسن لنبانى ، 370\r\nملا حمزه گيلانى ، 370\r\nملا خليل قزوينى ، 352\r\nملا رجبعلى تبريزى ، 354 ، 367 ، 370 ، 371\r\nملا رفيع گيلانى ، 354\r\nملا صدرا ( صدر الدين شيرازى ) ، 327 ، 338 ، 339 ، 341 ، 343 ، 346 ، 351 ، 352 ، 353 ، 354 تا 372 ، 535 ، 549\r\nملا على زنوزى ، 357\r\nملا على مذهب ، 308\r\nملا على نورى ، 362 ، 370 ، 372\r\nملا فريد ، 294\r\nملا قاسم ، 88\r\nملا كامى شيرازى ، 545\r\nملا محسن فيض كاشانى ، 346 ، 356 ، 362 ، 363 تا 366 ، 549\r\nملا محمد امين استرآبادى ، 330 ، 363\r\nملا محمد باقر سبزوارى ، 354\r\nملا محمد تقى الماسى ، 370\r\nملكم ( سرجان ) ، 120 ، 161 ، 177 ، 280\r\nمماليك مصر ، 8\r\nممبره ، ميكله ، 318 ، 323\r\nمنتسكيو ، 214\r\nمنه لائوس ، 286\r\nموفرانيها ( سلسله ) ، 121\r\nمودونى ، 37\r\nموراتوويچ ، صفر ، 392\r\nموسى بيك ، 343\r\nموسى الكاظم ( امام ) ، 7 ، 16 ، 152 ، 161\r\nموسنيه ، پىير ، 213\r\n\r\n","description":"","footnote":"","page_name":" 698 ","page_number":698},
  {"content":"\r\n\r\nمولانا عبد الرزاق لاهيجى ، 362 ، 366 ، 367\r\nمولانا نظام الدين محمد حسينى قريشى ساوجى ، 549\r\nمونتانوس ، رگيو ، 287 ، 291\r\nمهدعليا ، 154\r\nمهدى ، محمد ( امام ) ، 16\r\nمهين بانو ، 506\r\nميخائيلويچ ، آلكسيس ، 264\r\nميراندا ، ديه‌گود ، 197\r\nميرانشاه ، 184\r\nمير جملا ، 261\r\nمير خواند ، 194 ، 507\r\nميرداماد - مير محمد باقر استر آبادى\r\nميرزا آقا مبارك ( خواجه ) ، 117\r\nميرزا حسن لاهيجى ، 367\r\nميرزا عبد إله ، 75\r\nميرزا على ( نقاش ) ، 500\r\nميرزا قاضى بن كاشف الدين محمد يزدى ، 293\r\nميرزا محمد حيدر دوغلات ، 507\r\nميرزا محمد صادق اردستانى ، 362 ، 370 ، 371\r\nميرزا محمد صادق كاشانى ، 362\r\nميرزا محمد طاهر وحيد قزوينى ، 119\r\nميرزا محمد مهدى ( وزير ) ، 118\r\nمير سيد احمد ، 137 ، 139\r\nمير سيد حسينى طالقانى ، 371\r\nمير سيد على ، 505\r\nمير صابر ، 463\r\nمير فخر الدين سماكى ، 348\r\nمير فندرسكى ، ميرزا ابو القاسم ، 343 ، 352 تا 354 ، 355 ، 371 ، 544\r\nمير محمد باقر استر آبادى ( ميرداماد ) ، 304 ، 327 ، 338 ، 339 ، 341 ، 347 تا 352 ، 355 ، 356 ، 364 ، 366 ، 367 ، 371\r\nمير محمد زمان تنكابنى ، 304\r\nمير محمود افغان ، 128 ، 129 تا 135\r\nمير مصور ، 501 ، 502 ، 504 ، 505 ، 513 ، 516\r\nميرويس ، 127\r\nميسراخى ، ايليا ، 291\r\nميشل ( ويكتور ) ، 213 ، 214 ، 257\r\nميشل ، هانرى ، 296\r\nمينادوئى ، 195 ، 309\r\nمينورسكى ، 153 ، 162\r\nن نادر شاه ، 136 ، 137 ، 138 ، 139 ، 215 ، 218 ، 328 ، 333 ، 550\r\nناصر على سرهندى ، 573\r\nنائين ، 367 ، 418 ، 429 ، 513\r\nنجم ثانى ( شيخ نجم الدين ) ، 47\r\nندر محمد خان ، 100 ، 111 ، 112 ، 525\r\nنصارى بخارائى ، 547\r\nنصير الدين طوسى ، 281 ، 282 ، 287 ، 337 ، 339 ، 340 ، 364 ، 366 ، 368\r\nنظام الدين پانىپتى ، 353\r\nنظامى ، 496 ، 498 ، 499 تا 530 ، 542 ، 552 ، 569\r\nنظيرى نيشاپورى ، 544 ، 572 ، 577\r\nنعمت إله جزايرى ، 340\r\nنعمت إله جوشقانى ( استاد ) ، 377\r\nنعمت اللهيه ( طريقت ) ، 335 ، 336 ، 341\r\nنقد على بيك ، 203 ، 204 ، 243\r\nنقطويان ، 88 ، 324 ، 325 ، 326\r\nنقدى ( نقاش ) ، 51\r\nنقيب خان ، 546\r\nنكهت خانم ، 117\r\nنور الدين محمد عبد الله بن حكيم عين الملك ، 307\r\n\r\n","description":"","footnote":"","page_name":" 699 ","page_number":699},
  {"content":"\r\n\r\nنور الله معمار ، 294\r\nنور على خليفه روملو ، 39 ، 40 ، 41\r\nنيادوئى ، 196\r\nنيدم ، 300\r\nنيكولاس ياكوبوس اورشى ، 205\r\nنيكولودوكونتى ونيزى ، 184\r\nنيكيتين ( آفاناسى ) ، 185\r\nنينوخسوس ، فلورنچودل ، 378 ، 397\r\nنيوبرى ، جان ، 192 ، 193\r\nو وارتما ، لودوويكودى ، 187 ، 188\r\nوارد ، جان ، 292\r\nوارد ، هنرى ، 206\r\nوارن آرپ ، ( ارپنيوس ) ، 201\r\nواسكو دوگاما ، 186\r\nوالگوروسكى ( يورى ) ، 264\r\nوالادوليد ، 195\r\nوحشى بافقى ، 543 ، 566\r\nوختانگ ، 129 ، 135\r\nودل ، ( كاپيتان ) ، 260\r\nوصال شيرازى ، 543\r\nوكيتى ، جووانى باتيستا ، 193 ، 194\r\nولتر ، 206\r\nولش ، كارى ، 503 ، 515\r\nولينسكى ، 131\r\nويتلزباخ ( خاندان ) ، 392\r\nويسنيش ، هوبرت ، 242\r\nويلفرد ، نيكولاس ، 523\r\nويليس ، 305\r\nويلهلم ، الكتور پالاتين فيليپ ، 392\r\nويليام روبروكى ، 181\r\nه هادريان ، 442\r\nهادى قلندرى ( ميرزا ) ، 307\r\nهارتنر ، ويلى ، 296\r\nهاكلويت ، ريچارد ، 196\r\nهانوى ، جونس ، 264\r\nهايد ، تامس ، 292\r\nهدايت ، رضا قليخان ، 308 ، 325 ، 540 ، 573\r\nهراكليوس اول ( اركل ) ، 121\r\nهربرت ، تامس ، 203 ، 244 ، 265 ، 285 ، 308 ، 355\r\nهلاكو خان ، 309\r\nهلالى چغتايى ، 512 ، 543 ، 569\r\nهلشتاين - گوتورپ ، فريدريش ، 393 ، 399\r\nهمايون ، 61 ، 64 ، 282 ، 307 ، 501\r\nهنرفر ، 525\r\nهنريتا مارتا ( ملكه ) ، 206\r\nهنرى چهارم ، 183\r\nهنرى سوم ، 183\r\nهوتون ، 499 ، 501 ، 503 ، 504\r\nهوخ ، ياكوبوس ، 255\r\nهولباين ، 374\r\nهيمسكرك ، مارتين وان ، 527\r\nهينس ، 277\r\nى يعقوب ( سلطان ) ، 26 ، 27 ، 66 ، 496\r\nيوسف بن اطهر البحرانى ، 340\r\nيوسف بن محمد بن يوسف ، 307\r\nيوسفى تركش‌دوز ، 326\r\nيولّار قاصدى سنان پاشا ، 40\r\nيهانس دوگالو نيفونيتبوس ، 183\r\n\r\n","description":"","footnote":"","page_name":" 700 ","page_number":700},
  {"content":"\r\n\r\n\r\nاماكن\r\nآ آباده ، 140 ، 266\r\nآتن ، 347\r\nآذربايجان ، 19 ، 24 ، 33 ، 42 ، 54 ، 58 ، 60 ، 76 ، 81 ، 82 ، 85 ، 86 ، 88 ، 96 ، 138 ، 143 ، 145 ، 149 ، 245 ، 271 ، 311 ، 313 ، 415 ، 476 ، 494 ، 531 ، 536 ، 537 ، 562\r\nآرال ( درياچه ) ، 121\r\nآرامگاه بابا ركن الدين ، 441\r\nآرامگاه خواجه احمد يسوى ، 411\r\nآرخانگل ، 263 ، 264\r\nآركوت ، 293\r\nآزف ، 221\r\nآسپاس ، 266\r\nآستارا ، 84\r\nآستارا خان ( هشتر خان ) ، 227 ، 253 ، 263 ، 264\r\nآسياى صغير ، 21 ، 36 ، 142 ، 374 ، 537 ، 563\r\nآسياى مركزى ( ميانه ) ، 85 ، 142 ، 191 ، 202 ، 219 ، 220 ، 221 ، 222 ، 227 ، 230 ، 263 ، 264 ، 265 ، 266 ، 273 ، 280 ، 558 ، 562 ، 574\r\nآفريقا ، 186 ، 196\r\nآكسفورد ، 288 ، 292\r\nآگره ، 299 ، 239 ، 273 ، 304\r\nآماسيا ، 39 ، 60 ، 68 ، 73 ، 227\r\nآمد ( شهر ) ، 19 ، 24 ، 25 ، 33 ، 60\r\nآمريكاى جنوبى ، 233\r\nآمستردام ، 254\r\nآناتولى ، 19 ، 20 ، 21 ، 23 ، 24 ، 29 ، 33 ، 36 ، 37 ، 38 ، 39 ، 40 ، 41 ، 42 ، 49 ، 57 ، 58 ، 59 ، 60 ، 66 ، 83 ، 142 ، 143 ، 144 ، 145 ، 149 ، 167 ، 219 ، 227 ، 244 ، 247 ، 267 ، 313 ، 322 ، 376 ، 531 ، 562\r\nالف ابلستان ، ( البستان ) ، 33 ، 39\r\nابهر ، 54\r\nاحمد آباد ( هند ) ، 239 ، 240 ، 273\r\nادرنه ، 442\r\nاراك ، 452\r\nارجوان ، 29\r\nاردكان ، 266 ، 267\r\nاردبيل ، 7 ، 8 ، 9 ، 10 ، 11 ، 18 ، 19 ، 20 ، 21 ، 23 ، 24 ، 25 ، 26 ، 28 ، 29 ، 33 ، 63 ، 64 ، 78 ، 82 ، 84 ، 87 ، 88 ، 108 ، 138 ، 143 ، 144 ، 149 ، 150 ، 153 ، 156 ، 191 ، 225 ، 238 ، 260 ، 271 ، 293 ، 312 ، 316 تا 321 ، 336 ، 376 ، 382 ، 410 ، 411 ، 415 ، 437 ، 479\r\nارزنجان ، 36 ، 37 ، 39 ، 42\r\nارزروم ، 60 ، 227 ، 267\r\nارس ( رود ) ، 60\r\nارفا ، 268\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nارمنستان ، 60\r\nازنيق ( ازنيك ) ، 493 ، 531\r\nاژه ( جزاير ) ، 233\r\nاسپانيا ، 183 ، 184 ، 190 ، 192 ، 196 ، 197 ، 199 ، 200 ، 203 ، 207 ، 220 ، 222 ، 232 ، 234 ، 236 ، 237\r\nاستانبول ، 36 ، 39 ، 58 ، 82 ، 83 ، 129 ، 202 ، 250 ، 262 ، 267 ، 288 ، 289 ، 290 ، 291 ، 292 ، 383 ، 474 ، 498 ، 499 ، 506\r\nاسترآباد ، 53 ، 82 ، 108 ، 121\r\nاستكهلم ، 210\r\nاسكس ، 194\r\nاسكندريه ، 289\r\nاسميرنه ، 250 ، 262 ، 263 ، 268\r\nاصفهان ، 44 ، 59 ، 60 ، 70 ، 84 ، 85 ، 86 ، 88 ، 89 ، 92 ، 93 ، 94 ، 97 ، 103 ، 105 ، 107 ، 109 ، 110 ، 112 ، 113 ، 116 ، 117 ، 121 ، 127 ، 130 تا 137 ، 186 ، 197 ، 202 ، 203 ، 204 ، 205 ، 206 ، 208 تا 215 ، 238 ، 245 ، 246 ، 250 ، 251 ، 253 ، 260 ، 265 ، 267 ، 269 ، 274 ، 276 ، 277 ، 278 ، 282 ، 283 ، 285 ، 286 ، 287 ، 288 ، 292 ، 296 ، 302 ، 309 ، 310 ، 325 ، 326 ، 345 ، 346 ، 350 ، 352 ، 355 ، 371 ، 376 ، 377 ، 378 ، 379 ، 389 ، 394 ، 395 ، 396 ، 400 ، 403 تا 480\r\nاطريش ، 57 ، 59\r\nافيتسى ( كاخ ) ، 43\r\nاكرائين ، 264\r\nالبرز ( كوه ) ، 74\r\nالشهر ، 38\r\nالموت ، 77\r\nامامزاده اباذر قزوين ، 414\r\nامامزاده ابراهيم آمل ، 411\r\nامامزاده ابو الفتح ( ونشان ) ، 414 ، 418\r\nامامزاده جعفر ( پيشوا ) ، 414\r\nامامزاده حسين طبس ، 413\r\nامامزاده حمزه ( بوانات ) ، 414\r\nامامزاده زيد تهران ، 411\r\nامامزاده سلطان محمد عبيد ، 416\r\nامامزاده قاسم ( تجريش ) ، 413\r\nاميد نيك ( دماغه ) ، 186 ، 188\r\nانتاليا ، 37 ، 38\r\nاندلس ، 337\r\nانگلستان ، 183 ، 191 ، 192 ، 195 ، 196 ، 199 ، 200 ، 201 ، 203 ، 206 ، 220 ، 222 تا 228 ، 232 ، 234 ، 238 ، 240 تا 244 ، 246 ، 249 تا 253 ، 259 ، 272 ، 282 ، 283 ، 286 ، 309\r\nاوجان ، 266\r\nاوجين ، 294\r\nاورگنج ، 221\r\nاورميه ( رضائيه ) ، 271\r\nاورنگ‌آباد ، 304\r\nايتاليا ، 196 ، 224 ، 233\r\nايروان ، 82 ، 83 ، 98 ، 447\r\nب باتاويا ، 110\r\nبازار قيصريه ، 424 ، 425\r\nباكو ، 61\r\nبال ، 291\r\nبتليس ، 58 ، 62 ، 268\r\nبحرين ، 83 ، 128 ، 155 ، 188 ، 189 ، 229 ، 235 ، 237 ، 238 ، 271 ، 340\r\nبخارا ، 54 ، 55 ، 56 ، 100 ، 111 ، 191 ، 220 ، 221 ، 264 ، 265 ، 267 ، 298 ، 310 ، 498 ، 535\r\nبرازجان ، 266\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nبرسيان ، 413 ، 414\r\nبرلين ، 392 ، 402\r\nبروچ ، 260\r\nبروژ ، 293\r\nبستك ، 266\r\nبصره ، 97 ، 111 ، 120 ، 184 ، 192 ، 193 ، 199 ، 229 ، 230 ، 252 ، 261 ، 356\r\nبعلبك ، 344\r\nبغداد ، 34 ، 36 ، 53 ، 56 ، 57 ، 59 ، 60 ، 61 ، 66 ، 82 ، 83 ، 97 ، 98 ، 99 ، 192 ، 193 ، 204 ، 205 ، 209 ، 227 ، 229 ، 230 ، 244 ، 248 ، 267 ، 477 ، 562\r\nبقعه بابا قاسم ، 449 ، 482\r\nبقعه سهل بن على ، 452\r\nبقعه ملا حسن شيرازى ، 416 ، 417\r\nبقعه هارون ولايت ، 406 ، 407 ، 408\r\nبلخ ، 55 ، 82 ، 100 ، 220 ، 221 ، 264 ، 265 ، 267 ، 268 ، 286\r\nبم ، 266 ، 267\r\nبنارس ، 293 ، 294\r\nبندر عباس ، ( گامرو - گمبرون ) ، 110 ، 201 ، 203 ، 207 ، 210 ، 230 ، 235 ، 241 ، 248 ، 249 ، 256 ، 258 ، 259 ، 260 ، 261 ، 266 ، 269 ، 271 ، 273 ، 275 ، 277 ، 278 ، 474\r\nبنگال ، 239 ، 250 ، 261 ، 273 ، 418 ، 563\r\nبورسه ( بروسه ) ، 226 ، 230 ، 262 ، 267\r\nبوشهر ، 192\r\nبولونيا ، 187\r\nبىبى شهربانو ، 414\r\nبيت المقدس ، 202\r\nبيجاپور ، 101 ، 113\r\nبيدر ، 293\r\nبيرام‌آباد ، 419\r\nبيرجند ، 266\r\nبيزانس ، 152 ، 182 ، 183 ، 185\r\nبيستون ، 482 ، 518\r\nبين‌النهرين ، 33 ، 58 ، 60 ، 61 ، 82 ، 98 ، 99 ، 101 ، 120 ، 202 ، 207 ، 247\r\nپ پادوآ ، 309\r\nپاريس ، 183 ، 190 ، 205 ، 211 ، 212 ، 299 ، 500 ، 503\r\nپاكستان ، 356 ، 371\r\nپتنه ، 239\r\nپراگ ، 195 ، 198\r\nپرتقال ، 109 ، 188 ، 189 ، 196 ، 197 ، 200 ، 220 ، 222 ، 228 ، 229 ، 234 تا 237 ، 241 ، 246 ، 258 ، 259 ، 271 ، 390\r\nپل اللهورديخان ، 422 ، 445\r\nپل خواجو ، 116 ، 441 ، 444 ، 445\r\nپل قافلان كوه ، 411\r\nپورتسموت ، 243\r\nت تاج‌محل ، 304\r\nتالار اشرف ، 449\r\nتبريز ، 7 ، 11 ، 12 ، 15 ، 17 ، 30 ، 42 ، 43 ، 45 ، 48 ، 51 ، 54 ، 59 ، 60 ، 66 ، 74 ، 76 ، 81 ، 82 ، 83 ، 85 ، 98 ، 138 ، 142 ، 148 ، 149 ، 182 ، 184 ، 185 ، 186 ، 190 ، 193 ، 197 ، 207 ، 213 ، 225 ، 240 ، 260 ، 267 ، 268 ، 271 ، 273 ، 284 ، 305 ، 319 ، 322 ، 323 ، 374 ، 377 ، 379 ، 384 ، 391 ، 398 ، 409 ، 474 ، 476 ، 478 ، 479 ، 496 ، 497 ، 498 ، 499 ، 531\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nتخت جمشيد ، 442 ، 482\r\nترانسيلوانيا ، 196\r\nتربت جام ، 434 ، 474\r\nتربت حيدريه ، 441 ، 474\r\nتركستان ، 411 ، 563\r\nتريپولى ، 186 ، 193 ، 229\r\nتفليس ، 96 ، 108 ، 129 ، 182 ، 267\r\nتكّه ( ايالت ) ، 24\r\nتوپقاپى سراى ، 383 ، 496 ، 499 ، 506\r\nتورك و اسلام اثر لرى موزه سى ( استانبول ) ، 402\r\nتويسركان ، 96\r\nتهران ، 69 ، 130 ، 184 ، 213 ، 267 ، 500\r\nج جاسك ( بندر ) ، 201 ، 236 ، 250\r\nجبانى ( روستا ) ، 29 ، 30\r\nجبل عامل ، 155 ، 340\r\nجلفا ، 86 ، 133 ، 212 ، 259 ، 526 ، 528\r\nجنت‌سراى اردبيل ، 413 ، 416\r\nجنوا ، 183 ، 184\r\nجونگاريا ، 311\r\nجهرم ، 266 ، 272\r\nجيپور ، 294\r\nجيحون ، 10 ، 286\r\nجيرفت ، 266\r\nچ چالدران ، 41 ، 42 ، 43 ، 45 ، 57 ، 65 ، 147 ، 149 ، 167 ، 168 ، 169 ، 188 ، 227 ، 316 ، 319 ، 320 ، 497\r\nچائول ، 229\r\nچهارباغ ، 420 ، 422 ، 424 ، 452 ، 483\r\nچهارمحال ، 140\r\nچهل دختران ، 411\r\nچهلستون ( كاخ ) ، 116 ، 413 ، 441 ، 442 ، 448 ، 449 ، 455 ، 492 ، 512 ، 516 ، 525\r\nچيلدير ( درياچه ) ، 73\r\nچين ، 288 ، 295\r\nح حصن كيفا ، 58\r\nحلب ، 59 ، 60 ، 186 ، 190 ، 193 ، 225 ، 227 ، 229 ، 230 ، 248 ، 250 ، 251 ، 262 ، 267 ، 268 ، 270\r\nحمام گنجعليخان ، 439\r\nحويزه ، 34 ، 97\r\nخ خراسان ، 35 ، 51 ، 52 ، 53 ، 54 ، 55 ، 56 ، 57 ، 58 ، 68 ، 74 ، 75 ، 76 ، 81 ، 82 ، 101 ، 184 ، 187 ، 300 ، 310 ، 378 ، 379 ، 385 ، 415 ، 474 ، 476 ، 494 ، 499 ، 537 ، 553\r\nخسرو آباد ( قلعه ) ، 114\r\nخفره ، 266\r\nخليج فارس ، 10 ، 109 ، 110 ، 120 ، 129 ، 130 ، 184 ، 186 ، 189 ، 200 ، 201 ، 231 ، 243 ، 254 ، 255 ، 259 ، 261 ، 390\r\nخوزستان ، 34 ، 82 ، 132\r\nخوى ، 184 ، 268 ، 43\r\nخيوه ، 100 ، 111 ، 267\r\nد داراب ، 266\r\nداغستان ، 82 ، 108 ، 109\r\nدالكى ، 266\r\nدامغان ، 114 ، 184 ، 267\r\nدانشگاه اپسالا ، 496\r\nدانشگاه تگزاس ، 514\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nدربند ، 63 ، 138 ، 267\r\nدرياى خزر ، 8 ، 29 ، 121 ، 129 ، 138 ، 195 ، 220 ، 228 ، 230 ، 267\r\nدزفول ، 61 ، 449\r\nدشت ارژن ، 266\r\nدكن ( شبه جزيره ) ، 101 ، 113 ، 265\r\nدوگردو ، 266\r\nدهلى ، 282 ، 294 ، 307 ، 474 ، 526\r\nديار بكر ، 33 ، 42 ، 268\r\nديپول ، 239\r\nر راجپور ، 304\r\nرباط شرف ، 461\r\nرباط ضياء خاتون ، 461\r\nرباط ملك ، 461\r\nرشت ، 84 ، 238\r\nرم ، 195 ، 196 ، 198 ، 199 ، 234 ، 235 ، 526 ، 527\r\nروزنبرگ ( كاخ ) ، 399 ، 402\r\nروسيه ، 191 ، 192 ، 194 ، 195 ، 209 ، 214 ، 221 ، 222 تا 228 ، 249 ، 253 ، 255 ، 258 ، 262 تا 264 ، 273 ، 280\r\nروهونچ ( كاخ ) ، 392\r\nرى ، 305 ، 502\r\nريشهر ، 266\r\nريگ ( بندر ) ، 266\r\nز زاينده‌رود ، 86 ، 116 ، 131 ، 133 ، 244 ، 245 ، 246 ، 422\r\nس سامرا ، 477\r\nساوه ، 267 ، 397 ، 409 ، 410\r\nسبزوار ، 82 ، 138 ، 267\r\nسبلان ( كوه ) ، 64\r\nسرپل‌ذهاب ، 99\r\nسرخه ، 328\r\nسغد ، 286\r\nسگزى ، 132\r\nسلطانيه ، 18 ، 138 ، 182 ، 183 ، 184 ، 413 ، 416 ، 479\r\nسمرقند ، 112 ، 184 ، 187 ، 245 ، 267 ، 288 ، 289 ، 291 ، 292 ، 294 ، 310 ، 405 ، 442 ، 535 ، 561 ، 562\r\nسمنان ، 184 ، 267 ، 328\r\nسنندج ، 267\r\nسورات ، 203 ، 206 ، 207 ، 208 ، 236 ، 256 ، 259 ، 260 ، 273 ، 277 ، 297 ، 309\r\nسوريه ، 19 ، 20 ، 24 ، 41 ، 142 ، 143 ، 144 ، 145 ، 149 ، 167 ، 202 ، 221 ، 229 ، 311 ، 340\r\nسوغورلوق - ساتريق ( كاخ ) ، 442\r\nسوكوترا ، 239\r\nسوئد ، 209 ، 210 ، 264\r\nسيام ، 229 ، 240\r\nسيبرى ، 220 ، 221\r\nسيحون ، 10 ، 286\r\nسيستان ، 62 ، 266 ، 379\r\nسيسيل ، 294\r\nسيلان ، 10 ، 240\r\nسيواس ، 24 ، 38 ، 39 ، 314\r\nسيوند ، 266\r\nش شابران ، 191\r\nشاليمار ، 346\r\nشاهزاده حسين قزوين ، 414\r\n\r\n","description":"","footnote":"","page_name":" 705 ","page_number":705},
  {"content":"\r\n\r\nشاه عبد العظيم رى ، 411\r\nشروان ، 26 ، 29 ، 59 ، 61 ، 73 ، 75 ، 82 ، 83 ، 118 ، 131 ، 191 ، 222 ، 226 ، 227 ، 228 ، 232 ، 248 ، 268\r\nشرور ، 30\r\nشكى ، 61\r\nشماخى ، 26 ، 29 ، 191 ، 264 ، 267\r\nشوشتر ، 413\r\nشهر زور ، 83\r\nشيراز ، 69 ، 71 ، 74 ، 97 ، 110 ، 130 ، 140 ، 186 ، 187 ، 192 ، 199 ، 201 ، 203 ، 204 ، 240 ، 256 ، 260 ، 266 ، 271 ، 272 ، 277 ، 285 ، 307 ، 310 ، 325 ، 338 ، 355 ، 364 ، 397 ، 411 ، 419 ، 440\r\nص صفىآباد ، 419 ، 441\r\nط طارم ، 318\r\nطبرسران ، 22 ، 26\r\nطبس ، 266\r\nطرابوزان ، 21 ، 22 ، 39 ، 185 ، 265\r\nع عباس آباد ( محله ) ، 134\r\nعربستان ، 100 ، 228 ، 229 ، 230 ، 231 ، 242 ، 254 ، 261 ، 273\r\nعمان ، 109\r\nغ غجدوان ، 35 ، 47\r\nغرناطه ، 442\r\nغزنه ، 266\r\nف فارس ، 78 ، 80 ، 84 ، 94 ، 96 ، 440 ، 494\r\nفرات ( رود ) ، 45 ، 227\r\nفرانسه ، 126 ، 182 ، 190 ، 204 ، 207 ، 212 ، 214 ، 215 ، 218 ، 246 ، 255 تا 259 ، 272\r\nفراه ، 82 ، 265 ، 266 ، 267\r\nفرح‌آباد ، 483 ، 488\r\nفرح آباد ( كاخ ) ، 131 ، 133 ، 135\r\nفسا ، 266\r\nفلورانس ، 43\r\nفيروزكوه ، 184\r\nق قارص ، 73\r\nقاهره ، 28 ، 308 ، 309\r\nقباد آباد ( كاخ ) ، 442\r\nقدمگاه ، 447\r\nقراباغ ، 60 ، 75 ، 81 ، 82 ، 227 ، 268 ، 379\r\nقرامان ، 39\r\nقزوين ، 45 ، 54 ، 59 ، 64 ، 69 ، 74 ، 77 ، 84 ، 85 ، 86 ، 88 ، 89 ، 128 ، 134 ، 137 ، 138 ، 191 ، 200 ، 204 ، 222 ، 223 ، 225 ، 234 ، 246 ، 265 ، 267 ، 271 ، 272 ، 323 ، 325 ، 326 ، 327 ، 344 ، 348 ، 377 ، 378 ، 410 ، 419 ، 441 ، 473 ، 474 ، 476 ، 478 ، 491 ، 509 ، 510 ، 511 ، 512 ، 515 ، 516 ، 532\r\nقسطنطنيه ، 185\r\nقشم ، 120 ، 192\r\nقطيف ، 229\r\nقم ، 35 ، 84 ، 107 ، 192 ، 267 ، 350 ، 367 ، 377 ، 397 ، 411 ، 425 ، 434 ، 438 ، 473 ، 491 ، 506 ، 515\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nقمشه ، 266\r\nقندهار ، 55 ، 56 ، 61 ، 68 ، 82 ، 97 ، 104 ، 112 ، 126 ، 127 ، 130 ، 203 ، 232 ، 237 ، 238 ، 249 ، 260 ، 261 ، 265 ، 266 ، 267\r\nقهقهه ( قلعه ) ، 64 ، 67 ، 68\r\nقونيه ، 13\r\nقيروان ، 199\r\nك كابل ، 220 ، 266\r\nكاخ جيپور ، 386 ، 389\r\nكاخت ، 83 ، 84 ، 99 ، 121\r\nكارتيل ، 96 ، 121 ، 127\r\nكارلسروهه ، 400 ، 401\r\nكاروانسراى اكبرآباد ، 463\r\nكاروانسراى مادر شاه ، 461\r\nكاروانسرا و مدرسه و حمام گنجعليخان ، 438 ، 481 ، 491\r\nكازان ( خانات ) ، 263\r\nكازرون ، 266\r\nكاستيل ، 183\r\nكاشان ، 35 ، 84 ، 88 ، 134 ، 192 ، 225 ، 230 ، 238 ، 240 ، 260 ، 267 ، 322 ، 325 ، 348 ، 364 ، 376 ، 377 ، 378 ، 379 ، 387 ، 390 ، 391 ، 394 ، 397 ، 398 ، 411 ، 413 ، 419 ، 425 ، 438 ، 447 ، 473 ، 510 ، 539\r\nكالاباتيا ، 184\r\nكامباى ، 229\r\nكانانور ، 239\r\nكپنهاك ، 392 ، 399\r\nكراسكو ، 222\r\nكربلا ، 83 ، 87 ، 333 ، 336 ، 477\r\nكرت ، 111\r\nكردستان ، 74 ، 82 ، 245\r\nكركوك ، 83\r\nكرمان ، 78 ، 84 ، 108 ، 127 ، 130 ، 131 ، 132 ، 133 ، 230 ، 238 ، 240 ، 260 ، 266 ، 267 ، 270 ، 276 ، 378 ، 379 ، 387 ، 413 ، 419 ، 438 ، 441 ، 473 ، 476 ، 479 ، 481 ، 491 ، 531 ، 532 ، 543\r\nكرمانشاه ، 138 ، 271\r\nكروماندل ، 273\r\nكريمه ، 71 ، 73 ، 75 ، 183 ، 221 ، 227\r\nكشمير ، 526 ، 565\r\nكلخوران ، 410\r\nكنگ ( بندر ) ، 249 ، 258 ، 259\r\nكوهجرد ، 266\r\nكهگيلويه ، 96\r\nكيش ، 237 ، 253 ، 254\r\nگ گجرات ، 259 ، 260\r\nگرجستان ، 18 ، 30 ، 59 ، 62 ، 73 ، 82 ، 83 ، 95 ، 96 ، 97 ، 98 ، 99 ، 108 ، 109 ، 129 ، 138 ، 224 ، 227 ، 228 ، 232 ، 237 ، 245 ، 264 ، 267 ، 268 ، 272\r\nگرگان ، 114 ، 441 ، 449\r\nگسكر ، 84\r\nگلپايگان ، 96 ، 479\r\nگل كنده ، 101 ، 113 ، 261 ، 265\r\nگلناباد ، 132 ، 133 ، 134 ، 284\r\nگناباد ، 286 ، 416 ، 542\r\nگنجه ، 82 ، 224\r\nگوآ ، 189 ، 193 ، 219 ، 378 ، 390\r\nگورمير ، 411\r\nگيلان ، 84 ، 96 ، 143 ، 145 ، 148 ، 166 ، 197 ، 228 ، 232 ، 238 ، 239 ، 244 ، 245 ، 248 ، 268 ، 269 ، 318 ، 319 ، 324 ، 325 ، 379 ، 509\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nل لاترن ( قصر ) ، 198\r\nلار ، 96 ، 192 ، 229 ، 235 ، 266 ، 328\r\nلاگوس ، 283\r\nلاهور ، 238 ، 239 ، 266 ، 285 ، 296 ، 299 ، 346\r\nلاهيجان ، 15 ، 27 ، 28 ، 61 ، 84 ، 238 ، 318 ، 509\r\nلبنان ، 155 ، 311 ، 340 ، 344\r\nلحسا ، 229\r\nلرستان ، 74 ، 228\r\nلگورن ، 262\r\nلندن ، 182 ، 202 ، 203 ، 224 ، 225 ، 243 ، 250 ، 262 ، 270 ، 271 ، 279 ، 285 ، 291 ، 292 ، 297 ، 376 ، 386\r\nلوگانو ، 392\r\nلوهاور ، 214\r\nلهستان ، 215 ، 264 ، 376 ، 393\r\nليژ ، 187\r\nليسبن ، 229\r\nم ماردين ، 30 ، 33\r\nمارسى ، 212 ، 255 ، 256 ، 262\r\nمازندران ، 61 ، 71 ، 84 ، 93 ، 114 ، 118 ، 194 ، 202 ، 203 ، 238 ، 244 ، 245 ، 268 ، 389 ، 483\r\nمالاكا ، 239\r\nمانتوآ ، 309\r\nمانسه ( مغنيسيا ) ، 37\r\nماوراء النهر ، 13 ، 23 ، 34 ، 54 ، 56 ، 82 ، 100 ، 112 ، 410 ، 537 ، 550\r\nماهان ، 434 ، 481 ، 482 ، 484 ، 485\r\nمائين ، 266\r\nمجارستان ، 275\r\nمحمد آباد ( روستا ) ، 132\r\nمحمودآباد ، 29 ، 30\r\nمدرسه بالاسر ، 435\r\nمدرسه جده بزرگ ، 441\r\nمدرسه چهارباغ ، 125\r\nمدرسه خان ، 355 ، 440\r\nمدرسه غياثيه خرجرد ، 452 ، 454\r\nمدرسه دودر ، 449\r\nمدرسه شمس‌آباد ، 452\r\nمدرسه صدر ، 452\r\nمدرسه فصيحيه سبزوار ، 452\r\nمدرسه كاسه‌گران ، 452\r\nمدرسه مادر شاه ، 452\r\nمدرسه ملا عبد إله ، 441\r\nمدرسه نيمارود ، 452\r\nمديترانه ، 220 ، 222 ، 229 ، 231 ، 237 ، 246 ، 249 ، 255 ، 258 ، 270 ، 271 ، 272 ، 273 ، 275\r\nمدينه ، 28\r\nمراغه ، 182 ، 288 ، 289 ، 291 ، 309\r\nمراكش ، 196\r\nمرج الدابق ، 227\r\nمرعش ، 33\r\nمرقد بابا افضل در مرق ، 411\r\nمرقد حسين ، 411\r\nمرقد سلطان مير احمد ( كاشان ) ، 411\r\nمرو ، 35 ، 54 ، 55 ، 82\r\nمزار خاتون قيامت ، 411\r\nمزار قطب الدين تربت حيدريه ، 418\r\nمسجد آقانور ، 441\r\nمسجد جامع اصفهان ، 413 ، 414\r\nمسجد جامع چشم ، 452\r\nمسجد جامع دماوند ، 411\r\nمسجد جامع سمنان ، 411\r\nمسجد جامع كرمان ، 415\r\nمسجد جامع يزد ، 438\r\nمسجد حكيم اصفهانى ، 441 ، 446\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nمسجد ساروتقى ، 441\r\nمسجد شاه ، 80 ، 346 ، 432 ، 453\r\nمسجد شيخ لطف إله ، 409 ، 420 ، 424 ، 429 ، 430 ، 431 ، 432 ، 447 ، 486 ، 487\r\nمسجد على ، 408 ، 409 ، 486\r\nمسجد فتح اصفهانى ، 418\r\nمسجد كبود تبريز ، 408 ، 409 ، 416\r\nمسجد گوهرشاد ، 435\r\nمسجد ميدان ، 411 ، 413 ، 418\r\nمسجد نو شيراز ، 484\r\nمسجد و حمام عليقلى آقا ، 452\r\nمسجد وزير ، 447\r\nمسجد وكيل ، 438\r\nمسخت ، 84\r\nمسقط ، 109 ، 253 ، 258\r\nمسكو ، 220 ، 227 ، 252 ، 263 ، 364\r\nمشهد ، 53 ، 56 ، 66 ، 72 ، 77 ، 82 ، 87 ، 89 ، 128 ، 139 ، 156 ، 184 ، 220 ، 240 ، 265 ، 267 ، 270 ، 306 ، 310 ، 328 ، 342 ، 345 ، 348 ، 379 ، 405 ، 406 ، 407 ، 413 ، 419 ، 434 ، 448 ، 449 ، 474 ، 479 ، 481 ، 486 ، 491 ، 506 ، 509 ، 519 ، 531\r\nمصر ، 10 ، 41 ، 220\r\nمغان ( دشت ) ، 18\r\nمكران ، 84 ، 189\r\nمكه ، 28 ، 187 ، 240 ، 294 ، 297 ، 345 ، 355 ، 434 ، 474\r\nملتان ، 265 ، 266\r\nموزهء ارميتاژ ، 402 ، 522 ، 523\r\nموزهء باردينى فلورانس ، 402\r\nموزهء بريتانيا ، 298 ، 516 ، 528 ، 529 ، 530\r\nموزهء پولدى پتسولى ، 375 ، 402\r\nموزهء جيپور ، 389\r\nموزه چرم آلمان ، 530\r\nموزه دوسلدورف ، 530\r\nموزه ريكس آمستردام ، 402\r\nموزه سارايه‌وو ، 376 ، 389\r\nموزه شهر هنر سن‌لوئيز ، 402\r\nموزه كانتى لس‌آنجلس ، 376\r\nموزه گيلدهال ، 299\r\nموزه لوور ، 392 ، 498 ، 519\r\nموزه متروپوليتن نيويورك ، 381 ، 382 ، 402 ، 498 ، 503 ، 504 ، 515\r\nموزه محلّى و ملى مونيخ ، 402\r\nموزه منسوجات واشنگتن ، 402\r\nموزه منسوجات ليون ، 381\r\nموزه ويكتوريا و آلبرت ، 376 ، 383 ، 531\r\nموزه هنر اسلامى برلين ، 383 ، 384 ، 402\r\nموزه هنر هامبورگ ، 530\r\nموزه هنرهاى تزيينى پاريس ، 387 ، 402\r\nموزه هنرهاى زيباى بستن ، 402 ، 516\r\nموزه هنرهاى فيلادلفيا ، 402\r\nموزه هنرى كليولند ، 402\r\nموزه گلاسكو ، 402\r\nموصل ، 267\r\nمونيخ ، 391 ، 392\r\nميرنز ، 201\r\nميس الجبل ، 155\r\nميلان ، 375 ، 384\r\nن ناپل ، 202\r\nنجف ، 83 ، 87 ، 333 ، 348 ، 477\r\nنخجوان ، 82 ، 182 ، 183\r\nنخيلو ، 192\r\nنروژ ، 191\r\nنسا ، 82\r\nنطنز ، 411 ، 413\r\nنقش جهان ( ميدان ) ، 156\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nنگارخانه فرير واشنگتن ، 498 ، 509 ، 510\r\nنگارخانه والترز بالتيمور ، 517 ، 518\r\nنميرى ، 266\r\nنوا ، 202\r\nنيريز ، 187\r\nنيشابور ، 184 ، 267 ، 272 ، 413 ، 441 ، 447 ، 535\r\nو واشنگتن ، 392\r\nوان ( قلعه ) ، 60 ، 190\r\nوجستان ، 55\r\nورساى ( كاخ ) ، 214\r\nولگا ( رود ) ، 191 ، 192 ، 209 ، 220 ، 221 ، 226 ، 227 ، 253 ، 263 ، 311\r\nونيز ، 183 ، 184 ، 192 ، 202 ، 225 ، 228 ، 234 ، 262 ، 272 ، 275 ، 318 ، 399\r\nوينه ، 57 ، 210 ، 382 ، 385 ، 391 ، 399 ، 402\r\nه هابسبورگ ، 382\r\nهامبورگ ، 252\r\nهامپتن ( قصر ) ، 199\r\nهرات ، 35 ، 36 ، 51 ، 53 ، 54 ، 55 ، 56 ، 66 ، 74 ، 75 ، 77 ، 79 ، 82 ، 88 ، 126 ، 127 ، 128 ، 187 ، 220 ، 265 ، 267 ، 282 ، 305 ، 307 ، 310 ، 340 ، 379 ، 381 ، 390 ، 394 ، 497 ، 498 ، 499 ، 505 ، 506 ، 509 ، 511 ، 512 ، 516 ، 530 ، 535 ، 541\r\nهرمز ، 83 ، 96 ، 110 ، 184 ، 186 ، 187 ، 188 ، 189 ، 192 ، 193 ، 194 ، 199 ، 200 ، 201 ، 219 ، 226 ، 228 تا 231 ، 232 تا 247 ، 252 ، 257 ، 271 ، 278 ، 386 ، 429\r\nهشت بهشت ( كاخ ) ، 448\r\nهلشتاين ، 205 ، 252 ، 253 ، 269\r\nهلند ، 206 ، 209 ، 218 ، 220 ، 225 ، 231 ، 235 ، 240 تا 244 ، 246 ، 247 ، 249 تا 253 ، 263 ، 272 ، 273 ، 276 ، 277 ، 386 ، 526\r\nهمدان ، 61 ، 98 ، 108 ، 138 ، 211 ، 239 ، 240 ، 267 ، 271 ، 327 ، 509\r\nهند ، 90 ، 97 ، 112 ، 113 ، 116 ، 183 ، 186 ، 188 ، 196 ، 200 ، 203 ، 207 ، 210 ، 212 ، 219 ، 220 ، 229 تا 231 ، 238 ، 242 ، 246 ، 247 ، 250 ، 252 ، 254 ، 259 ، 260 ، 264 ، 265 ، 271 ، 272 ، 273 ، 277 ، 280 ، 282 ، 288 ، 296 ، 307 ، 356 ، 371 ، 372 ، 386 ، 390 ، 537 تا 550 ، 563 ، 565 ، 568\r\nهنگرى ( مجارستان ) ، 57 ، 189 ، 224 ، 291\r\nهوسدان ، 242\r\nهيرمند ، 266\r\nى يزد ، 84 ، 133 ، 230 ، 238 ، 266 ، 267 ، 268 ، 272 ، 378 ، 379 ، 387 ، 397 ، 398 ، 413 ، 509\r\nيزدخواست ، 266\r\nيونان ، 37\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nانتشارات جامى تقديم مىكند سرزمين ايران از پژوهشگاه دانشگاه كمبريج ترجمه : دكتر فرزاد آرام\r\nتاريخ ايران از پژوهشگاه دانشگاه كمبريج دورهء ماد ترجمه : بهرام شالگونى\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nتاريخ ايران از پژوهشگاه دانشگاه كمبريج دورهء هخامنشيان ترجمه : دكتر مرتضى ثاقب‌فر\r\nتاريخ ايران از پژوهشگاه دانشگاه كمبريج دورهء افشاريان - زنديان قاجاريان - پهلويان\r\n\r\n\r\n","description":"","footnote":"","page_name":" 712 ","page_number":712}
  ]