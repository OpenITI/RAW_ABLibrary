[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ فرهنگ و تمدن اسلامى\r\nفاطمه جان احمدى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nجان احمدى ، فاطمه ، 1343 -\r\nتاريخ فرهنگ و تمدن اسلامى / فاطمه جان احمدى ؛ نهاد نمايندگى مقام معظم رهبرى در دانشگاهها ، مركز برنامه ريزى و تدوين متون درسى . - قم : دفتر نشر معارف ، 1386 .\r\n288 ص . ( مجموعه تاريخ ؛ 28 ) 000 / 18 ريال\r\nISBN : 978 - 964 - 531 - 103 - 0\r\nكتابنامه : ص . [ 271 
  ] - 288 ؛ همچنين به صورت زيرنويس\r\n1 . تمدن اسلامى 2 . فرهنگ اسلامى الف . نهاد نمايندگى مقام معظم رهبرى در دانشگاهها ، مركز برنامه ريزى و تدوين متون درسى . ب . عنوان .\r\n4 ف 2 ج / 85 / 36 DS\r\n097671 / 909\r\nمجموعه تاريخ\r\n28\r\nتاريخ فرهنگ و تمدن اسلامى\r\nمؤلف : فاطمه جان احمدى\r\nتدوين : نهاد نمايندگى مقام معظم رهبرى در دانشگاهها\r\nمركز برنامه ريزى و تدوين متون درسى\r\nناشر : دفتر نشر معارف\r\nويراستار : امير عباس رجبى\r\nبازبينى نهايى : سيد سعيد روحانى\r\nچاپ : يكم ، پاييز 1386 / 3000 نسخه\r\nقيمت : 1800 تومان\r\nشابك : 0 - 103 - 531 - 964 - 978\r\nكليه حقوق محفوظ است\r\nمراكز پخش :\r\nمديريت پخش نشر معارف : قم ، خيابان شهدا ، كوچه 32 ، پلاك 3 ، تلفن و نمابر : 7744616 ؛\r\nفروشگاه شماره 1 : قم : خيابان شهدا ، كوچه 32 ، شماره 3 ، تلفن و نمابر 7744616 ؛\r\n2 . خيابان شهدا ، روبه روى دفتر مقام معظم رهبرى ، تلفن 7735451 ، نمابر 7742757 ؛\r\nتهران : خيابان انقلاب اسلامى ، چهار راه كالج ، جنب بانك ملت ، شماره 715 ، تلفن 8911212 ، نمابر 8809386 ؛\r\nپخش پكتا : تهران ، خيابان حافظ ، نرسيده به چهار راه كالج ، نبش كوچه بامشاد ، پلاك 525 ، تلفن 5 - 88940303\r\nنشانى الكترونيك : E - mail : info @ nashremaaref . ir\r\nپايگاه اينترنت : www . nashremaaref . ir\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nسخن مركز\r\nاستعداد خدادادى ، امكانات فراگير مادى و معنوىاى كه از گذشته تاكنون در اختيار ايرانيان بوده است ، و نيز تحولات نيم قرن اخير ، به‌ويژه انقلاب شكوهمند ملت مسلمان ايران به رهبرى حضرت امام خمينى قدس سره و پايمردى آنان در دفاع از سرزمين و هويت اسلامى خويش در مقابل انواع توطئه‌هاى منطقه‌اى و جهانى ، حركت اصلاح‌طلبى و مردم‌سالارى ، و فزونى مباحث روشنفكرى و دانش جديد ، نهضت نرم‌افزارى و توليد علم ، حكايت از آن دارد كه ايرانيان با تكيه بر توانايى خود برآنند تا در عرصه ملى و جهانى به نقش ويژه خود بازگردند . از طرفى دورى از استحاله در فرهنگ‌هاى ديگر ، پرهيز از دلخوش‌داشتن به گذشته دور يا نزديك ، و خطر تحجر و در حاشيه ماندن ، از آسيب‌هاى جدى پيش روى اين جهت‌گيرى هويتى - به‌ويژه در نسل جوان و دانشجو - است . از سويى نيز به نظر مىرسد توجه واقع‌بينانه - نه احساسى و ذهنى - به چهار منبع و آبشخور اصلى اين هويت ( اسلام ، ايران ، سنت و تجدد ) پايه‌هاى اين هويت را به شايستگى استوار مىسازد .\r\nاز آنچه به عنوان اسلام خوانده مىشود موضوعاتى چون وحدانيت ، جامعيت و برابرى در قبال قانون ، و از آنچه به عنوان ايران خوانده مىشود فرديت عارفانه و تساهل ، و از ميراث سنت ، موضوع عقلانيت ، اعتدال و جوانمردى ، و از تحول مهم و كارساز بشرى قرون اخير ( تجدد ) نيز دو مقوله فرديت مسئول و آزادى معقول ، در شكل‌دادن به هويت يك ايرانى راسخ براى ايفاى نقش ، كارساز و مؤثر است .\r\nتاريخ چند هزار ساله ايران نشان داده است هرگاه فرديت عارفانه با فرديت مسئول با وحدانيت ماورايى و وحدت اجتماعى - كلمه توحيد و توحيد كلمه - پيوند خورده و اعتدال و برابرى در برابر قانون با آزادى معقول درآميخته ، انسان مخلوق و متواضع نه مدعى ربوبيت يا اعجاز ، برخوردار از خودباورى ، به ميدان آمده است و اين همان كليد طلايى ايفاى نقش در جهان معاصر با هويت اسلامى - ايرانى است .\r\nدر كتاب پيش رو ، خانم دكتر فاطمه جان‌احمدى كوشيده است تا با بازنمايى مؤلفه‌هاى فرهنگ و تمدن اسلامى ، بخش مهمى از هويت امت واحد اسلامى و تاريخ پرفراز و فرود آن\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nرا با تأكيد بر نقش عنصر ايرانىِ اين هويت و حقيقت به تصوير كشد .\r\nكتاب داراى نُه بخش اصلى و مطابق با سرفصل‌هاى مصوب درس تاريخ فرهنگ و تمدن اسلامى مىباشد . مؤلف در بخش اول به بازنمايى اصطلاحاتى چون تاريخ ، تمدن ، فرهنگ و تجدد ، تفاوتها ، شاخصه‌ها ، اركان و علل و عوامل پايايى يا انحطاط هر يك به‌طور عام پرداخته است و در بخش دوم تمدن اسلامى ، محدوده جغرافيايى و تاريخى ، نظريه‌ها ، مبانى ، نشانه‌ها و اركان ، كم و كيف تأثير فرهنگ و تمدن‌هاى پيشين در پيدايى تمدن اسلامى را بررسى كرده است . بخش سوم به نهضت شكوفايى علمى در تمدن اسلامى اختصاص يافته است . بخش چهارم به تاريخچه آموزش در اسلام و دوره‌هاى مختلف آن ، سير تحول آموزش و نهادهاى آموزشى در تمدن اسلامى پرداخته است و در بخش پنجم به مقوله هنر ، منشأ ، قلمرو و ويژگىهاى هنر اسلامى و دوره‌هاى تاريخى و تحولات و ابعاد هنر اسلامى مىپردازد .\r\nدر بخش ششم به ارزيابى تأثير تمدن اسلامى بر تمدن غرب در حوزه‌هاى مختلف علم پرداخته است . بخش هفتم به علل ركود و ضعف تمدن اسلامى ، علل و عوامل درونى و بيرونى آن اختصاص يافته است و در بخش هشتم براى برون‌رفت از وضعيت نه چندان دلخواه جهان اسلام و لزوم شناخت جهان و موقعيت مسلمانان و لزوم نگاه به آينده و ايجاد حركت و روحيه بيدارى ، به ظرفيت‌هاى موجود در جهان اسلام پرداخته است . موقعيت جغرافيايى كشورهاى اسلامى ، مرزهاى فرهنگى مسلمانان ، منابع زيرزمينى ، نيروهاى انسانى و سرمايه‌هاى معنوى جهان اسلام ، بخشى از موضوعات اين بخش است ، و بخش نهم به‌منزله هشدار و پيش‌گيرى از آسيب‌هاى احتمالى ، به وضعيت معنوى دنياى مدرن ، مشكلات و انحطاط دامن‌گير آن پرداخته است .\r\nگروه تاريخ و تمدن اسلامى مركز برنامه‌ريزى و تدوين متون درسى از تلاش عالمانه ، مخلصانه و دلسوزانه خانم جان‌احمدى كه به حق زحمت طاقت‌فرسايى را متحمل شدند تا اين متن آماده شود قدردانى كرده ، آرزومند توفيقات روزافزون ايشان است و اميدوار است از نظرات و پيشنهادهاى صاحب‌نظران ، اساتيد و دانشجويان گرامى در بر طرف كردن كاستىهاى احتمالى كتاب بهره‌مند گردد .\r\nنهاد نمايندگى مقام معظم رهبرى در دانشگاهها\r\nمركز برنامه‌ريزى و تدوين متون درسى\r\nگروه تاريخ و تمدن اسلامى\r\n\r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nمقدمه\r\nحمد و سپاس بىغايت و شكر و ثناى بىنهايت خدايى را سزاست كه حىّ ازلى و قيوم لايزلى است . وجودى كه حيات هر موجود در گرو رشحه‌اى از رشحات بىكران وجود اوست . آن كه بقاى ابدى و حيات سرمدى است و هيچ گرد فنايى بر دامن پرنعمت و رحمتش ننشيند ، زيرا « كل من عليها فان و يبقى وجه ربك ذوالجلال و الاكرام » .\r\nصلات و صلوات پى در پى نثار رسولش محمد مصطفى صلى الله عليه و آله ، ريحان باغ بلاغ ، آخرين انبيا ، خلوت‌نشين كعبه درگاه إله ، محرم اسرار كبريا ، مبشر اتقيا و كسى كه شأن بىبديلش « لولاك » ، جايگاه رفيعش ايوان افلاك ، صفت قرب و معراجش « سبحان الذى أسرى » است .\r\nدرود و هزاران سپاس بىشمار بر ساحت پرنعمت اهل‌بيت عصمت عليهم السلام شاهكاران خلقت و دستگيران از پاى افتادگان و شفيع محشر . آنان كه بشر گم كرده راه در دشت عفن جاه و مقام ، بىدامن توسلشان راه به‌جايى نخواهد برد .\r\nبارى ، نياز روزافزون پژوهندگان و ميراث‌بَران تمدن اسلامى به فهم موضوعات تاريخى مرتبط با حوزه تاريخ تمدن و نيز تقاضاى مركز برنامه‌ريزى و تدوين متون درسى از اين حقير ، نگارنده را بر آن داشت تا با ارائه يافته‌هاى تاريخى به خوانندگان و انتقال بخشى از ميراث گذشتگان به ايشان ، در اين مهم به انجام وظيفه بپردازد . زيرا خطيرترين مسئوليت ما حفظ تاريخ گرانبهاى فرهنگ و تمدنى است كه ميراث ارجمند و ارزشمندش از آن ملتى است كه رسول اعظم صلى الله عليه و آله از توانايى آنها در اكتساب علم در ثريا خبر داد .\r\nبيان و ترسيم شگفتىهاى تمدن اسلامى در پنج تا شش قرن ، براى دو واحد درسى ما را از پردازش كامل رويدادها و حاشيه‌پردازى باز داشته است و تنها تصوير بخش تاريخ پر فراز و فرود فرهنگ و تمدنى است كه يكسر در حكومت نوپاى پيامبر اكرم صلى الله عليه و آله در مدينة النبى دارد و\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nيكسر در سرزمين‌هاى فتح‌شده‌اى كه گستردگى ارضى آنها از دروازه‌هاى سند آغاز تا دشت‌هاى وسيع جنوب اروپا كشيده مىشد . پايدارى اسلام در اين عرصهء وسيع قرن‌ها به‌طول انجاميد . اين تداوم بىوقفه موجب شد تا جلوه‌اى پر معنا از مضامين اسلامى توأم با روح وحدت‌گرايى برخوردار از نگرش توحيدى جان گيرد و امت واحدى در اين كلان‌سرزمين به‌وجود آيد . اين امت واحد با برخوردارى از آموزه‌هاى غنى قرآنى و تمسك به سيرهء نبى مكرم رسول اللَّه صلى الله عليه و آله و سلوك اولياءاللَّه به عنوان مهم‌ترين زيرساخت‌هاى فرهنگى ، اركان تمدنى را درانداخت كه با بديل‌هاى متقدمش متفاوت و از معاصران و متأخرانش متمايز بود .\r\nكتاب پيش‌رو تلاشى است براى بازنمود مؤلفه‌هاى فرهنگ و تمدن اسلامى كه با دستان پر توان مسلمانان جان گرفت و با تدبير متفكران مسلمان بالنده شد و در سايه‌سار وفاق اسلامى گسترش يافت . بنيان غنى تمدن اسلامى كه مؤلفه‌هاى آن ( اخلاق ، علم ، سياست ، قوانين و . . . ) بر مدار دين اسلام و آموزه‌هاى قرآنى و توجه به حيات نبوى و اهل‌بيت او بود به سرعت اين تمدن را بر فراز سكوى مجد و عظمتى نشاند كه همه تمدن‌هاى بعدش ريزه‌خوار خوان گسترده آن بودند . به ديگر سخن دستاوردهاى بىبديل اين تمدن كه در طى قرن‌هاى متمادى افتخاراتى را براى ملل مظلوم به ارمغان آورده بود به سرعت به سرزمين‌هاى غير مسلمان راه يافت و دستمايه‌اى شد براى خيزش فكرى و جهش علمى مردمان آن سامان .\r\nروح مسالمت‌آميز اسلامى با تكيه بر شعار برادرى و مساوات قلوب رهيدهء مردمان خسته از ظلم را گرد خويش فراهم آورد و مُهر پايان به تمدن‌هاى فرسوده‌اى زد كه جز پاره‌اى آداب و مناسك ، ابنيه و معمارى از آنها چيزى بر جاى نمانده بود .\r\nبدين ترتيب تمدن اسلامى پديده‌اى خارق‌العاده و شگفتى برانگيز شد ؛ تمدنى ايدئولوژيك با مجموعه‌اى از ساخته‌ها و اندوخته‌هاى معنوى و مادى ، آداب و رسوم مشخص ، سنن و معارف و علوم و فنون معين و مشترك كه در همهء وسعت ارضى تمدن اسلامى يكسان مىنمود .\r\nاگر مقرر باشد نمودارى از فرايند شكل‌گيرى تا اضمحلال اين تمدن ارائه شود و اساس زمانى اين كتاب بر آن مدار استوار گردد ، نقطه آغازين آن به مدينه منوره ( سال 1 - 11 ق ) باز مىگردد و سپس عصر فتوحات ( سال 11 - 132 ق ) را در برگرفته و ادوار ميانى آن به دورهء اموى ( سال 41 - 132 ق ) و ابتداى عصر عباسيان ( سال 132 - 148 ق ) كشيده مىشود . اوج\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nاين تمدن در فرصت زمانى مورد نظر به دورهء دوم عباسى ( سال 148 - 218 ق ) مىرسد و انحطاط تدريجى آن از اين عصر آغاز و به سال 656 ق ( سال حملهء ويرانگر مغولان و اضمحلال وحدت سياسى جهان اسلام ) ختم مىگردد . هرچند با رشد استقلال نسبى سرزمين‌هاى تحت سلطه حكومت اسلامى به‌ويژه در مغرب زمين و بعدها مشرق اسلامى تمدن‌هاى منطقه‌اى و محلى شكل خود را باز يافتند و رفته رفته در تاريخ جهان اسلام جايگاه ويژه‌اى به خود اختصاص دادند .\r\nبر اين اساس متناسب با حجم پيشنهادى و موضوعات متنوع اين كتاب ، فصول آن براساس سرفصل‌هاى مصوب چينش شد .\r\nاكنون كه كار نهايى اين كتاب به انجام رسيده وظيفه دارم از همه كسانى كه به نوعى در پرورش فكرىام مؤثر بوده‌اند ، تشكر نمايم - به‌ويژه از استاد ارجمندم دكتر صادق آيينه‌وند و دكتر علىمحمد ولوى . دوام وجودشان را از خداوند خواهانم . از لطف بىكران برادر ارجمندم جناب آقاى محمد نصيرى به دليل تشويق و حسن ظن و پىگيرىهاى مدامش سپاسگزارم و توفيق روزافزونش را مسئلت دارم . زيرا اگر دلسوزى و اصرار مكررش نبود اين اثر به ثمر نمىرسيد . از لطف بىدريغ ، دلسوزى و وظيفه‌شناسى برادر ارجمندم سيد سعيد روحانى به دليل بازخوانى نهايى و نكته‌بينىهايش از صميم دل سپاسگزارم . سوالهاى مكرر ، بازيابى اغلاط پيدا و پنهان در متن و تشويق ايشان به‌منظور تكميل مباحث ناقص و ترغيب وى در تقويت مباحث ، موضوعى است كه هرگز از چشم پر سپاس من دور نبوده است . خداوند به اين وجود پر بركت طول عمر دهد . نهايت سپاس و قدردانى نثار برادر ارجمندم جناب آقاى دكتر كلانترى رياست محترم و همكاران محترمشان در مركز برنامه‌ريزى و تدوين متون درسى كه پىگيرى مدامشان مزيد امتنان است . نيز از خانم زهرا برومند كه در گام‌هاى نخستين اين اثر همراهم بودند و مرا يارى رساندند سپاسگزارم .\r\nو ما توفيقى إلّابالله عليه توكلت و إليه أنيب\r\nفاطمه جان احمدى\r\nپائيز 1386\r\n\r\n","description":"","footnote":"","page_name":" 17 ","page_number":17},
  {"content":"\r\n . \r\n","description":"","footnote":"","page_name":" 18 ","page_number":18},
  {"content":"\r\n\r\n\r\nبخش اول : كليات\r\n\r\nمقدمه\r\nحوزه پژوهشى تاريخ فرهنگ و تمدن اسلامى همچون ساير رشته‌هاى علوم انسانى داراى مفاهيم و واژگان فنى مربوط به خود است . نزديكى معانى و گاه تطابق آنها با يكديگر موجب مىشود توضيح واژگانى و اصطلاحى مفاهيم و تعاريف آن ضرورت بيشترى يابد .\r\nچنانچه مفاهيم و تعاريف تاريخ فرهنگ و تمدن اسلامى از صراحت و دقت كافى برخوردار نباشد ، پژوهشگران براساس برداشت شخصى و يا كلى خود عمل خواهند كرد و اين مشكل ، روند تحقيق را مختل خواهد نمود . بنابراين در آغاز ورود به بحث اصلى ، كلمات كليدى مورد نياز را به لحاظ واژگانى و اصطلاحى مورد بررسى قرار خواهيم داد .\r\n\r\nكليات و تعريف مفاهيم\r\n\r\n1 . تاريخ\r\n\r\nمعناى لغوى تاريخ\r\nبا رشد و توسعهء روزافزون فعاليت‌هاى فكرى و سياسى در دولت‌شهرهاى قرون ششم و پنجم پيش از ميلاد ، واژهء « ايستوريا » « 1 » به معناى « جستجوى هر آنچه دانستنش ارزش داشته باشد » ، جايگاه ويژه‌اى يافت . به تدريج كلمهء «  yrotsiH  » به معناى تاريخ از اين واژه برگرفته شد و به عنوان واژه‌اى علمى شأن خود را بازيافت . با گسترش ساير علوم از قرن نوزدهم ميلادى به بعد ، علم تاريخ نيز مفهومى فراتر از معانى پيشين يافت .\r\nبدين بيان ، واژهء تاريخ به طور عام داراى معانى چون : عهد ، حساب ، وقت و آگاهىدادن از آن ، شناساندن وقت « 2 » و يا ذكر و بيان غايت امرى در گذشته و حال ، « 3 » علم به حوادث گذشته ، سير زمان\r\n\r\n\r\n","description":"","footnote":"\r\n( 1 ) .\r\n 1 . Istoria . \r\n( 2 ) . سخاوى ، الاعلان بالتّوبيخ لمن ذمّ التاريخ ، ص 14 .\r\n( 3 ) . همان ، ص 16 ؛ ابن منظور ، لسان العرب ، ج 1 ، ص 60 .\r\n","page_name":" 19 ","page_number":19},
  {"content":"\r\n\r\nو حوادث ، تقويم ، نگارش حوادث بر حسب زمان و نيز مطالعهء برهه‌اى از زمان شد . « 1 » معانى ساده تاريخ چون روز و ماه و سال رفته‌رفته به متداول‌ترين اشكال توصيفى چون رويدادها و وقايع نزديك شد و كلماتى چون روزشمار ، دوران و حتى معناى تحت‌اللفظى ماه قمرى همان معناى تاريخ را يافت .\r\nدر زبان عربى نيز گاه تاريخ معادل كلمهء « خبر » است و عمدتاً به تاريخى اطلاق مىشود كه متضمن قصه و حكايت بوده و مرزبندى زمانى در آن لحاظ نشده است . « 2 » معناى ديگر اخبار در عربى رويدادهاى برجسته است كه اين معنا به «  yrotsiH  » در زبان يونانى بسيار نزديك است . « 3 »\r\nشايان توجه است ، پاره‌اى از محققان با عربى ندانستن واژه تاريخ ، بر قدمت واژگانى آن تأكيد دارند و آن را فارسى « 4 » و يا برگرفته از اهل‌كتاب « 5 » مىدانند . « 6 » آنان در تأييد ادعاى خود ، لفظ سامى آن « وَرْخ » « 7 » و يا معادل عبرى آن « يَرْح » به معناى ماه قمرى و يا « ريح » به معناى كره ماه را مثال مىآورند . « 8 »\r\n\r\nمعناى اصطلاحى تاريخ\r\nتاريخ در اصطلاح به معناى آشكار كردن احوال انبيا ، امامان ، فرمانروايان ، وزرا و خلفا و حوادث بزرگ مانند جنگ‌ها و فتوحات بر حسب زمان است . « 9 » برخى محققان نيز تعريف اصطلاحى تاريخ\r\n\r\n\r\n","description":"","footnote":"\r\n( 1 ) . براى آگاهى بيشتر بنگريد به : صادق سجادى و هادى عالم‌زاده ، تاريخ‌نگارى در اسلام ، ص 11 - 8 .\r\n( 2 ) . صادق آيينه‌وند ، تاريخ سياسى اسلام ، ص 16 .\r\n( 3 ) . كلمه تاريخ در زبان فرانسوى «  erotsiH  » ، در زبان انگليسى «  yrotsiH  » ، به زبان آلمانى «  ethcseG  » و به زبان ايتاليايى «  airotS  » است . اين واژگان با معادل كلمه فارسى تاريخ به معناى « علم به حوادث گذشته » تطابق دارد . براى آگاهى بيشتر بنگريد به : صادق آيينه‌وند ، علم تاريخ در گستره تمدن اسلامى ، ج 1 ، ص 36 .\r\n( 4 ) . برخى از زبانشناسان ، تاريخ را معادل واژه تركيبى « ماه روز » فارسى دانسته‌اند . بنگريد به : محى الدين الكافيجى ، المختصر فى علم التاريخ ، تحقيق محمد كمال‌الدين عزالدين ، ص 63 - 52 .\r\n( 5 ) . اهل كتاب به پيروان اديان آسمانى چون صابئين ، مسيحيان ، يهوديان و زرتشتيان اطلاق مىشود .\r\n( 6 ) . صادق آيينه‌وند ، علم تاريخ در گستره تمدن اسلامى ، ج 1 ، ص 53 .\r\n( 7 ) . فرانتس روزنتال ، تاريخ تاريخ‌نگارى در اسلام ، ترجمه اسداللَّه آزاد ، ص 23 و 24 .\r\n( 8 ) . محىالدين الكافيجى ، المختصر فى علم التاريخ ، تحقيق محمد كمال‌الدين عزالدين ، ص 63 - 52 .\r\n( 9 ) . سخاوى ، الاعلان بالتّوبيخ لمن ذمّ التاريخ ، ص 17 .\r\n","page_name":" 20 ","page_number":20},
  {"content":"\r\n\r\nرا در دو حوزه « علم حوادث گذشته بشرى » و « علم قوانين اين حوادث » خلاصه كرده‌اند . « 1 » پاره‌اى از صاحب‌نظران نيز تاريخ را بازتاب درگيرىها ، تضادها و مبارزات جوامع مختلف بشرى با يكديگر مىدانند و گاه در تعريفى كلىتر ، تاريخ را بسان نوارى دانسته‌اند كه همهء درگيرىها ، صلح‌ها ، حوادث و ديگر مسائل جوامع روى آن ضبط شده است . « 2 » ابن‌خلدون ، متفكر بزرگ اسلامى در تعريف اصطلاحى تاريخ مىنويسد :\r\nتاريخ ، انديشه و تحقيق در باره رخدادها و مبادى آنها و كندوكاوى دقيق براى يافتن علت آنهاست . تاريخ علمى است در باره چگونگى وقايع ، موجبات و علل واقعى آنها .\r\nبه همين دليل تاريخ از حكمت سرچشمه مىگيرد و سزاوار است تا از دانش‌هاى آن محسوب شود . « 3 » وى در ادامه مىافزايد :\r\nبايد دانست كه حقيقت تاريخ خبردادن از اجتماع انسانى ، يعنى اجتماع جهان و كيفياتى است كه بر طبيعت اين اجتماع عارض است ؛ چون توحش ، هم‌زيستى ، عصبيت‌ها و انواع جهانگشايىهاى بشر و چيرگى گروهى بر گروه ديگر و آنچه از اين اجتماع ايجاد مىشود . « 4 » امام خمينى قدس سره نيز در تعريف تاريخ آورده است :\r\nبدان كه بسيارى از علوم است كه بر تقديرى ، داخل يكى از اقسام ثلاثه است كه رسول‌اكرم صلى الله عليه و آله ذكر فرمودند ؛ . . . مثل علم تاريخ و امثال آن ، در صورتى كه با نظر عبرت به آنها مراجعه كنيم ، پس آنها داخل شوند در « آيه محكمه » كه به واسطه آنها علم به الله يا علم به معاد حاصل يا تقويت شود . « 5 » بنابراين تاريخ تمدن اسلامى يعنى بررسى سير تحول تمدن اسلامى در واحد زمان كه شامل\r\n\r\n\r\n","description":"","footnote":"\r\n( 1 ) . صادق آيينه‌وند ، علم تاريخ در گستره تمدن اسلامى ، ج 1 ، ص 57 .\r\n( 2 ) . يعقوب جعفرى ، بينش تاريخى قرآن ، ص 10 .\r\n( 3 ) . ابن خلدون ، مقدمه ، ص 4 .\r\n( 4 ) . همان ، ص 35 .\r\n( 5 ) . سيد روح الله موسوى خمينى ( امام ) ، چهل حديث ، ص 396 .\r\n","page_name":" 21 ","page_number":21},
  {"content":"\r\n\r\nهمهء حوادث و وقايعى مىشود كه به تدريج تمدن اسلامى را به وجود آورده‌اند .\r\n\r\nسودمندى تاريخ\r\nاين پرسش اساسى كه « مطالعه تاريخ چه فايده‌اى دارد ؟ » ، همواره ذهن بسيارى از خوانندگان تاريخ را به خود مشغول داشته است . « 1 » بىگمان دانستن فايده‌هاى مطالعه تاريخ افزون بر درك درست وقايع و رخدادهاى آن ، به كاربردى كردن علم تاريخ نيز مىانجامد و حوادث خشك و بىروح آن را به موضوعى عبرت‌آموز و پرتجربه مبدّل مىسازد . تجربياتى كه فراروى آدمى قرار گرفته ، ضمن دادن هويت به گذشته فرد و اجتماع ، چون چراغى فروزان حيات آينده را از انوار تابانش روشن مىكند . خوانندگان تاريخ نيك مىدانند كه تجربه اسلاف به آسانى به دست نمىآيد ؛ چنان كه سعدى فرمود : « كز بسى خلق است دنيا يادگار . » مطالعهء تاريخِ تمدن و فراگيرى صعوبت‌هاى گذشتگان و يادگيرى راهكارهاى عملى توفيقات و يا علل انحطاطشان ، همه اهدافى است كه اهل تاريخ آن را مىكاوند تا امروزِ خود را ساخته ، براى فردايى بهتر برنامه‌ريزى نمايند . در سايه‌سار اين تفكر هرگز از ناخوشنودى بسيار نااميد نشده و خوشحالى فراوان نيز آنان را از ياد خدا و هدف خلقت غافل نمىكند .\r\nبنابراين مهم‌ترين سودمندى تاريخ محض و يا حتى تاريخ تمدن ، عبرت‌آموزى ، تأمل در احوال گذشتگان ، آشنايى با عقايد و اديان پيشينيان و همچنين شناخت دردها ، آمال و تجارب آنهاست . امام على عليه السلام در تأييد همين مطلب مىفرمايد :\r\nحقى را كه گذشته است ، تصديق كن ؛ از گذشته دنيا براى آينده پند و عبرت گير . به درستى كه بعضى از آنها مانند بعضى ديگر است و آخرش به اولش پيوسته و همه نابودشونده و از دست رونده است . « 2 » با اين ديدگاه ، به رغم فناى همه چيز در دنياى مادى به جز ذات خداوند ، از همهء آثار فانى مىتوان عبرتى به بلنداى تاريخ گرفت .\r\nدر سودمندى تاريخ ، مورخ نكته‌سنج مصرى مىگويد :\r\nتاريخ اگر جز تذكار همين نكته كه « دنيا بقايى ندارد و در آن هيچ چيز چنان كه هست نمىماند » ، فايدهء ديگرى نداشت ، همين فايده براى آن بسنده بود . « 3 »\r\n\r\n\r\n","description":"","footnote":"\r\n( 1 ) . بنگريد به : عبدالحسين زرّين‌كوب ، تاريخ در ترازو ، ص 12 و 13 .\r\n( 2 ) . نهج‌البلاغه ، نامه 31 .\r\n( 3 ) . به نقل از عبدالحسين زرّين‌كوب ، تاريخ در ترازو ، ص 11 .\r\n","page_name":" 22 ","page_number":22},
  {"content":"\r\n\r\nگوته نيز بر سودمندى تاريخ صحّه مىنهد : « اگر تاريخ مورد حاجت هست ، براى كمك به زندگى و عمل است ، نه براى آنكه انسان را از زندگى و عمل بازدارد . » فردريش ويلهلم نيچه نيز در سودمندى و ناسودمندى تاريخ مىنويسد :\r\nنشاط ، وجدان آسوده ، اقدام بىدغدغه خاطر و ايمان به آينده ، همه اينها - چه در مورد فرد و چه در مورد ملت - بستگى به آن دارد كه خط مميزه‌اى بين آنچه آشكار و پديدار است ، با آنچه تيره و ناديدنى است ، وجود داشته باشد ؛ وابسته به آن است كه شخص بتواند به‌هنگام ، فراموش كند و به‌هنگام به ياد بياورد و با احساس قوى غريزى وقتى ضرورت تجربهء تاريخى يا غيرتاريخى وجود دارد ، مشاهده كند . « 1 » همو مىافزايد :\r\nتاريخ بيش از همه به انسانِ فعال و قوى متعلق است ؛ به آنكه درگير نبردى عظيم است و به اسوه‌ها ، آموزگاران و تشفىبخشان نياز دارد . « 2 » سرانجام اينكه :\r\nهر فرد و هر ملتى طبق اهداف خويش و توانايىها و نيازهاى خود محتاج معرفت خاصى از گذشته است ؛ گاهى به عنوان تاريخ عظمت ، گاهى به عنوان يادوارگى و گاهى به عنوان تاريخ انتقادى . . . .\r\nآن هدف عبارت از رابطه طبيعى يك عصر ، يك فرهنگ و يك ملت با تاريخ است و سبب پيدايش اين عطش شديد و تعديل‌شده ، بر حسب درجه ، نيازى است كه نيروى باطنى خلاقيت بر آن احاطه دارد ؛ يعنى آن معرفتِ از گذشته در تمام ايام فقط در خدمت آينده و حال مورد نياز است ، نه براى تضعيف حال و نه براى از بنيان برافكندن آينده‌اى كه سرشار از حيات است . « 3 » بنابراين مطالعه تاريخ به ويژه تاريخ تمدن اسلامى كه بخش‌هاى گمشده هويت مسلمانان را\r\n\r\n\r\n","description":"","footnote":"\r\n( 1 ) . فردريش ويلهلم نيچه ، سودمندى و ناسودمندى تاريخ ، ترجمه عباس كاشف و ابوتراب سهراب ، ص 18 و 19 .\r\n( 2 ) . همان ، ص 26 .\r\n( 3 ) . همان ، ص 42 .\r\n","page_name":" 23 ","page_number":23},
  {"content":"\r\n\r\nدر خود دارد ، بسيار سودمند است . درك چيستى و چگونگى تاريخ تمدن اسلامى و فهم رموز اعتلاى آن بىمطالعه تاريخ تمدن اسلامى ممكن نيست ؛ زيرا اين تاريخ سرشار از اندرز و تجربيات ارزنده و عبرت‌هاى ستودنى است كه مىتواند فراروى مسلمانان قرار گرفته ، هويت تاريخى و فراموش‌شدهء جوامع اسلامى را بازسازى نمايد .\r\n\r\n2 . تمدن\r\n\r\nتعريف واژگانى تمدن\r\nواژه « تمدن » معانى مختلفى را در بر مىگيرد ، اما اصلىترين معنايى كه محققان بر آن اتفاق‌نظر دارند ، شهرنشين شدن و اقامت در شهر است . بر همين پايه ، اين كلمه معادل واژه « شهر آيينى » « 1 » و به معناى « حسن معاشرت » « 2 » است . اين واژه از كلمه لاتين «  siliviC  » كه برگرفته از «  siviC  » يا «  siativiC  » يعنى شارمند مىباشد ، « 3 » مشتق شده است . بنابراين در فرهنگ‌هاى لغت ، زندگى « متمدن » « 4 » در برابر زندگى بربرهاى وحشى كه فاقد زندگى شهرنشينىاند ، به‌كار برده مىشود . .\r\nكلمه تمدن در عربى معادل واژه « الحضارة » به معناى اقامت در شهر است « 5 » و از ريشه حَضَر به معناى شهر ، قريه و روستاست و در مقابلِ بدويت و باديه‌نشينى قرار دارد . « 6 » بدين معنا ، تمدن مرحله‌اى از تكامل فكرى ، علمى ، هنرى ، ادبى و اجتماعى جامعه خواهد بود .\r\nاز ديگر معانى تمدن نزد اديبان و فرهنگ‌نامه نويسان ، تربيت و ادب است . از اين‌رو تمدن داشتن ، داراى تربيت اجتماعى بودن و يا شهرنشين شدن و به مرحله عالى تربيت اجتماعى رسيدن را قرين هم گرفته ، آنها را نقطه مقابل بربريت مىدانند . « 7 »\r\n\r\nمعناى اصطلاحى تمدن\r\nمعانى اصطلاحى تمدن نيز متعدد است . برخى آن را اجتماع انسان و تعاون و مشاركت آنها در\r\n\r\n\r\n","description":"","footnote":"\r\n( 1 ) .\r\n 1 . Civilization . \r\n( 2 ) .\r\n 2 . Civility . \r\n( 3 ) . واژه لاتين  siviC  ،  siativiC  و  siliviC  معادل معناى سياسى  lacitiloP  و  nabrU  است كه يك دولت سازمان يافته را در برابر جامعه قبيله‌اى قرار مىدهد . ( داريوش آشورى ، تعريف مفهوم فرهنگ ، ص 36 . )\r\n( 4 ) .  3 . Civilized . \r\n( 5 ) . ابن منظور ، لسان العرب ، ج 2 ، ص 103 .\r\n( 6 ) . احمد امين ، فجر الاسلام ، ص 11 .\r\n( 7 ) . بطرس البسطانى ، دائرة المعارف ( قاموس عام لكل فن و مطلب ) ، ج 6 ، ص 213 .\r\n","page_name":" 24 ","page_number":24},
  {"content":"\r\n\r\nبه دست آوردن غذا ، لباس و مسكن معنا كرده‌اند . برخى ديگر بر اين عقيده‌اند كه تمدن محصول تلاش جمعى بشر براى طى كردن مراحل تكامل اجتماعى و رسيدن به مرحله عالى آن يعنى زندگى شهرى است كه با بهره‌گيرى از خرد و دانش مىتوان به سوى متمدن‌شدن گام برداشت . « 1 » بنابراين تعريف اصطلاحى تمدن چنين است :\r\nجامعه‌پذيرى و نظم‌پذيرى يا برقرارى نظم اجتماعى براى همكارى و تعاون ميان انسان‌ها و زمينه‌اى براى مقبوليت يك فرهنگ . « 2 » از اين منظر ، تمدن ، زندگى كردن با يكديگر همراه با نظم معنا مىشود كه بر اثر آن خلاقيت فرهنگى امكان‌پذير مىگردد . « 3 »\r\n\r\nشكل‌گيرى تمدن\r\nانسان از ابتدايىترين شكل اجتماع ، يعنى چادرنشينى ، بيابانگردى و صحرانوردى - كه به نقل از ابن‌خلدون ، نظريه‌پرداز شهير مسلمان اصل و گاهواره اجتماع و تمدن است - « 4 » به يكجانشينى در كنار آب روى آورد و با استقرار در مكانى معين به تدريج اجتماعات بشرى را شكل داد . با ايجاد شهر ، نخستين كانون اجتماع تمدنى بنيان شد و انسان مستعد ، با بهره‌گيرى از عقل و دانش ضمن توسعه علم و رفع ضروريات زندگى به درجات بالايى از كمال‌طلبى ، قانون‌شناسى و آداب‌پذيرى اجتماعى نايل آمد . در پى اين تكاپوى مستمر ، نخستين تجلى نظم اجتماعى ( نهادها و ارزش‌ها ) در فضايى محدود پديد آمد و به دنبال آن ضمن يافتن ثبات و استقرار ، بر نظام‌هاىِ همسان خود نيز تأثير نهاد . « 5 » در چنين شرايطى و البته به تبع اين تغيير ، در درون تمدن‌ها شكل خاصى از تخصص‌يافتگى نيروى كارِ توسعه‌يافته به وجود آمد .\r\nبنابراين تمدن را مىتوان محصول تلاش جمعى بشر « 6 » دانست كه براى رسيدن به عالىترين\r\n\r\n\r\n","description":"","footnote":"\r\n( 1 ) . همان ، ص 213 و 214 .\r\n( 2 ) . جهانگير معينى علمدارى ، موانع نشانه‌شناختى ، گفتگوى تمدنها ، ص 62 .\r\n( 3 ) . على بيگدلى ، نظريه‌پردازى انديشمندان غربى در حوزه تمدن ؛ چيستى گفت‌وگوى تمدنها ، ص 425 .\r\n( 4 ) . بنگريد به : ابن خلدون ، مقدمه ، ج 1 ، ص 229 .\r\n( 5 ) .\r\n 1 . Cecilor chard and james webb , world civilization and comparative study , P . \r\n 348 . \r\n( 6 ) . جهانگير معينى علمدارى ، موانع نشانه‌شناختى ، گفتگوى تمدنها ، ص 63 .\r\n","page_name":" 25 ","page_number":25},
  {"content":"\r\n\r\nمرتبه كمال انسانى و نخستين مرحله اجتماع كامل ( زندگى مدنى ) همهء استعدادها و خلاقيت‌هاى خود را به‌كار مىگيرد .\r\nيكى ديگر از نظريه‌پردازان اين عرصه آرنولد توين بى است . وى تمدن را مترادف با حالتى مىداند كه در آن معدودى از افراد تنها در توليد غذا شركت ندارند ، بلكه در امور اقتصادى ديگر چون صنعت و تجارت نيز دخيل‌اند . اينان با دارا بودن امتيازاتى ويژه مىتوانند اسباب تداوم حيات جامعه را در عرصهء تمدن فراهم آورند . به عقيده توين بى ، متخصصان غيراقتصادى ، روحانيان ، نظاميان حرفه‌اى و مديران ، در شمار اين گروه‌اند . بر پايه اين تعريف ، در جامعه‌اى كه اضافه توليد اقتصادى در آن وجود دارد ، تقسيم كار الزامى مىنمايد و افرادى كه داراى تخصص غيرمولّدند ، برخى وظايف اجتماعى را كه پيش‌تر بر عهده همه افراد جامعه بود ، بر عهده مىگيرند . « 1 » بدين ترتيب توين بى اقليتى را از اجتماع مولّد جدا مىكند كه در آفرينش آثار غيراقتصادى توانمند بوده ، به نوعى عامل ايجاد ساختمان تمدن نيز به شمار مىآيند .\r\nدر اين شرايط ، عالىترين شكل حيات جمعى با تقسيم كار جدى پديد مىآيد و تمدن شكل مىگيرد . در واقع آنچه بر روند توسعهء تمدنى مؤثر خواهد بود ، نظم اجتماعى به همراه نوآورى است . « 2 » بر پايه تحليل توين بى ، در نقاطى كه شرايط زندگى سهل است ، ساكنان آن تنبل و تن‌پرور خواهند بود و فكر خويش را براى انجام تغييراتْ كمتر به‌كار مىبندند و براى تغيير وضع زندگى خود نمىكوشند ؛ زيرا همه چيز به سهولت و وفور تحت اختيار افراد جامعه است . اما در شرايطى كه زندگى بسيار سخت مىگذرد و يا دست‌كم جامعه با مشكلات موجود در آن بسيار مواجه است ، مردم براى رفع مشكلات و نيازمندى خود و حتى به‌دست آوردن احتياجات زندگى پيوسته در حال تلاش هستند « 3 » و اختراع و اكتشاف همواره در حال گسترش است .\r\nبدين ترتيب از عناصر مهم تشكيل تمدن بشرى در درجه نخست ، علم و سپس قدرت و توانايى براى اجراى علم است . همچنين تلاش و پشتكار جمعى براى فعال نمودن نيروى خلّاقى\r\n\r\n\r\n","description":"","footnote":"\r\n( 1 ) . بنگريد به : آرنولد توين بى ، بررسى تاريخ تمدن ، ترجمه محمدحسين آريا ، ص 49 - 47 .\r\n( 2 ) . جهانگير معينى علمدارى ، موانع نشانه‌شناختى ، گفتگوى تمدنها ، ص 63 .\r\n( 3 ) . آرنولد توين بى ، بررسى تاريخ تمدن ، ترجمه محمدحسين آريا ، ص 49 .\r\n","page_name":" 26 ","page_number":26},
  {"content":"\r\n\r\nكه بشر براى تداوم حيات همواره بدان نيازمند است .\r\nدر نتيجهء امنيت و رونق اقتصادى ، زمينهء كنجكاوى ، ابداع و اختراع فراهم خواهد آمد و باب‌هاى علم و معرفت به روى بشر گشوده خواهد شد و از سويى همه وسايل و ابزار توسعه تمدنى و فرهنگى پديد خواهد آمد . « 1 » بيشتر تمدن‌هاى باستانى چون عيلام و ماد در جنوب غربى و غرب فلات ايران ، تمدن كِرْت در درياى مديترانه ، تمدن سومر ، اكد و بابل در بين‌النهرين و نيز آتن و اسپارت در يونان ، مراحل رشد خود را اين‌گونه طى كرده‌اند . اما آن دسته از تمدن‌هايى كه مسير تكاملى خود را به‌درستى پشت سر ننهاده و مهم‌ترين عوامل سازنده و تداوم تمدن چون دين و اخلاق را ناديده انگاشته‌اند ، تعادل ميان مظاهر مادى و معنوى تمدن را برهم زده و سرانجام به افول گراييده‌اند . اقوامى چون عاد ، ثمود ، مدين و سبأ نيز از اين دسته‌اند ؛ چنان كه قرآن كريم براى عبرت‌آموزى از آنها ياد مىكند و سرگذشتشان را به عنوان نمونه براى تبيين قوانين تاريخى و تمدنى متذكر مىشود .\r\n\r\nاشكال تمدنى\r\nتمدن اساساً پديده‌اى تاريخى است كه در مرحله‌اى از تاريخ حيات بشرى ظهور كرده و در گذر زمان تحول يافته است . « 2 » آن چنان كه از اسامى تمدن‌ها پيداست ، هر تمدنى عمدتاً با نام جغرافيايى محل تولد و رشد و نمو خود ، خوانده مىشود كه محدوده‌اى مشخص بوده و البته برداشتى متقابل از نام اقوام ساكن هر سرزمين نيز هست . « 3 » تمدن‌هايى چون كِرْت در جزاير درياى اژه ( 3000 ق . م ) تمدن مصرى در دره رود نيل ( 4000 ق . م ) تمدن هند در دره رود گنگ و سند ( 1500 ق . م ) تمدن چين در دره رود زرد ( 1500 ق . م ) تمدن بابل در كنار دو رود دجله و فرات ( 1500 ق . م ) تمدن سريانى در سواحل مديترانه ( 1100 ق . م ) تمدن يونانى در سواحل مديترانه و تمدن آريايى در فلات ايران ( 1300 ق . م ) « 4 » جملگى نام خود را از محل خيزش و يا اقوام خود برگرفته‌اند .\r\n\r\n\r\n","description":"","footnote":"\r\n( 1 ) . بنگريد به : ويل دورانت ، تاريخ تمدن ، ترجمه احمد آرام و ديگران ، ج 1 ، ص 3 .\r\n( 2 ) . جهانگير معينى علمدارى ، موانع نشانه‌شناختى ، گفتگوى تمدنها ، ص 69 .\r\n( 3 ) . كاظم علمدارى ، بحران جهانى و نقدى بر نظريه برخورد تمدنها و نظريه گفت‌وگوى تمدنها ، ص 51 .\r\n( 4 ) . آرنولد توين بى ، مطالعه تاريخ ، ص 3 ؛ نيز بنگريد به : ا ، ح ، آريان‌پور ، در آستانه رستاخيز ، رساله‌اى درباب ديناميسم تاريخ .\r\n","page_name":" 27 ","page_number":27},
  {"content":"\r\n\r\nتمدن‌ها براساس نوع تكوين ، اشكالى دارند و هريك داراى ويژگىهايى هستند كه مىتوان به‌وسيله آنها تمدن‌ها را از يكديگر بازشناخت و آنها را تقسيم‌بندى نمود . اين اشكال بدين قرار است :\r\n1 . تمدنهاى قبيله‌اى يا كوچنده مبتنى بر حيات دامدارى .\r\n2 . تمدنهاى يكجانشين مبتنى بر حيات كشاورزى .\r\n3 . تمدنهاى شهرنشين مبتنى بر حيات تجارى .\r\n4 . تمدنهاى شهرنشين مبتنى بر حيات صنعتى .\r\n5 . تمدنهاى يكجانشين مبتنى بر حيات دينى و ايدئولوژيك . تمدن اسلامى نمونه عالى اين نوع تمدن است كه اساس پژوهش كتاب حاضر است .\r\n\r\nاركان تمدن\r\nبه نظر ويل دورانت پس از تحقق شهرنشينى و استقرار نظم اجتماعى ، چهار ركن اصلى تمدن شكل مىگيرد :\r\n1 . پيش‌بينى و احتياط امور اقتصادى كه ركن مهم حيات بشرى است .\r\n2 . سازمان سياسى كه در گسترش امنيت و نظم اجتماعى مؤثر بوده و از هرج و مرج اجتماعى جلوگيرى مىكند .\r\n3 . سنن اخلاقى كه مقوّم جامعه تمدنى است . اخلاقِ مبتنى بر ارزش‌هاى فرهنگى جامعه به شكل‌گيرى ، هدايت و استمرار حيات تمدنى منجر مىشود .\r\n4 . كوشش در راه معرفت و بسط هنر كه عالىترين عنصر تمدن بشرى و تجلىگاه ذوق و نبوغ آدمى است . « 1 » به اين مجموعه مىتوان عوامل اثرگذار ديگرى را نيز افزود كه هريك نه‌تنها در ايجاد تمدن مؤثرند ، بلكه در تداوم آن نيز نقشى بسزا دارند . اركان ثابتى كه در شكل‌گيرى تمدن‌ها مؤثرند و به پايايى آنها مىانجامند ، عبارت است از :\r\n1 . دين : اساسىترين و مهم‌ترين ركن تمدن و مقوّم آن است كه مىتواند با ابزارهاى معنوى و فرامليتى ، ضمن هدايت جامعه ، به تمدن نيز هويت بخشيده ، در تقويت ساير عناصر چون اخلاق ،\r\n\r\n\r\n","description":"","footnote":"\r\n( 1 ) . ويل دورانت ، مشرق زمين ، گاهواره تمدن ، ترجمه احمد آرام و ديگران ، ج 1 ، ص 3 .\r\n","page_name":" 28 ","page_number":28},
  {"content":"\r\n\r\nسنن و معرفت هنرى مؤثر باشد . « 1 » .\r\n2 . اخلاق : عامل پيونددهنده اجتماع انسانى ، عامل بازدارنده خطا و نيز موجِد رعايت حقوق ديگران در جامعه است .\r\n3 . جغرافيا : ظرف مكانى رشد فضايل انسانى ، همراه با ساير عوامل وابسته به آن - چون اقليم و آب و هوا - كه مىتواند در ايجاد تمدن بسيار مؤثر باشد .\r\n4 . زبان : اساسىترين ركن موجوديت انسان است ؛ ضمن اينكه در بيان انديشه‌ها و عقايد نيز مؤثر بوده و در انتقال مفاهيم كليدى تمدن نيز نقشى بسزا دارد .\r\n5 . علوم و فنون : عالىترين محصول خرد بشرى ، ابزار تعالى تمدن و عامل رشد و دوام اجتماعى است .\r\n\r\nشاخصه‌هاى عمومى تمدن\r\nهر تمدنى داراى شاخصه‌هاى عمومى و اختصاصى است . شاخصه‌هاى اختصاصى تنها مختص يك تمدن بوده و باعث تمايز آن از ساير تمدن‌هاست ، اما شاخصه‌هاى عمومى مشترك بوده و قابل تعميم به ساير تمدن‌هاست . شاخصه‌هاى عمومى عبارتند از :\r\n1 . داراى ثبات و پايدارى در نظام شهرى بوده و تابع نظامات ناشى از مناسبات قانونى و اجتماعىاند .\r\n2 . داراى نوعى حكومت‌اند تا نظم اجتماعى را در جامعه تحقق بخشند .\r\n3 . از شاخصه‌هاى عمومى تمدن‌ها ايجاد تخصص ، پيدايش اصناف مختلف و تبعيت آنها از مقرّرات است .\r\n4 . همه تمدن‌ها داراى قوانين و قواعد ثابت‌اند و نهادهاى تقنينى را براى طراحى قوانين و ايجاد مقررات ايجاد مىكنند .\r\n5 . تمدن‌ها داراى مراكز اجرايىاند تا به وسيلهء آن بر ارشاد ، هدايت و اجراى قوانين نظارت نمايند .\r\n\r\n\r\n","description":"","footnote":"\r\n( 1 ) .\r\n 1 . See , Emil Durkheim and Marcel Mauss , Note on the notion of civilization , in JohnRundelland Stephen Menell ( edited ) classical Readings in culture andcivilization , p . 154 . \r\n","page_name":" 29 ","page_number":29},
  {"content":"\r\n\r\n6 . همه تمدن‌ها داراى مراكز اقتصادى و سياسىاند تا بتوانند به فعاليت‌هاى اقتصادى و سياسى جهت دهند .\r\n7 . تمدن‌ها به تأسيس نهادهاى علمى و سازمان‌هاى مرتبط براى آموزش و تربيت افراد جامعه ، مبادرت مىكنند .\r\n8 . همه تمدن‌ها به تكامل نظام اخلاقى و رشد معنويات اهتمام مىورزند .\r\n\r\nعوامل مؤثر در پيشرفت يا انحطاط تمدن‌ها\r\n\r\nالف ) عوامل پيشرفت تمدن‌ها\r\nبا بررسى تاريخِ سرگذشت حيات بشرى و چگونگى سير تكوين تمدن‌ها و نظام‌هاى اجتماعى ، مىتوان مراحل تولد ، رشد ، بالندگى و انحطاط آنها را ترسيم كرد . قرآن كريم نيز اين حركت ادوارى تاريخ را بدين‌سان مىپذيرد :\r\nوَ لِكُلِّ أُمَّةٍ أَجَلٌ فَإِذَا جَاءَ أَجَلُهُمْ لا يَسْتَأْخِرُونَ سَاعَةً وَ لا يَسْتَقْدِمُونَ . « 1 »\r\nو براى هر امّتى اجلى است ؛ پس چون اجلشان فرا رسد ، نه [ مىتوانند 
  ] ساعتى آن را پس اندازند و نه پيش .\r\nبا اين تعبير مىتوان دريافت كه اجتماعات انسانى همواره با استفاده از تعقل و علم ساده ، مرحلهء ابتدايى را پشت‌سر نهاده ، وارد عرصهء رشد و تكامل مىشوند . طى كردن اين مراحل به مدد بهره‌گيرى از خردگرايى ، استفاده از علوم و فنون و به كار بستن ابزار كارآمد و قانون‌مدار ميسر خواهد بود . چنانچه اين دورهء تاريخى بر مبانى اخلاقى و دينى و اصول صحيح انسانى استوار نباشد ، تمدن در سراشيبى انحطاط قرار خواهد گرفت . پس از سقوط ، بار ديگر جوانه‌هاى تمدن بعدى بر ويرانه‌هاى تمدن پيشين ظاهر خواهد شد و نظامى جديد و جامعه‌اى نوين شكل مىگيرد .\r\nاين سنتِ بىتغيير همچنان چرخه‌اى از تمدن‌هاى قديم و جديد را پديد خواهد آورد . « 2 »\r\nدر اينجا پرسش‌هاى متعددى مطرح خواهد شد ؛ مثلًا اينكه علل پيشرفت تمدن‌ها چيست ؟\r\nچه عناصرى مىتواند در بالندگى و رشد عرضى تمدن‌ها مؤثر باشد ؟ چگونه برخى از تمدن‌ها در\r\n\r\n\r\n","description":"","footnote":"\r\n( 1 ) . الاعراف ( 7 ) : 34 . و شبيه آن نيز در سوره‌هايى چون يونس ( 10 ) : 49 ؛ حجر ( 15 ) : 4 ؛ نحل ( 16 ) : 61 ؛ مؤمنون ( 23 ) : 43 آمده است .\r\n( 2 ) . بنگريد به : جعفر سبحانى ، منشور جاويد قرآن ، ص 356 - 354 .\r\n","page_name":" 30 ","page_number":30},
  {"content":"\r\n\r\nمسابقه فرهنگى ، گوى سبقت را از ساير تمدن‌ها مىربايند ؟ ملاك‌هاى پيشرفت تمدنى چيست ؟\r\nآيا اين چرخهء تولد ، بالندگى و انحطاط ، هدفمند است يا بىهدف ؟\r\nيافتن پاسخ چنين پرسش‌هايى نيازمند بررسى و تفكر در احوال و آثار پيشينيان است . تاريخ پر رمز و راز حيات بشرى به همراه تحولاتى كه بر آن گذشته است ، مشحون از حوادث و رخدادهايى اثرگذار در بروز و فراز و فرود تمدن‌هاست . بشر پيش از طى نمودن مراحل ابتدايى و زندگى ساده ، وارد مرحله نوينى از روابط منظم اجتماعى ، حقوقى و حكومتى شد . بدين‌رو شهرها ظهور يافتند و اشكال متنوع شهرى با فعاليت‌هاى متفاوت اقتصادى ، فرهنگى و مناسبات اجتماعى پديد آمدند . در اين ميان سازمان‌ها ، نهادها ، طبقات اجتماعى ، سياسى و اقتصادى شكل گرفتند و هر يك حوزه‌اى مختص به خود يافتند .\r\nبا رشد بخش‌هاى مختلف شهرى ، به ويژه بخش اقتصادى آن ، توليدات و مبادلات توسعه يافت و طبقات مرتبط با آن از رفاه بالايى برخوردار شدند . به موازات اين تغيير ، ساير بخش‌هاى اجتماعى نيز رشد كردند . اگر در اين جريان فعاليت‌هاى علمى نيز جايگاه خويش را بازيابند و جامعه به علم‌اندوزى و فن‌آورى روى آورد ، رشد جامعه تسريع بيشترى خواهد يافت .\r\nاز آنجا كه جهل و نادانى همواره اساسىترين مشكل بشر بوده ، رفع اين مشكل تنها با تلاش در جهت فراگرفتن و آگاهىيافتن از جهان پيرامون مقدور است . بنابراين همه تلاش بشر آگاهىيافتن و توسعه حوزه معرفتى بوده است و اين سير تدريجى - گاه با شتاب و گاه آرام - هرگز متوقف نشد و نخواهد شد .\r\nبنابراين مىتوان عوامل مؤثر در پيشرفت تمدن‌ها را اين‌گونه باز گفت : « 1 » 1 . علم و توسعه دانش .\r\n2 . تعقل و خردگرايى .\r\n3 . ساختار مناسب اجتماعى .\r\n4 . سازمان فعال اقتصادى .\r\n5 . توسعه رفاه عمومى و گسترش عدالت .\r\n6 . تبعيت از سنن اخلاقى منبعث از متن جامعه و موافق با فطرت آدمى .\r\n7 . پايبندى به اصل وحدت و يكپارچگى اجتماعى .\r\n\r\n\r\n","description":"","footnote":"\r\n( 1 ) . ابن خلدون علل پيشرفت و يا سقوط دولت‌ها و تمدن‌ها را به خوبى ترسيم و تشريح نموده است . ( بنگريد به : مقدمه ، ص 297 - 283 . )\r\n","page_name":" 31 ","page_number":31},
  {"content":"\r\n\r\n8 . توسعه نظم اجتماعى .\r\n9 . تبعيت جمعى از قوانين اجتماعى .\r\n10 . رعايت حقوق ديگران و احترام به آن .\r\n11 . پرداخت حقوق متقابل دولت و مردم .\r\n12 . پرهيز از خودكامگى دولتمداران و خوددارى از ستم‌پيشگى .\r\n13 . نگاهبانى از حدود سرزمين و تقويت بنياد نيروى نظامى .\r\nگفتنى است تمدن‌هايى كه اساس آنها بر بنياد دين قرار گرفته‌اند ، برخى مؤلفه‌هاى ديگر نيز بدين عوامل افزوده مىشود كه در بحث تمدن اسلامى به تفصيل بدانها پرداخته خواهد شد .\r\n\r\nب ) عوامل انحطاط تمدن‌ها\r\nبديهى است هر تمدنى را آسيب و آفاتى است كه همواره جامعه را تهديد مىكند و به سوى انحطاط و زوال مىكشاند . « 1 » ابن‌خلدون به مدد قرآن كريم زندگى شهرىِ مبتلا به آفات را اين‌گونه ترسيم مىكند :\r\nشهرنشينى و حضارة عبارت است از تفنن‌جويى در تجملات و بهتر كردن كيفيات آن و شيفتگى به صنايع و وابستگى به فنون گوناگون و ازدياد ثروت . « 2 » در اين مرحله است كه عمران شروع مىشود و رشد مىيابد . اين عمران و آبادى و توسعه اقتصادى آنقدر پيش مىرود كه مصرف گرايى و تجمل و روىآورى به كارهاى ناپسند ، معمول مىگردد و سلحشورى ، شجاعت ، نوع‌دوستى ، مودّت فراموش مىگردد . هنگامى كه مصرف‌گرايى و تجمل‌پرستى خوى و عادت آنها شد ، رفته‌رفته عادات ناشايست بر جامعه مسلط مىشود و آفات اجتماعى گريبان‌گير جوامع و تمدن مىگردد . « 3 » بدين ترتيب آفات تمدنى را مىتوان اين‌گونه دسته‌بندى نمود :\r\n1 . دورى از خدا و روى آوردن به شرك و بت‌پرستى : اين آفت ، جامعه را از كانون وحدت‌گرايى دور و به بت‌پرستى و شرك نزديك مىكند . از اين پس جامعه گرفتار اميران و اشراف مستبد\r\n\r\n\r\n","description":"","footnote":"\r\n( 1 ) . جعفر سبحانى ، منشور جاويد قرآن ، ص 355 ؛ بنگريد به : احمد حسام مقدم ، سنت‌هاى اجتماعى درقرآن كريم ، ص 42 - 38 .\r\n( 2 ) . ابن خلدون ، مقدمه ، ج 1 ، ص 721 و 722 و 729 و 730 .\r\n( 3 ) . همان ، ص 322 - 320 .\r\n","page_name":" 32 ","page_number":32},
  {"content":"\r\n\r\nمىشود و استعمار و استثمار در پى زياده‌طلبى دولتمداران شكل مىگيرد و اربابان با ستايش و منفعت‌طلبى ، توده را به تكريم و تقدس خود وامىدارند .\r\n2 . تعصب و تبعيض نژادى : اين بلا موجب مىشود وحدت وجودى انسان فراموش گردد و نَسب و قوم‌مدارى به جاى آن بنشيند و منشأ و اصل واحد انسان‌ها ناديده انگاشته شود .\r\n3 . اختلاف طبقاتى : اين آفت دامنگير اجتماعاتى است كه در آن قسط و عدل جاى خود را به ظلم و زياده‌طلبى مىبخشد . طبقه‌اى مرفه و غنى ، طبقات فقير را بازپس مىزند و طبقه‌اى برتر با همه ثروت‌هاى انباشته در جامعه به وجود مىآيد . محصول چنين جامعه‌اى اختلاف طبقاتى است كه قشرهاى اجتماعى را تهديد مىكند و شمارى اندك به‌جاى خيل عظيم فقرا و ناتوانان اجتماعى و اقتصادى قرار مىگيرند .\r\n4 . حرص و آزمندى : اين عامل تا حد زيادى جامعه را به نيستى مىكشاند . در اين مسير ، عيش‌طلبى و شهوت‌رانى به عنوان مظاهر عمده زوال اجتماعى ، جامعه را به ناامنى و بىعفتى سوق مىدهد . ابتذال و افراط در لذت‌جويى ، زمينهء فاسدى را فراهم مىكند كه در آن هر امر ناشايستى رشد مىيابد . آيا در اين شرايط - كه اوج حيوانيت جامعه است - فضايل انسانى رشد مىكند ؟ آيا متمدنانِ برخوردار از چنين افراطهايى فرصت مىيابند در باره عمران و سير تكاملى حيات خويش بينديشند ؟ بىگمان شكستن قيود آزمندى و حرص ، شهوت‌رانى و بىعفتى بسيار دشوار است ؛ زيرا اينها عناصرىاند كه نفس آدمى را تهديد مىكنند و معنويت را از بين مىبرند و درون جامعه را متلاشى مىسازند . « 1 » 5 . نفاق و تفرقه : در اين مرحله جامعه متمدن كه به نفاق و تفرقه مبتلا شده ، از وحدت‌گرايى به‌دور مىافتد . بىترديد يكى از مهم‌ترين عواملى كه جامعه متمدن را به حركت و حيات وامىدارد ، وحدت و يكپارچگى است . آفت نفاق و تفرقه ، حلقه پيوند اجتماعات بشرى را نشانه مىگيرد و ضمن اختلال در روند حركت و تكامل باعث توقف آن مىشود . در اين مرحله ، قرآن كريم نيز با\r\n\r\n\r\n","description":"","footnote":"\r\n( 1 ) . توصيه قرآن كريم مبنى بر توجه به كانون خانواده و سركوب كردن طغيان شهوت با برخوردارى از حق طبيعى ازدواج ، بهترين و تنهاترين راه حل موجود براى رفع آفت ابتذال است : وَ مِنْ آيَاتِهِ أَنْ خَلَقَ لَكُمْ مِنْ أَنْفُسِكُمْ أَزْوَاجاً لِتَسْكُنُوا إِلَيْهَا . ( الروم ( 30 ) : 21 ) افزون بر اين در جايى ديگر قرآن كريم جاهلان جامعه را كه راه هوىپرستى پيش گرفته‌اند ، چنين نكوهش مىكند : « آرى ، مردم ستمكار [ مشرك 
  ] هواى نفس خود را از روى جهل و نادانى پيروى كردند . پس آن را كه خدا گمراه كرد ، چه كسى مىتواند هدايت كند ؟ [ البته هيچ‌كس نمىتواند 
  ] و آن گمراهان ستمكار را هيچ يار و ياورى نخواهد بود . » ( الروم ( 30 ) : 28 )\r\n","page_name":" 33 ","page_number":33},
  {"content":"\r\n\r\nتأكيد بر موضع وحدت بشرى ، پراكندگى و تفرق را امرى ناپسند مىشمرد :\r\nمِنَ الَّذِينَ فَرَّقُوا دِينَهُمْ و كانُوا شِيَعاً كُلُّ حِزْبٍ بِمَا لَدَيْهِمْ فَرِحُون . « 1 »\r\nاز كسانى كه دين خود را قطعه‌قطعه كردند و فرقه‌فرقه شدند ، هر حزبى بدانچه پيش آنهاست دلخوش شدند .\r\n6 . پايمال نمودن حق مستضعفان و مظلومان جامعه : آنچه به ظاهر در جوامع متمدن بسيار نمود دارد ، وجود طبقات ضعيف كم‌درآمد ، ناتوان اقتصادى و اجتماعى است . ناديده گرفتن اين بخشِ آسيب‌پذير جامعه ، از عوامل مهم انحطاط تمدن‌هاست . عللى كه در پديد آمدن فقر و يا بر هم خوردن تناسب اجتماعى و از ميان رفتن عدالت اقتصادى مؤثرند ، به همان اندازه در ايجاد طبقه مُترف نيز اثرگذارند . به بيانى ديگر ، تا كوخى ويران نگردد ، كاخى فراهم نخواهد شد . اين كاخ‌نشينان بىدرد همه مجراهاى اقتصادى و ثروت‌اندوزى را در دست خواهند گرفت و با انباشته كردن ثروتْ در رفاه خواهند زيست و اين در حالى است كه تضاد طبقاتى و فساد ، جامعه را به سوى تباهى مىكشاند و زمينه سقوط را فراهم مىكند . مستضعفان جامعه كه در فقر و نادارى دست و پا مىزنند ، اگر توانايى شوريدن را داشته باشند ، عليه طبقه نخست برخواهند خاست ، و گرنه مظاهر تخريب و تجاوز و فساد در جاىجاى جامعه نمايان مىگردد و نظام پوسيده و ناكارآمد و فاسد را در آستانه نابودى قرار مىدهد . قرآن كريم انسان‌ها را سبب اشاعه فساد مىداند :\r\nظَهَرَ الْفَسَادُ فِي الْبَرِّ وَ الْبَحْرِ بِمَا كَسَبَتْ أَيْدِي النَّاسِ . « 2 »\r\nبه سبب آنچه دستهاى مردم فراهم آورده ، فساد در خشكى و دريا نمودار شده است .\r\nبا اشاعه فساد و مبتلا شدن جامعه به ارزش‌هاى نامعقول و نامتعادل ، مظاهر تباهى در جامعه نمايان مىشود . در اين هنگام ، سنتِ بىتغيير خلقت از اين مردم انتقام مىكشد و نابودشان مىكند .\r\nخداوند بدين وسيله پرونده تمدن آنها را با اين آيه مىبندد : « 3 » فَانْتَقَمْنَا مِنَ الَّذِينَ أَجْرَمُوا . « 4 »\r\nو از كسانى كه مرتكب جرم شدند ، انتقام گرفتيم .\r\n\r\n\r\n","description":"","footnote":"\r\n( 1 ) . الروم ( 30 ) : 32 .\r\n( 2 ) . الروم ( 30 ) : 41 .\r\n( 3 ) . عزت الله رادمنش ، قرآن ، جامعه‌شناسى ، اتوپيا ، ص 147 .\r\n( 4 ) . الروم ( 30 ) : 47 .\r\n","page_name":" 34 ","page_number":34},
  {"content":"\r\n\r\n\r\n3 . فرهنگ\r\n\r\nتعريف لغوى فرهنگ\r\nبه دليل پيچيدگىهاى واژه فرهنگ و نيز تنوع موضوعى آن ، تا به امروز تعريف جامعى كه كاملًا بيانگر بار معنايى و مفهومى فرهنگ باشد ، بيان نشده است . « 1 » از اين رو ، محققان و نويسندگان اروپايى تعريف فرهنگ را مانند گرفتن هوا در مشت دانسته‌اند . « 2 » به‌منظور رسيدن به تعريفى جامع و پذيرش عمومى مفهوم اصلى فرهنگ ، مىبايد ابتدا به نكاتى چند توجه نمود .\r\nفرهنگ مفهوم بسيار عالى ، جامع و همه‌گيرى است كه بشر همواره بدان نياز دارد . همه آنچه در پيرامون انسان مىگذرد و زندگى او را احاطه كرده ، به نوعى با فرهنگ در پيوند بوده و اساساً اركان تمدن هر جامعه‌اى بر بنياد فرهنگ آن استوار است .\r\nواژه پر مايهء فرهنگ يكى از كهن‌ترين واژگان ادب پارسى است كه هم در آثار پهلوى و هم در متن‌هاى پارسى قديم نمود يافته است . در پارسى هخامنشى و ادبيات اوستايى ، فرهنگ از دو جزء « فرا » و « هنگ » تشكيل شده كه « فرا » پيشوندى است به معناى بالا و بيرون و « هنگ » نيز از ريشه اوستايى « ثَنگ » به معناى كشيدن گرفته شده است . بدين ترتيب اين واژهء تركيبى به معناى « بيرون كشيدن و يا بالا كشيدن استعدادها و لياقت‌هاى ذاتى نهفته در نهاد فرد و جامعه » است . « 3 » فرهنگ در لغت به معناى دانش ، حرفه ، علم ، فنون ، هنر ، آموختن ، به‌كاربستن ادب ، بزرگى ، سنجيدگى ، كتاب لغت ، آموزش و پرورش ، تربيت ، آيين و رسوم و عقل كاربرد يافته است . « 4 »\r\n\r\nمعناى اصطلاحى فرهنگ\r\nمعادل فرنگى واژه « فرهنگ » « 5 » به مفهوم علمى آن براى نخستين‌بار از قرن هجدهم ميلادى وارد\r\n\r\n\r\n","description":"","footnote":"\r\n( 1 ) . تنوع و گستردگى معنايى اين واژه به حدى است كه برخى از محققان 164 تعريف و عده‌اى ديگر 250 ، 300 و حتى 400 تعريف متفاوت از آن به‌دست داده‌اند . در اين باره بنگريد به : چنگيز پهلوان ، فرهنگ‌شناسى ، ص 17 .\r\n( 2 ) . سيد على اصغر كاظمى ، بحران نوگرايى و فرهنگ سياسى در ايران معاصر ، ص 35 .\r\n( 3 ) . على سامى ، نقش ايران در فرهنگ اسلامى ، ص 13 .\r\n( 4 ) . بنگريد به : علىاكبر دهخدا ، لغت‌نامه ، ج 39 ، ص 227 ؛ على اكبر نفيسى ( ناظم الاطباء ) ، فرهنگ نفيسى ، ج 4 ، ص 2557 ؛ محمد معين ، فرهنگ معين ، ج 2 ، ص 2538 ؛ چنگيز پهلوان ، فرهنگ‌شناسى ، ص 15 - 12 .\r\n( 5 ) .\r\n 1 . Culture . \r\n","page_name":" 35 ","page_number":35},
  {"content":"\r\n\r\nحوزه جامعه‌شناسى شد . در ابتدا به معناى كشت و زرع و در اصطلاح با تعاريف مختلفى كاربرد يافت . « 1 » براى نمونه ، گاه به اختصار آن را تعليم و تربيت و گاه نيز به تفصيل آن را مجموعه پيچيده‌اى از دانستنىها ، اعتقادات ، هنرها ، اخلاقيات ، قوانين ، عادات و هرگونه توانايى ديگرى كه انسان - به عنوان عضوى از جامعه - به دست مىآورد ، معنا كردند . « 2 » رفته‌رفته اين واژه معناى اصطلاحى وسيعى يافت چنان كه آن را مجموعه‌اى از اعتقادات ، رسوم ، رفتار ، فنون ، سامانه تغذيه و سرانجام مجموع آنچه فرد از جامعه مىگيرد ، دانسته‌اند . بدين ترتيب ، فرهنگ نتيجهء فعاليت‌ها و ابداعات بشر به تنهايى نبود بلكه به عنوان ميراث گذشتگان ، از راه فراگيرى مستقيم و غيرمستقيم و منابع شفاهى و مكتوب به او منتقل مىشد . « 3 » با همين رويكرد ، فرهنگ را پذيرشى از مجموع رفتارها و اعمال موجود در جامعه پنداشته‌اند كه اعضاى آن با ضوابطى مشترك ، تمامى آن را به كودكان خود و بخشى از آن را به مهاجرانى كه به عضويت جامعه درآمده‌اند ، منتقل مىكنند « 4 » و از نسلى به نسل ديگر قابل انتقال است .\r\nبا اين رويكرد ، فرهنگ در اصطلاح علوم اجتماعى اين گونه تعريف شد :\r\nمجموعه به‌هم‌پيوسته‌اى از انديشه‌ها و احساسات و اعمال كم‌وبيش صريحى كه به‌وسيله اكثريت افراد يك گروه پذيرفته شده و منتشر مىشود . « 5 » در علم مردم‌شناسى نيز فرهنگ راه و رسم زندگى يك جامعه معنا شده است و به اصطلاح آن را تلاش‌هاى فكرى بشر مىدانند كه از ديرباز تاكنون روى داده و سبب تعالى ملت‌ها شده است .\r\nبرخى از محققان از اين تعاريف جزئى پا را فراتر مىنهند و فرهنگ را اين‌چنين معنا مىكنند :\r\nهر آنچه انسان مىكند و هر آنچه عمل او به‌بار مىآورد ، در حوزه فرهنگ قرار مىگيرد . « 6 »\r\n\r\n\r\n","description":"","footnote":"\r\n( 1 ) . ابراهيم پور داوود ، فرهنگ ايران باستان ، ص 85 و 86 .\r\n( 2 ) . اصول و مبانى جامعه‌شناسى ، ص 127 .\r\n( 3 ) . چنگيز پهلوان ، فرهنگ‌شناسى ، ص 18 .\r\n( 4 ) . همان ، ص 4 .\r\n( 5 ) . به نقل از محمود روح الأمينى ، مبانى انسان‌شناسى ، ص 135 و 136 ؛ چنگيز پهلوان ، فرهنگ‌شناسى ، ص 18 .\r\n( 6 ) . جمشيد بهنام و رامين جهان‌بگلو ، تمدن و تجدّد ، ص 40 .\r\n","page_name":" 36 ","page_number":36},
  {"content":"\r\n\r\nآنچه مسلّم است فرهنگ آفريده و محصول تلاش فكرى و جمعى بشر است « 1 » و افراد جامعه جملگى حاملان آن به شمار مىآيند و از همين طريق از افراد ساير جوامع متمايز مىشوند . بر پايه اين تعاريف ، مىتوان فرهنگ را به طور كلى اين‌گونه معنا كرد :\r\nفرهنگ عبارت است از مجموعه دستاوردهاى مادى و معنوى انسان كه در سايه تلاش مشترك فكرى و عملى در طول تاريخ حاصل شده و همچون ميراثى براى نسل‌هاى پسين باقى مانده و هر نسل آن را كامل‌تر نموده و به نسل بعدى سپرده است .\r\nبا اين تعريف ، مؤلفه‌هاى فرهنگ عبارتند از : فرهنگ معارف و علوم ، اعتقادات ، هنرها ، صنايع ، اخلاق ، قوانين ، آداب و رسوم ، عرف و سنت‌هايى كه محصول پيشرفت ذهن انسان و نتيجه انتزاعى قوه تفكر و ادراك آدمى بوده ، « 2 » به عنوان حلقه پيوند انسان و اجتماع عمل مىكند . بنابراين فرهنگ مبناى بسيارى از انديشه‌هاى معنوى بشرى است و هرگونه سير تحول فكرى و تطور سياسى اجتماعى را نزد جوامع مختلف ، در بستر فرهنگى امكان‌پذير مىنمايد .\r\n\r\nچگونگى شكل‌گيرى فرهنگ\r\nعنصر زمان در تحول و پيشرفت فرهنگ بسيار مؤثر است ؛ زيرا موجبات غنا و پرمايگى فرهنگِ هر قوم ، ريشه در پيشينه كهن آن قوم دارد . « 3 » به سخن ديگر ، هرچه زمان بيشترى بر قوم و فرهنگِ گذشته بگذرد و دگرگونىهاى بسيارى پشت‌سر نهاده شود ، بر ذخاير معنوى و تجربه‌اندوزى افزوده مىشود و فرهنگ پرمايه‌تر و بارورترى به آيندگان ارزانى مىگردد و دائماً ضمن بازتوليد ميراث اسلاف ، آنچه مىبايد ، براى آيندگان بر جاى نهاده مىشود . بدين‌رو ، فرهنگْ معرّفِ هويت ، شخصيت ، نبوغ ، فضايل و ظرايف انديشه هر جامعه خواهد بود . فرهنگ همان چيزى است كه سبب ارتباط معنوى افراد جامعه با يكديگر مىشود و در پديدآوردن انديشه‌ها ،\r\n\r\n\r\n","description":"","footnote":"\r\n( 1 ) . محمد على مهيمنى ، گفتگوى فرهنگها و تمدنها ، ص 50 .\r\n( 2 ) . محمد رحيم عيوضى ، رشد مبانى فكرى و تحول فرهنگ سياسى در انقلاب اسلامى ، ص 5 .\r\n( 3 ) . على سامى ، نقش ايران در فرهنگ اسلامى ، ص 14 .\r\n","page_name":" 37 ","page_number":37},
  {"content":"\r\n\r\nدانش‌ها ، ادبيات ، هنرها و قوانين اجتماعى - كه بخشى از نيازمندىهاى جامعه مدنى است - مؤثر مىباشد .\r\nانتقال از غارنشينى و بيابانگردى به يكجانشينى ، روستاگزينى و شهرنشينى ، نخستين گام بشر براى دستيابى به مفاهيم اصلى فرهنگى است ؛ چراكه فرهنگ برآيند حيات جمعى بشر است . « 1 » دومين گام زبان خواهد بود كه يكى از مهم‌ترين تجليات حيات اجتماعى است ؛ زيرا تنها ابزارى است كه مىتوان به‌وسيله آن انديشه‌ها را از نسلى به نسل ديگر منتقل كرد و موجبات انتقال فرايند فرهنگى را فراهم نمود .\r\nسومين گام اساسى بشر ، ابداع خط است كه در سايه آن بشر مىتواند همه آراء ، انديشه‌ها ، تجربيات ، اعتقادات و ادراكات خود را ثبت نموده ، براى آيندگان بر جاى نهد .\r\nگام چهارم در جهت شكل‌گيرى فرهنگ و اعتلاى تمدن ، ابداع كاغذ است ؛ چه ايجاد و تكامل اين صنعت به پويايى و غناى بيش از پيش جامعه مىانجامد . كاغذ به عنوان بهترين عنصر تمدنى ، با ثبت دانش بشرى در پايايى آن نقش مهمى ايفا مىنمايد .\r\nگام نهايى در تثبيت عوامل و عناصر فرهنگى ، حفظ ارتباط و پيوند اجتماعى است ؛ چنان كه با اين گام بسيارى از عناصر فرهنگى افزون بر تثبيت مىتوانند از نسلى به نسل ديگر به سهولت انتقال يابند و هويت خود را بازيابند .\r\n\r\nويژگىها و شاخصه‌هاى فرهنگ\r\nاز آنجا كه فرهنگ همه تجليات تمدنى بشرى را در بر مىگيرد ، داراى ويژگىهايى است كه آن را از ساير فرهنگ‌ها متمايز مىكند . بنابراين هر آنچه از درون فرهنگ و متن جامعه سرچشمه مىگيرد ، در برون آن متجلى مىشود و مبنايى براى تبيين پيشرفت انديشه ، ذوق ، استعداد ، عواطف و آداب و سنن يك ملت مىگردد ؛ با اين توصيف مىتوان ويژگىهاى عمومى يك فرهنگ را اين‌گونه تقسيم‌بندى نمود :\r\n1 . فرهنگ هويت‌بخش انسان و مكانت‌بخش جامعهء متعلق به آن است .\r\n2 . فرهنگ وجه امتياز براى تمايز ميان تمدن‌ها است .\r\n3 . فرهنگ ميراث گذشتگان است و قابل سرايت و انتقال از جايى به جايى و يا از نسلى به نسلى ديگر است .\r\n4 . فرهنگ همواره خلاق و پوياست و همين رمز ماندگارى آن است .\r\n\r\n\r\n","description":"","footnote":"\r\n( 1 ) . بنگريد به : رابرت اچ لاور ، ديدگاه‌هايى در بارهء دگرگونى اجتماعى ، ترجمه كاووس سيد امامى ، ص 198 و 199 .\r\n","page_name":" 38 ","page_number":38},
  {"content":"\r\n\r\n5 . فرهنگ داراى حركتى آهسته و تدريجى است و تغييرات آن بسيار كند است .\r\n6 . فرهنگ فرامليتى است و هرگز محدوديت مرزى ندارد .\r\n7 . عنصر زمان در تغييرات فرهنگى بسيار مؤثر است .\r\n8 . همه سرمايه‌هاى معنوى و آثار هنرى ، فكرى و ادبى جامعه را در بر مىگيرد .\r\n9 . فرهنگ قابليت تبليغ و ترويج دارد .\r\n10 . فرهنگ ويژه همان جامعه و متعلق به آن است .\r\n11 . فرهنگ به رفتار عامه و خاصه مردم شكل و نظم مىبخشد .\r\n12 . فرهنگ قابليت تغيير و دگرگونى دارد .\r\n13 . فرهنگ محور اساسى پيوند ميان اعضاى جامعه است .\r\n14 . فرهنگ تقويت‌كننده همكارى و ايجاد روابط ميان افراد جامعه است .\r\n15 . فرهنگ شاخص بهترين شيوه براى سنجيدن انديشه ، سليقه و استعدادهاى هر قوم است .\r\n16 . فرهنگ راهنماى همه توانمندىهاى انسانى و عامل مبين رفتار او در فراز و فرودهاى زندگى اجتماعى است .\r\n17 . فرهنگ نشان‌دهنده بهره‌گيرى انسان از ميراث اسلاف خود است .\r\n18 . فرهنگ ابزار تجلى معنويات يك جامعه در طول تاريخ است .\r\n19 . فرهنگ تركيب همه عناصرى است كه انسان اجتماعى براى زندگى گروهى همواره فراهم آورده است .\r\n20 . فرهنگ راهرو و راهبر است .\r\n21 . فرهنگ محصول تلاش فكرى و عملى انسان و نتيجه خلاقيت و ابداعات اوست .\r\n22 . فرهنگ حاصل كمال بشرى است و منشأ آن عشق ، زيبايى ، راستى و نيكويى است .\r\n23 . فرهنگ نشانه كار و زاييده انتخاب بشر است . « 1 »\r\n\r\nفرهنگ‌پذيرى\r\nامروزه كاربرد اصطلاح فرهنگ‌پذيرى در آثار شفاهى و نگاشته‌ها بسيار متداول شده است . در آغاز\r\n\r\n\r\n","description":"","footnote":"\r\n( 1 ) . براى آگاهى بيشتر بنگريد به : على سامى ، نقش ايران در فرهنگ اسلامى ، ص 15 ؛ نعمت‌الله اكبرى ، « نقش انديشه دينى در فرآيند توسعه » ، نشريه علمى دانشگاه شاهد ، ص 35 ؛ محمد رحيم عيوضى ، رشد مبانى فكرى و تحول فرهنگ سياسى در انقلاب اسلامى ، ص 7 - 5 .\r\n","page_name":" 39 ","page_number":39},
  {"content":"\r\n\r\nبحث از پديدهء فرهنگ‌پذيرى با پرسش‌هايى از اين دست روبه‌روييم : فرهنگ‌پذيرى چيست ؟\r\nفرهنگ‌پذيرى و عوامل آن كدام‌اند ؟ دگرگونى فرهنگى چيست و چگونه صورت مىگيرد ؟ چه فرهنگى قابليت انتقال دارد ؟ چگونه فرهنگ از جامعه‌اى به جامعه ديگر منتقل مىشود ؟\r\nاينها پرسش‌هايى است كه محققان براى پاسخ‌گويى به آن تحقيقات گسترده‌اى را سامان داده‌اند . اين محققان در خلال مطالعات خود تعريفى كلى از فرهنگ‌پذيرى بدين مضمون ارائه داده‌اند :\r\nتأثير اعمال‌شدهء يك فرهنگ بر فرهنگ ديگر ، يا تأثير متقابل آن دو فرهنگ بر يكديگر به گونه‌اى كه دگرگونى حاصل شود . « 1 » محققان تا مدت‌ها مىپنداشتند كه فرهنگ‌پذيرى در نتيجه ارتباط مستقيم و متقابل بين دو فرهنگ حاصل مىشود و نتيجه تأثير فرهنگ قدرتمند و برخوردار از اعتبار ، بر فرهنگ ضعيف‌تر و عقب‌مانده‌تر است ؛ « 2 » حال آنكه امروزه با بررسى كلى فرايند فرهنگ‌پذيرى ، مىتوان دريافت كه عناصر فرهنگى در عصر حاضر ، حاصل برنامه‌ريزى آگاهانه فرهنگ قوىترى است كه با هدف سوداگرى اقتصادى و سياسى ، نوعى همگرايى اجبارى را به ساير مناطق تسرى مىدهد . « 3 » براى نمونه ، ادارهء استعمار بريتانيا ساليان متمادى با هدف ادارهء مستملكات استعمارى خود كوشيد تا آفريقايىها را متمدن كند و يا دفتر امور سرخ‌پوستان آمريكا تلاش كرد تا سرخ‌پوستان آمريكا را در يك برنامه‌ريزى كلان متمدن نمايد . بدين ترتيب فرهنگ‌پذيرى كه مىبايد از يك همگرايى متقابل و ارتباط فرهنگى جدى ، هدفمند و پويا برخوردار باشد ، يك‌سويه بوده و به سود فرهنگ قوىتر است ؛ تا بدانجا كه رفته‌رفته فرهنگ ضعيف از ميان مىرود .\r\nحال پرسيدنى است كه چگونه فرهنگ‌پذيرى صورت مىگيرد ؟ پاسخ بدين سؤال بسيار گسترده است . به رسم اختصار تنها به گزيده‌اى از عوامل مؤثر بر فرهنگ‌پذيرى اشاره خواهد شد .\r\nاين عوامل كه موجبات ارتباط فرهنگى را ايجاد مىكند و به همگرايى فرهنگى منجر مىشود ، از اين قرار است : استعمار ، جنگ ، پيروزى نظامى ، اشغال ، مهاجرت ، فعاليت‌هاى مذهبى ( ميسيونرى ) ، تجارت ، مسافرت سوداگران يا جهانگردان ، هم‌جوارى مرزى و همچنين وسايل ارتباطجمعى و\r\n\r\n\r\n","description":"","footnote":"\r\n( 1 ) . رابرت اچ لاور ، ديدگاههايى درباره دگرگونى اجتماعى ، ترجمه كاووس سيد امامى ، ص 208 .\r\n( 2 ) . همان ، ص 209 .\r\n( 3 ) . محمدتقى جعفرى ، فرهنگ پيرو و فرهنگ پيشرو ، ص 124 و 125 .\r\n","page_name":" 40 ","page_number":40},
  {"content":"\r\n\r\nرسانه‌هاى گروهى از قبيل راديو ، تلويزيون ، گيرنده‌هاى ماهواره‌اى ، شبكه‌هاى رايانه‌اى ( اينترنت ) ، روزنامه‌ها ، مجلات و كتاب .\r\n\r\nعناصر موجد فرهنگ و عوامل پايايى آن\r\nبر پايه مشهورترين تعاريفى كه از فرهنگ و تمدن بيان شد ، تمدن شامل همه مظاهر مادى و فرهنگ نيز در بر دارنده همه مظاهر معنوى و غيرمادى حيات انسانى است . « 1 » جوامع تمدنى هرگز بدون فعاليت‌هاى مادى و معنوى قادر نيستند به حيات خود ادامه دهند . انسان به عنوان مهم‌ترين عامل موجد تمدن در بهره‌ورى از همه موهبات الهى ، با بهره‌گيرى از هوش و درايت خويش مىتواند همه چيزهاى مادى را به اشيايى سودمند تبديل نمايد . از آنجا كه انسان ذاتاً موجودى مدنى است ، نمىتواند به‌تنهايى منابع طبيعى را تغيير شكل دهد . بر همين پايه ، حيات اجتماعى و تعاون و تشريك‌مساعى با همنوعان معنا مىيابد . توليد همه اسباب تمدنى و رفع نيازهاى اوليه زندگى چون تهيه غذا و مسكن ، مواد خام و توليد مواد مصرفى و همهء احتياجات بشر ، به بقا و تداوم مادى جامعه مدد مىرساند . « 2 » .\r\nهمچنين پويش‌هاى عالى انسانى چون احساس ، كنش ، انديشه ، زبان ، دانش و هنر موجد فرهنگ و تمدن است ؛ از آن روى كه ذهن و انديشه انسان بر همه عناصر و قوانينى كه به تعالى جامعه مىانجامد ، حاكم است . افزون بر عناصر پيشين ، مذهب و اخلاق هم به حيات فرهنگى جامعه محتوا و جهت مىبخشد . « 3 » از آنجا كه فرهنگ و تمدن هرگز دو مقوله جدا از هم نيستند و در بررسى حيات اجتماعى بشر لازم و ملزوم يكديگرند و گاه آنقدر بر هم منطبق‌اند كه تفكيك آنها مقدور نيست ، عناصر مشترك و وحدت‌بخش بسيارى دارند .\r\nاما اينكه عوامل پايايى فرهنگ كدام‌اند ، در برآوردى كلى مىتوان آنها را اين‌گونه برشمرد :\r\n1 . رابطه مستحكم فرهنگ با ساير اجزاى تمدنى يك جامعه به پايايى آن مىانجامد .\r\n\r\n\r\n","description":"","footnote":"\r\n( 1 ) . لوئيس كوزر ، نظريه‌هاى بنيادى جامعه‌شناسى ، ترجمه فرهنگ ارشاد ، ص 65 و 66 .\r\n( 2 ) .\r\n 1 . see , c . kluchohn and w . h . Kelly , the concept of culture , in Ralphlinton ( ed ) . The scince of man in the world crisis ( 1945 ) , pp . 78 , 107 . \r\n( 3 ) . محمدتقى جعفرى ، فرهنگ پيرو و فرهنگ پيشرو ، ص 79 و 80 .\r\n","page_name":" 41 ","page_number":41},
  {"content":"\r\n\r\n2 . زمان ، عامل تثبيت‌كننده عناصر فرهنگى است ؛ بدين معنا كه هر انداره فرهنگ مشمول گذشت زمان شود ، مىتواند از تزلزل عناصر فرهنگى بكاهد و آنها را به تثبيت نزديك‌تر نمايد .\r\n3 . عناصر هويت‌زاى فرهنگى چون آداب و رسوم كهن و عقايد و سنت‌هاى ديرينه ، هر اندازه با خواست آن ملت تطابق داشته باشد ، به پايايى فرهنگ منجر مىشود .\r\n4 . فرهنگ مىبايست با واقعيات و حقايق قابل اثبات حيات بشرى تطابق داشته باشد . هر اندازه اين تطابق بيشتر و عميق‌تر باشد ، ثبات عناصر فرهنگى بيشتر خواهد بود . « 1 »\r\n\r\nتفاوت و تشابه فرهنگ و تمدن\r\nبه رغم همه پيوستگىها و آميختگىهاى ميان دو مفهوم فرهنگ و تمدن ، مىتوان گاه در حيطه تعريف و مصداق يكى را به جاى ديگرى نشاند . البته تفاوت‌هاى درخور تأملى نيز ميان اين دو هست كه در جنبه‌هاى مختلف قابل بررسى است .\r\nبر پايه آنچه گفتيم ، تمدن در شكل مشخص خود بيانگر دوره‌هاى خاصى از تاريخ ملت است كه شامل ويژگىهاى برجسته جامعه در تمام بخش‌هاى زندگى مىشود ؛ از نهادهاى اجتماعى گرفته تا فن‌آورى ، ادبيات ، فلسفه ، علم ، معمارى ، هنر ، زبان ، دين و حتى سنن . بنابراين تمدن‌ها با دو عنصر زمان و مكان قابل تفكيك و تعريف‌اند .\r\nاما مطابق تعاريفى كه از فرهنگ به دست داديم ، فرهنگ در دو حوزه فرهنگ مادى و غيرمادى درخور بررسى و تأمل است و نمىتوان به صراحتِ واژه تمدن ، تعريف واحدى از آن بيان نمود . بدين‌سان فرهنگ نسبت به تمدن ، عام‌تر و بسيار دامنه‌دارتر تعريف مىشود .\r\nبرخى محققان ، فرهنگ را سرآغاز تمدن دانسته ، « 2 » معتقدند كه فرهنگ ممكن است هم‌پايه تمدن رشد نكند . هر جامعه و تمدنى داراى فرهنگ و يا خرده‌فرهنگ‌هايى خواهد بود كه با فرهنگ كل جامعه متفاوت است ، اما قدرت نفوذ فرهنگ بسيار زياد است ، چنان كه در فرايند توسعه مىتواند نفوذ مادى و معنوى خود را بر همه جوامع بگستراند . بدين‌رو شايد بتوان با نظر برخى\r\n\r\n\r\n","description":"","footnote":"\r\n( 1 ) . همان ، ص 116 و 117 .\r\n( 2 ) . كاظم علمدارى ، بحران جهانى و نقدى بر نظريه برخورد تمدنها و نظريه گفت‌وگوى تمدن‌ها ، ص 47 .\r\n","page_name":" 42 ","page_number":42},
  {"content":"\r\n\r\nمحققان هم‌داستان شد و تفاوت‌هاى مختلف تمدن و فرهنگ را اين‌گونه تقسيم‌بندى نمود :\r\nيك . تمدن بيشتر جنبه علمى ، عينى ، فنى و اطلاعاتى دارد و فرهنگ بيشتر جنبه ذهنى و معنوى . موضوعاتى چون هنر ، فلسفه ، حكمت ، ادبيات و اعتقادات ( مذهبى و غيرمذهبى ) در قلمرو فرهنگ قرار مىگيرند ؛ در حالى كه تمدن بيشتر ناظر به سطح حوايج مادى انسان در اجتماع است .\r\nدو . تمدن بيشتر جنبه اجتماعى و فرهنگ بيشتر جنبه فردى دارد . تمدن تأمين‌كننده پيشرفت انسان در هيئت اجتماع است ؛ حال آنكه فرهنگ به جز اين ، ناظر به تكامل فردى نيز هست . « 1 » سه . تمدن انباشت‌پذير و بازگشت‌ناپذير است ، اما اجزاى فرهنگ بسيار دگرگونىپذير و فزونىناپذيرند .\r\nبراساس اين تفاوت‌ها به طور كلى مىتوان درباره تمدن و رابطه آن با فرهنگ چهار نظريه را مطرح نمود :\r\n1 . تمدن و فرهنگ معادل و مترادف هم هستند و تفاوتى ميان آن دو نيست . كسانى چون ادوارد تايلر و گلدن وايزر مردم‌شناس شهير انگليسى « 2 » از معتقدان اين نظريه‌اند . در آراء اين متفكران ، فرهنگ و تمدن به معناى وسيع عبارت است از « مجموعه پيچيده‌اى شامل دانش‌ها ، اعتقادات ، هنرها ، اخلاق و قوانين و آداب و رسوم و ديگر عادات و توانايىهايى كه انسان به عنوان عضو جامعه ، آن را داراست . » « 3 » .\r\n2 . تمدن گونه‌اى معرفت علمى و فنى است . قائلان به اين نظريه بر آن‌اند كه مىتوان به مدد دانش علمى و فنى بر منابع طبيعى فايق آمد . « 4 » آلفرد و بر ، جامعه‌شناس آلمانى از معتقدان به اين نظريه ، فرهنگ را از جمله فرآورده‌هاى هنرى و مذهبى ، فلسفى ، آداب و رسوم و اعتقادات يك جامعه مىداند . او بدين وسيله مىكوشد تمدن را معادل فرهنگ مادى جامعه ، و فرهنگ را معادل فرهنگ معنوى معنا كند .\r\n\r\n\r\n","description":"","footnote":"\r\n( 1 ) . محمدعلى اسلامى ندوشن ، فرهنگ و شبه‌فرهنگ ، ص 80 .\r\n( 2 ) . لوئيس كوزر ، نظريه‌هاى بنيادى جامعه‌شناختى ، ترجمه فرهنگ ارشاد ، ص 151 .\r\n( 3 ) .\r\n 1 . E . B . Tylor , Primtive cupture , vol . 1 , john Murry , London , 1981 , pp . 1 - 6 . \r\n( 4 ) . لوئيس كوزر ، نظريه‌هاى بنيادى جامعه‌شناسى ، ترجمه فرهنگ ارشاد ، ص 150 .\r\n","page_name":" 43 ","page_number":43},
  {"content":"\r\n\r\n3 . نظريه سوم كه با دو ديدگاه اول و دوم متفاوت است ، خود به ديدگاه‌هاى مختلفى تقسيم مىشود .\r\nيك . جامعه‌شناسانى چون باتومور معتقدند كه واژه تمدن همچون فرهنگ اهميتى اساسى نيافته و به گونه‌اى بسيار كلى از واقعيت تهى است . در تعاريفى كه اين عده به‌دست مىدهند ، تمدن مجموعه‌اى فرهنگى است كه از ويژگىهاى عمده و مشابه چند جامعه خاص تشكيل شده است . با اين تعريف ، هر جامعه‌اى كه داراى مظاهر علمى ، فن‌آورى ، مذهب ، هنر و . . . بوده و آنها را از چند جامعه مختلف برگرفته باشد ، مىتواند به عنوان تمدن شناخته شود . به‌عبارتى ، تمدن ( اعم از مادى يا معنوى ) همان است كه از جامعه‌اى به جامعه ديگر انتقال مىيابد و ممكن است در فرهنگ جامعهء موردنظر پيشينه نداشته باشد ؛ در حالى كه فرهنگ ( چه مادى و چه معنوى ) از متن آن جامعه برخاسته و ابداع‌كننده جامعه موردنظر است . « 1 » دو . عده‌اى ديگر از پيروان اين نظريه چون مك ايور بر اين عقيده‌اند كه فرهنگ ما چيزى است كه ما هستيم و تمدن ما چيزى است كه آن را به‌كار مىبريم . به نظر او فرهنگ معادل است با بيان حالات زندگى چون ايدئولوژى ، دين ، ادبيات و هنر ؛ تمدن نيز عبارت است از ساختار جامعه ، نظام و كنترل شرايط اجتماعى شامل تكنيك‌ها و سازمان‌هاى اجتماعى . « 2 » سه . عدّه‌اى نيز فرهنگ را با ارزش‌هاى اجتماعى ، و تمدن را با واقعيت‌هاى اجتماعى مرتبط مىدانند .\r\nچهار . برخى قائلان اين نظريه بر آن‌اند كه تمدن نهاد پيچيده حكومتى است . « 3 » پنج . دسته‌اى ديگر تمدن را متشكل از نهادهاى دينى و اخلاقى مىدانند .\r\n4 . تمدن‌ها مرحله‌اى خاص از فرهنگ به شمار مىآيند . اسوالد اشپنگلر از طرفداران اين نظريه بر اين باور است كه تمدن‌ها نقطه پايان تكامل فرهنگ‌هايند . « 4 »\r\nبر اساس اين نظريات ، ميان محققان و صاحب‌نظران در معناى مفهومى و موضوعى فرهنگ\r\n\r\n\r\n","description":"","footnote":"\r\n( 1 ) . محمد على مهيمنى ، گفتگوى فرهنگها و تمدنها ، ص 204 .\r\n( 2 ) . چنگيز پهلوان ، فرهنگ‌شناسى ، ص 49 .\r\n( 3 ) . همان .\r\n( 4 ) . سيد على اصغر كاظمى ، بحران نوگرايى و فرهنگ سياسى در ايران معاصر ، ص 39 .\r\n","page_name":" 44 ","page_number":44},
  {"content":"\r\n\r\nو تمدن اختلاف‌نظر وجود دارد و هريك متناسب با تعاريف و تعابير مختص به خود تمدن را با فرهنگ مقايسه كرده‌اند . در اين سنجش‌ها عمدتاً ميان فرهنگ و تمدن مرز مشخصى قائل شده‌اند . آنان اين تفاوت‌ها را مطرح مىكنند :\r\nيك . مدنيت صورت مادى و خارجى پيشرفت انسان است ؛ در حالى كه فرهنگ تحقق باطنى و ارزش حقيقى اشياء و درك حقيقى آنهاست .\r\nدو . تمدن بيشتر جنبه علمى و عينى دارد ؛ حال آنكه فرهنگ عمدتاً داراى جنبه فكرى ، ذهنى و معنوى است .\r\nسه . تمدن ناظر به رفع حوايج مادى ، و فرهنگ ناظر به رفع احتياجات معنوى انسان است .\r\nچهار . همه تمدن‌ها مقررات و قوانينى دارند كه اغلب به صورت مجموعه‌اى مكتوب هستند ، اما فرهنگ مجموعه شايست‌ها و ناشايست‌هايى است كه جزو ذخاير شفاهى جامعه است .\r\nپنج . هر تمدنى مىتواند فرهنگ به شمار آيد ، اما هر فرهنگى اين‌گونه نيست .\r\n\r\n4 . تجدد\r\n\r\nمعناى واژگانى تجدد\r\nاين كلمه برگرفته از ريشه عربى « ج د د » است و معادل واژه «  weN  » در انگليسى به معناى نو و جديد « 1 » و يا نو شدن و تازه شدن است . « 2 » گاه نيز تجدد را به طور كلى معادل دنياى صنعتى به‌كار مىبرند ، مشروط بر اينكه توسعه صنعتى را جنبه منحصر به فرد دنياى متجدد بدانيم . « 3 » بىگمان نو شدن در مقابل كهنه ، همواره با تغيير و تحول همراه است ؛ تغييراتى ريشه‌اى كه هم مىتواند همه كيفيات زندگى روزمره بشر را متحول نمايد و هم بر خصوصىترين وجوه تجربيات نسل تأثير گذارد .\r\n\r\nمعناى اصطلاحى تجدد\r\nتجدد نوعى نظم اجتماعى جديد و يا فرهنگ نوينى است كه پس از طى يك دوره تمدنى جامعه\r\n\r\n\r\n","description":"","footnote":"\r\n( 1 ) . براى آگاهى بيشتر در باره اين واژه بنگريد به : آنتونى گيدنز ، تجدّد و تشخّص ، ترجمه ناصر موفقيان ، ص 10 .\r\n( 2 ) . محمد معين ، فرهنگ معين ، ص 1029 ؛ على اكبر دهخدا ، لغت‌نامه ، ص 385 .\r\n( 3 ) . آنتونى گيدنز ، تجدّد و تشخّص ، ترجمه ناصر موفقيان ، ص 34 .\r\n","page_name":" 45 ","page_number":45},
  {"content":"\r\n\r\nسنتى ، پديد مىآيد . اين نظم اجتماعى جديد به دليل ويژگىهاى تازه‌اش لزوماً امنيت و قطعيت جامعه سنتى را - كه ناشى از عادات و سنن ديرينه بود - ندارد ، بلكه به شيوه‌اى ناشى از دانش عقلانى مىكوشد تا جامعه را به جلو هدايت كند . بنا بر همين ويژگى ، برخى محققان معتقدند كه تجدد ، فرهنگِ خطر كردن است . « 1 » پس از سپرى شدن عصر ملوك الطوايفى در اروپا ، نخستين نهادها و شيوه‌هاى جديد تمدنى پديد آمد و از قرن بيستم ميلادى به بعد نيز نخستين تجليات فرهنگِ جديد بروز جدّى نمود و به سرعت ره جهانىشدن پيمود .\r\nدر ايران و ساير كشورهاى مجاور از قرن 19 ميلادى به بعد واژه تجدد در متون و ادبيات آنها نمايان شد . متفكران و انديشمندان نوگرا بر مبناى الگوهاى خارجى به فكر افتادند تا در جامعه دگرگونى ايجاد كنند . جريان تجددخواهان ، نخست در روسيه به‌بار نشست و بعدها در ژاپن و سرانجام در عثمانى شكل گرفت . « 2 » افراط در پذيرش الگوى جديد و تَرك سنت‌هاى فرهنگىِ ريشه‌دار و ديرينه ، باعث گسست در همين جوامع شد ؛ چه آنكه پذيرش كوركورانه بسيارى از مفاهيم جديد ، مستلزم ترك ميراث ملى و شعاير فرهنگى پيشين بود و همين خود مىتوانست زمينه ايجاد بحران هويت فرهنگى و يا تزلزل ارزش‌هاى اخلاقى در جامعه را فراهم آورد . مطابق تعريفى كه پيش‌تر به دست داديم ، تجدد معادل دنياى صنعتى قلمداد گرديد . بدين بيان ، صنعت‌گرايى و توجه به الگوهاى شوراهاى صنعتى به عنوان متجددان صنعت و علم و فن‌آورى يكى از محورهاى اصلى جامعه متجدد شد ؛ غافل از اينكه علم و فن‌آورى حكم شمشير دو لبى را دارد كه ضمن توليد شاخصهء جديد در جامعه ، مىتواند زمينه‌هاى خطرآفرينى را در اجتماعات بشرى بيشتر كند « 3 » و حتى جامعه را به انحطاط سوق دهد .\r\n\r\n5 . سنت و مدرنيته\r\nگاه تجدد را با واژه « مدرن » « 4 » هم‌معنا دانسته‌اند ؛ بدين بيان كه فرهنگ مدرن با همان فرهنگى\r\n\r\n\r\n","description":"","footnote":"\r\n( 1 ) . همان ، ص 18 .\r\n( 2 ) . جمشيد بهنام و رامين جهان‌بگلو ، تمدن و تجدّد ، ص 14 .\r\n( 3 ) . آنتونى گيدنز ، تجدّد و تشخّص ، ترجمه ناصر موفقيان ، ص 50 .\r\n( 4 ) .\r\n 1 . Modern . \r\n","page_name":" 46 ","page_number":46},
  {"content":"\r\n\r\nتعريف مىشود كه در مقابل فرهنگ سنتى قرار مىگيرد و ضمن به نقد كشيدن و گاه معنا كردن ارزش‌هاى حاكم بر جامعه سنتى ، به معارضه با آن برخاسته ، به تغييرات بنيادى با شيوه‌اى روشنفكرانه اقدام مىكند ؛ غافل از اينكه سنت ، ريشه در ژرفاى جامعه دارد و تداوم جريان همه‌جانبهء تاريخى و فرهنگى در متن جامعه است .\r\nسنت قالب‌هاى انديشه و زندگى و رفتار جامعه به شمار مىآيد ؛ مجموعه‌اى از ارزش‌ها ، شايست‌ها و ناشايست‌هاى موروثى اسلاف خود كه به طور شفاهى و مكتوب از نسلى به نسل ديگر انتقال مىيابد . اين نفوذ فرهنگى كه به مدد افرادى صاحب‌نفوذ و قدرتمند نگاهبانى شده ، به سهولت قابلِ تَرك و طرد نيست . هرچند فرهنگ مدرن و يا جريان تجدد مىكوشد با نوگرايى و هنجارشكنى و به‌كارگيرى روش‌هايى به ظاهر عقلانى در مقابل اقتدار سنتى جامعه بايستد و با همه اندوخته‌هاى علمى خود و با بهره‌گيرى از استدلال‌هاى عقلانى ، ميراث گذشتگان را به نقد كشد ، هرگز در محو و نابودى همه آنچه سنت ناميده مىشود ، توفيق نمىيابد .\r\nجريان مدرنيسم با القاى اهتمام به بهره‌مندى از نظام آموزشى غرب ، فن‌آورى و صنعتىشدن ( به ويژه در سال‌هاى نخستين پس از گذشت عصر استعمارگرايى ) خواهان تغيير در همه ساختارهاى اجتماعى جامعه شد . برخى اين روزگار را حد فاصل ميان رنسانس و انقلاب كبير فرانسه دانسته و شمارى ديگر نيز آغاز صنعتىشدن جوامع اروپايى و پيدايش وجه سرمايه‌دارى و توليد كالا را نقطه آغاز مدرنيته قلمداد كرده‌اند . « 1 »\r\nپاره‌اى ديگر از محققان نيز با تعريف جديدى از مدرنيته ، آن را مجموعه‌اى فرهنگى ، سياسى ، اقتصادى و فلسفى دانسته‌اند كه در نتيجه پيروزى خرد انسان بر باورهاى سنتى و رشد انديشهء علمى و خردباورى ( راسيوناليسم ) و افزون شدن اعتبار ديدگاه فلسفى نقادانه - به همراه سازمان‌يابى تازه‌توليد ، تجارت و شكل‌گيرى قوانين مبادلهء كالاها و به تدريج سلطه جامعه مدنى بر دولت - شكل گرفته است . با اين تعريف ، آغاز نوگرايى و روزگار مدرن از حدود سده پانزدهم ميلادى ، يعنى عصر اختراع صنعت چاپ و پيدايش علوم جديد و سرانجام كشف آمريكا تاكنون خواهد بود . « 2 » با اين توصيف ، مدرنيته با تمدن نو كه انسان‌محور است ، يكى پنداشته مىشود ؛ تمدنى كه در\r\n\r\n\r\n","description":"","footnote":"\r\n( 1 ) . بابك احمدى ، مدرنيته و انديشه انتقادى ، ص 8 و 9 .\r\n( 2 ) . همان ، ص 9 .\r\n","page_name":" 47 ","page_number":47},
  {"content":"\r\n\r\nدامان جامعه اروپايى شكل گرفت و فرهنگى پديد آورد كه داعيهء جهان‌شمولى داشت و با نقد سنت‌ها و نهادهاى كهنه سنتى - كه در رأس آن كليسا و انديشه مذهبى قرار داشت - تلاش نمود الگويى جديد براى تحولات درونى جامعه به دست دهد .\r\nكامل‌ترين وجوه تمايز چنين تفكرى را مىتوان در آراى ميراث‌بَران رنسانس ، يعنى روشنفكران سده هجدهم جستجو نمود . نوخواهى و امروزىشدن و تمسك به الگوهاى مدرنيته غربى در ايران ، از عصر مشروطه توسط روشنفكران رواج يافت . آنان با انتقادى مداوم به سنت و نفى ارزش‌هاى آن به امروزىشدن روى آوردند و خواهان تسلط و گسترش نيروى ادارى دولت ، توسعه علمى و فن‌آورى و دگرگونى اجتماعى و نفى سنت‌ها و باورهاى كهنه فرهنگى شدند .\r\nاما مىبايد توجه نمود كه خواست گذر از مرحله سنت به عرصه روزگار مدرن نيازمند لحاظكردن شرايط ، مقررات و اصولى است كه عدم توجه كارشناسانه به اين موارد آسيب‌هايى جدّى به جامعه وارد مىكند . « 1 » ناقدان مدرنيته معتقدند كه « گسست از سنت » و « مدرن شدن » نتوانست به معناى واقعى خود نزديك شود ؛ امرى كه مدرنيته را يا به نهليسم و يا به افقى تازه‌تر كه با ترديدى عميق همراه بود ، منتهى كرد . بنابراين جريان ديگرى به نام پسامدرن ايجاد شد تا بحران پديدآمده در نتيجهء رويارويى مدرنيته و سنت را سامان بخشد . « 2 » شايان توضيح است كه در متن جريان مدرنيسم ضمن وجود تعابير مختلف از ايجاد تغييرات ، دو جريان تنومند به موازات يكديگر در حركت بودند : گروهى كه نسبت به فرهنگ ، سنت و پيشينهء دينى خويش آگاهى داشتند و بر آن تاكيد مىورزيدند و گروه دوم كه بر همه آنچه در متن جامعه سنتى بود ، انگشت ترديد مىنهادند . نماينده دسته نخست ، بنيان‌گذار جريان مدرنيسم عرب و اسلام ، محمد عبده و مريد و شاگرد وى رشيد رضا « 3 » است كه آموزه‌هاى دينى ، سياسى و فرهنگى خود را از مكتب سيدجمال‌الدين اسدآبادى فراگرفته بودند . نماينده جريان دوم نيز مصطفى كمال آتاتورك ، رهبر تجددخواهان تركيه و يا امان‌الله خان در افغانستان بود .\r\nجريان پست‌مدرنيسم در جوامع مسلمان براى تغيير گرايش به سمت هويت قومى و اسلامى كوشيد تا در تقابل با هويت وارداتى بيگانه يا غربى بايستد . اين جريان پيش از وقوع حوادث ناگوار\r\n\r\n\r\n","description":"","footnote":"\r\n( 1 ) . رابرت اچ لاور ، ديدگاههايى درباره دگرگونى اجتماعى ، ترجمه كاووس سيد امامى ، ص 99 .\r\n( 2 ) . براى آگاهى بيشتر بنگريد به : داريوش آشورى ، ما و مدرنيّت ، ص 11 - 1 .\r\n( 3 ) . اين انديشمند سورى سال 1865 در زمينه احياى تفكر دينى آثار متعددى نگاشت .\r\n","page_name":" 48 ","page_number":48},
  {"content":"\r\n\r\nسياسى و يا نظامى صورت پذيرفت و بلافاصله پس از استقلال در سرزمين‌هاى تحت استعمار ، گريبان مسلمانان را گرفت . از آنجا كه شرح اين موضوع ، حايز اهميت بسيار است ، در فصول بعدى بدان خواهيم پرداخت .\r\n\r\nخودآزمايى\r\n1 . به نظر شما سودمندى تاريخ در چيست و يك ملت چرا به تاريخ نياز دارد ؟\r\n2 . سودمندى مطالعه تاريخ فرهنگ و تمدن اسلامى در چيست و چگونه مىتوان از اين تاريخ براى بازسازى هويت مسلمانان بهره جست ؟\r\n3 . مراحل شكل‌گيرى تمدن را به اختصار توضيح دهيد .\r\n4 . اركان اصلى تمدن را نام ببريد و عوامل مؤثر در بقا و تداوم آن را به اختصار توضيح دهيد .\r\n5 . شاخصه‌هاى تمدن را نام بريد و بنويسيد اهميت مطالعه شاخصه‌هاى تمدنى در چيست ؟\r\n6 . عوامل مؤثر در پيشرفت تمدن‌ها كدام‌اند ؟\r\n7 . عوامل مؤثر در انحطاط تمدن‌ها را نام بريد و هريك را به‌اجمال توضيح دهيد .\r\n8 . چگونه فرهنگ مىتواند مبناى بسيارى از انديشه‌هاى معنوى بشر را تشكيل دهد ؟ توضيح دهيد .\r\n9 . ضمن توضيح فرايند فرهنگ‌پذيرى ، عواملى را كه مىتواند به ارتباط فرهنگى بينجامد ، بيان كنيد .\r\n10 . هشت ويژگى و شاخصهء فرهنگ را بنويسيد .\r\n11 . عناصر موجِد فرهنگ كدام‌اند .\r\n12 . چه عواملى در پايايى فرهنگ مؤثراند ؟\r\n13 . تفاوت ميان فرهنگ و تمدن در چيست ؟ آنها را به اختصار توضيح دهيد .\r\n14 . ضمن بيان چهار نظريه رايج در مورد رابطه فرهنگ و تمدن ، آنها را با هم مقايسه كنيد .\r\n\r\nفعاليت دانشجويى\r\n1 . تحقيق كنيد چه ضرورتى دارد ميان فرهنگ و تمدن يك جامعه تناسب برقرار باشد و در صورت رشد يكى نسبت به ديگرى ، چه اتفاقى خواهد افتاد ؟ ضمن ترسيم چنين شرايطى ، نتايج حاصل از تحقيقات خود را در كلاس بيان كنيد .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n2 . تحقيق كنيد براى جامعه بشرى ، رشد تمدن مفيدتر خواهد بود ، يا رشد فرهنگ ؟ نتايج تحقيق خود را مستدل بيان داريد .\r\n3 . در يك تحقيق ، فرهنگ و خرده‌فرهنگ‌هاى منطقهء محل سكونت خود را معرفى نماييد .\r\n4 . تحقيق كنيد عواملى كه موجب تبعيت مردم از فرهنگ مىشود ، چيست ؟ ضمن دسته‌بندى آنها ، نتايج تحقيق خود را در كلاس مطرح كنيد .\r\n5 . در يك بررسى عمومى مطالعه كنيد ، عوامل تعارض ميان سنت و تجدد در چيست ؟ آيا سنت عامل بازدارنده جامعه است ، يا مقوّم فرهنگ آن ؟\r\n6 . راه‌هاى نفوذ فرهنگ و فرهنگ‌پذيرى را بررسى نماييد . به نظر شما چه عواملى در تسريع فرهنگ‌پذيرى مؤثر است ؟ نتايج بررسى خود را در قالب يك مقاله ارائه دهيد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nبخش دوم : تمدن اسلامى\r\n\r\nمقدمه\r\nاسلام دينى است با مجموعه‌اى از بايدها و نبايدها ، بايست‌ها و نابايست‌ها ، شايست‌ها و ناشايست‌ها كه همهء آنچه بشر براى تعالى خويش بدان نيازمند است ، در اختيارش مىنهد . اين نوع جهان‌بينىِ برخاسته از متن آموزه‌هاى قرآنى و سيره نبوى و اولياى الهى ، چگونگىزيستن و انتخاب راه و روش زندگى صحيح را به بشر مىآموزاند و از سويى نوع نگرش به جهان و حيات پيرامون انسانى ، كيفيت بهره‌بردارى از مواهب الهى و چگونگى تعامل با ساير فرهنگ‌ها و تمدن‌ها را به وجود مىآورد كه با همهء نظايرش متفاوت است . زيرا يك سوى آن در تاريخ و هويتِ تمدن بشرى است - و برآيند مجاهدات بشر در طى تاريخ مىباشد - و سوى ديگرش در حيات پرمايه دينى و معنوى كه انبياى الهى تقديم داشته‌اند .\r\nدر واقع همين شكلِ تلفيقى ، بر غناى آن مىافزايد و مخاطبان بسيارى را به خود مىخواند .\r\nآنچه تمدن اسلامى را از ساير تمدن‌ها جدا مىكند ، همين اختلاف معنايى و محتوايى آن با ساير تمدن‌هاست . شكل متفاوت تكوين و نوع خيزش اين تمدن به همراه بالندگى و اوج و فراز آن از جاذبه‌هاى تحقيقاتى ، موضوع فرهنگ و تمدن اسلامى است . علاوه بر اين ، قوانين حاكم بر آن ، ارزش‌هاى اسلامى و ملاك‌هاى برترى در فرهنگ اسلامى ، موجبات تمايز فرهنگ و تمدن اسلامى را با ساير تمدن‌ها به وجود آورده است . در اين بخش مىكوشيم تا از علل و عوامل موجِد تمدن اسلامى به انضمام اركان و شاخصه‌هاى آن تصويرى روشن ارائه كنيم .\r\n\r\nتعريف تمدن اسلامى\r\nتمدن اسلامى ، تمدنى دينى است كه همه مؤلفه‌هاى آن بر محور دين اسلام مىگردد . به دليل وجود همين پسوند پرمايه ، از يك سو قابليت تحديد زمانى و تعريف معنايى دارد ؛ زيرا آغاز و انجامش مشخص است و از سوى ديگر ، داراى گستردگى مفهومى و موضوعى بسيارى است كه\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nهمه پيچيدگىها ، ظرايف و جهان‌شمولى دين اسلام را - به عنوان دينى الهى - در خود دارد . بدين ترتيب تمدن اسلامى داراى همه ويژگىهاى تمدن الهى در چارچوب آموزه‌هاى قرآنى و متكى بر سنت پيامبراكرم صلى الله عليه و آله است و مؤلفه‌هاى آن دين ، اخلاق ، علم ، عدالت ، قوانين ، مقرّرات ، اصول دينى و . . . است ؛ چنان كه مدينةالنبى ، شهر نوبنياد پيامبراكرم صلى الله عليه و آله بر اساس همين اركان استوار شد و تمدنى را ايجاد كرد كه مبانى آن قرآنى و نبوى بود . در آن مدينه فاضله ، انسان موجودى برگزيده مىنمود كه در مقام « خليفة الله » وظايف خطيرى را بر عهده داشت و در تكاپوى رسيدن به « قرب الى اللّه » و رضايت خدا همه مراحل رشد و تعالى را با تمسك به قوانين الهى و سنت نبوى طى مىكرد .\r\nفتوحات اسلامى به رويارويى جهادگران مسلمان با مردمان ساير نواحى چون ايران ، شام ، شمال آفريقا ، مصر و اندلس انجاميد . در نتيجهء گسترش ارضى و توسعه مناطق تحت نفوذ خلافت اسلامى ، بيشتر مؤلفه‌هاى تمدن تغيير كرد و اسلام با اصولى تغييرناپذير و فروعى منعطف ، در سرزمين‌هاى فتح‌شده پرورش يافت . حاصل اين برخورد و آميختگى اسلام با ساير فرهنگ‌هاى ملل مختلف ، تمدنى با ارزش بود كه سرآغاز آن در مدينةالنبى بود ، اما در سرزمين‌هايى چون ايران ، بين‌النهرين ، شام ، مصر و اسپانيا باليد .\r\nبا اين بيان مىتوان به طور كلى تمدن اسلامى را اين‌گونه تعريف نمود :\r\nتمدن اسلامى با اساس نگرش توحيدى ، تمدنى است ايدئولوژيك با مجموعه‌اى از ساخته‌ها و اندوخته‌هاى معنوى و مادى جامعه اسلامى كه انسان را به سوى كمال معنوى و مادى سوق مىدهد .\r\nمقصود از « ساخته‌ها » ، آن بخش از حيات تمدنى است كه در شرايط عادى در جامعه وجود ندارد و انسان آن را مىسازد . مراد از « اندوخته‌ها » نيز آن چيزى است كه از انباشتن تجربه‌ها و داده‌ها ، دانش‌ها ، قراردادها و اختراعات گذشته جوامع بشرى ، تحت نفوذ حكومت اسلامى به جامعه اسلامى به ميراث رسيده است . بنابراين فرهنگ و تمدن اسلامى مجموعه‌اى از همه آداب و رسوم ، اعتقادات و باورها ، سنن ، معارف ، علوم اسلامى و ذخاير مشترك مادى و معنوى است كه در ميان ملت‌هاى مسلمان وجود دارد . « 1 »\r\n\r\n\r\n","description":"","footnote":"\r\n( 1 ) . بنگريد به : على شريعتى ، تاريخ تمدن ، ج 1 ، ص 5 و 6 .\r\n","page_name":" 52 ","page_number":52},
  {"content":"\r\n\r\n\r\nمحدوده جغرافيايى تمدن اسلامى\r\nكانون مركزى ظهور اسلام جزيرةالعرب است كه به لحاظ تاريخى و جغرافيايى پيشينه‌اى كهن دارد . اين بخش جغرافيايى خود به دو بخش شمالى ( جزيرةالعرب ) و جنوبى ( يمن ) تقسيم مىشود كه به دليل تفاوت‌هاى مهم جغرافيايى از يكديگر متمايز هستند . بخش جزيرةالعرب ، منطقه جغرافيايى پهناورى است كه از شرق به خليج فارس و درياى عمان ، از غرب به درياى سرخ و بحرالميت ، از جنوب به يمن و از شمال به شامات متصل است .\r\nاز جمله حوادث تاريخى كه به گستردگى ارضى تمدن اسلامى انجاميد و توانست آن را از جزيرةالعرب فراتر برد ، فتوحاتى است كه از زمان ابوبكر بن ابىقُحافه ( 13 - 11 ه ) آغاز شد « 1 » و تا اواخر دورهء امويان ( سال 132 هجرى ) در ايران و نيمه آخر قرن دوم در شمال آفريقا ادامه يافت . « 2 » بنابراين پس از اتمام فتوحات ، سرزمين‌هاى اسلامى از ناحيه « شمال » ، تمامى شامات تا مرزهاى روم را شامل مىشد و از سمت « جنوب » ، تمامى يمن را در بر مىگرفت و به خليج عدن و اقيانوس هند ختم مىشد و از ناحيه « شرق و شمال شرقى » نيز تمامى ايران و مضافات آن و ماوراءالنهر تا تركستان را شامل مىگشت و از « غرب و شمال غربى » نيز تمام سرزمين‌هاى شمال آفريقا شامل افريقيه ، مصر و مغرب را درنورديد و تا اندلس ، سيسيل و جزاير كِرْت ادامه يافت . اين نفوذ تنها در همين مناطق محصور نشد ، بلكه در قرون بعد نيز نفوذ معنوى آن ، آسياى صغير ، بالكان ، قفقاز ، شرق هند ، چين ، آسياى جنوب شرقى و آسياى ميانه را پيمود .\r\nمَقْدِسى ، جغرافىنگار مسلمان قرن چهارم هجرى در تعريفى دقيق ، محدودهء جغرافيايى تمدن اسلامى را بدين‌سان تعريف مىكند : مملكت اسلام از شرق به كاشغر ( در ماوراءالنهر ) و از غرب تا سوس ( در سرزمين مغرب ) امتداد داشته و ده ماه راه بوده است . « 3 »\r\nابن‌حوقل ( 366 ق ) تعريفى دقيق‌تر به دست مىدهد . وى سرزمين‌هاى اسلامى را از شرق به هند ، از غرب به سرزمين سياهان در سواحل اقيانوس اطلس ( مغرب الأقصى ) ، از شمال به بلاد روم ، ارمنستان ، آلان ، ارّان ، خزر ، سرزمين‌هاى بلغار ، اسلاو ، تركمنستان و چين و از جنوب نيز به\r\n\r\n\r\n","description":"","footnote":"\r\n( 1 ) . ابن اعثم كوفى ، الفتوح ، ترجمه محمد بن احمد مستوفى هروى ، ص 46 به بعد .\r\n( 2 ) . محمد خضرى بك ، الدولة الاموية ، ج 2 ، ص 351 - 349 ، 368 و 398 - 396 .\r\n( 3 ) . مقدسى ، احسن التقاسيم فى معرفة الاقاليم ، ص 71 .\r\n","page_name":" 53 ","page_number":53},
  {"content":"\r\n\r\nخليج فارس محدود مىداند . « 1 »\r\n\r\nمحدوده تاريخى تمدن اسلامى\r\nهمه مورخان و محققان ، آغاز تمدن اسلامى را هجرت پيامبراكرم صلى الله عليه و آله به يثرب ( مدينةالنبى ) مىدانند . دليل اين آغاز را برنامه عملى پيامبراكرم صلى الله عليه و آله در تشكيل حكومتى مبتنى بر آموزه‌هاى قرآنى دانسته‌اند كه دورهء اوج اين تمدن تا پايان قرن چهارم هجرى است . پس از استقلال حكومت‌هاى مختلف در غرب و شرق جهان اسلام ، پراكندگى فرهنگى سرعت بيشترى يافت ، اما روح حاكم بر جهان اسلام كه مرزى نمىشناخت ، بر همه آن سيطره داشت و تا قرن‌ها بعد در سرزمين حجاز ، شام ، بين‌النهرين ، ايران ، مصر ، مغرب ، اندلس و حتى سند و هند گسترده شد . اين گستردگى سرزمين‌هاى اسلامى با سيطرهء معنوى خلافت عباسيان به وحدتى سياسى نائل آمده بود . حمله مغولان در سال 656 ه . ق طومار خلافت عباسيان بغداد را در هم پيچيد و منجر به تجزيه سرزمين‌هاى اسلامى شد . از اين پس آهنگ انحطاط تمدن اسلامى نواختن گرفت و رفته‌رفته در محدوده‌هاى خاص جغرافيايى منحصر شد . بنابراين مىتوان در يك تقسيم‌بندى كلى محدوده تاريخى تمدن اسلامى تا نيمه اول هفتم هجرى را بدين‌گونه بخش‌بندى نمود :\r\nيك . عصر نبوى ، سال 1 تا 10 هجرى .\r\nدو . عصر خلفاى راشدين ، سال 11 تا 41 هجرى .\r\nسه . عصر خلفاى اموى ( شاخه سفيانى و مروانى ) ، سال 41 تا 132 هجرى .\r\nچهار . عصر خلفاى عباسى ، سال 132 تا 656 هجرى ( سال سقوط بغداد توسط مغولان ) .\r\n\r\nنظريه‌هاى رايج در شكل‌گيرى تمدن اسلامى\r\nدر مورد چگونگى شكل‌گيرى تمدن اسلامى ، نظريات كاملًا متفاوت و گاه متضادى در ميان محققان وجود دارد كه به دو بخش كلى تقسيم مىشود :\r\nيك . مخالفان و معاندان تمدن اسلامى .\r\nدو . موافقان و دوستداران تمدن اسلامى .\r\nبه رغم وجود اختلافاتى كه ميان اين دو جريان فكرى كلان با چهار گرايش مخالف ، معاند ، موافق و دوستدار تمدن اسلامى وجود دارد ، به طور كلى هر دو گروه ، اصول اساسى شكل‌گيرى تمدن اسلامى را باور دارند . آنچه بيشتر بيانگر حد فاصل ميان اين دو ديدگاه است ، ميزان تأثير تمدن‌هاى مجاور بر تمدن اسلامى است كه گاه برآورد و تحليل دستاوردهاى تمدن اسلامى را نيز\r\n\r\n\r\n","description":"","footnote":"\r\n( 1 ) . ابن حوقل ، صورة الأرض ، ص 15 و 16 .\r\n","page_name":" 54 ","page_number":54},
  {"content":"\r\n\r\nتحت‌تأثير قرار مىدهد .\r\nدسته نخست كه خود به دو گرايش مخالف و معاند تقسيم مىشود ، عمدتاً محققان غربىاند كه معتقدند تمدن اسلامى ميراث‌بَر تمدن روم و ايران است و بر ويرانه‌هاى دو تمدن پيشين پديد آمده و اسلام به عنوان دينى توحيدى تنها در برخى مواضعِ تمدنى آنها كه متناسب با عرف و جغرافياى منطقه‌اى ، تكامل‌يافته تغييراتى صورت داده است . همين گروه ، عرب و اعراب « 1 » جزيرةالعرب را بىتمدن مىدانند . « 2 » گرايش دوم از دسته نخست خاورشناسان غربى هستند كه با كليات آراى گرايش نخست موافق‌اند ، اما گاه چنان متعصبانه و مغرضانه به مقابله با اسلام و تمدن اسلامى بر مىخيزند كه گويى چاره‌اى ندارند جز نفى همه اصول و ارزش‌هاى حاكم بر تمدن اسلامى . آنان بر اين بنياد ، با سخنان نيش‌دار و مطالب معنادار مىكوشند تا تمدن اسلامى را منكوب كنند و غالباً دستاوردهاى آن را نيز نفى كرده ، به طرد هويت تاريخى تمدن اسلامى مىپردازند .\r\nاين دو گروه با رد هويت تاريخى تمدن اسلامى ، پيشينه غنى آن را ناديده مىانگارند و به دستاوردهاى تاريخى و خدمات شايسته نام‌آوران تمدن اسلامى وقعى نمىنهند . در برخى موارد نيز همه آنچه معيار و ملاك برترى تمدن اسلامى است ، به ساير اقوام و ملل نسبت مىدهند و گاه نيز اگر به پذيرش هويت تاريخى تمدن اسلامى ناگزير گردند ، تنها آن را در زمان گذشته محصور مىدانند و براى آن جايگاهى قائل نيستند . آنان در واقع بر ناكارآمدى تمدن اسلامى در عصر حاضر تأكيد دارند .\r\nدر پاسخ به اينان بايد گفت چگونه مىتوان هويت تاريخى تمدنى را فراموش كرد كه با استناد به منابع ، پيشينه‌اى بس غنى و گسترده دارد ؟ آيا مىتوان دستاوردهاى فرهنگى و هنرى تمدنى را فراموش نمود كه در دوره خود همه سرزمين‌هاى مجاور و يا تحت سلطه را از فرهنگ غنى اسلامى متأثر كرده بود ؟ چگونه مىتوان تأثيرات مثبت تمدن اسلامى بر تمدن غرب را به فراموشى سپرد و خدمات مردان علم و عمل را در حفظ تاريخ علمى و فرهنگى كانون‌هاى تمدنى باستان ناديده انگاشت ؟\r\n\r\n\r\n","description":"","footnote":"\r\n( 1 ) . عرب به معناى شهرنشينى ، و اعرابى نيز به‌معناى كوچ‌رو و باديه‌نشين است . ( جمال‌الدين محمد بن‌مكرم بن منظور ، لسان العرب ، ج 4 ، ص 290 . )\r\n( 2 ) . جرجى زيدان ، تاريخ تمدن اسلام ، ترجمه على جواهر كلام ، ص 8 .\r\n","page_name":" 55 ","page_number":55},
  {"content":"\r\n\r\nدر مقابل اين دو ديدگاه ، گروه ديگرى نيز معتقدند تمدن اسلامى داراى هويت تاريخى درخور توجهى است و دستاوردهاى تاريخى و خدمات برجسته‌اى دارد . اينان در نوع نگرش به تمدن اسلامى خود به دو دسته تقسيم مىشوند : گروهى كه به عنوان موافق ضمن قبول واقعيت تمدن اسلامى به ناكارآمدى آن در عصر حاضر تأكيد دارند و صرفاً آن را موضوعى تاريخى قلمداد مىكنند و مدعىاند كه تنها مىتوان به سابقهء تاريخى آن باليد ، اما نمىتوان وقوع مجدد آن را انتظار داشت . آنها بر اين باورند كه نمىتوان از دستاوردهاى تمدن اسلامى عبرت گرفت و آنها را در جهان امروز به‌كار بست .\r\nگروه ديگر دوستداران تمدن اسلامى هستند و آن را مجموعه‌اى عمرانى و داراى نظامات مدنى و ساختار تمدنى مىدانند كه از قرآن كريم سرچشمه گرفته و اكنون مردم مغرب‌زمين ثمرات آن را مىچينند . اين دسته هرگز تمدن اسلامى را تمام‌شده فرض نمىكنند و از ديگر سو ضمن صحه‌نهادن به واقعيت تاريخى و هويت غنى تمدن اسلامى ، تداوم دستاوردهاى آن را تا به امروز دنبال مىكنند . هم‌اينان معتقدند كه فرهنگ و تمدن اسلامى تأثير معنوى خود را بر دنياى كنونى حفظ نموده و به جذبه و معنويت آن نقصان راه ندارد . در تأييد اين مطلب ، عبدالحسين زرّين‌كوب مىنويسد :\r\nتمدن اسلامى كه لااقل از پايان فتوح مسلمين تا ظهور مغول قلمرو اسلام را از لحاظ نظم و انضباط اخلاقى ، برترى سطح زندگى ، سعه‌صدر و اجتناب نسبى از تعصب ، توسعه و ترقى علم و ادب ، قرن‌هاى دراز پيشاهنگ تمام دنياى متمدن و مربى فرهنگ عالم انسانيت قرار داد ، بىشك يك دورهء درخشان از تمدن انسانى است و آنچه فرهنگ و تمدن جهان امروز بدان مديون است ، اگر از دِينى كه به يونان دارد بيشتر نباشد ، كمتر نيست ؛ با اين تفاوت كه فرهنگ اسلامى هنوز در دنياى حاضر تأثير معنوى دارد و به جذبه و معنويت آن نقصان راه ندارد . « 1 » اين عده از اهل علم مىپرسند روابط دينى در تمدن اسلامى چگونه توانسته است همه عناصر نامتجانس سرزمين‌هاى اسلامى را به رغم همه پيچيدگىهاى فرهنگى و تنوع قومى به هم پيوند زند ؟ آيا همه توفيقات علمى و فرهنگى تمدن اسلامى كه توانست تا مدت‌ها اروپاى قرون وسطى\r\n\r\n\r\n","description":"","footnote":"\r\n( 1 ) . عبدالحسين زرّين‌كوب ، كارنامه اسلام ، ص 21 .\r\n","page_name":" 56 ","page_number":56},
  {"content":"\r\n\r\nرا تا قرن شانزدهم تحت‌تأثير قرار دهد ، تنها به دليل شور و علاقهء اقوام مسلمان بوده است ؟ چه عواملى در پيشرفت علمى و يا معنوى و مادى تمدن اسلامى مؤثر بوده است ؟\r\nبىگمان در تكوين ساختار تمدن اسلامى ، عوامل متعددى دخالت داشته‌اند كه هريك در تسريع روند آن نقشى بسزا داشته‌اند . البته در اين ميان نقش دين اسلام و آموزه‌هاى قرآن كريم از همه مؤثرتر مىنمايد . بىترديد اساس و جوهرهء تمدن اسلامى نگرش توحيدى آن است ؛ نگرشى كه در سايه آن ، همه اقوام و ملل مختلف به هم پيوند مىخوردند و با داشتن كثرتى انبوه ، وحدتى بىشائبه را پديد مىآوردند . ترغيب‌هاى اسلام و قرآن كريم مبنى بر علم اندوزى « 1 » و ترويج نشاط علمى ، جامعه اسلامى را به سوى كسب معارف جديد رهنمون كرد و به دور از هرگونه تعصب و تنگ‌نظرى ، ضمن فراخوان همه مردان و زنان ( مؤمنون و مؤمنات ) به عرصه علم‌اندوزى ( طلبُ العلمِ فريضةٌ على كُلِّ مسلمٍ و مسلمةٍ ) ، « 2 » آنان را تشويق مىكند كه براى كسب معرفت علمى به نقاط دوردست و ناشناخته‌اى چون چين بروند . ( اطلبوا العلم و لو بالصين . ) « 3 » در اين چشم‌انداز ، گمشدهء مؤمن علم خواهد بود و يافتن آن حقى است كه بر عهده همهء مسلمانان است : « الحكمة ضالة المؤمن فحيث وجدها فهو احقّ بها . » « 4 » در اين مسير پر فراز و فرود ، اسلام روح هم‌يارى و تساهل را به جاى تعصبات دنياى باستان نشاند و در مقابلِ رهبانيت كليساى قرون وسطى كه ترك و انزوا را توصيه كرد ، بر رعايت اعتدال و ميانه‌روى تأكيد ورزيد و بدين‌وسيله توسعه و تكامل صنعت و علم انسانى را تسهيل بخشيد . « 5 » اين در حالى بود كه تمدن‌هاى رو به فرسايش ايرانى و رومى با سخت‌گيرىِ بدون گذشت ، تعصبى جدّى را در فرازهاى تمدنى خود اعمال مىكردند ؛ تا جايى كه در هر دو كانون ، علم و فعاليت‌هاى مرتبط با آن ، يا در جماعتى اندك از اشراف محدود شده بود و يا در بسيارى از نواحى آن رو به افول مىرفت . پس از نفوذ اسلام در سرزمين‌هاى فتح شده ، نسبت به اهل ذمه « 6 » رويكردى پرتسامح\r\n\r\n\r\n","description":"","footnote":"\r\n( 1 ) . واژهء علم و مشتقات آن در قرآن 854 بار تكرار شده است .\r\n( 2 ) . كلينى ، اصول من الكافى ، ج 1 ، ص 30 ؛ علامه مجلسى ، بحارالأنوار ، ج 11 ، ص 177 .\r\n( 3 ) . طبرى ، تاريخ طبرى ، ترجمه پاينده ، ج 10 ، ص 4204 ؛ سمعانى ، الأنساب ، ج 8 ، ص 368 .\r\n( 4 ) . جاحظ ، التّاج ، ترجمه حبيب‌الله نوبخت ، ص 66 ؛ مسعودى ، مروج الذهب ، ج 3 ، ص 485 .\r\n( 5 ) . عبدالحسين زرّين‌كوب ، كارنامه اسلام ، ص 22 .\r\n( 6 ) . همان اهل‌كتاب و پيروان اديان الهى ( چون صابئين ، مجوس ( زرتشت ) ، يهود و مسيحيت ) هستند .\r\n","page_name":" 57 ","page_number":57},
  {"content":"\r\n\r\nايجاد شد و در پى آن ، همه عالمان و دانشمندان اهل ذمه به دارالعلم اسلامى بغداد دعوت شدند و با نوعى همزيستى مسالمت‌آميز توأم با تسامح و تساهل ، به دستاوردهاى عظيم علمى نايل آمدند . « 1 »\r\n\r\nمبانى شناخت تمدن اسلامى\r\nمطالعه تاريخ تمدن اسلام و به دست دادن تعريفى درست و همه‌جانبه از آن ، مستلزم بررسى دقيق جامعه اسلامى و شناخت عميق دين اسلام است ؛ دينى كه به عنوان روح زنده و پرتحركِ جامعه ، علاوه بر تغذيه بخش معنوى ، به ساير بخش‌هاى مادى تمدن بشرى عنايت داشته ، همه ابعاد وجودى فرد و جامعه و تمدن را در بر مىگيرد .\r\nپسوند پر معناى اسلامى بعد از تمدن ، همه اعتبار دينى و ايدئولوژيك آن را به ذهن متبادر مىكند ؛ زيرا اين اعتبار از موضوعيت دينى و جوهرهء توحيدى آن مايه مىگيرد . دين به عنوان مهم‌ترين عنصر كارآمد ، نقش مهمى در كاركرد جامعه و زندگى اجتماعى بشر ايفا مىكند و آنچه به تمامى مورد توجه محققان علم اجتماع است و در سال‌هاى اخير توجه بسيارى از انديشمندان را به خود معطوف داشته ، جامعه‌شناسى دين « 2 » و كاركردهاى جامعه دينى است . « 3 » بر همين اساس در سرلوحه آثار پژوهشى ، مباحث دينى - آن‌هم به صورت محض يا بينارشته‌اى - قرار گرفته است . در اين ميان ، پاره‌اى از محققان در شمار موافقان اصالت دين هستند و برخى ديگر عرصه دين را از جامعه و تمدن جدا مىدانند ؛ چنان كه برخى با لحاظ نمودن اصل دين ، آن را اساس تمدن اسلامى مىشمارند . در مقابل ، عده‌اى ديگر نه به تمدن دينى قائل‌اند و نه به آن باور دارند . اينان هرگز دين را محور اصلى جامعه متمدن برنمىشمارند و هرگز درك درستى از مفهوم دين ، آن‌هم دين توحيدى اسلام و ويژگىهاى متمايز آن ندارند .\r\nدين اسلام در حالى به عرصه جهان هستى عرضه شد كه جوامع متمدن به دامن انحطاط درغلتيده ، واپسين دوره‌هاى تمدنى خود را پشت‌سر مىگذاشتند . بيزانس وارث تمدنى پوسيده و\r\n\r\n\r\n","description":"","footnote":"\r\n( 1 ) . براى نمونه ببينيد : على بن يوسف قفطى ، تاريخ الحكماء ، ترجمه بهمن دارايى .\r\n( 2 ) . ملكم هميلتون ، جامعه‌شناسى دين ، ترجمه محسن ثلاثى ، ص 37 - 1 .\r\n( 3 ) . مسعود جلالى مقدم ، درآمدى بر جامعه‌شناسى دين و آراء جامعه‌شناسان بزرگ دين ، ص 47 - 35 .\r\n","page_name":" 58 ","page_number":58},
  {"content":"\r\n\r\nناتوان بود و مىكوشيد از زوالى زودرس برهد . جامعه ايرانى نيز در رنجى طاقت‌فرسا غوطه‌ور بود ؛ سلاطين و حاكمان ناشايست ساسانى و عرف مذهبى و آداب و رسوم دست و پا گير ، جامعه ايرانى را به قهقرا مىبردند . در چنين اوضاعى ، رهبرى توانا ، پيامبرى پر فضيلت با اندوخته‌اى از وحى الهى بر مردم فرودآمد و پيام صلح و دوستى ، عدالت و مساوات را ابتدا در جزيرةالعرب - به عنوان مهبط وحى و كانون جاهليّت - بازگفت و سپس تا دوردست‌ها همه پيام و رسالتش را گسترد .\r\nبيست‌وسه سال حيات تبليغى و پربار پيامبراكرم صلى الله عليه و آله در بر دارندهء مفاهيم بديع ، معانى زيبا و پيام‌هايى رهگشا بود كه هستى و حيات بشر را به سوى كمال رهنمون ساخت ؛ كوششى كه جامعه انسانى را به حقيقت تمدنى ، يعنى كمال مادى و معنوى و مقصد الهى سوق داد . آثار مجاهدت پيامبراكرم صلى الله عليه و آله در پيكره تمدن تازه‌بنيان‌شده در مدينه به خوبى قابل درك است .\r\nبدين ترتيب اسلام با معناى والاى « تسليم به خدا و مشيت او » و قبول وحدانيت الله داراى مفاهيمى جهانى است كه مىتواند همه اديان الهى را نيز دربرگيرد ؛ چه همه مذاهب و اديان الهى و توحيدى لزوماً وجههء همتشان همسويى و مطابقت با اراده الهى و رسيدن به يك واقعيت متعالى است . اسلام نيز چون ساير اديان الهى ، پيامى جاودانه را به بشر ارزانى داشت و اساسش را بر توحيد نهاد كه جنبه سرمدى داشت . بدين اعتبار مىتوان دين اسلام را ادامه اديان پيشين و تكميل‌كننده آنها دانست . به حقيقت ، اسلام كوشيد تا اصول اساسى و متين اديان پيشين را دگرباره مستقر نموده ، بر حقيقت سرمدى تأكيد كند و بار ديگر تصوير موحدانه پيام دين اسلام را كه شامل كل تاريخ بشرى است ، تا ابديت به گوش جهانيان برساند .\r\nبا همين ديدگاه ، قرآن كريم از ابراهيم عليه السلام به « حنيفاً مسلماً » « 1 » يعنى مسلمان و تسليم رضاى خدا و پيرو دين سرمدى ياد مىكند . ابراهيم نيز از خدا مىخواهد تا او و امتش را از مسلمين قرار دهد . « 2 » اين در حالى است كه او چند هزار سال پيش از پيامبر اسلام صلى الله عليه و آله مىزيسته است . اين تسليم و سرسپردگى موجب مىشود قرآن كريم بر انديشه موحدانهء ابراهيم تأكيد ورزد و او را مسلمان بنامد ؛ چنان كه انبياى پيشين و پسينِ وى نيز با تمسك به وحى الهى ، بر پيام توحيدگرايانه تأكيد و آن را تبليغ مىكردند .\r\nاز اينجاست كه مىتوان پذيرفت پيام موحدانه دين اسلام هرگز جديد نبود ، بلكه با پيام‌هاى\r\n\r\n\r\n","description":"","footnote":"\r\n( 1 ) . آل‌عمران ( 3 ) : 67 .\r\n( 2 ) . رَبَّنَا وَ اجْعَلْنَا مُسْلِمَيْنِ لَكَ وَ مِنْ ذُرِّيَّتِنَا أُمَّةً مُسْلِمَةً لَكَ . ( بقره ( 2 ) : 128 )\r\n","page_name":" 59 ","page_number":59},
  {"content":"\r\n\r\nمكرر وحى تأكيد نمود كه انسان « خليفة فى الارض » « 1 » است و مكلّف شده تا به شايستگى و بايستگى مأموريت بندگى و مراتب سرسپردگى را به جاى آورد و با وقوف به وحدانيت خدا ، كارگزار حكومت الله بر كرهء خاكى باشد .\r\nتنها تفاوت بارزى كه در اسلام - به عنوان كامل‌ترين دين الهى - وجود دارد ، موضوع خاتميت دين و نبى آن است ؛ چنان كه اسلام را خاتم اديان ، و پيامبر عظيم‌الشأن آن را خاتم‌الانبيا نام نهاده‌اند . پانزده قرن حيات پر فراز و فرود اين دين ، دليلى است بر وعده‌هاى خاتميت آن ؛ زيرا پيامبران دروغينِ بسيارى پا به عرصه رقابت نهادند ، اما هيچ يك دينى چون اسلام ، جهانى و سرمدى و مزين به وحى الهى نياوردند ، از اين رو خيلى زود مهر بطلان خوردند .\r\nبدين ترتيب دين اسلام بهترين شكل بيان حيات موحدانه را مطرح كرده ، با تأكيد بر جايگاه وحدت براى رسيدن به « امت واحده » بشر را وامىدارد تا ضمن اظهار وحدانيت خدا ، به رشته الفت الهى چنگ زنند « 2 » و با گفتن « لا إله الّا اللَّه » رستگار شوند ، چنان كه پيامبر اكرم صلى الله عليه و آله فرمود : « قُولوا لا إلهَ الَّا اللَّه تُفْلحوا . » « 3 »\r\nقرآن كريم محور اساسى و واقعيت مركزى دين اسلام است . كالبد اصلى قرآن - اعم از الفاظ ، اصوات و حروف مقطعه - مجموعه‌اى از كلمات و حروف پر معناست كه راهنماى سعادت بشر و برنامهء حيات رو به كمال جامعه تمدنى است .\r\nاهتمام پيامبراسلام صلى الله عليه و آله در همان روزهاى نخستين نزول وحى به حفظ و حراست از آيات الهى از يك‌سو ، و عرصهء آن با كامل‌ترين زبان زندهء آن عصر ( عربى ) « 4 » از سوى ديگر ، موجب شد از تيررس تحريف و نقص دور بماند . در حقيقت مشيت الهى بر اين بود كه قرآن به زبان عربى فصيح نازل گردد تا شايد مردم در آن بينديشند « 5 » و بىشك همواره تفكر و تعقل مستلزم عميق شدن در\r\n\r\n\r\n","description":"","footnote":"\r\n( 1 ) . ص ( 38 ) : 26 .\r\n( 2 ) . وَاعْتَصِموا بِحَبْلِ اللَّهِ جَمِيعاً و لاتَفَرَّقُوا . ( آل‌عمران ( 3 ) : 103 ) .\r\n( 3 ) . ابن عبدالبرّ ، الاستيعاب ، ج 4 ، ص 1487 ؛ ابن‌حجر عسقلانى ، الإصابة ، ج 1 ، ص 696 و ج 2 ، ص 390 .\r\n( 4 ) . يوسف ( 12 ) : 2 ؛ الرعد ( 13 ) : 37 ؛ طه ( 20 ) : 13 ؛ الزمر ( 39 ) : 28 ؛ فصلت ( 41 ) : 3 ؛ الشورى ( 42 ) : 7 .\r\n( 5 ) . إِنَّا أَنْزَلْنَاهُ قُرْآناً عَرَبِيّاً لَعَلَّكُمْ تَعْقِلُونَ . ( يوسف ( 12 ) : 2 . )\r\n","page_name":" 60 ","page_number":60},
  {"content":"\r\n\r\nيك‌يك كلمات آن است .\r\nدستمايهء بيست و سه سال حيات پر مشقت پيامبراكرم صلى الله عليه و آله در تبليغ و دعوت جامعه جاهلى عرب ، آيات قرآن كريم است كه در فواصل مختلف بر او نازل مىشد . نخستين كلام الهى ، آيات آغازين سوره علق بود كه همهء بار معرفتى نظام هستى را در بر دارد ، مفاهيمى چون خواندن ، طرح ربوبيت ، نفى شرك ، راز آفرينش و آموختن و همهء آنچه بشر براى ادامه حيات بدان نياز دارد ، به درستى در اين آيات متجلى است . « 1 » بدين ترتيب قرآن كريم به بشر ارزانى شد تا چراغ راه گشته ، از حيرانى و سرگشتگى نجاتش دهد و به محضر الهى بخواندَش . در اين تكاپوى مستمر ، انسان بىواسطه مورد خطاب قرار مىگيرد . گاه مؤمنون ، مسلمون ، كافرون و . . . و گاه نيز با مفاهيمى عام‌تر چون ناس آنها را فرامىخواند . بر همين مبنا ، توصيف‌هاى قرآن كريم از عالم ماورايى و جهان خلقت گاه بشر را به عرصه فلسفه دعوت مىكند و گاه نيز با بازكردن دريچه‌هاى نور و رحمت ، تاريخ گذشته بشر را با زيباترين وجه و عالىترين بلاغت بيان مىدارد . در بسيارى از مواقع ، اشارات قرآن كريم مبنى بر آگاهىهاى علمى است كه از اين طريق مىكوشد ، بشر را به تفكر وادارد و طبيعت و ماوراءالطبيعه و ماهيت غايى اشيا را توضيح دهد و از ديگر سو با عالىترين سبك ، از برخى علوم چهره بگشايد و خرد آدمى را بجنباند . در اين طريق ، گاه توصيه مىكند با تفكر و تعقل و يا سفر « 2 » و مهاجرت ، « 3 » ابواب معرفتى را بگشايند و در سرگذشت پيشينيان غور « 4 » نمايند .\r\nدر مواردى نيز پيام‌هاى اخلاقى با بهترين تعابير قرآنى چون تقوا بيان مىگردد . پاداش كارهاى نيك و عقابِ افعال ناشايست نيز از ضروريات اصول زندگى جمعى است . در قرآن كريم به همه اعمال نيك و يا كارهاى زشت كه تمدن انسانى را به مخاطره مىاندازد ، با اشكال مختلف اشاره شده است .\r\nبنا بر آنچه گفته شد ، قرآن كريم كتاب دانش و مقوّم تمدن اسلامى است كه با كاربرد آموزه‌هاى آن مىتوان رشد و كمال جامعه تمدنى را تضمين نمود و يا بدون استفاده از هشدارهاى آن ره نيستى را پيمود . آن دسته از تمدن‌هايى كه تاريخِ عبرت‌آموزشان در قرآن كريم آمده است ،\r\n\r\n\r\n","description":"","footnote":"\r\n( 1 ) . العلق ( 96 ) : 5 - 1 .\r\n( 2 ) . براى نمونه بنگريد به : البقرة ( 2 ) : 45 ، 73 ، 76 و 242 ؛ آل‌عمران ( 3 ) : 65 و 191 ؛ الانعام ( 6 ) : 11 ؛ الاعراف ( 7 ) : 176 ؛ النمل ( 27 ) : 69 ؛ العنكبوت ( 29 ) : 20 ؛ الروم ( 30 ) : 21 و 42 ؛ سبأ ( 34 ) : 18 : الزمر ( 39 ) : 42 ؛ الجاثيه ( 45 ) : 13 ؛ الحشر ( 59 ) : 21 .\r\n( 3 ) . براى نمونه بنگريد به : النساء ( 4 ) : 100 ؛ غافر ( 40 ) : 21 ؛ محمد ( 47 ) : 10 ؛ الممتحنه ( 60 ) : 10 .\r\n( 4 ) . الروم ( 30 ) : 9 .\r\n","page_name":" 61 ","page_number":61},
  {"content":"\r\n\r\nبه ابلاغ‌هاى اساسى و رهنمودهاى الهى توجهى نكردند و تعاليم دينى را فراموش نمودند ، ازاين رو همه رذايل اخلاقى بر حيات اجتماعى آنها مستولى شد و به انحطاط و سردرگمى دچار شدند ؛ تا جايى كه قرآن كريم تنها نام و بخشى از تاريخ آنها را براى عبرت ديگران ثبت نمود .\r\n\r\nاركان و شاخصه‌هاى تمدن اسلامى\r\nتمدن اسلامى كه نمونه كامل تمدن دينى است ، ويژگىهايى دارد كه آن را از ديگر تمدن‌ها ممتاز مىسازد . بيشتر اين شاخصه‌ها به گونه‌اى برجسته در آموزه‌هاى قرآن كريم آمده است ؛ زيرا قرآن مهم‌ترين منبعى است كه مىتواند به همه پرسش‌هاى بشر پاسخ دهد و آنها را از رنجِ ندانستن رهايى بخشد . پيامبراسلام صلى الله عليه و آله با داشتن علم متصل به وحى الهى ، تحولات جامعه اسلامى را هدايت نمود و در مقام رهبر فكرى جامعه ، ضمن اميدبخشى به مردم ، به ارشاد آنها پرداخت و اسباب تكامل جامعه را پديد آورد . بىترديد بدون آمادگى جامعه و تقويت عوامل ايدئولوژيكى ، تحقق فرآيند رشد و تكامل جامعه ميسر نمىشود . بنابراين قرآن كريم با تاختن به سنت‌هاى جاهلى حاكم بر حيات بشرى ، انسان را به گسستن قيود بردگى و زبونى و پيمودن راه كمال و آزادگى دعوت مىكند . با طرح بينش توحيدى در اين دعوت ، آزادى ، شناخت و آگاهى و نيروى تصميم‌گيرى به انسان‌ها عرضه مىشود « 1 » و غلبه بر نادانى و گشودن دريچه‌هاى علم و دانش براى رسيدن به بالندگى توصيه مىگردد . قرآن كريم هرگز انسان‌ها را در سرنوشت خود بىتأثير نمىداند و از آنها مىخواهد براى تغيير وضعيت خود به گونه‌اى مؤثر در صحنه زندگى حضور يابند :\r\nإِنَّ اللَّهَ لا يُغَيِّرُ مَا بِقَوْمٍ حَتَّى يُغَيِّرُوا مَا بِأَنْفُسِهِمْ . « 2 »\r\nدر حقيقت ، خدا حال قومى را تغيير نمىدهد تا آنان حال خود را تغيير دهند .\r\nبدين ترتيب غفلت ، بىحركتى و بىايمانى كه نتيجه بىهمتى مردم است ، در جامعه راه نمىيابد . فرهنگ توحيدى با نگاهى الهى و ماورايى توأم با ايمان به خدا ، از مردم مىخواهد با بينشى علمى « 3 » و كسب تجربه از سرگذشت پيشينيان و تأمل در آثار آنان « 4 » با تقرب به خدا به‌وسيله\r\n\r\n\r\n","description":"","footnote":"\r\n( 1 ) . حبيب‌الله پيمان ، حيات و مرگ تمدنها ، ص 18 .\r\n( 2 ) . الرعد ( 13 ) : 11 .\r\n( 3 ) . الَّذِينَ أُوتُوا الْعِلْمَ وَ اْلإِيمَانَ . ( روم ( 30 ) : 56 . )\r\n( 4 ) . فَانْظُرْ إِلى آثَارِ رَحْمَتِ اللَّهِ كَيْفَ يُحْيِ اْلأَرْضَ بَعْدَ مَوْتِهَا . ( الروم ( 30 ) : 50 . )\r\n","page_name":" 62 ","page_number":62},
  {"content":"\r\n\r\nنماز و عبادت « 1 » و به‌كار بستن تقوا و شكيبايى و صبر « 2 » مراحل رشد و تكامل را طى كنند و براى بقاى حيات اجتماعى خويش بكوشند .\r\nقرآن كريم با توصيه‌هاى جدى خود رمز تداوم حيات بشرى را نيز بيان داشته ، مناسبات اجتماعى و اقتصادى و آنچه براى بقاى جامعه نياز است ، تبيين مىنمايد . همچنين در خلال آيات ، به گرفتن حق مستضعفان از ثروتمندان اشاره مىكند و به تقسيم عادلانه آن ميان فقرا تأكيد مىورزد ، « 3 » عناوينى چون هجرت ، جهاد ، تقوا ، وحدت و عدالت را نيز سرلوحه سعادتمندى بشرى مىداند . قرآن كريم ميان آن دسته از عناصرى كه عامل ايجاد جامعه‌اند ، با آن دسته از پديده‌هايى كه منجر به دوام حيات اجتماعى مىشوند ، پيوند ايجاد مىكند . از جمله عواملى كه قرآن كريم به عنوان ارزش‌هاى اصيل انسانى براى برقرارى قسط ، از ميان بردن استبداد ، استقرار حكومت قانون ، رفع انحصارطلبى و مالكيت‌جويى و تقسيم انفال ميان همه مردم مطرح مىكند ، معرفى رهبرىِ ايدئولوژيك انبيا و تبعيت از آنهاست . از اين رو ملاحظات قرآنى را مىتوان شاخص‌هاى تمدن اسلامى دانست كه موجب امتياز اين تمدن از ساير تمدن‌ها مىشود . اين شاخصه‌ها را مىتوان بدين شرح دانست :\r\n1 . قوانين دينى : تمدن اسلامى با مجموعه‌اى از قوانين دينى كه برگرفته از قرآن كريم و آموزه‌هاى نبوى است ، همه ابعاد زندگى و دقايق حيات فردى و اجتماعى ، سياسى ، فرهنگى و اقتصادى جامعه اسلامى را شامل مىشود . شموليت و احاطه قوانين اسلامى مبتنى بر آيات عميق و چند بُعدى قرآن كريم ، افزون بر مسائل كلان حيات جمعى ، خُردترين و ظريف‌ترين بخش‌هاى زندگى فردى را در بر مىگيرد . به همين دليل تمدن اسلامى با قوانين مشخصْ به سير تكاملى جامعه سمت‌وسو و سرعت مىبخشد . هنگامى اقبال اين قوانين فزونى مىيابد كه بتوان تطبيق اين قوانين و قواعد دينى با اصول طبيعى حيات بشرى را درك نمود . گسترش حيرت‌انگيز فرهنگ اسلامى و سيطره مبانى آن در اقصى نقاط - از درياى هند گرفته تا كرانه‌هاى اقيانوس اطلس و سلسله جبال پيرنه - و اهتزاز پرچم اسلام در همه سرزمين‌هاى تحت سلطه ، به دليل همين موافقت و انطباق عقايد و اصول اسلام با فطرت و طبايع بشرى است . « 4 » اصول و قوانين اسلامى با\r\n\r\n\r\n","description":"","footnote":"\r\n( 1 ) . وَ أَقِمِ الصَّلاةَ . ( طه ( 20 ) : 14 . )\r\n( 2 ) . فَاصْبِرْ إِنَّ وَعْدَ اللَّهِ حَقٌّ . ( الروم ( 30 ) : 60 . )\r\n( 3 ) . القصص ( 28 ) : 5 ؛ سبأ ( 34 ) : 31 .\r\n( 4 ) . بنگريد به : گوستاولوبون ، تاريخ تمدن اسلام و عرب ، ترجمه سيد محمد تقى فخر داعى ، ص 144 .\r\n","page_name":" 63 ","page_number":63},
  {"content":"\r\n\r\nوجود منحصر به فرد بودن ، با سادگى و بىپيرايگى ، بسيارى را به خود دل‌مشغول داشت . مناسبات اجتماعى ساده و پر تساهل و بسيار منعطف ، باورهاى ملل تحت سلطه را تغيير داد و با نگرشى توحيدى به وحدتى اعتقادى رهنمونشان كرد .\r\n2 . نگرش توحيدى : عنصر وحدت‌بخش توحيد با القاى نگرش « از اويى و به سوى اويى » ، « 1 » جامعه اسلامى را هدايت مىكند و همه اقوام و ملل مختلف را زير لواى وحدانيت گرد مىآورد و پيوندى عميق ميان آنها ايجاد مىكند . در سايه‌سار توحيد و با اصول وحدت‌بخش آن ، هدف و نهايت جامعه تعريف مىشود و عناصر تفرقه‌افكن در انوار پر مايه‌اش از ميان مىرود . بىگمان « توحيد » آرمانىترين و مستحكم‌ترين شكل وحدت است :\r\nوَ أَلَّفَ بَيْنَ قُلُوبِهِمْ لَوْ أَنْفَقْتَ مَا فِي اْلأَرْضِ جَمِيعاً مَا أَلَّفْتَ بَيْنَ قُلُوبِهِمْ وَ لكِنَّ اللَّهَ أَلَّفَ بَيْنَهُمْ إِنَّهُ عَزِيزٌ حَكِيمٌ . « 2 »\r\nو ميان دلهايشان الفت انداخت كه اگر آنچه در روى زمين است همه را خرج مىكردى نمىتوانستى ميان دلهايشان الفت برقرار كنى ، ولى خدا بود كه ميان آنان الفت انداخت ، چرا كه او تواناى حكيم است .\r\nدر مكتب توحيدى ، جهان ماهيتى تك‌قطبى مىيابد و همه از اويند و به سوى او بازمىگردند . « 3 » بنابراين زندگى فردى و اجتماعى هرگز بىهدف نيست و آغاز و انجامى دارد . اين فراخوان به يگانگى ، راه رستگارى بشر است : « قولوا لا إله الا الله تفلحوا . » « 4 » قرآن كريم با عنايت ويژه به معانى فرامليتى دينى ، امت اسلامى را به وحدتى الهى با رويكردى توحيدى فرامىخواند و يكسانى وحدت را در اوج كثرت ، در سرلوحهء آموزه‌هاى دينى قرار مىدهد . بدين‌رو قرآن با اتكا به جوهرهء ايمان به توحيد ، حس وحدت را به همه‌جا تسرى مىدهد و همه اقوام و ملل را زير لواى وحدت فرامىخواند .\r\n\r\n\r\n","description":"","footnote":"\r\n( 1 ) . البقره ( 2 ) : 156 .\r\n( 2 ) . انفال ( 8 ) : 63 .\r\n( 3 ) . البقره ( 2 ) : 46 و 156 ؛ الانبياء ( 21 ) : 93 ؛ المؤمنون ( 23 ) : 60 .\r\n( 4 ) . ابن عبدالبرّ ، الاستيعاب فى معرفة الاصحاب ، ج 2 ، ص 493 و ج 4 ، ص 1486 ؛ ابن اثير ، اسد الغابةفى معرفة الصحابة ، ج 2 ، ص 453 و ج 4 ، ص 500 و ج 5 ، ص 402 .\r\n","page_name":" 64 ","page_number":64},
  {"content":"\r\n\r\n3 . عامل خردورزى : اسلام دين تفكر و تعمق است . تأكيد و توصيه‌هاى مكرر قرآن كريم به تدبّر تأييدى بر همين مدعاست :\r\nأَ فَلا يَنْظُرُونَ إِلَى اْلإِبِلِ كَيْفَ خُلِقَتْ . « 1 »\r\nوَ فِي أَنْفُسِكُمْ أَ فَلا تُبْصِرُونَ . « 2 »\r\nإِنَّ فِي ذلِكَ لآَيَاتٍ لِقَوْمٍ يَتَفَكَّرُونَ . « 3 »\r\nهمه اين آيات آدمى را به تفكرى هدفمند فرامىخواند و از انسان مىخواهد تا با تأملى عميق درهاى معرفت را به روى خود بگشايد . گاه آن‌قدر براى تفكر ارزش قائل مىشود كه مقام متفكر را بالاتر از مقام عابد و زاهدى متهجد مىداند كه سال‌ها به عبادت پرداخته است .\r\nاين‌گونه تفكر نه تفكرى است از نوع تفكرات فلسفى - آن‌چنان كه در يونان باستان بود - و نه از نوع تفكرى كه در قرون وسطى و فلسفهء اسكولاستيك وجود داشت و نه تفكرى صرفاً مادى از نوع پراگماتيسم امروز جهان ، « 4 » بلكه نتيجه و ثمرهء عالى تفكر ، ازدياد نظام معرفتى ، باز شدن درهاى دانش ، تكامل و نظام اجتماعى و فرهنگى و رشدِ بخش صنعتى است . در تفكر و تدبّر اسلامى ابعاد مختلف عبرت‌اندوزى و دانش‌افزايى نهفته است و حركت فرد و جامعه را توأمان تضمين مىكند .\r\nبنابراين تفكر در اسلام جايگاهى و الا دارد .\r\n4 . علم و دانش‌اندوزى : يكى از مهم‌ترين عناصرى كه بستر مناسبى براى پيشروى جامعه ايجاد مىكند ، علم‌آموزى و كسب دانش است . اسلام كه خود دينى بالنده است ، با فراخوان جوامع بشرى به توسعه نظام معرفتى ، از همگان مىخواهد تا با كسب علم و دانش بر جهل فايق آيند . « 5 » پيامبراكرم صلى الله عليه و آله و ائمه اطهار عليهم السلام نيز در مقام مبلّغان دين ، مسلمانان را مكلّف مىدانند كه دانش را حتى در دورترين نقاط فراگيرند . گاه آن‌قدر به عالم و علم‌اندوزى اهميت مىدهد كه خواب عالم را از عبادت جاهل بالاتر ، و مداد او را از خون شهدا و جهادگران در راه حق افضل مىداند . « 6 » گاه نيز بر عالم بىعمل مىتازد تا وى را به عرصهء اختراع و اكتشاف به شكلى پويا فراخواند . در اين فراز ،\r\n\r\n\r\n","description":"","footnote":"\r\n( 1 ) . الغاشيه ( 88 ) : 17 .\r\n( 2 ) . الذّاريات ( 51 ) : 21 .\r\n( 3 ) . الزمر ( 39 ) : 42 .\r\n( 4 ) . عزت الله رادمنش ، قرآن ، جامعه‌شناسى ، اتوپيا ، ص 219 .\r\n( 5 ) . قُلْ هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ . ( الزمر ( 39 ) : 9 . )\r\n( 6 ) . مداد العلماء افضل من دماء الشّهداء . » و « يشفع يوم القيامة ثلاثة : الانبياء ثم العلماءِ ، ثم الشهداء .\r\n","page_name":" 65 ","page_number":65},
  {"content":"\r\n\r\nعالمان را اوصياى پيامبران مىداند « 1 » و با اين تفكر ، عقلانيت مبتنى بر علم را ستايش مىكند و فعالانه آنها را در سرنوشت تمدنى بشر دخيل مىداند . « 2 » 5 . رعايت حقوق مظلومان و مستضعفان : اسلام دين عدالت و مساوات و مكتبى استكبارستيز است . پيام‌هاى ضداستكبارى و ضداستبدادى قرآن كريم اعتبار مترفين را نشانه مىگيرد « 3 » و اشراف‌گرايى « 4 » و استعمارگرى را طرد كرده ، دفاع از مظلوم در برابر ظالم ، و گرسنه در برابر سير را عامل رشد جامعه مىداند . « 5 » بنابراين قرآن كريم ضمن ظلم‌ستيزى و استكبارزدايى ، جامعه اسلامى را به قسط و عدل رهنمون مىسازد و مسلمانان را به حمايت و دلجويى از فقرا و مستضعفان مىخواند « 6 » و استراتژى جامعه اسلامى را در برپايى عدالت مشخص مىكند و در پايان ، سيطرهء مستضعفان را بر جهان وعده مىدهد :\r\nوَ نُرِيدُ أَنْ نَمُنَّ عَلَى الَّذِينَ اسْتُضْعِفُوا فِي اْلأَرْضِ وَ نَجْعَلَهُمْ أَئِمَّةً وَ نَجْعَلَهُمُ الْوَارِثِينَ . « 7 »\r\nو خواستيم بر كسانى كه در آن سرزمين فرودست شده بودند ، منّت نهيم و آنان را پيشوايان [ مردم 
  ] گردانيم ، و ايشان را وارث [ زمين 
  ] كنيم .\r\nلَقَدْ أَرْسَلْنَا رُسُلَنَا بِالْبَيِّنَاتِ وَ أَنْزَلْنَا مَعَهُمُ الْكِتَابَ وَ الْمِيزَانَ لِيَقُومَ النَّاسُ بِالْقِسْطِ . « 8 »\r\nبه راستى [ ما 
  ] پيامبران خود را با دلايل آشكار روانه كرديم و با آنها كتاب و ترازو را فرود آورديم تا مردم به انصاف برخيزند .\r\nبدين وسيله قرآن كريم با آموزه‌هاى پرفراز راه رقابت غيرصحيح را بر بشر بسته ، از آنها مىخواهد گوى سبقت تقوا را از يكديگر بربايند و حرص و آز خويش را ترك گفته ، تقوا پيشه سازند\r\n\r\n\r\n","description":"","footnote":"\r\n( 1 ) . العلماء ورثة الانبياء . ( البخارى ، الصحيح ، باب العلم ، ج 1 ، ص 16 ؛ ابن جماعه ، تذكرة السامع والمتكلم فى ادب العالم و المتعلم ، ص 18 . )\r\n( 2 ) . يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجَاتٍ . ( المجادله ( 58 ) : 11 . )\r\n( 3 ) . النساء ( 4 ) : 172 .\r\n( 4 ) . الاعراف ( 7 ) : 132 .\r\n( 5 ) . النساء ( 4 ) : 74 .\r\n( 6 ) . همان .\r\n( 7 ) . القصص ( 28 ) : 5 .\r\n( 8 ) . الحديد ( 57 ) : 25 .\r\n","page_name":" 66 ","page_number":66},
  {"content":"\r\n\r\nكه بهترين وسيله براى رسيدن به قرب و رضاى خداست .\r\nافزون بر اين ، بىتقوايى در كنار نقص عناصر تمدنى چون دانش و انديشه ، ايدئولوژى و باور ، اساس جامعه را به هلاكت و نيستى مىكشاند . بديهى است ملتى كه در جهل و بىدانشى غوطه مىزند و عوامل زمينه‌ساز بارورى انديشه را دارا نيست ، خيلى زود اسير زوال و آفت مىشود و چون تقوا - ضد آفات هواپرستى ، شهوترانى ، نفاق ، نوميدى ، فساد و گناه - در جامعه كم رنگ و يا بىرنگ است ، بر پيكرهء جامعه هجوم مىآورند .\r\n6 . هجرت : اين عاملِ تعيين‌كننده كه ابتدا به عنوان ابزارى كارآمد در حفظ جان مسلمانان صدر اسلام نقش‌آفرينى مىكرد ، در ادوار بعدى تأثير بسزايى در تمدن اسلامى بر جاى نهاد ؛ چنان كه هجرت مسلمانان براى نخستين بار به حبشه ( سال پنجم بعثت ) ، « 1 » شعب ابىطالب ( سال هفتم تا دهم بعثت ) « 2 » و يا هجرت پيامبراكرم ( سال سيزدهم بعثت ) « 3 » به يثرب الگويى شد براى نسل‌هاى بعد تا بدين‌رو زمينهء ايجاد تمدنى جديد فراهم آيد . اغلب منجيان و بنيان‌گذاران انقلاب‌هاى بزرگ دينى يا غيردينى تحت‌تأثير هجرت ، افزون بر تكميل دانش و تجربه خود ، توفيق تحولى عظيم را در خود و يا پيرامون خويش مىيابند . آنچه بر تقويت اين ديدگاه مىافزايد ، توجه قرآن كريم به موضوع هجرت است كه به مؤمنان امر مىكند زمين را بگردند و سرنوشت ملت‌ها و اقوام مختلف را مطالعه كنند .\r\nبىترديد هجرت در روند اخذ و عطاى اصول و قواعد تمدنى چون دانش و تجربه مؤثر است ؛ چنان كه مهاجران همواره ناقلان فرهنگ و تمدن‌اند و حضور آنان در جوامع مهاجرپذير ، توأم با تغيير و تحول فرهنگى آنجاست . تجار و بازرگانان كه مبلغان اوليه مسلمان در ميان اقوام مختلف بودند ، ساده‌ترين ابزار ارتباطىشان زبان بود كه با آموزش و فراگيرى آن راه ارتباط فراهم مىشد و در پى اين تعامل و پيوند ، ضمن آشنايى با آثار علمى و فرهنگى يكديگر ، امكان انتقال مواريث تمدنى فراهم مىگرديد . يكى از بهترين نمونه‌هاى تاريخى از اين دست ، مهاجران تجارت‌پيشه‌اى بودند كه در قرن چهارم و حتى پيش از آن با عزيمت به چين در بندر كانتون ( خانفو ) رحل اقامت افكندند و فرهنگ ايرانى - اسلامى را در آنجا گستردند . اين اقامت و مانايى به تشكيل كانون‌هاى\r\n\r\n\r\n","description":"","footnote":"\r\n( 1 ) . ابن‌هشام ، السيرة النبوية ، علّق عليه و خرج احاديثها عمر عبدالسلام تدمرى ، ج 1 ، ص 349 .\r\n( 2 ) . يعقوبى ، تاريخ اليعقوبى ، ج 1 ، ص 350 .\r\n( 3 ) . ابن‌هشام ، السيرة النبوية ، ج 2 ، ص 140 - 121 .\r\n","page_name":" 67 ","page_number":67},
  {"content":"\r\n\r\nمسلمان‌نشينى منجر شد كه همگى پيرو ساختار اسلامى - ايرانى بودند ؛ تا جايى كه قاضى مسلمان شهر وظيفه خطير دادرسى را در آنجا بر عهده داشت و حتى مجرم مسلمان را قاضى كافر محاكمه نمىكرد . « 1 » 7 . تسامح و تساهل : اسلام در شرايطى به بشريت عرضه شد كه دنيا اسير تعصبات دينى و قومى بود . دو ديانت بزرگ مسيحيت و زرتشت غرق در اين تعصبات ، دو جامعه ايران و روم را به انحطاطى حتمى سوق مىداد . تعصب و سخت‌گيرى كانون‌هاى قدرت سياسى و مذهبى ، زوال افق علمى و قطع ارتباط اخلاقى را در پى داشت . در چنين شرايطى ، اسلام با توصيه به مسلمانان ضمن ترك رهبانيت مسيحيت و ترك انزوا ، راه وسط را براى رسيدن به جامعه‌اى مطلوب معرفى نمود . پس از بسط فتوحات اسلامى و فتح سرزمين‌هاى جديد ، به نشر كيشى مبادرت شد كه با شرايط زمان ، لحاظ نمودن موقعيت و مكان و البته با فطرت بشرى تطبيق داشت . دينى ساده و بىپيرايه ، مشحون از پيام‌هاى مودت‌آميز و صلح‌دوستانه ، مردم را به عرصه‌اى عاطفى سوق داد و با آزادانديشى و به‌دور از تعصبات قومى و قبيله‌اى ، با ابزار كارآمدِ مدارا با اهل‌كتاب ، همه را زير يك لوا گردآورد و جامعه را به اعتدالى همه‌گير رهنمون ساخت .\r\nدر مقابل تعصبات دينى نصارى و مجوس ، تعامل با اهل‌كتاب تجويزى بود تا ضمن تقويت همزيستى مسالمت‌آميز ، « 2 » اهل‌ذمه نيز در سرزمين‌هاى اسلامى محدود شوند . سنت پيامبراكرم صلى الله عليه و آله و پيام‌هاى رأفت‌بخش قرآن كريم ، بر رفق و مدارا با اهل‌كتاب تأكيد داشت . اين تسامح و مدارا همه تعقيب‌شدگان دربار بيزانس و يا علم‌جويان ايرانى را به بيت‌الحكمه اسلامى دعوت كرد . عرب ، عجم ، نصارا ، زرتشت و يهود در كنار يكديگر مأوى گرفته ، با آسايش و آرامشى وصف‌ناپذير به خلق آثار علمى مبادرت نمودند . حكمرانان مسلمان نيز در دربار خلافت بارها اهل‌ذمه را در امور ادارى مشاركت مىدادند . « 3 » طليعهء اين امنيت و آزادى موجب شد نسطورىها ظهور مسلمانان و اعراب را به‌منزلهء نجات از زير يوغ كليسا تلقى كنند . « 4 »\r\n\r\n\r\n","description":"","footnote":"\r\n( 1 ) . سليمان و ابوزيد سيرافى ، سلسلة التواريخ ( شگفتىهاى جهان باستان ) ، ترجمه محمد لوى عباسى ، ص 33 - 30 .\r\n( 2 ) . عبدالحسين زرّين‌كوب ، كارنامه اسلام ، ص 23 .\r\n( 3 ) . بنگريد به : على بن يوسف قفطى ، اخبار الحكماء .\r\n( 4 ) . عبدالحسين زرين‌كوب ، كارنامه اسلام ، ص 23 .\r\n","page_name":" 68 ","page_number":68},
  {"content":"\r\n\r\nعرصه‌هاى حضور فعال اهل‌ذمه در امور ديوانى و بخش‌هاى مختلف علمى به ويژه طبابت يا ترجمه آثار علمى و در مواردى نيز تصدى نهاد وزارت بود . « 1 » به مدد حضور اهل‌ذمه در دارالعلم بغداد ، كتاب‌هاى بسيارى از زبان‌هاى يونانى ، قبطى ، سريانى ، هندى و ايرانى به عربى ترجمه شد و بازار مناظرات علمى و كلام رونق يافت . « 2 » در قلمرو بدون مرز و حدود سياسى از درياى هند گرفته تا دامنه‌هاى سلسله جبال پيرنه در جنوب اروپا و سواحل اقيانوس اطلس ، اهل‌كتاب بدون تعارض و تعصب تحت تعاليم اسلام مىزيستند و پيام‌هاى اسلام نيز به همراه اصول ثابت و فروع منعطف آن سبب رونق مناسبات اجتماعى مىشد . شايد بتوان با اين رويكرد ، نظر كنت دوگوبينو را پذيرفت :\r\nاگر اعتقاد مذهبى را از ضروريات سياسى جدا كنند ، هيچ ديانتى تسامح‌جوتر و شايد بىتعصب‌تر از اسلام وجود ندارد . « 3 » .\r\nدر واقع همين تسامح و بىتعصبى بود كه در قلمرو اسلام ميان اقوام و ملل مختلف تعاون و معاضدتى را - كه لازمه رشد تمدن واقعى است - به وجود آورد و همزيستى مسالمت‌آميز عناصر نامتجانس را ممكن ساخت . « 4 »\r\n\r\nتأثير فرهنگ و تمدن‌هاى پيشين در پيدايى تمدن اسلامى\r\nبالندگى تمدن اسلامى مرهون بذل مساعى و حضور جدّى اقوام و ملل مختلفى است كه هريك به‌قدر پيشينه و توانايىهاى تمدنى خويش نقش بسزايى در گسترش و توسعه آن داشتند . به مدد فتوحاتِ جهادگران مسلمان ، كانون‌هاى متفرق تمدنى يمن ، بين‌النهرين ، ايران ، شام ، مصر ، اندلس و ساير تمدن‌ها به‌هم نزديك شدند . در پى اين ارتباط نزديك و رويارويى سرنوشت‌ساز ، تمدن اسلامى به مفهوم كامل خود شكل گرفت .\r\nدر كمترين زمان ممكن ، تمدن اسلامى وارث تمدن‌ها و فرهنگ‌هاى قديم شرق و غرب شد .\r\nدر اين ميراث‌بَرى نه مقلدِ صرفِ فرهنگ‌هاى پيشين شد و نه ادامه‌دهنده محض آنها ، بلكه با\r\n\r\n\r\n","description":"","footnote":"\r\n( 1 ) . فهرستى از اين وزرا به همراه عملكرد آنها در اين اثر آمده است : ابن طقطقى ، تاريخ فخرى در آداب‌ملكدارى و دولت‌هاى اسلامى ، ترجمه محمد وحيد گلپايگانى .\r\n( 2 ) . ابن‌نديم در الفهرست به تفصيل عناوين اين آثار را بازگفته است .\r\n( 3 ) .\r\n 1 . Gobineau , Religions et phlisophies , p , 24 . \r\n( 4 ) . عبدالحسين زرّين‌كوب ، كارنامه اسلام ، ص 23 - 21 .\r\n","page_name":" 69 ","page_number":69},
  {"content":"\r\n\r\nتركيب آثار و عناصر فرهنگ و تمدن‌هاى مختلف به‌وسيله آموزه‌هاى قرآنى و سنت نبوى ، به رفع نواقص اين تمدن‌ها پرداخت و به سوى تشكيل فرهنگى جهانى گام برداشت . اين در حالى بود كه تمدن اسلامى نشان و مظاهر همه عناصر عبرى ، سريانى ، قبطى ، ايرانى ، يونانى ، هندى و حتى چينى و ساير تمدن‌ها را در خود حفظ نمود . « 1 » اين عناصر نامتجانس قومى و نژادى تنها زمانى توانستند با يكديگر پيوند يابند كه با سماحت و تساهل فرهنگ اسلامى درآميختند . بنابراين مرزهاى جغرافيايى را درنورديد و در قلمرو امپراتورى عظيم اسلامى بهترين ، زيباترين و ماندگارترين آثار تركيبى را خلق نمود .\r\nعوامل وحدت‌بخشى چون قرآن كريم و سنت نبوى ، آداب و رسوم مشترك دينى را در اين حوزه وسيع رقم زد . همگرايى و وفاق به همراه تسامح اسلامى نسبت به معاهدين و اهل ذمه ، همه مليّت‌ها و اقوام گوناگون را گرد هم آورد تا در سايه امنيت اجتماعى و آموزه‌هاى غنى قرآنى به تبادل و تركيب عوامل عمده تمدنى بپردازند . محور اصلى و دستمايهء حركت تمدن اسلامى ، قرآن كريم بود كه نه مرز مىشناخت و نه نژاد ويژه‌اى را برترى مىداد . « 2 » اعجاز قرآن كريم تنها امتزاج قبايل و اقوام با فرهنگ‌هاى نامتجانس نبود ، بلكه شكستن مرزهاى قوميّتى و مليّتى بود كه از دروازه‌هاى هند و سند در شرق آغاز و تا آخرين ديواره‌هاى سلسله جبال پيرنه در جنوب اروپا متصل مىشد . در همه اين قلمرو پر وسعت ، نمادها و نشان‌هاى مشتركى وجود داشت كه بيانگر روح همگرايى اين « امت واحده » بود . براى نمونه در همه مناطق تحت نفوذ ، مراكزى با نماد خاص خود بنا گشت : مسجد نماد عبوديت و بندگى ، مدرسه نماد تعليم و تربيت ، بيمارستان نماد سلامتى ، قصر و كاخ نماد قدرت دنيوى دربار خلافت ، و بازار و تجارتخانه نماد حيات اقتصادى جامعه اسلامى شد . ساختمان و نوع معمارى هريك از اين بناها با برخوردارى از روح وحدت اسلامى و نگرش توحيدى ، يكسان مىنمود ، هرچند اين همگرايى تنها در هنر و معمارى متجلى نبود ، بلكه در ديگر مظاهر حيات جمعى و اجتماعى جامعه اسلامى نيز آشكارا خودنمايى مىكرد .\r\nيكى از بهترين عرصه‌هاى حضور همه‌جانبه اقوام و ملل مختلف كه از سويى به انقلابى فراگير و نهضتى كارآمد مبدّل شد و از ديگر سو به رشد علمى و پيشرفت‌هاى مادى و معنوى مسلمانان انجاميد ، علم و توسعهء آن بود . اسلام در حالى طريق توسعه و ترقى تمدنى را پيمود كه تحجر ،\r\n\r\n\r\n","description":"","footnote":"\r\n( 1 ) . براى آگاهى بيشتر بنگريد به : محمدتقى بهار ، سبك شناسى ، ج 1 ، ص 162 - 153 .\r\n( 2 ) . الحجرات ( 49 ) : 13 .\r\n","page_name":" 70 ","page_number":70},
  {"content":"\r\n\r\nتعصب و سكون و رخوت همه سرزمين‌هاى مسكون را فراگرفته بود ؛ تا جايى كه در غرب ترك و انزوا ، پيشهء رهبران كليسايى شده بود و هرچيز و هر عملى و حتى هر انديشهء علمى براى كسب مشروعيت مىبايست از سد كليسا مىگذشت .\r\nدر شرق عالم اسلامى نيز اوضاع بهتر از اين نبود : آيين تحريف‌شدهء زرتشت به همراه بخل و تنگ‌نظرى مؤبدان و اشراف و شاهان ، جامعه ايرانى را محاط كرده ، راه ترقى را بر جامعه بسته بود .\r\nكانون‌هاى علمى نيز در بدترين شرايط ممكن ، يا تعطيل شده بودند و يا تنها در چند گرايش علمى محدود و بدون مخاطره - چون پزشكى - فعاليت داشتند . بنابراين جمود و تحجر راهى براى دانشمندان جامعه به جز ترك و انزوا و هجرت باقى نگذاشته بود . در چنين شرايطى ، قرآن كريم با گشودن افقى نوين با طرح نظريه برابرى و مساوات و اغناى تمايلات علم‌اندوزى ، زياده‌خواهى و انحصارطلبى اهل‌ذمه را فرونشاند و تعصبات دينى آنها را سركوب كرد و به‌جاى خصايل زشت پيشين ، تسامح و همزيستى مسالمت‌آميز با اهل‌كتاب و مودّت و برادرى مسلمانان و نوكيشان را توصيه نمود و همگان را فعّالانه به عرصه اجتماعى فراخواند . ثمرهء اين همجوارى و وفاق اجتماعى ، توسعه ارضى و گسترش قلمرو تحت نفوذ تمدن اسلامى بود .\r\nاز سويى ديگر ، توسعه علمى و معنوى در اندك زمانى مسير پر پيچ و خمى را طى نمود و با ايجاد « امت واحده » گام نهايى را در يكپارچگى جوامع ناهمگون اسلامى برداشت . از اين رو ، تأسيس مدارس و مكاتب علمى يكى پس از ديگرى در قلمرو تحت نفوذ تمدن اسلامى رو به فزونى نهادند و گوى سبقت را از يكديگر ربودند . در پى اين رقابت علمى ، بازار مبادلات فرهنگى گرم‌تر و كار به مباحثه و مجادله علمى كشيده شد ؛ تا جايى كه اگر غزالى ( م 505 ه ) در بغداد كتابى در رد فلسفه مىنوشت ، « 1 » ابن‌رشد ( م 505 ه ) در همان سال در اندلس پاسخ او را مىداد . « 2 » همين مفاخره علمى اركان تازه تمدن اسلامى را مستحكم‌تر نمود و حلقه‌هاى به‌هم پيوسته‌اى را به وجود آورد كه تازى ، پارسى ، رومى و . . . را به‌هم پيوند داد و با استمداد از آموزه‌هاى قرآن كريم و دستورهاى نبوى ، همهء ملل و اقوام مسلمان را گرد هم آورد .\r\nبه هر تقدير ، تمدن اسلامى با گسترش قلمرو امپراتورى خود به تمدنى جهانى مبدّل شد . در شكل‌گيرى اين تمدن هريك از فرهنگ‌ها و تمدن‌هاى پيشين سهمى داشتند كه هرگز نمىتوان\r\n\r\n\r\n","description":"","footnote":"\r\n( 1 ) . ابوحامد محمد بن محمد غزالى ، تهافت الفلاسفة ، قدّم له احمد شمس‌الدين ، ص 11 .\r\n( 2 ) . محمد بن احمد بن رشد قرطبى ، تهافت التهافت ، قدّم له احمد شمس‌الدين ، ص 21 به بعد .\r\n","page_name":" 71 ","page_number":71},
  {"content":"\r\n\r\nآن را ناديده انگاشت ؛ فرهنگى كه زبانش عربى بود و فكرش ايرانى ، خيالش هندى بود و بازويش تركى ، اما دل و جانش اسلامى بود و انسانى . « 1 » مدينه ، دمشق ، بغداد ، رى ، نيشابور ، قاهره ، قرطبه ، غرناطه ، قونيه ، قسطنطنيه ، كابل ، لاهور و دهلى همه‌جا تجلىگاه فرهنگ اسلامى بود . بنابراين زادگاه آن همه‌جا بود و هيچ جا نبود . « 2 » با اين ديدگاه مىتوان اين نظر ارنست رنان را درك نمود :\r\nاسكندرانيان ، سريانيان ، مسلمين و مسيحيان قرون وسطى همه حلقه‌هاى يك زنجيرند . « 3 » .\r\nبا اين وصف به بررسى تمدن‌هايى خواهيم پرداخت كه در پيدايى تمدن اسلامى تأثير داشتند .\r\n\r\n1 . تمدن ايرانى\r\nيكى از تمدن‌هاى مهم و تأثيرگذار بر فرهنگ و تمدن اسلامى ، تمدن ايرانى است كه همه محققان و تمدن‌نويسان به نقش مهم آن در بالندگى تمدن اسلامى اقرار دارند . شهيد مطهرى ضمن تأكيد بر اين مطلب مىنويسد :\r\nايرانيان بيش از هر ملت ديگرى به نشر اسلام و پيشرفت فرهنگ و تمدن انسانى آن كمك كرده‌اند . اين خدمت شامل همه‌گونه فعاليت‌هايى مىشود كه ايرانيان در طول تاريخ چه از طريق سربازى و فداكارى ، چه از طريق مسافرت و بازرگانى و چه از رهگذر كوشش در فراگيرى و بسط علوم و فنون اسلامى - انجام داده‌اند و موجب نشر اسلام و پيشرفت فرهنگ و تمدن انسانى آن - در آسياى صغير ، آسياى مركزى ، شبه قاره هند ، چين ، اندونزى ، جنوب شرقى آسيا ، ماوراءالنهر ، مغرب و شمال آفريقا ، آفريقاى جنوبى و . . . شده‌اند . « 4 » مشاركت و مداخلهء ايرانيان در اوج‌گيرى تمدن اسلامى مستلزم دارا بودن پيشينه‌اى كهن و غنى است . طبق استناد منابع تاريخى ، ايران يكى از تمدن‌هاى پر مايهء باستانى است كه قوام آن بر مدار وحدت ملى و ثبات ارضى بنا شده است . فلات ايران به عنوان مأمن اقوام آريايى به سرعت بر\r\n\r\n\r\n","description":"","footnote":"\r\n( 1 ) . عبدالحسين زرّين‌كوب ، كارنامه اسلام ، ص 31 .\r\n( 2 ) . همان .\r\n( 3 ) .\r\n 1 . Ranan ( E ) , De , Philosophia perlpateticaapud Syros , p , 9 . \r\n( 4 ) . مرتضى مطهرى ، خدمات متقابل اسلام و ايران ، ص 322 .\r\n","page_name":" 72 ","page_number":72},
  {"content":"\r\n\r\nتارك تاريخ تمدنى درخشيدن گرفت . آثار تمدنى بر جاى مانده از مادها ، هخامنشيان ، پارتيان و ساسانيان مؤيد اين مدعاست . « 1 » مآثر بر جاى مانده از واپسين سلسله ايرانى ( ساسانيان ) كه مدت چهارصد سال بر بخش‌هاى بزرگى از جهان آن روز فرمانروايى كردند ، حكايت از ارجمندى و توانمندى دولتمردان ايرانى دارد .\r\nتوجه فرمانروايان ايرانى به علم و دانش‌پرورى ، ايران را به پايگاه علمى شرق مبدل نمود . « 2 » ترجمه كتب برجسته هندى ، سريانى و يونانى به زبان پهلوى نتايج قابل توجهى را به دنبال داشت . از جمله نتايج حائز اهميت نهضت فرهنگ در ايران ، توسعه علم پزشكى و بالندگى علم نجوم و پربارى ادبيات مذهبى و حماسى در ايران بود . « 3 » اگرچه به دليل كمبود منابع ، اطلاعات ما از چگونگى اين نهضت فرهنگى ، بسيار اندك است و ما را از ارائه هرگونه اظهارنظر قطعى و يا قضاوت كلى باز مىدارد ، آنچه مسلّم است نگاه انحصارى به علم و شأنيت طبقاتى آن به كندى و در نهايت توقف علوم در ايران انجاميد . شرايط دشوار طبقاتى و حضور خاندان‌هاى صاحب نفوذ مانع رشد ادبيات مكتوب در ايران شد . زيرا نوشتارهاى مذهبى و ادبى تنها براى خاندان حكومت‌گر و يا مؤبدان زرتشتى « 4 » تدوين مىشد . از اين رو علوم در ايران عهد ساسانى علىرغم توسعه ميان همه طبقات مختلف اجتماعى همه‌گير شد . « 5 » توفيق چشمگير ايرانيان در عرصه ديوانسالارى و تشكيلات ادارى ، ايجاد مناصب مختلف ديوانى و همچنين قوام بخشيدن به ساختار حقوقى ، موضوعى است كه هرگز از ديد فرهنگ و تمدن‌نويسان بزرگ جهان مورد غفلت واقع نشده است . اعتراف محققان به كارآمدى وزيران و صاحب‌نظران ايرانى بعدها دربار خلافت اسلامى را به سوى كانون تمدن ايرانى معطوف داشت . « 6 » اين حضور پر مايه و مستمر ايرانيان در عرصه‌هاى مختلف تاريخ جهانى و همچنين دارا بودن موقعيت جغرافيايى مناسب ، موجب شد تا ايران در طول تاريخ حيات تمدنى به كرّات در معرض\r\n\r\n\r\n","description":"","footnote":"\r\n( 1 ) . بنگريد به : رومن گيرشمن ، ايران از آغاز تا اسلام ، ترجمه محمد معين .\r\n( 2 ) . محمد محمدى ، فرهنگ ايرانى پيش از اسلام ، ص 125 - 65 .\r\n( 3 ) . بنگريد به : ريچارد نلسون فراى ، ميراث باستانى ايران ، ترجمه مسعود رجب‌نيا ، ص 56 و 317 .\r\n( 4 ) . مؤبدان جمع كلمه مؤبد است كه واژه‌اى پهلوى است و به معنى رئيس مغان ، حكيم يا دانشمند وپيشواى روحانى زرتشتى آمده است . ( عميد ، فرهنگ عميد ، ج 2 ، ص 1865 . )\r\n( 5 ) . حنا الفاخورى ، تاريخ فلسفه در جهان اسلامى ، ترجمه آيتى ، ص 326 .\r\n( 6 ) . محمد محمدى ، فرهنگ ايرانى پيش از اسلام ، ص 117 - 113 .\r\n","page_name":" 73 ","page_number":73},
  {"content":"\r\n\r\nتهاجم اقوام مختلف قرار گيرد و گاه نيز مدت‌ها زير سلطه بيگانگان در آيد ؛ بيگانگانى چون هياطله ، اسكندر مقدونى ، سلوكيان ، اعراب مسلمان ، جنگجويان مغول و دوره‌اى نيز افاغنه ، اما در هيچ دوره‌اى فرهنگ و تمدن غنى آن تحت شعاع فتوحات و سلطه بيگانگان قرار نگرفت و كماكان به حيات فرهنگى و معنوى خود ادامه داده است . « 1 » فتوحات اسلامى در ايران و سقوط دولت ساسانى شرايط ويژه و دگرگونى را در اين سرزمين كهن ايجاد نمود . فاتحان ايران اين بار اعراب مسلمانى بودند كه با خود پيامى متفاوت به همراه داشتند ؛ پيامى كه حاصل رسالتى عظيم الهى بود ، نه براساس نژاد و قوم و نه بر محور سرزمينى ويژه . از اين رو ، توفيق و اقبال جهادگران مسلمان درخشيدن گرفت و در مدتى اندك سرزمين پهناور ايران زير سلطه مسلمانان درآمد . در اين روند پرسرعت هرگز ايرانيان فرهنگ ملى خود را به طور كامل ترك نگفتند ، بلكه در رويارويى با فرهنگ اسلامى ابتدا بخش‌هاى مهمى از آن را پذيرفتند و سپس در اعتلاى ساير بخش‌هاى معرفتى و علمى آن كوشيدند . در مواجهه با زبان عربى به عنوان ركن مهم فرهنگ‌پذيرى و عنصر ارتباطى جهان اسلام اگرچه ايرانيان آن را جايگزين زبان فارسى نكردند ، اما در مقام مقابله و تعارض با زبان عربى نيز برنيامدند ، بلكه سرسختانه و علاقه‌مندانه نگاهبان اصلى آن بودند . حتى در دوره‌هايى كه مراكز اصلى زبان و فرهنگ عربى دچار ضعف و سستى بود ، شهرهاى بزرگ ايران پيوسته يكى از مراكز مهم حفظ و توسعه اين زبان به شمار مىرفت . « 2 » اين در حالى بود كه در هيچ شرايطى زبان پر مايه فارسى ترك نشد و ايرانيان دو يا سه قرن بعد از دور بودن از عرصه كتابت و انشاء ، بار ديگر زبان و ادب پارسى را به عرصه علمى سوق دادند . بدين ترتيب فرهنگ ايرانى - اسلامى در طى اين دوره كه برخى به غلط آن را « دو قرن سكوت » ناميده‌اند ، « 3 » شكل گرفت . به دليل ويژگىهاى برجسته اين دوره مىتوان آن را « عصر شكل‌گيرى فرهنگ و ادب پارسى - اسلامى » ناميد . امتيازات اين عصر خلاصه‌وار عبارت است از :\r\n1 . تأثير فرهنگ و تمدن ايرانى بر فرهنگ و تمدن اسلامى - عربى .\r\n\r\n\r\n","description":"","footnote":"\r\n( 1 ) . براى آگاهى بيشتر بنگريد به : محمد محمدى ، فرهنگ ايرانى پيش از اسلام و آثار آن در تمدن اسلامى و ادبيات عربى ، ص 10 - 1 .\r\n( 2 ) . همان ، ص 5 .\r\n( 3 ) . عبدالحسين زرين‌كوب كتابى با همين نام نگاشته است .\r\n","page_name":" 74 ","page_number":74},
  {"content":"\r\n\r\n2 . نفوذ ادبيات ايرانى بر ادبيات عربى .\r\n3 . حضور بىشائبه دانشمندان ايرانى در عرصه توسعه فرهنگ اسلامى .\r\nپس از فتوحات اسلامى دست‌كم به مدت دو قرن ، كانون علمى شناخته‌شده در ايران ، جندىشاپور بود كه حلقه واسط علوم ايرانى ، هندى و سريانى و ساير ملل جهان اسلام به شمار مىآمد . اين كانون علمى با پذيرش دانشمندان سريانى و نسطورى و حكماى نوافلاطونىِ اخراجى از آتن ، پيشتر درهاى خود را به روى فرهنگ يونانى گشوده بود . « 1 » البته هرگز ايرانيان با فرهنگ يونانى بيگانه نبودند و اين ارتباط از زمان حمله اسكندر ( 312 - 323 ق . م ) آغاز شده و اوج آن در عصر سلوكيان ( 312 ق م ) بود ، اما با پذيرش دانشمندان فرارى يونانى ، نسطورى و سريانى از مدارس ويران‌شده رُها ، نصيبين و انطاكيه ، جندىشاپور جانى تازه گرفت و در عرصهء دانشِ جهانى زبانزد شد . بعدها با تأسيس بغداد و تشكيل بيت‌الحكمه ارتباط تنگاتنگ جهان اسلام و جندىشاپور بيشتر شد ؛ آن‌سان كه حتى از اقصى نقاط براى كسب علم طب و نجوم بدانجا روى آوردند .\r\nاين دوره كه يكى از ادوار مهم و تعيين‌كنندهء تمدن اسلامى است ، عرصه‌اى نوين براى انجام فعاليت و مشاركت ايرانيان در جامعه اسلامى ايجاد كرد . عباسيان كه به مدد ايرانيان روى كار آمدند ، به پاس خدمات ايرانيان آنان را به ابناءالدولة موسوم كردند « 2 » و حتى در تقويت پايگاه ايران و شهرهاى آن كوشيدند . ولايت‌عهدان خلفاى عباسى چون مهدى و مأمون در ايران مشق حكومتدارى مىديدند . شهرهاى مهم ايران چون خراسان و رى ، انبار غلّه و پشتيبان عباسيان به شمار مىآمدند . « 3 » خلفاى عباسى نيز به پاسداشت خدمات ايشان ، كارها و مشاغل مهمى را بدانها سپردند . از اين پس حضور فضلا و دانشمندان و صاحب‌نفوذان ايرانى در دربار خلفاى اسلامى فزونى يافت . خاندان‌هاى ايرانىِ اثرگذارى چون نوبخت ، برمك ، و سهل فعالانه در عرصه علم و سياست حضور يافتند و با تمام قوا و امكانات در ايجاد زمينه گرايش به آداب و سنن و سلوك ايرانيان كوشيدند . در همين دوره است كه ايرانيان به دليل دارا بودن تمدنى ريشه‌دار و كهن ، بر مظاهر تمدنى اسلام مهم‌ترين تأثير را نهادند . « 4 »\r\n\r\n\r\n","description":"","footnote":"\r\n( 1 ) . حنا الفاخورى ، تاريخ فلسفه در جهان اسلامى ، ترجمه آيتى ، ص 326 .\r\n( 2 ) . جاحظ ، البيان و التبيين ، ج 2 ، ص 145 .\r\n( 3 ) . بنگريد به : مهدى محقق ، مراكز علمى رى و تأثير آن در فرهنگ و تمدن اسلامى ، ص 230 - 223 .\r\n( 4 ) . فون كريمر ، الحضارة الاسلامية ، ص 86 .\r\n","page_name":" 75 ","page_number":75},
  {"content":"\r\n\r\nاحمد امين مصرى تأثير فرهنگ ايرانى بر فرهنگ عربى را در اين موضوعات خلاصه مىكند :\r\nطرز تفكر ايرانيان ، لغات فراوان ايرانى ، امثال و حكم ، موسيقى و غنا و همچنين ديوان انشا و اصول نامه‌نگارى . « 1 » فعاليت‌هاى ايرانيان به همين مختصر خلاصه نمىشد . چنان كه فرهيختگان ايرانى در بخش‌هاى مختلف چون علم احكام دينى ، علوم ادبى ، قضايى ، سياسى و اجتماعى جهدى بليغ نمودند و در علم حديث ، تفسير ، كلام و تصوف سرآمد روزگار شدند . شايد به دليل همين حضور چشمگير است كه ابن‌خلدون ، متفكر بزرگ تونسى اعتراف مىكند به اينكه بيشتر دانشوران اسلام از ايرانيان‌اند ، خواه در علوم شرعى و خواه در دانش‌هاى عقلى . « 2 » با بررسى اسامى دانشمندان مسلمان در قرون نخستين اسلامى ، اين نظر كه بيشتر سرآمدان عرصه علوم و فنون ايرانى بودند ، به باورى عميق مبدّل مىشود . براى نمونه در علم نحو ( دستور زبان عربى ) دانشمندان ايرانى چون سيبويه ، ابوعلى فارسى و زجّاج ، استاد و مبتكر بودند . « 3 » بيشتر حاملان حديث كه كار حفظ و نگاهبانى علوم حديث را بر عهده داشتند ، ايرانى بودند و يا در مهد تربيت ايرانى باليدند . دانشمندان علم اصول و بيشتر مفسران قرآن و عالمان اصول فقه و كلام و علوم شرعى نيز ايرانى بودند . « 4 » ابن‌خلدون در تأييد همين مطلب ، حديثى را از پيامبراكرم صلى الله عليه و آله نقل مىكند مبنى بر اينكه :\r\nاگر دانش بر گردن آسمان آويزد ، قومى از مردم فارس بدان نايل آيند و آن را به دست مىآورند . « 5 »\r\n\r\nبراى مطالعه بيشتر\r\nسده‌هاى نخستين اسلامى دانشمندان مسلمان ايرانى در عرصه‌هاى مختلف حضورى چشمگير داشتند كه\r\n\r\n\r\n","description":"","footnote":"\r\n( 1 ) . احمد امين ، فجر الاسلام ، ص 86 .\r\n( 2 ) . ابن خلدون ، مقدمه ، ترجمه محمد پروين گنابادى ، ج 2 ، ص 1148 .\r\n( 3 ) . همان ، ص 1150 .\r\n( 4 ) . همان .\r\n( 5 ) . همان ، ص 1150 و 1151 .\r\n","page_name":" 76 ","page_number":76},
  {"content":"\r\n\r\nبررسى همه آنها در اين مختصر نمىگنجد از اين رو تنها به ذكر نمونه‌هاى شهير آنها بسنده مىكنيم .\r\nيك . حوزه علوم قرآنى\r\n1 . عبداللَّه بن كثير بن عمرو ، فارسى الأصل ( متوفاى 120 هجرى ) .\r\n2 . نافع بن عبدالرحمن بن ابوالنعيم اصفهانى ( متوفاى 168 هجرى ) .\r\n3 . على بن حمزة بن عبدالله معروف به كسايى ( متوفاى 189 هجرى ) .\r\nدو . حوزه علم تفسير\r\n1 . محمد بن جرير طبرى مورخ و مفسر شهير ايرانى از اهالى آمل ( طبرستان ) ، متوفاى 310 هجرى و صاحب كتاب جامع البيان فى تفسير القرآن .\r\n2 . ابوجعفر محمد بن حسن طوسى از اهالى طوس خراسان ، متوفاى 460 هجرى و صاحب كتاب التبيان فى تفسير القرآن .\r\n3 . ابوالقاسم جارالله زمخشرى از اهالى خوارزم در شمال شرق ايران ، متوفاى 538 هجرى و صاحب كتاب الكشاف .\r\n4 . ابوعلى فضل بن حسن طبرسى از اهالى تفرش ، متوفاى 548 هجرى و صاحب كتاب مجمع البيان فى تفسير القرآن .\r\nسه . حوزه علم حديث\r\nحوزه علم حديث از حوزه‌هاى وسيعى است كه بخش‌هاى مختلفى با آن مرتبطاند . در كنار اين علوم وابسته ، بخش علم حديث نيز خود به دو زيرمجموعه وسيع تقسيم مىشود كه در هر دو بخش انديشمندان ايرانى حضورى فعال داشتند :\r\nالف ) مدرسه اهل سنت و كتابهاى صحاح سته ( صحيح ششگانه ) : همه نگارندگان كتاب‌هاى حديثى اهل تسنن كه به صحاح سته مشهورند ، ايرانى هستند :\r\n1 . محمد بن اسماعيل بخارى از اهالى خراسان بزرگ ، متوفاى 256 هجرى و صاحب اثر صحيح البخارى .\r\n2 . مسلم بن حجاج نيشابورى ، اهل نيشابور از توابع خراسان بزرگ و صاحب كتاب صحيح مسلم .\r\n3 . سليمان بن اشعث سجستانى معروف به ابوداود ، اهل سيستان و صاحب كتاب سنن ابىداود .\r\n4 . محمد بن عيسى ترمذى از اهالى ترمذ از توابع خراسان بزرگ ، متوفاى 279 هجرى و صاحب كتاب جامع الترمذى .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n5 . احمد بن على نسايى از اهالى نسا از توابع خراسان بزرگ ، متوفاى 303 هجرى و صاحب كتاب سنن النسائى .\r\n6 . محمد بن يزيد قزوينى معروف به ابن‌ماجه از اهالى قزوين ، متوفاى 273 هجرى و صاحب كتاب سنن ابن ماجه .\r\nب ) مدرسه اهل‌بيت و كتب اربعه ( كتاب‌هاى چهارگانه شيعه ) : چهار كتاب مشهور حديثى شيعه متعلق به سه نويسنده مبرز ايرانى است :\r\n1 . محمد بن يعقوب كلينى اهل كلين از توابع رى ، متوفاى 329 هجرى و صاحب كتاب الكافى .\r\n2 . محمد بن على بن بابويه القمى معروف به شيخ صدوق از اهالى قم ، متوفاى 381 هجرى و صاحب كتاب من لا يحضره الفقيه .\r\n3 . ابوجعفر محمد بن حسن طوسى معروف به شيخ طوسى از اهالى طوس خراسان ، متوفاى 460 هجرى و صاحب دو كتاب التهذيب و الاستبصار .\r\nچهار . حوزه علوم عقلى\r\nدر اين حوزه نيز ايرانيان به دليل دارا بودن نقشى فعال و برجسته به عالم اسلام خدماتى شايان‌توجه نمودند :\r\n1 . فضل بن ابوسهل بن نوبخت ، از خاندان بزرگ نوبختى .\r\n2 . فضل بن شاذان نيشابورى از ياران سه امام شيعه ( امام رضا ، امام جواد و امام هادى عليهم السلام ) .\r\n3 . محمد بن عبدالله جرجانى اصفهانى .\r\n4 . ابوعلى ابن‌مسكويه رازى اصفهانى .\r\n1 . بزرگان متكلم : حسن بصرى ، و اصل بن عطا ، ابوهذيل علاف ، ابراهيم بن سيار ، راوندى ، الجبائى خوزستانى ، ابواسحاق شيرازى ، امام الحرمين جوينى و امام محمد غزالى ، همگى از متكلمان بزرگ ايرانى بودند .\r\n2 . بزرگان فلسفه : ابوالعباس سرخسى ، ابوزيد بلخى ، ابوسليمان منطقى سجستانى ، فارابى ( معلم ثانى ) ، ابن‌سينا ، بهمنيار بن مرزبان آذربايجانى ، شهاب‌الدين سهروردى ، ابوالعباس لوكرى ، خواجه نصيرالدين طوسى ، قطب‌الدين رازى ، قطب‌الدين شيرازى ، صدرالدين دشتكى ، جلال‌الدين دوانى ، ميرداماد استرآبادى و صدرالدين شيرازى ( صدرالمتألهين ) ، همگى جزء فيلسوفان بزرگ ايرانى بودند .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nپنج . ساير علوم\r\nدر علوم ديگر استادان ايرانى باز هم سرآمد بودند :\r\n1 . ابوعبدالله محمد بن موسى خوارزمى از اهالى خراسان ، متخصص در علوم مختلف رياضيات ، جبر و مقابله ، نجوم و جغرافيا .\r\n2 . ابوبكر محمد بن زكرياى رازى ، اهل رى ، متخصص در علم طب ، فلسفه ، شيمى ( علم كيميا ) روانشناسى ( علم النفس ) ، هندسه و موسيقى .\r\n3 . ابونصر محمد بن محمد فارابى ، اهل فارياب از توابع ماوراءالنهر ملقب به معلم ثانى ، متوفى 339 هجرى ، متخصص در فلسفه ، شعر ، « 1 » ادبيات و موسيقى .\r\n4 . ابوريحان بيرونى ، متفكر ، رياضيدان و منجّم پرآوازهء ايرانى كه در كنار او ناموران ايرانى ديگرى چون خاندان موسى ، بوزجانى ، ابن‌هيثم و جمشيد كاشى حضور داشتند .\r\nدر پايان به منظور درك هر چه بهتر جايگاه ايرانيان در عرصه علم به ذكر جمله‌اى از ژوزف ماك كاپ بسنده مىشود :\r\nدانشمندان و بزرگان ايران نشان دادند هنگامى كه اروپا در خواب نادانى و توحش مانده بود ، ايران به آن مرتبه و مقامى رسيده بود كه عقايد و افكار قرن بيستم بعداً از آنها پديدار گشت . « 2 »\r\n\r\n2 . تمدن يونانى\r\nحوادث تاريخى آسياى غربى همواره با حوادث يونان و بعدها روم ارتباط تنگاتنگى داشته است .\r\nحمله اسكندر و سيطره اعقاب او بطلميوس سوتر در مصر و سلوكوس نيكاتور در ايران بزرگ ، كانون‌هاى تمدنى موجود ميان رود نيل تا دره رود سند را به هم پيوند داد . كهن‌ترين شاخص علمى تمدن يونانى مدرسه آتن بود . در اين مركز علمى علوم مختلفى چون فلسفه ، منطق ، رياضيات ، نجوم ، طب ، طبيعيات و جغرافيا تدريس مىشد .\r\nاز آنجا كه تعاليم مكاتب يونانى در آتن و اسكندريه براساس علوم فلسفى و ماورايى بود ، با چارچوب علم الهى ( لاهوت ) تطبيق داشت . بنابراين عمدتاً توجه رهبران و متفكران كليسايى به\r\n\r\n\r\n","description":"","footnote":"\r\n( 1 ) . بنگريد به : عباس محمود العقاد ، الفارابى .\r\n( 2 ) . ژوزف ماك كاپ ، عظمت مسلمين در اسپانيا ، ترجمه ابوالقاسم فيض ، ص 51 .\r\n","page_name":" 79 ","page_number":79},
  {"content":"\r\n\r\nمباحث فلسفه يونانى معطوف بود . كليسا به عنوان نهاد مذهبى ، هم مبلّغ فرهنگ يونانى بود و هم مبلّغ كيش مسيحيت . « 1 » از اين رو ، مهم‌ترين علمى كه در مدرسه‌هاى يونانى به ويژه آتن بدان پرداخته مىشد ، فلسفه و منطق بود . بعدها فلسفه كه تا زمان افلاطون راه و رسم خاصى داشت ، با رهبرى ارسطو از لحاظ علوم طبيعى جنبه تخصصى يافت و بعدها در مباحث طب و نجوم و رياضيات متمركز شد . « 2 » يكى از ويژگىهاى مهم فرهنگ و تمدن يونانى كه پس از اسكندر مطرح شد ، موضوع زندگى جهان‌وطنى و بين‌المللى آن بود . اين نوع نگرش ، ادبيات خاصى را به همراه داشت و به تدريج نقدهاى ادبى شكل علمى به خود گرفت . با پديد آمدن فلسفه نوافلاطونى كه طرح آن به فيثاغورث « 3 » مىرسيد ، حيات جديد علمى در يونان پديد آمد و چند قرن بر يونان تأثير نهاد . بعدها اين انديشه ميان مسيحيان سريانىزبان رواج يافت . اساس فلسفه نوافلاطونى كه بر بنياد آراى افلاطون و علم الهى ارسطو پىريزى شده بود ، بعدها به جهان اسلام نفوذ يافت و در ميان متفكران طرفدارانى را به خود اختصاص داد .\r\nتاريخ پزشكى يونانى با بقراط نامبردار است . « 4 » آثار طبى ابُقراط يا هيپوكرانس ( 257 ق . م ) همچون كتاب كلمات قصار يا فصول « 5 » در طول زمان راهنماى مشتاقان حرفه پزشكى بوده است . « 6 » گواه اين ادعا ترجمه‌هاى متعددى است كه به زبان سريانى و عربى صورت گرفته است .\r\nجالينوس ( 200 م ) ديگر طبيب شهير يونانى است كه كتاب‌هاى بسيارى به او منسوب است . « 7 » برخى از مجموعه آثار وى در مدرسه جندىشاپور ايران و حِمص شام تدريس مىشد . كتاب‌هاى او بارها در بيت‌الحكمهء بغداد به زبان سريانى و عربى ترجمه شد .\r\nاز ديگر ستارگان علم پزشكى يونانى ، اهرُن « 8 » يا هارون است . وى كاهن و طبيب اسكندرانى\r\n\r\n\r\n","description":"","footnote":"\r\n( 1 ) . دليسى اوليرى ، انتقال علوم يونانى به عالم اسلامى ، ترجمه احمد آرام ، ص 32 .\r\n( 2 ) . همان ، ص 31 .\r\n( 3 ) . فيثاغورث شاگرد طالس بود . او به مصر سفر كرد و از كاهنان آن سرزمين بسيار آموخت ؛ به‌ويژه موضوع‌تناسخ ارواح را كه بعدها در طرح آراء و نظريات او بسيار مؤثر بود .\r\n( 4 ) . ابن جلجل ، طبقات الاطباء و الحكماء ، ص 16 و 17 .\r\n( 5 ) .\r\n 1 . Aphorismoi . \r\n( 6 ) . دليسى اوليرى ، انتقال علوم يونانى به عالم اسلامى ، ترجمه احمد آرام ، ص 54 .\r\n( 7 ) . ابن جلجل ، طبقات الاطباء و الحكماء ، ص 44 - 42 ؛ ابن نديم ، الفهرست ، ص 351 و 352 .\r\n( 8 ) .\r\n 2 . Ahron . \r\n","page_name":" 80 ","page_number":80},
  {"content":"\r\n\r\nمتبحرى است كه كتاب‌هاى بسيارى در علم طب نگاشته است . كتاب‌هاى پزشكى وى توسط مسلمانان به عربى و سريانى ترجمه شد « 1 » و بارها مورد استفاده و توجه مشتاقان علم پزشكى قرار گرفت . جايگاه والاى آثار او نزد محققان مسلمان موجب شده است تا برخى علم پزشكى اسلامى را متأثر از او بدانند . « 2 » سيطره طولانىمدت حكومت‌هاى « يونانى مآب » « 3 » بر سرزمين‌هاى مصر ، شام و ايران ، دستاوردهاى مهمى به ارمغان آورد و تأثيرات درخور توجهى را بر منطقه وسيع نيل تا دره سند بر جاى نهاد . مدرسه اسكندريه در مصر ، ادسا ( رُها ) ، نصيبين و انطاكيه در شامات كانون‌هاى فرهنگى فعال آسياى غربى بودند كه به نوعى در ادامه حركت علمى آتن قرار داشتند .\r\n\r\n3 . تمدن مصرى\r\nتمدن مصر كه بر پهن‌دشت سواحل رود نيل گسترده است با پيشينه‌اى هزاران ساله از تمدن‌هاى شگفت‌انگيز جهان به شمار مىرود . سرزمين فراعنه يا خدايان بشرى ، سرزمين پيامبران و مبعوثان الهى و خاك تحيرآفرينى كه تا امروزهء جهان ناگفته‌هاى بسيار دارد ، همجوارى و ارتباط ديرينهء مصر و تمدن يونان موجب شد بسيارى از بزرگان يونانى در مدارس مصرى علم‌آموزى كنند . همين پيوند ، تاريخ آموزش مصريان را با نام يونانيان درآميخت .\r\nبسته‌شدن مدرسه آتن ، موجب رونق مدرسه اسكندريه شد و بدين‌رو تمامى اعتبار علمى آتن به اسكندريه منتقل گرديد . به دليل تبحر دانشمندان مصرى در رياضيات ، هندسه ، نجوم ، طب و تشريح ، از اين پس علوم مرتبط با آن جايگاه ديگرى يافت . « 4 » در اين مدرسه با استفاده از نظريه فيثاغورث ، فاصله نسبى خورشيد و ماه از زمين محاسبه شد . هرچند اين اندازه‌ها در ابتدا از دقت پايين و اعتبار ناچيزى برخوردار بود ، اما رفته‌رفته با طرح نظريه خورشيدمحورى جهان و عدم گردش آن به دور زمين ، طرحى نو در علم نجوم افكنده شد و بعدها نيز كپرنيك همين نظريه را تأييد و اثبات كرد . البته اين نظر تا زمان ابوريحان بيرونى نتوانست به درستى طرح و تبيين شود و\r\n\r\n\r\n","description":"","footnote":"\r\n( 1 ) . غريغوريوس الملطى المعروف بابن العبرى ، تاريخ مختصر الدول ، ص 92 و 112 .\r\n( 2 ) . دليسى اوليرى ، انتقال علوم يونانى به عالم اسلامى ، ترجمه احمد آرام ، ص 58 .\r\n( 3 ) .\r\n 1 . Hellenistic . \r\n( 4 ) . بنگريد به : حكمت عبدالكريم فريحان و ابراهيم ياسين خطيب ، مدخل إلى تاريخ الحضارة العربية الاسلامية ، ص 61 .\r\n","page_name":" 81 ","page_number":81},
  {"content":"\r\n\r\nيا طرفداران جدى بيابد .\r\nاز ميان نامبرداران مكتب اسكندريه مىتوان به اراتوستن ( 194 ق . م ) اشاره نمود . وى به دليل سرآمدى و نامبردارى در علم جغرافياى رياضى ، پدر علم جغرافيا نام گرفت . اراتوستن نخستين كسى بود كه براى اندازه‌گيرى طول و عرض جغرافيايى كره زمين طرحى نو ارائه داد ، « 1 » اگرچه اين طرح نيز تا عصر ترجمه يا نهضت علمى مسلمانان ، يعنى زمان مأمون عباسى ( 214 ه / 829 م ) مسكوت ماند ، اما پس از آن منجمان دوره اسلامى آن را اندازه‌گيرى كردند . « 2 » از ديگر دانشمندان يونانىِ درس‌آموختهء مصر كه آثار علمى وى در تمدن اسلامى مورد توجه مترجمان و عالمان مسلمان قرار گرفت ، ارشميدس ( 212 ق . م ) است كه نظريات علمى وى تحولى عظيم در علم رياضى ايجاد نمود .\r\nآپولونيوس ديگر دانشمند يونانىتبار است ، وى نيز دانش‌آموخته مدرسه اسكندريه مصر بود . او در تحقيقات علم رياضى در شمار انديشمندان و صاحب‌نظران عصر خود قرار داشت . اسامى يونانى « بيضى » ، « سهمى » و « هذلولى » كه معادل عربى آنها به ترتيب « قطع ناقص » ، « قطع مُكافِىء » و « قطع زائد » است ، توسط او ابداع گرديد . « 3 » كتاب‌هاى وى كه حاوى قطوع مخروطى است ، در هشت جلد به رشته تحرير درآمد . اكنون از مجموع آثار او چهار كتاب اول به زبان يونانى و سه كتاب بعدى به زبان عربى موجود است و آخرين جلد آن نيز مفقود مىباشد .\r\nاز ديگر سرآمدان مدرسه اسكندريه هرون است . شهرت وى به دليل اختراع ماشين و تأليف كتاب‌هايى در باره انكسار نور ، مكانيك و فشار هواست . كتاب مكانيك او در عصر نهضت ترجمه ، به دست قُسطا بن لوقا به عربى برگردان شد .\r\nنام آشناى ديگرى كه بر تارك تاريخ علمى مدرسه اسكندريه مىدرخشد ، بطلميوس « 4 » ( 140 - 160 م ) نامور يونانى و مُدرس مدرسه آتن و اسكندريه است . كتاب‌هاى او در علم رياضى و نجوم\r\n\r\n\r\n","description":"","footnote":"\r\n( 1 ) . حربى عباس عطيتو محمود و حسان حلّاق ، العلوم عند العرب ، اصولها و ملامحها الحضارية ، ص 210 - 208 .\r\n( 2 ) . بنگريد به : دليسى اوليرى ، انتقال علوم يونانى به عالم اسلامى ، ترجمه احمد آرام ، ص 49 .\r\n( 3 ) . بنگريد به : حربى عباس عطيتو محمود و حسان حلّاق ، العلوم عند العرب ، اصولها و ملامحها الحضارية ، ص 208 - 204 .\r\n( 4 ) . كلاوديوس بطلميوس در منابع اسلامى به بطلميوس كلوذى يا قلوذى مشهور است .\r\n","page_name":" 82 ","page_number":82},
  {"content":"\r\n\r\nتحولى عظيم در تاريخ علم پديد آورد . « 1 » آثارى چون كتاب اول منظومه رياضى و منظومه روابيع و مِگيستى منسوب به اوست . اين دو كتاب اخير در عصر نهضت ترجمه اسلامى به زبان عربى برگردان شدند . كتاب روابيع به دليل اهميت ، يك‌بار توسط يوسف بن حجاج بن مطر و بار ديگر توسط ابويحيى بطريق به عربى ترجمه شد و كتاب مِگيستى نيز ضمن برگردان به عربى ، المَجِسطى نام گرفت « 2 » و بارها مورد استناد منابع اسلامى قرار گرفت . « 3 » افزون بر اين ، آثار جغرافيايى بطلميوس كه حاوى نقشه بود ، مبناى آثار جغرافىنگاران اسلامى به ويژه خوارزمى واقع شد .\r\nبا از رونق‌افتادن و يا ويران شدن مدرسه اسكندريه ، تمامى ميراث علمى آن به ساير مدارس آسياى غربى چون نصيبين ، رُها ( ادسا يا اورفا ) و انطاكيه و از آنجا به جندىشاپور و سپس به بيت‌الحكمهء بغداد انتقال يافت .\r\n\r\n4 . تمدن سريانى\r\nسرزمين شام از دورترين زمان تاريخى مسكن اقوام سريانى بوده است . به دليل نزديكى مرزهاى جغرافيايى اين منطقه با يونانيان ، ارتباط نزديكى ميان كانون‌هاى علمى آنها وجود داشت . پنج مدرسه فعال اين منطقه ، مدارس رُها ، نَصيْبَين ، قِنسَّرين ، آمِد و حرّان بودند . پس از ويرانى مدرسه آتن و رونق يافتن مركز علمى اسكندريه ، مسيحيان اين مناطق به منظور دست‌يابى به علوم روزِ منطبق بر دانش كليسايى ، در رونق مراكز علمى شام كوشيدند و در انتقال علوم از ساير نواحى به اين مدارس جهدى وافر نمودند .\r\nدر اين مراكز علمى ، تعليم و تعلّم فلسفه و طب با زبان سريانى انجام مىشد . مدرسه رُها كه در منابع جغرافيايى به نام‌هاى ادسا و اورفا نيز شهره است ، « 4 » از ساير مدارس سريانى بزرگ‌تر و پيشرفته‌تر مىنمود . اين مدرسه از اواخر قرن دوم ميلادى آغاز به كار كرد و علومى كه در آن تدريس مىشد ، فلسفه ، خطابه ، الهيات ، طبيعيات ، نجوم و جغرافيا بود . دانشمندان و علم‌آموزان بسيارى از ايران ، هند ، يونان و همچنين قبطيان مصر در آنجا گردآمده و به كار ترجمه و تدوين آثار\r\n\r\n\r\n","description":"","footnote":"\r\n( 1 ) . ابن جلجل ، طبقات الاطباء و الحكماء ، ص 36 .\r\n( 2 ) . ابن نديم ، الفهرست ، ص 329 .\r\n( 3 ) . خواند مير ، حبيب السير فى اخبار افراد بشر ، ج 2 ، ص 207 .\r\n( 4 ) . بنگريد به : پيكولوسكايا ، شهرهاى ايران در روزگار پارتيان و ساسانيان ، ترجمه عنايت‌الله رضا ، ص 72 .\r\n","page_name":" 83 ","page_number":83},
  {"content":"\r\n\r\nمختلف مشغول بودند . در اين مدرسه آثار يونانى و برخى كتب سانسكريت و پهلوى نيز به سريانى برگردان مىشد . « 1 » در عصر نهضت ترجمه ، آثار بر جاى مانده از اين مدرسه به بيت‌الحكمه بغداد منتقل شد و مترجمان ممتازى كه عمدتاً نسطورى بودند ، آثار سريانىزبان اين مدرسه را به عربى ترجمه كردند .\r\nمدرسه قِنسَّرين كه بر كنار فرات بنا شده بود ، فلسفه يونانى را تعليم مىداد . بيشتر استادان اين مدرسه سريانىهاى يونانىزبان بودند و از سويى فراگيران آن نيز به تحصيل فلسفه ، رياضيات و علم لاهوت مبادرت داشتند . در اين مدرسه كتاب‌هاى افلاطون ، ارسطو و فيثاغورث و ساير انديشمندان يونانى و مصرى به سريانى ترجمه گرديد .\r\nمدرسه‌هاى تعليمى سريانى ، دانشى ويژه در علم طب داشتند كه وصف تبحّر پزشكان آنجا در بيشتر منابع تاريخى آمده است . پس از انحطاط برخى مدارس سريانى ، بسيارى از اين پزشكان به دانشگاه جندىشاپور كوچيدند و بعدها نيز در رونق بخشيدن جندىشاپور نقش مهمى را ايفا نمودند . « 2 » با انجام فتوحات اسلامى در شام و انتخاب دمشق به عنوان مركز خلافت امويان ، بخش‌هايى از علوم سريانى يونانى به جهان اسلام انتقال يافت ، اما زمانى اين انتقال سرعت بيشترى گرفت كه عباسيان زمام امور را به دست گرفتند . منتقل شدن مركزيت خلافت به بغداد از يك‌سو و تأسيس بيت‌الحكمه بغداد از ديگر سو ، توجه به ذخاير علمى سريانى و پزشكان نسطورى را افزايش داد . از ميان طبيبان حاذق سريانى كسانى چون خاندان بختيشوع به دربار عباسيان راه يافتند و در ترجمه و يا انتقال علوم و مواريث سريانى نقش مهمى را بر عهده داشتند . « 3 »\r\n\r\n5 . تمدن هندى\r\nاگرچه سرزمين هند و تمدن درّه رود سند جزو متصرفات و يا مناطق تحت نفوذ مستقيم مسلمانان نبود ، اما دانشمندان هندى همواره حضورى فعال و تعيين‌كننده در تاريخ تمدن اسلامى داشته‌اند .\r\n\r\n\r\n","description":"","footnote":"\r\n( 1 ) . در باره چگونگى انتقال مواريث نسطوريان مدرسه رُها به جندىشاپور بنگريد به : محمد محمدى ، فرهنگ ايرانى پيش از اسلام و آثار آن در تمدن اسلامى و ادبيات عربى ، ص 232 و 233 .\r\n( 2 ) . براى آگاهى بيشتر بنگريد به : همان ، ص 248 - 241 .\r\n( 3 ) . براى آگاهى بيشتر بنگريد به : ابن نديم ، الفهرست ، ص 358 ؛ ابن ابى اصيبعه ، عيون الانباء فى طبقات الاطباء ، ص 125 و 126 و 136 ؛ ابن جلجل ، طبقات الاطباء و الحكماء ، ص 56 - 12 .\r\n","page_name":" 84 ","page_number":84},
  {"content":"\r\n\r\nعدم ارتباط مستقيم هند با مركز خلافت اسلامى موجب شد منابع دوره اسلامى اطلاعات زيادى از مدارس هندى در قبل و بعد از اسلام به دست ندهند ، ولى بىگمان دانشمندان هندىِ آريايىنژاد قرن‌ها پيش از اسلام با كانون‌هاى علمى ايرانى ارتباطى ديرينه داشته‌اند . تاريخ حضور جدى آنها در دانشگاه جندىشاپور به درستى معلوم نيست ، اما بيشتر منابع از تلاش انوشيروان ساسانى و وزير مقتدرش بزرگمهر ( بوذرجمهر ) در اسكان دادن دانشمندان هندى در جندىشاپور به تفصيل گزارش داده‌اند . حضور طبيبان هندى در كنار پزشكان نسطورى و ايرانى در جندىشاپور بر اعتبار و رونق آنجا افزود . همين ارتباط و حضور فعال هنديان در جندىشاپور موجب شد ، اين مركز علمى كانال انتقال علوم هندى به جهان اسلام قلمداد شود . ناگفته پيداست مناسبات تجارى فعّال هند با يمن و ايران از قديمىترين ايام ، در تسهيل اين مراودات بسيار مؤثر بود .\r\nآشنايى و تبحر هنديان ، بيشتر در طب ، هندسه و رياضيات بود . دستاوردهاى طب هندى و گياه‌پزشكى در تاريخ علمى جهان جايگاهى ويژه دارد . هنديان علاوه بر اين علوم ، در رصد ستارگان و به طور كلى علم نجوم نيز شهره بودند . بررسى احكام سماوى و دستيابى به ناگفته‌هاى كهكشان ، به تدوين مجموعه آثار علمى نجوم هندى منجر گرديد . بعدها مجموعه جداول نجومى هندى ( زيج ) نيز دست‌مايه‌اى غنى براى مطالعات ستاره‌شناسى و نجوم ابوريحان بيرونى شد .\r\nدانش معمارى همواره بر بنياد دانسته‌هاى هندسه ، رياضى و حساب استوار است . بىترديد معمارى شگفت‌انگيز هنديان نيز از آشنايى آنان با علم هندسه حكايت دارد . اركان منظم و پرمفهوم پرستشگاه‌هاى هندى به همراه ابداعات و نوآورىهاى بديع و اشكال نوين معمارى ، جز با كاربرد فنون هندسى استوار نمىشد .\r\nبنا بر استناد منابع ، ابتكار و ابداع نُه رقم اصلى رياضى به نام هنديان ثبت شده است . مسعودى در گزارشى مفصل صفر را نيز از ابداعات هنديان مىداند . « 1 » در ابتدا اين ارقام به شكل خطوط عمودى ترسيم مىشد ، اما به تدريج در زبان سانسكريت نگارش ساده‌اى به خود گرفت كه با نحوه نگارش امروزين ارقام عربى - فارسى چندان تفاوتى ندارد . « 2 » جالب اينكه عددنويسى اعشارى نيز ميان هنديان متداول بود ؛ تا جايى كه در عصر آريابهاتاى مقدار عدد را تا چهار رقم اعشار محاسبه كردند و جدول‌هايى از وترها و قوس‌هاى دايره با\r\n\r\n\r\n","description":"","footnote":"\r\n( 1 ) . مسعودى ، مروج الذهب و معادن الجوهر ، ج 1 ، ص 103 .\r\n( 2 ) . ابوريحان بيرونى ، تحقيق ما للهند ، ترجمه منوچهر صدوقى سها ، ص 118 و 119 .\r\n","page_name":" 85 ","page_number":85},
  {"content":"\r\n\r\nشعاعهاى متقاطع و زواياى مختلف فراهم آوردند . « 1 » يكى ديگر از علوم اثرگذار هندى در تمدن اسلامى ، ادبيات و حكمت است . اديبان و حكيمان هندى همواره در دربار سلاطين هندى جايگاهى ويژه داشته‌اند . كتاب ارزشمند كليله و دمنه با نام اصلى « پنجاتنترا » اثر جاودان بيدپاى هندى ، شاهكارى ادبى است كه تا مدت‌ها ادبيات جهان را از خود متأثر نمود . اين كتاب در روزگار انوشيروان به زبان پهلوى برگردان شد و در عصر نهضت ترجمه اسلامى توسط ابن‌مقفع ، مترجم توانمند ايرانى به عربى برگردان شد . ترجمه اين اثر بر غناى ادبيات داستانى اسلامى افزود . اهميت داستان‌هاى كليله و دمنه و سبك ادبى آن به حدى بود كه بارها اديبان مسلمان افزون بر ترجمه ، آن را به سلك نظم كشيدند . « 2 » از اين پس كتاب‌هاى بسيارى به سبك هندى در داستان و حِكَم در جهان اسلام نگارش يافت . « 3 » براى نمونه ، ابن‌عبدربّه داستان‌هاى حكمت‌آموز بسيارى را از كليله و دمنه ذكر كرده است . « 4 » شايان ذكر است كه ترجمه ابن‌مقفع - كه نمونه‌اى عالى از ادبيات كهن است - تا به امروز در مدارس جهان تدريس مىشود .\r\nافزون بر اين ، هنديان در ابداع بازىها و سرگرمىهاى پيچيده و فلسفى چون نرد « 5 » و شطرنج « 6 » - كه متأثر از انديشه اخلاقى و عرفانى آن سرزمين است - صاحب نام‌اند . بازى نرد با ظاهرى ساده و ابزارى نه‌چندان پيچيده ، داراى هدفى غامض و پر رمز و راز است . صفحه‌اى كه اين بازى بر آن انجام مىشود ، طبق شماره‌هاى ماه‌هاى سال ، يعنى دوازده خانه تقسيم شده و مهره‌هاى آن نيز به تعداد ايام ماه سى روز است و هر مهره ، از سرنوشت انسان حكايت دارد . دو نگين ( طاس ) به نشان شب و روز به شش وجه طراحى شده و با انداختن آنها موقعيت مهره و سرنوشت انسان مشخص مىشود . در اين بازى ، انسان متأثر از ديدگاه منفعلانه هندى ، موجودى\r\n\r\n\r\n","description":"","footnote":"\r\n( 1 ) . حربى عباس عطيتو محمود و حسان حلّاق ، العلوم عند العرب ، اصولها و ملامحها الحضارية ، ص 18 و 19 و 327 و 328 .\r\n( 2 ) . جهشيارى ، الوزراء و الكتاب ، ترجمه ابوالفضل طباطبا ، ص 271 ؛ ابن‌جوزى ، المنتظم ، ج 10 ، ص 87 .\r\n( 3 ) . مسعودى ، مروج الذهب و معادن الجوهر ، ج 1 ، ص 79 و 80 .\r\n( 4 ) . ابىعمر احمد بن محمد بن عبد ربّه الاندلسى ، العقد الفريد ، ج 1 ، ص 42 ، 66 ، 110 ، 178 ، 179 ؛ ج 2 ، ص 121 - 42 ؛ ج 3 ، ص 151 ، 177 و 352 .\r\n( 5 ) . يعقوبى ، تاريخ اليعقوبى ، ج 1 ، ص 120 .\r\n( 6 ) . تنوخى ، نشوار المحاضرة و اخبار المذاكرة ، ج 1 ، ص 422 و 423 .\r\n","page_name":" 86 ","page_number":86},
  {"content":"\r\n\r\nمقهور سرنوشت است ؛ زيرا طبق اصول بازى ، بازيكن خود را محاط در قضا و قدر و جبرى بىچون و چرا مىبيند كه بىمساعدت سرنوشت هيچ نخواهد بود ، يا به سخن ديگر ، بىمدد بخت و اقبال پيروز نخواهد شد . « 1 » بازى ديگر هندى كه ابتدا به ايران و سپس به جهان اسلام راه يافت ، شطرنج و يا به تعبير پارسى هشت رج است . « 2 » اهداف جالب و جذابيت‌هاى فلسفى اين بازى تا مدت‌ها بازى نرد را از رونق انداخت . صفحه مربع شكل اين بازى در مجموع شصت و چهار خانه دارد كه سى و دو خانه سفيد و سى و دو خانه سياه طراحى شده است . به‌كارگيرى اصول رياضى در اين بازى ضمن تقويت ذهن و تدبير بازيكن ، به او مىآموخت كه بخت و اقبال و يا به عبارتى شانس بىپايه است و آنچه به جامعه انسانى مدد مىرساند ، قوه انديشه و خلاقيت مىباشد . « 3 » صفحه سياه و سفيد شطرنج ، صحنهء جنگى بود كه در آن تنها ابزار برنده فكر و تأمل ، دورانديشى ، آمادگى دفاعى ، نيرنگ‌سازى ، بيدارى مردان جنگى و تقويت حس مردانگى ، شجاعت ، نيرومندى ، چالاكىِ توأم با انديشه را مىآموخت . بازنده بازى شطرنج ضعف انديشه و تدبير خود را درمىيافت . بىاحتياطى و عجله نيز راهى بىبازگشت بود كه به خطايى بزرگ منجر مىشد و سستى و بىتدبيرى ، هلاكت و رسوايى را در پى داشت . بنابراين شطرنج هرگز اقبال و شانسِ گنگ و نامفهوم طاس‌هاى نرد را نداشت . همين حسابگرى و كاربرد عقلانيت ، بازى بىهدف نرد را كه مقهور سرنوشتى محتوم بود ، از صحنه خارج نمود . « 4 » در هر حال آنچه از علوم و فنون هندى به جهان اسلام راه يافت ، به جز علم طب و گياه‌پزشكى ، علوم ديگرى چون نجوم ، رياضيات و موسيقى بود . تبحر هنديان در نجوم ، حساب و فن موسيقى موجب شد ، زمينه انتقال اين علوم از طريق جندىشاپور به بيت‌الحكمه عباسيان فراهم آيد . در عصر ترجمه ، بسيارى از كتاب‌هاى نجوم ، طب ، رياضيات و ادبيات هندى كه به زبان سانسكريت يا پهلوى بودند ، به عربى ترجمه شد .\r\n\r\n\r\n","description":"","footnote":"\r\n( 1 ) . مسعودى ، مروج الذهب و معادن الجوهر ، ج 1 ، ص 80 .\r\n( 2 ) . يعقوبى ، تاريخ اليعقوبى ، ص 121 .\r\n( 3 ) . تنوخى ، نشوار المحاضرة و اخبار المذاكرة ، ج 1 ، ص 324 و 325 .\r\n( 4 ) . در باره تطوّر و انواع بازى شطرنج در تمدن اسلامى و سير فتاوى آن تا قرن چهارم بنگريد به : آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 2 ، ص 445 و 446 .\r\n","page_name":" 87 ","page_number":87},
  {"content":"\r\n\r\n\r\n6 . تمدن يمنى\r\nتمدن يمنى با دارا بودن تاريخى كهن كه به درستى آغاز آن مشخص نيست ، در منتهى اليه جزيرةالعرب و بر كنار اقيانوس هند و خليج عدن و درياى سرخ واقع شده است .\r\nنزديكى جغرافيايى اين تمدن به خاستگاه اسلام ( جزيرةالعرب ) گاه سبب شده كه مورخان از سهم و نقش آنان در شكل‌گيرى تمدن اسلامى غفلت كنند . تاريخ تمدن درخشان و جايگاه خوب سياسى ، اجتماعى و اقتصادى يمن موجب شده است مورخان آنجا را سرزمين خوشبخت يا « مدينة الخضراء » بنامند . « 1 »\r\nوجود كانون‌هاى تمدنى غنى با استفاده از فن‌آورى پيشرفته ، تاريخ يمن را از ساير تمدن‌هاى مشابه و هم‌عصر متمايز مىسازد . هنگامى كه ساير تمدن‌ها براى كسب موقعيت ارضى و يا استفاده از دستاوردهاى همسايگان خود در جنگ و ستيز بودند ، حاكمان و تُبّع‌هاى « 2 » يمنى بر بلندترين سكوى ترقى تمدنى ايستاده بودند . « 3 » ساختن سد براى استفاده از نيروى آب ، بهره‌بردارى از زهكشى پيشرفته و يا برخوردارى از بهترين معمارى ، گواه اين پيشرفت است . داستان‌هاى عبرت‌آموز بلقيس و ملكه سبأ - از فرمانروايان مقتدر زن يمن در قرآن - تأييدى بر پيشرفت سياسى و كارآمدى اين تمدن است .\r\nويرانى سد معروف مأرب به هر دليل تاريخى ، به كوچ اجبارى بسيارى از قبايل يمنى به نقاط مختلف جزيرةالعرب چون يثرب ، حيره و غسان انجاميد . اين قبايل متمدن كه با مقولات تمدنى چون حكومت ، قوانين و اصول اقتصاد ، كشاورزى ، معمارى و صنايع آشنايى داشتند ، با مشاركت در عرصه‌هاى مختلف جامعه توانستند بر تكوين فرهنگ و تمدن اسلامى تأثير بسزايى بر جاى نهند .\r\nاهميت تاريخى يمن كه در بيشتر منابع دوره اسلامى آمده است حكايت از مشاركت بالاى يمنىها در توسعه فرهنگ و تمدن اسلامى دارد . « 4 »\r\n\r\n\r\n","description":"","footnote":"\r\n( 1 ) . براى اطلاع از تمدن يمنى بنگريد به : آلوسى ، بلوغ الارب فى معرفة احوال العرب ، ج 1 ، ص 203 .\r\n( 2 ) . اين لقب ويژهء فرمانروايان يمن بوده است ؛ چنان كه فرمانروايان ايران را « شاه » ، حاكمان مصر را « فرعون » و فرمانروايان حبشه را « نجاشى » مىناميدند .\r\n( 3 ) . آلوسى ، بلوغ الأرب فى معرفة احوال العرب ، ج 1 ، ص 209 - 207 .\r\n( 4 ) . الشيبانى ، قرة العيون بأخبار اليمن الميمون ، ص 32 - 29 .\r\n","page_name":" 88 ","page_number":88},
  {"content":"\r\n\r\nانديشمندانى چون دَغفَل بن حنظله سَدُوسى كه جاحظ از وى با لقب علامه ياد مىكند « 1 » و يا ابومحمد حميرى مورخ و نسب‌دان نحوى يمنى الاصل ، « 2 » عبيد بن شَريَّه جُرهمى ، « 3 » ابن مفرغ حِميرى « 4 » و وهب بن مُنَبّه « 5 » در انتقال علوم و فرهنگ يمنى به فرهنگ و تمدن اسلامى نقش مؤثرى بر عهده داشتند .\r\n\r\nخودآزمايى\r\n1 . تمدن اسلامى را تعريف نماييد .\r\n2 . تمدن دينى با ساير تمدن‌ها چه تفاوتى دارد ؟\r\n3 . محدوده تاريخى تمدن اسلامى را بيان كنيد ؟\r\n4 . حوزه جغرافيايى تمدن اسلامى چه مناطقى را شامل مىشد ؟\r\n5 . نظريه مخالفان در شكل‌گيرى تمدن اسلامى را بيان نماييد و آنها را با هم مقايسه كنيد .\r\n6 . دلايل موافقان تمدن اسلامى را توضيح دهيد و آن را با نظريهء مخالفان مقايسه كنيد .\r\n7 . تمدن اسلامى داراى چه ويژگىهايى است ؟\r\n8 . اركان تمدن اسلامى كدام‌اند ؟\r\n9 . تأثير نگرش توحيدى بر تكوين تمدن اسلامى چه بود ؟\r\n10 . سهم ايرانيان در شكل‌گيرى تمدن اسلامى را بررسى نماييد .\r\n11 . تمدن يونانى در شكل‌گيرى تمدن اسلامى چه نقشى داشت ؟\r\n12 . نقش تمدن هندى در شكل‌گيرى تمدن اسلامى چه بود ؟\r\n13 . اسلام چگونه توانست از تركيب تمدن‌هاى سلف ، تمدن اسلامى را به وجود آورد ؟\r\n\r\n\r\n","description":"","footnote":"\r\n( 1 ) . جاحظ ، البيان و التبيين ، ج 1 ، ص 42 .\r\n( 2 ) . شاكر مصطفى ، التاريخ العربى و المورخون ، ج 1 ، ص 139 .\r\n( 3 ) . ابن نديم ، الفهرست ، ص 118 .\r\n( 4 ) . زركلى ، الاعلام قاموس تراجم لأشهر الرجال و النساء ، ج 8 ، ص 183 .\r\n( 5 ) . الشيبانى ، قُرَّة العيون باخبار اليمن الميمون ، ص 35 .\r\n","page_name":" 89 ","page_number":89},
  {"content":"\r\n\r\n14 . به نظر شما اسلام براى ايجاد تمدن وسيع دينى ، داراى چه خصوصياتى بود ؟\r\n\r\nفعاليت دانشجويى\r\n1 . شاخصه‌هاى تمدن دينى را با تمدن غيردينى مقايسه نماييد .\r\n2 . ويژگىها و امتيازات تمدن دينى را با تأكيد بر تمدن اسلام ، تحت عنوان يك مقاله بررسى نماييد .\r\n3 . موضوع چرايى و چگونگى گسترش اسلام در سرزمين‌هاى فتح شده را بررسى نماييد و تحقيق كنيد چگونه اسلام توانست در سرزمين‌هاى فتح شده تاكنون پابرجا بماند ؟\r\n4 . فرايند شكل‌گيرى تمدن اسلامى را تحت عنوان يك مقاله بررسى نماييد .\r\n5 . موضوع اخذ و عطايى مؤلفه‌هاى تمدنى را در آغاز گسترش اسلام در سرزمين‌هاى فتح شده جستجو نماييد .\r\n6 . خدمات متقابل اسلام و ساير تمدن‌ها را بررسى كنيد .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\n\r\nبخش سوم : نهضت علمى در تمدن اسلامى\r\nيكى از مهم‌ترين رخدادهاى تاريخى كه در شكل‌گيرى و حركتِ رو به رشد تمدن اسلامى تأثيرى بسزا داشت ، نهضت علمى جهان اسلام است . ويژگىهاى برجسته و دستاوردهاى ممتاز اين نهضت ، زمينه‌ساز عصر زرين فرهنگ و تمدن اسلامى شد . در اين فصل ضمن بررسى جايگاه علم و علم‌اندوزى در اسلام ، به جريان شكل‌گيرى حركت علمى مسلمانان و ادوار مختلف نهضت ترجمه و دلائل توجه مسلمانان به ترجمه آثار تمدن‌هاى مختلف و پيامدهاى آن پرداخته خواهد شد .\r\n\r\nمقدمه\r\nمحيط جغرافيايى خشن ، نامساعد و در عين حال متكى بر طبيعتِ شبه‌جزيره عربستان ، سادگى معيشت را براى ساكنان آن به ارمغان آورده بود . بازتاب اين سادگى تنها در ظاهر عرب جاهلى خلاصه نمىشد ، بلكه بىنيازى آنان به علوم مختلف را نيز در بر داشت . « 1 » آنها در برخى علوم چون طب « 2 » و نجوم « 3 » تجاربى يافتند ، اما معرفت علمى آنان تكوين نيافته و متكى بر علل مبهم و ناشناخته پديده‌هاى طبيعى بود .\r\nبا ظهور اسلام ، بر پايه توصيه‌هاى قرآن كريم « 4 » و سفارش‌هاى پيامبراكرم صلى الله عليه و آله ، عرب مسلمان به خواندن و نوشتن روى آورد و نخستين گام‌هاى معرفتى خود را با فراگرفتن قرآن آغازيد ، اما اتكا بر قوه حافظهء سرشار و به تبع آن دورىگزينى از نگارش تا مدت‌هاى مديد ، مانع از يادگيرى نوشتن\r\n\r\n\r\n","description":"","footnote":"\r\n( 1 ) . حاجى خليفه ، كشف الظنون عن اسامى الكتب و الفنون ، ج 1 ، ص 33 .\r\n( 2 ) . آلوسى ، بلوغ الارب فى معرفة احوال العرب ، ج 3 ، ص 327 ؛ ابن خلدون ، مقدمه ، ص 493 .\r\n( 3 ) . آلوسى ، بلوغ الارب فى معرفة احوال العرب ، ص 223 .\r\n( 4 ) . كلمه علم شصت بار و مشتقات آن نيز 854 بار در قرآن آمده است .\r\n","page_name":" 91 ","page_number":91},
  {"content":"\r\n\r\nو ثبت آموخته‌ها مىشد « 1 » و همين عاملْ مانع بزرگ رسيدن جامعه اسلامى به مراحل تكميلى تمدن اسلامى بود .\r\nمهم‌ترين نتيجه عصر فتوحات اسلامى ، رويارويى فرهنگ‌ها و تمدن‌هاى مختلف و كهنى بود كه در سايه آميختگى آنها ، فرهنگ و تمدن اسلامى با همه ويژگىهاى بارز خود تكوين يافت . در مراحل نخستين خلافت اسلامى و تا اواسط حكومت امويان ، هنوز نپذيرفتن هر چيزى غير از قرآن و تأكيد بر قوه حافظه و اجتناب از نگارش ، بىاقبالى بسيارى از علوم را فراهم آورده بود ، اما با گذشت زمان و در پى رشد معرفتى مسلمانان و نياز مبرم تمدن نوخاسته اسلامى به آموختن و رسيدن به سرچشمه‌هاى اصلى معرفت و علم ، مسلمانان ناگزير به ترجمه و نقل متون روى آوردند . بدين‌گونه در پرتو تعاليم اسلامى در سرزمين‌هاى تحت نفوذ خلافت اسلامى ، دانشمندان بزرگى در علوم گوناگون پرورش يافتند و دستاوردهاى علمى بسيارى به‌بار آوردند كه از شكوفايى علمى در تمدن اسلامى حكايت داشت .\r\n\r\nجايگاه علم و علم‌آموزى در اسلام\r\nقرآن كريم از جمله مهم‌ترين سرچشمه‌هاى الهى است كه مردم را به سوى تعليم و تعلم سوق مىدهد و به كرّات از مردم مىخواهد در احوال كائنات و در اسرار آيات بينديشند . در قرآن بارها به برترى اهل علم و درجات آنها اشاره شده « 2 » تا جايى كه گاه شهادت « صاحبان علم » را تالى شهادت خدا و ملائكه مىداند « 3 » و اين موضوع به قول غزالى ، در فضيلت علم كفايت دارد . « 4 » احاديث و روايت مربوط به علم و دانش‌اندوزى به قدرى است كه خود مىتواند موضوع كتابى مفصل باشد . « 5 » واجب شدن علم‌طلبى بر همه مسلمانان « 6 » مبيّن توجه عميق ايدئولوژى اسلامى به\r\n\r\n\r\n","description":"","footnote":"\r\n( 1 ) . حاجى خليفه ، كشف الظنون عن اسامى الكتب و الفنون ، ج 1 ، ص 33 .\r\n( 2 ) . در اين باره بدين آيات بر مىخوريم : طه ( 20 ) : 114 ؛ الزمر ( 39 ) : 9 ؛ مجادله ( 58 ) : 11 و موارد مشابه .\r\n( 3 ) . شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قَائِماً بِالْقِسْطِ . ( آل‌عمران ( 3 ) : 18 . ) و ببينيد موارد مشابه : ابن جماعه ، تذكرة السامع و المتكلم فى ادب العالم و المتعلم ، ص 24 - 18 .\r\n( 4 ) . عبدالحسين زرّين‌كوب ، كارنامه اسلام ، ص 26 .\r\n( 5 ) . براى آگاهى بيشتر بنگريد به : فيض كاشانى ، كتاب العلم ( ارزش دانش و دانشمند در اسلام ) ، ترجمه‌اسدالله ناصح ، ص 20 - 6 ؛ البخارى ، الصحيح ، ج 1 ، باب العلم .\r\n( 6 ) . طلب العلم فريضة على كل مسلم و مسلمة .\r\n","page_name":" 92 ","page_number":92},
  {"content":"\r\n\r\nدانش‌اندوزى و كسب معرفت علمى است : « 1 » يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجَاتٍ . « 2 »\r\nتا خدا [ رتبه 
  ] كسانى از شما را كه گرويده و كسانى را كه دانشمندند [ بر حسب 
  ] درجات بلند گرداند .\r\nتأكيد بسيار رسول‌اكرم صلى الله عليه و آله به دانش‌افزايى مسلمانان گاه موجب شگفتى عموم محققان شده است . رواياتى چون « خداوند نيكبختى هركس را بخواهد ، او را در دين دانا مىگرداند . » ، « 3 » « فرشتگان بال‌هاى خود را زير پاى دانشجويان مىگسترانند » ، « 4 » « دانشمندان وارثان پيامبران‌اند . » « 5 » و « نزديك‌ترين مردم به درجه نبوت ، اهل علم و جهاد هستند » « 6 » كه اين رتبه فراتر از مرتبه پيامبران است . همه حكايت از اهميت و جايگاه علم اندوزى در اسلام دارد . « 7 » افزون بر اين ، امام على عليه السلام نيز در فضيلت دانش‌آموزى فرمود :\r\nالعالم اعظم اجراً من الصائم القائم الغازى فى سبيل الله . « 8 »\r\nپاداش عالم نزد خداوند از پاداش روزه‌دارِ نماز شب‌خوان كه در راه خدا به جنگ رود ، بزرگ‌تر است .\r\nهمو در جايى ديگر به كميل چنين فرمود :\r\nاى كميل ! دانش از دارايى بهتر است : دانش تو را پاس مىدارد و حال آنكه تو دارايى و مال را نگهبانى ؛ دانش فرمان‌گزار است و دارايى فرمانبَر ؛ دارايى با بخشيدن كم مىشود و دانش با بخشش افزايش مىيابد . « 9 »\r\n\r\n\r\n","description":"","footnote":"\r\n( 1 ) . در باره اهميت مقام دانش‌اندوزى و علم بنگريد به : كلينى ، اصول من الكافى ، ج 1 ، كتاب فضل العلم .\r\n( 2 ) . مجادله ( 58 ) : 11 ؛ نيز بنگريد به : ملا محسن فيض كاشانى ، كتاب العلم ( ارزش دانش و دانشمند در اسلام ) ، ترجمه اسدالله ناصح ، ص 6 .\r\n( 3 ) . البخارى ، الصحيح ، ج 1 ، ص 28 .\r\n( 4 ) . كلينى ، اصول من الكافى ، ج 2 ، ص 34 .\r\n( 5 ) . همان ، باب 2 ، حديث 2 ؛ نيز بنگريد به : فيض كاشانى ، كتاب العلم ( ارزش دانش و دانشمند دراسلام ) ، ترجمه اسدالله ناصح ، ص 13 ؛ ابن جماعه ، تذكرة السامع ، ص 18 .\r\n( 6 ) . فيض كاشانى ، كتاب العلم ( ارزش دانش و دانشمند در اسلام ) ، ترجمه اسدالله ناصح ، ص 14 .\r\n( 7 ) . همان ، ص 13 .\r\n( 8 ) . كلينى ، اصول من الكافى ، ج 2 ، باب 6 ، حديث 1 .\r\n( 9 ) . ابوحامد محمد بن محمد غزالى ، إحياء العلوم ، ج 1 ، ص 12 .\r\n","page_name":" 93 ","page_number":93},
  {"content":"\r\n\r\n\r\nحركت علمى مسلمانان در قرون نخستين اسلامى\r\nاهتمام ويژه دين اسلام به دانش‌پرورى و فرهنگ‌دوستى و نيازمندى به درك صحيح آموزه‌هاى اسلامى - كه همگى بر نكاتى دقيق استوار شده بود - باعث گرديد از همان آغاز مسلمانان در صدد توسعه فرهنگ و پيشرفت تمدن انسانى برآمده ، ساحت تعليم و تربيت را وسعت بخشند . « 1 » هر چند مشكلات عصر فتوحات اسلامى ، مسلمانان را از كار جدّى بر روى علوم اسلامى بازداشت ، به تدريج با فراهم شدن آرامش نسبى و رفاه اقتصادى و توسعهء ارضى ، آنان فرصت و امكان بيشترى يافتند تا به پيشرفت دانش و فرهنگ بپردازند . با استقرار خلافت امويان در شام و تعيين دمشق به عنوان مركز خلافت از يك سو ، و نزديكى آنان به روميان و تسلط بر مدارس علمى ايران و مدارس سريانى شام رفته‌رفته زمينهء آغاز حركتى علمى مهيا گرديد . خلفاى نخستين اموى با خواندن و شنيدن سرگذشت پرعظمت پيشينيان ، به تاريخ علاقه‌مند شدند ؛ چنان كه در باره معاويه آورده‌اند :\r\n. . . تا يك‌ثلث شب به اخبار و ايام عرب و عجم و ملوك آنها و رفتار آنان با رعيت ، و سيرت شاهان ملل و جنگ‌ها و حيله‌ها و رعيت‌پرورىشان مىگذشت . . . هنوز سه يكى از شب مانده بر مىخاست و دفترهايى را كه سرگذشت اخبار و جنگ‌ها و خدعه‌هاى ملوك در آن ثبت بود ، مىخواست و غلامان مخصوص كه مأمور نگهدارى و قرائت دفترها بودند ، به خواندن آن مىپرداختند و هر شب بر بخشى از اخبار و سرگذشت‌ها و آثار و انواع سياست‌مدارىها واقف مىشد . « 2 » تمايل وافر خلفا به اطلاع از اخبار ملوك گذشته « 3 » موجب شد خبرگانى را براى ترجمه و يا قرائت گزيده‌هايى از متون تاريخى و پزشكى به دربار خلافت دعوت كنند . تشويق‌هاى خلفاى اسلامى و فراهم نمودن وسايل تحصيل دانش‌افزايان سبب شد روزبه‌روز تحقيقات و تأليف كتاب در قلمرو اسلام فزونى يابد . مرز طبقاتى دانش‌افزايى شكسته شود و بدين‌رو در سراسر قلمرو حكومت\r\n\r\n\r\n","description":"","footnote":"\r\n( 1 ) . زين‌العابدين قربانى ، تاريخ فرهنگ و تمدن اسلامى ، ص 65 .\r\n( 2 ) . مسعودى ، مروج الذهب و معادن الجوهر ، ج 3 ، ص 40 و 41 .\r\n( 3 ) .\r\n 1 . See W . Caskel : Arab , Islamica III , SuppIment , 1930 - pp . 1 - 99 . \r\n","page_name":" 94 ","page_number":94},
  {"content":"\r\n\r\nاسلامى ، زمامدار و فرمانبر ، دارا و فقير ، عرب و عجم ، پيوسته سرگرم تأليف گردند . « 1 » با استناد به منابع ، نخستين ترجمه عهد اموى به خالد بن يزيد بن معاويه ( م 85 ه ) اختصاص دارد . « 2 » خالد به دليل علاقه بسيار به علم و دانش ، « 3 » حكيمِ آل‌مروان نام گرفت . « 4 » او با پشتكار فراوان علم كيميا ( شيمى ) را فراگرفت و به ترجمه متون علمى از زبان يونانى و قبطى به عربى اهتمام ورزيد . « 5 » عمر بن عبدالعزيز در وصف جايگاه علمى او مىگويد : « در ميان بنىاميه مانند خالد زاده نشده است . » « 6 » يكى از خلفاى برجسته اموى كه در جمع‌آورى كتاب شهرت بسزايى يافت ، عمر بن عبدالعزيز است . وى در گنجينه كتاب‌هاى شام ، اثرى از علم پزشكى نوشته قيس بن هارون بن أعين « 7 » يافت كه از بهترين كناش‌هاى « 8 » قديمى به شمار مىآمد . اين اثر ارزشمند و بىنظير كه « اهرن » نام داشت ، و در علم پزشكى اسلامى تحوّلى عظيم ايجاد نمود ، توسط ماسرجويه « 9 » يا ماسرجيس « 10 » به عربى برگردان شد . سرانجام پافشارىهاى بسيارِ اطرافيان ، عمر بن عبدالعزيز را واداشت كه پس از چهل روز انديشيدن و استخاره كردن ، كتاب را عرضه نموده ، اجازه طبع و استنساخ آن را صادر نمايد . « 11 » اين‌گونه ترديد و تنگ‌نظرى خلفاى اموى نسبت به علوم ، ساليان متمادى آثار ارزشمندى را در گنجينه‌ها و كتابهاى امويان متروك باقى نهاد . با اين همه ، از ميان مترجمان اين عصر مىتوان به\r\n\r\n\r\n","description":"","footnote":"\r\n( 1 ) . جرجى زيدان ، تاريخ تمدن اسلام ، ج 2 ، ص 56 و 57 .\r\n( 2 ) . ابن نديم ، الفهرست ، ص 300 .\r\n( 3 ) . ابن عبد ربّه ، العقد الفريد ، ص 97 ؛ ابن خلّكان ، وفيات الأعيان و انباء ابناء الزمان ، ج 2 ، ص 224 .\r\n( 4 ) . ابن نديم ، الفهرست ، ص 300 .\r\n( 5 ) . همان ، ص 300 و 434 .\r\n( 6 ) . ابن عبد ربّه ، العقد الفريد ، ص 97 .\r\n( 7 ) . وى كاهن و پزشك اسكندرانى است كه به احتمال در دوره هراكليوس مىزيسته است .\r\n( 8 ) . مجموعه‌اى است گوناگون از مطالب ، به ويژه در طب و خواص گياهان .\r\n( 9 ) . ابن‌ابىاصيبعه ، عيون‌الانباء فى طبقات‌الاطباء ، ج 1 ، ص 163 ؛ ابن‌عبرى از ابن‌جلجل نقل كرده است‌كه اين كتاب در عصر مروان به عربى ترجمه شده است . ( ابن‌عبرى ، تاريخ مختصر الدول ، ص 99 )\r\n( 10 ) . همان ، ص 112 ؛ قفطى ، تاريخ الحكماء ، ص 113 ؛ ابن نديم ، الفهرست ، ص 358 .\r\n( 11 ) . قفطى ، تاريخ الحكماء ، ترجمه بهمن دارايى ، ص 442 ؛ ابن ابى اصيبعه ، عيون الانباء فى طبقات الاطباء ، ص 163 ؛ ابن جلجل ، طبقات الاطباء و الحكماء ، ص 61 .\r\n","page_name":" 95 ","page_number":95},
  {"content":"\r\n\r\nدانشمندانى چون صالح بن عبدالرحمن ، « 1 » قيس بن قنان بن متى ، « 2 » ماسرجويه ، « 3 » سرجون بن منصور ، « 4 » پسرش منصور ، « 5 » تياذوق « 6 » و اصطفن قديم « 7 » اشاره كرد .\r\n\r\nنهضت ترجمه در عصر خلافت عباسيان\r\nسقوط خاندان بنىاميه و طلوع اقبال آل‌عباس دوره جديدى از تحولات تاريخى ، فرهنگى و علمى را در تمامى ممالك تابعه خلافت اسلامى در پى داشت ؛ دوره‌اى كه اربابان قلم آن را عصر طلايى اسلام ، دوره مدنيت اسلامى ، و يا عصر زرين فرهنگ و تمدن اسلامى نام نهاده‌اند . « 8 » انتقال مركز خلافت از دمشق به مدينةالسلام بغداد و نزديكى آن به كانون علمى جندىشاپور از يك‌سو ، و حضور بىشائبه وزيران كاردان و مستشاران باكفايت ايرانى در دربار خلافت اسلامى از سوى ديگر ، و علاقه وافر خلفاى دوره اول خلافت عباسيان به علم ، ادب و فرهنگ‌پرورى از سوى سوم ، نهضت بزرگ علمى و فرهنگى جهان اسلام را به بار نشاند .\r\nبنيان‌گذار خلافت عباسيان ، ابوالعباس سفاح ( 136 - 132 ه ) به دلايل متعدد همچون دشوارىهاى عصر استقرار ، مقابله با مخالفان و مشكلات حكومت نوساخته و نيز كوتاهى عمر خلافتش هرگز نتوانست به علوم توجهى شايسته مبذول دارد ، اما برادر او منصور ( 158 - 136 ه )\r\n\r\n\r\n","description":"","footnote":"\r\n( 1 ) . بنگريد به : ابن نديم ، الفهرست ، ص 300 .\r\n( 2 ) . محمد بن طلس بن اسعد ، تاريخ العرب ، ص 226 .\r\n( 3 ) . بنگريد به : قفطى ، تاريخ الحكماء ، ترجمه بهمن دارايى ، ص 444 - 442 ؛ ابن جلجل ، طبقات الاطباء و الحكماء ، ص 61 و 62 .\r\n( 4 ) . او كاتب چهار خليفه اموى از معاويه تا عبدالملك بود . ( ابن عبد ربّه ، العقد الفريد ، ج 4 ، ص 252 . )\r\n( 5 ) . وى ديوان‌ها را در عصر هشام بن عبدالملك به عربى ترجمه كرد . ( ابن نديم ، الفهرست ، ص 301 ؛ ابن ابى اصيبعه ، عيون الانباء فى طبقات الاطباء ، ص 122 . )\r\n( 6 ) . وى پزشك حجاج بود . ( ابن ابى اصيبعه ، عيون الانباء فى طبقات الاطباء ، ج 1 ، ص 121 ؛ قفطى ، تاريخ الخلفاء ، ترجمه بهمن دارايى ، ص 147 ؛ ابن عبرى ، تاريخ مختصر الدول ، ص 100 . )\r\n( 7 ) . ابن نديم ، الفهرست ، ص 300 .\r\n( 8 ) . فيليپ حتّى ، تاريخ عرب ، ترجمه محمد سعيدى ، ص 88 ؛ شوقى ضيف ، العصر العباسى الاول ، ص 11 ؛ محمد محمدى ، فرهنگ ايرانى پيش از اسلام و آثار آن در تمدن اسلامى و ادبيات عربى ، ص 138 ؛ جرجى زيدان ، تاريخ التمدن الاسلامى ، ج 2 ، ص 281 .\r\n","page_name":" 96 ","page_number":96},
  {"content":"\r\n\r\nبه رغم همه مشكلات عصر تثبيت به خوبى بر اريكه قدرت سامان گرفت « 1 » و با بناى شهر بغداد « 2 » و انتقال مركز خلافت بدانجا ، دولتى قدرتمند و كارآمد تشكيل داد . علاقه و اعتقاد بيش از حد منصور به تنجيم و رصد ستارگان و طالع‌بينى موجب شده بود بدون اجازه منجمان به كارى دست نزند .\r\nازاين‌رو با فراخواندن سرآمدان نجوم از ايران و هند نام خود را به عنوان نخستين خليفه‌اى كه ستاره‌شناسان را به دربار فراخواند ، « 3 » رقم زد .\r\nبه دنبال نياز و توجه خليفه به منجمان و آگاهان علم ستاره‌شناسى گروهى از ستاره‌شناسان ايرانى و هندى به دربار خلافت اسلامى راه يافتند . در رأس اين جماعت ، نوبخت منجم - از اعاظم و بزرگان خاندان مشهور نوبختى - قرار داشت « 4 » كه از سرآمدان ستاره‌شناسى عصر خود به شمار مىرفت و داراى زيج‌ها « 5 » و جداول فلكى مشهورى بود . « 6 » منصور در ساختن شهر بغداد و انتخاب محل آن بارها از ديدگاه‌هاى او استفاده نمود . « 7 » فعاليت با نشاط و مهارت وى در كار تنجيم ، به استمرار حضور خاندان نوبخت در دربار خلفاى بعدى انجاميد . « 8 » افزون بر اين ، ستاره‌شناسان هندى نيز در دربار منصور آمدوشد داشتند . در حدود سال 156 هجرى هيئتى از آنان به دربار راه يافتند و يكى از آنها كتابى به نام سند هند « 9 » با خود داشت كه\r\n\r\n\r\n","description":"","footnote":"\r\n( 1 ) . خواند مير ، حبيب السير فى اخبار افراد البشر ، ج 2 ، ص 208 .\r\n( 2 ) . در بناى شهر بغداد مشهور است كه راهب اين منطقه با منصور ملاقات نمود و از وصف منطقه بغداد كه در كتاب‌هاى اقليدس آمده بود ، براى او سخن گفت . ( بنگريد به : ديار بكرى ، تاريخ الخميس فى احوال نفس النفيس ، ج 2 ، ص 325 . )\r\n( 3 ) . مسعودى ، مروج الذهب و معادن الجوهر ، ج 4 ، ص 314 ؛ خواند مير ، حبيب السير فى اخبار افراد البشر ، ج 2 ، ص 208 .\r\n( 4 ) . او از بزرگان شيعه و از پيروان على عليه السلام و فرزندان امام بود . ( ابن‌نديم ، الفهرست ، ص 219 و 220 . )\r\n( 5 ) . زيج معرب زيگ فارسى به جداولى اطلاق مىشود كه در قديم براى محاسبهء نجوم و تعيين احوال وحركات ستارگان و استخراج احكام نجومى به كار مىرفت . ( ابن‌منظور ، لسان‌العرب ، ج 3 ، ص 219 )\r\n( 6 ) . شوقى ضيف ، العصر العباسى الاول ، ص 125 ؛ قفطى ، تاريخ الحكماء ، ص 110 و 111 .\r\n( 7 ) . خواند مير ، حبيب السير فى اخبار افراد البشر ، ج 2 ، ص 208 ؛ دليسى اوليرى ، انتقال علوم يونانى به‌عالم اسلامى ، ترجمه احمد آرام ، ص 232 و 233 .\r\n( 8 ) . ابن عبرى ، تاريخ مختصر الدول ، ص 125 ؛ قفطى ، تاريخ الحكماء ، ترجمه بهمن دارايى ، ص 227 .\r\n( 9 ) . آنچه كه اصحاب ما « سند هند » ش مىشناسند ، « سدهاند » است ، يا مستقيمى كه نه به كجى و نه به‌ديگرگونى و اين نام به نزد آنان بر كسى افتد ، كه رتبت او به دانش حساب نجوم به والايى رسد . ( ابوريحان بيرونى ، تحقيق ما للهند ، ترجمه منوچهر صدوقى سها ، ج 1 ، ص 117 . )\r\n","page_name":" 97 ","page_number":97},
  {"content":"\r\n\r\nداراى اطلاعات جامعى در مورد نجوم و حساب هندى بود . « 1 » ابراهيم فزارى يكى از مترجمان بزرگ دربار ، مأمور ترجمه آن شد كه حاصل تلاش وى كتابى عربى با عنوان سند هند كبير شد كه بعدها در عصر مأمون ، محمد بن موسى خوارزمى آن را خلاصه كرد و تا مدت‌ها اساس زيج منجمان اسلامى بود . « 2 » به استناد منابع ، در همين دوره كتاب‌هاى بسيارى از علم نجوم و احكام مربوط به آن ترجمه شد . از ميان مترجمان آثارِ ستاره‌شناسى دربار منصور مىتوان به ابراهيم فزارى « 3 » و فرزندش محمد « 4 » و على بن عيسى اسطرلابى « 5 » كه نام و آوازه‌اى بس بلند داشتند ، اشاره نمود .\r\nعلاقه و اشتياق فراوان منصور به كسب معارف جديد ، او را متوجه مرزهاى خارجى خلافت نمود . از اين رو با اعزام هيئت‌هايى بلندپايه به دربار قيصر روم ، از او خواست كتاب‌ها و متون قديمى يونانى را براى وى بفرستد . « 6 » روميان نيز كتاب اقليدس و برخى آثار علوم طبيعى « 7 » و شايد كتاب مجسطى بطلميوس را بدان سامان فرستادند . در پى اين اقدام ، خليفه عده‌اى از دانشمندان و سرآمدان فن ترجمه را مأمور كرد اين كتاب‌ها را به زبان عربى ترجمه كنند . مسعودى معتقد است منصور اولين خليفه‌اى بود كه از زبان‌هاى بيگانه براى او آثارى به عربى ترجمه كردند ؛ « 8 » در حالىكه ابن‌نديم قائل است نخستين ترجمه‌ها به امويان اختصاص دارد . « 9 » در هر حال ، از نخستين آثارى كه از زبان پهلوى به عربى برگردان شد ، مىتوان كتاب كليله و دمنه را نام برد . اين كتاب ارزشمند از مشهورترين آثار ادبى هندى است كه در عهد ساسانيان ، برزويه طبيب آن را از سانسكريت به پهلوى برگرداند « 10 » و ابن‌مقفع نيز در آغاز عصر ترجمه ، آن را\r\n\r\n\r\n","description":"","footnote":"\r\n( 1 ) . مسعودى از اين كتاب اطلاعات جامعى به دست داده است . ( بنگريد به : مروج الذهب و معادن‌الجوهر ، ج 1 ، ص 76 و 77 . )\r\n( 2 ) . قفطى ، تاريخ الحكماء ، ترجمه بهمن دارايى ، ص 371 و 372 .\r\n( 3 ) . بنگريد به : مسعودى ، مروج الذهب و معادن الجوهر ، ج 4 ، ص 314 .\r\n( 4 ) . بنگريد به : قفطى ، تاريخ الحكماء ، ترجمه بهمن دارايى ، ص 373 - 371 .\r\n( 5 ) . بنگريد به : مسعودى ، مروج الذهب و معادن الجوهر ، ج 4 ، ص 314 .\r\n( 6 ) . ابن خلدون ، مقدمه ، ص 480 و 486 .\r\n( 7 ) . همان ، ص 480 .\r\n( 8 ) . مسعودى ، مروج الذهب و معادن الجوهر ، ج 4 ، ص 314 .\r\n( 9 ) . ابن نديم ، الفهرست ، ص 300 .\r\n( 10 ) . محمدتقى بهار ، سبك شناسى ، ج 1 ، ص 153 .\r\n","page_name":" 98 ","page_number":98},
  {"content":"\r\n\r\nاز پهلوى به عربى ترجمه نمود . « 1 » افزون بر آن ، كتاب سند هند نيز به دست مترجمان عالىرتبه هندى به عربى ترجمه شد . در كنار ترجمه برخى آثار يونانى چون مجسطى بطلميوس « 2 » و كتاب اقليدس ، شمارى از كتاب‌هاى ارسطو و همچنين كتاب « ارثما طيقى » « 3 » و ديگر آثار كهن يونانى به عربى ترجمه شد . بدين‌سان ، در دوره خلافت منصور عباسى فرصتى مناسب براى مؤلفان و اربابان علم بوجود آمد تا آنچه پيش‌تر اجازه نگارش و نشر آن را نداشتند ، به رشته تحرير درآورند .\r\nاز جملهء آنان ، مورخ نامى محمد بن اسحاق ، صاحب كتاب السير و المغازى و اخبار المبتداء و الخبر است ؛ كتابى كه بنا بر اظهار مسعودى ، پيش از آن مدوّن و معروف نشده بود . « 4 » در كنار تلاش‌هاى بىوقفه محققان علوم مختلف ، پزشكان كارآمد نيز در اعتلاى علم پزشكى تلاشى درخور نمودند . در ميان پزشكان پر كار دربار منصور ، جورجيس بن بختيشوع از جايگاه والايى برخوردار بود . او رئيس دارالعلم و بيمارستان جندىشاپور بود و به دنبال بيمارى صعب‌العلاج منصور در سال 148 هجرى به دربار خليفه راه يافت . « 5 » وى در اندك‌زمانى با وقار ، عفت ، « 6 » زبان‌آورى ، كمال ادب و مهارت در طبابت بر هيبت خويش نزد خليفه افزود و چيزى نگذشت كه از ملازمان نزديك خليفه گرديد . « 7 » او در مدت اقامتش در دربار بغداد كتاب‌هاى پزشكى بسيارى را نگاشت و از آنجا كه با زبان‌هاى سريانى ، يونانى ، فارسى و عربى به خوبى آشنا بود ، توانست كتاب‌هاى طبى يونان را براى خليفه ترجمه كند . « 8 » مهارت ، حسن سيرت و كاردانى او ، حضور فرزندان و نوادگانش را در دربار شش خليفه عباسى ( منصور ، هارون ، موسى الهادى ،\r\n\r\n\r\n","description":"","footnote":"\r\n( 1 ) . به بركت اين ترجمه ، ابن‌مقفع را خالق نثر عربى دانسته‌اند ، هرچند اين حكم را بايد با احتياط پذيرفت . ( پژوهش دانشگاه كمبريج ، تاريخ اسلام ، ترجمه احمد آرام ، ص 153 . )\r\n( 2 ) . خواند مير ، حبيب السير فى اخبار افراد البشر ، ج 2 ، ص 207 .\r\n( 3 ) . « ارثما طيقى » ، علم شناخت اعداد و خواص آنهاست . در اين باره بنگريد به : رسائل اخوان الصفا ، ج 1 ، ص 48 ؛ ابن خلدون ، مقدمه ، ص 482 .\r\n( 4 ) . بنگريد به : مسعودى ، مروج الذهب و معادن الجوهر ، ص 314 و 315 .\r\n( 5 ) . ابن جلجل ، طبقات الاطباء و الحكماء ، ص 63 .\r\n( 6 ) . قفطى ، تاريخ الحكماء ، ترجمه بهمن دارايى ، ص 220 .\r\n( 7 ) . همان ، ص 218 ؛ غريغوريوس الملطى المعروف بابن العبرى ، تاريخ مختصر الدول ، ص 134 - 125 .\r\n( 8 ) . ابن ابى اصيبعه ، عيون الانباء فى طبقات الاطباء ، ص 302 .\r\n","page_name":" 99 ","page_number":99},
  {"content":"\r\n\r\nمعتصم ، واثق و متوكل ) تضمين نمود . « 1 » با اين توصيف شايد بتوان اين ادعا را پذيرفت كه منصور نخستين خليفه‌اى بود كه گسترده‌وار به نقل و ترجمه متون كهن علمى در زمينه طب و نجوم توجه كرد . ادامه روند نهضت علمى كه منصور آغاز كرده بود ، همچنان با فراز و فرودهاى جدى در عصر مهدى ( 169 - 158 ق ) دنبال شد . اختلافات مذهبى به همراه درگيرىهاى دينى و گفتگوهاى جدلى متكلمان « 2 » در اين عصر - كه بىترديد در نتيجه نفوذ و رواج انديشه‌هاى مذهبى سرزمين‌هاى تابعه خلافت عباسى بروز كرده بود - نشاطى تازه به اين نهضت بخشيد .\r\nبا ترجمه بسيارى از آثار فكرى و فلسفى سرزمين‌هاى فتح شده به ويژه ايران و روم ، بازار نشر آراء و عقايد كلامى ، مجادلات و مناظرات فرقه‌اى گرم‌تر شد و همين امر موجب شد خليفه ، متكلمان و محققان را از اقصى نقاط به دربار دعوت كرده ، آنان را به تأليف كتاب‌هاى ضد زنديق تشويق نمايد . « 3 » بدين ترتيب مهدى نخستين خليفه‌اى بود كه متكلمان را براى تصنيف آثار كلامى ترغيب مىنمود . « 4 » اما از آنجا كه بخش عمده حكومت مهدى به خوش‌گذرانى ، بذل و بخشش و افزودن به تجملات گذشت ، هرگز فرصتى نيافت تا بتواند طرحى را كه پدرش درانداخته بود ، به غايت رساند . با مرگ او ، موسى الهادى به خلافت رسيد ، اما دوره يك‌ساله ( 169 و 170 ه ) حكومت او نيز همه در آشوب و التهاب سپرى شد ، از اين‌رو نتوانست به جريان نهضت ترجمه كمكى نمايد . اما حكومت طولانى هارون‌الرشيد ( 193 - 170 ق ) فرصتى مناسب براى انجام فعاليت‌هاى فرهنگى ايجاد نمود ، اگرچه او ميراث‌دار خلافتى از هم گسيخته بود ؛ چرا كه ممالك تابعه يكى پس از ديگرى دچار بحران شده و آشوب‌هاى نواحى مختلف نيز حاكميت خلافت اسلامى را به مخاطره انداخته بود . براى نمونه ، ايران كه وسيع‌ترين سرزمين تابعه خلافت اسلامى بود ، شرايط دشوار و آشفته‌اى را مىگذراند و مغرب‌نشينان خلافت اسلامى نيز پيوسته در تزلزل بودند و از اين‌سو بيزانسيان فرصت‌طلب نيز مرزهاى شمالى حكومت اسلامى را تهديد مىكردند .\r\nبه رغم همه اين مشكلات ، خليفه مقتدر كه تربيت‌يافته شايستگان و خبرگانى چون خاندان محتشم برمكيان بود ، « 5 » خيلى زود بر مشكلات فايق آمد و به مدد خوش‌فكرى خود به همه\r\n\r\n\r\n","description":"","footnote":"\r\n( 1 ) . همان ، ص 125 و 126 ، 136 و 203 ؛ ابن نديم ، الفهرست ، ص 358 ؛ ابن جلجل ، طبقات الاطباء و الحكماء ، ص 12 و 64 .\r\n( 2 ) . مسعودى ، مروج الذهب و معادن الجوهر ، ج 2 ، ص 315 .\r\n( 3 ) . همان .\r\n( 4 ) . خواند مير ، حبيب السير فى اخبار افراد البشر ، ص 219 .\r\n( 5 ) . بنگريد به : ابن غسّان ، تاريخ برامكه ، ج 1 ، ص 2 ؛ ابن عبد ربّه ، العقد الفريد ، ج 5 ، ص 330 - 317 .\r\n","page_name":" 100 ","page_number":100},
  {"content":"\r\n\r\nآشوب‌هاى سرزمين تابعه خاتمه داد . حضور فعال و همه‌جانبه مستشاران باكفايت و رايزنان با درايت ايرانى يكى از درخشان‌ترين ادوار تاريخى خلافت اسلامى را به وجود آورد ؛ دوره‌اى كه نزد محققان به عصر طلايى ، عصر زرين فرهنگ و تمدن اسلامى « 1 » و روزگار پر نعمت مملكت اسلامى موسوم است . « 2 » خزانه آكنده از ثروت ، « 3 » صلح و آرامش ناشى از تمركز قدرت - كه لازمه انجام امور فرهنگى و علمى است - وجود برمكيان با ذوق و صاحب درايت كه خود آميزه‌اى از فرهنگ و ادب بودند ، « 4 » در اندك زمانى پايتخت خلافت بغداد را به شهر افسانه‌هاى هزار و يك شب مبدّل نمود ؛ « 5 » تا جايى كه مردم به دليل رونق و رفاه عمومى ، اين عصر را « ايام عروس » ناميده‌اند . « 6 » درهاى گشوده دارالعلم بغداد ، محفل‌ها و انجمن‌هاى پر رونق علم و ادب ، مجالس وعظ و نيز مجادلات علمى ، فرهيختگان بىشمارى را به سوى مركز خلافت كشاند . به دنبال حضور بىشائبه بسيارى از دانشمندان كه بىشك از حمايت‌هاى همه‌جانبه خليفهء علم‌دوست بهره‌مند بودند « 7 » و از سويى در پى تلاشهاى بىوقفه برمكيان - كه خود از طرفداران سرسخت نهضت علمى به شمار مىآمدند - « 8 » جريان ترجمه شتابى تازه گرفت .\r\nبا شكوفايى اذهان عمومى و توجه مردم به علوم و فنون ، توجه به كتاب‌هاى علمى پيشينيان\r\n\r\n\r\n","description":"","footnote":"\r\n( 1 ) . فيليپ حتّى ، تاريخ عرب ، ترجمه محمد سعيدى ، ص 88 ؛ شوقى ضيف ، العصر العباسى الأول ، ص 11 ؛ جرجى زيدان ، تاريخ تمدن اسلام ، ترجمه على جواهر كلام ، ص 281 و 282 .\r\n( 2 ) . ابن طقطقى ، تاريخ فخرى در آداب ملك‌دارى و دولت‌هاى اسلامى ، ترجمه محمد وحيد گلپايگانى ، ص 267 و 268 .\r\n( 3 ) . مسعودى ، التنبيه و الاشراف ، ترجمه ابوالقاسم پاينده ، ص 328 .\r\n( 4 ) . دليسى اوليرى ، انتقال علوم يونانى به عالم اسلامى ، ترجمه احمد آرام ، ص 236 ؛ ابن غسّان ، تاريخ‌برامكه ، به اهتمام ، تصحيح و مقدمه ميرزا عبدالعظيم خان گرگانى .\r\n( 5 ) . عبدالحسين زرّين‌كوب ، تاريخ ايران بعد از اسلام ، ص 420 .\r\n( 6 ) . مسعودى ، مروج الذهب و معادن الجوهر ، ج 4 ، ص 316 .\r\n( 7 ) . سيوطى ، تاريخ‌الخلفاء ، ص 264 و 273 ؛ ديار بكرى ، تاريخ‌الخميس فى احوال نفس‌النفيس ، ص 331 .\r\n( 8 ) . مجالس مناظره يحيى بن خالد برمكى از شهرت و اهميت بالايى برخوردار بود . حضور فعال علما و متكلمان و صاحب‌نظران ساير اديان نيز بر اهميت آن افزوده بود . ( بنگريد به : مسعودى ، مروج الذهب و معادن الجوهر ، ج 3 ، ص 379 و 380 ؛ دليسى اوليرى ، انتقال علوم يونانى به عالم اسلامى ، ترجمه احمد آرام ، ص 236 . )\r\n","page_name":" 101 ","page_number":101},
  {"content":"\r\n\r\nفزونى يافت و البته هارون‌الرشيد نيز خود از شيفتگان تاريخ ملوك ، كسراها ، قيصرها و اخبار گذشتگان بود . همو بعدها متأثر از افكار پزشكان و دانشمندان نزديك دربار خلافت كه عمدتاً از دوست‌داران منطق و فلسفه بودند و از حكمت نيز بهره‌اى داشتند ، به منطق و فلسفه علاقه‌مند شد . از اين‌رو ، خليفه در پى كسب آثار علمى فرمان داد تا در سرزمين‌هاى فتح‌شده و يا ممالك تابعه ، هر كتابى كه يافت مىشد ، به بغداد منتقل نمايند . براى نمونه ، پس از فتح عموريه و آنقره ( آنكارا ) در آسياى صغير ، كتاب‌هاى بىشمارى به دست آمد كه همگى را به بغداد منتقل كردند « 1 » و يوحنا بن ماسويه ، پزشك و مترجم دربار خلافت اسلامى مأمور ترجمه آنها شد . « 2 » سيوطى علاقه هارون به كسب معارف جديد را ستوده و مىنويسد : « نمىشناسم مَلِكى را به جز رشيد كه فقط در كسب علم سفر كند . » « 3 » اين سياست خليفه مبنى بر جمع‌آورى كتاب از زبان‌هاى مختلف ، حضور مترجمان خبره و كارآمد را در دربار ضرورى مىنمود . در پى احساس اين نياز اساسى ، مقدمات مهاجرت پزشكان ، متكلمان و اديبان ايرانى ، هندى و سريانى به مركز خلافت فراهم شد . آشنايان و دانايان به فن ترجمه ، به نقل و برگردان اين آثار همت گماردند . در ميان آنان ، نخبگانى چون يوحنا بن ماسويه « 4 » و حنين بن اسحاق حضور داشتند . يكى از دستاوردهاى اين دوره ، سفرهاى دور و دراز خبرگانى است كه يا مأموران دولتى بودند و يا به گونه‌اى خودجوش به دنبال كتاب‌ها و آثار كهن مورد نياز جامعه علمى آن روز رفته ، بسيارى از آنها را با خود براى ترجمه به دربار مىآوردند . « 5 » بدين‌رو مركز خلافت اسلامى رونقى علمى يافت ؛ امرى كه سبب مىشد بسيارى از دانشمندان خواهان علم و حكمت را به دربار بغداد رهنمون سازد . اما بىگمان آنچه در ماندگارى و ترغيب خبرگان ترجمه براى ممارست بيشتر و مستمر مؤثر افتاد ، گشاده‌دستى خليفه در پرداخت عطايا و هداياى گران‌قيمت به مترجمان بود . شايد همين امر از يك‌سو ، و علاقه محققان و مترجمان به كسب علم از سوى ديگر ، از عوامل مهم و تعيين‌كننده جذب و ماندگارى دانشمندان - حتى به صورت خاندانى - در دربار\r\n\r\n\r\n","description":"","footnote":"\r\n( 1 ) . ابن جلجل ، طبقات الاطباء و الحكماء ، ص 65 .\r\n( 2 ) . همان ؛ ابن ابى اصيبعه ، عيون الانباء فى طبقات الاطباء ، ص 171 .\r\n( 3 ) . تاريخ الخلفاء ، ص 273 .\r\n( 4 ) . ابن جلجل ، طبقات الاطباء و الحكماء ، ص 65 ؛ ابن عبرى ، تاريخ مختصر الدول ، ص 131 .\r\n( 5 ) . ابن ابى اصيبعه ، عيون الانباء فى طبقات الاطباء ، ص 187 .\r\n","page_name":" 102 ","page_number":102},
  {"content":"\r\n\r\nخلافت اسلامى باشد . براى نمونه ، خاندان‌هاى بختيشوع يا نوبخت ، حنين و شاكر ، از ملازمان دربار عباسيان بودند « 1 » و نقش مهمى را در نهضت ترجمه و اعتلاى علمى اين عصر ايفا نمودند .\r\nوجود انبوه كتاب‌هاى گسيل‌شده به مركز خلافت و از سويى رواج كاغذ « 2 » - كه از مهم‌ترين پديده‌هاى اين عصر به شمار مىآيد - و در پى آن ترجمه‌ها و نسخه‌هاى متعددى كه رونويسان ( نسّاخان و ورّاقان ) از آنها تهيه مىكردند ، تأسيس مكانى براى حفظ و نگهدارى آنها را ضرورى نمود . از اين‌رو ، كتابخانه‌اى عمومى در مكانى فراخ با درهاى گشوده و اتاق‌هايى مملو از كتاب به نام « بيت‌الحكمه » بنيان نهاده شد « 3 » تا افزون بر حفظ آثار مكتوب ، جايگاه مناسبى براى مطالعهء محققان و طالبان علم باشد . اگرچه هنوز ميان محققان براى معرفى نخستين مؤسس آن اختلاف‌نظر هست ، بنا بر شواهد و قراين موجود ، نخستين گام‌هاى بنيان اين مؤسسه بزرگ علمى در عهد هارون برداشته شد « 4 » و بعدها در عصر مأمون با توجه وى و تلاش صاحبان انديشه ، به عنوان نخستين فرهنگستان بزرگ علمى در جهان اسلام مشهور گشت .\r\nمرگ ناگهانى هارون در توس ( 193 ق ) نه‌تنها خلافت اسلامى را به لحاظ سياسى دچار بحران نمود ، بلكه وضعيت اقتصادى ، فرهنگى و اجتماعى ممالك تابعه را نيز مختل كرد . بخشى از اين نابسامانى و آشفتگىها محصول ترديد خليفه در واپسين سال‌هاى خلافت وى براى تعيين جانشين بود ؛ ترديدى كه به نزاع خاندانى براى كسب قدرت ميان وارثان خلافت انجاميد . فاتح اين رقابت كسى جز مأمون ، خليفه مقتدر عباسى نبود ؛ همو كه با پشتيبانى و رايزنىهاى وزير ايرانى خود فضل بن سهل ذوالرياستين « 5 » توانست رقيبان را كنار نهد و چون فاتحى بىرقيب بر اريكه خلافت تكيه زند .\r\nسياست‌هاى خاص مأمون به همراه ويژگىهاى بارزى چون خوش‌فكرى ، گشاده‌دستى ،\r\n\r\n\r\n","description":"","footnote":"\r\n( 1 ) . تنوخى ، نشوار المحاضرة و اخبار المذاكرة ، ج 2 ، ص 403 - 401 .\r\n( 2 ) . يكى از عوامل رونق نهضت ترجمه رواج كاغذ است . از بنيان‌گذاران كارگاه‌هاى كاغذسازى در بغداديحيى بن خالد برمكى بود . ( بنگريد به : ابن خلدون ، مقدمه ، ص 421 و 422 . )\r\n( 3 ) . خضر احمد عطاءالله ، بيت الحكمة فى عصر العباسيين ، ص 22 .\r\n( 4 ) . ابن‌نديم برخى از نساخان بيت‌الحكمه در عصر هارون را نام مىبرد . براى نمونه در گزارش علان‌شعوبى آورده است : او در بيت الحكمه براى رشيد و مأمون و برامكه رونويسى مىكرد . ( الفهرست ، تعليق الشيخ ابراهيم رمضان ، ص 135 . )\r\n( 5 ) . رياست بر ديوان قلم و شمشير را گويند . ( بنگريد به : مسعودى ، مروج الذهب ، ج 4 ، ص 318 . )\r\n","page_name":" 103 ","page_number":103},
  {"content":"\r\n\r\nدورانديشى ، علم‌دوستى « 1 » و فرهنگ‌پرورى ، دوره‌اى درخشان و كم‌نظير را در سده‌هاى نخستين تاريخ اسلام به وجود آورد . اهتمام مأمون به دانش‌افزايى موجب شد لقب پر مايه « حكيم آل‌عباس » را به دو دهند . « 2 » مأمون مدت‌ها در خطّه دانش‌پرور مرو « 3 » و در دامان دانشمندان و فضلاى اين سامانْ ملك‌دارى آموخت و با دستيابى به كتابخانه ساسانيان كه يزدگرد سوم « 4 » از مداين به مرو برده بود ، « 5 » توجه او به علوم مختلف فزونى يافت . آنچه بعدها در دوره خلافت او بسيار كارساز افتاد ، آموزه‌هاى او از محضر امام على بن موسى الرضا عليه السلام و كسب برخى معارف از اهل‌بيت است ؛ چه اين خود يكى از مهم‌ترين موضوعاتى بود كه در بينش باز خليفه مؤثر مىافتاد .\r\nبازگشت مأمون به بغداد فصلى نوين در تاريخ عباسيان گشود . حضور وى در دارالخلافه بغداد هم‌زمان با تكوين مذهب اجتهادى شيعه و رواج مكتب فكرى و كلامى معتزله ، رونقى تازه به جريان علمى بخشيد . شرايط موجود حاكم بر مركز خلافت اسلامى ، مأمون را به سوى گرايش‌هاى معتزلى كشاند و چيزى نگذشت كه به مدد مطالعات پيشين او در مرو در باره « رأى و قياس » ، علاقه‌مندى وى به مباحث فلسفى و كلامى دو چندان شد و در نتيجه از طرفداران سرسخت مكتب اعتزال گرديد . « 6 » وى در پرتو اين گرايش ، علما و متكلمان ، آگاهان به زبان عربى و دانايان به فلسفه و علوم اوائل را از اقصى نقاط گردآورد . « 7 » و بدين طريق روح تازه‌اى از كمال‌طلبى و علم‌جويى در كالبد جامعه اسلامى دميدن گرفت .\r\nبا توسعه فضاى باز فرهنگىِ آميخته با تسامح مذهبى ، فراهم آمدن زمينه‌هاى ابراز عقايد و\r\n\r\n\r\n","description":"","footnote":"\r\n( 1 ) . سيوطى ، تاريخ الخلفاء ، ص 284 ؛ ابن خلدون ، مقدمه ، ص 480 .\r\n( 2 ) . ابن نديم ، الفهرست ، ص 118 .\r\n( 3 ) . دليسى اوليرى ، انتقال علوم يونانى به عالم اسلامى ، ترجمه احمد آرام ، ص 252 .\r\n( 4 ) . ابوالفضل احمد بن طاهر بن طيفور ، بغداد فى تاريخ الخلافة العباسية ، ص 86 . بعدها مجموعه‌كتاب‌هاى اين كتابخانه به بغداد منتقل شد . ( عبدالحسين زرّين‌كوب ، تاريخ ايران بعد از اسلام ، ص 437 . )\r\n( 5 ) . ياقوت الحموى از ده كتابخانه مرو ياد مىكند و مىگويد : مانند آن را در دنيا نديده‌ام . ( معجم البلدان ، ج 1 ، ص 134 . )\r\n( 6 ) . اين مكتب در عهد امويان پا به عرصه حيات مذهبى و فرهنگى نهاد .\r\n( 7 ) . سيوطى ، تاريخ الخلفاء ، ص 284 .\r\n","page_name":" 104 ","page_number":104},
  {"content":"\r\n\r\nاظهارنظرهاى فرهنگى و مذهبى و از سويى با رواج روحيه خِرَدگرايى و آزادانديشى و شكوفايى شخصيت انسانى در محيطى مناسب و پر جنب و جوش علمى و فرهنگى - كه البته رونق اقتصادى نيز بدان دامن مىزد - بغداد به دارالعلمى افسانه‌اى و مدينه‌اى فاضله مبدّل شد ؛ تا آنجا كه شافعى در اواخر قرن دوم در باره آن مىنويسد : « هر كس بغداد را نديده ، نه جهان را ديده است و نه مردم جهان را . » « 1 » گرايش‌هاى اعتزالى خليفه و رونق مجالس علمى و فلسفى ، ترجمه و تأليف كتابهاى بىشمارى را در رد يا اثبات نظريه‌ها و آراى طرفين مخالف يا موافق در پى داشت . خليفه نيز براى تثبيت آراى معتزله و شايد به دليل هجوم شبهات واردشده به عقايد اسلامى ، فرمان داد بسيارى از تأليفات فلسفى به ويژه آثار ارسطو را جمع‌آورى كرده ، به عربى ترجمه كنند . برخى از منابع ، دليل اين اقدام و توجه او را خواب مشهور مأمون و هم‌صحبتى وى با ارسطوطاليس مىدانند ، « 2 » اما هرچه باشد ، بىگمان خليفه در ترجمه كتاب‌هاى فلاسفه يونان تلاشى درخور نمود و در اين راه از هيچ بخششى كوتاهى نكرد . « 3 » گاه گشاده‌دستى وى به حدى مىرسيد كه هم‌وزن كتاب ترجمه‌شده طلا مىبخشيد . « 4 » بىترديد همين سياست گشاده‌دستى و بخشش هدايا به دانشوران و مترجمانِ آثار كهن ، « 5 » افزون بر جذب آنان به دربار خلافت ، سبب ماندگارىشان در بيت‌الحكمه نيز مىشد . « 6 » اين رفتار مأمون بر اطرافيان ، درباريان ، ثروتمندان و صاحب‌نفوذان دولت عباسى تأثيرى مستقيم داشت ؛ « 7 » چه آنها نيز به تبع خليفه به ترجمه كتاب‌هاى كهن پزشكى ، نجوم و فلسفه علاقه نشان مىدادند و با تكريم دانشمندان و ايجاد شرايط مطلوب براى محققان و مترجمان ، به حركت و نشاط علمى سرعت بيشترى مىبخشيدند . همين امر موجب تشديد روند مهاجرت مترجمان\r\n\r\n\r\n","description":"","footnote":"\r\n( 1 ) . ابن خلّكان ، وفيات الأعيان و انباء ابناء الزمان ، ج 7 ، ص 249 .\r\n( 2 ) . ابن نديم ، الفهرست ، ص 301 ؛ قفطى ، تاريخ الحكماء ، ترجمه بهمن دارايى ، ص 51 .\r\n( 3 ) . ابن ابى اصيبعه ، عيون الانباء فى طبقات الاطباء ، ص 186 .\r\n( 4 ) . همان ، ص 187 .\r\n( 5 ) . قفطى گزارش‌هاى متعددى از بخشش‌هاى مأمون آورده است . ( بنگريد به : تاريخ الحكماء ، ترجمه بهمن دارايى ، ص 198 - 196 . )\r\n( 6 ) . محمود صالح رمضان ، « اهم المبدعين فى مجالات الفكر و العلم » ، مجله المورخ العربى ، شماره 18 ، ص 268 .\r\n( 7 ) . مسعودى ، مروج الذهب و معادن الجوهر ، ج 4 ، ص 319 .\r\n","page_name":" 105 ","page_number":105},
  {"content":"\r\n\r\nچيره‌دست و دانايان زبان و ادبيات عربى ، ايرانى ، يونانى ، سريانى و هندى به دارالعلم بغداد شد . اما اين روند چندان به‌طول نينجاميد ؛ زيرا آزادى انديشه و تسامح ظاهرى خليفه نسبت به ساير عقايد - كه تا حدود زيادى به حضور فعال نسطوريان ، يعقوبيان ، صابئين و برهمن‌ها در مركز خلافت اسلامى دامن زده بود - با سيطره كامل معتزله و تبعيت محض خليفه از آراى آنان به پايان رسيد و بدين‌رو سرفصل نوينى در تاريخ اين عهد گشوده شد ، يا به بيانى ديگر ، از اين دوره به بعد ظواهر افول نهضت ترجمه آشكار گشت . مجالس مناظرات علمى با حضور انديشمندان معتزله اداره مىشد و هر جا كه محفل گفتگو يا نشستى آزاد بود ، متمسكانِ به جدل - كه از مهم‌ترين ابزار معتزله به شمار مىرفت - پيروز آن عرصه بودند . « 1 » بدين ترتيب ، چون تجهيز كتابخانه بيت‌الحكمه و دستيابى به كتاب‌هاى ارزشمند علمى ساير سرزمين‌ها در سرلوحه سياست مأمون قرار داشت ، وى با ارسال نامه‌هايى براى سران و حاكمان سرزمين‌هاى روم ، قبرس ، « 2 » صقليه ( سيسيل ) « 3 » و خراسان ، از آنها خواست كتاب‌هاى قديمى به ويژه آثار فلسفى را براى او ارسال دارند . هرچند گاه مقاومت‌هايى از سوى حاكمان اين سرزمين‌ها صورت مىگرفت ، در نهايت كتاب‌هاى بسيارى به دربار خلافت بغداد گسيل شد . براى مثال ، از روم حدود پنج بارِ شتر كتاب « 4 » و از خراسان صد بارِ شتر كتاب « 5 » به بغداد رسيد . در ميان كتاب‌هاى . اهدايى روميان ، كتاب‌هاى فلسفى مشاهير يونان باستان « 6 » و همچنين آثارى از طب و نجوم و هندسه از جمله كتاب اقليدس « 7 » وجود داشت . خليفه نيز بهترين مترجمان دربار چون حجاج بن\r\n\r\n\r\n","description":"","footnote":"\r\n( 1 ) . شلبى ، تاريخ آموزش در اسلام از آغاز تا فروپاشى ايّوبيان در مصر ، ترجمه ساكت ، ص 77 .\r\n( 2 ) . قفطى ، تاريخ الحكماء ، ترجمه بهمن دارايى ، ص 51 و 84 ؛ ابن خلدون ، مقدمه ، ص 480 ؛ حاجىخليفه ، كشف الظنون عن اسامى الكتب و الفنون ، ص 36 ؛ ابوحنيفه دينورى ، الاخبار الطوال ، ترجمه محمود مهدوى دامغانى ، ص 442 ؛ ابن عبرى ، تاريخ مختصر الدول ، ص 136 ؛ ابن طقطقى ، تاريخ فخرى در آداب ملك‌دارى و دولت‌هاى اسلامى ، ترجمه محمد وحيد گلپايگانى ، ص 298 .\r\n( 3 ) . احمد فريد الرفاعى ، عصر المأمون ، ج 1 ، ص 375 .\r\n( 4 ) . قفطى ، تاريخ الحكماء ، ترجمه بهمن دارايى ، ص 52 .\r\n( 5 ) .\r\n 1 . Encyclopaedia of library and information science ed Allen Kent , Vol . 36 . p . 368 . \r\n( 6 ) . ابن خلدون ، مقدمه ، ص 481 .\r\n( 7 ) . كتب اصول و اركان اقليدس از مهم‌ترين كتاب‌هايى بود كه به دست مسلمانان رسيده ، هرچند پيش‌تردر عصر منصور نيز نسخه‌هايى از آنها به دربار خلافت عباسيان راه يافت . ( همان ، ص 485 و 486 . )\r\n","page_name":" 106 ","page_number":106},
  {"content":"\r\n\r\nيوسف بن مطر ، يوحنا بن بطريق و حنين بن اسحاق را مأمور ترجمه آنها كرد . « 1 » با ورود اين آثار نفيس به مركز خلافت و آشنايى دانشمندان با ذخاير علمى بيگانگان ، بسيارى از محققان براى يافتن ساير كتاب‌هاى كهن راهى سرزمين‌هاى دوردست شدند . يوحنا بن بطريق « 2 » و حنين بن اسحاق « 3 » و قسطا بن لوقا « 4 » سرآمد اين جماعت بودند . قفطى در تأييد اين سخن مىگويد :\r\nبعد از اين ، ساير مردم به جستجوى امثال آن كتب افتادند و هر يك به وسيلتى چيزى از آن به دست آوردند تا رفته‌رفته قدر كثيرى از آن كتب در بلاد اسلام شايع گرديد . « 5 » سياست جمع‌آورى كتب و آثار علمى از همه‌جا و گردآورى مجموعه‌هاى اهدايى حاكمان ، به رونق بيش از پيش نهاد علمى و تحقيقاتى بيت‌الحكمه منجر شد . ميراث فرهنگى يونانيان ، ايرانيان ، هنديان و سريانىها در مركز خلافت يك جا گردآمد و با ترجمه بسيارى از آنها تحول علمى عميقى در جامعه اسلامى پديد آمد ؛ ضمن آنكه سياست خليفه را مبنى بر ترغيب مردم براى مطالعه آثار ترجمه‌شده نبايد ناديده انگاشت .\r\nيكى از مهم‌ترين نتايج ورود اين آثار و ترجمه آنها به زبان عربى ، ايجاد پرسش‌هاى بىشمارى در اذهان عامه مردم بود كه البته حضور دانشمندان ساير اديان نيز بر اين موضوع دامن مىزد . به دنبال چنين شرايطى ، بازار مجالس علمى و مناظرات فلسفى گرم‌تر شد . خليفه خود نيز نقش فعالى را در برپايى اين‌گونه مجالس بر عهده داشت ؛ تا آنجا كه هر هفته روزهاى سه‌شنبه مجلس مناظرات فلسفى مىآراست و علما و محققان و متكلمان را دعوت مىكرد تا در حضور او به مناظره و گفتگو بنشينند . « 6 » برخى محققان ، مشوق مأمون در راه‌اندازى اين‌گونه مجالسِ مناظره را\r\n\r\n\r\n","description":"","footnote":"\r\n( 1 ) . ابن ابى اصيبعه ، عيون الانباء فى طبقات الاطباء ، ص 187 .\r\n( 2 ) . ابن جلجل ، طبقات الاطباء و الحكماء ، ص 67 .\r\n( 3 ) . ابن ابى اصيبعه ، عيون الانباء فى طبقات الاطباء ، ص 187 .\r\n( 4 ) . قفطى ، تاريخ الحكماء ، ترجمه بهمن دارايى ، ص 238 .\r\n( 5 ) . همان ، ص 52 .\r\n( 6 ) . سيوطى ، تاريخ الخلفاء ، ص 303 ؛ دينورى ، الأخبار الطوال ، ترجمه مهدوى دامغانى ، ص 443 .\r\n","page_name":" 107 ","page_number":107},
  {"content":"\r\n\r\nاستاد وى ، ابوهذيل محمد بن هذيل علاف ، از معتزليان طراز اول مىدانند . « 1 » وى كه از مشهورترين جدليان عصر مأمون به شمار مىآيد ، در مجالس مناظرات فلسفى توانسته بود بسيارى از پيروان مذاهب ديگر را به دين اسلام دعوت نمايد . « 2 » البته در اينكه مشوق اصلى مأمون در راه‌اندازى چنين مجالسى ابوهذيل بوده ، جاى ترديد است ؛ زيرا طبق اسناد موجود ، مجالس علمى مأمون پيشينه‌اى طولانى داشت و او پيشتر به هنگام اقامت در نيشابور و مرو به تشكيل چنين مجالسى مبادرت نموده بود . « 3 » گفته‌اند كه گاه در اين مجالس امام رضا عليه السلام نيز شركت مىجست و با نمايندگان نصارا ، ثنويه و زنادقه به بحث و گفتگو مىنشست . « 4 » شايان ذكر است كه اين مناظرات تنها به خليفه و دربار وى اختصاص نداشت ، بلكه همه‌جاى جامعه اسلامى - از مسجد گرفته تا بازار - مىتوانست محلى براى گفتگوهاى علمى و مناظرات جدلى باشد . گاه اهميت حضور در اين مجالس به حدى مىرسيد كه برخى مسائل عاطفى دانش‌پژوهان را نيز تحت‌تأثير قرار مىداد . براى مثال آورده‌اند :\r\nدانشجويى فرزندى دلبند را از دست داد ؛ كسى را گفت تا به خاكش بسپارد ، از ترس اينكه مبادا يك نشست از درس استاد و بهره‌گيرى از محضر او را از دست دهد .\r\nبديهى است ثمره مهم چنين عصرى ، اعتلاى انديشه اسلامى بود . يكى از مهم‌ترين نتايج ورود انديشه‌ها به عالم اسلام و تلاش و مساعى معتزليان و مناظرات آنان با مخالفان ، پيدايش و رواج علم كلام بود . از اين پس متكلمانِ آگاه به منطق و استدلال و دلگرم به حمايت‌هاى خليفه ، با حضور در عرصه مناظرات و انجمن‌هاى علمى ، به نشر علوم عقلى پرداختند . بدين‌گونه آنچه منصور و هارون آغاز كرده بودند ، مأمون با شور و اشتياق به انجام رسانيد و بدين‌رو عصر طلايى ترجمه و تأليف در عهد او به بار نشست .\r\nبا مرگ مأمون از شتاب رو به رشد نهضت ترجمه كاسته شد و عصر معتصم ( 227 - 218 ه . )\r\n\r\n\r\n","description":"","footnote":"\r\n( 1 ) . دينورى ، الأخبار الطوال ، ترجمه محمود مهدوى دامغانى ؛ ديار بكرى ، تاريخ الخميس فى احوال‌نفس النفيس ، ج 2 ، ص 336 .\r\n( 2 ) . حسن ابراهيم حسن ، تاريخ الاسلام السياسى و الدينى و الاجتماعى ، ج 3 ، ص 351 .\r\n( 3 ) . ابن جوزى ، المنتظم فى تاريخ الملوك و الامم ، ج 10 ، ص 51 ؛ شيخ صدوق ، عيون اخبارالرضا عليه السلام ، ترجمه محمدتقى اصفهانى ( آقانجفى ) ، ص 427 و 428 .\r\n( 4 ) . شيخ صدوق ، عيون اخبار الرضا عليه السلام ، ترجمه محمدتقى اصفهانى ( آقانجفى ) ، ص 427 - 428 .\r\n","page_name":" 108 ","page_number":108},
  {"content":"\r\n\r\nدر حالى سپرى گرديد كه رقابت عناصر ترك‌نژاد با صاحب‌نفوذان ايرانى و عرب عرصه را بر دانشمندان تنگ نموده بود . با وجود بسيارى از مترجمان طراز اول در اين عصر ، بيت‌الحكمه ديگر رونق روزگار مأمون را نداشت . بىتدبيرىهاى معتصم و بىرغبتى او به علم از يك‌سو ، « 1 » و انتقال مركز خلافت به سامرا از ديگر سوى ، « 2 » تا حدود زيادى از شكوه دارالعلم بغداد كاست . نخستين بازتاب آشفتگىهاى اين عصر ، در نهضت ترجمه متجلى گشت . از اين دوره به بعد تا عصر متوكل كه چراغ تابان نهضت علمى به خاموشى گراييد ، بسيارى از دانشمندان به اقصى نقاط مهاجرت نمودند و بدين ترتيب كانون فرهنگى بغداد از هم پاشيده شد . افول اقبال علمى بغداد ، رونق ساير مراكز علمى جهان اسلام چون دربار سامانيان ، آل‌بويه ، اندلس ، قرطبه ( گُردوبا ) « 3 » و دربار فاطميان مصر را به دنبال داشت . « 4 » اين در حالى بود كه حكومت كوتاه واثق ( 232 - 227 ه . ق ) نيز نتوانست مشكل انحطاط علمى بغداد را حل نمايد ، تا اينكه حكومت به متوكل ( 247 - 232 ه . ق ) رسيد . به رغم همه سختگيرىها و تعصبات مذهبى خليفه سنى ، بار ديگر بيت‌الحكمه به مدد مترجمان عالىرتبه‌اى چون حنين بن اسحاق و فرزندان و شاگردانش حياتى دوباره يافت . اگرچه آثار انحطاط علمى در دوره متوكل به نيكى قابل تشخيص است ، بنا بر دلايلى شايد بتوان عصر وى را دوره بهترين و منسجم‌ترين ترجمه‌ها دانست ؛ زيرا كارآموزان ترجمه و مترجمان نوپاى مأمون در اين دوره به كمال رسيده بودند و ترجمه‌هاى بسيار خوبى به بازار علم عرضه مىكردند و در واقع هم‌اينان فرهنگستان بيت‌الحكمه را براى مدتى كوتاه رونقى درخور بخشيدند .\r\nسياست نادرست و ممانعت از راه‌اندازى مجالس مناظره از يك‌سو ، و مجازات مجريان و كوشندگانِ در اين امر از سوى ديگر ، علاوه بر درهم پيچيدن طومار عصر آزادانديشى ، موجبات رنجش مترجمان ممتاز و مؤلفان صاحب‌نظر و يا مهاجرت آنان را از مركز خلافت فراهم آورد . « 5 » همين امر به همراه ساير عوامل سياسى و فرهنگى كه ميراث عصر معتصم بود ، اركان فرهنگى جامعه اسلامى را سست نمود و بدين‌رو عصر طلايى نهضت علمى اسلامى به خاموشى گراييد .\r\n\r\n\r\n","description":"","footnote":"\r\n( 1 ) . سيوطى ، تاريخ الخلفاء ، ص 309 .\r\n( 2 ) . همان ، ص 310 .\r\n( 3 ) .\r\n 1 . Corduba . \r\n( 4 ) . براى آگاهى بيشتر بنگريد به : عبدالحسين زرّين‌كوب ، كارنامه اسلام ، ص 43 - 40 .\r\n( 5 ) . مسعودى ، مروج الذهب و معادن الجوهر ، ج 4 ، ص 319 .\r\n","page_name":" 109 ","page_number":109},
  {"content":"\r\n\r\n\r\nمعرفى ادوار نهضت ترجمه و ويژگى آنها\r\nبيشتر محققان سير تحول نهضت علمى عصر عباسيان را به سه دوره بخش‌بندى كرده‌اند . در ميان اين سه دوره ، تنها عصر هارون و مأمون عباسى بود كه در آن جهشى عظيم براى انتقال علوم از ديگر ممالك به جهان اسلام صورت گرفت و بخش عظيمى از آثار مكتوب پيشينيان به زبان‌هاى سريانى و عربى ترجمه ، شرح و تفسير شد . سرآمدان اين نهضت كه از ابتدا در جريان نهضت علمى حضور داشتند ، عمدتاً تا پايان عصر متوكل به حيات علمى خود ادامه دادند ، اما با مرگ آنان و روى كار آمدن برخى خلفاى نالايق - كه توجهى به پيشبرد علوم نداشتند - جريان عظيم علمى رو به افول نهاد .\r\nبه هر روى ، دوره‌هاى پيش‌گفته از اين قرار است :\r\nدوره نخست : اين دوره از خلافت منصور ( 136 ه . ق ) آغاز مىشود و با وفات هارون الرشيد ( 193 ه . ق ) به فرجام مىرسد . با توجه به شرايط خاص اين دوره مىتوان ادعا نمود كه نخستين گام‌هاى نهضت ترجمه در اين عصر برداشته شد . يكى از ويژگىهاى اين عصر حضور بىشائبه پزشكان ، منجمان و برخى اديبان در دربار خلافت اسلامى و توجه بيش از پيش خلفا به تنجيم ، پزشكى ، علم سياست ، قصص و ادبيات ، آن هم زندگانى شهرياران است .\r\nطبقه اول مترجمان در اين دوره ، نوبخت منجم ، عبدالله بن مقفع ( روزبه ) ، « 1 » جورجيس بن بختيشوع ، « 2 » و فرزندش جبريل بن بختِيشوع ، « 3 » يوحنا بن ماسويه نصرانى ، « 4 » ابوسهل فضل بن\r\n\r\n\r\n","description":"","footnote":"\r\n( 1 ) . وى يكى از برجسته‌ترين شخصيت‌هاى ايرانى در نهضت ترجمه است . قفطى در مورد او مىگويد : عبدالله بن مقفّع اول كسى است كه در ملت اسلامى بر ترجمه كتب منطقى همت گماشت . ( تاريخ الحكما ، ترجمه بهمن دارايى ، ص 306 . )\r\n( 2 ) . وى رئيس بيمارستان جندىشاپور ، پزشك و مترجم دربار منصور عباسى بود . ( ابن ابى اصيبعه ، عيون‌الانباء فى طبقات الاطباء ، ص 123 . )\r\n( 3 ) . وى پسر جورجيس بود كه در امر طبابت سرآمد روزگار شد و به جاى پدر در دربار منصور و ساير خلفاى عباسى خدمت نمود . ( ابن جلجل ، طبقات الاطباء و الحكماء ، ص 64 . )\r\n( 4 ) . وى از قديمىترين و مشهورترين دانشمندان سريانىنژاد است . مهارت در پزشكى و ويژگىهاى فردى او به مدد عمرى طولانى ( 236 ق ) موجب شد در دربار خلفاى عباسى - از رشيد تا متوكل - از اقبال بالايى برخوردار شود . ( همان ، ص 131 ؛ ابن نديم ، الفهرست ، ص 357 ؛ ابن جلجل ، طبقات الاطباء و الحكماء ، ص 65 . )\r\n","page_name":" 110 ","page_number":110},
  {"content":"\r\n\r\nنوبخت ، « 1 » علان شعوبى ، « 2 » و تئوفيل منجم « 3 » بودند .\r\nدوره دوم : اين دوره ( 198 - 300 هجرى ) كه با خلافت مأمون آغاز و به خلافت مقتدر ختم مىشود . برخى محققان تمام اين دوره را « عصر طلايى » ناميده‌اند ؛ « 4 » حال آنكه با توجه به قراين تاريخى ، بعد از خلافت مأمون و روى كار آمدن خلفاى بىتدبير و علم‌ناشناسى چون معتصم و واثق ، نشانه‌هاى ضعف دولت عباسى و البته نهضت ترجمه آشكار شده بود .\r\nاز مهم‌ترين ويژگىهاى اين عصر ، توجه خلفا به علوم عقلى ، مباحث كلامى و فعاليت متكلمان معتزلى است . حضور فعال صاحبان انديشه و متكلمان برجسته ، بازار مجالس خطابه و مناظره و مباحث علمى را در بغداد گرم‌تر نموده بود . جانب‌دارى و حمايت خليفه از برپايى چنين مجالسى ، بر رونق اين مناظرات افزود . از اين‌رو ، توجه بيشتر مترجمان به كتاب‌هايى معطوف بود كه در حوزه علوم عقلى نگاشته بودند . براى نمونه ، عمده آثار ارسطو و بخشى از كتاب‌هاى افلاطون ، با زمينه و محتواى منطق و فلسفه ، ترجمه و تفسير گرديد .\r\nسرآمدان فن ترجمه در اين عصر بسيارند . تسلط بر زبان‌هاى زنده آن عصر ، علاقه و پشتكار بيش از حد از ويژگىهاى بارز مترجمان دوره دوم است . عده‌اى از نخبگان ترجمه اين دوره عبارتند از : احمد بن عبدالله حاسب مروزى ملقب به حبش ، « 5 » حبيش بن حسن أعسم نصرانى ، « 6 » حسن بن سهل بن نوبخت ، « 7 » قسطا بن لوقا بعلبكى ، « 8 » ابويعقوب بن اسحاق كندى ، « 9 » حنين بن\r\n\r\n\r\n","description":"","footnote":"\r\n( 1 ) . ابن نديم ، الفهرست ، ص 335 .\r\n( 2 ) . علان يا غيلان بن حسن الوراق ، معروف به شعوبى ، از نزديكان و ملازمان دربار برمكيان بود . وى مدت‌ها در بيت‌الحكمه هارون و سپس مأمون به امر خطير نساخى و رونويسىِ آثار متعدد ، مشغول بود . ( ابن نديم ، الفهرست ، ص 125 . )\r\n( 3 ) . او از مارونيان جبل عامل بود و در عهد مهدى به بغداد آمد . ( ابن العبرى ، تاريخ مختصر الدول ، ص 127 . )\r\n( 4 ) . احمد فريد الرفاعى ، عصر المأمون ، ج 1 ، ص 379 .\r\n( 5 ) . وى از منجمان برجسته عصر مأمون است . ( قفطى ، تاريخ الحكماء ، ترجمه بهمن دارايى ، ص 234 . )\r\n( 6 ) . او از شاگردان و تربيت‌يافتگان حنين بن اسحاق و به روايتى خواهرزاده او بود . ( ابن ابى اصيبعه ، عيون الانباء فى طبقات الاطباء ، ص 302 . )\r\n( 7 ) . ابن نديم ، الفهرست ، ص 336 .\r\n( 8 ) . او پزشك ، رياضيدان ، فيلسوف و منجم پرآوازه دربار مأمون بود . ( همان ، ص 357 . )\r\n( 9 ) . وى ملقب به فيلسوف عرب است . مهارت بىبديل او در پزشكى ، شيمى ، فلسفه ، تاريخ و جغرافيا و همچنين تسلط بر متون حكمت يونانى ، فارسى و هندى شگفت‌انگيز است . ( قفطى ، تاريخ الحكماء ، ترجمه بهمن دارايى ، ص 500 . )\r\n","page_name":" 111 ","page_number":111},
  {"content":"\r\n\r\nاسحاق ، « 1 » عيسى بن ابراهيم ، « 2 » يحيى بن ابىمنصور ، « 3 » يوحنا بن بطريق ، « 4 » خاندان خوارزمى ، « 5 » و حجاج بن يوسف بن مطر . « 6 » دوره سوم : اين دوره كه از سال 300 هجرى آغاز مىشود و تا نيمه اول قرن چهارم هجرى ادامه مىيابد ، به‌رغم تلاش‌هاى نخبگان بلندمرتبه فن ترجمه ، عصر افول نهضت علمى مسلمانان به شمار مىآيد . بىتوجهى خلفاى اين عصر به علوم ، ضعف عمده دستگاه خلافت اسلامى به دليل رشد مخالفان و معارضان دربار عباسى ، رقابت نخبگان سياسى و كم‌شدن اعتبار بيت‌الحكمه بغداد ، از جمله عوامل ركود علمى اين دوره است . از سوى ديگر ، دامنه جريان نهضت علمى به ساير ممالك تابعه خلافت اسلامى كشيده شد و با كم‌رنگ شدن نقش فرهنگى بيت‌الحكمه و مهاجرت سرآمدان علم و دانش به ديگر نقاط ، رونق ديرينهء بيت‌الحكمه به ساير مراكز علمى جهان اسلام انتقال يافت و كتابخانه‌هاى آنها رونقى تازه گرفت ، از جمله كتابخانه فاطميان در مصر ، « 7 » كتابخانه‌هاى متعلق به سامانيان و آل بويه در ايران و يا كتابخانه‌هاى اندلس « 8 » كه ضمن جذب\r\n\r\n\r\n","description":"","footnote":"\r\n( 1 ) . وى ملقب به ابوزيد العبادى و از نسطوريان مقيم بغداد بود كه در علم پزشكى و فن ترجمه همتايىنداشت . او همچنين از شاگردان يوحنا بن ماسويه بود . ( ابن جلجل ، طبقات الاطباء و الحكماء ، ص 65 . )\r\n( 2 ) . او از شاگردان و دانش‌آموختگان مكتب حنين است كه افزون بر ترجمه ، كتاب‌هاى بسيارى نيز تاليف كرده است . ( ابن‌نديم ، الفهرست ، ص 359 ؛ ابن ابىاصيبعه ، عيون‌الانباء فى طبقات الاطباء ، ص 204 . )\r\n( 3 ) . وى منجمى فاضل و جليل‌القدر بود و در دربار مأمون تقرب و تقدّمى خاص داشت ؛ تا جايى كه مأمون او را به رصد ستارگان و راه‌اندازى رصدخانه‌اى مجهز مأمور كرد . ( قفطى ، تاريخ الحكماء ، ترجمه بهمن دارايى ، ص 487 و 488 ؛ ابن نديم ، الفهرست ، ص 326 ؛ ابن عبرى ، تاريخ مختصر الدول ، ص 137 . )\r\n( 4 ) . او از مترجمان نامدار و پر كار دربار مأمون بود كه به دليل تسلط بر زبان يونانى و آگاهى از رموز فن ترجمه ، كتاب‌هاى بسيارى را به عربى ترجمه نمود و تا مدت‌ها رئيس دارالترجمه مأمون بود . ( قفطى ، تاريخ الحكماء ، ترجمه بهمن دارايى ، ص 488 . )\r\n( 5 ) . محمد ، احمد و حسن فرزندان موسى بن شاكر هستند كه در تاريخ علم به بنىالمنجم مشهورند . ( همان ، ص 590 . )\r\n( 6 ) . از نخستين مترجمان دربار عباسيان است كه موفق شد كتاب مجسطى بطلميوس ، مرآة ارسطو و اصول اقليدس را ترجمه كند .\r\n( 7 ) . مقريزى ، المواعظ و الاعتبار بذكر الخطط و الآثار ، ج 2 ، ص 292 - 290 .\r\n( 8 ) . تلمسانى ، نفح الطيب فى غصن الاندلس الرطيب ، ج 1 ، ص 386 .\r\n","page_name":" 112 ","page_number":112},
  {"content":"\r\n\r\nمحققان ، دانشمندان و طلاب ، با پرداخت امتيازاتى به آنها بر روند اين جابه‌جايى افزودند . بخشى از ناموران اين عصر عبارتند از : ابوبشر متى بن يونس « 1 » مترجم و مفسر از زبان سريانى به عربى ، ثابت بن قروه « 2 » دانشمند برجسته و يكى از مترجمان چهارگانه و پسرش ابراهيم ، « 3 » يحيى بن عدى دانشمند ، مفسّر و مترجم از زبان يونانى و سريانى به عربى ، « 4 » عيسى بن اسحاق معروف به ابن‌زُرعه دانشمند صاحب نام علم منطق و فلسفه و مترجم از زبان سريانى به عربى ، « 5 » هلال بن ابىهلال حمصى ، مفسّر و مترجم توانمند ، « 6 » ابوالخير الحسن بن سوار ، مشهور به ابن‌خمار . « 7 »\r\n\r\nدلايل توجه مسلمانان به ترجمه آثار تمدن‌هاى مختلف\r\nبىگمان عوامل مختلفى در ترغيب مسلمانان به ترجمه كتاب‌ها و متون كهن علمىِ ساير تمدن‌ها مؤثر بود . به دليل تنوع و تفاوت اين عوامل ، به طور كلى مىتوان آنها را به دو بخش عوامل درونى و بيرونى تقسيم نمود .\r\n\r\n1 . عوامل درونى\r\n1 . تأكيد قرآن بر علم‌اندوزى ، دانش‌افزايى و خردورزى . « 8 » 2 . توصيه‌هاى مكرر پيامبراكرم صلى الله عليه و آله مبنى بر كسب علم و علم‌اندوزى حتى از كافران « 9 » يا از\r\n\r\n\r\n","description":"","footnote":"\r\n( 1 ) . ابن نديم ، الفهرست ، ص 323 و 324 ؛ قفطى ، تاريخ الحكماء ، ترجمه بهمن دارايى ، ص 59 و 60 .\r\n( 2 ) . ابن نديم ، الفهرست ، ص 332 ؛ قفطى ، تاريخ الحكماء ، ترجمه بهمن دارايى ، ص 170 - 161 ؛ ابن‌جلجل ، طبقات الاطباء و الحكماء ، ص 75 ؛ زركلى ، الاعلام قاموس تراجم لأشهر الرجال و النساء ، ج 1 ، ص 98 .\r\n( 3 ) . ابن خلّكان ، وفيات الأعيان و انباء ابناء الزمان ، ص 314 و 315 .\r\n( 4 ) . ابن نديم ، الفهرست ، ص 324 ؛ قفطى ، تاريخ الحكماء ، ترجمه بهمن دارايى ، ص 61 .\r\n( 5 ) . ابن نديم ، الفهرست ، ص 325 .\r\n( 6 ) . همان ، ص 302 .\r\n( 7 ) . همان ، ص 325 .\r\n( 8 ) . آيات متعددى مبنى بر تدبر و تعقل در قرآن وجود دارد . علاوه بر اين ، در قرآن به علم و علم‌آموزى نيز اشاره‌هاى فراوانى شده ؛ چنان كه شصت بار كلمه علم و 854 بار مشتقات آن تكرار گرديده است .\r\n( 9 ) . پيامبر صلى الله عليه و آله به زيد بن ثابت فرموده بود نوشتن را از يهوديان بياموز . ( بلاذرى ، فتوح البلدان ، ص 659 . )\r\n","page_name":" 113 ","page_number":113},
  {"content":"\r\n\r\nدورترين مكان‌ها . « 1 » 3 . درك ضعف علمى خود در مواجهه با ساير ملل متمدن در جريان رفت‌وآمدهاى تجارى و حتى علمى به كانون‌هاى دوردست تمدنى چون مصر ، يمن و ايران .\r\n4 . عدول از روحيه بدوىگرى و بيابان‌گردى و روىآورى به زندگى شهرى كه اين خود در گام اول نيازمند برخىعلوم و معارف است .\r\n5 . نياز جامعه به علومى چون پزشكى براى گريز از درد و رنج بيمارى كه همواره گريبان‌گير حيات بشر است . « 2 » 6 . اعتقاد خلفا به تنجيم ، طالع‌بينى و علاقه آنان به مواقع كواكب و ميزان تأثير آنها بر زندگى و سرنوشت آنها . « 3 » 7 . رسيدگى به دفاتر مالياتى ، گرداندن امور مالى حكومت ، مساحى مناطق تحت سلطه حكومت اسلامى و نيز اخذ خراج و جزيه ، نياز خلفا به علومى چون رياضى ، حساب و هندسه را مسلّم مىكرد . « 4 » 8 . تحقق برنامه‌هاى اقتصادى و افزايش رفاه عمومى به همراه توسعه و آبادانى ، ساختن كاريز ، قنات ، سد ، راه و ساير امكانات به نوعى حكومتگران اسلامى را متوجه علومى چون هندسه و حساب مىنمود .\r\n9 . سياست مذهبى خلفا با اعطاى نوعى آزادانديشى و شايد سهل‌گيرى در ارتباط با اهل‌ذمه « 5 » موجب حضور انديشمندان ساير مذاهب در دربار خلافت اسلامى شد . وزيران شيعى و سنى ، مشاوران صابئى ، يهودى ، نصرانى ، « 6 » انديشمندان يعقوبى ، زرتشتى و هندى با قرارگرفتن در كنار يكديگر حركت علمى ، سرعت و نشاطى وصف‌ناپذير يافت .\r\n10 . سياست گشاده‌دستى و بخشندگى خلفا و كارگزاران در پرداخت هدايا و مقررىهاى بسيار ، راهى براى جلب نظر عالمان بود . « 7 »\r\n\r\n\r\n","description":"","footnote":"\r\n( 1 ) . سمعانى ، الأنساب ، ج 8 ، ص 368 .\r\n( 2 ) . احمد امين ، ضحى الاسلام ، ج 2 ، ص 15 .\r\n( 3 ) . همان .\r\n( 4 ) . قدامة بن جعفر ، الخراج و صناعة الكتابة ، ص 36 .\r\n( 5 ) . آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 1 ، ص 49 .\r\n( 6 ) . همان ، ص 66 .\r\n( 7 ) . براى نمونه بنگريد به : ابن ابى اصيبعه ، عيون الانباء فى طبقات الاطباء ، ص 187 ؛ قفطى ، تاريخ الحكماء ، ترجمه بهمن دارايى ، ص 198 - 196 .\r\n","page_name":" 114 ","page_number":114},
  {"content":"\r\n\r\n11 . تكريم دانشمندان ، محققان ، اديبان و مبالغه در بزرگداشت آنان به همراه مجالست با آنها ، موجبات مهاجرت و ماندگارى آنان در دربار خلافت و بيت‌الحكمه بغداد را فراهم آورد .\r\n12 . فراغ خاطر و آسودگى اهل علم در نتيجه رفاه نسبى ، نشاط هرچه بيشتر جريان نهضت علمى را در پى داشت . « 1 » 13 . تقويت فرقه‌هاى گذشته و ظهور نحله‌هاى جديد فكرى به ويژه اوج فعاليت فرقه معتزله و گرايش خلفا به آن در اين عصر ، به گرم‌تر شدن مجالس مناظرات علمى و يا ترجمه كتاب‌هاى حكمت و فلسفه انجاميد .\r\n14 . برپايى مجالس سخنرانى و مناظرات علمى ، توأم با آزادى كلام و انديشه به توليد علم و توسعهء دانش منجر شد . « 2 »\r\n\r\n2 . عوامل بيرونى\r\nآنچه مسلم است علاوه بر عوامل درونى كه جامعه و تمدن اسلامى را به سوى كسب علم سوق مىداد ، برخى عوامل بيرونى نيز در تهييج جامعه و تشويق آن بر دانش‌افزايى مؤثر بود . اين عوامل بيرونى عبارتند از :\r\n1 . فتوحات اسلامى و رويارويى مسلمانان با تمدن‌هاى مختلف .\r\n2 . انتقال مركز خلافت از شام به بغداد و تأثير بسزاى فرهنگ ايرانى بر دربار خلافت اسلامى . « 3 » 3 . نزديكى بغداد به دارالعلم جندىشاپور « 4 » و انتقال بسيارى از علوم ، شارحان و دانشمندان آن به بغداد .\r\n4 . مهاجرت اهل‌ذمه به پايتخت خلافت اسلامى و انتقال علوم و معارف سرزمين‌هاى متبوع بدانجا ، از اين منظر كه علوم عقلى و نقلى توسط عجمان به اسلام راه يافت . « 5 »\r\n\r\n\r\n","description":"","footnote":"\r\n( 1 ) . على اصغر حلبى ، تاريخ تمدن اسلام ( بررسىهايى چند در فرهنگ و تمدن اسلامى ) ، ص 34 .\r\n( 2 ) . شوقى ضيف ، العصر العباسى الأول ، ص 106 و 107 .\r\n( 3 ) . احمد امين ، ضحى الاسلام ، ص 14 .\r\n( 4 ) . محمد محمدى ، « دانشگاه جندىشاپور در قرن‌هاى نخستين اسلامى » ، مجله مقالات و بررسيها ، دفتر پنجم و ششم ، ص 17 .\r\n( 5 ) . حاجى خليفه ، كشف الظنون ، ص 40 و 41 ؛ ابن خلدون ، مقدمه ، ص 543 .\r\n","page_name":" 115 ","page_number":115},
  {"content":"\r\n\r\n5 . حضور انديشمندان با گرايش‌هاى مذهبى و مليت‌هاى مختلف در دربار عباسيان به دليل تسامح فرهنگى و مذهبى خلفا و وزراى آنها .\r\n6 . حضور فعال نخبگان علم‌دوست ايرانى به ويژه دانشمندان اهل مرو در دربار عباسيان . « 1 »\r\n\r\nپيامدهاى نهضت ترجمه\r\nنهضت علمى جهان اسلام ، داراى بركات و نتايج بسيارى بود . بىشك پرداختن به همه اين نتايج از حوصله اين مختصر خارج است ، از اين‌رو تنها به مهم‌ترين اين نتايج اشاره خواهد شد :\r\n1 . توسعه تمدن اسلامى از طريق رويارويى و آميختگى با مفاهيم تمدن‌هاى سريانى ، ايرانى ، يونانى ، هندى و مصرى .\r\nبه دنبال فتوحات چشمگير مسلمانان در خارج از محدوده جزيرةالعرب ، فرهنگ اسلامى با تمدن‌هاى كهن درهم آميخت و بدين‌رو بسيارى از مواريث علمى مكتوب آنان به جامعه اسلامى انتقال يافت . مهم‌ترين نتيجه اين رخداد ، توسعه تمدن اسلامى بود .\r\n2 . ظهور و بروز استعدادهاى علمى خلّاق و عرضه دستاوردهاى بزرگ علمى . « 2 »\r\nدر پرتو اين انقلاب فكرى و فرهنگى ، تحولات عظيمى در عرصه‌هاى مختلف روى داد .\r\nاز مهم‌ترين دستاوردهاى اين نهضت ، اكتشافات ، اختراعات ، ابداعات و ابتكارات علمى ، ساختن ابزار و تجهيزات رصدخانه ، باروت و اسلحه گرم ، تركيبات آلى شيمى و ساختن انواع اسيدها از جمله ازتيك و سولفوريك و پيشرفت‌هاى بسيار در داروسازى و گياه‌پزشكى بود .\r\n3 . خروج مسلمانان از ايمان ساده توأم با تعبد و تقليد .\r\nبه بيان ديگر ، اين برخورد علمى ، مسلمانان را وادار نمود تا هرچه را پيشتر به تعبد فراگرفته بودند ، اكنون با محك عقل بسنجند . بدين‌روى ، فرقه‌هاى مختلف با ديدگاه‌هاى متفاوت پديد آمدند و فرقه‌هايى نيز كه از پيش به علل سياسى ظهور كرده بودند ، تقويت شدند . اين فرقه‌ها براى اثبات حقانيت خود و ابطال دلايل مخالفان ناگزير به استدلال‌هاى منطقى روى آوردند و همين بر بازار علم افزود .\r\n\r\n\r\n","description":"","footnote":"\r\n( 1 ) . محمد محمدى ، « دانشگاه جندىشاپور در قرن‌هاى نخستين اسلامى » ، مجله مقالات و بررسيها ، دفتر پنجم و ششم ، ص 17 .\r\n( 2 ) . عبدالرحمن نجيب حكمت ، دراسات فى تاريخ العلوم عند العرب ، ص 28 .\r\n","page_name":" 116 ","page_number":116},
  {"content":"\r\n\r\n4 . آغاز عصر تفسير قرآن و جدايى آن از علم حديث .\r\nدر اين دوره علم تفسير تطوّر و تحوّلى شگرف يافت . مسلمانان بيشتر قرآن كريم را با احاديث پيامبر صلى الله عليه و آله و يا گفته‌هاى صحابه و تابعين تفسير مىكردند ، اما در عصر عباسيان و در جريان نهضت ترجمه ، تفسير قرآن از علم حديث مستقل شد و مفسران و شارحان ، قرآن را با دلايل عقلى تفسير مىكردند و تنها در برخى مواقع از احاديث بهره مىجستند .\r\n5 . رشد علم كلام در نتيجه نفوذ فلسفه يونان . « 1 » 6 . به وجود آمدن گروه‌هاى اجتماعى و فرهنگى .\r\nاين گروه‌ها به تدريج توسعه يافتند و از چارچوب جدل دينى به سوى گفتگوهاى علمى و فلسفى روى آوردند . دانشمندان اين عصر ضمن ترجمه‌هايى كه مىكردند ، تغذيه عقلى نيز مىشدند . گاه چنان به كار ترجمه علاقه‌مند بودند كه به جاه و مال و مقام وقعى نمىنهادند . « 2 » 7 . نزديكى موالى به عباسيان و بالا رفتن منزلت آنان به ويژه خراسانيان و اهالى مرو كه بنىعباس را در بنيان مبانى حكومتى يارى رساندند .\r\n8 . حضور فعال اهل‌ذمه در بغداد و گراميداشت آنان توسط خلفا به شكوفايى حركت علمى در عصر اول خلافت عباسيان كمك شايان توجهى نمود . با حضور اين جماعت ، مدارس علمى رونق يافت و اهتمام به ترجمه آثار تمدن‌هاى مختلف دوچندان شد .\r\n9 . رشد و گسترش زبان عربى به عنوان زبان علمى جهان اسلام .\r\nپيشتر زبان تازى از طريق تجارت و بازرگانى به ساير نواحى گام نهاده بود ، اما در عصر فتوحات ، زبان عربى همپاى مسلمانان و حتى جلوتر از آنها به سرزمين‌هاى فتح‌شده و يا ممالك همجوار راه يافت . پس از استقرار خلافت عباسيان ، با راه‌اندازى نهضت بزرگ علمى و مهاجرت علم‌اندوزان و دانشوران صاحب‌نام به بغداد و اعزام نخبگان آنان به اقصى نقاط براى دست‌يابى كتابهاى علمى و ترجمه آنها به عربى ، در اندك زمانى زبان تازى به نهايتِ گستردگى خود رسيد . در نگاهى كلى مىتوان ادعا نمود كه اين توسعه چندان به سود زبان عربى نبود ؛ زيرا به سرعت زبان عربى دستخوش امتزاج و آميختگى\r\n\r\n\r\n","description":"","footnote":"\r\n( 1 ) . غزالى ، تهافت الفلاسفة ، ص 8 .\r\n( 2 ) . عبدالرحمن نجيب حكمت ، دراسات فى تاريخ العلوم عند العرب ، ص 28 .\r\n","page_name":" 117 ","page_number":117},
  {"content":"\r\n\r\nشد و اصالت واژگانى خود را از دست داد . به همين دليل براى گريز از تباهى زبان عربى ، به دامان بيابانْ كه خاستگاه زبان فصيح بود ، پناهنده شدند ؛ زيرا بدويان صحرانشين چون تنها در بيابان مىزيستند ، زبان سره تازى خود را حفظ كرده بودند . ابن‌نديم فهرست كاملى از بيابانيان پرآوازه‌اى كه به شهرها مىآمدند و آموزش زبان سره و فصيح را بر عهده داشتند ، ثبت كرده است . براى نمونه مىتوان از ابوالبيداء الرياحى نام برد كه در بصره به كودكان زبان مىآموخت و دستمزد مىگرفت . « 1 » همچنين ابوجاموس ثور بن يزيد بَدَوى الاصلى كه به بصره آمد و ابن‌مقفع از او فصاحت را آموخت « 2 » و نيز عبدالله بن خليد ابوالعمثيل اعرابى كه به خراسان رفته ، آموزگار فرزند عبدالله بن طاهر شد و به دليل فصاحت بيان و زيبايى كلام ، از امير طاهرى جوايز و هداياى بسيارى دريافت كرد . « 3 » با اين توصيف شايد بتوان فخرفروشى دانشمندانى را درك كرد كه در بيابان‌هاى جزيرةالعرب علم مىآموختند ؛ چنان كه وقتى از خليل بن احمد ( 160 ق ) پرسيدند دانش گسترده خود را از كجا آورده است ، با افتخار پاسخ داد : از بيابان‌هاى حجاز ، نجد و تهامه . « 4 » 10 . در كنار آميختگى زبان تازى با ساير زبان‌ها ، افزايش غناى زبان عربى و راه يافتن بسيارى از كلمات جديد فارسى ، نبطى ، يونانى ، سريانى ، هندى و قبطى به زبان عربى نيز از مهم‌ترين نتايج نهضت ترجمه بود . در اين جريان ، دانشمندان جهان اسلام بسيار كوشيدند تا كلمات معادل و مترادف را جايگزين هم كنند . همين پژوهش‌هاى واژه‌شناسى به دانش نوين علم نحو انجاميد و با گسترش دانش نحو ، زبان عربى غنى گشت . براى نمونه ، در دوره نخستين ترجمه ، به دليل نبود كلمات معادل ، بسيارى از واژگان بيگانه به همان شكل در متون درج مىشد . اسامى علومى چون ارثما طيقى يا علم شناخت ماهيت اعداد ، « 5 » جومطر يا علم هندسه ، « 6 » اسطرنوميا يا علم نجوم ، « 7 » موسيقى يا علم شناخت اصوات و\r\n\r\n\r\n","description":"","footnote":"\r\n( 1 ) . ابن نديم ، الفهرست ، ص 66 .\r\n( 2 ) . همان ، ص 67 .\r\n( 3 ) . همان ، ص 71 .\r\n( 4 ) . ابن الأنبارى ، نزهة الألباء فى طبقات الأدباء ، ص 83 .\r\n( 5 ) . رسائل اخوان الصفاء ، ج 1 ، ص 48 .\r\n( 6 ) . همان ، ص 49 .\r\n( 7 ) . بيشتر در كتاب مجسطى بطلميوس آمده است . ( بنگريد به : همان . )\r\n","page_name":" 118 ","page_number":118},
  {"content":"\r\n\r\nاستخراج اصول الحان « 1 » به همان شكل يونانى در متون عربى به‌كار مىرفت . افزون بر اصطلاحات علمى ، در بسيارى از موارد ، اسامى حيوانات نيز - كه در بيشتر كتاب‌هاى ارسطو وجود داشت - به همان شكل نامأنوس يونانى و بدون ترجمه و يا معادل عربى آن ، توسط مترجمانى چون يوحنا بن بطريق ثبت گرديد . همچنين اصطلاحات فلسفى چون قاطيغورياس به معناى مقولات عشر ، انولوطيقا به معناى تحليل قياس ، « 2 » انولوطيقاى ثانى به معناى برهان ، طوبيقا به معناى جدل ، ريطوريقا به معناى خطابت ، ابوطيقا يا بوطيقا به معناى شعر و هزاران واژه علمى ديگر تا مدت‌ها در متون ترجمه‌شده به همان شكل يونانى خود باقى ماند . « 3 »\r\nآنچه مسلم است از مشكلات مهم دانشمندان و مترجمان مسلمان ، وضع و ابداع كلمات و لغات فلسفى و علمى بود كه بتواند مفاهيم آنها بىكم‌وكاست جايگزين ساير لغات شود و چون اين موضوع يكى از مشكلات محققان عصر مذكور به شمار مىآمد ، آنها به خوبى از پس اين مشكل برآمدند .\r\n11 . ترجمه آثار فراموش‌شده ايرانى ، يونانى ، سريانى و هندى و احياى منابع كهنى كه سال‌ها در معابد و گنجينه‌هاى متروك نگهدارى شده بودند .\r\n12 . تكوين ، احيا و تكامل برخى علوم فراموش‌شده چون فلسفه و منطق يونان باستان ، ادبيات كهن ايرانى و هندى ، « 4 » خارج نمودن متون علمى از نهان‌خانه‌هاى تمدن‌هاى باستانى به ويژه يونانيان ، ايران و ترجمه و انتقال آنها به نسل‌هاى بعدى ، خود خدمتى شايسته به مواريث آنان بود ؛ چنان كه گوستاولوبون اعتراف مىكند :\r\nما به بركت اعراب است كه توانسته‌ايم از علوم قدماى يونانى و رومى اطلاع پيدا كنيم . دانشگاه‌هاى ما هميشه نيازمند كتاب‌هايى بوده‌اند كه از زبان عربى به لاتين\r\n\r\n\r\n","description":"","footnote":"\r\n( 1 ) . رسائل اخوان الصفاء ، ج 1 ، ص 49 .\r\n( 2 ) . ابن نديم ، الفهرست ، ص 307 .\r\n( 3 ) . قفطى ، تاريخ الحكماء ، ترجمه بهمن دارايى ، ص 61 - 58 ؛ رسائل اخوان الصفا ، ص 268 .\r\n( 4 ) . شلبى ، تاريخ آموزش در اسلام از آغاز تا فروپاشى ايّوبيان در مصر ، ترجمه ساكت ، ص 243 و 244 .\r\n","page_name":" 119 ","page_number":119},
  {"content":"\r\n\r\nترجمه شده‌اند . « 1 » 13 . توجه به نقش اصلى مساجد به عنوان نهادى آموزشى در تقويت حركت علمى بسيار مؤثر بود . داير شدن حلقه‌هاى درس در مساجد و راه‌اندازى انجمن‌هاى مختلف علمى در آنها ، سبب شد كه حركت علمى شتابى درخور گيرد . كلاس‌ها و نشست‌هاى علمى مساجد تنها به موضوعات دينى و فقهى اختصاص نداشت ، بلكه در كنار اين مباحث ، تفسير و حديث ، علم نحو ، دانش ادبى ، ستاره‌شناسى و حتى پزشكى آموزش داده مىشد . « 2 » 14 . افزايش تعداد مدارس علمى يا مكتب‌خانه‌ها در كنار مساجد را نيز مىتوان از ديگر نتايج اين نهضت برشمرد . با افزايش روزافزون دانش‌پژوهان و بسيارىِ حلقه‌هاى درس در مساجد ، عرصه بر مسلمانان براى اداى عبادت تنگ شد . از سويى ، روند رو به رشد محافل علمى ، بىشك نياز به كانون‌ها و نهادهاى آموزشى چون مدارس را تشديد مىكرد . از اين‌رو ، مكتب‌هاى علمى در كنار مساجد تأسيس شدند و با جديت به امر تعليم و تربيت دانشجويان پرداختند . در حقيقت ، اين بنيادهاى علمى در جنبش فكرى و فرهنگى مسلمانان در عصر طلايى اسلام نقش برجسته‌اى داشتند .\r\n15 . يكى ديگر از اين نتايج ، تأسيس كتابخانه ، دارالعلم و بيت‌الحكمه ، توسعه مراكز و مدارس علمى « 3 » و مؤسسات پژوهشى و تحقيقاتى و ايجاد رصدخانه و تجهيز آنها با بهترين امكانات و افزارهاى علمى و رفاهى بود .\r\n16 . انتشار كاغذ تحولى شگرف در امر انتشار كتاب و نسخه‌بردارى به وجود آورد ؛ چه پيش از آن ، در عهد گذر از آموزش شفاهى و گفتارى به نظام نوشتارى ، ثبت دانسته‌ها روى پوست‌هاى دباغىشده مرسوم بود . با فتح مصر ، كاغذهاى مصنوعى به نام « بَردى » يا « پاپيروس » تا مدتى جاى پوست را گرفت ، اما گرانى و كميابى بَردى ، بر دشوارىهاى نسخه‌بردارى افزود . با فتح سمرقند ، مسلمانان به كارگاه‌هاى كاغذسازى آن ديار دست يافتند . كاغذهاى خوب و مرغوب سمرقند كه از شهرت بسزايى برخوردار بود ، « 4 » به دارالعلم\r\n\r\n\r\n","description":"","footnote":"\r\n( 1 ) . گوستاولوبون ، تاريخ تمدن اسلام و عرب ، ترجمه سيد محمد تقى فخر داعى ، ص 603 .\r\n( 2 ) . نمونه‌هاى مساجد آموزشى فعال را بنگريد در : سيوطى ، حسن المحاضرة فى اخبار مصر و القاهرة ، ج 2 ، ص 220 ؛ مقريزى ، المواعظ و الاعتبار بذكر الخطط و الآثار ، ج 4 ، ص 51 به بعد .\r\n( 3 ) . گوستاولوبون ، تاريخ تمدن اسلام و عرب ، ترجمه سيد محمد تقى فخر داعى ، ص 542 .\r\n( 4 ) . حدود العالم من المشرق الى المغرب ، ص 333 ؛ ابن حوقل ، صورة الأرض ، ص 389 ؛ ابن فقيه‌همدانى ، مختصر البلدان ، ص 230 .\r\n","page_name":" 120 ","page_number":120},
  {"content":"\r\n\r\nبغداد صادر شد . به دليل ارزش و اعتبار كاغذ در ميان خطاطان و نساخان و همچنين سبكى و كم‌حجمى آن و سهولت نگارش بر روى آنها ، تا مدت‌ها رقابت شديدى ميان محصول نورسيده با بردىهاى مصرى ( پاپيروس ) و پوست و چرم‌هاى دباغىشده وجود داشت . سرانجام با راه‌اندازى كارگاه‌هاى كاغذسازى در بغداد - كه به همت يحيى بن خالد برمكى صورت گرفت « 1 » و با تأسيس مراكز مشابهى در دمشق - « 2 » اين رقابت پايان يافت و كاغذ به عنوان بهترين ماده نوشتارى و بدون رقيب شناخته شد . از اين پس نقطه عطفى در تاريخ كتاب‌آرايى و نسخه‌بردارى پديد آمد . رواج كاغذ بر شمار كتاب‌هاى خطى و نسخه‌هاى خطى ترجمه‌شده افزود . رقابت بر سر جستجوى خطاطان و وراقان ( كاغذسازان ) ميان خلفا و درباريان و دولتمردان ، عصر زرين كاغذگرى را رقم زد ؛ « 3 » تلاشى كه نتيجه آن افزايش نسخه‌هاىخطى ، رونق كتابخانه‌هاى دولتى ، شخصى و توسعه مدارس علمى بود .\r\n17 . با رواج صنعت كاغذ و رونق كار ترجمه ، مشاغل جديد و پردرآمدى چون كاغذسازى ( وراقى ) ، نساخى ، صحافى و كتاب‌آرايى و مشاغل وابسته به آنها چون تجليد و تذهيب ايجاد گرديد و اين امر فراوانى كتاب ، رونق كتابخانه‌ها و تجارت پر سود آن را در پى داشت .\r\n18 . ارج و منزلت شغل معلمى و ارزش‌قائل‌شدن براى مقام معلم ، يكى ديگر از نتايج نهضت ترجمه بود ؛ چه پيش‌تر اين شغل از مشاغل پست به شمار مىآمد . « 4 » 19 . آغاز عصر روشنگرى اذهان و به دنبال آن وسعت افق فكرى مسلمانان در سايه تحقيق ، تأليف ، انتشار كتاب و افتتاح كتابخانه‌هاى عمومى در كنار اماكن پرترددى چون بازار و مساجد جامع .\r\n20 . از نتايج منفى اين نهضت ، انحصار علم و فن ترجمه در دست خاندان‌هاى مشهور بود .\r\nاگرچه انعكاس اين انحصار در علم پزشكى بيشتر بود ، چنان كه اطلاعات و آمار موجود در\r\n\r\n\r\n","description":"","footnote":"\r\n( 1 ) . ابن خلدون ، مقدمه ، 421 و 422 .\r\n( 2 ) . روزگارى دراز دمشق توليدكننده بهترين نوع كاغذ بود كه با عنوان كاغذ دمشقى به دورترين نقاط صادر مىشد . ( الكساندر استيچويچ ، كتاب در پويه تاريخ ، ترجمه رضا آژير و حميدرضا شفيعى ، ص 274 . )\r\n( 3 ) . همان ، ص 275 .\r\n( 4 ) . جاحظ ، البيان و التبيين ، ج 1 ، ص 171 .\r\n","page_name":" 121 ","page_number":121},
  {"content":"\r\n\r\nقرن سوم هجرى ، از حضور سيزده پزشك مسيحى ، سه پزشك يهودى ، سه پزشك مشرك و پنج پزشك مسلمان در دربار گزارش مىدهند . بيشتر اينان به صورت موروثى و خاندانى به پزشكى اشتغال داشتند ؛ چنان كه اين علم در ميان خاندان بختيشوع نصرانى تا نسل‌ها باقى ماند « 1 » و اين در حالى است كه اگر پزشك حاذق مسلمانى پيدا مىشد ، نمىتوانست آنچنان كه بايسته است در ميان مردم پايگاهى بيابد . برخى داستان‌هاى موجود در منابع گواه اين ادعاست . براى نمونه جاحظ مىنويسد :\r\nاسد بن جانى مردى پزشك بود . روزگارى كار او از رونق افتاد و بازارش كساد شد .\r\nكسى او را گفت : امسال سال بيمارىزايى است و بيمارى در ميان مردم فراوان شده است و تو هم مرد دانشمندى هستى ؛ هم صبر و حوصله‌دارى ، هم اهل خدمت هستى ، زبان‌آور و مردم‌شناس هم هستى ؛ با اين حال علت كسادى بازار تو چيست ؟\r\nوى گفت : نخست آنكه من مسلمانم و مردم از مدت‌ها پيش از آنكه من پزشك شوم و حتى پيش از آنكه من آفريده شوم ، معتقد بودند كه مسلمان هيچ وقت پزشك خوبى نمىشود . دوم اينكه نام من اسد است ، در صورتى كه مىبايستى نام من صليبا يا جبرئيل يا يوحنا و يا بيرا باشد ؛ كنيه من هم ابوالحارث است ، در صورتى كه مىبايستى ابوعيسى يا ابوزكريا يا ابوابراهيم باشد ؛ من عبايى از كتان سفيد مىپوشم در صورتى كه مىبايستى عبايى از حرير مشكى بپوشم ؛ زبان من هم عربى است ، در صورتى كه مىبايستى به زبان اهل جندىشاپور حرف بزنم . « 2 »\r\nصفاتى كه جاحظ در باره اسم ، كنيه ، لباس يا زبان بر مىشمرد ، همه از خصوصيات پزشكان جندىشاپور است كه در اين دوره اغلب مسيحى بودند . افزون بر اين ، جاحظ از قول اين پزشك عرب مسلمان مىگويد :\r\nدر بغداد هيچ پزشكى مورد توجه مردم نيست ، مگر اينكه مسيحى باشد و در مدرسه جندىشاپور درس خوانده باشد . « 3 »\r\n\r\n\r\n","description":"","footnote":"\r\n( 1 ) . ابن جلجل ، طبقات الاطباء و الحكماء ، ص 63 .\r\n( 2 ) . جاحظ ، البخلاء ، ص 94 .\r\n( 3 ) . همان .\r\n","page_name":" 122 ","page_number":122},
  {"content":"\r\n\r\n21 . يكى از پيامدهاى نهضت ترجمه ، واكنش سخت اهل تسنن در برابر علوم يونانى بود . اين جريان مخالف ، بيشترِ حملات خود را متوجه علوم فلسفى نمود . ابوحامد غزالى يكى از معروف‌ترين مخالفان بود كه كتاب تهافت الفلاسفه را بر رد فيلسوفان نوشت و آنان را تكفير كرد . « 1 » ابن‌تيميه نيز با تأليف كتاب الرّد على المنطقيين بر آن بود تا مبانى منطق يونانى را سست نشان دهد . سيوطى هم در كتاب صون المنطق و الكلام عن المنطق و الكلام سعى داشت با متزلزل نمودن پايه‌هاى علم كلام كه متكى بر استدلال‌هاى فلسفى بود ، مخالفت خود را اعلام نمايد .\r\n\r\nخودآزمايى\r\n1 . فتوحات اسلامى در تقريب و آميختگى ميان تمدن‌ها چه نقشى داشت ؟\r\n2 . ويژگىهاى علمى جامعه اسلامى عهد امويان چه بود ؟\r\n3 . نهضت علمى دورهء عباسيان را توضيح دهيد .\r\n4 . ادوار نهضت ترجمه را نام برده ، به اختصار آنها را توضيح دهيد .\r\n5 . چه عواملى موجب شد مسلمانان به ترجمه آثار ساير تمدن‌ها تمايل نشان دهند ؟ به اختصار توضيح دهيد .\r\n6 . انتشار كاغذ چگونه توانست در روند رو به رشد نهضت علمى مؤثر باشد ؟\r\n7 . نهضت علمى چگونه توانست در رشد و توسعهء مراكز علمى اثرگذار باشد ؟\r\n8 . چه عواملى در رشد و گسترش زبان عربى مؤثر بودند ؟\r\n9 . تسامح خلفاى اسلامى چگونه در رشد علمى تمدن اسلامى تأثير نهاد ؟\r\n\r\nفعاليت دانشجويى\r\n1 . در يك بررسى كلى مشخص كنيد ظرفيت‌هاى علمى جزيرةالعرب پيش از اسلام چگونه بود و اسلام چگونه توانست اين شرايط را تغيير دهد ؟\r\n2 . به نظر شما اسلام چگونه توانست بر دانش علمى ساير تمدن‌ها تأثير گذارد ؟ نتايج بررسى خود\r\n\r\n\r\n","description":"","footnote":"\r\n( 1 ) . غزالى ، تهافت الفلاسفة ، ص 38 و 39 .\r\n","page_name":" 123 ","page_number":123},
  {"content":"\r\n\r\nرا در كلاس ارائه دهيد .\r\n3 . تحقيق كنيد عوامل مؤثر سياسى ، فرهنگى ، اجتماعى در حركت رو به رشد نهضت ترجمه كدامند .\r\n4 . تأثير نهضت علمى جهان اسلام بر ساختار تمدنى عصر رنسانس را بررسى كنيد .\r\n5 . در خلال منابع ، عواملى را جستجو نماييد كه توانست همه مشاركت‌كنندگان عرصه نهضت علمى جهان اسلام از اقوام و نژادهاى مختلف را گردهم آورد .\r\n6 . فرايند گسترش زبان عربى و آميختگى آن با ساير زبان‌هاى معاصر را بررسى نماييد .\r\n7 . چگونگى تأثير نهضت ترجمه را بر رشد انديشه‌هاى كلامى جامعه اسلامى بررسى نماييد .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nبخش چهارم : نهادهاى آموزشى در تمدن اسلامى\r\n\r\nمقدمه\r\nمطالعه نهادهاى علمى و آموزشى به منظور كسب اطلاع از وضعيت دانش و دانش‌افزايى در تمدن اسلامى و از سويى ارزيابى كارنامهء پر محتوا و درخشانى كه بيش از 14 قرن در فراخناى جغرافيايى از دروازه‌هاى چين تا اسپانيا را شامل مىشد ، بسيار مهم و ضرورى است . هرچند بازگويى تاريخ نهادهاى آموزش در اين مختصر مقدور نيست ، اما در اين بخش به قدر امكان تلاش خواهد شد اجمالى از تاريخ آموزش در اسلام و سير تحول آن در ادوار مختلف و نهادهاى آموزشى جهان اسلام تا پايان قرن چهارم ارائه شود . هر چند به دليل گستردگى تاريخ آن ناگزير مىبايست به تقسيم‌بندى ادوار تاريخ آموزش مبادرت كرد ، زيرا هر دوره از تاريخ اسلام ويژگىهاى خاص خود را داراست . بر همين اساس ، تاريخچه آموزش از صدر اسلام تا آغاز عصر عباسيان ( 1 - 132 ه . ق ) و سپس عصر عباسى تا آغاز حملهء مغول ( 132 - 656 ه . ق ) بررسى خواهد شد .\r\n\r\nتاريخچه آموزش در اسلام تا آغاز عصر عباسيان\r\nبررسى تاريخ پر فراز و فرود نهاد آموزش در تمدن اسلامى مستلزم تقسيم‌بندى ادوارى تاريخ آموزش در اسلام است . بر همين اساس ، ابتدا تاريخچه آموزش از آغاز تاريخ اسلام ( عصر نبوى ) تا آغاز عصر عباسيان ( 132 ه . ق ) را مورد بررسى قرار خواهيم داد .\r\n\r\n1 . عصر نبوت ( از ابتدا تا سال 11 هجرى )\r\nبر پايه آنچه در فصول پيشين آمد ، وضعيت علمى جزيرةالعرب پيش از اسلام - به عنوان خاستگاه تمدن اسلامى - بسيار آشفته بود ، تا اينكه نخستين بارقه‌هاى علم‌آموزى با پيام‌هاى قرآنىآغاز شد . بدين‌رو آيات قرآن و سنت نبوى بهترين راهنما و مشوق علم‌آموزان و فراگيران دانش گرديد .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاين كتاب مقدس از يك‌سو آنان را به تفكر واداشت ، تا ارج‌گذار دانش باشند و ميان كسانى كه مىدانند و آنانى كه نمىدانند ، تفاوت نهند « 1 » و از ديگر سو بر دامنه نظام معرفتىشان افزود و آنان را به سوى علم‌آموزى گسيل داشت . بىشك آنچه مىتوانست در تقويت بنياد دانش‌افزايى مؤثر باشد و كليد نظام معرفتى به شمار آيد ، آموزش خواندن بود كه اين خود سرمطلع گفتار آغازين خدا با پيامبرش بود : « بخوان به نام پروردگارت كه آفريد . » « 2 » اين خود آيتى است بر اينكه دانش با خواندن آغاز مىشود و خواندن ، ديوار سخت جهل را خواهد شكافت و راه به دانايى خواهد گشود .\r\nنقش پيامبر عظيم الشأن اسلام صلى الله عليه و آله در بر كشيدن انسان به سوى معرفت الهى و رسيدن به قرب او كه جز با علم و دانش ميسر نبود ، « 3 » ستودنى است ؛ زيرا پيام‌هاى پر مايه و تأكيدهاى مكرر مبنى بر دانش‌افزايى بوسيله يادگيرى خواندن و نوشتن ، مسلمانان را به سوى تعليم و تربيت سوق داد . برنامه تعليمى پيامبراكرم صلى الله عليه و آله سرمشق مسلمانان در ادوار بعدى قرار گرفت . به دليل توجه بيش از حد پيامبر اكرم صلى الله عليه و آله به حفظ و نگاه‌داشت آيات قرآنى به هر دو شيوه شفاهى و كتبى نزد صحابه ، اولين اقدام جدى ايشان در امر آموزش ، استنساخ قرآن كريم بود . بنا بر همين نظر ، برخى محققان پيامبراعظم صلى الله عليه و آله را نخستين معلم جامعه اسلامى دانسته‌اند . « 4 » به هر ترتيب عده‌اى در محضر مباركش آيات الهى را مىنوشتند و برخى كه از حافظه‌اى سرشار بهره‌مند بودند ، با به خاطر سپردن آيات ، آنها را حفظ مىكردند .\r\nبنابراين اساس آموزش اوليه بر فراگيرى قرآن قرار گرفت . حفظ و نگارش آيات كه بخشى از علم قرائت بود ، نخستين گام مسلمانان در راه تعليم و تعلم به شمار مىرفت .\r\nدومين گام آموزشى مسلمانان ، طريقه عبادت عملى و پاسداشت احكام قرآنى بود . با گذشت زمان و تكوين نخستين حكومت اسلامى در شهر مدينه ، پيامبر صلى الله عليه و آله ساختار جديدى از علم‌آموزى را طرح‌ريزى كرد و شكل آموزش نيز چون ساير بخش‌هاى اجتماعى نظام‌مند گرديد . نياز بخش‌هاى مختلف جامعه نوبنياد اسلامى در مدينه به اقتصاد و موضوعات زيرمجموعه آن چون دادوستد ، تجارت ، ارث ، غنايم و يا برگزارى مناسبات اجتماعى و سياسى از جمله تدوين و تنظيم\r\n\r\n\r\n","description":"","footnote":"\r\n( 1 ) . هَلْ يَسْتَوِي الَّذِينَ يَعْلَمُونَ وَ الَّذِينَ لا يَعْلَمُونَ . ( الزمر ( 39 ) : 9 ) .\r\n( 2 ) . اقْرَأْ بِاسْمِ رَبِّكَ الَّذِي خَلَقَ . ( علق ( 96 ) : 1 ) .\r\n( 3 ) . يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجَاتٍ . ( المجادله ( 58 ) : 11 . )\r\n( 4 ) . جرجى زيدان ، تاريخ تمدن اسلام ، ترجمه على جواهر كلام ، ص 625 .\r\n","page_name":" 126 ","page_number":126},
  {"content":"\r\n\r\nقراردادها و اسناد دو يا چندجانبه ميان مسلمانان و اهل‌ذمه و اعلان جنگ و جهاد ، عقد صلح و ثبت مراودات و جز اينها ، پيامبراكرم صلى الله عليه و آله را بر آن داشت تا بيش از پيش به رفع مشكل بىسوادى بينديشد . اين در حالى بود كه قرآن به شدّت از مسلمانان مىخواست تا امور اقتصادى را بدون اسناد كتبى انجام ندهند . « 1 » همين تأكيد پيام آشكارى براى توجه‌دادن جامعه اسلامى به امر فراگيرى دانش و كاربرد آن در همه زمينه‌ها بود .\r\nبر پايه اين نياز همگانى ، از پايگاه مسجد براى آغاز حركت نوبنياد اسلامى استفاده شد و اولين كلاس‌هاى درس و فراگيرى را در آنجا بر پا نمودند . فضاى پر نشاط كسب علم ، فراگيران را واداشت تا از همه امكانات جامعه نوپاى اسلامى بهره گيرند و حتى خانه معلمان مسلمان مكانى براى يادگيرى اصول دين و يا حفظ كردن قرآن شد . « 2 » از اين پس استفاده از اهل‌كتاب و يا مشركان باسواد در امر آموزش متداول شد . « 3 » با بالا گرفتن نياز روزافزون به دانش‌افزايى ، پيامبراكرم صلى الله عليه و آله در اقدامى بىسابقه اعلام كرد :\r\nاسيران دربندشدهء جنگ بدر كه استطاعت پرداخت حداقلِ سر بَهاى آزادى را ندارند ، اما توانايى خواندن و نوشتن را دارند ، مىتوانند به ده نفر از مسلمانان انصار خواندن و نوشتن بياموزند و سپس آزاد شوند . « 4 » حال پرسش اساسى مطرح مىشود كه آيا اين معلمان به نوآموزان قرآن مىآموختند ، يا اينكه دروس ديگرى براى آموزش در نظر مىگرفتند ؟\r\nبىگمان ذميان و يا اسراى مشرك هيچ‌گونه پيوندى با قرآن و يا دين اسلام نداشتند ، « 5 » ازاين‌رو مهم‌ترين وظيفه ايشان تنها ياد دادن مهارت خواندن و فن نوشتن بود . هريك از مسلمانانى كه در اين دو امر مهارت مىيافت ، مىتوانست موضوعات درسى ديگرى چون خواندن و يا كتابت قرآن و ثبت وحى الهى را آموزش دهد . بنابراين معلمان ذمى و يا باسوادان مشرك ، آموزگاران مرحله\r\n\r\n\r\n","description":"","footnote":"\r\n( 1 ) . آل‌عمران ( 3 ) : 282 .\r\n( 2 ) . شلبى ، تاريخ آموزش در اسلام از آغاز تا فروپاشى ايّوبيان در مصر ، ترجمه ساكت ، ص 42 .\r\n( 3 ) . بنگريد به : محمد ابراهيم آيتى ، تاريخ پيامبر اسلام محمد صلى الله عليه و آله ، ص 226 .\r\n( 4 ) . مبرد ، الكامل ، ص 388 .\r\n( 5 ) . بنگريد به : شلبى ، تاريخ آموزش در اسلام از آغاز تا فروپاشى ايّوبيان در مصر ، ترجمه ساكت ، ص 44 - 42 .\r\n","page_name":" 127 ","page_number":127},
  {"content":"\r\n\r\nابتدايى و معلمان مسلمان نيز آموزگاران مرحله عالى بودند .\r\nبنابراين تعاليم عالى اسلامى در كمترين زمان ممكن همه جنبه‌هاى تمدنى جزيرةالعرب را تغيير داد . نخستين آموزشگاه عصر نبوت مسجدالنبى صلى الله عليه و آله بود كه در آنجا همه تعليمات اسلامى به فراگيران آموزش داده مىشد . با اين همه ، فراگيرى و آموزش در پايان عصر پيامبراكرم صلى الله عليه و آله به دلايل متعدد به كندى رشد يافت ؛ برخى از اين دلائل بدين قرار است :\r\n1 . نبود سنت كتبى رايج پيش از اسلام ؛ زيرا بيشتر آموزه‌هاى عرب قبل از اسلام بر منابع شفاهى استوار بود .\r\n2 . نبود منابع كتبى در حجاز به گونه‌اى كه بعد از ظهور اسلام تنها قرآن كريم به عنوان منبع آموزشى وجود داشت كه هم قرائت آن دشوار بود و هم نوشتن آن ؛ چرا كه داراى قواعد و اصول بسيار بود .\r\n3 . فراگير نبودن خواندن و نوشتن در ميان همه طبقات اجتماعى .\r\n4 . نبودن معلم كافى .\r\n5 . نبود و كمبود وسايل آموزشى چون دوات و كاغذ .\r\n6 . نبود الفباى منظم و قابل كتابت زبان عربى .\r\n\r\n2 . عصر خلفاى راشدين ( 11 - 41 هجرى )\r\nاوضاع حجاز در دوره حكومت خليفه نخست ابوبكر بن ابىقحافه ( 11 - 13 ه . ق ) به دليل جنگ‌هاى اهل رِدّه « 1 » و يا شورش پيامبران دروغين « 2 » آشفته بود . از همين‌رو ، خليفه فرصت زيادى براى اجراى برنامه‌هاى تعليمى نيافت ، هرچند سياست منع كتابت حديث بر كندى روند آموزش\r\n\r\n\r\n","description":"","footnote":"\r\n( 1 ) . پس از وفات پيامبراسلام صلى الله عليه و آله و انتخاب ابوبكر بن ابىقحافه در سقيفه بنىساعده به عنوان خليفه‌مسلمين ، برخى از قبايل نوكيش اسلامى سر به شورش برداشتند و از دين به دلايل مختلف از جمله عدم پرداخت زكات و عده‌اى نيز با ادعاى نبوت سر برتافتند . خليفه نيز براى سركوب كردن آنها اقدامات متعددى انجام داد . براى آگاهى بيشتر بنگريد به : واقدى ، كتاب الرّدة ، تحقيق يحيى الجبورى ؛ ابن اعثم كوفى ، الفتوح ، ترجمه مستوفى هروى ، ص 80 - 9 .\r\n( 2 ) . برخى از افراد قبايل مختلف عرب پس از رحلت پيامبر صلى الله عليه و آله از فرصت استفاده كردند و ادعاى نبوت نمودند . بنگريد به : واقدى ، كتاب الرّدة ، ص 95 - 91 ، 102 - 100 و 111 و 112 ؛ ابن اعثم كوفى ، الفتوح ، ترجمه مستوفى هروى ، ص 15 - 13 . )\r\n","page_name":" 128 ","page_number":128},
  {"content":"\r\n\r\nافزود . اين سياست كه به ظاهر با هدف عدم‌امتزاج حديث با آيات الهى اجرا شد ، مانع از نقل حديث توسط صحابه گرديد و بدين‌رو بخش فعالى از جامعه منزوى شد و يكى از داغ‌ترين مباحث علمى كه ممكن بود جامعه را به گفتمان ، استدلال و عقلانيت وادارد ، به تعطيلى كشيده شد ؛ تأكيد بر ابعاد تعبدى قرآن و عدم پرداختن به تفسير آيات الهى ، جريان مناقشات علمى را با ركود مواجه مىكرد .\r\nالبته دل‌مشغولى مسلمانان به جنگ‌هاى ردّه و فتوحات اسلامى كه نخستين مراحل آن آغاز شده بود نيز از سويى به تأخير در انگيزش نياز آنها به علم‌آموزى دامن مىزد .\r\nدر عصر عمر بن خطاب ( 13 - 23 ه . ق ) ، دومين خليفه اسلامى همچنان همان سياست‌هاى خليفه نخست پىگيرى شد ؛ با اين تفاوت كه به دليل وسعت فتوحات اسلامى ، سرزمين‌هاى تحت نفوذ فزونى يافت و انبوه غنايم جنگى به جامعه اسلامى سرازير گرديد . در پى همين افزايش سرمايه ، خليفه به ناگزير براى ثبت‌نام از مستمرى بگيران بيت‌المال و سر و سامان‌دادن به اوضاع خطير مالى ، ديوان اقتصادى و بيت‌المال را تأسيس كرد . در پى اين سياست ، نخستين ايرانى « 1 » به دربار خلافت اسلامى راه يافت و به تدوين چنين ديوانى مبادرت نمود . « 2 » با تشكيل اين ديوان نياز به كارمندان باسواد بيشتر شد و از سويى آموزش همگانى در كنار تعاليم مبانى دينى فزونى يافت .\r\nدر مساجد نوبنياد در سرزمين‌هاى فتح‌شده آموزش زبان عربى براى خواندن و فهم آيات قرآن آغاز گرديد و بسيارى از صحابه پيامبر صلى الله عليه و آله به جاى شركت در جهاد به تعليم نوآموزان و فراگيران پرداختند . مساجد شهرهاى مهم كوفه ، بصره ، حيره و مداين تأسيس گرديد و به فرمان خليفه دوم ، برخى از صحابه پيامبراكرم صلى الله عليه و آله مأمور اقامه نماز و آموزش قرآن و مسائل دينى در اين مساجد شدند . « 3 » دوره خلافت عثمان بن عفان ( 23 - 35 ه . ق ) در حالى سپرى شد كه توسعه ارضى تمدن اسلامى رو به فزونى نهاده بود ، اما هنوز جامعه به روش‌هاى آموزشى مدرسه‌اى و يا تعليم و تربيت مستقيم روى نياورده بود ، مگر در به‌كارگيرى عده‌اى از صحابهء صاحب فن نگارش براى\r\n\r\n\r\n","description":"","footnote":"\r\n( 1 ) . ابن طقطقى ، تاريخ فخرى در آداب ملك‌دارى و دولت‌هاى اسلامى ، ترجمه گلپايگانى ، ص 113 و 114 ؛ ماوردى ، الاحكام السلطانية و الولايات الدينية ، ص 191 ؛ قاضى ابويوسف ، الخراج ، ص 32 .\r\n( 2 ) . بنگريد به : محمد محمدى ، « سرگذشت هرمزان و شرح نخستين آشنايى اعراب مسلمان با نظام‌ديوانى ايران » ، مجله مقالات و بررسيها ، شماره 12 / 9 ، ص 19 و 20 .\r\n( 3 ) . بنگريد به : بلاذرى ، فتوح البلدان ، ص 267 - 189 .\r\n","page_name":" 129 ","page_number":129},
  {"content":"\r\n\r\nرونويسى مجدد قرآن كه اين امر خود به‌تنهايى از اهميت ويژه‌اى برخوردار است .\r\nدورهء كوتاه خلافت امام على عليه السلام ( 35 - 40 ه . ق ) توأم با انجام اصلاحات سياسى ، اجتماعى ، فرهنگى و اقتصادى بود . ابعاد وسيع اين اصلاحات بنيادين را مىتوان در اين جمله كوتاه جستجو نمود :\r\nخدايا تو مىدانى هدف ما از حكومت به دست آوردن سلطنت و ثروت نبود بلكه مىخواهيم نشانه‌هاى دين تو را در جايگاه خويش باز گردانيم و شهرهاى تو را اصلاح و سامان بخشيم تا بندگان ستم‌ديده‌ات در امنيت و آسايش زندگى كنند و دستورات فراموش‌شده تو برپا گردد . « 1 » اين اصلاحات اساسى در جامعه با مقاومت‌هايى رو به رو شد كه در نهايت به سه جنگ داخلى جمل ، صفين و نهروان منجر شد .\r\nبدين ترتيب وجود مشكلاتى چون اوضاع آشفته داخلى جامعه اسلامى ، درگيرى خلافت اسلامى در سه جنگ يادشده ، عدم بلوغ ذهنى و فزونى دانش جامعه و نيز كوتاهىِ مدتِ خلافت امام على عليه السلام ، موجب شد ، « 2 » سياست امام در نحوه اداره مراكز تعليمى و چگونگى آنها در هاله‌اى از ابهام قرار گيرد . اما ساخت و تجهيز مساجد تازه‌تأسيس كوفه و بصره كه در نزديكى مرزهاى ايران قرار داشت ، خيلى زود محل توجه و مركز تجمع ايرانيانى شد كه در دوره‌هاى بعد با شوق بسيار به تعليم و تعلم پرداختند . در سرلوحه مباحث آموزشى ايشان زبان عربى قرار داشت كه همان زبان قرآن بود .\r\nبا انتقال مركز خلافت از مدينه به كوفه توسط امام على عليه السلام بر رونق اين مناطق افزوده شد . « 3 » خطبه‌هاى فصيح و پرمايه امام عليه السلام در مسجد كوفه بعدها دست‌مايه‌اى شد براى دانشوران عرصه علم صرف و نحو كه از اين دو شهر برخاستند و دو مكتب بصرى و كوفى را پديد آوردند . گفتار تحريك‌كننده‌اى چون « سَلُونِى قَبْلَ أَنْ تَفْقِدُونِى » « 4 » كه مىتوانست عقلانيت مسلمانان را به\r\n\r\n\r\n","description":"","footnote":"\r\n( 1 ) . نهج‌البلاغه ، خطبه 131 .\r\n( 2 ) . براى اطلاع از اوضاع عمومى جامعه اسلامى در اين عصر ببينيد : ابن‌هلال ثقفى ، الغارات ، ترجمه‌آيتى ، ص 49 - 27 ؛ يعقوبى ، تاريخ اليعقوبى ، ج 2 ، ص 121 - 74 .\r\n( 3 ) . بنگريد به : ابن خلدون ، مقدمه ، ص 833 .\r\n( 4 ) . نهج‌البلاغه ، خطبه 189 و نيز بنگريد به : خطبه 93 .\r\n","page_name":" 130 ","page_number":130},
  {"content":"\r\n\r\nحركت وادارد ، مؤثر واقع نشد ، هرچند اين خود نشانه‌اى از عدم‌بلوغ علمى بود كه جامعه اسلامى را دست‌كم تا نيمه اول عصر امويان محاط كرده و همچنان مانع بزرگى بر سر راه توسعه دانش بود .\r\nبا اين حال امام اعتقاد داشت كه براى رسيدن به يك جامعه ايده‌آل الهى متمدن و مرفه ، توسعه فرهنگى و توجه به تعليم و تربيت جامعه ضرورى است . امام حكمت و دانش را گمشدهء مؤمن مىدانست و معتقد بود كه « ارزش هر انسانى به اندازه چيزى است كه آن را نيكو مىداند و حكمت گمشدهء مؤمن است . آن را فراگيريد هر چند از دست منافق باشد . » « 1 » با اين همه ، آن چنان كه از شواهد تاريخى بر مىآيد ، امام عليه السلام شيوه‌اى ويژه در تربيت ياران و معاصران خود داشت . خطبه‌ها و نامه‌هاى آن حضرت حاوى توصيه‌هاى مؤكد ايشان به علم‌اندوزى است ؛ چنان كه در اندرزى گرانقدر به كميل فرمود :\r\nاى كميل ! دانش از دارايى بهتر است . دانش تو را پاس مىدارد و حال آنكه تو دارايى و مال را نگاهبانى ؛ دانش فرمانگزار است و دارايى فرمانبر ؛ دارايى با بخشيدن كم مىشود و دانش با آموزش فزونى يابد . « 2 » اهتمام و توجه امام عليه السلام به امر آموزش امرى انكارناپذير است ؛ چنان كه در مكتب او شاگردانى ممتاز چون ابواسود دوئلى پرورش يافتند كه بعدها در ابداع روش‌هاى جديدِ خط و نگارش ، جزو سرآمدان روزگار خود شدند . « 3 » امروزه در برخى موزه‌هاى دنيا ، قرآن‌هايى كه با خط امام على عليه السلام و شاگردانش نگارش يافته ، نگاهدارى مىشود . در اين آثار مىتوان بهترين سبك نگارش قرآن را با بهره‌گيرى از هنر خطاطى زيبا و شگرف قرون نخستين اسلامى ، مشاهده نمود .\r\n\r\n3 . عصر امويان ( 41 - 132 هجرى )\r\nتاريخ آموزش به دليل ويژگىهاى عصر خلافت بنىاميه دوره‌اى متفاوت را سپرى نمود ؛ زيرا از يك‌سو مركزيت خلافت اسلام از حجاز - به عنوان كانون فقه و حديث - به دمشق منتقل شد و از سوى ديگر مناطق تحت نفوذ قلمرو خلافت اسلامى در شرق و غرب عالم اسلام توسعه يافت .\r\n\r\n\r\n","description":"","footnote":"\r\n( 1 ) . همان ، حكمت 77 و 78 .\r\n( 2 ) . غزالى ، إحياء العلوم ، ص 120 و نيز بنگريد به : ابن‌هلال ثقفى ، الغارات ، ترجمه آيتى ، ص 55 .\r\n( 3 ) . جاحظ ، البيان و التبيين ، ج 1 ، ص 82 و 136 ؛ آلوسى ، بلوغ الارب ، ج 3 ، ص 149 .\r\n","page_name":" 131 ","page_number":131},
  {"content":"\r\n\r\nنزديكى مركزيت خلافت به مرزهاى تمدنى روم به عنوان ميراث‌دار يونان باستان و رويارويى فاتحان مسلمان با مردم متمدن ايران ، مصر و ساير نواحى و از سويى اسكان قبايل عرب در سرزمين‌هاى اسلامى موجب شد آنان به ضعف جدى خود در فنون كشوردارى و كمبود دانش علمى پى برند و در صدد رفع آن برآيند . « 1 » اين احساس نياز ، افزون بر اينكه توجه خلفاى وقت را به برخى علوم چون طب ، نجوم ، ادبيات ، سياست و تاريخ اكاسره ( كسراها ) و قياصره ( قيصرها ) معطوف داشت ، بار ديگر به تقويت كانون‌هاى آموزشى نيز انجاميد .\r\nمسجد به عنوان نخستين مركز آموزش اسلامى توسعه بيشترى يافت ؛ آن‌سان كه حاكمان و فاتحان مسلمان بر آن شدند تا ضمن ساخت مسجد در مناطق فتح شده ، از تازه مسلمانان غيرعرب نيز در سوادآموزى و مشاركت در امور سياسى بهره بيشترى برند . مساجد كوفه ، بصره و دمشق مركز تجمع مسلمانانى شد كه با اشتياقى وصف‌ناپذير به تعليم و تعلم پرداختند . در اين دوره در كنار آموزش قرآن به كودكان ، برخى مهارت‌هاى زندگى چون سواركارى و يا شعر و ادبيات نيز آموزش داده مىشد ، اگرچه هنوز بحث‌انگيزترين موضوع علمى ، يعنى نگارش و ثبت حديث و يا پرداختن به تاريخ زندگى پيامبراكرم صلى الله عليه و آله تعطيل بود .\r\nجستارهاى تاريخى آشكار مىكند ، در دوره خلافت امويان گونه‌اى آموزش اختصاصى در كاخ‌هاى خلفا شكل گرفت . بيشتر خلفاى اموى به منظور تربيت ولايت‌عهدان خويش آموزگارانى را به‌كار مىگرفتند كه به آنها معلم گفته نمىشد ، بلكه آنها را مؤدِب يا مربى مىناميدند ؛ چه‌آنكه مهم‌ترين وظيفه آموزشى آنها تأديب شاگرد مورد نظر بود . مربى مىبايست به تعليم و تربيت همه‌جانبه فرد تحت تعليم پرداخته ، او را براى ورود به جامعه و پذيرش مسئوليت آماده مىكرد . « 2 » در مجموع شايد بتوان ادعا نمود به چند دليل عمده رشد ساختار نظام آموزشى در دوره خلفاى راشدين و اموى بسيار آرام و تدريجى و يا در پاره‌اى موارد متوقف بود :\r\n1 . به رغم تأكيدهاى قرآن كريم و توصيه‌هاى پيامبراكرم صلى الله عليه و آله ، مردم به درك درستى از كسب علم نايل نشدند و همچنان سنت شفاهى بر نظام آموزش سيطره داشت .\r\n2 . مشكلات داخلى و جنگ‌هاى پى در پى داخلى و خارجى مانع بزرگى براى ايجاد توسعه فرهنگى بود . در اين شرايط خلفاى راشدين و امويان مجال مناسبى براى پرداختن به\r\n\r\n\r\n","description":"","footnote":"\r\n( 1 ) . ابن خلدون ، مقدمه ، ص 833 .\r\n( 2 ) . براى آگاهى بيشتر بنگريد به : شلبى ، تاريخ آموزش در اسلام از آغاز تا فروپاشى ايّوبيان در مصر ، ترجمه ساكت ، ص 56 - 53 .\r\n","page_name":" 132 ","page_number":132},
  {"content":"\r\n\r\nدانش‌افزايى جامعه اسلامى نيافتند .\r\n3 . ممانعت از كتابت حديث موجب شد زمينهء جدال و مناقشات فكرى از جامعه سلب شود . در اين عرصه صحابه نيز منفعلانه يا از جامعه دورى گزيدند يا اسير فتوحات خارجى شدند .\r\n4 . تنگ بودن محدوده علم و توسعه‌نيافتن مبانى آن به دليل تنگ‌نظرى حكمرانان اسلامى به عنوان عرضه‌كنندگان مباحث علمى و همچنين رخوت مردم به عنوان متقاضيان آن ، بر كندى روند رشد علم‌اندوزى افزود ؛ زيرا زمانى كه عرضه و تقاضا رو به كاستى نهد ، درهاى علم و توسعه دانش نيز بسته خواهد شد .\r\n\r\nسير تحول آموزش در عصر عباسيان\r\nبا سقوط خلافت امويان و روى كار آمدن عباسيان ( 656 - 132 ه . ق ) تاريخ آموزش وارد عرصه‌اى نوين شد . روىآورى به آموزه‌هاى اصيل اسلامى و بازآموزى مجدد قرآن كريم در سايه فعاليت همه جانبه علمى ائمه‌اطهار عليهم السلام و البته عصر نوخواهى مسلمانان و حضور ايرانيان با درايتى چون خاندان آل‌برمك « 1 » و يا خاندان سهل « 2 » در دربار خلافت اسلامى و از ديگر سو ، علاقه‌مندى خلفاى عباسى به علوم مختلفى چون نجوم ، طب ، فلسفه ، ادبيات ، سياست و حتى علم تفسير و اخلاق ، موجب شد شرايط جديدى به ويژه در عرصه آموزش و پرورش اسلامى فراهم شود .\r\nآنچه بر روند روبه‌رشد آموزش در جامعه عباسيان سرعت بخشيد ، تنوع علوم و كثرت شاخه‌هاى مرتبط با كلام ، الهيات و فقه بود كه متقاضيان بىشمارى را به عرصه آموزش فراخواند و بدين‌رو معلمان برجسته‌اى در مكاتب علمى پرورش يافتند . بىترديد همين امر تنوع و توسعهء علم‌اندوزى و دانش‌افزايى را دامن زد و روش‌هاى تعليمى را از ادوار پيش متفاوت كرد . بنابراين در سده دوم هجرى و سده‌هاى پس از آن شمار مكتب‌خانه‌ها فزونى يافت . در اواخر قرن چهارم هجرى نيز در كنار مساجد به عنوان كانون آموزش اوليه ، مراكز علمى جديدى به نام مدارس تأسيس شد كه هريك به‌نوعى در امر آموزش دخالت داشتند . در اين مراكز ، معلمان بسيارى به تدريس مىپرداختند . ابن‌حوقل ، سياح و جغرافىنگار قرن چهارم آورده است : « 300 آموزگار در\r\n\r\n\r\n","description":"","footnote":"\r\n( 1 ) . ابن طقطقى ، تاريخ فخرى در آداب ملك‌دارى و دولت‌هاى اسلامى ، ترجمه محمد وحيد گلپايگانى ، ص 290 - 275 .\r\n( 2 ) . خواند مير ، دستور الوزراء ، ص 68 - 61 .\r\n","page_name":" 133 ","page_number":133},
  {"content":"\r\n\r\nسيسيل ( پالرمو ) « 1 » مشغول به تدريس بودند . »\r\nبه دليل ثبات فتوحات اسلامى در عصر عباسيان ، مراودات فرهنگى و تجارى جايگزين مناسبات نظامى شد و بدين‌رو رفت‌وآمد به بغداد و مراكز فعال علمى آن فزونى گرفت . به تبع توسعه و رونق سياسى ، اقتصادى و فرهنگى بغداد - به عنوان مركزيت خلافت اسلامى - و انتقال بسيارى از مواريث ايرانى و ساير تمدن‌ها بدانجا ، نظام آموزش نيز متحول شد . دو شهر كوفه و بصره و مساجد جامع آنها به دليل نزديكى به ايران و جندىشاپور ، كانون فعاليت علمى شدند . علم صرف و نحو بر رونق علمى اين دو شهر افزود و دو مكتب بصرى و كوفى پاگرفت . پيشواى مكتب بصرى ، سيبويه ( 183 ه . ق ) نحوى شهير ايرانى و راهبر مكتب كوفى ، ايرانى ديگرى به نام كسايى ( 189 ه . ق ) بود .\r\nدر اين ميان ، عامل قدرتمند ديگرى نيز بود كه بر رونق علم و توسعهء شعبه‌هاى مختلف آن در دوره عباسيان افزود : امامان شيعه در اين دوره با حضورى فعال در عرصه علم و دانش به بسط فضيلت و رواج علوم به ويژه فقه پرداختند . امام باقر و امام صادق عليهما السلام با ارائه طرحى نو در تربيت دانش‌پژوهان ، نامبردار اين عهد گشتند . امام باقر عليه السلام به دليل وسعت دانش و تبقّر در علوم به باقرالعلوم شهره شد . « 2 » وصف حلقه درس و يا مجالس مناظرات علمى ايشان در بيشتر منابع روايى و تاريخى آمده است .\r\nحاصل تلاش نوزده سالهء نهضت فرهنگى امام باقر عليه السلام تربيت شاگردان برجسته‌اى بود كه منابع نام 467 نفر از آنها را ثبت كرده‌اند . « 3 » از سيراب‌شوندگان مكتب ائمه ، زرارة بن أعين ، ابوبصير مرادى ، بُريد بن معاويه عِجلى ، محمد بن مسلم ثقفى است . « 4 » امام صادق عليه السلام نيز با حضورى فعال در عرصه تدريس فقه اسلامى دريچه‌اى نوين در فقه شيعه گشود . در حقيقت مبانى مذهب شيعه با تلاش‌هاى مكرر ايشان تحكيم يافت . فضاى سياسى منحط و آشفته اين دوره به دليل انتقال خلافت از امويان به عباسيان ، براى ائمه شيعه فرصتى مغتنم بود تا با فراغت از سختگيرىها و ممنوعيت‌هاى خلفاى وقت به تشريح ، تبيين و\r\n\r\n\r\n","description":"","footnote":"\r\n( 1 ) . مركز سيسيل در ايتاليا .\r\n( 2 ) . شيخ مفيد ، الارشاد فى معرفة حجج الله على العباد ، ج 2 ، ص 155 .\r\n( 3 ) . شيخ طوسى ، رجال كشى ، ص 102 .\r\n( 4 ) . همان ، ص 219 ؛ ابن شهر آشوب ، مناقب آل ابىطالب ، الجزء الرابع ، ص 211 .\r\n","page_name":" 134 ","page_number":134},
  {"content":"\r\n\r\nاستحكام مبانى مذهب شيعه بپردازند .\r\nروش تعليمى امام صادق عليه السلام تداوم حركت علمى امام باقر عليه السلام بود . حلقه‌هاى درسى اين امام همام در مسجد النبى مخاطبان بسيارى را به سوى خود جلب نمود . « 1 » شيوهء ممتاز امام صادق عليه السلام در پاسخگويى به شبهات و اهتمام ويژهء ايشان به تربيت شاگردان از طريق تصحيح تأليفات آنها ، دريچهء اجتهاد را به سوى صاحبنظران شيعه گشود و حلقهء درس فتوا « 2 » را در مسجدالنبى پررونق گردانيد . حضور امام عليه السلام در اين مجالس و رد و تأييد آراء شركت‌كنندگان و يا پاسخ به سؤالات علمى آنها و رفع شبهات به جريان علمى شيعه دامن زد و آوازهء گفتگوهاى علمى و مناظرات پر محتوا به دور و نزديك منتقل شد و طالبان علم رو به سوى مدينهء منوره نهادند . بدين ترتيب علم حديث ، كلام ، فقه ، قرائت ، تفسير و البته تاريخ در سايه‌سار حضور فعال امام صادق عليه السلام شكوفا شد و فقه آل‌محمد صلى الله عليه و آله موسوم به فقه « شيعه اماميه » يا « فقه جعفرى » تدوين گرديد .\r\nكارنامه سى و چهار سال امامت طولانى امام صادق عليه السلام ، نهضت علمى فراگير شيعه بود كه ميراث فرهنگى عظيم تشيع را در جهان اسلام پىريزى نمود . مجموع روايات ، نامه‌هاى علمى ، كتب و رسائل فقهى و علمىِ بسيار ايشان « 3 » مؤيد تلاش بىوقفه‌اى است كه امام باقر عليه السلام آغاز و امام صادق عليه السلام آن را به انجام رسانيد . از مجموع چهار هزار نفر شاگردان امام مىتوان به تعدادى از مشهورترين آنها چون اصحاب ششگانه حديث و رجال‌شناسان مبرزى چون جُميل بن درّاج ، عبداللّه بن مسكان ، عبدالله بن بُكير ، حَمّاد بن عيسى ، حَمّاد بن عثمان و ابان بن عثمان اشاره نمود . « 4 » از ديگر نامبرداران برجسته‌اى كه افتخار شاگردى امام صادق عليه السلام در تاريخ زندگيشان مىدرخشد ، هشام بن حكم « 5 » فقيه متكلم و مورخى است كه حدود سى كتاب در زمينه‌هاى مختلف به دو منتسب است و نيز مؤمن الطاق ، متكلم حاذق و دانشمند توانمندى كه وصف مناظرات و تلاش‌هاى علمى او در منابع تاريخى آمده است . « 6 »\r\n\r\n\r\n","description":"","footnote":"\r\n( 1 ) . منابع شاگردان آن حضرت را كه جزء ثقات از راويان آن حضرت هستند بالغ بر چهار هزار نفر نوشته‌اند . براى اطلاع بيشتر بنگريد : شيخ مفيد ، الارشاد ، ج 2 ، ص 173 .\r\n( 2 ) . شيخ طوسى ، الفهرست ، ص 6 .\r\n( 3 ) . نجاشى ، رجال ، ص 110 ؛ ابن نديم ، الفهرست ، ص 329 .\r\n( 4 ) . ابن شهر آشوب مازندرانى ، مناقب آل ابىطالب ، الجزء الرابع ، ص 280 .\r\n( 5 ) . شيخ طوسى ، رجال كشى ، ص 330 .\r\n( 6 ) . زركلى ، الاعلام قاموس تراجم لأشهر الرجال و النساء ، ج 6 ، ص 107 و 217 ؛ ذهبى ، تاريخ الاسلام ، ج 11 ، ص 183 .\r\n","page_name":" 135 ","page_number":135},
  {"content":"\r\n\r\nيكى از اقدامات مهمى كه در دوره عباسيان سبب اعتلاى تمدن اسلامى شد ، تأسيس كانون‌هاى علمى عمومى و خصوصى بود كه نقش مهمى در روند رو به رشد جامعه علمى ايفا نمود . از مهم‌ترين ادوار تاريخى حيات علمى جامعه اسلامى كه با هدف ارتقاى آموزش و تعميق مبادى علمى تحقق يافت ، تأسيس مهم‌ترين و نخستين مركز علمى - آموزشى بزرگ عصر عباسى ، « بيت‌الحكمه » بغداد است . با راه‌اندازى اين مركز ، عالمان و دانشمندان بىشمارى براى رونق بخشيدن به آن دعوت شدند . به ويژه با حضور دانشوران ايرانى و انتقال مواريث جندىشاپور به آنجا بيت‌الحكمه در جهان علم جايگاهى بس ممتاز يافت . دانش‌پژوهان بسيارى براى كسب علم و معرفت به آنجا عزيمت كردند كه در نتيجه آن ، علم پزشكى ، نجوم ، رياضى و حتى زبان و ادبيات عربى متحول شد . كانون‌هاى علمى چون كتابخانه و رصدخانه‌اى بزرگ به بيت‌الحكمه ملحق گرديد كه هزينه‌هاى گزاف آن را حكومت اسلامى مىپرداخت .\r\nدر اين عصر با توجه به هجوم انديشه‌هاى نوافلاطونى و ارسطويى از يك‌سو ، و موافقت خلفا با نقل و نگارش حديث به همراه اهتمام ائمه شيعه به تفسير و حديث از ديگر سو ، بازار مباحثات و مناظرات علمى داغ‌تر شد . رويكرد مسلمانان به قرآن و حديث ، وضعيت جديدى را در جامعه به وجود آورد و توصيه‌هاى مؤكد قرآن به همراه تشويق‌هاى مستمر ائمه شيعه نيز مؤثر افتاد و اقبال علوم فزونى يافت . در اين ميان ، علم كلام جانى تازه گرفت و انديشمندان جامعه اسلامى را به چالش فراخواند . علم فقه و تفسير نيز در سايه عنايت ائمه شيعه عليهم السلام راه ترقى را به شدّت پيمود و علوم ديگرى چون علم حديث ، تاريخ ، جغرافيا ، علم‌الأنساب و به تبع آن علم‌الرجال رشد يافت .\r\nدر اين شرايط نهاد آموزش از رواق مساجد ، به عرصه‌هاى نوينى سوق داده شد و مدارس تعليمى و مكتب‌خانه‌هاى بزرگ يكى پس از ديگرى متناسب با ساختار شهرى توسعه يافت .\r\nكاخ‌هاى خلفا و حكمرانان اسلامى ، خانه‌هاى امامان شيعه عليهم السلام ، دانشمندان و فضلا و كتابخانه‌ها و كتاب‌فروشىها و حتى بازارها و محلات هر شهر ، مكان مناسبى براى داير نمودن كلاس‌هاى درس بود . اين روند با روى كار آمدن سلسله‌هاى كوچك و بزرگ و مستقل يا نيمه‌مستقل اسلامى در سرزمين‌هاى تابعه سرعت بيشترى يافت و نهادهاى آموزشى در سرزمين‌هاى اسلامى اشكال متنوعى به خود گرفت . برخى از حكومت‌هاى محلى با برخوردارى از وزيران صاحب‌ذوق و ادب‌پرور به ترويج دانش و فرهنگ بومى خود پرداختند . در اين ميان ، حكمرانان و ولايت‌داران ايرانى گوى سبقت را از رقيبان خود در مصر و اندلس ربودند . شهرهاى مهمى چون نيشابور ، هرات ، مرو ،\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nاصفهان ، رى ، شيراز ، كرمان ، همدان و گرگان « 1 » از مراكز پررونق علم و ادب ايران به شمار مىآمدند . « 2 » در بيشتر اين شهرها مسجد ، دارالعلم ، كتابخانه و گاه رصدخانه‌اى تأسيس شد .\r\nفعاليت‌هاى علمى با داير بودن كلاس‌هاى درس در اين مراكز ادامه يافت و باعث جذب دانش‌پژوهان بسيارى از ديگر نقاط جهان اسلام شد .\r\nيكى از پديده‌هاى آموزشى كه از ادوار پيشين به طبقه اشراف عباسى تسرى يافته بود ، موضوع معلمان خصوصى ، يا همان مؤدبان بود . در اين دوره همچنان آموزش بزرگ‌زادگان به عنوان رسمى معمول جارى بود و كلاس‌هاى درس خصوصى در كاخ‌ها و قصرها بر پا مىشد . خلفا و امرا و اغنيا براى فرزندان خود مؤدِبان برجسته‌اى را به خدمت مىگرفتند « 3 » و هزينه و امكانات خوبى به آنها مىدادند . اين‌گونه آموزش از همان سنين طفوليت آغاز مىشد و كودك تحت نظارت مؤدِب مراحل رشد علمى خود را سپرى مىكرد . منصور خليفه دوم عباسى ( 158 - 136 ق ) براى تعليم فرزندش مهدى بهترين مؤدِب عصر ( مفضل صبى ) را استخدام نمود . « 4 » مربى هارون الرشيد ( 193 - 170 ق ) نيز يحيى بن خالد برمكى بود . « 5 » وى كه بعدها به منصب وزارت هارون منصوب شد ، تمامى تلاش خود را براى تربيت خليفه - آن هم مطابق با فرهنگ ايرانى - به‌كار گرفت . هارون مربيان برجستهء ديگرى را براى تربيت فرزندانش امين و مأمون برگزيد . مربى امين كسى نبود جز على بن حمزه كسايى ، « 6 » دستوردانِ شهير ايرانى ، و مؤدِب مأمون نيز ابومحمد يزيدى « 7 » و فضل بن سهل ايرانى بود كه بعدها به مقام وزارت او نايل آمد . « 8 » افزون بر اين ، فضاى پرتكاپوى نيمه دوم قرن دوم تا چهارم هجرى شرايط بسيار خوبى را بر مراكز علمى حكمفرما كرد ؛ چنان كه مجالس مناظره علمى از ايوان و رواق‌هاى مساجد فراتر رفت و به قصرها و تالارها نيز راه يافت . خلفاى عباسى در رقابت با ساير مراكز علمى جهان اسلام ، در\r\n\r\n\r\n","description":"","footnote":"\r\n( 1 ) . عبدالرحيم غنيمه ، تاريخ دانشگاه‌هاى بزرگ اسلامى ، ترجمه نورالله كسايى ، ص 13 .\r\n( 2 ) . آلوسى ، بلوغ الارب فى معرفة احوال العرب ، ج 1 ، ص 180 .\r\n( 3 ) . احمد امين ، ضحى الاسلام ، ج 2 ، ص 54 .\r\n( 4 ) . حسن ابراهيم حسن ، تاريخ الاسلام السياسى و الدينى و الاجتماعى ، ج 2 ، ص 40 .\r\n( 5 ) . زركلى ، الاعلام قاموس تراجم لأشهر الرجال و النساء ، ج 8 ، ص 128 .\r\n( 6 ) . سمعانى ، الأنساب ، ج 1 ، ص 124 .\r\n( 7 ) . محمد بن على ابن العمرانى ، الانباء فى تاريخ الخلفاء ، تحقيق قاسم السامرائى ، ص 273 .\r\n( 8 ) . ابن خلّكان ، وفيات الأعيان و انباء ابناء الزمان ، ج 1 ، ص 469 .\r\n","page_name":" 137 ","page_number":137},
  {"content":"\r\n\r\nراه‌اندازى و استمرار چنين مجالسى بسيار كوشيدند ، عمده موضوعات مورد مناظره ، فقه ، فلسفه ، صرف و نحو ، لغت و علوم دينى بود .\r\nيكى از دوره‌هايى كه بيشترين مناظرات علمى و مجالس وعظ و خطابه و گفتگو در آن رخ داد ، عصر مأمون ( 218 - 198 ق ) است . او مدت‌ها نزد ايرانيان در مرو تمرين خلافت و حكمرانى نمود . در تمامى اين دوره ، او مجالس مناظره مىآراست و دانشمندان علوم مختلف را براى مباحثه و مناظره علمى رو در روى يكديگر مىنشاند . بىگمان بازار داغ مناظرات و مجالس آزاد در اين دوره عامل مهمى براى تقويت بنيه فكرى و علمى جامعه و اعتلاى انديشه اسلامى به شمار مىرفت . از بهترين مجالس علمى عصر مأمون كه همه منابع اشاره بدان كرده‌اند ، مجالس امام رضا عليه السلام در طوس است ؛ « 1 » در اين مجالس علاوه بر آموزش ، مناظرات علمى نيز ميان امام عليه السلام و دانشمندان صورت مىگرفت و نتيجهء اين مناظرات پيروزى علمى مداوم امام عليه السلام بود . « 2 » در ادوار بعدى كم شدن اين مناظرات و يا حتى انحصارى شدن آنها موجب ركود بازار علمى را فراهم آورد .\r\nاهتمام خلفاى دوره اول عباسى ( 218 - 132 ه . ق ) به تأسيس مساجد جامع ، مكاتب و مدارس طراز اول و حتى راه‌اندازى كتابخانه و نمايشگاه‌هاى كتاب روزبه‌روز بر رونق علمى جامعه اسلامى افزود . همين رونق كتاب و كتابخوانى ، بنيهء فرهنگى جامعه را تقويت نمود و قرن‌ها زمينه مفاخرات اسلامى را موجب شد . البته زمانى اين توسعه فرهنگى به اوج خود رسيد كه حكومت‌هاى هم‌عرض و مقارن چون خلفاى فاطمى در مصر و يا حكمرانان اموى در اندلس و امراى تحت امر عباسيان در ايران و شمال آفريقا ، به رقابت علمى برخاستند . اين حكومت‌ها با برخوردارى از وزرا و مستشارانى كارآمد ، به ترويج دانش و فرهنگ اسلامى پرداختند . آنها با رقابت در دعوت سرآمدان علم و فضيلت به دربار خويش مىكوشيدند تا اعتبار فرهنگى لازم را براى حكومت خويش به دست آورند . با آغاز اين رقابت ، درخشان‌ترين شهرهاى جهان اسلام چون مرو ، بخارا ، بلخ ، سمرقند ، نيشابور ، رى ، بغداد ، بصره ، دمشق ، قاهره ، قرطبه و قيروان شاهد رونق علمى ، ادبى و مجمع اهل فضل و دانش شد . « 3 » نوابغ بزرگ جهان اسلام در سايه‌سار امنيت و رفاه به توليد علم\r\n\r\n\r\n","description":"","footnote":"\r\n( 1 ) . شيخ صدوق ، عيون اخبار الرضا عليه السلام ، ترجمه محمدتقى اصفهانى ( آقا نجفى ) ، ص 102 .\r\n( 2 ) . على محمد على دُخيل ، أئمتنا روائع من حياة الأئمة الإثنى عشر ، ج 2 ، ص 111 و 112 .\r\n( 3 ) . آلوسى ، بلوغ الارب فى معرفة احوال العرب ، ج 1 ، ص 180 ؛ شلبى ، تاريخ آموزش در اسلام ، ترجمه ساكت ، ص 13 .\r\n","page_name":" 138 ","page_number":138},
  {"content":"\r\n\r\nپرداختند و كتاب‌هاى پرشمارى را تأليف كردند . بهترين مساجد ، آموزشگاه‌ها و كتابخانه‌ها و مدارس علمىِ مناطق يادشده ، بدينان اختصاص يافت تا در آسودگى ضمن توليد و نشر انواع دانش به تربيت شاگرد نيز بپردازند .\r\n\r\nنهادهاى آموزشى در جهان اسلام\r\n\r\n1 . مسجد\r\nنياز مسلمانان به داشتن مكانى براى عبادت و انجام فرايض مربوط به آن و كانونى براى گردهمايى سياسى ، فرهنگى و نظامى ، توجه آنان را به ساخت مسجد معطوف نمود . بنابراين ساخت مسجد از آغاز تنها براى عبادت نبود ، بلكه از چندسو جايگاه ويژه‌اى را در تمدن اسلامى به خود اختصاص داد . گزيده‌اى از نقش‌هاى متعدد مسجد بدين قرار است : نهاد دينى و عبادى ، نهاد اجتماعى ، نهاد دولتى ، پايگاه قضايى ، نهاد حسبه يا نهاد نظارت و رسيدگى به بازار ، نهاد جهاد و نهاد آموزشى .\r\nنخستين اقدام پيامبراكرم صلى الله عليه و آله در به دو ورود به محله قبا « 1 » و مدينه منوره در سال نخست هجرت ، ساختن مسجد براى انجام فرايض دينى و فعاليت‌هاى سياسى بود . « 2 » مسجد مدينه خيلى زود - به عنوان نخستين كانون سياسى و اجتماعى ، مركزيت صدور جهاد و گردهمايى فرهنگى - فعاليت جدّى خود را آغاز نمود . بعدها در عصر خلفا همين اقدام پيامبر صلى الله عليه و آله سرلوحه فاتحان اسلامى قرار گرفت و در سرزمين‌هاى فتح‌شده به نشانه پيروزى ، مساجدى بنا كردند .\r\nافزون بر فضيلت قدسى مسجدسازى ، از آنجا كه ساختمان مسجد بسيار ساده و بىتكلّف بود ، بنيان‌گزاران مساجد هرگز در بناى آن با مشكل جدى مواجه نبودند ، از اين رو معمولًا در يك شهر تعداد زيادى مسجد ساخته مىشد . يعقوبى ، مورخ شهير ايرانى شمار مساجد بغداد در قرن سوم هجرى را سى هزار مسجد مىداند . « 3 » حتى اگر بخشى از اين آمار ناشى از اغراق نويسنده باشد اما\r\n\r\n\r\n","description":"","footnote":"\r\n( 1 ) . قبا در نزديكى يثرب ، نخستين جايى بود كه پيامبر در آغاز هجرت در آن اقامت موقت گزيد تا على بن‌ابىطالب عليه السلام با فواطم ( فاطمه بنت اسد و فاطمه عليها السلام دخت پيامبر صلى الله عليه و آله ) به ايشان بپيوندد . ( بنگريد به : طبرى ، تاريخ الرسل و الملوك ، ترجمه پاينده ، ج 3 ، ص 919 و 920 . )\r\n( 2 ) . مقريزى ، المواعظ و الاعتبار بذكر الخطط و الآثار ، ج 4 ، ص 5 .\r\n( 3 ) . يعقوبى ، البلدان ، ترجمه آيتى ، ص 21 .\r\n","page_name":" 139 ","page_number":139},
  {"content":"\r\n\r\nهمين تعدد و كثرت دليلى بر اهميت فرهنگ مسجدسازى در يك شهر است .\r\nبا افزايش تعداد مساجد در يك شهر ، مسجد اصلى يا جامع آن به دليل شرايط متفاوت و دارابودن مركزيت سياسى يا عبادى ، از ساير مساجد جدا شد و جايگاه ويژه‌اى يافت . مسجدالحرام ، مسجدالنبى در حجاز ، جامع كوفه و جامع بصره در عراق ، جامع دمشق در سوريه و جامع عمرو بن عاص در فسطاط مصر ، « 1 » مسجدالاقصى و قبة الصخرة در قدس « 2 » واقع در فلسطين اشغالى ، از قديمىترين مساجد جامع جهان اسلام به شمار مىآيند .\r\nمنابع تاريخى به خوبى گواهى مىدهند كه حلقه‌هاى درس به طور فعال در اين مساجد بر پا بود . در كنار آموزش قرآن و حديث و فقه ، شعر و ادبيات نيز رواج داشت . « 3 » استادان و دانش‌پژوهان هر روز در اين مساجد گرد مىآمدند و هر طالب علمى به دنبال حلقه مباحثات و مناظرات مورد علاقه‌اش مىرفت . گاه نيز در روزهاى خاصى از ماه در مساجد جامع انجمن علمى به صورت ويژه برگزار مىشد و در آنجا پژوهشگران ، از استادان صاحب‌نام بهره مىبردند . حكومت اسلامى مستقيماً استادان اين مراكز آموزشى را زير نظر داشت و گاه به آنها مقررى و يا امكانات رفاهى مىداد . براى نمونه در جامع اموى دمشق ، حلقه درسى بود كه استادان آن حقوق روزانه مىگرفتند . « 4 » با گذشت زمان و ازدياد مخاطبان مساجد و فزونى نيازهاى دانشجويان ، در كنار مسجد ضمن تأسيس و توسعه اماكن رفاهى و تجارى ، خيلى زود - به‌جز زوايا ، مكاتب و مدارس - كتابخانه‌هايى نيز شكل گرفت كه بخش منابع مطالعاتى را براى دانش‌پژوهان تأمين مىكرد . « 5 » استادان مذاهب مختلف چون مالكى و شافعى هريك در بخشى از مسجد پاى ستونى ويژه حلقه‌هاى درس خود را برقرار مىكردند . بدين‌رو « حلقه » يكى از شيوه‌هاى آموزشى شد ؛ به گونه‌اى كه معمولًا استادان روى يك تشك ، صندلى يا نيمكت مىنشستند و دانشجويان به صورت\r\n\r\n\r\n","description":"","footnote":"\r\n( 1 ) . ابن عبدالحكم ، فتوح مصر و أخبارها ، ص 181 و 188 و 189 .\r\n( 2 ) . واقدى ، فتوح الشام ، ج 1 ، ص 220 .\r\n( 3 ) . ابوالفرج اصفهانى ، الأغانى ، ج 3 ، ص 148 ، ج 15 ، ص 113 و ج 18 ، ص 79 ؛ احمد امين ، ضحىالاسلام ، ج 2 ، ص 52 و 53 و نيز بنگريد به : دائرة المعارف اسلامى ، ماده مسجد .\r\n( 4 ) . احمد امين ، ظهر الاسلام ، ص 348 و 349 .\r\n( 5 ) . بنگريد به : كريم مجتهدى و ديگران ، مدارس و دانشگاه‌هاى اسلامى و غربى در قرون وسطى ، ص 30 .\r\n","page_name":" 140 ","page_number":140},
  {"content":"\r\n\r\nنيم‌دايره فراروى استاد قرار مىگرفتند . « 1 » اساس شكل نيم‌دايره كلاسِ درس همچنان تا عصر حاضر در نزد طلاب جامع الأزهر ، قم ، مشهد ، نجف و در ساير مساجدِ فعال جهان اسلام اجرا مىگردد . يكى از ويژگىهاى مهم اين حلقه‌ها آن بود كه معمولًا جلسات آن در مكانى مشخص و هميشگى ، به طور پيوسته برقرار بود . براى نمونه ، حلقه دانشجويان علم حديث در جامع رُصافه عراق هر جمعه ، و يا حلقه حديث استاد حنبلى در جامع منصور هر آدينه بعد از نماز جمعه تشكيل مىشد . « 2 »\r\n\r\nنمونه‌هاى مساجد آموزشى\r\n1 . مسجد جامع بصره : اين مسجد در سال 14 هجرى در بصره ساخته شد « 3 » و در امر آموزش بسيار فعال بود . بسيارى از دانشمندان ايرانى در محافل و مجالس علمى اين جامع مشاركت مىكردند . مهم‌ترين تأثير علمى - آموزشى اين مسجد ، راه‌اندازى جريان فكرى - سياسى معتزله است كه بعدها از آن ، طرفداران و نظريه‌پردازانى مبرّز سر بر آوردند . افزون بر اين ، علم صرف و نحو و قواعد مربوط به آن مرهون تلاش سرآمدانى چون جاحظ است كه از اديبان و دانشمندان جامع بصره به شمار مىآيد .\r\n2 . مسجد جامع كوفه : اين مسجد يكى از مساجد كهن اسلامى است كه در سال 17 هجرى بنا گرديد « 4 » و با انتقال مركزيت خلافت از مدينه منوره به كوفه در عهد امام على عليه السلام ، مورد توجه بسيارى از فرهيختگان عصر شد . « 5 » همين حضور چشمگير صحابه و محدثان ، بستر رشد علمى و سياسى آنجا را فراهم آورد . رقابت پيدا و پنهان هميشگى ميان كوفه و بصره در رونق علمى هر دو مركز مؤثر بود ؛ چنان كه مبادلات دينى ، ادبى و سياسى ميان دو مركز و آثار بزرگ علمى توليدشده در هر دو كانون ، از شكوفايى علمى هر دو مركز حكايت دارد . از سويى ديگر ، خطابه‌هاى شورآفرين امام على عليه السلام در جامع كوفه نيز زمينه‌ساز رشد عقلانى موالى در كوفه شد . بعدها در عصر شكوفايى\r\n\r\n\r\n","description":"","footnote":"\r\n( 1 ) . منيرالدين احمد ، نهاد آموزش در اسلام ، ترجمه محمد حسين ساكت ، ص 70 .\r\n( 2 ) . خطيب بغدادى ، تاريخ بغداد ، ج 4 ، ص 190 .\r\n( 3 ) . ابن فقيه همدانى ، مختصر البلدان ، ص 174 ؛ مقريزى ، المواعظ و الاعتبار بذكر الخطط و الآثار ، ج 4 ، ص 5 و 6 .\r\n( 4 ) . يعقوبى ، البلدان ، ترجمه آيتى ، ص 74 و 75 .\r\n( 5 ) . مقدسى ، احسن التقاسيم فى معرفة الاقاليم ، ص 105 .\r\n","page_name":" 141 ","page_number":141},
  {"content":"\r\n\r\nعلمى تمدن اسلامى ، كلاس‌هاى درس جامع كوفه در تربيت دانشمندان اسلامى نقش مهمى را ايفا نمود .\r\n3 . مسجد جامع فسطاط : اين مسجد كه در منابع تاريخى به مسجد عمرو ( بن عاص ) « 1 » يا مسجد عتيق « 2 » نامبردار است ، در سال 21 هجرى به فرمان عمرو بن عاص بنا گرديد « 3 » و از همان آغاز در امر آموزش نقش فعالى داشت . خاندان‌هاى حكومت‌گر مصر در ادوار مختلف اسلامى هريك ضمن بازسازى بناى آن ، از ساختار علمىاش بهره‌ها بردند . هريك از زاويه‌هاى هشت‌گانه آن به يكى از استادان مبرز عقايد چهارگانه اهل‌سنت اختصاص داشت . براى مثال ، زاويه امام شافعى از زوايايى بود كه سال‌ها ويژهء فقه شافعى بود . مقريزى معتقد است كه در اين جامع چهل حلقه درس برقرار بوده كه هرگز از كار باز نايستاد . حيات علمى فعّال و پر نشاط اين مسجد نقش مهمى در گسترش و تعميق فرهنگ اسلامى داشته است . « 4 » 4 . مسجد جامع دمشق : مسجد زيباى دمشق كه به مسجد اموى يا بلاط الوليد « 5 » نيز معروف است ، به رغم همه ناملايمات طبيعى و سياسى ، يكى از اعجاب‌آورترين مساجد تاريخى جهان اسلام و جزو عجايب چهارگانه‌اى است كه وليد بن عبدالملك آن را ساخت . در مورد معمارى اين مسجد آورده‌اند : « اگر كسى صد سال در آنجا بماند ، هر روز يك چيز شگفت و تازه در آنجا خواهد ديد . » « 6 » كاركرد آموزشى جامع اموى بر هيچ اهل تحقيقى پوشيده نيست . در دوره‌هاى متمادى قاريان ، محدثان و راويان در حلقه‌هاى علمى آن گردآمده ، به وعظ و خطابه مىپرداختند . تعليم قرآن و علم حديث ، آموزش خط و پرداختن به ادبيات و شعر بر تنوع آموزش در اين مسجد مىافزود . از سويى حضور معلمان برجسته و كارآمد نيز موجبات رونق علمى اين مسجد و جذب دانش‌افزايان مسلمان را فراهم آورده بود .\r\n\r\n\r\n","description":"","footnote":"\r\n( 1 ) . سيوطى ، حسن المحاضرة فى اخبار مصر و القاهرة ، ج 1 ، ص 106 و 107 .\r\n( 2 ) . مقريزى ، المواعظ و الاعتبار بذكر الخطط و الآثار ، ج 4 ، ص 5 .\r\n( 3 ) . يعقوبى ، البلدان ، ترجمه آيتى ، ص 91 .\r\n( 4 ) . مقريزى در باره اين مسجد اطلاعات مبسوطى ارائه داده است . ( بنگريد به : المواعظ و الاعتبار بذكر الخطط و الآثار ، ج 4 ، ص 7 - 5 . )\r\n( 5 ) . ابن خلدون ، مقدمه ، ج 2 ، ص 702 .\r\n( 6 ) . ابن فقيه ، مختصر البلدان ، ص 102 و 104 .\r\n","page_name":" 142 ","page_number":142},
  {"content":"\r\n\r\n5 . مسجد جامع منصور : اين مسجد در فاصله سال‌هاى 149 - 145 هجرى در بغداد به فرمان منصور عباسى بنا گرديد و سپس به مدد دانشمندان و فقهايى بزرگ كه استادى حلقه‌هاى درس آنجا را بر عهده داشتند ، افزون بر موقعيت مذهبى ، قرن‌ها به حيات علمى خود ادامه داد . « 1 » بنا بر گزارش منابع ، بعد از گذشت يك قرن و نيم ، شمار حلقه‌هاى دائمى اين مسجد ، به چهل تا پنجاه حلقه رسيد و اين خود بيانگر توسعه و رونق علمى آنجا است . « 2 » 6 . مسجد الأقصى : مسجدالأقصى يكى از كهن‌ترين عبادت‌گاه‌هايى است كه در بيت‌المَقْدِس واقع است و تاريخ بناى آن به يك روايت به حضرت سليمان مىرسد . « 3 » مسلمانان اين سرزمين را در دوره خلافت عمر بن خطاب ( 23 - 17 ق ) فتح كردند . « 4 » اهميت و جايگاه سرزمين بيت‌المقدس و مسجدالأقصى در منابع اسلامى آمده است ؛ « 5 » از جمله اينكه هركس بيت‌المقدس را زيارت كند ، داخل بهشت شده و همه پيامبران را زيارت خواهد كرد ، يا اينكه هركس يك روز را در بيت‌المقدس روزه بگيرد ، از آتش جهنم دور خواهد بود . « 6 » اين مسجد با قرار گرفتن در رديف دو مسجد مقدس ديگر چون مسجدالحرام و مسجدالنبى ، همه اعتبار و ارزش دينى خود را در اسلام بازمىيابد .\r\nافزون بر اين ، مسجدالأقصى با قرار گرفتن در شمار مساجدى كه مسلمانان بدانجا « شدّ رحال » « 7 » مىكردند ، بر دامنه اعتبارش افزوده شد .\r\n7 . مسجد قبة الصخرة : در كنار مسجدالاقصى بناى زيباى « قبة الصخرة » يا « آسمانهء سنگ » بنا گرديده است . اين مسجد با دارابودن معمارى بىنظير ، يكى از تجلىگاه‌هاى زيبايى و ظرافت هنر اسلامى محسوب مىشود . قبةالصخرة به فرمان عبدالملك بن مروان ( 86 - 65 ق ) براى برگزارى روز عرفه ( نهم ذىالحجة ) ساخته شد . « 8 » به رغم تاريخ پر فراز و فرود اين مسجد در\r\n\r\n\r\n","description":"","footnote":"\r\n( 1 ) . احمد امين ، ظهر الاسلام ، ص 348 .\r\n( 2 ) . خطيب بغدادى ، تاريخ بغداد ، ج 2 ، ص 68 و 69 .\r\n( 3 ) . ابن فقيه همدانى ، مختصر البلدان ، ص 92 ؛ ابن خلدون ، مقدمه ، ج 2 ، ص 702 .\r\n( 4 ) . واقدى ، فتوح الشام ، ج 1 ، ص 220 .\r\n( 5 ) . بنگريد به : ابن فقيه همدانى ، مختصر البلدان ، ص 97 - 91 .\r\n( 6 ) . همان ، ص 92 و 93 .\r\n( 7 ) . سفرى علمى به منظور كسب دانش و يا شنيدن اخبار محدثان موثق است . براى اطلاع بيشتر بنگريدبه : قاضى ابرقوه ، سيرت رسول الله ، تحقيق اصغر مهدوى ، مقدمه ، ص 94 .\r\n( 8 ) . قلقشندى ، مآثر الانافة فى معالم الخلافة ، ج 1 ، ص 129 .\r\n","page_name":" 143 ","page_number":143},
  {"content":"\r\n\r\nدوره‌هاى مختلف ، يكى از بهترين مراكز آموزشى بوده است . از سويى مجموع مدارس و كانون‌هاى متصل به آن موجب شد اين مسجد به صورت مجموعه بزرگ علمى يا دانشگاه اسلامى درآيد . « 1 »\r\n\r\n2 . زاويه\r\nزاويه يا ستون ، قسمتى از مسجد است كه در اثر توسعه و گسترش مساجد به تدريج شكل گرفت و در تاريخ آموزش جايگاهى ويژه يافت . هريك از دانشمندان و يا استادانى كه در مسجد مجلس درس مىآراستند ، رو به قبله به يكى از ستون‌هاى مسجد تكيه مىدادند و دانشجويان نيز پيرامون آنها گرد مىآمدند . به تدريج با جديت استاد در برگزارى مجلس درس پاى همان ستون ، آنجا به نام همان استاد ناميده مىشد . براى نمونه ، ابراهيم بن محمد نقطويه ( 297 ه . ق ) مدت پنجاه سال مجلس درس خود را پاى يك ستون برگزار كرد « 2 » و يا زاويه امام شافعى در جامع عمرو بن عاص مدت‌ها كانون مهم تجمع دانش‌پژوهان بود . « 3 » پوشيده نماند سرآغاز فرهنگ زاويه‌نشينى عمدتاً از مساجد جامع شمال آفريقا بوده است و اين فرهنگ بعدها به عالم اسلام راه يافت و تا به امروز نيز ادامه دارد .\r\n\r\n3 . مكتب و كُتّاب\r\nاين دو به دبستان‌هايى اطلاق مىشوند كه در آنها آموزش ابتدايى خواندن ، نوشتن و يا روخوانى قرآن انجام مىشد . بدين رو مكتب‌خانه‌ها محل مناسبى براى آموزش قرآن و مقدمات دينى بود . « 4 » با توسعه جامعه اسلامى و وجوب آموزش از دوره خردسالى ، اين نياز اساسى شكل گرفت كه كودكان مىبايد از سنين پايين تعليم يابند . بنابراين آموزش دينى همگانى شد و شمار دانش‌آموزان در مسجد فزونى يافت . هرچند جمعيت زياد تنها بهانه‌اى براى جدا كردن مكتب و كُتاب از مسجد نبود ، بلكه با تغيير سن فراگيران و خردسالى نوآموزان ، ديگر مسجد نمىتوانست محل مناسبى براى تحصيل آنها باشد . از اين رو ، ترس از آلوده شدن مسجد « 5 » توسط خردسالانى كه به سن\r\n\r\n\r\n","description":"","footnote":"\r\n( 1 ) . عبدالرحيم غنيمه ، تاريخ دانشگاه‌هاى بزرگ اسلامى ، ترجمه نورالله كسايى ، ص 66 و 67 .\r\n( 2 ) . حموى ، معجم الادباء ، ج 1 ، ص 256 .\r\n( 3 ) . مقريزى ، المواعظ و الاعتبار بذكر الخطط و الآثار ، ج 4 ، ص 22 .\r\n( 4 ) . احمد امين ، ضحى الاسلام ، ج 2 ، ص 50 و 51 .\r\n( 5 ) . شيرازى ، نهاية الرتبة فى طلب الحسبة ، ص 103 .\r\n","page_name":" 144 ","page_number":144},
  {"content":"\r\n\r\nتكليف نرسيده بودند و عدم‌كنترل نوآموزان كم‌سن و سال و از سويى احتمال هتك حرمت به مسجد و همچنين ازدحام بيش از حد آنان - كه خود مانعى جدى براى عبادت‌كنندگان بود - مسئولان جامعه اسلامى را بر آن داشت تا در كنار مساجد ، مكتب و كُتّاب را براى استقرار و آموزش كودكان و نوآموزان بسازند . در برخى روايات ، سلمان فارسى را مبدع مكتب دانسته‌اند . « 1 » اين مطلب از دو جهت مىتواند اهميت داشته باشد ، از يك‌سو دليلى بر پيدايى مكاتيب در عصر پيامبر صلى الله عليه و آله بوده ، و از ديگر سو مؤيد ايرانى بودن اصل كُتّاب باشد . « 2 »\r\n\r\n4 . مدارس\r\n\r\nسير تكاملى مفهوم مدرسه در تمدن اسلامى\r\nمدرسه جايگاهى است برخوردار از ويژگىهاى فكرى توأم با اهداف و روش‌هاى مخصوص به خود كه در تاريخ آموزش در اسلام نقش مهمى ايفا نموده است . هرچند مدرسه با مفهوم آموزشى نوين خود از قرن چهارم هجرى شكل گرفت ، « 3 » پيشينه آموزشى آن به ادوار گذشته تاريخ بازمىگردد و به گونه‌اى نتيجه همه مظاهر تعليمات اسلامى پيش از خود از جمله مسجد بوده است . با محفوظماندن بخش‌هايى از سازمان آموزشى مساجد در مدرسه ، فعاليت علمى و آموزشى در خارج از مساجد استمرار يافت و مدرسه به عنوان مركز تعليمى بزرگ جهان اسلام به تربيت دانش‌پژوه پرداخت .\r\nاين مدارس اوليه با گذشت زمان ، دست‌مايه‌اى براى تكوين مدارس جديدى شدند كه با سبك و روشى نو و سازمانى پيشرو در قرن پنجم هجرى شكل گرفتند .\r\nمدارس در تمدن اسلامى كار خود را با دو شكل منحصر به فرد « خصوصى » و « دولتى » آغاز كردند . مدارس خصوصى خانه‌هايى بودند كه استادان و شاگردان با گردآمدن در آنجا ، به امر تعليم مىپرداختند . چنان كه از واژه خصوصى بر مىآيد ، عمومى نبودن آن موجب شده است تا نتوان تاريخ دقيقى براى تشكيل نخستين مدرسه خصوصى يافت . اما بىگمان استاد در صورت تمكن\r\n\r\n\r\n","description":"","footnote":"\r\n( 1 ) . هيثمى ، مجمع الزوائد و منبع الفوايد ، ج 9 ، ص 243 .\r\n( 2 ) . منيرالدين احمد ، نهاد آموزش در اسلام ، ترجمه محمد حسين ساكت ، ص 59 .\r\n( 3 ) . مقريزى ، المواعظ و الاعتبار بذكرالخطط و الآثار ، ج 4 ، ص 199 .\r\n","page_name":" 145 ","page_number":145},
  {"content":"\r\n\r\nمالى خود چنين مكان تحصيلى را راه‌اندازى مىكرد ، يا اشخاص ديگرى هزينه‌هاى مربوط به آن را مىپرداختند . نخستين نمونه‌هاى عالى اين‌گونه مدارس در تاريخ علمى نيشابور گزارش شده است ؛ « 1 » چنان كه مورخان از مدارس آنجا و استادانش ياد كرده‌اند . « 2 » برخى نيشابور را در تاريخ مدارس ، پس از بغداد در رتبه دوم قرار داده‌اند :\r\nنيشابور از مهم‌ترين و بزرگ‌ترين شهرهاى اسلامى و پس از بغداد در بين همه شهرهاى بزرگ اسلامى بىمانند بوده است . « 3 » در نيمه دوم قرن پنجم هجرى تحت نظارت خلافت اسلامى ، مدارس دولتى تأسيس شد ؛ مدارسى كه به دليل دارا بودن ساختار علمى متقن در نشر علم و تعريف عملكرد سازمان آموزشى در تمدن اسلامى سهم بسزايى داشتند . اين مدارس با پوشش حمايتى دولت اسلامى ، پايگاه مهمى براى اشاعه تفكر مذهبى و سياسى و حتى فرهنگى وابسته به دربار خلافت اسلامى بود .\r\nاين‌گونه مدارس در عهد وزير تواناى شافعىمذهب دربار سلجوقيان ، خواجه نظام‌الملك طوسى راه‌اندازى شد ( 457 ق ) و نظاميه نام گرفت . « 4 » با حمايت خلفاى عباسى ، اين نظاميه‌ها به سرعت در سراسر جهان شهره گشتند . مؤيد اين ادعا تأكيد مورخان مسلمان از جمله ابوشامه است كه مىنويسد :\r\nمدرسه‌هايى كه نظام‌الملك در سال 457 هجرى ساخت ، در سراسر جهان زبانزدند . هيچ شهر و روستايى از اين مدرسه‌ها تهى نيست . حتى در جزيرهء ابن‌عُمر كه در گوشهء دوردستى از جهان اسلام قرار دارد و ساكنين چندانى ندارد ، مدرسه‌اى بزرگ ساخته شده است . . . . « 5 » زمانى تلاش اين وزير ايرانى در تأسيس اين‌گونه مدارس دولتى فزونى يافت كه همهء شهرهاى مهم جهان اسلام چون بلخ ، نيشابور ، هرات ، اصفهان ، بصره ، مرو ، آمل ، موصل ، مغرب و اندلس نيز داراى مدارس مشابهى شدند . فاطميان مصر نيز با الگوبردارى از نظاميه‌ها و برنامه‌ريزى دقيق در\r\n\r\n\r\n","description":"","footnote":"\r\n( 1 ) . همان .\r\n( 2 ) . ابن عماد حنبلى ، شذرات الذهب فى اخبار من ذهب ، ج 3 ، ص 181 .\r\n( 3 ) . سبكى ، طبقات الشافعية الكبرى ، ج 1 ، ص 173 .\r\n( 4 ) . مقريزى ، المواعظ و الاعتبار بذكر الخطط و الآثار ، ج 4 ، ص 199 .\r\n( 5 ) . ابوشامه ، الروضتين ، ج 1 ، ص 25 .\r\n","page_name":" 146 ","page_number":146},
  {"content":"\r\n\r\nراه‌اندازى مكاتيب ، مدارس و دارالعلم‌هاى وسيع و دعوت صاحب‌نظران و دانشمندان از اقصى نقاط ، به توفيقات مهم علمى دست يافتند . هنگامى كه الأزهر با امكاناتى گسترده به جلب انديشمندان نايل آمد و در تبليغ كيش اسماعيليه پرتوفيق بود ، خلافت عباسى ناگزير به منظور نشر عقايد اهل‌سنت ، از تأسيس مدارس دولتى نظاميه حمايت كرد . از اين تاريخ به بعد روش نظام‌الملك در تأسيس مدارس نظاميه مورد توجه دولتمداران قرار گرفت ؛ تا آنجا كه در جاىجاى حكومت اسلامى به شيوه نظاميه‌ها ، مدارس دولتى چون مدرسه نوريه در شام و يا مدرسه ايوبيان در مصر راه‌اندازى شد .\r\n\r\nمدارس بزرگ جهان اسلام\r\n\r\nيك . مدارس بغداد\r\nاينكه مدارس خصوصى بغداد در چه تاريخى و چگونه تأسيس شد اطلاع دقيقى در دست نيست ، اما تاريخ نخستين مدارس دولتى در اين شهر به نيمه دوم قرن پنجم مىرسد . در سال 457 هجرى خواجه نظام‌الملك طوسى ( م 485 ق ) اولين مدرسه تحت نظارت مركز خلافت اسلامى را با نام « نظاميه » در شهر بغداد راه‌اندازى كرد . « 1 » هرچند دو سال بعد از اين تاريخ درهاى اين مدارس براى استفاده عموم گشوده شد ، « 2 » اما در آغاز تنها صاحبان فقه شافعى يا منتصبان به دولت عباسى اجازه ورود به آن را داشتند . در آغاز تأسيس ، نظام آموزشى اين مدرسه چندان تخصصى نبود .\r\nليكن رفته‌رفته با دعوت استادان مبرزى چون غزالى به شاخه‌هاى متعدد علمى اين مدرسه افزوده شد . براى نمونه ، كرسى ادب در اختيار گروهى از فضلاى علم و ادب چون خطيب تبريزى و پس از وى شاگردش ابومنصور جواليقى قرار گرفت و كرسى ديگرى به علم نحو اختصاص يافت كه ابوالبركات انبارى مدرس آن بود .\r\nبيشتر درآمد اين مدارس از طريق موقوفات تأمين مىشد . به دليل اختصاص املاك و موقوفه‌هاى بسيار به نظاميه‌ها ، اوضاع اقتصادى آنان رو به بهبود نهاد و به عنوان يكى از مدارس متمول جهان اسلام نامبردار شدند . ابن‌جبير در همين باره متذكر مىشود كه درآمد حاصل از اين\r\n\r\n\r\n","description":"","footnote":"\r\n( 1 ) . ابن‌جبير ، سفرنامه ، ترجمه پرويز اتابكى ، ص 279 .\r\n( 2 ) . عبدالرحيم غنيمه ، تاريخ دانشگاه‌هاى بزرگ اسلامى ، ترجمه نورالله كسايى ، ص 124 .\r\n","page_name":" 147 ","page_number":147},
  {"content":"\r\n\r\nاملاك ، هم به فقيهان و مدرسان و هم به طالبان علم براى گذران معاش خود داده مىشد . « 1 » آنچه در رونق اين مدارس مؤثر واقع شد تعيين كمك‌هزينه‌هاى ثابت براى دانشجويان و اعطاى تسهيلات آموزشى به آنها بود . عمادالدين اصفهانى مىنويسد :\r\nدر هر شهرى كه نظام الملك مرد دانشمندى مىيافت ، بىدرنگ مدرسه‌اى براى او مىساخت تا در آنجا به تدريس بپردازد و درآمدى از وقف بدان اختصاص مىداد و آن را به كتابخانه‌اى مىآراست . « 2 » به روايت منابع ، نظاميه بغداد قرن‌ها بعد از حمله مغول ( 656 ق ) پابرجا بود ؛ چنان كه مستشرق انگليسى ، لسترنج بر آن است كه نظاميه بغداد تا قرن چهاردهم ميلادى همچنان بر پا بود . متأسفانه در سال‌هاى اخير هيچ نشانه‌اى از اين مدارس باقى نمانده است و آثار آنها به‌كلى از ميان رفته است . نويسنده عراقى ، محمود شكرى الآلوسى در تأييد اين مطلب مىنويسد :\r\nنه ما ، نه پدرانمان هيچ نشانى از بقاياى اين مدرسه نيافتيم . به جز خرابه‌هاى بخشى از مناره مسجد - كه از سرگذشت اين بناى عظيم علمى شِكوه مىكند - چيز ديگرى بر جاى نمانده است . « 3 » از مجموع اطلاعات نظاميه‌ها در كتاب‌هاى تاريخى مىتوان ويژگىهاى مدارس آن را در موارد ذيل خلاصه نمود :\r\n1 . تخصصى بودن مدارس در علوم خاص چون فقه و اصول فقه شافعى .\r\n2 . برخوردارى از معمارى زيبا ، استفاده از مصالح عالى ، تزئينات برجسته و اثاثيه مرغوب .\r\n3 . دارا بودن املاك و موقوفات بسيار .\r\n4 . به‌كارگيرى استادان ممتازى چون غزالى ، امام‌الحرمين جوينى ، شيخ ابواسحاق شيرازى و ابونصر بن صباغ .\r\n5 . داشتن اماكن رفاهى ( آشپزخانه و غذاخورى ، خوابگاه ، مركز خريد ، حمام و . . . ) .\r\n6 . اعطاى شهريه به دانشجويان .\r\n\r\n\r\n","description":"","footnote":"\r\n( 1 ) . ابن‌جبير ، سفرنامه ، ترجمه پرويز اتابكى ، ص 279 .\r\n( 2 ) . عمادالدين اصفهانى ، دولة آل‌سلجوق ، ص 234 .\r\n( 3 ) . آلوسى ، بلوغ الارب فى معرفة احوال العرب ، ج 3 ، ص 135 .\r\n","page_name":" 148 ","page_number":148},
  {"content":"\r\n\r\nدو قرن پس از تأسيس مدارس نظاميه ، خليفه عباسى المستنصر بالله در بغداد به سال 630 هجرى ، مدرسه باشكوهى به نام « مستنصريه » بنا كرد . امتياز اين مدرسه نسبت به نظاميه‌ها اين بود كه در نظاميه تنها يك مذهب ، آن هم شافعى تدريس مىشد ؛ حال آنكه در مدرسه مستنصريه چهار مذهب اهل‌سنت در چهار ايوان مجزا تدريس مىگرديد . ميزان موقوفات ، زيبايى تزئينات و معمارى داخلى و خارجى بناى آن به همراه ارزش لوازم و آلات متعلق به آن بسيار شگفت‌آور بود . « 1 » اين مدرسه همچون ساير مدارس بغداد مورد هجوم مغولان قرار گرفت كه در نتيجه آن كتاب‌ها و لوازم و تجهيزات مدرسه غارت و نابود گرديد . با تلاش متوليان و گردانندگان اين مدرسه بار ديگر مدرسهء مستنصريه جايگاه علمى خود را بازيافت و به فعاليت علمى ادامه داد . اين روند تا زمان تسلط تركان عثمانى بر بغداد ادامه يافت ، تا اينكه سرانجام تركان عثمانى ضمن مصادره موقوفات مدرسه ، فعاليت علمى آنجا را متوقف كردند . در نهايت سليمان پاشا ، حاكم ترك بغداد ( 1217 ه . ق ) با تفسير كاربرى مدرسه به صورت كاروانسرا و محل جمع‌آورى كالا بساط كامل آن را برچيد .\r\nناگفته نماند كه افزون بر اين دو مدرسه ، مدارس علمى فعال ديگرى نيز در بغداد بود كه پرداختن بدان در اين مجال مقدور نيست . اما به همين بسنده مىكنيم كه يكى از جهان‌گردان اندلسى به نام ابن‌جبير در وصف مساجد و مدارس بغداد در قرن ششم چنين مىنگارد :\r\nديگر مسجدهاى شرق و غرب بغداد از فرط فزونى به شمار درنگنجد و مدارس آن شهر سى مدرسه باشد كه تمام در سمت شرقى واقع شده و هر مدرسه چنان است كه كاخى بديع و باشكوه در برابر آن حقير مىنمايد . « 2 »\r\n\r\nدو . مدارس ايران\r\nپيش از مدرسه كوشش‌هاى بسيارى براى رفع نواقص نظام آموزشى در ايران اسلامى صورت گرفت كه نتيجه آن تسرّى فعاليت‌هاى آموزشى خارج از مسجد به همهء نواحى و ميان اقشار مختلف شد . هرچند مراكز تعليمى و مؤسسات مختلفى در امر آموزش در ايران فعال بود ، اما با\r\n\r\n\r\n","description":"","footnote":"\r\n( 1 ) . غى لسترنج ، بغداد فى عهد الخلافة العباسية ، ترجمه بشير فرنسيس ، ص 227 .\r\n( 2 ) . ابن‌جبير ، سفرنامه ، ترجمه پرويز اتابكى ، ص 279 .\r\n","page_name":" 149 ","page_number":149},
  {"content":"\r\n\r\nقاطعيت نمىتوان نام مدرسه بر آنها نهاد . براى نمونه ، حسن بن فضل كه در آموزش مسائل مذهبى سرآمد بود ، در يكى از محلات مشهور نيشابور خانه‌اى خريد و سال‌ها در آن به تعليم مردم پرداخت ، تا اينكه در شعبان سال 282 هجرى درگذشت . « 1 » اين مطلب گواه آن است كه گونه‌اى از نظام آموزشى خارج از مسجد در ايران بوده ، هرچند بنا بر استناد منابع ، تا اين زمان نام مدرسه هنوز در ايران مصطلح نبوده است .\r\nبه هر تقدير ، كهن‌ترين اخبارى كه از تأسيس مدرسه در ايران و البته جهان اسلام در دست است ، مربوط به مدرسه امام ابوبكر بن فورك اصفهانى ( 405 ق ) است . وى در نيشابور مدرسه‌اى بنا نمود و در آن به تدريس علوم مختلف پرداخت . « 2 » بنا بر اين گزارش ، شهر كهن نيشابور از ديرباز به سبقت در تأسيس مدارس خصوصى شهرت داشت و مردم ادب‌پرور و دانش‌دوست اين سامان به تحصيل دانش علاقه‌اى وافر داشتند . حكمرانان اين شهر در دعوت بزرگان دين و ادب ، گوىسبقت از ساير مناطق ربودند و بر رونق دانش‌افزايى و علم‌دوستى افزودند . « 3 » مدرسه بيهقيهء نيشابور كه منسوب به ابوبكر احمد بن حسين بيهقى است ، از قديمىترين بناهاى آموزشى ايران به شمار مىآيد . اين مدرسه ساليان متمادى به آموزش فقه و تدريس حديث مىپرداخت . از ديگر مدارس نامى نيشابور ، مدرسه منسوب به ابومنصور عبدالرحيم بن محمد بيشكى ( 453 ق ) است كه با دارا بودن موقوفات بسيار در زمرهء مدارس متمكن ايران بود . مدرسه سعديه منسوب به امير نصر بن سبكتكين ، برادر سلطان محمود غزنوى و مدرسه ابوسعد اسماعيل بن على مثنى استرآبادى نيز از ديگر مدارس ديرينهء نيشابوراند .\r\nافزون بر اين ، در ساير شهرهاى ايران نيز مدارس تعليمى برقرار بود . يكى از مهم‌ترين سلسله‌هاى دانش‌دوست ايرانى آل‌بويه است كه در ساخت مدارس شهره‌اند .\r\nاز ديگر سلسله‌هاى اسلامى ، سلجوقيان هستند كه سال‌ها بر ايران و ساير نواحى وابسته به آن تسلط داشتند و در تاريخ آموزش و مدرسه‌سازى نامى نيك بر جاى نهادند . شاخص‌ترين وزير ايرانى در دربار آلب ارسلان ( 465 - 455 ق ) و پسرش ملكشاه سلجوقى ( 485 - 465 ق ) خواجه\r\n\r\n\r\n","description":"","footnote":"\r\n( 1 ) . حموى ، معجم الادباء ، ج 3 ، ص 22 .\r\n( 2 ) . ابن عماد حنبلى ، شذرات الذهب فى اخبار من ذهب ، ج 3 ، ص 181 .\r\n( 3 ) . از همين‌رو ، برخى مورخانْ نيشابور را بهترين و بزرگ‌ترين شهر اسلامى بعد از بغداد در قرن چهارم دانسته‌اند . ( سبكى ، طبقات الشافعية الكبرى ، ج 1 ، ص 173 . )\r\n","page_name":" 150 ","page_number":150},
  {"content":"\r\n\r\nنظام‌الملك ( 485 ق ) است كه به فنون سياست و مذهب و آداب و رسوم مُلك‌دارى آشنا بود .\r\nچنان كه پيش‌تر در تاريخ نظاميه بغداد گفته شد ، او براى رفع بحران دربار خلافت عباسيان و بىاثر كردن تبليغات فاطميان مصر ، مدارسى علمى را بنيان نهاد كه با ساختارى نوين و بىسابقه توانست در جهان اسلام تأثيرى بسزا بر جاى نهد . از اين پس شهرهاى مهم ايران چون فارس ، بلخ ، نيشابور ، هرات ، مرو ، اصفهان و آمل نيز به تبعيت از مركزيت خلافت اسلامى ( بغداد ) ، محل تأسيس مدارس نوبنياد نظاميه شدند .\r\n\r\nسه . مدارس مصر\r\nبا وجود مراكز علمى و تعليمى در مصر از هزاران سال پيش ، « 1 » آموزشِ مبتنى بر ساختار علمى با آغاز عصر فاطميان در مصر ( 567 - 358 ه . ق ) تحقق يافت . فاطميان به منظور نشر كيش اسماعيليه ، ساير حلقه‌هاى علمى اهل‌سنت را تعطيل نكردند . بنابراين در خلافت بالغ بر دويست ساله آنها كلاس‌هاى درس ساير فِرق نيز بر پا بود .\r\nدو مدرسه فعال در مصر ، يكى مدرسه وزير رضوان وَلَخْشى ( 532 ق ) و ديگرى مدرسه وزير ابن‌سَلار ( 544 ه . ق ) در تاريخ آموزش مصر از اهميت بسيارى برخوردارند . وجود اين دو مدرسه سنىمذهب در مصر عصر فاطمى ، دليلى بر مدعاى سياست تسامح فاطميان نسبت به اهل‌سنت و ساير فِرق مذهبى و حتى اهل‌ذمه است . همچنين وجود اين مدارس بعدها زمينه‌اى براى تأسيس « مدارس ايّوبيه » در مصر شد . صلاح‌الدين ايّوبى ( 589 ق ) « 2 » كه فاتح مصر و ساقطكننده دولت فاطمى ( 567 ق ) بود ، حكومتى سنىمذهب را در مصر راه‌اندازى كرد . وى بعد از استقرار حكومتش در مصر به تأسى از خواجه نظام‌الملك در بغداد و ايران و به تبع نورالدين زنگى ( 592 - 582 ق ) در شام ، به تأسيس سيزده مدرسه مهم و فعال در مصر اقدام كرد . « 3 » از ميان آنها مدرسه صلاحيه از\r\n\r\n\r\n","description":"","footnote":"\r\n( 1 ) . ابن خلدون ، مقدمه ، ص 882 .\r\n( 2 ) . او از امراى كردنژاد اتابك نورالدين زنگى بود كه پس از وفات نورالدين به مقام وزارت خليفه فاطمىرسيد ، اما پس از به قدرت رسيدن ، دامن خلافت فاطمى را برچيد و خود سكّان حكومت را به دست گرفت . يكى از پر آوازه‌ترين اقدامات او شركت در جنگ‌هاى صليبى و رويارويى با ريچارد شيردل ، شاه انگلستان است . گستره فرمانروايى صلاح‌الدين و فرزندانش مصر ، سوريه ، فلسطين ، يمن و بخشى از بين‌النهرين را شامل مىشد .\r\n( 3 ) . سيوطى از ده و مقريزى از 78 مدرسه فعال در مصر نام برده‌اند كه اين خود گوياى عظمت تمدن‌اسلامى در مصر است . ( بنگريد به : حسن المحاضرة فى اخبار مصر و القاهرة ، ج 2 ، ص 229 - 223 ؛ مقريزى ، المواعظ و الاعتبار ، ج 4 ، ص 266 - 199 . )\r\n","page_name":" 151 ","page_number":151},
  {"content":"\r\n\r\nهيبت و عظمت ويژه‌اى برخوردار است . سيوطى معتقد است كه بايد اين مدرسه را تاج‌المدارس بخوانند ؛ زيرا نه‌تنها از بزرگ‌ترين مدارس آن روزگار به شمار مىآمد ، بلكه از آن‌روى كه در جوار آرامگاه شافعى بنا گرديده بود ، مىتوانست نزد اهل‌سنت از مكانت خاصى برخوردار باشد . « 1 » عصر دولت ايوبى به عنوان طلايه‌دار نهضت تأسيس مدارس « 2 » در حالى به پايان رسيد كه دو دولت مملوكى « 3 » يكى پس از ديگرى در مصر به حكومت رسيدند . اين دو دولت كه ميراث‌بَران عصر فاطمى و ايوبى بودند ، علاوه بر نگاهداشت مدارس و آموزشگاه‌هاى پيشين خود ، مدارسى بزرگ و فعّال نيز تأسيس نمودند . تلاش بىوقفه آنها در راه‌اندازى و تجهيز مدارس علمى ، دوره‌اى متفاوت را رقم زد . در اين دوره به دليل رونق اقتصادى ، بالاگرفتن مراودات تجارى ، افزايش نقدينگى ، ثروت و اختصاص اوقاف به آنها ، مدارسى عالى در مصر ايجاد شدند كه مشابه آنها در جهان اسلام كمتر يافت مىشد . « 4 » آنچه به افزايش تعداد مدارس و بالارفتن سطح كيفى و گسترش دامنه فعاليت آنها انجاميد ، تحولات و دگرگونىهاى ناشى از حمله مغول ، ويرانى مدارس اسلامى ايران و بغداد و انتقال مواريث آنها به غرب عالم اسلامى ( قاهره ) بود ، هرچند در اين باره هرگز نبايد امتيازات فكرى و فرهنگى دولت مملوكى را فراموش نمود . « 5 » ويژگىهاى عمومى مدارس مصرى از اين قرار است :\r\n\r\n\r\n","description":"","footnote":"\r\n( 1 ) . سيوطى ، حسن المحاضرة فى اخبار مصر و القاهرة ، ج 2 ، ص 199 .\r\n( 2 ) . عبدالرحيم غنيمه ، تاريخ دانشگاه‌هاى بزرگ اسلامى ، ترجمه نورالله كسايى ، ص 137 .\r\n( 3 ) . مملوكان سلسله‌اى از فرمانروايان مصر بودند كه از اعقاب غلامان ترك و يا چَرْكسىنژاد به شمارمىآمدند . اين سلسله به دو گروه مماليك بَحرى ( 792 - 648 ق ) و مماليك بَرّى يا بُرجى ( 922 - 784 ق ) تقسيم مىشدند . دامنه اقتدار سياسى مماليك بر شام و مصر بود . با برچيده شدن آخرين امير مملوك برجى به نام تومان بيك اشرف به دست عثمانىها در سال 922 هجرى ، اساس اين حكومت برچيده شد . ( بنگريد به : احمد مختار العبادى ، قيام دولة المماليك الاولى فى مصر و شام ؛ عصام محمد شبارو ، السلاطين فى المشرق العربى . )\r\n( 4 ) . مقريزى ، المواعظ و الاعتبار بذكر الخطط و الآثار ، ج 2 ، ص 235 - 223 .\r\n( 5 ) . بنگريد به : ابن خلدون ، مقدمه ، ص 883 .\r\n","page_name":" 152 ","page_number":152},
  {"content":"\r\n\r\n1 . كثرت مدرسه‌سازان و سبقت خيّران و واقفان در امر ساخت مدرسه . « 1 » 2 . وسعت زياد مدارس و برخوردارى از معمارى زيبا و شگرف .\r\n3 . تجهيز مدارس با بهترين وسايل ممكن .\r\n4 . ايجاد امكانات رفاهى چون كتابخانه و قرائت‌خانه ، خوابگاه ، آشپزخانه ، محل خريد و حمام .\r\n5 . دارا بودن املاك موقوفه با درآمدهاى قابل‌توجه براى دخل و خرج مركز تعليمى .\r\n6 . اعطاى مستمرى به استادان و مدرسان . « 2 » 7 . اعطاى شهريه به دانشجويان و علم‌آموزان . « 3 »\r\n\r\nچهار . مدارس شام\r\nسرزمين شام داراى مساجد بسيارى بود كه بيشترين آنها به تعليم قرآن و علوم مرتبط با آن و يا علوم حديثى اشتغال داشتند . نخستين كسى كه مدرسه قرآنى را در شام تأسيس نمود ، رشأ بن نظيف دمشقى ( 444 ه ) بود كه بدين مناسبت آن را دار القرآن و يا مدرسهء رشائيه ناميدند . « 4 » در عصر فاطميان نيز دارالحكمه‌اى مشابه دارالحكمه مصر ، در شام تأسيس شد . از ميان نام‌آوران مدرسه‌ساز در شام نام سيف الدوله حمدانى شيعه‌مذهب شايسته توجه است . مدارسى كه وى ساخت از عمده وسائل رفاهى برخوردار و مجهز به كتابخانه بود . يكى ديگر از مدرسه‌سازان نامى اين سرزمين نورالدين محمود بن زنگى است . به اهتمام او بزرگترين مدرسهء اهل‌سنت به نام مدرسهء « نوريهء كبرى » ساخته شد . « 5 »\r\n\r\n\r\n","description":"","footnote":"\r\n( 1 ) . در تأييد اين مدعا مقريزى در المواعظ و الاعتبار بذكر الخطط و الآثار و سيوطى در حسن المحاضرة فى اخبار مصر و القاهرة به تفصيل نام اين مدارس و واقفان و بانيان آنها را به‌دست داده‌اند .\r\n( 2 ) . در نتيجهء بالا گرفتن موقوفاتِ خيّران به مدارس و كتاب‌هاى عايدى بالا و درآمدزايى فراوان ، علاوه بر پرداخت شهريه ، مستمرى و حقوق چشمگيرى به استادان پرداخت مىشد . ( ابن خلدون ، مقدمه ، ص 883 . )\r\n( 3 ) . براى نمونه ، سالانه مقدارى از محصول گندم موقوفات مدرسه قمحيه ميان استادان و دانشجويان آن تقسيم مىشد . به دليل كثرت محصول گندم ، اين مدرسه را قمحيه نام نهادند . ( مقريزى ، المواعظ و الاعتبار بذكر الخطط و الآثار ، ج 4 ، ص 201 . )\r\n( 4 ) . محمد كرد على ، خطط الشام ، ج 6 ، ص 66 .\r\n( 5 ) . همان ، ص 67 .\r\n","page_name":" 153 ","page_number":153},
  {"content":"\r\n\r\nاين مدرسه به عنوان يكى از بهترين نمونه‌هاى مدارس اسلامى شبانه‌روزى است كه در سال 567 هجرى بنا شده است . استحكام معمارى آن به حدى است كه تا كنون بخش‌هاى مهمى از آن باقىمانده است . بخش‌هاى الحاقى به اين مدرسه بسيار درخور توجه است : ايوان اين مدرسه همان كلاس درس و يا محل اجراى حلقه‌هاى آموزشى بود و مسجد نيز روبروى ايوان قرار داشت و محلى همگانى بود . اتاق‌هاى مخصوص استادان و آسايشگاه موقت ايشان نيز از مميزات اين بناست . خوابگاه‌هاى دانشجويان و محل آبدارخانه ، آشپزخانه و نهارخورى متصل به آن و انبار مواد غذايى و ساير اماكن رفاهى ، همه در ساختمان مدرسه به شكلى زيبا كنار هم قرار گرفته بود .\r\nموقوفات بسيارى نيز به مدرسه اختصاص داشت كه درآمد تنها بخشى از آن پانصد دينار مغربى برآورد شده است . « 1 » حافظان و قاريان قرآن و طالبان علوم دينى در اين شهر مقام بلندى داشتند و خانه‌هاى بسيارى به آنها وقف شده بود . سنگ‌نبشته‌هاى اطراف مدرسه گوياى نام واقفان و ميزان موقوفات است كه اين خود مؤيد وضعيت اقتصادى خوب مدرسه نوريه مىباشد . « 2 » يكى از ويژگىهاى اين مدارس ، راحتى خيال طالبان علم از امرار معاش بود ؛ زيرا مستمرى مناسب و محل اسكان درخور توجه به آنها داده مىشد .\r\n\r\nپنج . مدارس مغرب\r\nمغرب اسلامى متأثر از مصر و ساير سرزمين‌هاى شرق اسلامى به نهضت مدرسه‌سازى روى آورد .\r\nدو دولت مهم حَفصى و مَرينى از پيشتازان تأسيس مدرسه در سرزمين‌هاى مغرب اسلامى هستند . بانو اميره عطف ، يكى از بانيان و خيّران مدرسه‌سازى است كه در سال 650 هجرى نخستين مدرسه را بنا نهاد . پس از او ساير اميران ، بزرگان و اشراف به مدرسه‌سازى پرداختند .\r\nمدارسى چون شماعيّه ، هواء يا توفيقيّه ، معرضيه ( مدرسه فاس جديد ) ، صهريج ، عطارين فاس ، عظمى مراكش ، مصباحيّه و عنانيه فاس از بزرگ‌ترين و بهترين مدارس مغرب اسلامى به شمار مىآيند .\r\n\r\n\r\n","description":"","footnote":"\r\n( 1 ) . ابن‌جبير ، سفرنامه ، ترجمه پرويز اتابكى ، ص 348 .\r\n( 2 ) . همان .\r\n","page_name":" 154 ","page_number":154},
  {"content":"\r\n\r\nعمده‌ترين ويژگىهاى مدارس مغرب بدين قرارند :\r\n1 . برخوردارى از فضاى مناسب و معمارى زيبا .\r\n2 . دارا بودن سالن‌هاى كتابخانه‌اى مجهز .\r\n3 . برخوردارى از استادان برجسته و صاحب‌نام .\r\n4 . اعطاى تسهيلات به دانشجويان و استادان .\r\n5 . داشتن موقوفات بسيار .\r\n\r\nشش . مدارس اندلس\r\nتاريخ تأسيس نخستين مدرسه در اندلس به سال 750 هجرى مىرسد . دليل اين تأخير بىشك به عدم استقرار سياسى و فرهنگى اين منطقه بازمىگردد . مسجد در اندلس از همان آغازِ حضور فاتحان مسلمان ، حيات و جايگاه علمىاش را دارا بود ؛ به گونه‌اى كه در مساجد جامعِ شهرهاى بزرگ ، تدريس و تحصيل در تمامى دوره‌هاى تاريخى آن جريان داشت ، اما بىگمان بنياد سبك آموزشى مدرسى با آغاز دوره وزارت رضوان نصرى انجام شد . ابن‌خطيب در اين باره مىنويسد :\r\nاو مدرسه را كه تا آن زمان در غرناطه سابقه نداشت ، تأسيس كرد و اراضى غلّه‌خيز به آنجا وقف نمود و انجام اين كار بزرگ به او اختصاص داشت . اين مدرسه از نظر شكوه و برخوردارى از اعتبارات مالى ، و زيبايى و والايى در نوع خود بىمانند بود . « 1 »\r\n\r\n5 . جامعه\r\nمادرِ جامعه يا دانشگاه‌هاى اسلامى همان مساجدى هستند كه در جوامع اسلامى كاركردهاى مختلفى داشتند . « 2 » با گذشت زمان ، اهميت علمى و آموزشى برخى مساجد فزونى يافت و با الحاق برخى تأسيسات رفاهى علاوه بر گسترش فضاى عمومى ، كاركرد آنها نيز متفاوت گرديد . همين تفاوت به ايجاد دانشگاه يا جامعه اسلامى منجر شد . تدريس دروس و گرايش‌هاى ويژه در اين دانشگاه‌ها طريق تخصصىشدن آنها را گشود . بدين ترتيب مراكز علمى سطوح عالى در فرهنگ اسلامى « جامعه » نام گرفت و عمده مساجد جامع نيز به امر تعليم و تربيت عالى اختصاص يافتند . « 3 »\r\n\r\n\r\n","description":"","footnote":"\r\n( 1 ) . ابن خطيب ، الاحاطة فى اخبار غرناطة ، ج 1 ، ص 290 و 291 .\r\n( 2 ) . سعيدى رضوانى ، بينش اسلامى و پديده‌هاى جغرافيايى ، ص 38 و 39 .\r\n( 3 ) . مقريزى فهرست مفصلى از مساجد جامع مصر ارائه داده است . براى اطلاع بيشتر بنگريد به : المواعظ و الاعتبار بذكر الخطط و الآثار ، ج 4 ، ص 146 - 3 .\r\n","page_name":" 155 ","page_number":155},
  {"content":"\r\n\r\nبه منظور بررسى هر چه بهتر تاريخ دانشگاه‌هاى جهان اسلام گزيده‌اى از فعال‌ترين آنها در ذيل معرفى مىشوند :\r\n\r\n5 - 1 . جامع قيروان\r\nاين مسجد يكى از قديمىترين مساجدى است كه مسلمانان آن را در شمال آفريقا بنا نهادند .\r\nقدمت مسجد جامع قيروان به سال 50 هجرى بازمىگردد . به رغم تخريب‌هاى مكرر ، اين مسجد بارها توسط حكمرانان اسلامى بازسازى و مرمت شد . در دوره عبدالملك اموى ( 86 - 65 ه ) فضاى جامع قيروان گسترش يافت . توجه حكمرانان از يك‌سو ، و علاقه‌مندى طالبان علم براى روى آوردن به آنجا از سوى ديگر ، مسجد قيروان را به سرعت به دانشگاهى بزرگ و پررونق مبدل نمود ؛ تا جايى كه در كمترين زمان در زمرهء يكى از معتبرترين و مهم‌ترين كانون‌هاى فرهنگى شمال آفريقا قرار گرفت .\r\n\r\n5 - 2 . جامع زيتونه\r\nاين دانشگاه در سال 114 هجرى در سرزمين تونس بنياد شد . پيشينه علمىاش موجب گرديد تا آنجا را در زمره قديمىترين مساجد جهان اسلام به‌شمار آورند . در طى قرن‌ها تاريخ پرفراز و فرود آن ، اين مسجد موقعيت علمى خود را حفظ نمود . همواره پس از نماز آدينه هريك از ستون‌هاى جامع زيتونه محل استقرار يكى از فضلاى عصر بود . اهتمام به تربيت دانشجو در اين جامع به مدت دوازده قرن ادامه يافت . تا اينكه در سال 1370 ه . ق فرمان جديدى براى اصلاح و تنظيم برنامه‌هاى آموزشى آنجا براساس روش‌هاى نوين معمول در دانشگاه الأزهر صادر شد . « 1 » در اين فرمان برنامه اصلاحى كه پس از اعتصاب نُه ماهه دانشجويان تنظيم شد ، داراى چنين شرايطى بود :\r\n1 . انتقال همه فعاليت‌هاى آموزشى جامع به انيستيتوها به جز مرحله آموزش عالى .\r\n2 . تأسيس رشته‌هاى تخصصى كه زير نظر و با مسئوليت گروهى خاص اداره مىگرديد .\r\n3 . توسعه و گسترش برنامه‌هاى آموزشى در زمينه علوم رياضى و طبيعى و افزودن عناوين درس‌هاى زبان‌هاى خارجى و زنده دنيا .\r\n\r\n\r\n","description":"","footnote":"\r\n( 1 ) . عبدالرحيم غنيمه ، تاريخ دانشگاه‌هاى بزرگ اسلامى ، ترجمه نورالله كسايى ، ص 70 .\r\n","page_name":" 156 ","page_number":156},
  {"content":"\r\n\r\n4 . به‌كار گرفتن شيوهاى جديد در اصول آموزشى .\r\n5 . اعزام هيئت‌هاى مبلّغ براى ادامه تحصيل به ساير نواحى .\r\n6 . اعطاى وام به دانشجويان متقاضى . « 1 » اجراى اين برنامه اصلاحى ، دانشگاه زيتونه را متحول نمود و تا مدت‌ها از فعاليت علمى آن ، جامعه تونس بهره‌مند شد .\r\n\r\n5 - 3 . جامع قرطبه\r\nمسجد بزرگ قرطبه از يادگارهاى عصر عبدالرحمن اول ملقب به الداخل ، « 2 » بنيان‌گذار سلسله امويان اندلس ( 172 - 138 ق ) است . تلاش علمى مستمر جامع قرطبه زير نظر استادان مبرز ، مدت‌ها ادامه داشت ؛ تا آنجا كه اين دانشگاه به عنوان بزرگ‌ترين پايگاه علمى و فكرى اسپانياى اسلامى ( اندلس ) بخش عظيمى از علوم جهان اسلام را بازتوليد و به اروپا منتقل مىكرد . هرچند به دليل اضمحلال امويان اندلس و سيطره حكمرانان ملوك الطوايفى بر اسپانيا از رونق علمى آنجا كاسته شد ، اما هرگز فعاليت علمى آن باز نايستاد . به دنبال سقوط قرطبه به دست اسپانيولىها ، اين مركز بزرگ و كهن بنا بر تصميم فاتحان نورسيده ، تخريب و به يكى از كليساهاى دنياى مسيحيت مبدّل گرديد . با اين همه ، هرگز عظمت و اعتبار علمى اين مركز از ميان نرفت . « 3 »\r\n\r\n5 - 4 . جامع قرويين فاس\r\nاين مسجد يكى از بزرگ‌ترين مساجد اسلامى است كه در سرزمين مغرب‌الأقصى ( مراكش كنونى ) به سال 245 هجرى تأسيس شد . به دليل حضور اعرابى كه از ناحيه قيروان بدين سرزمين آمدند ، اين مسجد را قرويين ناميدند . « 4 » بنيان‌گذار اين جامع بانويى خيّر و نيكوكار به نام فاطمه بنت محمد\r\n\r\n\r\n","description":"","footnote":"\r\n( 1 ) . همان ، ص 70 و 71 .\r\n( 2 ) . او آخرين بازمانده خلفاى اموى است كه پس از پيروزى عباسيان جان سالم به‌در برد و پس از تعقيب وگريز بسيار به اسپانيا گريخت و خلافت امويان اندلس را در سال 138 هجرى تأسيس كرد . وى در سال 172 هجرى در قرطبه درگذشت ، اما حكمرانى امويان بر اندلس تا سال 422 هجرى همچنان ادامه داشت . بنگريد به : اخبار مجموعه ، ص 118 - 47 ؛ ابن عذارى ، البيان المغرب فى اخبار الاندلس و المغرب ، ج 2 ، ص 60 - 40 .\r\n( 3 ) . ابن‌عذارى ، البيان المغرب فى اخبار الاندلس و المغرب ، ج 2 ، ص 231 - 229 .\r\n( 4 ) . حسين مونس ، تاريخ و تمدن مغرب ، ترجمه حميدرضا شيخى ، ج 1 ، ص 268 .\r\n","page_name":" 157 ","page_number":157},
  {"content":"\r\n\r\nفهرى است . مسجد قرويين در طول تاريخ بارها مورد بازسازى قرار گرفت و بخش‌هاى مختلفى به آن ملحق شد .\r\nيكى از ادوار مهم تاريخى مغرب ، دوره مرينيان در قرن هشتم هجرى است . در اين دوره ، كتابخانه‌اى بزرگ در جامع قرويين تشكيل شد و كتاب‌هاى بسيارى با موضوعات متنوع پزشكى ، علوم طبيعى ، دينى ، ادبى و علوم عقلى وقف آن گرديد . بعدها با وسعت كتابخانه و كثرت مراجعه‌كنندگان ، فردى به عنوان متصدى كتابخانه بر آن گمارده شد تا امور كتابخانه را اداره نمايد . « 1 » با رونق گرفتن اين مسجد و فزونى شمار دانش‌پژوهان ، در كنار آن مدارسى تأسيس شد كه برخى از آنها از شاهكارهاى تاريخ معمارى مغرب به شمار مىآيند . به مدد حضور دانشمندان و فقهاى برجسته ، سطح كيفى آموزش و دانش در اين مسجد و مدارسِ وابسته به آن بسيار بالا بود . « 2 » از اين رو ، خيلى زود به يكى از بهترين و مجهزترين دانشگاه‌هاى جهان اسلام مبدل گرديد .\r\nشيوه و سطوح مختلف تفكيك‌شده در آن سه مرحله آموزش ابتدايى ، متوسطه و عالى را در بر مىگرفت . فعاليت علمى اين دانشگاه قرن‌ها به طول انجاميد و دانشمندان ، ادبا و شعراى سترگى در اين مدرسه مشغول به تدريس بودند . هم اينان دانشجويان نخبه‌اى را در عرصه‌هاى مختلف علمى چون حساب ، جبر ، علوم طبيعى و پزشكى به جهان متمدن تقديم نمودند .\r\n\r\n5 - 5 . جامع الأزهر\r\nيكى ديگر از بهترين دانشگاه‌هاى جهان اسلام جامع الأزهر مصر است « 3 » كه تاريخ بناى آن ( 359 - 360 ه . ق ) به عصر فاطميان باز مىگردد . جوهر صقلى ، سردار بزرگ فاطميان هم‌زمان با بناى شهر قاهره « 4 » به عنوان پايتخت ، مسجد جامع قاهره را بنا كرد و به گرامىداشت حضرت زهرا عليها السلام الأزهر نام گرفت . خليفه فاطمى ، المعز لدين اللَّه به كمك فقيه برجسته اسماعيلى ، قاضى نعمان\r\n\r\n\r\n","description":"","footnote":"\r\n( 1 ) . بنگريد به : محمد المنونى ، ورقات عن حضارة المرينيين ، ص 32 - 28 .\r\n( 2 ) . حسين مونس ، تاريخ و تمدن مغرب ، ترجمه حميدرضا شيخى ، ج 1 ، ص 268 .\r\n( 3 ) . بنگريد به : ماهر سعادة ، الأزهر أثر و ثقافة ، ص 80 - 73 .\r\n( 4 ) . بنگريد به : قلقشندى ، صبح الاعشى ، ج 3 ، ص 405 - 400 .\r\n","page_name":" 158 ","page_number":158},
  {"content":"\r\n\r\nبنياد علمى جامع قاهره را پىريخت و برنامه آموزشى آن را تدوين نمود . تلاوت ، قرائت و حفظ قرآن و نيز تدريس انواع علوم چون فقه ، حديث ، تفسير و نحو در اين دانشگاه رواج داشت . مجالس وعظ و خطابه و حلقه‌هاى علمى پرشمار و مجالس انس در طول ايام سال نيز برقرار بود . « 1 » توجه خلفاى فاطمى و اختصاص موقوفات بسيار از سوى نيكوكاران به اين مسجد ، وضعيت اقتصادى خوبى براى آنجا رقم زد . از همين‌رو ، الأزهر به عنوان دانشگاهى بزرگ همه وظيفه علمى خود را به درستى انجام مىداد و استادان برجسته با مليت‌هاى مختلف نيز در آن به تدريس مشغول بودند . گفتنى است سه تن از ايرانيان برجسته چون حميدالدين كرمانى ، مؤيد فى الدين شيرازى و ابويعقوب سجستانى در توسعه و بهبود كيفى اين جامع نيز كوشيدند .\r\nبا سيطره ايوبيان بر مصر و بعدها تركان عثمانى وقفه‌اى در تاريخ مستمر الأزهر ايجاد شد . « 2 » سلطان سليم اول عثمانى بسيارى از كتاب‌هاى نفيس و آثار گران‌بها را از اين دانشگاه به عثمانى منتقل كرد و شمارى از دانشمندان الأزهر را ضمن واداشتن به ترك بلد ، مجبور نمودند در قسطنطنيه رحل اقامت افكنند . « 3 » اين اقدام هولناك ضربه‌اى جبران‌ناپذير به الأزهر وارد كرد ؛ بدين‌سان كه فعاليت آن در رشته‌هاى فقه و لغت محدود شد و علوم رياضى ، پزشكى ، فلسفه و ديگر علوم عقلى از برنامه‌هاى علمى آنها حذف گرديد و بدين‌رو ركودى جدّى بر كل دانشگاه سايه افكند . اما اين ركود هرگز به تعطيلى آن نيانجاميد و پيوسته اين دانشگاه در عرصهء علم نقش‌آفرين بود . تلاش‌هاى سياسى و علمى الأزهر در عصر اشغال مصر توسط فرانسويان و اخراج اشغالگران از مصر مؤيد اين مدعاست .\r\nساليان متمادى شخصيت‌هاى علمى الأزهر مجدّانه به فعاليت علمى خود ادامه دادند ، تا اينكه با حضور دو شخصيت ممتاز تاريخ مصر ، يعنى سيدجمال‌الدين اسدآبادى و شاگرد وفادارش شيخ محمد عبده بار ديگر جامع الأزهر محلى براى حضور اصلاح‌گران و متفكران نسل جديد شد ؛ امرى كه بيدارى جامعه مصر در ساير سرزمين‌هاى اسلامى را نيز در پى داشت . هرچند به ظاهر تلاش‌هاى هدفمند اين دو مجاهد عالىرتبه با دسيسه‌هاى داخلى و خارجى نافرجام ماند ، اما همچنان فارغ‌التحصيلان و دانش‌آموختگان اين دانشگاه در عرصه‌هاى مختلف علمى حضورى چشمگير داشتند .\r\n\r\n\r\n","description":"","footnote":"\r\n( 1 ) . براى آگاهى بيشتر از وضعيت علمى الأزهر بنگريد به : مقريزى ، المواعظ و الاعتبار بذكر الخطط و الآثار ، ج 4 ، ص 58 - 51 .\r\n( 2 ) . سيوطى ، حسن المحاضرة فى اخبار مصر و القاهرة ، ج 2 ، ص 221 و 222 .\r\n( 3 ) . عبدالرحيم غنيمه ، تاريخ دانشگاه‌هاى بزرگ اسلامى ، ترجمه نورالله كسايى ، ص 79 .\r\n","page_name":" 159 ","page_number":159},
  {"content":"\r\n\r\n\r\n6 . رباط\r\nرباط در اصل نوعى بناى نظامى و قلعه تدافعى بزرگى بود كه مجاهدان فى سبيل‌الله « 1 » براى حفظ سرزمين‌هاى اسلامى از حملات دشمنان از جانب دريا و خشكى و نيز به منظور پايدارى در برابر شورش‌هاى داخلى ، آنها را مىساختند . « 2 » به تدريج با فروكش نمودن عصر فتوحات و از رونق‌افتادن جهاد برون‌مرزى ، رباطها به صورت خانه‌هايى براى عبادت مسلمانان مورد استفاده قرار گرفت ؛ بدين‌سان كه زاهدان و صوفيان در آن گرد آمده ، به رياضت و عبادت و گاه به كسب علم و معرفت مىپرداختند . « 3 » بناى اين رباطها مستطيل شكل و با برج‌هاى ديده‌بانى بود كه شباهت بسيارى به قلعه‌ها و يا استحكامات نظامى داشت . « 4 »\r\n\r\n7 . خانه دانشمندان\r\nخانه دانشمندان و فضلاى هر عصر همواره مكان مناسبى براى گردهمايى اهل علم بود . شايد بتوان بهترين نمونه ساده اين خانه‌هاى آموزشى را خانه ارقم بن ابىارقم دانست . « 5 » پيامبر صلى الله عليه و آله در عصر مكى كه هنوز نه مسجدى شكل گرفته بود و نه حكومت اسلامى تأسيس شده بود ، در خانه ارقم ، صحابه را گرد مىآورد و ضمن پاسخ به پرسش‌هاى آنها ، اصول دين را نيز بدانان مىآموخت . « 6 » بنابراين خانه ارقم را مىتوان نخستين كانون آموزش اصول دين دانست ؛ اگرچه خانه خود پيامبر صلى الله عليه و آله نيز هرگز از اين امر مستثنا نبود .\r\nمنابع اسلامى ، انجمن‌هاى علمى و تعليمى موجود در خانه‌هاى ائمه شيعه عليهم السلام را نيز تأييد كرده‌اند . « 7 » با وجود مشكلات متعدد سياسى و ممانعت دستگاه خلافت ، اين كلاس‌ها به طور جدى برگزار مىشد . به دليل تفاوت شرايط سياسى در دوره امام باقر ، امام صادق و امام رضا عليهم السلام اين محافل علمى فزونى يافت و همچنان خانه‌هاى بزرگان علم و معرفت محل آمدوشد دانشجويان و\r\n\r\n\r\n","description":"","footnote":"\r\n( 1 ) . عبدالقادر نعيمى ، الدارس فى تاريخ‌المدارس ، ج 1 ، ص 70 ؛ ابن‌منظور ، لسان‌العرب ، ج 7 ، ص 302 .\r\n( 2 ) . ارنست كونل ، هنر اسلامى ، ترجمه هوشنگ طاهرى ، ص 21 .\r\n( 3 ) . مقريزى ، المواعظ و الاعتبار بذكر الخطط و الآثار ، ج 4 ، ص 302 .\r\n( 4 ) . ارنست كونل ، هنر اسلامى ، ترجمه هوشنگ طاهرى ، ص 164 .\r\n( 5 ) . حلبى ، انسان العيون فى سيرة الأمين المأمون المعروفة بالسيرة الحلبية ، ج 1 ، ص 456 و 457 .\r\n( 6 ) . مطهر بن طاهر مقدسى ، آفرينش و تاريخ ، ترجمه محمدرضا شفيعى كدكنى ، ج 2 ، ص 652 .\r\n( 7 ) . بنگريد به : محمد على دُجيل ، ائمتنا روائع من حياة الأئمّة الإثنى عشر ، ج 1 و ج 2 .\r\n","page_name":" 160 ","page_number":160},
  {"content":"\r\n\r\nطالبان معرفت بود . همين نحوه حضور و تجمع در خانه بزرگان به تدريج به رسمى معمول مبدّل شد و همواره خانه آنان كانون درس فعال دانش‌پژوهان مقرّب بود . از مهم‌ترين خانه‌هايى كه در آنجا انجمن علمى برگزار بود ، خانه شيخ‌الرئيس ابن‌سيناست . جرجانى در وصف آن مىگويد :\r\nهر شب دانش‌پژوهان در خانهء ابن‌سينا گرد مىآمدند و من با او شفا مىخواندم و ديگر بار كسى با او قانون مىخواند . تدريس در شب بود ؛ زيرا او روزهنگام خدمتِ شمس‌الدوله مىكرد و فرصت نداشت . روزگارى بدين‌سان سپرى كرديم . « 1 » خانه امام محمد غزالى نيز از اين دست خانه‌ها بود . او پس از كناره‌گيرى از كلاس درسِ مدرسه نظاميه نيشابور ، در خانه مىنشست و دانشجويان را به حضور مىپذيرفت . « 2 »\r\nگاهى در رفت و آمد به خانه عالمان نوعى رابطهء علمى ميان خانه‌هاى آنان ايجاد مىشد كه بهترين نوع اين رابطه علمى ميان خانه ابوحيان و ابن‌مسكويه بوده است . اين طريق علمى خود به طرح شيوه‌اى جديد و ابداع شكلى نوين از پرسش و پاسخ منجر شد كه در تاريخ‌نگارى اسلامى به الهوامل الشوامل موسوم است . « 3 »\r\n\r\n8 . كتابفروشى\r\nدر دوره عباسيان كتاب‌فروشىهاى بسيارى در جهان اسلام تأسيس شدند . « 4 » بازارهاى كتاب و كتابفروشىهاى اسلامى عمدتاً يكى از بهترين مراكزى بودند كه دانش‌پژوهان در آن گرد مىآمدند .\r\nاين كانون‌هاى پرنشاط - به عنوان نمايشگاه فرهنگ و گفتگوى فرهنگى - در امر آموزش و توسعه علوم تأثيرى بسزا داشتند . در اين نمايشگاه‌ها گاه مناظرات علمى نيز بر پا مىشد . « 5 » به دليل وسعت‌گرفتن نهضت ترجمه و توجه به امر استنساخ و ترجمه و تأليف كتاب ، پيشه كتابفروشى سود بسيارى يافت ، اما والاترين هدف براى كتابفروشان و خريداران كامجويى معنوى ، « 6 » خواندن و\r\n\r\n\r\n","description":"","footnote":"\r\n( 1 ) . ابن ابى اصيبعه ، عيون الانباء فى طبقات الاطباء ، ج 2 ، ص 4 ؛ قفطى ، تاريخ الحكماء ، ترجمه بهمن دارايى ، ص 42 .\r\n( 2 ) . الزبيدى ، إتحاف السادة المتقين ، ج 1 ، ص 15 .\r\n( 3 ) . احمد امين ، ظهر الاسلام ، ص 349 .\r\n( 4 ) .\r\n 1 . Hitti , History of Arabs , p . 414 . \r\n( 5 ) . بنگريد به : مقريزى ، المواعظ و الاعتبار بذكر الخطط و الآثار ، ج 3 ، ص 185 .\r\n( 6 ) . شلبى ، تاريخ آموزش در اسلام از آغاز تا فروپاشى ايّوبيان در مصر ، ترجمه ساكت ، ص 59 .\r\n","page_name":" 161 ","page_number":161},
  {"content":"\r\n\r\nآگاهى يافتن بود . از ميان كتابفروشانِ دانشور ، كسانى بودند كه آثار ارزشمندى را به تمدن اسلامى آن روز عرضه كردند . براى نمونه ، ابن‌نديم با تأليف كتاب خود الفهرست ، خدمتى درخور به جهان علم ارزانى داشت . در اين اثر اسامى هزاران كتاب درج شده كه بسيارى از آنها بر اثر ناملايمات روزگار از ميان رفته و يا نام نويسنده آنها مخدوش شده است . امروزه با استناد به اين اثر گرانقدر مىتوان آثار اسلامى و يا ساير آثار تمدن‌هاى مختلف را بازشناسى كرد .\r\n\r\n9 . بيمارستان‌هاى آموزشى\r\nدر كنار مراكز وابسته به نهاد مسجد كه عمدتاً به آموزش و تعليمات دينى اختصاص داشت ، مكان‌هايى نيز به تدريس علوم ديگرى چون پزشكى مىپرداختند . زيرا پيشه پزشكى با حيات آدمى و سلامت جامعه پيوندى متقن دارد و از خطيرترين حرفه‌هاى جامعه بشرى به شمار مىآيد .\r\nبنابراين ضرورت تعليم و تربيت پزشكان در صدر برنامه‌هاى تعليمى تمدن اسلامى قرار داشت .\r\nاز آنجا كه معمولًا تربيت پزشكان كارآمد و توانا در بيمارستان صورت مىگرفت ، بيمارستان‌هاى مجهز به آموزشگاه علمى نيز تأسيس شدند و به تدريج به دانشكده‌هاى طب مبدل گرديدند . معالجه بيماران در بيمارستان‌ها و وجود داروهاى در دسترس و امكانات مورد نياز در آنجا ، به روند صلاحيت تعليمى اين مكان ، تحكيم بيشترى بخشيد .\r\nبه هر تقدير ، صرف نظر از اهميت تعليم و تربيت پزشكان مبرز ، تاريخ تشكيل نخستين بيمارستان به عصر رسول‌اكرم صلى الله عليه و آله باز مىگردد : در جنگ خندق براى درمان مجروحان جنگ ، در كنار مسجد چادرى افراشتند و زخميان را بدانجا منتقل كردند . « 1 » زنان صحابى در اين مركز موقت به درمان و پرستارى مشغول بودند .\r\nدر عصر فتوحات اسلامى ، مسلمانان با الگوهاى قابل تعميم در ساخت بيمارستان و مركز علمى - پزشكى در سرزمين‌هاى فتح شده آشنا شدند ؛ چنان كه جندىشاپور به عنوان بهترين مركز آموزش پزشكى نمونهء خوبى براى ساختِ مركزى مشابه به شمار مىرفت . دليل اين اقتباس همين بس كه بيمارستان كلمه‌اى فارسى است و از دو بخش بيمار ( مريض ) و ستان ( مكان ) گرفته شده است . « 2 » بنا بر همين نيازِ هميشگى به مكان قابل دسترس براى درمان بيماران ، در سال 88\r\n\r\n\r\n","description":"","footnote":"\r\n( 1 ) . احمد عيسى ، تاريخ البيمارستانات فى الاسلام ، ص 9 .\r\n( 2 ) . ابن ابى اصيبعه ، عيون الانباء فى طبقات الأطباء ، ج 1 ، ص 310 .\r\n","page_name":" 162 ","page_number":162},
  {"content":"\r\n\r\nهجرى امويان به ساخت بيمارستان و يا درمانگاه ( دارالمرضى ) مبادرت كردند . اين بيمارستان با به‌كارگيرى پزشكان توانمند به درمان جذاميان و نابينايان اختصاص يافت . « 1 » اطلاعات منابع در باره چگونگى آموزش پزشكى در دوره اموى زياد نيست . تنها دوره‌اى كه مىتوان در آن آثار رونق تعليم طب و راه‌اندازى آموزشكده پزشكى را يافت ، عصر عباسيان است . در اين دوره به مدد پزشكان طراز اول جندىشاپور ، بيمارستان‌ها و درمانگاه‌هايى ايجاد شد كه برخى تنها به درمان مىپرداختند و پاره‌اى نيز در كنار درمان به كار تعليم و آموزش دانشجويان پزشكى مبادرت داشتند .\r\nبر اين اساس در تاريخ تمدن اسلامى با فهرست مفصلى از نام بيمارستان‌هاى مهم روبه‌رو مىشويم كه پرداختن به همه آنها در اين مختصر مقدور نيست ، از اين رو تنها به ذكر نمونه‌هايى از فعال‌ترين آنها بسنده مىكنيم .\r\n\r\n9 - 1 . بيمارستان مقتدرى\r\nاين بيمارستان در قرن چهارم هجرى به فرمان خليفه عباسى ، المقتدر بالله در بغداد ساخته شد و ماهانه دويست دينار از دارايى او صرف بيمارستان مىشد . « 2 »\r\n\r\n9 - 2 . بيمارستان عضدى\r\nاين بيمارستان منسوب به عضدالدوله ديلمى است كه در سال 371 - 368 هجرى به فرمان او در بغداد ساخته شد . استخدام پزشكان برجسته و كادر خدماتى شايسته و تعيين مقررى قابل‌توجه براى كادر فنى ، بر اقبال بيمارستان افزود ، چنان كه بيست و چهار پزشك با مليت‌هاى مختلف شبانه‌روز در آن كار مىكردند . « 3 » تدريس پزشكى توسط بزرگان و سرشناسان علم طب در اين بيمارستان ، فعالانه انجام مىشد . تسامح و عدم‌تعصب مسلمانان در به‌كارگيرى پزشكان غيرمسلمان ، اين بيمارستان را پر رونق‌تر كرد ؛ « 4 » آن گونه كه به عنوان بيمارستانى نمونه ، تا حمله مغول ، پزشكان برجسته‌اى از آنجا فارغ‌التحصيل شدند . « 5 »\r\n\r\n\r\n","description":"","footnote":"\r\n( 1 ) . مقريزى ، المواعظ و الاعتبار بذكرالخطط و الآثار ، ج 4 ، ص 267 .\r\n( 2 ) . عبدالرحيم غنيمه ، تاريخ دانشگاه‌هاى بزرگ اسلامى ، ترجمه نورالله كسايى ، ص 171 .\r\n( 3 ) . احمد امين ، ظهر الاسلام ، ص 42 .\r\n( 4 ) . مايرهوف ، من الاسكندرية الى بغداد ، ص 93 .\r\n( 5 ) . ابن جبير توصيفى از اين بيمارستان ارائه مىدهد كه با توجه به مختصات جغرافيايى آن احتمالًا همان بيمارستان عضدى باشد . ( سفرنامه ، ترجمه پرويز اتابكى ، ص 276 . )\r\n","page_name":" 163 ","page_number":163},
  {"content":"\r\n\r\n\r\n9 - 3 . بيمارستان منصورى قاهره\r\nمركز آموزشى و درمانى منصورى قاهره يكى از افتخارات تمدن اسلامى به شمار مىآيد . اگرچه تاريخِ بناى اين بيمارستان به عهد فاطميان مصر مىرسد ، « 1 » اما بيشترين موقوفات و بناسازى مؤثر آن در عهد منصور سيف‌الدين قلاوون ( 689 - 678 ق ) امير مملوك مصر صورت گرفت . او با درايتى خاص افزون بر تخصيص موقوفات بسيار به بيمارستان ، تسهيلات شايان توجهى را نيز به آنجا اعطا كرد . « 2 » براى نمونه ، به درمان‌شدگان اين بيمارستان لباس داده مىشد و يا هزينه دفن مردگان بر عهده متوليان بيمارستان بود . مستمرى طبيبان و حقوق كارمندان آن مرتباً از طريق موقوفات بيمارستان پرداخت مىشد و داروخانه آن به رايگان دارو در اختيار بيماران قرار مىداد . در كنار ممارستِ گردانندگان بيمارستان براى اعطاى خدمات به مراجعه‌كنندگان ، به بيماران خانگى و آن‌دسته از كسانى كه امكان بسترى در بيمارستان را نمىيافتند ، امكاناتى از قبيل پزشك و دارو داده مىشد . « 3 » در كنار بيمارستان جايگاهى نيز براى سخنرانىهاى پزشكى در نظر گرفته شده بود و پيوسته دانشجويان را از جديدترين اطلاعات طبى آگاه مىكردند . « 4 » برنامه دقيق آموزشى اين بيمارستان چنان بود كه بعدها از آن به الگوى جامعه پزشكى و دانشكده طبى ياد مىشد . غنيمه معتقد است كه اين بيمارستان در نوع خود منحصر به فرد بوده و با بيمارستان‌هاى مشابه قرون جديد اروپايى هماوردى دارد . « 5 » اديب دمشقى نيز بر اين باور مىنويسد :\r\nبا ارج نهادن به پيشرفت قابل ملاحظه و ترقى چشمگيرى كه مسلمانان در آن دوره از حيات خود به آن دست يافته‌اند ، درمىيابيم كه اين كار از نتايج منطقى خطمشى خلفاى اسلامى بوده كه عامه رعيت را مورد نواخت و انعام خود قرار مىداد ؛ تا آنجا كه شاهان و توده فرودست جامعه ، همه با تفاوتى اندك از رفاه و آسايش در زندگى برخوردار بوده‌اند . « 6 »\r\n\r\n\r\n","description":"","footnote":"\r\n( 1 ) . مقريزى ، المواعظ و الاعتبار بذكر الخطط و الآثار ، ج 4 ، ص 268 .\r\n( 2 ) . محمد محمد امين ، وثائق وقف‌السلطان قلاوون على البيمارستان المنصورى ، ج 1 ، ص 366 - 367 .\r\n( 3 ) . مقريزى ، المواعظ و الاعتبار بذكر الخطط و الآثار ، ج 4 ، ص 269 و 270 .\r\n( 4 ) . همان .\r\n( 5 ) . عبدالرحيم غنيمه ، تاريخ دانشگاه‌هاى بزرگ اسلامى ، ترجمه نورالله كسايى ، ص 171 .\r\n( 6 ) . به نقل از احمد عيسى ، تاريخ البيمارستانات فى الاسلام ، مقدمه نويسنده .\r\n","page_name":" 164 ","page_number":164},
  {"content":"\r\n\r\nدر نگاه نخست ، اين مطلب اغراق‌آميز مىنمايد ، اما با مطالعه فهرست بيمارستان‌هاى نواحى مختلف و نوع خدمات عمومى و عدم محدوديت آموزشى به افراد مستعد تعليم ، مىتوان همگانى و عام‌المنفعه بودن اين بيمارستان‌ها را دريافت .\r\n\r\nساختار و شيوه‌هاى آموزش در دانشگاه‌هاى اسلامى\r\n\r\n1 . استاد و شيوه آموزشى\r\nبا بررسى دقيق تاريخ آموزش اسلامى مىتوان به خوبى دريافت كه روند آموزشى در مدارس اسلامى به گونه‌اى طراحى شده بود كه استاد در رأس هرم آموزشى قرار داشت . گاه اهميت به استاد چنان بود كه دانش‌پژوهِ بىاستاد همچون انسانى بىخدا و يا راهنمايىشده به دست اهريمن تلقى مىشد . « 1 » .\r\nدر نظام تعليم و تربيت اسلامى به وجود استاد و راهنما تأكيد بسيارى شده است . « 2 » بنا بر همين نظر ، بسيارى از مورخان و محققان برجسته ، آموزش دانش را فن و مهارتى ويژه دانسته‌اند كه امروزه به روش تدريس موسوم است . ابن‌خلدون در اين باره مىنويسد :\r\nتعليم در كليه دانش‌ها نياز به معلمان نامورى داشت كه در فن و دانش خود معتبر بودند و اين امر هم نشان مىدهد كه تعليم دانش ، فن و صناعت خاصى است كه در آن اصطلاحات مختلف وجود دارد ؛ چه هريك از پيشوايان نامور دانش داراى اصطلاحات خاصى در تعليم دانش مىباشند كه مخصوص به خود آنهاست . « 3 » در كنار استاد كه عالىترين ركن آموزش بود ، همواره دو ركن ديگر نيز وجود داشت : يكى شاگرد و ديگرى پدر « 4 » كه اين خود از پيوند مستحكم ميان نظام خانه و مدرسه - به عنوان دو كانون مهم آموزشى - حكايت دارد . « 5 »\r\n\r\n\r\n","description":"","footnote":"\r\n( 1 ) .  1 . Journal Asiatique , 1940 , pp . 248 - 285 . \r\n( 2 ) . ابن جماعه ، تذكرة السامع و المتكلم فى ادب العالم و المتعلم ، ص 87 ؛ رسائل اخوان الصفاء ، ج 4 ، ص 18 .\r\n( 3 ) . ابن خلدون ، مقدمه ، ص 875 .\r\n( 4 ) . زرنوجى ، تعليم المتعلم ، طريق التعلم ، ص 15 .\r\n( 5 ) . شلبى ، تاريخ آموزش در اسلام از آغاز تا فروپاشى ايّوبيان در مصر ، ترجمه ساكت ، ص 173 .\r\n","page_name":" 165 ","page_number":165},
  {"content":"\r\n\r\nنظام آموزش و تدريس و ارتباط ميان استاد و شاگرد در مدارس خصوصى به همان سياق پيشين حكمفرما بود . اما با تشكيل كلاس‌هاى دولتى چون نظاميه‌ها ، شرايط نظام استاد و شاگردى تفاوت كرد و از سويى با استخدام استادان تمام‌وقت و پاره‌وقت در اين مراكز علمى شبانه‌روزى ، تشكيلات آموزشى تغيير كرد و به تبع آن نيز جايگاه استاد به گونه‌اى ديگر شد ؛ چنان كه هريك از مدارس نظاميه يك استاد حقوق‌بگير استخدام كردند . براى نمونه ، كرسى شكوهمند نظاميه بغداد متعلق به ابواسحاق شيرازى بود . « 1 » بيشتر مدارس قرون چهارم و پنجم هجرى از وجود استادانى بهره‌مند بودند كه عمدتاً حقوق ماهيانه مىگرفتند و شاگردان آنها رايگان تحصيل مىكردند . « 2 » در بررسى پايگاه اجتماعى استادان مىبايد ميان سه گروه آموزشى معلمان مساجد و مكاتيب ، مربيان يا مؤدِّبان خصوصى و استادانِ مدارس و دانشگاه‌ها تفاوت قايل شد . زيرا در ادبيات اسلامى نگاه متفاوتى به اين سه گروه وجود دارد . « 3 » در مقايسه و تحليل اسناد تاريخى ميان اين سه گروه مىتوان گفت ارجمندترين و شايسته‌ترين گروه علمى ، استادان و دانشمندانى بودند كه در مدارس و دانشگاه‌ها تدريس مىكردند . بنا بر آنچه در منابع آمده است ، استادان در منظر عموم و خواص ، از منزلت والايى برخوردار بودند . براى نمونه ابواسود دوئلى گفته است :\r\nچيزى گرانبهاتر از دانش‌آموختن نيست . فرمان‌روايان بر مردم فرمان مى گذارند ، ولى دانشمندان بر فرمان‌روايان فرمان مىرانند . « 4 » نمونه‌اى ديگر از جايگاه و منزلت استادان ، روايتى تاريخى است كه منابع از عصر معتضد عباسى نقل كرده‌اند : روزى خليفه دست ثابت بن قُرّه - از دانشمندان عصر خود - را در دست داشت و در باغ به‌گردش مشغول بود ، ناگهان خليفه دست او را رها كرد و چون ثابت علت را پرسيد ، گفت :\r\nدستم روى دست تو بود ؛ حال آنكه دست يك دانشمند هميشه بايستى بالاترين\r\n\r\n\r\n","description":"","footnote":"\r\n( 1 ) . ابن اثير ، الكامل فى التاريخ ، ج 10 ، ص 38 .\r\n( 2 ) . آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 1 ، ص 216 .\r\n( 3 ) . همان ، ص 214 و 215 .\r\n( 4 ) . ابن جماعه ، تذكرة السامع و المتكلم فى ادب العالم و المتعلم ، ص 10 .\r\n","page_name":" 166 ","page_number":166},
  {"content":"\r\n\r\nباشد . « 1 » در اواخر قرن چهارم ، عالمان و دانشمندان در زمره بزرگان دولتى ، صاحب القاب فاخرى چون « شيخ‌الاسلام » شدند و اين لقب به سرعت ميان اهل علم رواج يافت و اين خود گوياى بزرگى و مكانت جايگاه عالمان و معلمان است . « 2 » يكى ديگر از دلائل مؤيد جايگاه والاى اجتماعى استادان شرايط حضور دانشجويان در محضر استاد و يا باريافتن استاد به كلاس درس در تاريخ مدارس اسلامى است ؛ بدين بيان كه استادان و دانشجويان به موضوع طهارت و وضو ساختن پيش از آغاز درس توجه و اهتمامى ويژه داشتند .\r\nظاهر آراسته و خضوع و خشوع دانشجو و حتى نحوه نشستن او در كلاس درس بر ابهت استاد و دانشجو مىافزود . « 3 » در واقع غسل و وضو و عطرآگين كردن جزو اصول استاد و شاگردى بود .\r\n\r\n2 . معيد\r\nاز قرن پنجم هجرى به بعد در پيوند با مدارس علمىِ تمام‌وقت چون نظاميه ، ساختار نظام آموزشى نيز شكل بهترى يافت . از اين پس عنوان جديدى پديد آمد كه به آن « معيد » « 4 » گفته مىشد . معيدان يا استادياران كسانى بودند كه در كار تدريس ، دستيار استاد به شمار مىآمدند و در امر آموزش به دو كمك مىكردند . اين افراد عمدتاً شاگردان برجسته همان استاد بودند كه افتخار دستيارىاش را مىيافتند . براى نمونه ، ابواسحاق شيرازى در ميان شاگردان استاد ابوطيّب طبرى ، دانشجويى برجسته بود . از اين‌رو ، طبرى او را به مقام دستيارى در كلاس خود گمارد و پس از چندى از سرآمدان عصر شد « 5 » و رياست كرسى نظاميه بغداد را كسب نمود . « 6 » قلقشندى وظيفه استادياران را اين‌گونه بازمىگويد :\r\nمدرّسْ درس خود را بيان مىكرد و مىرفت و معيد گفته و سخنان استاد را از نو براى دانشجويان بازگو مىنمود تا آن را بفهمند و خوب فراگيرند . « 7 »\r\n\r\n\r\n","description":"","footnote":"\r\n( 1 ) . حموى ، معجم الادباء ، ج 6 ، ص 310 .\r\n( 2 ) . آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 2 ، ص 217 .\r\n( 3 ) . تلمسانى ، نفح الطيب فى غصن الاندلس الرطيب ، ج 1 ، ص 335 .\r\n( 4 ) . امروزه در سلسله مراتب دانشگاهى ، معيد ( / بازگوكننده و تكراركننده ) در اصطلاح عرب هم‌رتبه بامربى است .\r\n( 5 ) . ابن خلّكان ، وفيات الأعيان و انباء ابناء الزمان ، ج 1 ، ص 29 .\r\n( 6 ) . ابن اثير ، الكامل فى التاريخ ، ج 10 ، ص 38 .\r\n( 7 ) . قلقشندى ، صبح الاعشى ، ج 5 ، ص 464 .\r\n","page_name":" 167 ","page_number":167},
  {"content":"\r\n\r\nدر وقفنامهء مدرسهء ناصريه مصر وظيفه معيد اين‌چنين بيان شده است :\r\nبراى كسى كه نيازمند توضيح است ، درس را شرح دهد و او را براى درس‌هاى آينده آماده كند و دانشجويان را به كار [ / تحصيل دانش 
  ] تشويق نمايد . « 1 » به تدريج با نظام‌يافتن ساختار علمى مراكز آموزش عالى ، مرحله استاديارى يكى از مرتبه‌هاى علمى به شمار آمد ؛ آن گونه كه بدون گذر از اين مرحله رسيدن به كرسى استادى مقدور نبود . هر استادى پيش از رسيدن به اين مرتبه مدتى دستيارى استاد برجسته‌اى را گذرانده بود . معيدان در صورت غيبت استاد - حتى براى مدت طولانى - وظيفه اداره كلاس را بر عهده مىگرفتند . در اين مدت آنان هرگز به عنوان استاد در محضر درس حاضر نمىشدند . براى نمونه ، سى سال مدرسه صلاحيه مصر بدون استاد تنها با حضور ده معيد اداره مىشد تا اينكه استادى براى تدريس در آنجا حضور يافت . « 2 » هر استاد به فراخور كار خود يك يا چند معيد داشت . ابن‌بطوطه در ديدار از مدرسه مستنصريه بغداد استادى را در حال املاى درس ديده بود كه به همراه معيدان خود به امر تدريس مشغول بود .\r\nوى آنچه ديده اين‌گونه باز مىگويد :\r\nدر سمت راست و چپ او دو معيد بودند كه املاى وى را [ براى دانشجويان 
  ] بازگو مىكردند . « 3 »\r\n\r\n3 . دانشجو\r\nدرس خواندن و پاى محضر استاد حاضر شدن و يا در حلقهء علمى درآمدن ، افتخارى بود كه در نظام آموزشى اسلامى به دانشجو اعتبار مىبخشيد . در ساختار آموزشى مدارس و دانشگاه‌هاى اسلامى دو نوع دانشجو وجود داشت : المُشتغل و المُستمع . « المشتغل » دانشجويى بود كه به طور ثابت و تمام‌وقت تحصيل مىكرد و كمك هزينهء بيشترى نسبت به ساير دانشجويان پاره‌وقت دريافت مىنمود . در مقابل ، « المستمع » دانشجويى بود كه به طور پاره‌وقت و آزاد در كلاس‌هاى\r\n\r\n\r\n","description":"","footnote":"\r\n( 1 ) . مقريزى ، السلوك لمعرفة دول الملوك ، ج 1 ، ص 287 .\r\n( 2 ) . سيوطى ، حسن المحاضرة فى اخبار مصر و القاهرة ، ج 2 ، ص 224 .\r\n( 3 ) . ابن بطوطه ، سفرنامه ابن بطوطه ، ترجمه محمدعلى موحد ، ج 1 ، ص 242 .\r\n","page_name":" 168 ","page_number":168},
  {"content":"\r\n\r\nدرس حاضر مىشد و تنها وظيفه او شنيدن و بهره‌بردن از محضر استاد بود . « 1 » با وجود آسانى ورود علم‌اندوزان به حلقه درس استادان ، گاه سختىهاى پى در پى و مشكلات از جمله پرداخت هزينه معيشت ، زندگى خصوصى و جمعى دانشجويان را سخت مىكرد ، هرچند در اين طريق برنامه‌هاى آموزشى سطوح عالى دانشگاه‌هاى اسلامى هرگز مانعى جدى براى كسب معاش و تأمين زندگى دانشجويان نبود . چه‌بسا تهيدست‌ترين مردم فرصت آموختن مىيافتند و پس از كوشش فراوان در علم‌اندوزى ، نامورى شايسته مىشدند . مثلًا جاحظ ، دانشمند نامى در آغاز جوانى مرغ و ماهى مىفروخت « 2 » و يا ابوتمّام طايى ، شاعر بلند آوازه ، در مسجد به نمازگزاران آب مىداد و در مقابل پولى از آنان مىگرفت . « 3 » با نگاهى به تاريخ زندگى و سيره دانشمندان مسلمان در تمدن اسلامى مىتوان تنگدستان بسيارى را يافت كه به فضيلت علم نايل آمدند . همين سختى معيشتِ دانشجويان موجب شد فرهنگ زيباى پر محتواى وقف شكل تازه‌اى به خود گيرد . واقفان و خيّران شرايط خوبى براى مدارس ، دانشگاه‌ها و آموزشكده‌هاى پزشكى ايجاد كردند و با اعطاى موقوفات و يا پرداخت هزينه‌هاى اين مراكز علمى تا حدود زيادى مشكلات ناشى از فقر اقتصادى را كاهش دادند .\r\nدر اوايل قرن سوم هجرى با گسترش فرهنگ وقف ، توسعه امور خيريه و نيز اعطاى شهريه و مستمرى به دانشجويان ، زندگى آنان بهتر از پيش شد . افزون بر اين ، تأسيس مدارس خصوصى و دولتى و دعوت معلمان از دوردست رنج سفر را بر دانشجويان هموار كرد . اگرچه قرن‌ها علم‌آموزى و زندگى دانشجويى به همان منوال پيشين گذشت ، در برخى مراكز چون بغداد ، ايران و مصر شرايط آموزش بسيار بهتر بود تا مراكزى چون اندلس كه گزارش صعوبت زندگى دانشجويان آن در بسيارى از منابع آمده است . « 4 » در تمدن اسلامى طىكردن مراحل آموزشى براى دانشجويان شرايطى داشت : مرحله نخستِ آموزش در مسجد و مكتب شكل گرفت ؛ مرحله دوم خود به دو مرحله ديگر تقسيم مىشد كه شامل مرحله متوسطه و عالى بود . در اين مرحله ، دانشجو ناگزير براى كسب علم و يا درك محضر\r\n\r\n\r\n","description":"","footnote":"\r\n( 1 ) . براى آگاهى بيشتر بنگريد به : كريم مجتهدى و ديگران ، مدارس و دانشگاه‌هاى اسلامى و غربى در قرون وسطى ، ص 64 .\r\n( 2 ) . حموى ، معجم الادباء ، ج 6 ، ص 369 .\r\n( 3 ) . همان ، ص 282 .\r\n( 4 ) . تلمسانى ، نفح الطيب فى غصن الاندلس الرطيب ، ج 1 ، ص 105 .\r\n","page_name":" 169 ","page_number":169},
  {"content":"\r\n\r\nاستاد برجسته ديار خود را ترك مىگفت . طبق اسناد تاريخى ، بسيارى از عالمان ممتاز دوره‌هاى مختلف اسلامى در سنين پايين چنين كرده‌اند . اين مرحله همواره با انتخاب دانشجو توأم بود ، چنان كه دانشجو در انتخاب استاد و مواد درسى و رشته تحصيلى كاملًا آزادانه عمل مىكرد .\r\nدانشجو در دانشگاه‌هاى اسلامى با محدوديت درسى و عناوين اجبارى روبه‌رو نبود و معمولًا تمايلات درونى و توانمندىهاى افراد در ادامه تحصيل در نظر گرفته مىشد و همين باعث توفيق دانشجو بود . اين طريقِ انتخاب‌گرى به توفيق دانشجو در درس كمك به‌سزايى مىكرد و بنا بر همين اصل در فرهنگ دانشگاهى موضوعى چون « رد و يا افتادن در دروس » وجود نداشت .\r\n\r\nدوره آموزشى و شرايط آن\r\nدوره آموزشى براى دانشجو در هر دانشگاهى متفاوت بود و به مقتضيات علمى آن مركز بستگى داشت . براى نمونه ، زمان تحصيل در مدارس مغرب ( مراكش ) شانزده سال به‌طول مىانجاميد و اين در حالى بود كه دوره تحصيلى مدارس تونس پنج ساله بود . « 1 » پايان دوره آموزشى بدون آزمون صورت مىگرفت و كافى بود كه دانشجو مدتى را كه استاد صلاح مىدانست ، در محضر او كسب علم نمايد و در پايان اجازه علمىاش را از همان استاد دريافت كند . به دليل توانايى افراد در كسب علم ، با يكديگر متفاوت بود ، استاد تنها كسى بود كه مىتوانست پايان دوره آموزشى را تشخيص دهد . گاه افرادِ با نبوغى چون ابن‌سينا و يا ملاصدرا در دوره‌اى كوتاه همه معارف را مىآموختند ؛ حال آنكه پاره‌اى از دانشجويان سال‌ها تنها محضر يك استاد را در درسى ويژه درك مىكردند .\r\nدر بسيارى از مدارس اسلامى قرن چهارم و پنجم هجرى در كنار پرداخت مستمرى به دانشجويان ، امكانات ديگرى چون وسايل تحصيل ( شامل كاغذ و مركب ، روغن چراغ ، فرش و مسكن ) پرداخت مىشد . برخى از دانشگاه‌هاى اسلامى چنان مجهز بودند كه علاوه بر مسكن و خوابگاه دانشجويى ( موقت و شبانه‌روزى ) ، غذاى گرمى نيز - كه در آشپزخانه دانشگاه تهيه مىشد - به دانشجويان داده مىشد . « 2 » گفتنى است زمان تحصيل و فراگيرى دانش در دانشگاه‌هاى اسلامى نه محدود بود و نه مشخص ؛ بدين‌بيان كه تمامى روز براى پرداختن به درس مناسب بود و استادان و دانشجويان بر\r\n\r\n\r\n","description":"","footnote":"\r\n( 1 ) . عبدالرحيم غنيمه ، تاريخ دانشگاه‌هاى بزرگ اسلامى ، ترجمه نورالله كسايى ، ص 333 .\r\n( 2 ) . مقريزى وضع 76 مدرسه اسلامى مصر را بازگفته است . ( بنگريد به : المواعظ و الاعتبار بذكر الخطط و الآثار ، ج 4 ، ص 266 - 199 . )\r\n","page_name":" 170 ","page_number":170},
  {"content":"\r\n\r\nحسب شرايط و احوال شخصى خود و استاد ساعاتى دلخواه را براى آموزش بر مىگزيدند . گاه در خانه استاد گرد مىآمدند و زمانى در زاويه مسجد و در بسيارى از مواقع نيز در مكان خاصى كه استاد تعيين مىكرد . در قرون بعد ، دانشگاه‌هايى با همان امكانات پيشين - چون مسجد ، خوابگاه ، آشپزخانه ، حمام و بازار - تأسيس شد كه به آنها جامعه مىگفتند . نمونه عالى اين دانشگاه‌ها الأزهر مصر ( قرن چهارم ) ، نظاميه‌هاى بغداد و ايران ( قرن پنجم ) ، مستنصريه‌هاى بغداد ( قرن هفتم ) ، منصوريه ، صاحبيه و ظاهريه مصر مملوكى ( قرن هفتم ) و نوريه شام بود . « 1 » اين شيوه نظام آموزشى مبتنى بر استاد و دانشجو ، آزادى دانشجويان در چگونگى تحصيل ، حق انتخاب استاد ، نبودن مشكل جدى در ورود به عرصه آموزش دانشگاهى و نيز عدم‌منافات ميان تحصيل و انجام كار و تأمين معاش ، دلبستگى ، شور و هيجان ويژه‌اى را در دانشجويان ايجاد كرده بود و سبب رونق علم‌آموزى و دانش‌افزايى در تمدن اسلامى مىشد . بىترديد يكى از نتايج مهم سياست ، رسيدگى به امور رفاهى دانشجويان ، ترغيب علم‌آموزان به كسب دانش و معرفت بود . « 2 »\r\n\r\nاخلاق دانشجويى\r\nطالبان علم و راهيان طريق معرفت هريك مىبايست صفاتى را دارا باشند تا از ديگران متمايز گردند . وظايف و اخلاق دانشجويى موضوعى درخور عنايت است ؛ تا جايى كه بسيارى از محققان به توصيف اخلاق دانشجويى پرداخته و وظايف آنان را تشريح كرده‌اند . اينك برخى از مهم‌ترين اين وظايف عبارتند از :\r\n1 . خوش‌اخلاق و نيك‌روش باشد ؛ زيرا بداخلاق از دانش سودى نمىبرد . « 3 » 2 . گذشتن از همه چيز براى رسيدن به دانش و حتى ترك ديار و رحل غربت افكندن .\r\n3 . احترام به استاد و گوش جان سپردن به او ؛ چرا كه گفته‌اند :\r\nهركس سه پدر دارد : يكى آنكه او را توليد كرده است ؛ ديگرى آنكه او را پرورانده است و سه ديگر آنكه او را آموزش داده است و اين سومى از همه بهتر است . « 4 »\r\n\r\n\r\n","description":"","footnote":"\r\n( 1 ) . همان ، ص 199 و 200 ؛ محمد كرد على ، الخطط الشام ، ج 6 ، ص 67 و 68 .\r\n( 2 ) . آدام متز ، تمدن اسلامى در قرن چهام هجرى ، ترجمه عليرضا ذكاوتى ، ج 1 ، ص 210 و 211 و 213 .\r\n( 3 ) . غزالى ، إحياء العلوم ، ج 1 ، ص 40 .\r\n( 4 ) . شلبى ، تاريخ آموزش در اسلام از آغاز تا فروپاشى ايّوبيان در مصر ، ترجمه ساكت ، ص 247 .\r\n","page_name":" 171 ","page_number":171},
  {"content":"\r\n\r\n4 . با ديد عميق و اطمينان خاطر و علاقه‌اى وافر ، رشته‌اى معين را براى تحصيل طولانى خود برگزيند . « 1 » 5 . در تمامى طول تحصيل اين سخن پيامبراكرم صلى الله عليه و آله را به ياد آورد :\r\nبراى خودبينى و باليدن و يا براى جلب توجه فرمانروايان و يا براى هركار بيهودهء ديگرى در جهان ، دانش ميندوز . « 2 » 6 . تمامى تلاش خود را به كار بندد تا از دانش‌افزايى و معرفت‌جويى لذت برد .\r\n7 . در كار علم‌اندوزى شكيبا ، و با استادش صبور و مهربان باشد . « 3 » 8 . از استادش فرمان بَرَد و به او احترام گذارد و در راه رفتن بر او پيشى نگيرد . نيز بىاجازت او لب به سخن نگشايد و براى پرسيدن از استاد ، بهترين زمان را بجويد ، نه آنكه بىوقت و نامناسب استاد را بيازارد .\r\n9 . پيش از ورود استاد ، در كلاس درس حاضر شود و مؤدبانه‌ترين شيوه را در نشستن برگزيند و خود را نيز سرشار از شوق آموختن بنماياند . « 4 » 10 . در زمان درس گفتن استاد ، همه مطالب را خوش‌خط بنويسد و ميان خطوط فاصله بگذارد و رعايت اعتدال را در پيش گيرد . « 5 » 11 . علم را از هركه شد ، بايد بياموزد ، از اين رو طبقه و شأن و فرومايگى در يافتن گوهر دانش جايگاهى ندارد .\r\n12 . در گزينش استاد احتياط كند و از شتابزدگى بپرهيزد ؛ زيرا در گزيدن استاد همان ميزان بايد دقت كرد كه در گزينش دانش .\r\n13 . از باليدن به ثروت و دارايى و يا فخرفروشى نَسَبى بپرهيزد .\r\n14 . از كمك‌رسانى به همدرسان خود دريغ نورزد و در پيوند عاطفى با آنان بكوشد . پيوسته همراه ضعيفان باشد و مشكلات درسى آنان را مرتفع نمايد .\r\n15 . به هر بهانه از كلاس درس غافل نشود . آورده‌اند كه ابويوسف ، قاضىالقضاة عباسى\r\n\r\n\r\n","description":"","footnote":"\r\n( 1 ) . غزالى ، احياء العلوم ، ج 1 ، ص 42 .\r\n( 2 ) . ابن جماعه ، تذكرة السامع و المتكلم فى ادب العالم و المتعلم ، ص 13 .\r\n( 3 ) . حاجى خليفه ، كشف الظنون عن اسامى الكتب و الفنون ، ج 1 ، ص 29 .\r\n( 4 ) . همان .\r\n( 5 ) . زرنوجى ، تعليم المتعلم ، طريق التعلم ، ص 14 .\r\n","page_name":" 172 ","page_number":172},
  {"content":"\r\n\r\nمىگفت :\r\nپسرم از جهان ديده فروبست ؛ كسى را فرمان دادم تا او را به‌خاك بسپارد ، زيرا نشستِ درسِ ابوحنيفه را از ترس اينكه يك روزش از دست برود ، ترك نگفتم . « 1 »\r\n\r\n4 . آداب و رسوم دانشگاهى\r\nيكى از آداب دانشگاهى برپايى جشن افتتاح مدرسه و يا دانشگاه بود كه به عنوان رسمى معمول توسط بنيان‌گذاران آن اجرا مىشد . مراسم افتتاح مدرسه با تلاوت آياتى از قرآن كريم آغاز ، و استاد جديد توسط مدير آموزشگاه يا دانشگاه معرفى مىگرديد . « 2 » پس از معارفه ، كلاس‌هاى درس برگزار و سپس سفره پذيرايى پهن مىشد . پس از ناهار نوبت به شعرا مىرسيد كه با قرائت سروده‌هاى خود در باره فضيلت علم و يا كار نيك مدرسه‌سازى ، بر شور و شعف دانشجويان و حاضران مىافزودند . « 3 » يكى از رسم‌هاى معمول در مدارس اسلامى تمسك معلمان و سپس دانشجويان در كلاس‌هاى درس مربوط به خود حاضر مىشدند .\r\n\r\n5 . لباس دانشگاهيان\r\nلباس بزرگان علم و ادب همان لباس ساده پيامبراكرم صلى الله عليه و آله بود . اين لباس همانا يك إزار يا روپوشى بلند تا زير زانو و زيرشلوارى و يك پيراهن و يك ردا به رنگ سفيد بود كه روىشانه‌هاى مباركش را مىپوشاند . اين پوشاك ساده با كفش و عمامه‌اى بىپيرايه تكميل مىشد . اما خلفاى اموى به دليل اقامت در نزديكى مرزهاى روميان ، لباس‌هاى تقليدى را ترجيح دادند و رفته‌رفته پوشاك بزرگان مسلمان در سرزمين‌هاى گسترده اسلامى متناسب با عرف منطقه ، تغييرات عمده‌اى كرد .\r\nخلفاى عباسى به دليل حضور بىشائبه وزرا و دانشمندان ايرانى بيشتر متأثر از فرهنگ ايرانى بودند ؛ تا جايى كه در نوع پوشاك آنها به خوبى اثر نهاده بود . مثلًا نخستين كسى كه عمامه از سر گرفت و كلاه ايرانى بر سر نهاد و ديگران نيز از او تقليد كردند ، منصور دومين خليفه عباسى بود .\r\n\r\n\r\n","description":"","footnote":"\r\n( 1 ) . شلبى ، تاريخ آموزش در اسلام از آغاز تا فروپاشى ايّوبيان در مصر ، ترجمه ساكت ، ص 250 .\r\n( 2 ) . كريم مجتهدى و ديگران ، مدارس و دانشگاه‌هاى اسلامى و غربى در قرون وسطى ، ص 60 .\r\n( 3 ) . مقريزى ، المواعظ و الاعتبار بذكر الخطط و الآثار ، ج 4 ، ص 225 .\r\nسيوطى نيز اشعار شعرا را در جشن افتتاحيه مدرسه صالحيه آورده است . بنگريد به : حسن المحاضرة فى اخبار مصر و القاهرة ، ج 2 ، ص 228 .\r\n","page_name":" 173 ","page_number":173},
  {"content":"\r\n\r\nشاخص لباس اشراف و دولتمندان عباسى ، شلوارهاى گشاد ايرانىالأصل ، پيراهن ، جليقه ، كت بلند يا رداى بيرونى ( جبّه ) بود ، اما تا اين زمان دانشمندان و اهل علم لباس ويژه‌اى به تن نمىكردند ، تا اينكه در زمان خلافت هارون‌الرشيد براى اولين بار توسط قاضى ابويوسف - قاضىالقضاة برجسته اين عصر - لباس دانشمندان تغيير كرد و پس از آن نه‌تنها لباس اهل علم ، بلكه لباس قضات و علما نيز تغيير يافت . « 1 » پوشيدن عمامه سياه و طَيلَسان ويژه ، اين گروه را از ديگران جدا مىكرد .\r\nهرچند گاه عرف منطقه و يا سنن پوشاك محلى ، بر جنس و مدل لباس تأثيرى مستقيم مىنهاد .\r\nبنا بر آنچه گذشت ، در عصر عباسيان پوشاك هر طبقه و قشر و به تبع آن پوشاك اهل علم متفاوت شد . هر دانشمندى كه در جايگاه ديگرى انجام وظيفه مىكرد ، هنگام تدريس لباس ويژه خود را مىپوشيد و در كلاس درس حاضر مىشد . براى نمونه ، صاحب بن عبّاد ( وزير نامى عباسيان ) هنگامى كه مىخواست به كلاس درس رود ، لباس وزارت از تن بر مىگرفت و جامه درخور علما بر تن مىكرد . « 2 » به هر روى ، لباس دانشمندان در قرن هشتم هجرى را مىتوان اين‌گونه توصيف نمود : لبّاده‌اى گشاد و يكپارچه كه از سوى شانه‌اش باز مىشد و كلاهى دستارگونه با ابعادى بزرگ به نام فينه كه بخشى از آن از عمامه بيرون مىماند و ميان دو كتف استاد آويزان مىشد و قسمتى ديگر از آن بر كتف چپ مىافتاد . جنس لباس از پشم سفيد بود و براى زيرپوش آن از جامه‌اى سبز و بدون حاشيه استفاده مىشد . چنان كه پيش‌تر اشاره شد ، رنگ لباس و يا تركيبات اضافى آن در مناطق مختلف متناسب با عرف تغيير مىكرد . « 3 » قلقشندى در باره جامه‌هاى علما به ويژه از روزگار ايوبيان اطلاعات مفيدى به دست مىدهد .\r\nوى مىنويسد :\r\nآنان عمامه‌هايى بلند كه انتهاى هركدام ميان شانه‌هايشان مىافتاد ، مىپوشيدند .\r\nگاهى آويختهء اين عمامه‌ها به اندازه‌اى بلند بود كه به زين مركَبى كه سوار مىشدند ، مىرسيد . « 4 »\r\n\r\n\r\n","description":"","footnote":"\r\n( 1 ) . آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 2 ، ص 211 .\r\n( 2 ) . حموى ، معجم الادباء ، ج 2 ، ص 312 .\r\n( 3 ) . بنگريد به : آدام متز ، تمدن اسلامى در قرن چهارم هجرى ، ترجمه عليرضا ذكاوتى ، ج 2 ، ص 431 .\r\n( 4 ) . قلقشندى ، صبح الاعشى ، ج 5 ، ص 44 - 41 .\r\n","page_name":" 174 ","page_number":174},
  {"content":"\r\n\r\nدر مغرب اسلامى لباس‌هاى مردم در اقشار مختلف نزديك به هم بود و تفاوت اساسى نداشت ، مگر در بزرگى عمامه و يا تنگى لباس . « 1 » در اندلس مردم كلاه يا دستار بر سر نمىنهادند .\r\nتنها اندكى از شيوخ ، قاضيان و دانشمندان عمامه بر سر مىگذاشتند . لباس‌هاى آنان در زمستان پارچه ماهوت و در تابستان پارچه كتان و يا لباس‌هاى پنبه‌اى سفيد بود . « 2 »\r\n\r\n6 . ايام تعطيل دانشگاه\r\nتعطيلات دانشگاهى در ايام مخصوصى از سال بود كه با اعياد و يا ايام ويژه سال تطابق داشت .\r\nماه‌هاى شعبان و رمضان و يا دهه نخست ذىالحجه و اعياد قربان و فطر از مهم‌ترين تعطيلات عمومى بود كه مدارس و دانشگاه‌هاى اسلامى از آنها تبعيت مىكردند . برخى از مدارس ايران در عهد آل‌بويه و مدارس و دانشگاه‌هاى مصر در عصر فاطميان ، در روزهاى تعطيلى شيعه چون دهه محرم و يا عيد غديرخم نيز تعطيل مىشدند .\r\n\r\nخودآزمايى\r\n1 . چه دلايلى باعث شد رشد فرايند آموزش در عهد پيامبراكرم صلى الله عليه و آله به كندى گرايد ؟\r\n2 . ويژگىهاى جريان آموزش در عهد خلفاى راشدين چگونه بود ؟\r\n3 . دلايل كندى و توقف نظام آموزش در دورهء امويان چه بود ؟\r\n4 . چه عواملى در تحول نظام آموزش عصر عباسيان مؤثر بود ؟\r\n5 . نقش ائمه شيعه عليهم السلام در گسترش فرهنگ آموزش چه بود ؟\r\n6 . زاويه‌ها در تاريخ آموزش اسلامى چه جايگاهى دارند ؟\r\n7 . چگونگى استقلال مدارس از مساجد را به اختصار توضيح دهيد .\r\n8 . مدارس نظاميه چه مدارسى بودند ؟ ويژگىها و امتيازات آنها را برشماريد .\r\n9 . رباطها در تاريخ آموزش اسلامى چه جايگاهى داشتند ؟ تفاوت آنها با زاويه چه بود ؟\r\n10 . ساختار آموزشى بيمارستان را به اختصار توضيح دهيد .\r\n\r\n\r\n","description":"","footnote":"\r\n( 1 ) . ابن فضل‌الله عمرى ، وصف افريقية و اندلس ، ص 22 .\r\n( 2 ) . براى آگاهى بيشتر بنگريد به : آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 2 ، ص 430 و 431 .\r\n","page_name":" 175 ","page_number":175},
  {"content":"\r\n\r\n11 . سير تكاملى مفهوم مدرسه را در تمدن اسلامى به اختصار بيان كنيد .\r\n12 . ويژگىهاى عمده مدارس مصرى چه بود ؟\r\n13 . مدارس مغرب اسلامى چه ويژگىهاى عمده‌اى داشت ؟\r\n14 . ساختار آموزشى دانشگاه‌هاى اسلامى را بيان داريد .\r\n15 . شيوه‌هاى آموزش در دانشگاه‌هاى اسلامى چگونه بود ؟\r\n16 . جايگاه و وظايف استاد در نظام آموزشى تمدن اسلامى را توضيح دهيد .\r\n17 . معيد چه كسانى بودند و وظايف آنها چه بود ؟\r\n18 . وضعيت دانشجو در ساختار نظام آموزشى را تشريح نماييد .\r\n19 . در دانشگاه‌هاى اسلامى ، مراحل آموزشى توسط دانشجويان چگونه طى مىشد ؟\r\n20 . وظايف دانشجو در نظام آموزش اسلامى چه بود ؟ ( هشت مورد كافى است . )\r\n21 . جشن افتتاح دانشگاه را توضيح دهيد ؟ به نظر شما اجراى اين مراسم چه ضرورتى داشت ؟\r\n\r\nفعاليت دانشجويى\r\n1 . در تحقيقى علمى نقش و كاركردهاى مختلف مسجد را در ادوار مختلف تمدن اسلامى بررسى كرده ، مشخص نماييد توسعه اين نقش‌ها در تمدن اسلامى تحت‌تأثير چه عواملى بوده است ؟\r\n2 . مساجد معروف جهان اسلام را به جز آنچه در متن كتاب آمده ، شناسايى كنيد و بررسى نماييد چه تأثيرى در گسترش مؤلفه‌هاى تمدنى داشته‌اند ؟ ( مثلًا مسجد اياصوفيا در تركيه ، مسجد جامع صليحى در يمن ، مسجد جامع يزد و مسجد امام اصفهان . )\r\n3 . در تحقيقى علمى ، مساجد جامع محل زندگى خود را معرفى كنيد . ( با تأكيد بر موقوفات آنها )\r\n4 . عوامل رونق توليد علم و ابداع دانش را در قرن چهارم هجرى بررسى نماييد .\r\n5 . نوابغ بزرگ جهان اسلام را شناسايى كرده ، سهم نوابغ ايرانى را نيز در شكوفايى علمى جهان اسلام بررسى كنيد .\r\n6 . ساختار دانشگاه‌هاى اسلامى را با مراكز علمى غربى دوره رنسانس مقايسه كنيد .\r\n7 . تحقيق كنيد منابع مالى دانشگاه‌ها و مدارس اسلامى از چه طريقى حاصل مىشد و آيا دانشگاه‌هاى عصر حاضر از اين منابع برخوردارند ؟ رابطه مستقيم نظام وقف با نهاد آموزش چه كمكى به تحول نظام آموزشى مىكند ؟\r\n8 . وظايف دانشجويان مسلمان كنونى را با وظايف دانشجويان مسلمان قرون نخستين اسلامى مقايسه كنيد و تشابه و تفاوت آنها را در يك بررسى دقيق بازكاويد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nبخش پنجم : هنر در تمدن اسلامى\r\n\r\nمقدمه\r\nهنر يكى از وديعه‌هاى الهى در وجود آدمى است . همهء زيبايىهاى مصنوع بشر ، از استعداد و نبوغى حكايت دارد كه خاستگاهش همان ذات بارىتعالى است . انس عاشقانه با نمادهاى زيباى موجود در گيتى از اين‌روست كه خداوند زيباست و زيبايى را دوست دارد . تعلق داشتن به همهء خوبىهاى آسمانى و دل‌خوش كردن بشر به همهء لطايف زمينى ، امرى فطرى است و عرصهء تجلى آن هنرى است كه هرگز اسلام بدان بىتوجه نبوده است . بنابراين اساس مطالعه هنر و جايگاه آن در تمدن اسلامى بسيار مهم است . اين بخش تلاش دارد تا ضمن مطالعه تجليات هنرى در تاريخ تمدن اسلامى ، ويژگىهاى هنر اسلامى را نيز معرفى نمايد و تصويرى كلى از هنر در ادوار مختلف تاريخى اموى و عباسى و همچنين امويان اندلس و فاطميان مصر ارائه دهد .\r\nبىگمان پيش از پرداختن به هر موضوعى از اين دست ، مىبايد به معناى هنر به گونه‌اى عام و هنر دينى و متعالى به طور خاص توجه نمود . بنابراين در آغاز گفتار مىكوشيم تا از هنر تعريفى به‌دست دهيم كه از منظر آن بتوان به تحليل نهايى و جمع‌بندى كلى نايل آمد .\r\n\r\nتعريف هنر\r\nغارنبشته‌ها و اشياى مكشوف باستانى كه پيشينه آنها به طول حيات جمعى بشر مىرسد ، مؤيد اين مدعاست كه پيش از كلامْ تصوير ، حلقه ارتباط و كانون درك بشرى بود . اگر هنر را در معنايى عام ، « استعداد بشر » بدانيم ، بىگمان هنر همچون بخش‌هاى مختلف فرهنگ و تمدنى ، ساحتى پردامنه دارد . اين گستره معنايى هنر ، زمانى آشكار مىشود كه بتوان پذيرفت هنر از عناصر تعيين‌كننده تمدن است و همه بخش‌هاى مادى و معنوى جامعه تمدنى را نيز شامل مىشود و از سويى همه افراد بشر از آن لذت مىبرند ، هرچند نزد اقوام ، ملل و اديان مختلف تعاريف آن يكسان نيست . « 1 »\r\n\r\n\r\n","description":"","footnote":"\r\n( 1 ) . داريوش آشورى و ديگران ، مسائل و چشم‌اندازهاى فرهنگ ( مجموعه مقالات ) ، ترجمه بهروز منتظمى و ديگران ، ص 202 و 206 .\r\n","page_name":" 177 ","page_number":177},
  {"content":"\r\n\r\nبه دليل همين گستردگى معنايى ، تعريف جامعى كه بتواند عرصه ، ماهيت و ساختار كلى هنر را بيان نمايد ، وجود ندارد ، اما به طور كلى هر كس بنا بر نوع برداشت و نگاه و آموزه‌هاى خود تعريفى از هنر به دست داده است . نمونه‌هاى زير جملگى حكايتگر اين تنوع گرايش‌هاى مختلف و تعاريف متعدد از هنر است :\r\nهنر عبارت است از خلق زيبايى قابل درك براى احساسات و تفكرات بشرى ؛ هنر فعاليتى است كه زيبايى را نمودار مىسازد ؛ هنر همان كوشش و جِد و جهدى است كه براى به وجود آوردن و نماياندن زيبايىها به‌كار گرفته مىشود ، يا به سخن ديگر ، هر قدرتى كه بتواند زيبايى و جمال را بهتر بيارايد و آن را زيبنده‌تر نشان دهد ، هنر ناميده مىشود ؛ « 1 » هنر وسيله‌اى است براى انتقال احساسات بشرى ، و نوعى شناخت واقعيت از طريق تجربه با تأكيد بر كيفيت آن ؛ هنر تحقق زيبايى در قلمرو روح آزاد انسانى است و سرانجام هنر شكل معينى از آگاهى اجتماعى است كه هدفش بازتاب درست و دقيق واقعيت ، و كاركرد آن بهره‌گيرى از ثمرهء شناخت در عمل است . « 2 »\r\n\r\nمنشأ هنر\r\nمنشأ و زادگاه هنر منبعث از استعداد و نبوغ انسان ، و وسيله‌اى براى بيان عواطف و احساسات و زاييدهء روح و احساس متعالى آدمى است . اساس هنر ميل به كمال‌جويى ، ذوق به درك و وصول به زيبايى است ؛ « 3 » چنان كه روح آدمى جلوه‌اى از عظمت آفريدگار و پرستش تنها معبود جهان هستى است . در واقع از همين روست كه بسيارى از محققان اصل و اساس هنر را « هنر دينى » مىدانند ؛ هنرى كه موجَد حركت انسان است و آدمى را از زوال و پستى رهانيده ، به اوج و تعالى مىرساند .\r\nهنر منشأ و وسيله‌اى است براى بيان همهء خوبىها و بدىها ، پيشرفت‌ها و پس‌رفت‌ها و بيدارىها و غفلت‌ها . هنر مىتواند جامعه‌اى را بسازد و يا ويران كند ، خادم فضيلت‌ها و يا رذيلت‌ها باشد ، روح جمع‌گرايى را تقويت كند و يا روحيهء انزوا و عزلت را پرورش دهد . براساس اين تعاريف ، هنرِ يك سرزمين يا قوم نشان‌دهندهء فرهنگ آن جامعه است .\r\n\r\nهنر اسلامى\r\nهنر با گرفتن پسوند اسلامى موجوديتى صرفاً دينى مىيابد و به‌گونه‌هاى مختلف توصيف و تعريف\r\n\r\n\r\n","description":"","footnote":"\r\n( 1 ) . فضل‌الله پروين ، زيبايى و هنر ، ص 25 .\r\n( 2 ) . مرتضى رضائىمنش ، در باره هنر ، ص 5 .\r\n( 3 ) . بنگريد به : محمد عماره ، اسلام و هنرهاى زيبا ، ترجمه مجيد احمدى ، ص 21 .\r\n","page_name":" 178 ","page_number":178},
  {"content":"\r\n\r\nمىشود . كلىترين تعريفى كه از هنر دينى به معناى اعم و هنر اسلامى به معناى اخص به‌دست داده‌اند ، از اين قرار است :\r\nهنر مكاشفه‌اى است از صور گوناگون هستى در روند تجربه يا مهارتى عرفانى كه در قالب كلام ، موسيقى ، تصوير ، تجسمى ، نمايشى و يا معمارى در دسترس همگان قرار مىگيرد . « 1 » با اين توصيف ، هنر اسلامى مجاهده‌اى زيباشناسانه است تا به شناخت مبدأ هستى نايل آيد و انسان را به حقيقت ماورايى و « رب اعلى » پيوند دهد . در اين تعريف « رب اعلى » كه حقيقتى ماوراى عقول است ، جوهرهء ذات هنر اسلامىخواهد بود . بدين معنا ، هنر اسلامى مكاشفه‌اى است كه حقيقت ماورايى را ترسيم مىكند و هنرمند مىكوشد با اتصال به منبع عظيم فرهنگ اسلامى و پيوندى درخور با سرشت اسلام - كه همان توحيد و شهود رب اعلى است - به خلاقيتى عظيم و شگرف برسد و هنرى مانا را به جامعه ارزانى نمايد . روژه دوپاسكيه مىنويسد :\r\nزمينه بنيادين همه هنرهاى صدر اسلام ، خداى احد و واحد است و مظهر اينْ « وحدت در كثرت » است ؛ يعنى هنرى كه بىشمارى را در يكتايى ، و يكتايى را در بىشمارى نشان مىدهد و هنرمند اسلامى بىآنكه از فرديت خود رهايى يابد ، نمىتواند به نمايش اين وحدت در كثرت بپردازد . « 2 » هنرمند مسلمان با نگاهى ژرف ، نكته‌سنج و آگاهانه به سير و سلوك و معرفتى عالمانه مىپردازد و در بازگشت از عالم معنا تمامى احساس و ادراك خود را در آفرينشى درخور توجه و خلاقيتى هنرى ( از جنس ماورايى ) به‌كار مىبندد . آدمى در اين تلاش عاشقانه ، بر گرد نظام هستى در تب و تاب است و اثرى را خلق مىكند كه بخشى از شكوه و عظمت كائنات در آن موج مىزند .\r\nاين مجموعه بديع هنرى با تركيبى از رنگ ، تذهيب ، اسليمى ، خط ، وزن و آهنگ تا آخرالزمان باقى مىماند ؛ زيرا هنرمند مسلمان جهان هستى را - كه مجموعه‌اى جهت‌دار است - با انجام و سرانجامى معلوم شهود مىكند كه هرگز بىهدف نيست . هنرمند متعهد مسلمان ، در اين مكاشفه به خوبى در مىيابد كه اين سراى فانى و موقت چند صباحى بيش نيست و او مرغ باغ ملكوت است و\r\n\r\n\r\n","description":"","footnote":"\r\n( 1 ) . زهرا رهنورد ، حكمت هنر اسلامى ، ص 49 .\r\n( 2 ) . روژه دوپاسكيه ، سرگذشت اسلام و سرنوشت انسان ، ترجمه علىاكبر كسمايى ، ص 226 .\r\n","page_name":" 179 ","page_number":179},
  {"content":"\r\n\r\nطاير گلشن قدس . او در اين مجاهده هدفدار به دنبال گمشده‌اش مىگردد تا از غم فراغ و غربت برهد و به ديدار معشوق كه « لقاءاللَّه » است ، نايل آيد . در اين تلاش بىوقفه ، او باور دارد كه همه‌جا محضر خداست ؛ خدايى كه زيباست و زيبايى را دوست دارد ، از اين منظر ، خلقت هنر با زيبايى خدا و مظاهرش پيوند مىخورد و مصاديق عينىِ تجلى جهانِ سرمدى ، در آيينه آن نمودار مىشود :\r\n« اللهم انى اسئلك بجمالك كله . »\r\nنتيجه اين نگاه و تكاپوى هدفمند ، اثرى هنرى است كه در آن مضامين زيبا و پرمفهوم قدسى موج مىزند و اين از عنصر سازنده انديشه اسلامى حكايت دارد . « 1 » هنرمند مسلمان مجموعه‌اى منظم از نقوش و تذهيب و . . . را به‌كار مىبندد تا با دست‌مايهء غنى اسلامى ، نقوشى زيبا و پر رمز و راز را بر پيكرهء مساجد و اماكن مذهبى و ديوارنگارهاى دينى پديد آورد . پس در طى اين مسير پر فراز و فرود ، هنرمند به « قرب الى اللَّه » نايل مىآيد و هنرى را خلق مىكند كه همواره متصل به خداست .\r\nشايد يادآورى اثر هنرى قرآن به عنوان نمونه‌اى بديع و بىمثال و قابل‌دركِ عناصر زمينى ، چندان بيراه نباشد . داستان‌ها و قصص قرآن كريم با وجود شباهت‌هاى مختلف ، در بهترين شكل خود با طراوتى هميشگى پابرجا مانده‌اند . براى نمونه ، داستان حضرت مريم عليها السلام و تجليات زيباى هنرى آكنده از عفت و پاكدامنى و يا داستان يوسف و زليخا كه ضمن داشتن وجهه‌ها و عبرت‌هاى اخلاقى ، اجتماعى و حتى اقتصادى ، داراى اعتبارى درخور توجه است كه هرگز طراوت و شادابى آن از ياد نمىرود .\r\n\r\nقلمرو هنر اسلامى\r\nبىگمان يكى از مميزات هنر اسلامى با ساير هنرهاى هم‌مرز خود ، در همين ساحت است ؛ چنان كه برخى از هنرهاى زمينى ، طبيعت را عرصهء پر شكوهى براى پرواز روح و انديشه هنرمند مىدانند و همه مصاديق طبيعت را در هنر خود دنبال مىكنند . عده‌اى ديگر ، ماورا و كائنات را عرصه‌اى براى پرواز انديشهء هنرمند دانسته ، رستگارى روحانى را در آثار خود به تصوير مىكشند .\r\nقلمرو هنر اسلامى نه طبيعتِ محدود و دامنهء تجربى آن است و نه كائنات و ماورا و دامنهء تجريدى آن ، بلكه قلمرو آن تمامى جهان هستى است ؛ « 2 » از غيب تا شهادت ، از روح تا طبيعت ، از هستى تا\r\n\r\n\r\n","description":"","footnote":"\r\n( 1 ) . بنگريد به : هنر از ديدگاه سيد على خامنه‌اى ، ص 15 به بعد .\r\n( 2 ) . زهرا رهنورد ، حكمت هنر اسلامى ، ص 42 .\r\n","page_name":" 180 ","page_number":180},
  {"content":"\r\n\r\nمعاد و در يك سخن ، از صبحگاه خلقت گرفته تا لحظه ديدار حق تعالى . اقرار پيوستهء هنرمند اسلامى به احديت و وسعت بىكران هستى و سير آفاق و انفسى در همه مظاهر هنر چون معمارى ، موسيقى ، تجسمى ، صنايع دستى و حتى نمايش ، شعر ، ادبيات و . . . نهفته و متجلى است .\r\n\r\nاسلام و هنر\r\nهنر تجلى موجوديت زندهء انسان و لازمهء حيات بشرى است . علاقه به زيبايى و حب و عشقِ برنهادهِ در وجود و فطرت آدمى از ذات اقدس اوست . هر آنچه در عرصهء هنر اسلامى متجلى است ، نماد و نمودى از كل نظام هستى است كه بر مدار وحدانيت و كانون هستى مىگردد و به ابتكار آدمى در ظاهرى مادى تجلى مىيابد .\r\nاين امر ما را بر اين مىدارد تا به همهء نشانه‌هاى زيباشناسى قرآن كريم توجه كنيم و ارتباط مستحكم دين اسلام و فرهنگ و تمدن و هنر را بازيابيم . به عبارتى ، ابداعات زيبايى كه در قرآن آمده ، همه براى وقوف انسانى است كه به دنبال دانستن مىگردد و خداوند از او مىخواهد تا در آياتش تدبر نموده ، به اسرار آفرينش وقوف يابد و از آن لذت برد :\r\nاوست كسى كه از آسمان ، آبى فرود آورد ؛ پس به وسيله آن از هر گونه گياه برآورديم ، و از آن [ گياه 
  ] جوانه سبزى خارج ساختيم كه از آن ، دانه‌هاى متراكمى بر مىآوريم . و از شكوفه درخت خرما خوشه‌هايى است نزديك به هم . و [ نيز 
  ] باغهايى از انگور و زيتون و انار - همانند و غير همانند - خارج نموديم . به ميوه آن چون ثمر دَهَد و به [ طرز 
  ] رسيدنش بنگريد . قطعاً در اينها براى مردمى كه ايمان مىآورند نشانه‌هاست . « 1 » اين نشانهاى آفرينش الهى با مثالى زمينى و طبيعى است كه مىتواند در فراروى آدمى قرار گيرد و زمينهء تفكر و تدبر را در آنها فراهم آورد . اما هرگز قرآن به همين نمونه بسنده نمىكند و براى جلب نظر آدمى به آسمان و زينت‌هاى الهى و آنچه در بالاى سر اوست ، اشاره كرده مىفرمايد :\r\nإِنَّا زَيَّنَّا السَّمَاءَ الدُّنْيَا بِزِينَةٍ الْكَوَاكِبِ . « 2 »\r\n\r\n\r\n","description":"","footnote":"\r\n( 1 ) . الانعام ( 6 ) : 99 .\r\n( 2 ) . الصافات ( 37 ) : 6 .\r\n","page_name":" 181 ","page_number":181},
  {"content":"\r\n\r\nما آسمان اين دنيا را به زيور اختران آراستيم .\r\nوَ زَيَّنَّا السَّمَاءَ الدُّنْيَا بِمَصَابِيحَ وَ حِفْظاً ذلِكَ تَقْدِيرُ الْعَزِيزِ الْعَلِيمِ . « 1 »\r\nو آسمانِ [ اين 
  ] دنيا را به چراغها [ آذين كرديم 
  ] و [ آن را نيك 
  ] نگاه داشتيم ؛ اين است اندازه‌گيرىِ آن نيرومند دانا .\r\nوَ لَقَدْ جَعَلْنَا فِي السَّمَاءِ بُرُوجاً وَ زَيَّنَّاهَا لِلنَّاظِرِينَ * وَ حَفِظْنَاهَا مِنْ كُلِّ شَيْطَانٍ رَجِيمٍ * إِلَّا مَنِ اسْتَرَقَ السَّمْعَ فَأَتْبَعَهُ شِهَابٌ مُبِينٌ . « 2 »\r\nو به يقين ، ما در آسمان برجهايى قرار داديم و آن را براى تماشاگران آراستيم . و آن را از هر شيطان رانده‌شده‌اى حفظ كرديم . مگر آن كس كه دزديده گوش فرا دهد كه شهابى روشن او را دنبال مىكند .\r\nاشارت قرآنى به انواع زينت‌هاى آسمانى و زمينى كم نيست ؛ چنان كه در جايى ديگر فرمود :\r\nالْمَالُ وَ الْبَنُونَ زِينَةُ الْحَيَاةِ الدُّنْيَا وَ الْبَاقِيَاتُ الصَّالِحَاتُ خَيْرٌ عِنْدَ رَبِّكَ ثَوَاباً وَ خَيْرٌ أَمَلًا . « 3 »\r\nمال و پسران زيور زندگى دنيايند ، و نيكىهاى ماندگار از نظر پاداش نزد پروردگارت بهتر و از نظر اميد [ نيز 
  ] بهتر است .\r\nو اين زينت‌هاى زيبايى كه از ابداعات خداوند بلندمرتبه است ، براى نگريستن در آنها و تحريك حس رمزگشايى انسان‌ها و بالا رفتن آگاهى آنهاست .\r\nبا افزايش اين توانمندىها ، قوهء خلّاقه و ابتكار بشر تحريك مىشود و وديعهء الهى زيباجويى در بهترين مخلوق هستى ( انسان ) به حركت در مىآيد و عالىترين ابداع هنرى او جان مىگيرد . او همه چيز را زيبا مىبيند و آنچه مىبيند به تصوير مىكشد :\r\nأَ فَلَمْ يَنْظُرُوا إِلَى السَّمَاءِ فَوْقَهُمْ كَيْفَ بَنَيْنَاهَا وَ زَيَّنَّاهَا . « 4 »\r\nمگر به آسمان بالاى سرشان ننگريسته‌اند كه چگونه آن را ساخته و زينتش داده‌ايم .\r\n\r\n\r\n","description":"","footnote":"\r\n( 1 ) . فصّلت ( 41 ) : 12 .\r\n( 2 ) . الحجر ( 15 ) : 18 - 16 .\r\n( 3 ) . الكهف ( 18 ) : 46 .\r\n( 4 ) . ق ( 50 ) : 6 .\r\n","page_name":" 182 ","page_number":182},
  {"content":"\r\n\r\nزَيِّنُوا القرآنَ بأصواتكُم . « 1 »\r\nقرآن را با صداهايتان بياراييد .\r\nاز اين رو مىتوان پيوندى مستحكم ميان آموزه‌هاى الهى و ابداعات انسانى ايجاد نمود .\r\n« سبحان مَن لَبِسَ البَهجة و الجمال . » « 2 » بنا بر همين ارتباط ، اسلام كه براساس فطرت آدمى بنيان نهاده شده ، هرگز هنر متعالى را نفى نمىكند . آنچه اسلام به حرمت آن اعتراف دارد ، هنرى نازل ، دنى ، مبهم و نامفهوم و يا شبه‌هنر ، بىهدف و مبتذل است :\r\nان الله جَميلٌ ويحبُّ الجمال . « 3 »\r\nهمانا خداوند زيباست و زيبايى را دوست دارد .\r\nبىترديد محصول هنر تصنعى و مبهم ، هرگز قابليت سرايت و مانايى ندارد . اما هنرى كه منبعث از جهان‌بينى دينى است ، ضمن آنكه مصنوعى و تقلبى نيست ، « 4 » مىتواند سارى و ماندگار گردد . انتقال هنرى كه از مبدأى مذهبى تراويده ، صرف‌نظر از اخلاقى بودن آن ، بسيار آسان و يا دست‌كم عام‌پسند است . هنر حقيقى نيازمند هيچ پيرايشى نيست و نتيجهء آن ابداع و اختراعى آگاهانه است ؛ بر خلاف هنر تقلبى كه پر زرق و برق است و زمينه فساد ، زياده‌خواهى ، سيرىناپذيرىِ لذات و تضعيف قواى معنوى بشر را به همراه دارد . اين هنرِ فاسدِ اغواگر به دليل آنكه ريشه‌اى پست و نازل دارد ، هرگز تشنگى صاحبان و دوستداران هنر را رفع نمىكند ، بلكه بر آن نيز مىافزايد . « 5 » به تعبير قرآن كريم :\r\nفَمَا ذَا بَعْدَ الْحَقِّ إِلَّا الضَّلالُ . « 6 »\r\n\r\n\r\n","description":"","footnote":"\r\n( 1 ) . ابن كثير دمشقى ، البداية و النهاية ، ج 10 ، ص 327 ؛ فسوى ، المعرفة و التاريخ ، ج 2 ، ص 103 و ج 3 ، ص 177 و 178 .\r\n( 2 ) . از دعاهاى حضرت زهرا عليها السلام است .\r\n( 3 ) . ابن اثير ، اسد الغابة فى معرفة الصحابة ، ج 4 ، ص 144 ؛ ابن حجر عسقلانى ، الإصابة فى تمييز الصحابة ، ج 5 ، ص 387 و 478 .\r\n( 4 ) . لئون تولستوى ، هنر چيست ، ترجمه كاوه دهقان ، ص 132 و 133 .\r\n( 5 ) . همان ، ص 203 .\r\n( 6 ) . يونس ( 10 ) : 32 .\r\n","page_name":" 183 ","page_number":183},
  {"content":"\r\n\r\nو بعد از حقيقت جز گمراهى چيست ؟\r\nوَ مِنَ النَّاسِ مَنْ يَشْتَرِي لَهْوَ الْحَدِيثِ لِيُضِلَّ عَنْ سَبِيلِ اللَّهِ بِغَيْرِ عِلْمٍ . « 1 »\r\nو برخى از مردم كسانىاند كه سخن بيهوده را خريدارند تا [ مردم را 
  ] بى [ هيچ 
  ] دانشى از راه خدا گمراه كنند .\r\nطبق استنادِ منابع تفسيرى ، اين آيات در باره آواز و آلات موسيقىِ مربوط به آن است كه چون ميان فقها ديدگاه‌هاى مختلفى وجود دارد ، مىبايد به سيرهء عملى پيامبراكرم صلى الله عليه و آله ، سيرهء عملى ائمه اطهار عليهم السلام و يا سيرت صحابه و خلفاى اسلامى پرداخت .\r\n\r\nنظر اسلام دربارهء هنر\r\nاكنون كه جايگاه هنر در اسلام و انواع هنر اصيل و غير آن مشخص شد ، مىبايد نظر كلى اسلام در باره اصل هنر را نيز جويا شويم تا بتوانيم به بسيارى از پرسش‌هاى اساسى تاريخ تمدن اسلامى پاسخ دهيم .\r\nهمواره دو ديدگاه مخالفان و يا طرفداران هنر براى نفى يا اثبات حرمت و يا حلّيت هنر در مقابل هم صف‌آرايى كرده و مقالات و آثار بىشمارى را نگاشته‌اند . از آنجا كه پرداختن به همه آراء و ديدگاه‌هاى اين دو جريان فكرى بسيار پردامنه است و در اين مجال مختصر نمىگنجد ، تنها به اختصار به كلياتى اشاره خواهد شد .\r\nبا بررسى تاريخ هنر مىتوان به نيكى دريافت كه همواره هنر با ساده‌ترين شكل خود در خدمت دين اعم از الهى و غير الهى بوده است . ساده‌ترين شكل معمارى معابد و سروده‌هاى مذهبى و شمايل‌نگارى و اشكال مختلف هنرهاى نمايشى و آيينى و يا آثار تجسمى و صنايع دستى ، با دين‌هاى الهى و غيرالهى ارتباطى تنگاتنگ داشته‌اند . پيكره‌تراشان زبده در خدمت بت و اصنام ، شمايل‌نگاران برجسته در خلق تصاوير مذهبى و الهه‌هاى خيالى و شبيه‌سازان موجودات زنده نيز مدتى در كنار ساير بخش‌هاى تمدنى مىكوشيدند و بخشى از شادخوارى ، لهو و لعب و خوشگذرانى گروه فاسقان را تأمين ، و از اين‌سو مظاهر يكتاپرستى را كم‌رنگ كرده بودند . ساختمان معابد به بهترين شكل ممكن بنا مىشد و هنرهاى تجسمى نيز در زيباسازى محيط بسيار نقش‌آفرين بودند .\r\n\r\n\r\n","description":"","footnote":"\r\n( 1 ) . لقمان ( 31 ) : 6 .\r\n","page_name":" 184 ","page_number":184},
  {"content":"\r\n\r\nوضع به همين‌گونه بود ، تا اينكه پيامبراسلام صلى الله عليه و آله آخرين دين آسمانى را به زمينيان ارزانى داشت . در اين دوره نيز همچنان قريب 360 بت كوچك و بزرگ فقط در كعبه جاى داشتند و تمام ديوارهاى آن با شمايل‌نگارى پيامبران پيشين و حضرت مريم عليها السلام منقوش بود . در اين شرايط ، قرآن بر پيامبراكرم صلى الله عليه و آله نازل شد و همه آنچه در خدمت شرك و بت‌پرستى بود ، نفى كرد . طرد تفكر بت‌پرستى بدون نفى بت‌سازى ، بىفايده به نظر مىرسيد ، « 1 » از اين رو ابتدا قرآن و سپس مفاهيم اساسى اسلام در برابر هنر شمايل‌نگارى و مجسمه‌سازى موضعى تند گرفت كه نه به معناى نفى هنر مجسمه‌سازى ، بلكه به معناى طرد و نفى اسباب بت‌پرستى بود . موضع پيامبراكرم صلى الله عليه و آله در شكستن بت‌هاى كعبه و عدم‌تعرض ايشان به تصاوير حضرت مريم عليها السلام و حضرت عيسى عليه السلام خود بيانگر آن است كه اسلام خطرى را از سوى تصويرگرى مقدس احساس نمىكرد .\r\nدر اين ميان پرسش‌هاى اساسى از سوى انصار و مهاجرين مبنى بر نفى هنر مگر مجسمه‌سازى و تصويرگرى مطرح نشد . در واقع آنچه بيشتر مورد نهى قرار گرفت ، نقاش و پيكره‌تراش بود « 2 » كه با تمامى قوا در خدمت بت‌پرستى و شرك و همه مظاهر مربوط به آن بودند .\r\nالبته در تفسير موقعيت تاريخى صدر اسلام و موضع آن نسبت به هنر به معناى عام نبايد موقعيت جغرافيايى و فرهنگى شبه جزيره را فراموش كرد ؛ چراكه تسلط آب و هواى خشك و بيابانى و نبود اركان اصيل تمدنى ، بر محدوديت فراوان مفاهيم هنرى افزوده بود . هنرهاى تزئينى ناشى از اميال زيباجويانه بشر نيز كمتر وجود داشت . اما ساليانى پس از رحلت پيامبراكرم صلى الله عليه و آله و گسترش فتوحات و آشنايى مسلمانان با مظاهر تمدنى ساير سرزمين‌هاى فتح‌شده ، نوع نگرش اعراب مسلمان به هنر تغيير يافت و بدين‌رو ملاك قرآن براى تمييز ميان هنر واقعى و اصيل و هنر فاسد و اغواگر كافى بود . بهت و تحسين فاتحان نخستين نسبت به شكوه معمارى ، تصويرگرى و صنايع ظريف به نيكى در منابع تاريخى آمده است . « 3 » بىترديد در عصر فتوحات و گسترش فرهنگ و تمدن اسلامى نخستين تجليات هنر اسلامى و تغيير نگرش هنرمند مسلمان ، در ساختن مساجد نمودار شد . مسجد به عنوان خانهء خدا همايش\r\n\r\n\r\n","description":"","footnote":"\r\n( 1 ) . احمد امين ، ظهر الاسلام ، ص 355 .\r\n( 2 ) . در اينجا مىبايد مباحث فقهى را از مبانى نظرى تفكيك كرد ؛ زيرا مباحث فقهى با چارچوب خاص خودنيازمند بررسى عميق‌تر است .\r\n( 3 ) . احمد امين ، ظهر الاسلام ، ص 354 و 355 .\r\n","page_name":" 185 ","page_number":185},
  {"content":"\r\n\r\nشكوهمندترين مظاهر هنر اسلامى است ، با مناره‌ها و گنبدها و طاق‌هاى سر به فلك كشيده و ايوان‌هاى فراخ و دلگشا و كتيبه‌هاى مزيّن به نام جلاله اللَّه و نام مبارك محمد صلى الله عليه و آله و آيات و سوره‌هاى قرآن كريم كه همه به گونه‌اى ، ملهم از تشويق‌هاى قرآن در باره دقت در زيبايى خلقت و پرستش خداى واحد است . اين تفكر ، نوع نگاه هنرمندان مسلمان و يا حتى هنرمندانى را كه مسلمان نبودند ، اما در فضاى اسلامى سير كردند ، تغيير داد . زيباترين تعبيرات قرآنى سرمشق خوب ديدن و بديع تفسير كردن را فراروى هنرمند قرار داد . « 1 » مضامين و قالب‌هاى هنرى تغيير كرد و مفاهيم جديد ارزشى جانشين اصول نامتعارف پيشين شد . عدم سخت‌گيرى و تنگ‌نظرى مسلمانان در به‌كارگيرى هنرمندان ساير سرزمين‌ها چون بيزانسىها و ايرانىها موجب شد تا خيل عظيمى از اين هنرمندان به دربار خلفاى اسلامى راه يابند و در پردازش هنر معمارى و كاشىكارى سرآمد روزگار شوند . از اين پس با تطهير هنر آلوده به تدريج هنر متعالى پديد آمد و به شاخه‌هاى مختلف تقسيم شد .\r\nهرچند اين جايگزينى به معناى محو هنر غيراصيل نيست ، بلكه همواره سراب و شبه هنر در عصرهاى مختلف جامعه باقى ماند و اسلام كوشيد با طرح چارچوبى متقن ، هنرِ برخاسته از هوى و هوس انسانى و يا منشأ نامتبرك دنيايى را رد كرده ، به جاى آن هنر هدفمدار ، متعالى و مباح را بنشاند .\r\nافزون بر معمارى ، هنر خطاطى نيز از عرصه‌هايى بود كه ضمن تجلى خلّاقيت مىتوانست همهء ذوق ، ابداع و تعقلِ توأم با احساس هنرمند مسلمان را نمايان كند . تحول نگارش ساده ، به خط زيبا و فنى كوفى و بعدها تغيير آن به خط نسخ ، نستعليق و شكسته نستعليق و كاربرد تزئينى آن بسيار حايز اهميت است . « 2 » در دوره‌اى كه مىرفت هنرهاى اسلامى جايگاه خود را بازيابد ، هنر خطاطى به بهترين جايگاه خود رسيده بود و اين هنر توانست به بهترين صورت در عالىترين قالب صورى ، ظاهرى و انتزاعى نمود و گيرايى شگرفى از خود بر جاى نهد . كاربرد خط و خطنگارى هنرى و نقش اسليمى در پى تحريم و توقف تنديس‌سازى و صورتگرى ، رشد بيشترى يافت . آنچه توانست بر اقبال خطنويسان بيفزايد ، توجه قرآن كريم به موضوع قلم و كاربرد آن بود\r\n\r\n\r\n","description":"","footnote":"\r\n( 1 ) . الحشر ( 59 ) : 24 .\r\n( 2 ) . بنگريد به تحقيق عالمانهء آن مارى شيمل ، خوشنويسى و فرهنگ اسلامى ، ترجمه اسدالله آزاد .\r\n","page_name":" 186 ","page_number":186},
  {"content":"\r\n\r\nكه ركن خوشنويسى به شمار مىرفت . « 1 » بدين ترتيب خوشنويسى نمودى براى تجلى خداوند و تعاليم اوست و همه پيكره هنر و نمادهاى فرهنگ اسلامى را در خود دارد ؛ « 2 » هنرى كه در حقيقت از حركت قلم خلق مىشود و شريف‌ترين اثر را از خود بر جاى مىنهد . « 3 » كتيبه‌هاى زيباى حاوى پيام‌هاى منثور و منظوم قرآن به همراه نام انبيا و احاديث شريف پيامبراكرم صلى الله عليه و آله يا اسامى حكمرانان و يا هنرمندان و خطاطان ، بخش علمى و ماهيت تمدن اسلامى را مىسازند . « 4 »\r\n\r\nويژگىهاى هنر اسلامى\r\nپس از تغييرات كلى كه در موضوع و محتواى هنر در عرصه تمدن اسلامى ايجاد شد ، هنر متعالى و مقدس پا به عرصهء وجود نهاد . هنر اسلامى داراى ويژگىهايى گرديد كه به اختصار بدين قرار است :\r\n1 . متعهد و راستين : اين ويژگى خلاقيت ، هشيارى ، سازندگى ، اعتلابخشى و جهت‌دهى هنر را براى جامعه اسلامى به ارمغان مىآورد . بنابراين نتيجهء هنر متعهد رشد ، بالندگى و هدفمندى جامعه اسلامى خواهد بود .\r\n2 . روشنى و صراحت : مفاهيم هنر اسلامى ، عام‌فهم است . نبودن ابهام و نقاط تاريك در هنر اسلامى عرصه‌اى روشن ، صريح و بىتكلف را براى هنر اسلامى فراهم مىآورد .\r\n3 . خادم عقيده و ايمان : هنر اسلامى مقوّم عقيده و تحكيم‌بخش ايمان است و از اين طريق مىتواند باور به خداوند و ايمان به هستى او را در ميان مردم تسرّى دهد و قوّت قلب و اعتماد به نفس را در جامعه فزونى بخشد و در مقابلِ اميال شيطانى ، جامعه را مقاوم مىسازد . « 5 » 4 . هدفمند و متعالى : در عرصه هنر اسلامى نه خالق هنر ، نه محصول و نه مصرف‌كننده آن\r\n\r\n\r\n","description":"","footnote":"\r\n( 1 ) . ن وَ الْقَلَمِ وَ مَا يَسْطُرُونَ . ( القلم ( 68 ) : 1 و 2 . )\r\n( 2 ) . براى آگاهى بيشتر در باره منزلت هنر خوشنويسى در اسلام بنگريد به : آن مارى شيمل ، خوشنويسىو فرهنگ اسلامى ، ترجمه اسدالله آزاد .\r\n( 3 ) . سعيدى رضوى ، بينش اسلامى و پديده‌هاى جغرافيايى ، ص 151 .\r\n( 4 ) . براى آگاهى بيشتر در باره نقش سمبوليك خط بنگريد به : هربرت ريد ، كتاب هنر ، ترجمه يعقوب آژند ، ص 547 و 548 .\r\n( 5 ) . بنگريد به : على قائمى ، ديدگاه اسلامى هنر ، ص 115 و 116 .\r\n","page_name":" 187 ","page_number":187},
  {"content":"\r\n\r\nبىهدف و سردرگم نيستند . هدف هنر اسلامى رسيدن به قرب الى الله است و اين هدف براى همهء كسانى كه در معرض هنر ناب اسلامى قرار مىگيرند ، قابل حصول و شهود است .\r\n5 . پايا و ماندگار : از آنجا كه منشأ هنر اسلامى فطرت آدمى و اساس آن تعاليم قرآنى و الهى است ، جاودانگى در اصل هنر اسلامى موج مىزند . هنرمند مسلمان به‌تمامى مىكوشد تا بهترين محصول را به جامعه عرضه كند ؛ محصولى كه گنگ و نامفهوم نيست و بينندگان و يا شنوندگان آن ، همهء پيام هنرمند را دريافت مىكنند . بنابراين براى هميشه تاريخ زنده ، پويا و پرتحرك است .\r\n6 . اخلاقى بودن : هنر اسلامى هرگز برخاسته از اميال زودگذر بشرى نيست ، بلكه با نگاهى آسمانى به جستجوى زيبايى پرداخته ، بهترين پيام‌هاى اخلاقى را به جامعه عرضه مىدارد .\r\n7 . بر آمدن از يك حقيقت اعتقادى : هنر اسلامى اهدافى و الا را دنبال مىكند و همه‌جا را تجلى ذات اقدس او مىبيند .\r\n8 . وسيله‌اى براى رسيدن به قرب الهى : در سايه‌سار هنر اسلامى مىتوان به مجهولات جهان خلقت پى برد . بر پايه اين تلقى ، هنر اسلامى نردبان معرفت الهى است .\r\n9 . اميدبخش و پرنشاط : هنر اسلامى زايل‌كنندهء نااميدى و افسردگى ، پرتحرك و موجَد حركت است ، از اين رو ضمن از ميان بردن درد و رنج ، نور و اميد به دل‌ها مىتاباند و نجات‌بخش حيات جمعى و فردى است .\r\n10 . مردمى و همگانى : اين هنرِ عام‌فهم و عموم‌پسند در خدمت مردم و براى آنهاست ، ازاين‌رو از متن جامعه بر مىخيزد و همه آحاد ملت را در بر مىگيرد . « 1 »\r\n\r\nهنر اسلامى از آغاز تا فروپاشى عباسيان\r\n\r\n1 . هنر اسلامى از آغاز تا عصر امويان\r\nرشد و گسترش هنرهاى اسلامى به گونه‌اى سريع و شگرف بود كه نمونه و شبيه آن در تاريخ كمتر يافت مىشود . بىترديد در زمان استقرار حكومت پيامبراكرم صلى الله عليه و آله در مدينه ، از هنر به معناى خاص آن كمتر اثرى وجود داشت . البته بخش‌هاى مرتبط با صنايع دستى و يا فلزكارى و منسوجات خالى از تجليات هنرى نبود ، اما بىگمان به‌دليل عدم تداخل اين بخش با فرايند شكل‌گيرى هنر دينى\r\n\r\n\r\n","description":"","footnote":"\r\n( 1 ) . بنگريد به : كارل جى دورى ، هنر اسلامى ، ترجمه رضا بصيرى ، ص 123 ؛ غلامرضا اعوانى ، « تجلى جمال الهى در آئينه خيال » ، فصلنامه هنر ، ص 86 ؛ على قائمى ، ديدگاه اسلامى هنر ، ص 117 .\r\n","page_name":" 188 ","page_number":188},
  {"content":"\r\n\r\nبه معناى اخص ، چندان مورد توجه مورخان و محققان نبوده است ، مگر در دو زمينه مجسمه‌سازى و معمارى كه مورد اول به سبب خدمت نمودن به آيين بت‌پرستى خيلى زود تعطيل شد و معمارى نيز به‌دليل ساختار شهرى مدينه با ساختمان‌هاى خشن و محقر ، بسيار ساده و ابتدايى بود . حتى در مكه به عنوان شهر مذهبى ، كعبه چيزى بيشتر از يك متوازى السطوح فاقد تزئينات نبود . البته جامه‌پردازى در حرم كعبه با پارچه‌هاى رنگارنگ نوعى قداست را بر حسب زيبايى بصرى به ذهن متبادر مىكرد ، اما منابع تاريخى صدر اسلام و يا پيش از آن ، در مورد واكنش‌هاى زيباشناسانه مردم نسبت به كعبه و تزئينات پارچه‌اى آن ، اطلاع كمترى به دست مىدهند . افزون بر اين ، آگاهىهاى ما از خانه‌هاى تجار مكه و يا ثروتمندان مدينه به قدرى مغشوش است كه نمىتوان در اين باره به‌صراحت قضاوت كرد .\r\nبا اين همه ، طبق نظر محققان در دوران ده ساله هجرت تا رحلت پيامبراكرم صلى الله عليه و آله مظاهر ابتدايى هنر اسلامى شكل گرفت . در اين مظاهر مىتوان به چهار عنصر مهم اشارت كرد :\r\n1 . بناشدن نخستين مسجد به عنوان محل عبادت مسلمانان .\r\n2 . شكل‌گيرى خانه پيامبر صلى الله عليه و آله در كنار مسجد .\r\n3 . پرهيز از شبيه‌سازى و تجسم تصويرى موجودات زنده .\r\n4 . نگارش و ثبت قرآن كه ارجمندترين منبع معارف اسلامى است .\r\nهمهء آنچه تحت عنوان هنر معمارى صدر اسلام در ادبيات مكتوب تاريخى ثبت شده ، از سادگى وضعيت زندگى در عربستان حكايت دارد ، ليكن با گسترش پيروزىهاى مسلمانان در ايران ، شام ، مصر و شمال آفريقا ، آنان با جهانى از هنرهاى زيبا و فنون دقيق آشنا شدند . در پرتو تعليمات اسلامى خشونت و بدويت اعراب مسلمان ، به لطف و ذوق سرشار هنرى مبدل شد و از اين همه هنرهاىِ ارمغانى - كه با عنصر وحدت‌بخش ايمان و نگرشى توحيدى تعديل شده بود - در ادوار بعدى سبك‌هاى نوين و شاهكارهاى جالب و حيرت‌انگيز ابداع شد .\r\nاين ذوق سرشار و پرمعنا آثار بديع خويش را در همه اقطار اسلامى گسترانيد و هنرمندان چيره‌دست از نژادها و مليت‌هاى مختلف ، استعداد محلى و ابتكارات خارجى را درآميخته ، پديده‌هايى را آفريدند و براى آيندگان به دست تاريخ سپردند .\r\n\r\n2 . هنر اسلامى در عصر خلفاى اموى\r\nعصر امويان با خلافت معاويه ( 60 - 41 ق ) آغاز و به مروان دوم ملقب به حمار ( 132 - 127 ق )\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nمنتهى شد . مركز خلافت امويان در سراسر اين دوره شام بود . نزديكى دربار خلافت امويان به مناطق تحت نفوذِ بيزانس موجب شد تا در برخى مسائل فرهنگى و تمدنى متأثر از آنان باشند و حضور بسيارى از نسطوريان در دربار امويان بر روند گرايش به بيزانس افزود .\r\nعلاوه بر اين ، به دليل ساختار قومى و قبيله‌اى امويان و نيز تفاخر خلفا به مكانت قبيله‌اى ، همچنان فرهنگ عربى و ارزش‌هاى جاهلى در ميان آنها وجود داشت ؛ تا جايى كه مىتوان دوره امويان را عصر عربى با رويكردى قبيله‌اى و بدوى دانست . بدين ترتيب تمدن عصر امويان درعين‌حال كه تازه و داراى مضامين اسلامى بود ، سنتى و كهن نيز مىنمود . « 1 » گرايش امويان به تجمل‌گرايى و جمع‌آورى ثروت و نعمت « 2 » نظر آنان را به سمت نزديك‌ترين همسايگان متمدن خود بيزانس و ايران معطوف نمود . « 3 » از اين پس بيشتر مظاهر هنرى به ويژه معمارى در اين عصر تحت‌تأثير هنر بيزانس قرار گرفت و سهم زيادى از جهان يونانى به ارث برد .\r\nبدين‌رو واژگان هِلنى با شدت و ضعف جايگاه خود را در ادبيات اسلامى بازيافتند . « 4 » بيشترين عناصر بناسازى و معمارى در اين عصر ، ستون ، طاق‌نما ، گنبد ، سنگ و آجر همراه با تنوع عناصر بومى در مناطق مختلف بود كه متناسب با شرايط جغرافيايى تغيير مىكرد .\r\nسفالگرى ، عاج‌كارى ، منسوجات و فلزكارى در عصر امويان تغييرات بسيارى يافت . « 5 » مكشوفات سيمين و برنزى متنوع عصر اموى عمدتاً از تركيب هنر بيزانسى - ساسانى با نمادهاى اسلامى حكايت دارد . هنرهاى تزئينى و گچكارىهاى بديع اين دوره نشان‌دهنده حمايت خلفاى اموى از هنر و هنرمندانى است كه براى حفظ برخى از سبك‌هاى هنرى ، بسيار مىكوشيدند .\r\nميناكارى و فلزكارى تنها براى ساخت اجناس عالى كاربرد داشت . « 6 » تعدادى از آثار فلزى شاخص عصر اموى چون بخورسوز برنزى « 7 » - كه به شكل مرغ شكارى با سرى بزرگ و بال‌هايى پهن تهيه شده - و يا ابريق ( كوزه ) برنزى زيبا با تركيب هنرى ساسانى - اسلامى و دارا بودن نقش‌مايه‌هاى\r\n\r\n\r\n","description":"","footnote":"\r\n( 1 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 19 .\r\n( 2 ) . جرجى زيدان ، تاريخ تمدن اسلام ، ترجمه على جواهر كلام ، ص 63 .\r\n( 3 ) . هربرت ريد ، كتاب هنر ، ترجمه يعقوب آژند ، ص 564 .\r\n( 4 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 9 .\r\n( 5 ) . كارل جى دورى ، هنر اسلامى ، ترجمه رضا بصيرى ، ص 33 .\r\n( 6 ) . س . م . ديماند ، راهنماى صنايع اسلامى ، ترجمه عبداللَّه فريار ، ص 157 .\r\n( 7 ) . اين اثر در موزه برلين موجود است .\r\n","page_name":" 190 ","page_number":190},
  {"content":"\r\n\r\nشگرف آن ؛ جملگى گوياى تغيير نگرش هنرمند مسلمان در پردازش هنر اسلامى است ؛ بدين بيان اشياى تجملى سريانى و يا ايرانى پيش از اسلام ، با كاربرد تجملى براى فرمانروايان و يا حاكمان عمدتاً از جنس طلا و يا نقره مرغوب تهيه مىشد . « 1 » اما از اين پس هنرمند مسلمان به‌دليل برخوردارى از بينش اسلامى و حرمت نهادن و يا كراهت داشتن از پردازش هنرهاى تجملى ، عمده وسايل و اشياء را با رويكردى كاربردى و البته از جنس برنز و يا فلزهاى كم‌بها تهيه مىكرد .\r\nسفالگرى در عصر امويان از اهميت و جايگاه كمترى برخوردار بود . از آثار مكشوف سفالين اين عصر چنين بر مىآيد كه علاوه بر نقوش ساده گياهى كه متأثر از هنر رومى است ، نگارش خط عربى « 2 » به روى اشياى سفالينْ ابداعى بود كه در اين دوره آغاز شد و در دوره‌هاى بعد گسترش يافت .\r\nپارچه‌بافى و صنعت منسوجات نيز در عصر اموى بسيار پويا بود . وجود پارچه‌هاى زيباى الوان با نقش‌مايه‌هاى نباتى و آرايه‌هاى حيوانى متأثر از هنر ايرانى ، از تغيير تدريجى مفاهيم هنر پارچه‌بافى در اين دوره دلالت دارد . آنچه اين فرض را تقويت مىكند ، كتيبه‌هاى بافته‌شده بر حاشيه لباس‌هاى فاخر خلفا و يا كارگزاران بزرگ اموى است كه به « طراز » شهره است . چند كارخانه بزرگ پارچه‌بافى در ايران ، شام و مصر قرن‌ها رداها و پوشاك خليفه و امرا و بزرگان دربار اموى و بعدها عباسيان را تهيه مىكردند .\r\nيكى از مهم‌ترين حكمرانان اموى ، عبدالملك بن مروان است كه به دليل اقداماتش در تاريخ تمدن اسلامى نامبردار است . او ضمن اينكه ديوان‌هاى اسلامى را به وحدت نگارش واداشت و همه ديوان‌هاى اسلامى را به عربى برگرداند و همچنين ضرب سكه طلاى اسلامى را معمول داشت ، فرمان داد طِرازهاى رومى را به زبان عربى برگردانند . اين امر به خوبى نشان مىدهد كه تا زمان وى كتيبه‌هاى لباس‌هاى فاخر خلفا و كارگزاران بزرگ اموى به زبان رومى نوشته مىشد .\r\nاگر امويان در نقاشى و پيكرتراشى و يا فلزكارى به نظر ناموفق و بىسليقه بودند ، اما در معمارى و شهرسازى از خود نامى نيك بر جاى نهادند ؛ چنان‌كه به دليل ويژگىهاى برجسته معمارى ، اين دوره از ساير دوره‌هاى قبل و بعد متمايز شده است . « 3 » آنچه در ذيل خواهد آمد ، برخى\r\n\r\n\r\n","description":"","footnote":"\r\n( 1 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 50 .\r\n( 2 ) . س . م . ديماند ، راهنماى صنايع اسلامى ، ترجمه عبداللَّه فريار ، ص 157 .\r\n( 3 ) . كارل جى دورى ، هنر اسلامى ، ترجمه رضا بصيرى ، ص 25 .\r\n","page_name":" 191 ","page_number":191},
  {"content":"\r\n\r\nاز آثار بسيار زيباى معمارى دوره اموى است :\r\n1 . قبة الصخرة : اين بنا تجلى زيبايى هنر معمارى در دوره امويان است كه در سال 71 هجرى « 1 » و به روايتى سال 68 هجرى « 2 » در بيت‌المقدس به اتمام رسيد . نزديكى اين صخره به مسجدالأقصى « 3 » محل معراج پيامبراكرم صلى الله عليه و آله بر اهميت و جايگاه آن افزود . اين بناى باشكوه كه در عهد عبدالملك بن مروان خليفه اموى ساخته شد ، « 4 » تلفيقى شگرف و پرمايه از هنر اسلامى - رومى - قبطى است . گنبد مركزى بلند ( 20 متر قطر ، 25 متر ارتفاع ) و دو جداره چوبى و مطلّاى اين بنا با پنجره‌هاى عالى و دوازده ستون مرمرى با سرستون‌هاى كهن به همراه سقف شيبدار هشت ضلعى ، عمارتى زيبا را درانداخته كه در نوع خود بىنظير است . تزئين اين عمارت نيز بسيار غنى و پرمايه است . با وجود تعميرات متعددى كه اين بنا داشته ، هرگز ظاهر آن تغييرى جدى نپذيرفته است . مهم‌ترين ويژگى قبةالصخرة ، پيروى از شيوه‌هاى تلفيقى معمارى و كاربرد تزئينات آن است ؛ « 5 » چنان كه معمارى آن متأثر از هنر بيزانس ، نقش‌مايه‌ها و كتيبه‌هاى منقش به آيات قرآن كريم متأثر از ايدئولوژى اسلامى و نيز موزائيك‌كارى با تركيب هنرى با نقش‌مايه‌هاى ايرانى ، جملگى گواه اثرپذيرى هنر امويان از ساير سرزمين‌هاى اسلامى است .\r\n2 . مسجد جامع دمشق : اين مسجد يكى از بناهاى تمام‌عيار اسلامى است كه زير نظر و با همكارى هنرمندان ايرانى ، هندى ، رومى و مصرى ساخته شد . زيبايىهاى اين مسجد بسيار شگفت‌انگيز و درخور تحسين است . گنبد ، محراب و منبر آن با تزئينات بديع و آرايه‌هاى شگرف يكى از بهترين مظاهر هنر اسلامى - رومى را ترسيم كرده است . عظمت و شكوه تاريخى بناى اين مسجد تا به امروز پابرجاست . ويژگىهاى مسجد جامع اموى از اين قرار است :\r\nيك . دارا بودن مقصوره ، يعنى محوطه‌اى خاص در وسط ديوار رو به قبله كه براى عبادتگاه\r\n\r\n\r\n","description":"","footnote":"\r\n( 1 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 20 .\r\n( 2 ) . تالبوت رايس ، هنر اسلامى ، ترجمه ماه ملك بهار ، ص 1 .\r\n( 3 ) . الاسراء ( 17 ) : 1 .\r\n( 4 ) . مقدسى ، احسن التقاسيم فى معرفة الاقاليم ، ص 145 ؛ ابن فقيه همدانى ، مختصر البلدان ، ص 97 .\r\n( 5 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 25 - 23 .\r\n","page_name":" 192 ","page_number":192},
  {"content":"\r\n\r\nامام جماعت ( يا خليفه ) در نظر گرفته مىشد . « 1 » دو . داشتن مناره ، تا بر فراز آن مؤذّن در ساعت معينْ مردم را به اداى فريضهء نماز دعوت كند .\r\nسه . دارا بودن محراب به معناى جايگاه و جهت كرنش و سجده‌گاه .\r\nافزون بر ساخت مساجد و بناهاى مذهبى كه به امويان منسوب است ، برخى اماكن غيرمذهبى نيز از آثار معمارى اين دوره به شمار مىآيد . علاقهء خلفاى اموى به شاهان ساسانى و اكاسرهء روم خيلى زود آنها را به سلاطين اسلامى مبدّل نمود . اين تقليد ، در امور قصرسازى و پرداختن به تزئينات آن بيشتر بود . در واقع مفاهيم جديد و مضامين تزئينى بازتابى از انديشه‌ها و حالات شاهان اموى است . صرف‌نظر از شمار زياد اشياى منقور و منقوش عصر اموى كه از قصرها و كاخ‌هاى ايشان به دست آمده ، اصلىترين آثار اين دوره را مىتوان در چند نمونهء خاص بررسى كرد . آنچه در پى مىآيد بخشى از اين آثار است كه به دليل دارا بودن مضامين هنرى در تاريخ امويان بسيار حايز اهميت است :\r\n1 . قصر عَمره : اين قصر به فرمان وليد بن عبدالملك در سال 94 هجرى ساخته شد ، تجلى تركيب و تلفيق هنر ساسانى و يكى از نمونه‌هاى برجسته هنر اموى به شمار مىآيد و عهد ساسانى و بيزانس را به گونه‌اى زيبا در خود داراست . « 2 » پيكره‌اى كه در قصر عَمره موجود است ، مؤيد اين مدعاست . اين پيكره ، فرمانروايى را نشسته بر تختى نشان مىدهد كه هاله‌اى به دور سر و ردايى بلند بر تن دارد و ملازمانى در دو سوى او هستند .\r\nديوارهاى اين قصر مزيّن به تصاوير « 3 » و اشكال مجازى ، مناظر زندگى روزانه و تصاوير حيوانات و نقوش نباتاتى است كه با اسلوب يونانى ترسيم شده و تعبيرات ايرانى و هندى را نيز در خود دارد . چنان كه تصويرگرىهاى بديع اين قصر بيانگر ظرافت هنرمندان اين دوره است . يكى از شگفتىهاى اين قصر ، سقف فلكى آن است كه با علايمى از موجودات كيهانى و مجموعه ستارگان و تصاوير بديع فضايى مزين شده است .\r\n2 . قصر الحير شرقى : اين قصر تجلى اوج معمارى هنر عصر اموى است . اشكال به‌كارگرفته در اين كاخ ، تزئينات عالى ، چشم‌انداز فوق‌العاده و تصاوير مختلف آن بسيار حايز اهميت است .\r\nساختار و تركيب بناهاى آن ، شهرى كوچك با همه تجهيزات را به ذهن تداعى مىكند . افزون بر اين ، شيوه آبرسانى و مهمانخانه‌هاى باشكوه آن نيز كه در نهايت ظرافت و دقت ساخته شده بود ، بيانگر اوج سليقه هنرمندان اين عصر است .\r\n\r\n\r\n","description":"","footnote":"\r\n( 1 ) . ابن منظور ، لسان العرب ، ج 5 ، ص 267 .\r\n( 2 ) . براى آگاهى بيشتر بنگريد به : كارل جى دورى ، هنر اسلامى ، ترجمه رضا بصيرى ، ص 29 - 26 .\r\n( 3 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 42 .\r\n","page_name":" 193 ","page_number":193},
  {"content":"\r\n\r\n3 . قصر خرّانه : يكى ديگر از نمونه‌هاى عالى معمارى غيرمذهبى امويان قصر خرّانه است . به لحاظ موقعيت جغرافيايى ، اين قصر در بالاى تپه‌اى در اردن قرار گرفته است . آرايه‌هاى به‌كاررفته در آن ايرانى - عربى است . « 1 » كتيبه‌هاى مخطط موجود در آن ، تاريخ و هدف ساخت قصر را نشان مىدهد .\r\n4 . قصر المشَتّى : اين قصر - كه نامش در لغت به معناى اردوگاه زمستانى است - نمونه عالى معمارى اموى و قصرهاى بيابانى اين دوره است كه سراسر هنر تركيبى بيزانسى - ساسانى در آن موج مىزند . « 2 » اصل بنا به تقليد از معمارى ساسانى ساخته شده و تالار تشريفات آن نشانه‌هاى نفوذ معمارى بيزانسى را در خود دارد . « 3 » از ديگر بناهاى مشهور عصر اموى رُصافه ، قصر الحير غربى و خَربَةُ المُفجر است كه از حيث پيكره‌ها ، نقاشىها ، ديوارنگارىها ، كاشىكارى ، موزاييك‌هاى فراوان و تزئينات سنگى شهرت دارند .\r\nبا اين توصيف در يك جمع‌بندى مىتوان هنر اموى را هنرى برگرفته ، اقتباسى و تلفيقى دانست . « 4 » به ديگر بيان ، امويان برخى از مفاهيم شمايل‌نگارى و اشكال معمارى و تزئينى خود را از سرزمين‌هاى فتح‌شده به عاريت گرفته ، با ذوق و سليقه هنرمندان اسلامى درآميختند و برخى مفاهيم نوين را به وجود آوردند . از همين روى شايد بتوان ادعا نمود ، دوره امويان عصرى است كه در آن سنت‌هاى هنرى تمدن اسلامى پايه‌گذارى شد و برخى نيز شكل گرفت و اشكال آن منسجم‌تر شد و سپس به ساير دوره‌هاى خلافت اسلامى تسرى يافت .\r\nويژگىهاى هنر عصر اموى بدين شرح است :\r\nيك . مضامين هنرى اين دوره بيشتر تلفيقى است كه بخشى از بيزانس و بخشى ديگر از شرق به ويژه سرزمين ايران گرفته شده است .\r\nدو . مضامين هنرى عصر اموى بازنمايى نوعى تفنن و تفريح است ؛ چنان كه در تصاوير اين دوره بيشتر رامشگران و خنياگران ، باده‌گساران و بندبازان ، صحنه‌هاى شكار ، كِشتى و آب‌تنى و بازىهاى دريايى وجود داشت .\r\n\r\n\r\n","description":"","footnote":"\r\n( 1 ) . همان ، ص 38 .\r\n( 2 ) . س . م . ديماند ، راهنماى صنايع اسلامى ، ترجمه عبداللَّه فريار ، ص 27 .\r\n( 3 ) . ارنست كونل ، هنر اسلامى ، ترجمه هوشنگ طاهرى ، ص 19 .\r\n( 4 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 52 .\r\n","page_name":" 194 ","page_number":194},
  {"content":"\r\n\r\nسه . نقاشىهاى تزئينى و كاربرد تصاوير انسانى توأم با تصاوير گياهى در بيشتر تصاوير و نقش‌مايه‌هاى اين دوره موجود است .\r\nچهار . تنديس‌هاى اين دوره چندان با كيفيت نبوده و بيشتر ملهم از ايران و آسياى مركزى است .\r\n\r\n3 . هنر اسلامى در عصر عباسيان\r\nحكومت امويان در سال 132 هجرى با شكست و فرار مروان بن محمد ، آخرين خليفه اموى « 1 » به مصر منقرض شد و خورشيد اقبال خلافت عباسيان ( 656 - 132 ق ) به مدد ايرانيان دميدن گرفت . « 2 » عباسيان وارث امپراتورى وسيعى شدند كه از شرق و غرب بسيار گسترده بود . نخستين اقدام عاجل منصور ، دومين خليفه عباسى ساخت شهر نوبنياد بغداد و انتقال مركزيت خلافت بدانجا بود . اين اتفاق مهم تأثيرات شگرفى بر همهء ساختار تمدنى عباسيان نهاد و به تبع آن فرهنگ و تمدن اسلامى را نيز از خود متأثر نمود . نزديكى دربار خلافت اسلامى به كانون‌هاى تمدنى ايران و حضور بىشائبهء وزيران دانش‌دوست ايرانى در عرصه علم ، سياست و فرهنگ ، رشد فزايندهء مفاهيم تمدنى را در پى داشت .\r\nآنچه در اين طريق مؤثر مىافتد ، عدم‌جمود فكرى خلفاى نخستين آل‌عباس در نتيجهء امتزاج با ساير فرهنگ‌هاى مجاور جهان اسلام بود كه در اين ميان مربيان و دانشوران ايرانى نقش مهمى برعهده داشتند . از سوى ديگر ، نياز خلفا به طرح مفاهيم جديد از يك سو ، و نداشتن بحران مشروعيت سياسى همچون امويان « 3 » از ديگر سو موجب شد فراغ‌بالى در همهء عرصه‌ها پديد آيد و\r\n\r\n\r\n","description":"","footnote":"\r\n( 1 ) . ثعالبى ، سقوط الدولة الأموية و قيام الدولة العباسية ، ص 211 .\r\n( 2 ) . يوسف العش ، تاريخ عصر الخلافة العباسية ، ص 14 .\r\n( 3 ) . امويان همه اقتدار و مشروعيت سلطه سياسى خود را از قبيله عرب و مسئله پاتريمو نياليسم ( سنت‌گرايى و پدرسالارى كه در نهايت به سلطنت مىرسيد ) مىگرفتند و نه از خلافت راستين پيامبر صلى الله عليه و آله ، از اين رو در تمام دوران خلافت ، امويان با بحران مشروعيت مواجه بودند . اما در مقابل ، آنچه توانست به پيروزى زودهنگام عباسيان بينجامد ، شعارهاى پرمايه و نسب هاشمى بودن آنها بود ؛ امرى كه به مشروعيت مذهبى و سياسى آنها نيز مىانجاميد . عباسيان با طرح وراثت اعمام ، همهء اعتبار پيامبر صلى الله عليه و آله را در ابتدا يك جا در خود جمع كردند . از اين رو ، مدت خلافت امويان كه بر بنياد مشروعيتى كم‌اثر و بىدوام فراهم شده بود ، خيلى زود به‌سر آمد ، اما در عوض خلافت عباسيان با بازتوليد مشروعيت مذهبى خود و تأكيد بر اجداد هاشمى و انتساب به آل‌رسول ، توانست چهار قرن بر سرير خلافت تكيه زند .\r\n","page_name":" 195 ","page_number":195},
  {"content":"\r\n\r\nاين به بالندگى علم و هنر و فرهنگ و تمدن بينجامد . اوج بالندگى تمدن اسلامى كه از عصر منصور ( 158 - 136 ه . ق ) آغاز شده بود ، در دوره هارون الرشيد ( 193 - 170 ه . ق ) و فرزندش مأمون ( 218 - 195 ه . ق ) به‌بار نشست . « 1 » هارون با شارلمان رابطه دوستى برقرار نمود و اين نزديكى به تبادل هدايا و تحف نيز انجاميد . به رغم ظاهر اين پيمان و ارتباطى كه براى جلوگيرى از نفوذ طرفين به خاك يكديگر بود ، بسيارى از مفاهيم فرهنگى - هنرى فرصت انتقال و تبادل‌نظر يافتند . اما اين عصر زرّين با بىدرايتى واپسين خلفاى عباسى به تلخ‌كامى مبدّل شد .\r\nاستقلال سرزمين‌هاى تحت سلطه خلافت عباسى در آغاز نيمه دومِ اين خلافت روى داد و يكى پس از ديگرى بخش‌هاى مهمى چون ايران ، شمال آفريقا و بخش‌هاى مختلفى چون مغرب ، مصر و اسپانيا و مراكز تحت سلطه آن ، اعلام استقلال نمودند و هر يك متناسب با شرايط خود مستقل يا نيمه‌مستقل از دربار خلافت عباسى اداره مىشدند . « 2 » اين امر مهم همچون ساير بخش‌هاى تمدنى ، در رشد هنر اسلامى نيز تأثير مهمى بر جاى نهاد . از اين پس هنر اسلامى در مناطق محلى با محدوديت‌هاى جغرافيايى رشد كرد و همهء مضامين و هويت فرهنگ و هنر بومى را در خود حفظ نمود .\r\nيكى ديگر از جريان‌هاى مهمى كه در عصر ميانى عباسيان شكل گرفت و مفاهيم ديگرى را در هنر اين دوره وارد كرد ، ورود تركان به دستگاه خلافت اسلامى بود . اينان صورت ديگرى از هنر را به جهان اسلام وارد نمودند كه به‌كلى با نمونه‌هاى پيشين خود متفاوت بود . « 3 » نافرمانى غلامان ترك و نارضايتى عمومى از وضعيت سياسى ، اجتماعى و اسلامى دربار و از سويى ضعف خليفگان عباسى ، زمينه ركود و انحطاط دولت ايشان را فراهم آورد . « 4 » در پى اين شرايط ، امير معزالدوله ديلمى امير شيعىِ ايرانىتبار در سال 334 هجرى وارد بغداد شد و با ابقاى خلافت ، قدرت را به دست گرفت . شورش‌هاى داخلى و بحران سياسى - مذهبى جهان اسلام در آستانه قرن پنجم ، دربار اسلامى را دچار ضعف نمود و به تبع اين ضعف و فتور ، هنر و تمدن اسلامى نيز دچار بحران شد .\r\n\r\n\r\n","description":"","footnote":"\r\n( 1 ) . شوقى ضيف ، العصر العباسى الأول ، ص 11 .\r\n( 2 ) . در ايران ، طاهريان ، سامانيان ، صفاريان ، ديلميان ، غزنويان و سلجوقيان ، در شمال آفريقا و اندلس نيزامويان ، اغلبيان ، ادريسيان ، رستميان ، طولونيان ، اخشيديان ، فاطميان و . . . يكى پس از ديگرى اعلام استقلال نمودند . ( بنگريد به : ادموند كليفورد بوسورث ، سلسله‌هاى اسلامى ، ترجمه فريدون بدره‌اى . )\r\n( 3 ) . احمد امين ، ظهر الاسلام ، ص 36 .\r\n( 4 ) . همان ، ص 13 .\r\n","page_name":" 196 ","page_number":196},
  {"content":"\r\n\r\n\r\nيك . عوامل رشد و اعتلاى هنر اسلامى\r\n1 . انتقال مركزيت خلافت اسلامى به بغداد و نقش مهم اين تغيير در تحول هنرهاى اسلامى .\r\n2 . نهضت علمى جهان اسلام و آشنايى با آثار هنرى ساير تمدن‌ها .\r\n3 . حضور وزراى كاردان و طراز اول ايرانى در دربار عباسيان .\r\n4 . اعمال سياست مداراى فرهنگى كه زمينه رشد مفاهيم اساسى هنر بود .\r\n5 . اعلام استقلال سرزمين‌هاى تابعه خلافت اسلامى با حفظ كليت اسلام كه منجر به نفوذ هنرهاى محلى و تقويت مضامين ملى شد .\r\n6 . رقابت حكمرانان محلى براى كسب منزلت علمى و بالا بردن تجليات هنرى كه به دعوت هنرمندان از اقصى نقاط انجاميد .\r\n7 . رشد اقتصاد ، توسعه تجارت و زراعت و تكاثر ثروت به عنوان زمينه‌ساز بروز آثار فاخر هنرى چون كاخ‌هاى زيبا ، مساجد با شكوه ، عمارت‌هاى بديع و ظروف و اشياى تجملى و تزئينى .\r\n8 . اهميت دربار خلافت عباسى به افزايش تشريفات و به كار بردن نشان‌هاى تجملى كه يادگار عصر اكاسره و قياصره را در خود داشت .\r\n9 . توجه خلفا به نمودهاى فرهنگى فاخر ، ممارست به ساخت شهرها و اماكن هنرى بديع و همچنين ترويج استفاده از پوشاك عالى و ملزومات برجسته .\r\n\r\nدو . هنرهاى تزئينى\r\nعلاقه و اهتمام خلفاى عباسى به تجمل‌گرايى در همه منابع گزارش شده است . اين گرايش گاه به شكل افراطى خلفا را بر آن مىداشت تا در استفاده از آثار تجملى ، زينتى و زيبا تمامى تلاش خود را به‌كار بندند . فراخوان هنرمندان از اقطار جهان اسلام نيز به همين دليل بود . نمونه برجسته اين خلفا مهدى ( 169 - 158 ق ) ، محمد امين ( 195 - 193 ق ) و مأمون ( 218 - 198 ق ) است .\r\nمهدى عباسى به پوشيدن لباس‌هاى فاخر ، خوردن غذاهاى متكلف و بخشيدن اموال شهره بود . « 1 » محمد امين نيز هزينه‌هاى گزافى را صرف تجملات و تفريحات و سرگرمى كرد . « 2 » او براى ساخت\r\n\r\n\r\n","description":"","footnote":"\r\n( 1 ) . مسعودى ، مروج الذهب و معادن الجوهر ، ج 3 ، ص 318 ؛ ابن طقطقى ، تاريخ فخرى در آداب‌ملك‌دارى و دولت‌هاى اسلامى ، ترجمه محمد وحيد گلپايگانى ، ص 243 .\r\n( 2 ) . طبرى ، تاريخ الرسل و الملوك ، ترجمه ابوالقاسم پاينده ، ج 12 ، ص 5599 .\r\n","page_name":" 197 ","page_number":197},
  {"content":"\r\n\r\nوسايل تجملى و تفريحى چون كشتىهاى زيبا به شكل اسب ، عقاب ، باز ، فيل و شير مبالغ بسيارى هزينه مىنمود . براى نمونه ، وى تنها براى ساخت كشتى تفريحى به شكل دلفين ، مبلغ سه ميليون درهم خرج نمود . « 1 » در سراسر دوره اول خلافت عباسيان ، شواهد رشد و نفوذ فرهنگ و هنر ايرانى در عرصه‌هايى چون معمارى ، نقاشى ، منسوجات و صنعت به خوبى آشكار است . نقاشىهاى ديوارى قصرهاى عصر عباسى و تصاوير خنياگران و حيوانات ، پرندگان و نباتات به گونه‌اى يادآور هنر عصر ساسانى است . « 2 » يكى از عناصر تزئينى هنر اسلامى كه در دوره عباسيان تحول بسيارى يافت ، خط كوفى بود . با تنزل كاربردى اين هنر شگرف اسلامى ، خطوط ديگرى چون نسخ ، ثلث ، تعليق ، محقق ، « 3 » ريحانى « 4 » و رقاع نيز ابداع شدند « 5 » كه افتخار ابداع بيشتر آنها از آن ايرانيان است . « 6 » در دوره عباسيان توجه به اين خطوط فزونى يافت و متون دينى ، ديوان‌ها و دفاتر دولتى عمدتاً با آنها نگاشته مىشد .\r\nتذهيب‌كارى ، تزئين قرآن و زرنگارى صفحات آن نيز در اين دوره رواج داشت . « 7 » در قرن چهارم به جز قرآن ساير كتب مصوّر نيز تذهيب مىشدند و گاه به تصاويرى مزين مىگشتند .\r\nگچبرى و حجّارى نيز از ديگر تزئيناتى بود كه در معمارى كاربرد بسيار داشت . مساجد و قصرها از مهارت استادكاران اين دوره حكايت دارند . بسيارى از حجارىها ، گچبرىها ، تراش‌كارىها و منبّت‌كارىهاى دوره اول خلافت عباسيان با اشكال زيباى توريقى ( برگ درختان و گياهان ) يا گل و بوته تزئين مىشدند . از سويى خطوط اسليمى نيز در كاشىكارىها و گچ‌برىهاى محراب مساجد راه يافت . « 8 » اشكال حيوانى و سر پرندگان و اشكال نباتى برگ مو و نخل ، از\r\n\r\n\r\n","description":"","footnote":"\r\n( 1 ) . همان ، ج 12 ، ص 5600 .\r\n( 2 ) . بنگريد به : س . م . ديماند ، راهنماى صنايع اسلامى ، ترجمه عبداللَّه فريار ، ص 39 - 31 .\r\n( 3 ) . ريشه اين خط كوفى است .\r\n( 4 ) . اين نوع خط از متفرعات خط محقق است و به روايتى منسوب به على بن عبيده معروف به ريحانى ، ازمشاهير و فصيحان معاصر مأمون عباسى است .\r\n( 5 ) . براى اطلاع از اين خطوط بنگريد به : على سامى ، نقش ايران در فرهنگ اسلامى ، ص 51 - 49 .\r\n( 6 ) . همان ، ص 51 .\r\n( 7 ) . احمد امين ، ظهر الاسلام ، ص 356 .\r\n( 8 ) . على سامى ، نقش ايران در فرهنگ اسلامى ، ص 61 .\r\n","page_name":" 198 ","page_number":198},
  {"content":"\r\n\r\nمهم‌ترين عناصر تزئينى هستند « 1 » كه بعدها در عصر سلجوقيان به اوج كمال خود نزديك شدند .\r\nمنابر دوره اسلامى يكى از بهترين نمونه‌هايى بود كه مىتوانست هنر چوب‌برى و منبت‌كارى به بهترين شكل در آن متجلى شود . از عالىترين شاهكارهاى صنعت چوب‌برى ، منبر مسجد قيروان است كه در عصر هارون‌الرشيد ساخته شد و سپس توسط يكى از امراى قيروان به آنجا منتقل گرديد . تزئينات اين منبر بيانگر مهارت و دقت در جزئيات و تنوع سطوح برجسته‌كارى است . بسيارى از يافته‌هاى منبت‌كارى و چوب‌برى عصر هارون‌الرشيد كه در بغداد و مصر به‌دست آمده است ، امروزه در موزه متروپوليتن نگاهدارى مىشود . حجارىها و گچبرىهاى اين عصر مؤيد اسلوب جديد طراحى تزئينى و ظرافت هنرمند مسلمان است .\r\nدر صنعت فلزكارى نيز ذوق و هنر هنرمندان ايرانى موج مىزند . ظروف سيمين و زرّين در اين عصر با اشكال و صور انسانى به سبك ساسانيان ساخته مىشد .\r\n\r\nسه . معمارى\r\nيكى از دستاوردهاى مهمى كه سياست شهرسازى عباسيان در پى داشت ، بناى شهر بغداد است .\r\nمنصور دومين خليفه عباسى ( 158 - 136 ق ) براى ساختن اين شهر تمامى مهندسان و آگاهان فن معمارى را از اقصى نقاط فراخواند و به اشارت فضل بن نوبخت در ساعتى سعد در سال 141 هجرى در بهترين منطقه جغرافيايى منطبق با اصول شهرسازى بنا گرديد . مكان بىنظير شهر و پلان مدوّر آن ، مفهوم كيهانى كانون امپراتورى عالم را به ذهن متبادر مىكند . نزديكى بغداد به فلات ايران و كانون التقاط پر ترددترين راه‌هاى تجارى از سويى ، و دسترسى به آب‌هاى آزاد از سوى ديگر ، شرايطى عالى را براى آنجا فراهم كرد . كالاهاى نفيس و متاع‌هاى ايرانى زينت‌بخش بازارهاى بغداد شد « 2 » و خيلى زود دارالسلامِ نوبنياد عباسى ، مركزيت سياسى ، تجارى و فرهنگى جهان اسلام را يافت و به باب‌الدوله و شهر افسانه‌هاى هزار و يك شب مبدّل شد .\r\n\r\n\r\n","description":"","footnote":"\r\n( 1 ) . امتياز روش يا سبك هنر عباسى در اين است كه در متون تطبيقى و فرعى همان تزئينات ساسانى را به‌كار بستند ، هرچند تحسينات و تصرفات جزئى را در برخى از آنها اعمال نمودند تا از خشونت ظاهرى آثار بكاهد و به زيبايى و پرمفهومى آنها بيفزايد . ( بنگريد به : زكى محمد حسن ، تاريخ صنايع ايران بعد از اسلام ، ترجمه محمد على خليلى ، ص 10 به بعد . )\r\n( 2 ) . يعقوبى ، البلدان ، ترجمه آيتى ، ص 11 . نيز بنگريد به : ن . و . پيكولوسكايا و ديگران ، تاريخ ايران ازدوران باستان تا پايان سده هجدهم ميلادى ، ترجمه كريم كشاورز ، ص 179 .\r\n","page_name":" 199 ","page_number":199},
  {"content":"\r\n\r\nمعمارى بديع اماكن مذهبى و غيرمذهبى بغداد همه بيانگر وامگيرى معمارى ساسانى است . « 1 » مساجد و كاخ‌هاى زيبا با تزئينات عالى يكى پس از ديگرى در شهر ساخته شدند و بر تراكم فضاى آن افزودند . زيبايى و شكوه وصف‌ناپذير بغداد به حدى رسيد كه آن را « محل تجديد جلوه شوكت و اقتدار شهرياران عجم » دانستند . « 2 »\r\nآنچه موجب توقف روند گسترش بغداد شد ، ورود و تقويت عناصر ترك بود ؛ تا جايى كه معتصم ، هشتمين خليفه عباسى ( 227 - 218 ق ) ناگزير قواى ترك را به شهر نوبنياد سامرا برد . « 3 » بعدها هريك از خلفاى عباسى متناسب با ذوق هنرى و توان فرهنگى خود بر شهر سامرا افزودند .\r\nدو مسجد زيبا و بزرگ سامرا يكى مسجد ابودلف و ديگرى در دوره متوكل ( 247 - 232 ه / 861 - 847 م ) بنا شد كه به عنوان بزرگ‌ترين مسجد جهان اسلام نامبردار گشت . « 4 » امراى عباسى نيز در سرزمين‌هاى تحت امر خود به ساختن بناها پرداختند كه دو نمونه از بهترين آثار اين دوره ، مسجد احمد بن طولون در فسطاط مصر و مسجد اعظم قيروان در تونس است . « 5 » طراحى مسجد ابن‌طولون تلفيقى از هنر ايرانى - مصرى است . « 6 » مضامين تزئينى و افزايش آرايه‌هاى هنرى و كاربرد خطوط در هر دو مسجد وجود دارد .\r\nمعمارى دوره عباسى بسيار متنوع است . استفاده از تزئينات آجرى و قوس‌ها و كاربرد فنون آرايشى مانند نقاشى ، سفالگرى ، منبت‌كارى ، گچبرى ، منقور و يا قالبى بر تنوع آرايه‌هاى هنرى افزوده است . « 7 »\r\n\r\n4 . هنر اسلامى در عهد امويان اندلس\r\nتنها شاهزاده اموى ، عبدالرحمن اول ملقب به الداخل بود كه در سال 129 هجرى از قتل عام عباسيان جان سالم به‌در برد و به اندلس ( اسپانيا ) گريخت « 8 » و سپس به كمك هواداران بسيار خود\r\n\r\n\r\n","description":"","footnote":"\r\n( 1 ) . زكى محمد حسن ، تاريخ صنايع ايران بعد از اسلام ، ترجمه محمد على خليلى ، ص 10 .\r\n( 2 ) . مارگوليوث ، مقام ايران در تاريخ اسلام ، ترجمه رشيد ياسمى ، ص 6 و 7 .\r\n( 3 ) . احمد امين ، ظُهر الاسلام ، ص 10 .\r\n( 4 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 101 .\r\n( 5 ) . حسين مونس ، تاريخ و تمدن مغرب ، ترجمه حميدرضا شيخى ، ج 1 ، ص 274 .\r\n( 6 ) . بنگريد به : الفن الاسلامى فى مصر ، ج 1 ، ص 78 - 68 .\r\n( 7 ) . زكى محمد حسن ، تاريخ صنايع ايران بعد از اسلام ، ترجمه محمد على خليلى ، ص 10 .\r\n( 8 ) . ابن عذارى ، البيان المغرب فى اخبار الاندلس و المغرب ، ج 2 ، ص 40 .\r\n","page_name":" 200 ","page_number":200},
  {"content":"\r\n\r\nتوانست حكومتى مستقل ( 172 - 138 ق ) دراندازد . حكومت اسلامى امويان اندلس 284 سال به‌طول انجاميد . « 1 » يكى از حكمرانان مقتدر اموى ، عبدالرحمن سوم است كه درخشان‌ترين و غنىترين ادوار تاريخ ميانه اسلام در اندلس با او نامبردار است . « 2 » پايتخت آنان شهر قرطبه بود كه يكى از قدرتمندترين كانون‌هاى فرهنگى جهان اسلام و اروپا به شمار مىآمد . وجود جريان‌هاى مختلف سياسى و مذهبى چون موحدون و مرابطون و انتقال قدرت به آنها و از سويى مسيحيتِ در حال توسعه كه تلاش مىكرد مناطق تحت نفوذ را بازپس گيرد و همچنين جدال مستمر بربرهاى ساكن اين مناطق با مسيحيان ، تحولات عظيم تاريخى را در اين منطقه به وجود آورد . به رغم بىثباتى سياسى در اين منطقه ، موضوعات فرهنگى به شدّت رشد كرد و سرآمدان بسيارى چون ابن‌حزم ، ابن‌رشد ، ابن‌عربى و آل‌ميمون و مترجمان عالىرتبهء طليطله ( تولدو ) در اين عرصه باليدند « 3 » و تمدن اسلامى را از آثار خود سيراب كردند .\r\n\r\nيك . هنرهاى تزئينى\r\nيافت بسيارى از آثار مكشوف چون سفالينه‌ها ، شيشه ، ابزار فلزى و ظروف آشپزخانه و انواع اشياى محكوك و حجارىشده ، بر ظرافت صنعت‌گران مسلمان اندلس دلالت دارد . اشياى زيباى تزئينى و تجملى چون جعبه جواهرات با سرپوش نيمكره‌اى و يا ظروف منقوش به طرح‌هاى زيباى گياهى و حيوانى ، بازتابى از هنر اصيل اسلامى است . البته كنده‌كارى عاج نيز در كارگاه‌هاى سلطنتى رواج داشت . « 4 » به دليل اهميت منبر و محراب در فرهنگ اسلامى و جايگاهى كه در معمارى اسلامى دارد ، هنرمندان مسلمان همهء ذوق و خلّاقيت خود را در زيبا جلوه‌دادن آن به‌كار گرفتند تا بديع‌ترين اثر هنرى را پديد آورند . « 5 » بر همين اساس منبر مسجد قيروان و محراب مسجد اعظم قرطبه با\r\n\r\n\r\n","description":"","footnote":"\r\n( 1 ) . بنگريد به : عبدالمجيد نعنعى ، تاريخ الدولة الاموية فى الاندلس ، التاريخ السياسى ، ص 150 - 133 .\r\n( 2 ) . ابن عذارى ، البيان المغرب فى اخبار الاندلس و المغرب ، ج 2 ، ص 156 .\r\n( 3 ) . عبدالمجيد نعنعى ، الاسلام فى طليطلة ، ص 245 - 231 .\r\n( 4 ) . براى آگاهى بيشتر از وضعيت هنرمندان مسلمان در اسپانيا و نحوه انتقال اين هنرها بدانجا بنگريد به : هربرت ريد ، كتاب هنر ، ترجمه يعقوب آژند ، ص 560 و 561 .\r\n( 5 ) . احمد امين ، ظهر الاسلام ، ص 356 .\r\n","page_name":" 201 ","page_number":201},
  {"content":"\r\n\r\nنقش‌مايه‌هاى بسيار زيبا و تركيب‌بندى شكوهمند ساخته شد ؛ در اين دو اثر برجسته به خوبى همهء ظرافت استادكاران اندلس به نمايش گذاشته شده است .\r\nاز ديرباز بافت پارچه‌هاى ابريشمى و منسوجات در شهرهاى اسپانيا مرسوم بود . محققان بر آن‌اند كه بافندگان اسپانيايى در اين عصر تحت‌تأثير سليقه پارچه‌بافى شرقى ، مصنوعات خود را توليد مىكردند . يكى از امتيازات صنعت پوشاك در اين دوره ، استفاده از طرح‌هاى منقوش روى پارچه‌هاى معروف و مصنوعات شرقى ، به منظور متمايز كردن طبقات بالا و رعايت اصل سلسله‌مراتبى افراد جامعه بود . نقوش انسانى روى پارچه‌هاى ابريشمى كه به طرح « بانوان باده‌گسار » شهره است ، « 1 » ابتكارى خودجوش بود كه در تركيب‌بندى جزئيات چين و شكن آستين‌ها و پوشش بانوان و يا آرايش موى آنها با نهايت ظرافت به‌كار برده مىشد . اين دقت و ظرافت پردازش تصويرى ، مؤيد آن است كه طراحان از نقاشىهاى نسخ خطى در پارچه‌بافى بهره مىبردند . اين شيوه اقتباس در استفاده از نقوش چليپايى ، در جامه‌هاى اين دوره و در مشبك‌هاى پنجره‌ها موجود است .\r\nيكى از امتيازات مهم هنر امويان اندلس ، معمارى مصور آنهاست كه بعدها به اروپا و كليساى مسيحى راه يافت . احياى سبك صورتگرى شرقى كه تداعىگر هنر باستانى فلات ايران بود ، از طريق هنرمندان اين عرصه به جهان غرب منتقل گرديد . كانون‌هاى مهم فرهنگى - هنرى اسپانيا كه فعالانه اين‌گونه مفاهيم را انتقال مىدادند ، قرطبه ، غرناطه و اشبيليه بودند .\r\n\r\nدو . معمارى\r\nيكى از نمونه‌هاى برجسته معمارى در عصر امويان اندلس ، مسجد قرطبه است . « 2 » اين مسجد كه تاريخ پر فراز و فرودى را پشت سر نهاده ، طى سال‌ها تغييرات بسيارى يافته است . « 3 » به رغم پلان آشفته و نامنظم اين مسجد ، بايد اعتراف نمود كه يكى از شاهكارهاى هنر معمارى اسلامى به شمار مىرود . در كنار نشان‌هاى معمارى پيش از اسلام ، بسيارى از نوآورىهاى اسلامى نيز در ساخت مسجد وجود دارد كه چندان با ويژگىهاى معمارى ساسانى و ايرانى بىارتباط نيست . « 4 »\r\n\r\n\r\n","description":"","footnote":"\r\n( 1 ) . قطعه‌اى از اين پارچه در موزه كوپر هويت نيويورك موجود است .\r\n( 2 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 175 .\r\n( 3 ) . بنگريد به : همان ، ص 175 و 176 .\r\n( 4 ) . بنگريد به : همان ، ص 177 .\r\n","page_name":" 202 ","page_number":202},
  {"content":"\r\n\r\nقوس‌ها ، گنبدها ، محراب و ستون‌هاى مختلف ضمن افزودن به ارزش‌هاى زيباشناختى مسجد ، مجموعه‌اى بديع از معمارى اسلامى را فراهم آورد ؛ « 1 » تا جايى كه بعدها معمارى مسجد قرطبه الگويى براى معماران اندلسى شد تا ساير مساجد را بدان سبك بسازند .\r\nاز ميان قصرهاى امويان اندلس مىتوان به قصر مدينةالزهرا كه به سبك معمارى سورى بنا شده ، اشاره نمود . « 2 » در اين قصر افزون بر عناصر معمارى ، سرستون‌هاى تزئينى ، موزاييك و مرمر تراش‌خورده ، پيكره‌هاى مرمرى ، سنگ‌هاى حجارىشده ، گچبرى و چوب محكوك و منقوش نيز به‌كار رفته است . وجود آرايه‌هاى مركب هندسى و يا پيكره‌اى با غلبه عناصر گياهى ، « 3 » همه از نبوغ استادكاران مسلمان حكايت دارد . « 4 » گفتنى است معمارى تزئينى اسپانيا به دليل مواجههء فرهنگ مشرق و غرب در اين سرزمين ، پيوسته در حال تغيير و تحول بود ؛ چنان كه در فاصله قرن پنجم تا يازدهم بسيارى از فنون معمارى در اين منطقه پيچيده‌تر شد و از سويى اشكال هندسى و مضامين نوين نيز جاى طرح‌هاى پيشين را گرفت . همچنين كاربرد گچ به عنوان مصالح رايج معمارى در اين دوره فزونى يافت و استفاده از مُقَرْنَسْ براى تزئين مناره‌ها نيز بر زيبايىهاى معمارى اين عصر افزود . بعدها همين معمارى شگرف ، غرب جهان اسلام و جنوب اروپا را از خود متأثر نمود و بسيارى از نمادهاى معمارى اسلامى را در خود نگاه داشت .\r\n\r\n5 . هنر اسلامى در عهد فاطميان\r\nنهضت شيعى اسماعيلى در دهه‌هاى آخر قرن سوم هجرى با تشكيل حكومت فاطميان در مغرب ( 297 ق ) به‌بار نشست و در اندك زمانى توانست با تبليغاتى وسيع قبايل ناراضى بربر را جلب نموده ، حكمرانان محلى افريقيه را نيز به زير چمبره خود كشاند . اين در حالى بود كه خلافت\r\n\r\n\r\n","description":"","footnote":"\r\n( 1 ) . ج . هوگ و هانرى مارتن ، سبك‌شناسى هنر معمارى در سرزمين‌هاى اسلامى ، ترجمه پرويز ورجاوند ، ص 46 .\r\n( 2 ) . تلمسانى ، نفح الطيب فى غصن الاندلس الرطيب ، ج 1 ، ص 248 و 249 .\r\n( 3 ) . تاكنون ريخت‌شناسى عناصر گياهى به تفصيل صورت نگرفته است .\r\n( 4 ) . حسن ابراهيم حسن ، تاريخ الاسلام السياسى و الدينى و الاجتماعى ، ج 3 ، ص 417 و 418 .\r\n","page_name":" 203 ","page_number":203},
  {"content":"\r\n\r\nديرپاى عباسيان بغداد همچنان بر اريكه قدرت سياسى و معنوى خلافت اسلامى تكيه زده بود .\r\nفاطميان كه حكومتى مستقل بودند ، در مخالفت با عباسيان قد برافراشته ، با ادعاى انتساب به خاندان پيامبر صلى الله عليه و آله خود را امام‌المسلمين و اميرالمؤمنين ناميدند و يك جا همه سيادت معنوى و سياسى را در خود جمع كردند . با انتقال مركزيت قدرت به مصر ( 362 ق ) ماهيت حكومت فاطميان تغيير يافت و از اين پس با اقتدارى بلامنازع به تبليغ پرداخته ، خلافتى قدرتمند را پىريزى كردند كه آثار فرهنگى و تمدنى آنها تاكنون پابرجاست . يكى از مهم‌ترين ابزار تبليغاتى فاطميان سازمان دعوت آنان بود كه در نقاط مختلف جهان اسلام بسط يافت و به دعوت پىگير خود براى تبليغ به نفع فاطميان ادامه داد . بهره‌گيرى از عناصر تبليغى موجب شد در سرزمين مصر ، افريقيه ، مغرب ، ايران ، ماوراءالنهر ، شام ، يمن ، مكه ، مدينه ، هند و . . . طرفدارانى بسيار بيابند ؛ امرى كه به شوكت و قدرت سياسى و فرهنگى 270 ساله فاطميان انجاميد .\r\n\r\nيك . هنرهاى تزئينى\r\nصرف‌نظر از تاريخ سياسى فاطميان ، موقعيت جغرافيايى مغرب و مصر در ارتقاى نظام فرهنگى و تمدنى اين خلافت مؤثر افتاد . بويژه هنرمندان مسلمان از همه امكانات موجود در مصر بهره جستند تا بهترين كالاى هنرى را به جهان اسلام عرضه نمايند . بدين‌رو ، آنان آنچه با خود از شرق اسلامى داشتند ، با مفاهيم غرب اسلامى درآميختند و در جوهره تمدن اسلامى - كه رنگ وحدت داشت - دميدند . آنگاه با تلاش بزرگ‌مردان علم و هنر و در سايه ديپلماسى قوى فاطميان و ايدئولوژى پربارشان ، مصر در جهان اسلام جايگاهى ممتاز يافت . آنچه بر اقبال مصر افزود ، موقعيت عالى جغرافيايى آن و واقع شدن در چهار راه اقتصادى غرب به شرق بود . منابع تاريخى گزارش‌هاى مفصلى از اشياى توليدى با نقش‌مايه‌هاى فاخر ، منسوجات عالى زربفت ، سفالينه‌هاى زرين‌فام منقوش ، تنديس‌هاى زرين ، حيوانات مرصع ، قالى و مفروشات و اشياى سيمين و زرين عصر فاطمى به دست داده‌اند . « 1 » اين گوناگونى هنرهاى تزئينى ، ذوق و سليقه صنعتكاران فعال اين دوره را مىنماياند . « 2 » هنر چوب‌برى و كنده‌كارى با نقش‌مايه‌هاى نباتى اسليمى و روح سرزنده و پوياى هنر اسلامى ، در مصر عصر فاطمى احيا شد . ساير هنرهاى تزئينى چون فلزكارى ، عاج‌كارى ،\r\n\r\n\r\n","description":"","footnote":"\r\n( 1 ) . بنگريد به : مقريزى ، المواعظ و الاعتبار بذكر الخطط و الآثار ، ج 2 ، ص 306 - 292 .\r\n( 2 ) . ريچارد اتينگهاوزن و اولگ گرابار ، هنر و معمارى اسلامى ، ترجمه يعقوب آژند ، ص 249 .\r\n","page_name":" 204 ","page_number":204},
  {"content":"\r\n\r\nشيشه‌گرى و بلورسازى به اوج خود رسيد . برنزكارى فاطميان نيز ملهم از هنر شرقى ، همچنان رواج داشت . اشياى تجملى به‌دست آمده از اين عصر به ويژه پيكره‌هاى حيوانى و انسانى و يا ظروف مايعات و بخورسوزها ، آشكارا تأثير هنر اواخر ساسانى و صدر اسلام را در خود دارد . در كنار تصاوير حيوانى و نباتى ، تزيين‌كارى با خط كوفى نيز متداول بود . عالىترين تجلّى تغييرات هنرى ، تبديل خط كوفى به خط نسخ در اوخر عصر فاطمى است . « 1 »\r\n\r\nدو . معمارى\r\nساخت شهرهاى متعدد در مغرب و مصر توسط خلفاى فاطمى بيانگر اهتمام آنها به شهرسازى و سياست توسعه شهرى است . نخستين شهرى كه فاطميان در تونس ساختند ، شهر مهديه اولين پايتخت آنها بود ؛ شهرى شكوهمند كه بيشتر نمادها و نشان‌هاى معمارى اموى و عباسى را در خود داشت ، هرچند به دليل تخريب بسيار و بازسازىهاى متعدد در ادوار مختلف تاريخى اظهارنظر قطعى دربارهء نوع معمارى آن دشوار است .\r\nشهر منصوريه ، دومين شهر و پايتخت نوبنياد فاطميان در مغرب اسلامى است . ساخت كاخ‌هاى مجللى چون قصر أشير ( 326 ق ) و قلعه بنىحماد در مركز الجزاير ( 389 ق ) نشان‌دهنده توان هنرى فاطميان است . عمارت‌هاى زيبا و اجزاى عظيم سلطنتى و بخش‌هاى رفاهى چون گرمابه و بازارهاى زيبا ، باغ‌هاى به‌هم متصل و قصرهاى بديع بر فضاى پر تنعم قلعهء بنىحماد افزوده است .\r\nشايان ذكر است عمده بناهاى شمال آفريقا نمونه‌هاى برجسته‌اى از تلفيق معمارى بومى منطقه و عناصر بناسازى اسلامى است كه از ساير سرزمين‌هاى خلافت شرقى برگرفته بود ؛ هرچند هنوز جستارهاى تاريخى در باره ارزش‌هاى زيباشناختى آنها كامل نيست .\r\nبىترديد فتح مصر و انتقال مركزيت قدرت سياسى و فرهنگى سرلوحه بسيارى از تحولات فرهنگى و تمدنى در عصر فاطميان شد . يكى از بهترين نمونه‌هاى شهرسازى فاطميان در مصر ، بناى شهر قاهره در نزديكى فسطاط ، پايتخت اسلامى مصر است ؛ « 2 » چراكه مىتوان در آن همه\r\n\r\n\r\n","description":"","footnote":"\r\n( 1 ) . حسن ابراهيم حسن ، تاريخ الاسلام السياسى و الدينى و الاجتماعى ، ج 3 ، ص 393 و 394 .\r\n( 2 ) . اين شهر توسط جوهر صقلى ( سيسيلى ) بنا گرديد . براى آگاهى از چگونگى ساخت شهر قاهرة المعزيه‌بنگريد به : ابن ظافر ، اخبار الدول المنقطعة ، ص 23 ؛ ابن جوزى ، المنتظم فى تاريخ الملوك و الامم ، ج 7 ، ص 82 ؛ ناصر خسرو قباديانى ، سفرنامه ، ص 77 ؛ مقريزى ، اتعاظ الحنفا بأخبار الائمة الفاطميين الخلفا ، ج 1 ، ص 111 و 112 ؛ حسن ابراهيم حسن ، تاريخ جوهر الصقلى قائد المعزّ لدين الله الفاطمى ، ج 3 ، ص 411 .\r\n","page_name":" 205 ","page_number":205},
  {"content":"\r\n\r\nدرايت و حسن تدبير معماران فاطمى را دريافت . قصر خليفه و مسجد جامع الأزهر در ميانه شهر ساخته شد « 1 » و در بخش‌بندى محلات شهر نيز ملاحظات قبيله‌اى صورت گرفت . « 2 » دو مسجد مهم قاهره ، الأزهر و جامع الحاكم است . « 3 » مسجد الأزهر كه در ابتدا براى عبادت ساخته شده بود ، به مقتضاى زمانْ تغييرات بسيارى كرد و به عنوان كانون مهم علمى فاطميان ، در ميان مراكز علمى و معارف اسلامى از اواخر قرن چهارم به بعد جايگاه والايى يافت . اين مسجد از معمارى بسيار زيبايى برخوردار است . تلفيق سبك‌هاى معمارى سامرا و سبك مسجد ابن‌طولون در اين بنا به نمايش گذاشته شده است . طرح‌ها و فنون به‌كار رفته توأم با اشكال نباتى و نقوش هندى و كتيبه‌اى ، يكى از جلوه‌هاى بديع هنرى در اين مسجد است . اين مسجد داراى دو مقصوره است كه بزرگترين آنها به اعتبار دخت نبى مكرم اسلام صلى الله عليه و آله حضرت فاطمه عليها السلام مقصورهء فاطمه ناميده شده است . « 4 » اين دو مقصوره داراى اركان متعددى است و مجموع اركان آن دو 126 ستون است كه با تعداد ملحقات مسجد جامع به 375 ستون مىرسد . علاوه بر اين الازهر داراى 9 محراب قديمى و جديد بوده است كه از آنها تنها 6 محراب بر جاى مانده است . اگرچه اين مسجد با يك منازه متفرد ساخته شد اما بعدها تعداد مناره‌هاى آن به 5 مأذنه ارتقاء يافت . « 5 » دومين مسجد نيز كه در سال 392 هجرى توسط ششمين خليفه فاطمى ، الحاكم بامرالله بنا گرديد ، از ديگر معمارىهاى مهم عصر فاطمى است . اين بنا به دليل ويژگىهاى گونه‌گون ، از بناهاى فاخر و شگفت‌انگيز فاطميان به شمار مىآيد . سبك و مضامين تزئينى الأزهر و مسجد الحاكم با يكديگر متفاوت است . « 6 »\r\n\r\n\r\n","description":"","footnote":"\r\n( 1 ) . ناصر خسرو قباديانى ، سفرنامه ، ص 77 .\r\n( 2 ) . بنگريد به : مقريزى ، المواعظ و الاعتبار ، ج 2 ، ص 246 - 233 و ج 3 ، ص 32 و 33 ؛ قلقشندى ، صبح‌الاعشى ، ج 3 ، ص 405 - 400 .\r\n( 3 ) . حسن ابراهيم حسن ، تاريخ الاسلام السياسى و الدينى و الاجتماعى ، ج 4 ، ص 617 و 618 .\r\n( 4 ) . مقريزى ، المواعظ و الاعتبار بذكر الخطط و الآثار ، ج 4 ، ص 54 .\r\n( 5 ) . همان ، ج 4 ، ص 617 .\r\n( 6 ) . عبدالله كامل موسى عبده ، الفاطميون و آثارهم المعمارية فى افريقية و مصر و يمن ، ص 188 و 204 .\r\n","page_name":" 206 ","page_number":206},
  {"content":"\r\n\r\nاصلىترين عناصر تزئينى در معمارى فاطميان ، گچبرى و كنده‌كارى است . كاربرد چوب در اين دوره متداول بود ، اما از آنجا كه چوب عنصرى پايا نيست ، در اثر فرسايش و يا ناملايمات روزگار بيشتر آثار چوبين از ميان رفته و يا آسيب جدى ديده‌اند . « 1 » در كنار معمارى مذهبى مساجد ، نوعى ديگر از معمارى تقدس‌گونه رشد كرد كه به آرامگاه يا مقبره مشهورند . بسيارى از اين اماكن كه از سنگ و آجر و ساروج با تركيب عناصر تزئينى ساده ساخته شده‌اند ، نمونهء بارز تفكر مذهبى خلفاى فاطمى بود . آنان كه خود را از اعقاب امام على عليه السلام مىدانستند و براى خود جايگاه امامت قائل بودند ، آرامگاه و مقبره متبرك را به مثابه ابزار جاودانگى پنداشته‌اند ، براى ارتباط با مريدان و يا گراميداشت روح بزرگان ، از ساخت آرامگاه حمايت مىكردند .\r\nبا اين توصيف ، دوره فاطميان يكى از بهترين ادوار تاريخى جهان اسلام به شمار مىآيد . رشد شهرسازى و توسعه فرهنگ مسجدسازى ، بناى آرامگاه و مقبره‌ها و مزارات مهم و قصرسازى در كوتاه‌ترين زمان ممكن ، مصر را به بزرگ‌ترين كانون هنرى - فرهنگى جهان اسلام مبدل كرد و تحولات سترگى در معمارى در غرب عالم اسلامى ايجاد نمود .\r\n\r\nخودآزمايى\r\n1 . به نظر شما بهترين تعريفى كه مىتوان از هنر به‌دست داد ، چيست ؟ دلايل خود را توضيح دهيد .\r\n2 . هنر اسلامى را تعريف كنيد .\r\n3 . قلمرو هنر اسلامى كجاست ؟ آن را با ساير قلمروهاى هنرى مقايسه نماييد .\r\n4 . نظر اسلام در باره هنر چيست ؟\r\n5 . ويژگىهاى هنر اسلامى در عصر امويان چه بود ؟\r\n6 . ويژگىهاى هنر اسلامى در عصر عباسيان را توضيح دهيد .\r\n7 . به نظر شما چه عواملى در شكوفايى هنر اسلامى مؤثر بود ؟\r\n8 . هنر تزئينى و معمارى در عصر امويان اندلس چگونه بود ؟\r\n9 . در عصر فاطميان هنرهاى تزئينى و معمارى به چه صورت بود ؟\r\n\r\n\r\n","description":"","footnote":"\r\n( 1 ) . زكى محمد حسن ، اطلس الفنون الزخرفية و التصاوير الاسلامية ، ص 68 ، شكل 332 ، 333 و 334 .\r\n","page_name":" 207 ","page_number":207},
  {"content":"\r\n\r\n\r\nفعاليت دانشجويى\r\n1 . هنر دينى چيست و ويژگىهاى هنر مقدس كدام‌اند ؟\r\n2 . هنر در تمدن اسلامى داراى چه جايگاهى بوده و هنرمند مسلمان در تعالى اين جايگاه چه نقشى بر عهده داشت ؟\r\n3 . تجليات هنر دينى و هنر متعالى را شناسايى كنيد .\r\n4 . اسلام چگونه توانست زمينه مساعد رشد هنر را فراهم نمايد ؟ ضمن توضيحات مستدل ، عوامل زمينه‌ساز آن را بررسى كنيد ؟\r\n5 . با استناد به منابع ، سياست خلفاى اسلامى را در تغيير وضع مبانى و تجليات و اهداف هنر بررسى نماييد .\r\n6 . تحقيق كنيد اسلام با چه هنرى مخالف است ؟ هنر و شبه‌هنر را با هم مقايسه كرده ، عوامل پايايى هنر دينى را معرفى نماييد .\r\n7 . آموزه‌هاى اسلامى و ديدگاه قرآنى ، در تعالى نگاه هنرمند چه تأثيرى دارد ؟ آيا نوع نگاه هنرمند مسلمان با ساير هنرمندان متفاوت است ؟ اگر چنين است ، بررسى نماييد برآيند اين آموزه و نوع نگاه متفاوت چيست ؟\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nبخش ششم : تأثير تمدن اسلامى بر تمدن غرب\r\n\r\nمقدمه\r\nدر قرون اخير محققان بسيارى در پى يافتن راه‌هاى نفوذ فرهنگ اسلامى به جهان غرب برآمده‌اند . نتايج حاصل از اين تحقيقاتْ مقالات و آثارى است كه تنها توانسته بخشى از تصوير حقيقى تاريخ را بازنماياند . با اين وصف ، بسيارى از اين محققان معترف‌اند كه تمدن اسلامى نقش مهمى در تكوين تمدن غربى بر عهده داشته است ؛ با اين توجه ماكس ماير هوف از انديشمندان اين عرصه اعتراف كرده است : « علوم و دانش اسلامى مانند ماه تابانى ، تاريك‌ترين شب‌هاى اروپاى قرون وسطى را منوّر ساخت . »\r\nواشنگتن ارومينگ نيز در تأييد آن آورده است : « كاخ تمدنِ ما را دست‌هاى تواناىِ با علم و فن مسلمين بنا نمودند و ملل اروپايى و مسيحى هر كجا هستند ، مديون مسلمين مىباشند . »\r\nدر اين ميان برخى نيز بر آن شدند تا خدمات اسلام را در بارورى تمدن غرب ناديده انگارند . در سرزنش اينان مونتگمرى وات نوشت : « ما اروپايىها مديون‌بودنِ فرهنگمان را به اسلام نديده مى گيريم . ما اغلب اوقات گستره و اهميت تأثير اسلام را بر ميراث فرهنگىمان دست‌كم مىگيريم و بعضى اوقات حتى از آن به‌كلى چشم‌پوشى مىكنيم . »\r\nبدين ترتيب آنچه مسلّم است فرهنگ و تمدن اسلامى در تعامل با ساير تمدن‌ها به ويژه تمدن غرب توانست تأثير به‌سزايى بر آنها بگذارد . بر همين اساس ، در اين بخش كوشش خواهد شد به اجمال راه‌هاى نفوذ فرهنگ و تمدن اسلامى در غرب مورد بررسى قرار گيرد .\r\n\r\nچگونگى نفوذ و گسترش فرهنگ و تمدن اسلامى در اروپا\r\nراهيابى فرهنگ و تمدن اسلامى با مفاهيم غنى و پر محتواى آن به اروپا سال‌ها به طول انجاميد .\r\nاين خزش به ظاهر آرامِ فرهنگ اسلامى ، راه‌هاى مختلفى را پيمود ؛ اما آنچه توانست سريع‌تر به اروپا وارد شود و همه مرزها را درنوردد ، « ايدئولوژى اسلامى » بود . شايد يكى از مهم‌ترين ،\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمطمئن‌ترين و البته سريع‌ترين راه‌هاى نفوذ ايدئولوژى اسلامى ، « فتوحات اسلامى در جنوب اروپا » باشد . به ديگر سخن ، ارتباط ديرينه سياسى و تجارى يونان و روم باستان با سرزمين‌هايى چون مصر ، شام و مغرب از يك‌سو ، و روابط تنگاتنگ و منافع مشترك اروپاييان در اسپانيا و سيسيل از ديگر سو ، موجب گرديد پس از فتوحات فرهنگ اسلامى به سرعت در اروپا گسترش يابد .\r\nافزون بر اين ، قرن‌ها پيش از وقوع تحولات صنعتى اروپا ، شعارهاى پر محتوايى چون آزادى ، برابرى و برادرى - كه مسلمانان در سراسر اين مناطق سر مىدادند و بعدها سر مطلع انقلاب فرانسه شد - توانست طرفداران بسيارى بيابد . اين در حالى بود كه امپراتورى روم در آتش جنگ‌هاى داخلى مىسوخت و ملوك‌الطوايف و بربرها بر همهء اركان آن سلطه داشتند . عادات زشت و غيرانسانى چون مبارزات گلادياتورها و نمايش‌هاى غيراخلاقى بردگان و اسرا در مقابل اشراف - به منظور لذت‌جويى و تفريح - تنها تصويرى موجز از وضعيت فرهنگى و انحطاط اخلاقى اروپا در آستانه گسترش اسلام است . « 1 » اختلافات طبقاتى و شكاف عميق ميان فقرا و اغنيا كه ناشى از رفاه اقتصادى و رشد ناموزون آن بود ، بر رفتار ناپسند اشراف و گستاخى به فرودستان جامعه افزوده بود . از سويى توسعه نظام برده‌دارى و فزونى قدرت نجيب‌زادگان و اشراف و صاحبان قدرت نيز به اختلافات طبقاتى دامن مىزد . فشارها و تنگناهاى مختلف از يك‌سو ، تعصب و سخت‌گيرى و بيدادگرى رهبران كليسايى از ديگر سو ، طبقات فرودست و فقير را به سوى پيام‌هاى آزادىبخش رهنمون مىكرد . ناگفته پيداست اين سياست‌هاى خشن در سرزمين‌هاى تحت سلطه آنها چون مصر ، مغرب و اسپانيا نيز اعمال مىشد . تنها چيزى كه مىتوانست آنان را از اين تبعيض و تعصب برهاند ، فاتحان مسلمانى بودند كه به سرعت شمال آفريقا را درنورديدند و راه گسترش ارضى را به سوى اندلس گشودند و از آن طريق به دروازه‌هاى اروپا رسيدند .\r\nاين فتوحات كه زمينه‌ساز رويارويى تمدن‌هاى مختلف شد ، توانست شرايط تبادل فكرى و فرهنگى ميان ملل متمدن را فراهم آورد . جنگ‌ها و جهادهاى مقدس ضمن گستردن مفاهيم نو و انتقال ارزش‌هاى اسلامى به ميان توده‌هاى آسيب‌پذيرِ استثمارشده ، آميختگى تمدن‌ها را نيز ايجاد كرد .\r\nعلاوه بر اين ، ساير راه‌هاى ورود فرهنگ و تمدن اسلامى به اروپا را در اين موارد نيز مىتوان\r\n\r\n\r\n","description":"","footnote":"\r\n( 1 ) . نورالدين آل على ، اسلام در غرب ( تاريخ اسلام در اروپاى غرب ) ، ص 13 و 14 .\r\n","page_name":" 210 ","page_number":210},
  {"content":"\r\n\r\nجستجو نمود : ترجمه متون كهن اروپاييان و تأليف آثار علمى جديد با رويكرد تلفيقى و يا اصيل ، روابط اقتصادى و تجارت آزاد مبتنى بر برترى مسلمانان ، جنگهاى صليبى دويست ساله ، عزيمت هنرمندان و مهاجران مسلمان به غرب و موطن‌گزينى آنان در آن سرزمين .\r\nنخستين انتقال و نفوذ طبيعى فرهنگ و تمدن اسلامى به اروپا از طريق كانون‌هاى جغرافيايى مصر ، اندلس و سيسيل به سرعت انجام شد و آنچه توانست به روند اين انتقال سرعت بخشد ، جنگ‌هاى صليبى بود كه در ادامهء اين بحث ، بدان پرداخته خواهد شد .\r\n\r\n1 . مصر اسلامى\r\nتاريخ پر فراز و فرود فتح مصر و شمال آفريقا از سال 18 يا 20 هجرى « 1 » آغاز شد . « 2 » محاصره و فتح دژهاى اين مناطق يكى پس از ديگرى مسير فتوحات را هموار نمود . « 3 » فسطاط نخستين شهر نوبنياد اسلامى در مصر بود « 4 » كه به فرمان عمرو بن عاص بنا گرديد . « 5 » بعدها در نيمه دوم قرن چهارم هجرى ، فاطميان شهر « قاهرة المعزيه » را در كنار آن ساختند كه از فسطاط بسيار بزرگ‌تر بود . امراى طولونى و اخشيدى و حكمرانان فاطمى در مصر خوش درخشيدند و آثار تمدنى شگرفى را از خود بر جاى نهادند . مراكز علمى برجسته چون دارالعلم قاهره و يا الأزهر علاوه بر مركزيت توليد علم اسلامى توانست تا مدت‌ها كانون صادرات علم و فرهنگ به شرق و غرب عالم اسلامى به شمار آيد . آزادى و امنيت ، تسامح و حمايت از اقليت‌هاى مذهبى ابزارى كارآمد بود تا آنها را در سايهء اقتدار اسلامى حفظ نمايد . رفتار مسلمانان در تحمل اقليت‌هاى دينى در قلمرو خويش درخور تحسين و توجه است . « 6 » مجالست و مشاركت رهبران مذهبى مسيحى و ساير اقليت‌هاى مذهبى با مسلمانان در مصر به گسترش فرهنگ و آداب و رسوم مذهبى مسلمانان در شمال آفريقا و از آنجا به اروپا منجر شد . بدين‌رو زبان عربى در همه مناطق تحت نفوذ گسترش يافت و همين روند به\r\n\r\n\r\n","description":"","footnote":"\r\n( 1 ) . ابن عبدالحكم ، فتوح مصر و أخبارها ، ص 131 .\r\n( 2 ) . در مورد تاريخ فتح مصر ميان مورخان اختلاف‌نظر هست . در اين باره بنگريد به : طبرى ، تاريخ الرسل و الملوك ، ترجمه ابوالقاسم پاينده ، ج 2 ، ص 512 .\r\n( 3 ) . سرتوماس آرنولد ، تاريخ گسترش اسلام ، ترجمه ابوالفضل عزتى ، ص 235 .\r\n( 4 ) . حموى ، المعجم البلدان ، ج 4 ، ذيل « ف س » .\r\n( 5 ) . ابن عبدالحكم ، فتوح مصر و أخبارها ، ص 180 ؛ ابن خرداذبه ، المسالك و الممالك ، ص 77 .\r\n( 6 ) . عبدالحسين زرين‌كوب ، كارنامه اسلام ، ص 136 .\r\n","page_name":" 211 ","page_number":211},
  {"content":"\r\n\r\nآشنايى و اثرپذيرى رهبران مسيحى از آراء و عقايد اسلامى انجاميد . اين آشنايى مسير انتقال علوم اسلامى و دستاوردهاى فرهنگى جهان اسلام را به اروپا تسهيل نمود .\r\n\r\n2 . اندلس\r\nاندلس يا اسپانيا يكى از مهم‌ترين كانون‌هاى تلاقى و رويارويى فرهنگ اروپايى و فرهنگ اسلامى است . « 1 » به اعتبار همين اهميت ، بسيارى از محققانْ اندلس را بازار معرفت و فرهنگ جهانى مىدانند ؛ « 2 » زيرا مسلمانان به عنوان توليدكنندگان و عرضه‌كنندگان ، و اروپاييان نيز به عنوان مشتريانِ متاع‌هاى اسلامى در آنجا حضورى فعال داشتند .\r\nفتوحات اسلامى در اندلس از سال 92 هجرى آغاز شد « 3 » و پس از سه سال بيشتر اسپانيا به تصرف مسلمانان درآمد . نخستين فاتحان اسپانيا طارق بن زياد و موسى بن نُصَير بودند . « 4 » شهرهاى مهم اين سرزمين مانند قرطبه ، غرناطه ، البيره ، مالاگا ، اشبيله و طُلَيطُله يكى پس از ديگرى به تصرف فاتحان مسلمان درآمدند . « 5 » فتح سريع و گسترده اسپانيا حاكى از استقبال مردم و عدم‌مقاومت آنها در برابر فاتحان مسلمان بود . بدين‌رو ساكنان اصلى اين سرزمين ( بربرها ، گوت‌ها و واندال‌ها ) خيلى زود مقهور سپاهيان مسلمان شدند . « 6 » سرتوماس آرنولد ضمن تأييد اين مطلب مىنويسد :\r\nمردم از ورود جنگ‌آوران عرب به‌عنوان نجات‌دهندگان خود از اين‌گونه ستمگرىهاى بىرحمانه ، درودگويان استقبال كردند و شهرهاى گشوده‌شده را براى آنان پاسدارى نمودند و دروازه‌هاى شهرهاى در محاصره افتاده را به روى آنان گشودند . « 7 » بيدادگرى فرمانروايان گوتى در اسپانيا موجب شد فتح آنجا براى مردم به‌منزله انقلاب\r\n\r\n\r\n","description":"","footnote":"\r\n( 1 ) . احمد امين ، ظهر الاسلام ، ص 577 - 573 .\r\n( 2 ) . عبدالحسين زرّين‌كوب ، كارنامه اسلام ، ص 173 .\r\n( 3 ) . تلمسانى ، نفح الطيب فى غصن الاندلس الرطيب ، ج 1 ، ص 216 ؛ اخبار مجموعه ، ص 17 .\r\n( 4 ) . ابن عذارى مراكشى ، البيان المغرب فى اخبار الاندلس و المغرب ، ج 2 ، ص 9 - 2 .\r\n( 5 ) . همان ، ص 15 - 11 .\r\n( 6 ) . ابراهيم بيضون ، الدولة العربية فى إسبانية من الفتح حتى سقوط الخلافة ، ص 73 - 70 .\r\n( 7 ) . سرتوماس آرنولد ، علل گسترش اسلام ، ترجمه حبيب اللّه آشورى ، ص 297 .\r\n","page_name":" 212 ","page_number":212},
  {"content":"\r\n\r\nاجتماعى بزرگى باشد . « 1 » از اين پس تسلط مسلمانان بر اسپانيا پنج قرن به طول انجاميد . « 2 » در اين مدت اسلام در ميان مسيحيان اسپانيا انتشار يافت . « 3 » رواج كيش اسلام در اندلس و پا گرفتن دولت اسلامى در آنجا به ترويج و گسترش فرهنگ اسلامى انجاميد . يكى از مهم‌ترين نتايج اشاعهء فرهنگ و تمدن اسلامى در اسپانيا آشنايى رهبران مسيحى با آراء و عقايد اسلامى بود . رهبران مسيحى متأثر از انديشه‌هاى اسلامى در اندلس ، در آراء و عقايد مسيحيت تغييراتى ايجاد كردند .\r\nبراى نمونه ، اسقف شهر طليطله ( تولدو ) تحت تأثير آراء متفكران مسلمان به انكار الوهيت عيسى مسيح پرداخت و او را بشر و فرزندخوانده خدا دانست . از همين روست كه كياگنوس ، يكى از مستشرقان ايتاليايى مىنويسد :\r\nاولين اشعه تابناك مدنيت عرب بر اسپانيا تابيد و سپس از اين سرزمين بر تمام سرزمين‌هاى غرب و ملت‌هاى مسيحى ديگر تابيدن گرفت . در مدارس قرطبه و طُليطُله آخرين جَزوه‌هاى فروغ علوم يونانيان بعد از اينكه به از ميان رفتن و انعدام نزديك شده بود ، مجدداً تابناك گرديد و عرب با دقت فراوان به جمع‌آورى و حفظ آن علوم پرداخت . بسيارى از اختراعات و نوآورىهاى مفيد مرهون كوشش و حكمت عرب است . « 4 » .\r\nمورخ شهير انگليسى ، استانلى لن پول نيز مدعى است :\r\nعرب در قرطبه حكومتى به‌پا كرد كه اعجوبه روزگار و قرون وسطى بود . آن زمان كه اروپا در جهل و تاريكى به سر مىبرد ، جز مسلمانان كس ديگرى مشعل علم و تمدن را در دست نداشت . « 5 » .\r\n\r\n3 . سيسيل ( صقلّيه )\r\nاعراب مسلمان مجموعه جزاير واقع در جنوب ايتاليا را كه در درياى مديترانه واقع است و به آن سيسيل اطلاق مىشد ، صقلّيه ناميدند . اين جزاير 438 سال ( 1090 - 652 م ) تحت حكومت و\r\n\r\n\r\n","description":"","footnote":"\r\n( 1 ) . نورالدين آل‌على ، اسلام در غرب ( تاريخ اسلام در اروپاى غرب ) ، ص 56 .\r\n( 2 ) . بنگريد به : ادموند كليفورد بوسورث ، سلسله‌هاى اسلامى ، ترجمه فريدون بدره‌اى ، ص 35 - 32 .\r\n( 3 ) . سرتوماس آرنولد ، تاريخ گسترش اسلام ، ترجمه ابوالفضل عزتى ، ص 295 .\r\n( 4 ) .\r\n 1 . Burrchardt . Titus , La Civilization Hispano , Arlee Madrid , 1977 , pp . 62 - 630 . \r\n( 5 ) .\r\n 2 . Stanle Lane - Pool , Story of the Moors in Spain , p . 62 . \r\n","page_name":" 213 ","page_number":213},
  {"content":"\r\n\r\nنظارت مسلمانان اداره مىشد . بافت اجتماعى و فرهنگى اين منطقه بسيار ناهمگون بود ، اما بعد از فتوحات اسلامى جامعه‌اى متحد با فرهنگ اسلامى و زبان عربى شكل گرفت . مسيحيان ، مسلمانان ، ايتاليايىها و يونانىها و همچنين عرب و بربر و اسپانيايى در كنار يكديگر فرهنگ و زبانى مشترك را حفظ كردند . « 1 » در سال 1060 ميلادى سيسيل توسط نورمان‌ها فتح شد . كنت راجر اول ، پالرمو ( بلارمه ) « 2 » را در سال 1070 ميلادى فتح كرد و آنجا را پايتخت حكومت خود قرار داد . به رغم سيطره طولانىمدت نورمان‌ها بر سيسيل ، فرهنگ و تمدن اسلامى همچنان هويت خود را حفظ نمود ؛ تا جايى كه راجر دوم ، جانشين بنيان‌گذار اين سلسله - كه يكى از دلبستگان فرهنگ اسلامى بود - به زبان عربى سخن مىگفت و خواندن و نوشتن عربى را ترجيح مىداد . او حتى فرمان داده بود مكتوبات دربار را با خط عربى بنويسند . « 3 » شگفت اينكه ، نشان و علامت حكومتش عبارت « الحمدلله حق حمده » « 4 » بود . وى وزرا و ديوان‌سالاران مسيحى يا مسلمانِ مسلط به زبان عربى را به‌كار مىگرفت و عالمان و دانشمندان و پزشكان عرب‌زبان را نيز حمايت مىنمود . بدين‌سان پالرمو كانون فرهنگ و تمدن بىنظيرى شد كه از يك‌سو در فرهنگ و تمدن اسلامى ريشه داشت و از ديگر سو بنيادهاى تمدن يونان و روم را نيز در خود حفظ نموده بود . توصيفى كه ابن‌جبير ، سياح مغربى از پالرمو به دست مىدهد ، گواه اين مدعاست . او شهرهاى سيسيل چون ساراگوسا ، سرقسطه و گيوم را ديده و وضعيت اقتصادى و اجتماعى آنها و همچنين اوضاع مسلمانان و جايگاه آنان را در دربار حكمرانِ به ظاهر مسيحى آنجا توصيف كرده است . « 5 » آنچه جالب توجه و مايه شگفتى سياحان اين دوره است ، تقليد مسيحيان از طرز پوشاك مسلمانان است . همين سياح مسلمان مىنويسد : « بانوان مسيحى در پالرمو به روش و سبك زنان مسلمان لباس مىپوشند . » « 6 » جانشين راجر دوم ، نواده‌اش فردريك دوم ( 1250 - 1215 م ) بود . وى علاوه بر سيسيل ، بر آلمان نيز حكم مىراند . شيفتگى و دلبستگى وى به عادات و رسوم مسلمانان زبانزد بود ؛ تا آنجا كه\r\n\r\n\r\n","description":"","footnote":"\r\n( 1 ) . نورالدين آل‌على ، اسلام در غرب ( تاريخ اسلام در اروپاى غرب ) ، ص 353 .\r\n( 2 ) .\r\n 1 . Palerm - Palermo . \r\n( 3 ) . ابن‌جبير ، سفرنامه ، ترجمه پرويز اتابكى ، ص 395 و 396 .\r\n( 4 ) . همان ، ص 395 .\r\n( 5 ) . همان ، ص 394 .\r\n( 6 ) . همان ، ص 396 .\r\n","page_name":" 214 ","page_number":214},
  {"content":"\r\n\r\nاو را شاه نيمه‌مشرك « 1 » لقب داده‌اند . فردريك دوم لباس‌هاى اسلامى مىپوشيد و به شدّت طرفدار رعايت اصول و مبادى فرهنگ اسلامى بود . با شركت در جنگ‌هاى صليبى ( 1225 م ) علاقه‌مندى او به آداب و رسوم اسلامى بيشتر شد و بر روابط حسنه با فرمانروايان مسلمان ايوبى مصر افزود . از طريق همين حسن ارتباط ، روابط تجارى نيز گسترده‌تر و مستحكم‌تر شد و از اين پس كالاهاى تجارى سرزمين‌هاى اسلامى به سيسيل و از آنجا به اروپا منتقل مىگرديد . گاه نيز فرمانروايان ايوبى به رسم هديه اشيا و يا كالاهاى گرانبهايى را به دربار او روانه مىكردند . براى نمونه در ميان فهرست هداياى ايوبيان ، زرافه مصرى است كه براى اولين بار به اروپا فرستاده شد .\r\nفردريك به توسعه علوم نيز علاقه بسيارى داشت . وى پرسش‌هاى مختلف علمى خود را براى دانشمندان مسلمان بغداد ، شام ، قاهره و اندلس مىفرستاد و از آنان پاسخ مىخواست . « 2 » همو به انجام تحقيقات اسلامى عشق مىورزيد ، از اين رو محققان بىشمارى را در دربار خود گردآورده بود . كتاب‌هاى بسيارى نيز در عهد وى از زبان عربى به لاتين برگردان شد كه بعدها همين آثار زيربناى شروع نهضت رنسانس در ايتاليا گرديد . « 3 » فردريك ضمن راه‌اندازى حركت علمى در ايتاليا با الگوبردارى از دانشگاه‌هاى اسلامى ، دانشگاه ناپل ( 1224 م ) را تأسيس نمود . اين دانشگاه نخستين مؤسسه پژوهشى اروپا بود كه در آنجا رسالات اسلامى و نوشته‌هاى محققان و نويسندگان مسلمان چون ابن‌رشد و ساير فلاسفه مسلمان تدريس مىشد . بعدها اساس آموزش اين دانشگاه روش و الگويى براى گرداندن دانشگاه‌هاى بزرگى چون آكسفورد و پاريس شد .\r\nبنا بر آنچه گذشت ، سيسيل بعد از اسپانيا بزرگ‌ترين كانونى بود كه همه فرهنگ و تمدن اسلامى و علوم مرتبط با آن را به اروپا منتقل كرد . دانشمندان آگاه به سه زبان يونانى ، لاتينى و عربى نقش بسزايى در ترجمه علوم از عربى به لاتين ايفا نمودند . براى نخستين بار از طريق سيسيل ، كتاب كليله و دمنه توسط امير اوجين ، مترجم زبردست پالرمو به لاتين ترجمه شد .\r\nاين‌گونه فعاليت‌هاى علمى بيشترين تأثير خود را بر ادبيات ، شعر و هنر ايتاليايى بر جاى نهاد .\r\n\r\n4 . جنگ‌هاى صليبى و گسترش فرهنگ اسلامى\r\nاروپا در زمينه تمدن مادى در جريان جنگ‌هاى صليبى به مسلمانان وامدار است ؛ زيرا در طى\r\n\r\n\r\n","description":"","footnote":"\r\n( 1 ) .\r\n 1 . Half - heathen King . \r\n( 2 ) . نورالدين آل‌على ، اسلام در غرب ( تاريخ اسلام در اروپاى غرب ) ، ص 354 .\r\n( 3 ) . همان ، ص 355 .\r\n","page_name":" 215 ","page_number":215},
  {"content":"\r\n\r\nساليان درازى كه اين جنگ‌ها در جريان بود ، رويارويى با ملل مسلمان اجتناب‌ناپذير مىنمود . در نتيجه اين مواجهه ، اروپاييان در زمينه صنعت و تكنيك ، آموزه‌هاى سودمندى را از مسلمانان فراگرفتند . بدين روى ، مصنوعات مسلمانان وارد بازارهاى اروپاييان شد و بسيارى از فناورى كشاورزى و روش‌هاى صنايع دستى به اروپا راه يافت . به‌هرروى ، اروپاييان وارث علوم و فنونى شدند كه قرن‌ها مسلمانان با جان و دل در پرورش آنها كوشيدند . علوم باليده در دامان جامعه اسلامى به جهان غرب وارد شد و خيلى زود آثار خود را بر جاى نهاد .\r\nمونتگمرى وات در تحليل نهايى در باره جنگ‌هاى صليبى و اهميت بنيادى آن مىنويسد :\r\nصليبيون از نظر فرهنگى بعضى از جوانب جذاب حيات اسلامى را در شرق به تجربه نشستند و سعى كردند در موقع برگشت به وطنشان از آنها اقتباس و تقليد كنند . در دولت‌هاى صليبى چندين ترجمه از عربى به زبان لاتين انجام شد . « 1 »\r\n\r\nانتقال علوم و فنون اسلامى به اروپا\r\nيكى از مهم‌ترين نتايج نهضت علمى مسلمانان تراكم و انباشت آثار علمى در كتابخانه‌هاى مشهور جهان اسلام بود . اين آثار عمدتاً از آميختگى سه دسته علوم مختلف پديد آمدند :\r\n1 . علوم عربى اصيل كه پيش از اسلام وجود داشته ، مانند شعر و خطابه .\r\n2 . علوم اسلامى كه از ابداعات شريعت مقدس اسلام بوده ، نظير الهيات ، كلام و فقه .\r\n3 . علوم دخيله كه از ساير امت‌هاى ديگر گرفته‌شده و مسلمين آثار علمى آنها را ترجمه كردند . « 2 » آثار متعددى كه در زمينهء فلسفه ، رياضيات ، نجوم و شيمى ترجمه و تأليف شدند ، در زمره علوم دخيله بودند و عمده آنها پس از تكميل از طرق مختلف به اروپا راه يافت و زمينهء رشد نهضت رنسانس در عصر نوزايى اروپا را فراهم آورد . « 3 »\r\n\r\n1 . فلسفه\r\nنقطه آغاز حركت فكرى و فلسفى جهان اسلام به درستى معلوم نيست ، اما بىگمان نخستين بارقه‌هاى آن از نيمه قرن دوم هجرى با ترجمه آثار فلسفى و رشد جريان‌هاى كلامى درخشيدن\r\n\r\n\r\n","description":"","footnote":"\r\n( 1 ) . مونتگمرى وات ، تأثير اسلام در اروپا ، ترجمه يعقوب آژند ، ص 103 .\r\n( 2 ) . على اصغر حلبى ، تاريخ تمدن اسلام ( بررسىهايى چند در فرهنگ و تمدن اسلامى ) ، ص 38 .\r\n( 3 ) . همان ، ص 51 .\r\n","page_name":" 216 ","page_number":216},
  {"content":"\r\n\r\nگرفت . « 1 » توجه به استدلال‌هاى منطقى ، ترجمه آثار فلسفى و رونق مباحث عقلى موجب ظهور متفكران و انديشمندان برجسته‌اى شد كه پيشاپيش آنها كِندى ، رازى « 2 » و فارابى بودند .\r\nترجمه آثار فلاسفه قديم يونان ، به ويژه اصول عقايد فيثاغورث و افلاطون كه از طريق اسكندريه به حوزهء علمى خاورنزديك راه يافته بود ، از اين پس به حوزه‌هاى علمى جهان اسلام سرايت كرد . حكيمان و فلاسفه اسلامى نيز از چند طريق آثار تأليفى را از آميختن آراى اسلامى با آراى يونانى ، هندى و ايرانى پديد آوردند ؛ « 3 » چنان كه اخوان‌الصفا عقايد ارسطو ، افلاطون ، فيثاغورث و مبانى دين اسلام را به هم آميخت و يا رازى متأثر از عقايد فيثاغورث ، سقراط و ارسطو با تسلط كامل بر مبانى اصيل اسلامى ، آثار ارزشمندى را نگاشت .\r\nدر پى زمينه‌هاى فكرى فلسفهء اسلامى ، مشاركت فعال رهبران مذهبى مختلف كه غايت مقصودشان قاعده‌مند كردن اصول شرعى بود ، فزونى يافت . يكى از مهم‌ترين مراكز رشد فلسفه اندلس بود كه از همان طريق دستاوردهاى علمى جهان اسلام به اروپا منتقل شد .\r\nبا رونق گرفتن جريان‌هاى فكرى - فلسفى اندلس در نيمه قرن دوم هجرى فيلسوفانى چون ابن‌بنو زُهر ، « 4 » ابن‌باجّه ، ابن‌طفيل « 5 » و ابن‌رشد اندلسى « 6 » به توليد علم مبادرت كرده و مناظرات فلسفى را توسعه دادند و بدين‌سان در گسترش فلسفهء اسلامى در غرب نقش‌آفرين بودند . « 7 »\r\n\r\n2 . رياضيات\r\nدستاوردهاى مسلمانان در زمينه رياضيات منجر به عرضه خدمات ارزنده‌اى به تمدن جهانى شد .\r\nدر پى نياز اساسى جامعه اسلامى به علوم مختلف رياضى ، حساب و نجوم ، منجمان و رياضىدانان بسيارى از اقصى نقاط به مراكز علمى فراخوان شدند . از آنجا كه اساس علم نجوم و گاه‌شمارى بر فيزيك و رياضى نهاده شده بود و در ميزان دقت اندازه‌گيرىِ فواصل ستارگان و طول و عرض آنها\r\n\r\n\r\n","description":"","footnote":"\r\n( 1 ) . احمد امين ، ظهر الاسلام ، ص 528 .\r\n( 2 ) . ملقب به جالينوس عرب .\r\n( 3 ) . ذبيح‌الله صفا ، تاريخ علوم عقلى در تمدن اسلامى تا اواسط قرن پنجم هجرى ، ج 1 ، ص 156 و 157 .\r\n( 4 ) . احمد امين ، ظهر الاسلام ، ص 532 .\r\n( 5 ) . همان ، ص 534 .\r\n( 6 ) . همان ، ص 536 .\r\n( 7 ) . براى آگاهى بيشتر بنگريد به : زندگينامه علمى دانشمندان اسلامى ، ترجمه احمد آرام ، ص 80 - 40 .\r\n","page_name":" 217 ","page_number":217},
  {"content":"\r\n\r\nرياضيات نقش مؤثرى داشت ، توجه به مبانى رياضيات ضرورى مىنمود . افزون بر اين ، آموزه‌هاى قرآن كريم نيز در مورد سير آفاق و انفس و دقت در سير ستارگان و عالم افلاك ، در اين رويكرد علمى ( مبتنى بر علم رياضى ) بسيار تعيين‌كننده بود .\r\nآنچه بر رونق علم رياضى افزود ، ترجمه آثار هندى چون سدهانتا « 1 » و يا آثار سريانى ، قبطى و يونانى « 2 » چون اصول اقليدس در عصر نهضت ترجمه بود . با برگرداندن بسيارى از آثار رياضى هندى و يونانى به عربى ، رياضىدانان مسلمان با شرح و بسط مبانى آن توانستند نخستين گام‌هاى توسعه دانش رياضى را بردارند . « 3 » با تأسيس رصدخانه به منظور مطالعه نجوم ، علم رياضى رشد بيشترى يافت و با تحقق محاسبات مهم نجومى توسط مسلمانان ، براى نخستين بار طول يك درجه از نصف‌النهار با دقتى بالا اندازه‌گيرى شد .\r\nفعاليت‌هاى تجارى و توسعه بازرگانى در قرون چهارم و پنجم نيز بر نياز مسلمانان براى دانستن ارقام رياضى و كاربرد آنها دامن زد . محمد بن موسى خوارزمى « 4 » از نام‌آوران عرصه رياضى و مؤسس جبر ، نخستين كتاب خود را با نام جبر و مقابله تأليف نمود . اين خدمات شايان ، موجب شد نام وى به شكل « الگوريسم » « 5 » در زبان اروپايى معادل « فن محاسبه » متداول شود و كتاب او با نام « الجبرا » « 6 » به عنوان علم جبر باقى بماند . « 7 » از اين رو اروپاى قرون وسطى با علم جبر خوارزمى ناآشنا نبود و تا قرن هفدهم ميلادى كتاب او اساس رياضى و جبر اروپا قرار گرفت . علاوه بر اين تلفيق رياضى هندى و يونانى و تركيب‌بندى عددنويسى هندى ، از ابداعات او به شمار مىرود .\r\nبىترديد از مهم‌ترين خدماتى كه دانشمندان مسلمان به‌ويژه محمد خوارزمى به جهان علم\r\n\r\n\r\n","description":"","footnote":"\r\n( 1 ) . ابراهيم فزارى اين كتاب را از زبان سانسكريت به عربى با نام سند هند كبير برگرداند . ( مسعودى ، مروج الذهب ، ج 4 ، ص 24 ؛ قفطى ، تاريخ الحكماء ، ترجمه بهمن دارايى ، ص 371 و 372 . )\r\n( 2 ) . فهرست كامل انديشه‌گران يونانى در اين اثر آمده است : ذبيح‌الله صفا ، تاريخ علوم عقلى در تمدن‌اسلامى ، ج 1 ، ص 113 - 104 .\r\n( 3 ) . بنگريد به : ابن خلدون ، مقدمه ، ص 485 و 486 .\r\n( 4 ) . محمد ، احمد و حسن خوارزمى فرزندان موسى بن شاكر هستند كه در تاريخ علم به « بنو المنجم » مشهورند . ( قفطى ، تاريخ الحكماء ، ترجمه بهمن دارايى ، ص 590 . )\r\n( 5 ) .\r\n 1 . Algorism . \r\n( 6 ) .\r\n 2 . Algebra . \r\n( 7 ) . عبدالحسين زرّين‌كوب ، كارنامه اسلام ، ص 63 ؛ ابوالقاسم قربانى ، زندگينامه رياضيدانان دورهء اسلامى ، ص 246 - 238 .\r\n","page_name":" 218 ","page_number":218},
  {"content":"\r\n\r\nرياضى ارزانى داشتند ، وامگيرى صفر از هنديان « 1 » و به‌كار بردن آن در ساختار عددنويسى بود . « 2 » .\r\nاز ديگر كوشش‌هاى مسلمانان در بسط دانش رياضى ، كشف ترتيب كسور اعشارى بود .\r\nهمچنين روش‌هاى تقريب كه توسط غياث‌الدين جمشيد كاشانى صورت گرفت ، « 3 » تحولى شگرف را در علم رياضى و نجوم ايجاد نمود .\r\nابوالوفا بوزجانى ( م 388 ه ) از ديگر نام‌آوران ايرانى است كه علم مثلثات با نام او پيوند خورده است . « 4 » او در استخراج شيب زاويه 30 روشى يافت كه نتيجه آن تا هشت رقم با مقدار واقعى  nis   03  مطابقت دارد .\r\nعمر خيام نيز از سرآمدان عرصه رياضيات و جبر است . معادلات درجه اول ، دوم و سوم كه علم جبر را منظم مىكند ، منسوب به اوست .\r\nدر فهرست نام فضلاى تاريخ رياضيات ، نام رياضيدان شهير اندلسى مسلمة بن احمد مجريطى ( 395 يا 398 ق ) مىدرخشد . وى اولين دانشمند رياضىدان و نجوم‌شناس اندلسى است كه آثار بىشمارى از او به لاتين و زبان‌هاى اروپايى ترجمه شده است . « 5 » يكى از شاهكارهاى او در علم رياضى ، كتاب الحاسب ( حساب كننده ) است . كتاب ديگر وى در زمينه مثلثات ، به نام « مسائل من حساب المثلثات الكروى » است كه پايه علم مثلثات و جبر قرار گرفت . او تغيير و اصلاحاتى را در جداول نجومىِ محمد بن موسى خوارزمى ( 259 ق ) انجام داد و اساس تقويم را از ساسانى يزدگرى به تقويم هجرى شمسى بازگرداند . گفتنى است جلد نخست اين كتاب بارها به زبان اسپانيايى و اروپايى ترجمه شد . « 6 » از ديگر سرآمدان رياضى و نجوم اندلسى ، عمرو كرمانى ( 1066 م ) ، امية بن ابىصلت و نورالدين بتروجى ( 1204 م ) ، زرقالى و جابر بن أفلح اشبيلى ( متوفاى 1150 - 1140 م ) است .\r\nشايان ذكر است در نيمه دوم قرن نهم ميلادى رياضىدانان مسلمان ارقام الغبار را ابداع\r\n\r\n\r\n","description":"","footnote":"\r\n( 1 ) . مسعودى ، مروج الذهب و معادن الجوهر ، ج 1 ، ص 103 .\r\n( 2 ) .  1 . History of rhe Arabs , P . 542 . \r\n( 3 ) . عبدالحسين زرين‌كوب ، كارنامه اسلام ، ص 70 .\r\n( 4 ) . نام كتاب او فى ما يحتاج اليه الكتاب و العمال من علم الحساب است .\r\n( 5 ) . نورالدين آل‌على ، اسلام در غرب ( تاريخ اسلام در اروپاى غرب ) ، ص 328 .\r\n( 6 ) . براى اطلاع بيشتر بنگريد به : حربى عباس عطيتو محمود و حسان حلّاق ، العلوم عند العرب ، اصولهاو ملامحها الحضارية ، ص 317 .\r\n","page_name":" 219 ","page_number":219},
  {"content":"\r\n\r\nنمودند . اين ارقام بعدها از طريق اندلس به اروپا منتقل شد و مبناى نگارش ارقام فعلى اروپا گرديد ، « 1 » هرچند انتشار ارقام عربى در اروپاى مسيحى كندتر از نفوذ و انتشار ساير علوم بود ؛ « 2 » زيرا مقاومت مسيحيان سنتى اروپا در پذيرش و كاربرد ارقام و اعداد رياضى عربى ( هندى ) منجر به كاربرد طولانىمدت اعداد رومىِ بدون صفر شد . براى نخستين‌بار در قرن دهم ميلادى اروپاييان به ترجمه نوشته‌ها و آثار رياضىدانان مسلمان پرداختند و كتاب اصول اقليدس و شروح آن نيز سه قرن بعد از ترجمه به زبان عربى ، به لاتين ترجمه شد . « 3 » بر اين اساس مسلمانان براى نخستين‌بار جبر و مقابله را وارد نظام علمى كردند و ضمن كاربرد جبر در هندسه و بالعكس ، در بسط دانش هندسه در جهان اسلام و غرب نيز كوشيدند . از قرن دوازدهم به بعد ارقام عربى براى نخستين‌بار در ايتاليا كاربرد يافت و به تدريج علاوه بر رواج اين اعداد ، باعث تحولات علمى در اروپا نيز شد .\r\n\r\n3 . نجوم\r\nتوجه قرآن به عالم سماوى و دانش ستاره‌شناسى « 4 » و از سويى ارتباط تنگاتنگ ماه‌هاى هجرى با اجراى مناسك شرعى چون ماه رمضان و يا ايام حج و ماه‌هاى حرام ، « 5 » دانشمندان اسلامى را واداشت تا به توسعه اين دانش بپردازند . بنا بر همين ضرورت و ده‌ها دليل ديگر ، مسلمانان اهتمام ويژه‌اى به توسعه و تعميق آن ورزيدند ، دانش نجوم مبتنى بر علم رياضى بود . در واقع راه‌اندازى رصدخانه‌هاى مختلف در مراكز بزرگ جهان اسلام چون بغداد ، سمرقند ، قاهره و قرطبه به منظور تقويت اين دانش بود .\r\nافزون بر اين ، توجه خلفاى عباسى به علم نجوم موجب شد ، مدارس و مراكز تعليم علم نجوم راه‌اندازى شوند و در دوره‌هاى بعد ضمن ترجمه آثار هندى ، ايرانى و يونانى به تأليف آثار جديد مبادرت ورزند . دانشمندان مسلمان از همان ابتدا به تصحيح آثار پيشينيان پرداختند . از ميان\r\n\r\n\r\n","description":"","footnote":"\r\n( 1 ) . حروف يا ارقام الغبار در ابتدا با به كار بردن نوعى چرتگه ريگى طراحى و استفاده شد . نخستين كسىكه ارقام الغبار را با متن عربى آن توصيف نمود ، جيربرت است كه بعدها در مقام پاپ خدماتى را به جهان مسيحى عرضه داشت .\r\n( 2 ) . نورالدين آل‌على ، اسلام در غرب ( تاريخ اسلام در اروپاى غرب ) ، ص 334 .\r\n( 3 ) . حربى عباس عطيتو محمود و حسان حلّاق ، العلوم عند العرب ، ص 328 و 329 .\r\n( 4 ) . البقره ( 2 ) : 189 ؛ يونس ( 10 ) : 5 و 6 ؛ الحجر ( 15 ) : 16 ؛ الإسراء ( 17 ) : 12 ؛ الأنبياء ( 21 ) : 33 ؛ يس ( 36 ) : 40 - 37 و البروج ( 85 ) : 1 .\r\n( 5 ) . التوبه ( 9 ) : 36 .\r\n","page_name":" 220 ","page_number":220},
  {"content":"\r\n\r\nكتاب‌هاى نجومى كه بارها ترجمه و تصحيح شد ، كتاب المجسطى بطلميوس است . « 1 » ترجمه المجسطى پايهء تهيه جداول نجومى گرديد كه به آنها زيج گفته مىشد . براساس اين جداول نجومى ، مشخصات دقيق ستارگان تشريح شد . منجمان اسلامى با مطالعه دقيق مجسطى اندازه‌گيرىهاى مدار بيضوىشكل خورشيد را تصحيح و ميزان دقيق طول سال شمسى را نيز تعيين نمودند . آنان ضمن آنكه دريافتند بلندترين خط عرض ماه نامنتظم است ، به وجود لكه‌هايى در كره خورشيد نيز پى بردند . با انجام رصدهاى پى در پى ، به مواقف خسوف نيز آگاه شدند و بارها پيدايش شهاب‌هاى آسمانى را بررسى كردند . آنها برپايه آموزه‌هاى قرآنى به مطالعه آسمان پرداختند و در ثابت و مسطح بودن كرهء زمين و يا تئورى زمين مركزىِ بطلميوس ترديد كردند .\r\nمجموعه ترديدهاى علمى ستاره‌شناسان مسلمان در كتاب‌هاى متعدد گردآورى شد . نويسندگانى چون ابن‌هيثم در كتاب الشكوك على بطلميوس ، ابوريحان بيرونى در قانون مسعودى و خواجه نصيرالدين طوسى در التذكرة فى الهيئة اساسىترين انتقادها را به آراى بطلميوس وارد كردند و دشوارىها و ضعف‌هاى او را توضيح داده ، شيوه‌هاى نوين نجوم را معرفى نمودند . در نتيجه ، راه براى اكتشافات دانشمندانى چون كُپرنيك و كپلر هموار شد .\r\nدر ميان ناموران علم نجوم ، كسانى چون ابن يونس ، رئيس رصدخانه فاطميان در مصر و مخترع رقّاصك و صفحه شماره‌گير و مؤلف كتابى در باره تلسكوپ يا دوربين‌هاى نجومى كه بعدها پايه و اساس نظريه‌هاى علمى راجر بيكن و كپلر شد ؛ عبدالرحمن محمد بن احمد بيرونى ، « 2 » طراح نقشه‌هايى كه عرض و طول جغرافيايى شهرهاى بزرگ جهان اسلام را نشان مىداد ؛ عبدالرحمن خازنى و عمر خيام از افتخارآفرينان دورهء سلجوقى ، خواجه نصيرالدين طوسى رئيس رصدخانه مراغه و مبدع زيج‌هاى فلكى موسوم به ايلخانى ، الغ‌بيك نواده تيمور ، رئيس رصدخانه الغ بيك و ستاره‌شناس نابغه ايرانى ، خوارزمى مبدع زيج خوارزمى ؛ فرزندان شاكر كه توانستند درجه خط نصف‌النهار را اندازه‌گيرى كنند و نيز ابومشعر بلخى و عبدالرحمن صوفى خوش درخشيدند . « 3 »\r\n\r\n4 . شيمى\r\nآشنايى مسلمانان با علم شيمى ( كيميا ) تاريخى بس ديرينه دارد . كيمياگران اسلامى در توسعه و\r\n\r\n\r\n","description":"","footnote":"\r\n( 1 ) . ابن نديم ، الفهرست ، ص 329 .\r\n( 2 ) . كتاب‌هاى « الاثار الباقية عن القرون الخالية » ، « التفهيم » و « تحقيق ما للهند » از اوست .\r\n( 3 ) . براى اطلاع بيشتر بنگريد به : على عبدالله الدفاع ، أثر علماء العرب و المسلمين فى تطوير علم الفلك ؛ عمر فروخ ، عبقرية العرب فى العلم و الفلسفة .\r\n","page_name":" 221 ","page_number":221},
  {"content":"\r\n\r\nتحول اين صنعت نقشى بسزا بر عهده داشتند . واژه « كيميا » « 1 » و « شيمى » « 2 » به رغم تطابق معنايى ، . داراى دو معناى متمايزند . « 3 » يكى از نخستين سرآمدان علم كيميا ( شيمى ) جابر بن حيان خراسانى است . او از ناموران شيعى كوفى و از شاگردان امام صادق عليه السلام به شمار مىآيد . « 4 » وى در ميان اروپاييان به «  rebiG  » موسوم است و بعدها عنوان پدر علم شيمى را نيز به خود اختصاص داد . پدر جابر ، صيدلانى ( داروفروش ) بود . نظريات او در تركيب مواد و دستور تهيه آنها و يا چگونگى مطالعه علم شيمى و نحوه پيدايش فلزات بسيار درخور توجه است .\r\nدومين دانشمند برجسته عرصه علم شيمى محمد بن زكرياى رازى ، دانشمند مسلمان ايرانىتبار است كه در تبيين علم شيمى دستى توانمند داشت . تلاش‌هاى او در صورت‌بندى علم نوين كيميا درخور تحسين است . افزون بر كتاب‌هاى بسيارى كه در زمينه شيمى و طب نوشته است ، كشفيات متعددى نيز به او منسوب است . كشف دو ماده زيت الزاج ( اسيد سولفوريك ) و الكل از يافته‌هاى علمى اوست . دستاوردهاى علمى رازى به اروپا رفت و در علم شيمى تحولات عظيمى را ايجاد نمود .\r\nمسلمانان در كنار كشف معادن با موادى چون جوهر گوگرد ، تيزاب سلطانى ، نفت و قير آشنا شده ، به تدريج از آنها براى توسعه اين صنعت بهره بردند . وسايل و ادوات كيمياگرى اسلامى چون « المبيك » « 5 » يا دستگاه تقطير ( الانبيق ) هنوز با اسامى عربى آن كاربرد دارند . « 6 » .\r\nغرب پيش از ترجمه متون كيمياى اسلامى ( شيمى ) به زبان لاتين ، در قرن يازدهم ميلادى به اين علم آگاه نبود ، از اين رو با ترجمه آثار ابوحيان و رازى علم شيمى نيز در آنجا بنيان گرفت . « 7 »\r\n\r\n\r\n","description":"","footnote":"\r\n( 1 ) .\r\n 1 . alchemy . \r\n( 2 ) . 2 . .\r\n( 3 ) . واژه كيميا احتمالًا داراى ريشه‌اى مصرى است و گويا به خاك سياهى اطلاق مىشده كه پس از طغيان‌رود نيل و ته‌نشين شدن رسوبات بسيار حاصل‌خيز آن ، در دو سوى اين رود بر جاى مىمانده و كشاورزى را در جلگه نيل آسان مىنموده است . بنا بر قولى كيميا صرفاً صورت پيشينى و مقدماتى شيمى نبوده ، بلكه علم ماورايى و علم موادى بود كه با پزشكى ارتباط داشت و با دلالت‌هاى رمزى و ارتباط با حالات روحى ، به سلامت جسم و روح كمك مىكرد . ( بنگريد به : سيد حسن نصر ، جوانان مسلمان و دنياى متجدد ، ترجمه مرتضى اسعدى ، ص 138 و 139 . )\r\n( 4 ) . ابن نديم ، الفهرست ، ص 435 .\r\n( 5 ) .  3 . alembic . \r\n( 6 ) . على عبدالله الدفاع ، إسهام علماء العرب و المسلمين فى الكيمياء ، ص 77 - 51 .\r\n( 7 ) . سيد حسن نصر ، جوانان مسلمان و دنياى متجدد ، ترجمه مرتضى اسعدى ، ص 140 .\r\n","page_name":" 222 ","page_number":222},
  {"content":"\r\n\r\n\r\n5 . پزشكى\r\nبلاياى طبيعى و امراض كشنده چون طاعون ، و با و حصبه همواره از مخاطرات جامعه انسانى بوده است . رهايى از بيمارى و درد و رنج ناشى از آن به عنوان آرزويى دست‌يافتنى ، بشر را به مبارزه و يافتن راه‌حل فرامىخواند ؛ مبارزه‌اى مستمر كه بشر را به سوى كشفيات و اختراعاتى سوق داد كه بعدها پايه و اساس علم طبابت شد . بنياد طب اسلامى بر مجموعه تحقيقات پزشكى قرار گرفت كه از مطالعات و دانش پزشكى مشرق‌زمين به ويژه ايران و هند مايه مىگرفت ، هر چند « طب نبوى » ، يعنى مجموعه گفته‌ها ، اعمال و عادات پيامبراكرم صلى الله عليه و آله كه به نحوى با سلامت ، بهداشت و مراقبت از جسم و روان ارتباط داشت ، در تحكيم مبانى طب اسلامى نيز بسيار مؤثر بود . « 1 » يكى از مهم‌ترين مراكزى كه در اعتلاى علم پزشكى نام و آوازه‌اى بس بلند در تاريخ داشت ، جندىشاپور است . امتزاج پزشكى ايرانى ، هندى ، چينى ، سريانى ، يونانى و مصرى ( اسكندرانى ) ، در جندىشاپور محقق شد . در عصر ترجمه ، بسيارى از مواريث پزشكى جندىشاپور و ساير نقاط مرتبط ، به بيت‌الحكمه بغداد منتقل گرديد و با ترجمه آثار آن تحولى شگرف در طب اسلامى روى داد و بسيارى از دانسته‌هاى علم پزشكى به جهان اسلام راه يافت . آشنايى پزشكان مسلمان با دستاوردهاى علمى قديم ، راه را براى تحقيقات علمى در حيطهء دانش پزشكى گشود و نوآورىهاى عالمانه مهم‌ترين بايستگى طب اسلامى بود . مجموعه عواملى كه بر غناى پزشكى اسلامى افزود ، عبارت است :\r\n1 . توجه شايسته به طب نبوى .\r\n2 . توجه به آموزه‌هاى قرآنى و تأكيد بر علم ابدان و گراميداشت سلامت جسم .\r\n3 . ترجمه آثار پيشينيان اعم از آثار پزشكى يونانى ، ايرانى ، هندى و مصرى .\r\n4 . تركيب دانسته‌هاى پيشين با نتايج كاوش‌هاى پزشكى - اسلامى و تأليف كتاب‌هاى نفيس .\r\nطبابت به عنوان يك حرفه مستقل نزد عالمان مسلمان جايگاهى نيافت ، بلكه بيشتر به گونه تفنّنى در كنار ساير علوم چون فلسفه ، شيمى و نجوم بدان مىپرداختند . بيشتر پزشكان قرون چهارم تا ششم هجرى عالمانى بودند كه طبابت آنها پوشيده بود ، « 2 » به عبارتى ايشان در كنار ساير\r\n\r\n\r\n","description":"","footnote":"\r\n( 1 ) . بنگريد به : ابن قيّم جوزى ، طب النبوى .\r\n( 2 ) . نورالدين آل‌على ، اسلام در غرب ( تاريخ اسلام در اروپاى غرب ) ، ص 340 .\r\n","page_name":" 223 ","page_number":223},
  {"content":"\r\n\r\nپيشه‌هاى رايج به طبابت مىپرداختند . تبحّر و احاطهء طبيبان در ساير علوم چنان بود كه آنان را حكيم به معناى دانا و دانشمند قلمداد مىكردند . اين در حالى بود كه براى آنان دانستن علوم مرتبط علم نفس ( روان‌شناسى ) و داروسازى ( صيدلانى ) و گياه‌پزشكى و ساير علوم مرتبط نيز امرى الزامى بود .\r\nشايان توجه اينكه حرفه پزشكى تنها مختص مردان نبود بلكه زنان پزشك نيز در اين عرصه حضور فعالى داشتند . يكى از قديمىترين و نامورترين پزشكان زن فردى است به نام « زينب » از قبيله بنىأود كه به چشم‌پزشكى شهره بود و گوى سبقت را از هم‌عصران خود ربوده بود . « 1 » گفتنى است طب اسلامى زمانى اوج گرفت كه پزشكان مسلمان در آثار متقدمان ترديد كردند و در مقام مقايسهء دستاوردهاى پزشكى برآمده ، با نبوغ خود به نوآورىهاى وسيعى دست يافتند . در اين ميان ، آثار ارزنده‌اى چون فردوس‌الحكمه ( قرن سوم هجرى ) ، الحاوى رازى - كه در لاتين به « رازس » « 2 » مشهور است - و يا كتاب قانون ابن‌سينا بر تارك دانش طب مىدرخشند . .\r\nكشف و تشخيص بسيارى از امراض و بيمارىهاى شايع و از سويى تركيب سنت‌هاى قديمى و روش‌هاى نوين طبى ، مهم‌ترين خدمت ابن‌سينا به جهان علم بود . كتاب قانون او شايستگى آن را يافت كه بارها به زبان‌هاى مختلف دنيا ترجمه شود و در حدود 700 سال به عنوان كتاب درسى در مدارس غربى و يا در دانشكده‌هاى پزشكى تدريس گردد . « 3 » آثار ابونصر فارابى نيز مبتنى بر مقايسهء آراى جالينوس و ارسطو در علم طب ، گوى سبقت را از معاصران خود ربود و با درانداختن طرحى نو ، علاوه بر انتقاد از آثار پيشينيان و مهمل دانستن آراى جالينوس ، بهترين نظريات علمى را در مورد فرايند ديدن و شنيدن به‌دست داد .\r\nدر مقام مقايسه ميان پزشكان مسلمان ، آثار ابن‌نفيس از شهرت و اعتبار بيشترى برخوردار است . تلاش بىوقفهء او در وارد نمودن انتقادهاى اساسى به آراى جالينوس و نگاشتن شروح مختلفى به كتاب‌هاى متقدمان مانند قانون ابن‌سينا موجب شد لقب فاخر « جالينوس عرب » كه پيش‌تر از آن رازى بود ، به وى اعطا شود . ابن‌نفيس در تشريح اعضاى بدن و ترسيم فرايند گردش خون به كشفيات مهمى نايل شد . ناگفته نماند كه كشفيات او در خصوص دستگاه گردش خون\r\n\r\n\r\n","description":"","footnote":"\r\n( 1 ) . حربى عباس عطيتو محمود و حسان حَلّاق ، العلوم عند العرب ، اصولها و ملامحها الحضارية ، ص 290 .\r\n( 2 ) .  1 . Razes Rasis . \r\n( 3 ) . اين كتاب هنوز هم در برخى دانشگاه‌هاى بنگلادش ، پاكستان ، هند ، سريلانكا و برخى مراكز علمى جهان عرب تدريس مىشود . ( بنگريد به : سيد حسن نصر ، جوانان مسلمان و دنياى متجدد ، ص 143 . )\r\n","page_name":" 224 ","page_number":224},
  {"content":"\r\n\r\nقرن‌ها پيش از ادعاى ميگل سرتوى ايتاليايى است كه او را كاشف دستگاه خون مىدانند . « 1 » يكى ديگر از سرآمدان علم پزشكى كه بر تارك تاريخ علم طبابت اسلامى مىدرخشد على بن عباس اهوازى است . بنا بر قرائن موجود ، نخستين كتاب عربى كه از علم پزشكى به لاتين ترجمه شد ، كتاب وى با عنوان كامل الصناعة بود . اين كتاب در كنار دو كتاب قانون ابن‌سينا و الحاوى رازى تا قرن شانزدهم در دانشگاه‌هاى اروپا تدريس مىشد . اهميت على بن عباس نزد اروپائيان به قدرى بود كه وى را «  ssabbA yllaH  » مىناميدند . حاصل تحقيقات وى در زمينهء امراض زنان و يا بررسى وضعيت جنين و كيفيت رشد آن و همچنين سرطان رحم به همراه راه‌هاى تشخيص علمى آن در سراسر دانشگاه‌هاى معتبر جهان تدريس مىشد . « 2 » ابوالقاسم زهراوى قرطبى دانشمند و طبيب اندلسى است كه آثار پزشكى وى در زمينهء تقسيم‌بندى امراض بويژه سرطان و بيمارىهاى زنان و گياهان طبى بارها به زبان لاتين ترجمه شد و مقالات متعددى از آنها استخراج گرديد و در مجلات معتبر اروپايى قرن شانزدهم به چاپ رسيد . داده‌ها و اطلاعات فراوان و حتى تشخيص امراض چشم ، گوش ، حلق و دهان و بينى و حتى جراحى زيبايى سر فصل درسى دانشگاه‌هاى اروپايى شد . « 3 » به هر روى ، علم پزشكى اسلامى و آثار گرانقدر تلاشگران اين عرصه از طريق اندلس به جهان غرب راه يافت و دانشوران اندلسى و پزشكانى چون ابن‌خطيب ، ابن‌طفيل ، ابن‌زُهر اندلسى ، باهلى در تاريخ پزشكى جهان اسلام نامى نيك از خود بر جاى نهادند . « 4 » بنا بر همين مىتوان پذيرفت كه همه علوم به نوعى در تكميل و تعالى علم پزشكى نقش داشتند ؛ آن‌سان كه بعدها شاخه‌هاى مختلف علم پزشكى چون علم النفس ( روانپزشكى ) ، صناعةاليد ( جراحى ) أمراض‌النساء ( بيمارىهاى زنان ) ، الأمراض الجلديه ( پيسى و بيمارىهاى پوست ) ، طب‌العيون ( چشم پزشكى ) و . . . به وجود آمدند .\r\n\r\n\r\n","description":"","footnote":"\r\n( 1 ) . براى اطلاع بيشتر بنگريد به : اى . ان . بلاچ ، كتابهاى بزرگ تمدن اسلامى ، ترجمه زهرا آقا محمد شيرازى ، ص 195 - 193 .\r\n( 2 ) . حربى عباس عطيتو محمود و حسان حلّاق ، العلوم عند العرب ، اصولها و ملامحها الحضارية ، ص 290 و 291 .\r\n( 3 ) . همان ، ص 297 - 295 .\r\n( 4 ) . بنگريد به : حربى عباس عطيتو محمود و حسان حلّاق ، العلوم عند العرب ، اصولها و ملامحها الحضارية ، ص 290 - 192 .\r\n","page_name":" 225 ","page_number":225},
  {"content":"\r\n\r\n\r\n6 . داروسازى و گياه‌پزشكى\r\nداروسازى و گياه‌پزشكى يكى از علوم كمكى و مرتبط با پزشكى است . نياز جامعه اسلامى به علم پزشكى ، مسلمانان را واداشت تا به تحقيقات گسترده‌اى در زمينه داروسازى بپردازند كه نتيجه آن جمع‌آورى صدها جلد كتاب در همين زمينه بود . تعليم ادويه مركبه و شناخت مفردات طبى « 1 » به شدّت در ميان دانشمندان مسلمان رواج داشت . با ترجمه كتاب‌هاى بسيارى از سريانى ، يونانى ، قبطى و هندى ، گياه‌پزشكى اسلامى نيز تغيير كرد . تلاش مجدانه طبيبان و داروسازان مسلمان بر معلومات گذشته افزود . آنچه توانست در توسعه علم داروسازى و فارماكولوژى اسلامى مؤثر باشد ، تلفيق طبابت ايرانى ، هندى ، مصرى ، سريانى و يونانى بود . « 2 » از سوى ديگر ، گستردگى جغرافيايى جهان اسلام نيز بر تنوع انواع ادويه و گياهان دارويى افزود . مقايسه ميان داروهاى يونانى ، ايرانى و هندى اسامى جديدى را به جهان اسلام و بعدها به عالم غرب وارد نمود ، از اين رو بسيارى از اغلاط پيشينيان چون جالينوس تصحيح شد . « 3 » گياه‌شناسان اسلامى براى تكميل آثار خود گاه از نقاشان طراز اول براى به تصوير كشيدن نباتات بهره مىبردند ؛ شيوه‌اى كه بعدها پايه‌اى براى علم گياه‌پزشكى شد .\r\nدر ميان سرزمين‌هاى اسلامى ، دانشمندان اسپانيايى با توجهى بيشتر به اين علم ، توانستند تحقيقات مهمى را در زمينه گياه‌شناسى و داروسازى انجام دهند و خدمات برجسته‌اى را به ويژه به اروپاى غربى ارزانى كنند . « 4 » از ميان سرآمدانى كه به علم فارماكولوژى خدمات ارزنده‌اى كرد ، فيلسوف و طبيب اندلسى ابن‌سبعين ( 1269 - 1217 م ) است . او نخستين گياه‌شناسى است كه در طبقه‌بندى گياهان و ثبت ويژگىها و امتيازات آنها تحقيقات مفصلى انجام داده است . وى به بيشتر پرسش‌هاى فردريك دوم پادشاه سيسيل در مورد گياه‌شناسى پاسخ داد و بعدها آثار او در رشد دانش داروسازى در اروپا مؤثر افتاد .\r\nيكى ديگر از دانشمندان مشهور اندلسى قرن دوازدهم ميلادى ، احمد بن محمد غافقى ( 1165 م ) است . او براى شناخت گياهان دارويى به سرتاسر اسپانيا سفر كرد و نتيجه تلاش‌هاى\r\n\r\n\r\n","description":"","footnote":"\r\n( 1 ) . عبدالحسين زرّين‌كوب ، كارنامه اسلام ، ص 60 .\r\n( 2 ) . براى اطلاع بيشتر بنگريد به : جورج سارتون ، تاريخ العلم ، تعريب مجموعة من الأساتذة .\r\n( 3 ) . ابن ابى اصيبعه ، عيون الانباء فى طبقات الاطباء ، ج 1 ، ص 302 .\r\n( 4 ) . نورالدين آل‌على ، اسلام در غرب ( تاريخ اسلام در اروپاى غرب ) ، ص 326 .\r\n","page_name":" 226 ","page_number":226},
  {"content":"\r\n\r\nعلمى خود را در كتابى جامع با نام الأدوية المفردة گرد آورد . اين كتاب بعدها پايه و اساس كار داروسازان متأخر قرار گرفت و تحولى عظيم در امر داروسازى به‌ويژه در اروپا ايجاد نمود .\r\nابن‌بيطار سرشناس‌ترين داروساز و گياه‌شناس مسلمانى است كه نه‌تنها در اندلس ، كه در جهان اسلام نيز پرآوازه است ؛ تا جايى كه برخى محققان او را به‌حق جانشين ديوس كوريدس ، نخستين گياه‌شناس سيسيلى ( 50 ق . م ) دانسته‌اند . « 1 » مسافرت‌هاى طولانى ابن‌بيطار به شمال افريقا ، مصر ، سرتاسر اندلس ، شام و آسياى صغير و خدمت در منصب‌هاى ادارى چون رئيس داروسازان دربار ايوبيان مصر ، بر غناى تأليفات او افزود .\r\nوى در دو كتاب معروف خود ، المغنى فى الأدوية المفيدة ( / بىنيازكننده در داروهاى مفيد ) و الجامع فى الأدوية المفردة ، بيشتر آراى يونانيان و دانشمندان مسلمان را در مورد گياهان دارويى گرد آورد و نتايج آزمايش‌هاى خود را نيز ذكر كرد . بسيارى از گياهانى كه او معرفى مىكند ، در نوع خود منحصر به فرد بوده و براى نخستين بار نام آنها در آثار وى آمده است .\r\nيكى ديگر از امتيازاتى كه تأليفات او دارد ، ثبت اسامى بسيارى از گياه‌شناسان و طبيبان داروساز يونانى و مسلمان است . اين كتاب بارها به زبان‌هاى مختلف اروپايى چون آلمانى ، فرانسوى ، ايتاليايى و انگليسى ترجمه شد .\r\nپايان سخن اينكه ، مطالعات مسلمانان در علم گياه‌شناسى و علم نباتات و آثارى كه در اين باب نوشته شد ، نه‌تنها براى علم طب مفيد بود ، بلكه در دانش كشاورزى و حتى صنعت بسيار مؤثر افتاد . « 2 »\r\n\r\n7 . هنر\r\nدر ميان علوم متعددى كه اروپائيان تمامى يا بخش‌هايى از آن را از مسلمانان به عاريت گرفتند ، هنر و مبانى هنرى جايگاهى ويژه و قابل تأمل دارد . دستاوردهاى هنر اسلامى كه با الهام از بينش توحيدى و الهيات و عرفان اسلامى به ابداع سمبل‌ها و مفاهيم جديدى نائل آمده بود از طرق مختلف به اروپا راه يافت .\r\nهرچند طريق انتقال هنر با راه‌هاى نفوذ موضوعات علمى تمدن اسلامى به اروپا متفاوت بود ؛\r\n\r\n\r\n","description":"","footnote":"\r\n( 1 ) . همان ، ص 338 .\r\n( 2 ) . عبدالحسين زرّين‌كوب ، كارنامه اسلام ، ص 62 .\r\n","page_name":" 227 ","page_number":227},
  {"content":"\r\n\r\nزيرا هنر داراى مفاهيم و تجلياتى بود كه در بسيارى از موارد نيازى به ترجمه و برگردان نداشت . به همين دليل بطور مستقيم صنايع و مصنوعات و يا مضامين هنر اسلامى بدون كمترين دخل و تصرفى به اروپا منتقل شد . تجار نخستين گروهى بودند كه آثار هنرى را به اروپا منتقل كردند .\r\nاينان مصنوعات هنرى اعم از صنايع فلزى ، چوبى و منبّت‌كارى ، مُذهب و نقره‌كارى و ظروف برنجى ، مسى و مفرغى و منسوجات زيبا را در بازارهاى اروپا عرضه كردند . تمايل خريداران اروپايى به تهيه اجناس بديع هنرى به سرعت نظر تجار اروپايى را به بازارهاى اسلامى معطوف داشت .\r\nپارچه‌هاى زيباى زربفت تنيسى ، پرده‌هاى گرانبهاى فيّوم ، پارچه‌هاى كتان دبيق و دِمياط « 1 » و يا پارچه‌هاى زيباى توزى ( كازرونى ) ، ديبا و جامه‌هاى گلابتون‌دوزى كه در كارگاه‌هاى ايرانى و مصرى بافته مىشد ، در بازارهاى اروپايى به فروش مىرسيد .\r\nفرش‌هاى ممتاز ايرانى و جاجيم‌هاى پر نقش زينتى عراق نيز متقاضيان بىشمارى را در اروپا به خود اختصاص داده بود .\r\nورود اين صنايع با آميزهء ذوق و سليقهء شرقى تحول عظيمى را در صنايع ظريفهء اروپا ايجاد نمود . از اين پس تقليدكارى هنرى در زمينه‌هاى مختلف صورت گرفت و استادكاران اروپايى با اندك دخل و تصرفى ، تزئينات و نقش و نگارهاى اسلامى را در مصنوعات خود به كار بستند و واژگان و اصطلاحات هنر اسلامى به سرعت در اروپا رواج يافت .\r\nپارچه‌هاى پنبه‌اى خوش‌بافت فسطاط در انگليس فاستونى ناميده شد و پارچه‌هاى ظريف و مقاوم دِمياطى نيز به دمسك يا دمسه موسوم شد . بازارهاى سواحل شمالى مديترانه به ويژه ايتاليا مملو از تافته‌ها و بافته‌هاى ايرانى و مصرى بود . « 2 » صنعت كاغذسازى با پيشينهء شرقى توسط مسلمانان در سرزمين‌هاى فتح شده گسترش يافت .\r\nنخستين كارخانه‌هاى كاغذسازى در سيسيل و اندلس ساخته شد و دستاوردهاى صنعتى آنان از اين دو كانون به اروپا منتقل شد . « 3 »\r\n\r\n\r\n","description":"","footnote":"\r\n( 1 ) . تنيس ، دمياط و دبيق از شهرهاى مصر است .\r\n( 2 ) . گوستاولوبون ، تاريخ تمدن اسلام و عرب ، ترجمه سيد هاشم حسينى ، ص 638 ؛ ارنست كونل ، هنر اسلامى ، ترجمه هوشنگ طاهرى ، ص 190 و 191 .\r\n( 3 ) . توماس و اكر آرنولد و آلفرد گيوم ، ميراث اسلام ، ترجمه مصطفى علم ، ص 65 و 66 .\r\n","page_name":" 228 ","page_number":228},
  {"content":"\r\n\r\nاز ديگر هنرهاى شرقى كه به جنوب اروپا راه يافت موسيقى است . آشنايى ديرين ملل مسلمان با مضامين موسيقى ، عرصه مناسبى را براى موسيقىدانان مسلمان ايجاد نمود تا در نهايت خوش‌طبعى آلات جديدى چون نى ، رباب ، قانون ، دف و حتى سنتور را اختراع نمايند .\r\nموسيقىدانان مسلمان كه عمدتاً از دانشمندان طراز اول عصر خود بودند هرگز از كاركرد درمانى موسيقى غافل نبودند و شخصيت برجسته‌اى چون فارابى مبدع رُباب و قانون سرآمد موسيقىدرمانى به شمار مىآيد . از ديگر ناموران عرصه موسيقى ابن‌سينا ، حسن بن هيثم و از همه مهم‌تر محمد بن احمد خوارزمى است كه تأليفات او در عرصه موسيقى تحولات عظيمى را در اروپا ايجاد نمود . ترجمه كتاب‌هاى فارابى و بخش‌هايى از آثار موسيقايى ابن‌سينا و ساير موسيقىدانان مسلمان در دستور كار مترجمان اروپايى قرار گرفت و تا مدت‌هاى مديد اوزان و بحرهاى موسيقى اسلامى در مدارس و مراكز علمى اروپا تدريس مىشد .\r\nدر كنار همهء مضامين هنرى پيش‌گفته ، فن معمارى اسلامى نيز به اروپا راه يافت . دانش و تبحر استادكاران و معماران برجسته اسلامى كه آثارى بديع و بناهاى شگرفى چون مساجد و قصرها و مقابر را بوجود آورده بودند ، سرلوحهء كار معماران غربى قرار گرفت .\r\nنوآورىهاى معماران اسلامى در گنبدسازى و ساخت كنگره‌هاى قصرها و بناى معمارىهاى آجرى و پردازش هلال‌هاى مدور نوك‌دار نعلى در جريان ارتباط ميان مسلمانان و اروپائيان به مغرب زمين نفوذ يافت و معمارى اروپا را از خود متأثر نمود .\r\nوجود كليساهاى مسيحى ملهم از معمارى اسلامى در فرانسه و يا ساخت برج‌هاى زيباى اروپايى برگرفته از فن معمارى اسلامى در مغرب زمين ، بيانگر نفوذ بىشائبهء معمارى اسلامى در اروپاست . « 1 »\r\n\r\nورود واژه‌هاى اسلامى به زبان‌هاى غربى\r\nواژگان اسلامى از طرق مختلف به زبان‌هاى غربى راه يافت . از ميان اين راهها چهار طريق اصلى انتقال واژگان اسلامى به زبان غربى عبارتند از :\r\n1 . ترجمه آثار غربى و معادل‌سازى واژگان عربى .\r\n2 . رويارويى مستقيم از طريق فتوحات اسلامى يا جنگ‌هاى صليبى و يا بازرگانى و تجارت .\r\n\r\n\r\n","description":"","footnote":"\r\n( 1 ) . كريستين پراميس ، تاريخ هنر اسلامى ، ترجمه مسعود رجب‌نيا ، ص 117 .\r\n","page_name":" 229 ","page_number":229},
  {"content":"\r\n\r\n3 . مهاجرت و موطن‌گزينى مسلمانان در مناطق تحت سيطره تمدن غربى .\r\n4 . مهاجرت و موطن‌گزينى اروپائيان در مناطق تحت سيطره تمدن اسلامى .\r\nبا ترجمه آثار يونانى به زبان عربى بسيارى از واژگان غربى در جهان اسلام ، يا به صورت اصلى وارد گشت و يا عبارت‌هاى مهجور آن معادل‌سازى شد . پس از طى قرن‌ها آثار علمى اسلامى از طريق اندلس و سيسيل به جهان غرب راه يافت . با انتقال فرهنگ و علوم جهان اسلام به غرب بسيارى از واژه‌ها و مصطلحات زبان عربى به اروپا منتقل شد كه تا به امروز بسيارى از آنها در زبان‌هاى مختلف اروپايى وجود دارد . در ادامهء اين بخش ، بنا بر ضرورت بحث به نمونه‌هايى از آنها اشاره خواهيم كرد .\r\nبىگمان انتقال لغت و كلمات از هر زبانى به زبان ديگر مستلزم تغييرات و دگرگونىهاى متناسبى است كه كاملًا بسته به عوامل محيطى است . براى نمونه ، كلمات زبان فارسى در انتقال به زبان عربى به دليل تغيير در تلفظ و نحوه بيان آن تغييرات بسيارى مىيابند و گاه اين تغييرات چنان است كه براى يافتن اصل پارسى آن مىبايد تحقيقات وسيعى صورت گيرد . اين فرايند در انتقال كلمات عربى به زبان‌هاى لاتين اروپا نيز قابل تكرار است ، چنان كه گاه در انتقال كلمات و اصطلاحات اسلامى به زبان‌هاى اروپايى برخى از اين كلمات تغيير مىيابند و با اصل خود متفاوت مىشوند .\r\nدوزى ، يكى از شرق‌شناسان زبده هلندى است كه براى بازنمودن فرهنگ اصيل اسلامى در اندلس بسيار كوشيد . او با تأليف كتابى با نام استعمال لغات و كلمات عربى در زبان اسپانيايى و پرتغالى ، « 1 » به بررسى فرايند « انتقال زبانى » از عربى به اروپايى خدمتى درخور كرد . فهرستى كه او به‌دست مىدهد ، بيش از دوهزار كلمه را شامل مىشود . بىشك چنين فهرستى در اين مختصر نمىگنجد ، از اين رو تنها به بخشى از آنها اشاره مىكنيم . « 2 »\r\n\r\n\r\n","description":"","footnote":"\r\n( 1 ) . نام اين كتاب در ترجمه‌هاى مختلف متفاوت است . .\r\n Addishir , A Dictionary of Persian Loan words in the Arabic Language DozyReinhartGlos saire des mots espagnols et portugais derives de larabe , Leiden , 1869 . \r\n( 2 ) . براى آگاهى بيشتر بنگريد به : نورالدين آل‌على ، التعريب و أثره فى الثقافتين العربية و الفارسية ؛ زيگريد هونگه ، فرهنگ اسلام در اروپا ، ترجمه مرتضى رهبانى ، ج 1 ، ص 33 - 26 .\r\n","page_name":" 230 ","page_number":230},
  {"content":"\r\n\r\n1 . محصولات زراعى : « 1 » كتان / القطن (  nottoc  ) ، زعفران (  narfaz - norffas  ) ، برنج / الرز (  ecir  -  norra  ) ، شكر / السكّر (  ercuS - ragus  ) ، صندل / الصندل (  latnas - ladnas  ) ، پسته / الفستق (  ehcatsip - oihcatsip  ) ، نرگس / النرجس (  sussicran  ) ، نيلوفر / النيلوفر (  rahpunen - rahpunen  ) ، ياسمن / الياسمين (  enimsaj - enimsaj  ) ، پنبه (  ettaw  ) .\r\n2 . مواد غذايى : شوربا / الشوربه (  puos  ) ، ليموناد (  edanomel  ) ، اسفناج (  ega nips  -  hcanips  ) ، دارچين (  tmiz  ) ، عرق (  kcarra  ) ، قهوه (  eeffoc  ) ، قند (  dnaK - dnakrekcuz  ) ، نبات (  eidnac  ) ، كحل (  lhok  ) ، كحول (  lohocla  ) ، قنادى (  rotideoc  ) ، جوز هندى (  teksum  ) ، زنجبيل (  regnig  ) ، زيره (  lemmuk  ) ، اشترخان (  nogardse  ) .\r\n3 . پوشاك : الشنشيله / چين چيلا (  allihcnihc  ) ، السروال (  lleugaraz  ) ، الدراعه (  arrodla  ) ، الطراز (  saritla  ) ، روپوش (  lettik  ) ، پارچه كتان (  nutak  ) ، شيفون (  noffihc  ) ، ساطين (  nitas  ) ، جلا (  tnallag  ) ، تافته (  tfaT  ) ، عبايى (  riom  ) ، اطلس (  salta  ) ، بهّى (  rf , uaeb  ) .\r\n4 . نجوم : الجدى (  dikeht , idaj  -  la  /  gla  ) ، الطائر (  reylfeht , riat  -  la  /  riatla  ) ، الذئب (  bened  ) .\r\n5 . كيميا و معادن : البادزهر (  rf , druozeb . gne , enots draozeb  ) ، البورق (  rf , xarob  ) ، زاج (  rf , nula  ) ، صابون (  rf , novas . gne , puos  ) ، كافور (  rohpmac roerihpmac  ) ، الكل (  lohokla  ) ، بنزين (  nizneb  ) ، قليا (  ilakla  ) ، سودا (  ados  ) ، ساخارين (  nirahccas  ) ، عنبر (  arbma  ) ، رنگ روغن (  kcal  ) ، لاك ناخن (  kcal  ) ، گچ (  spyg  ) .\r\n6 . حيوانات : الببغاه (  ati , ollagppap . rf , teuqorrep  ) ، البرذون (  rf , todrab  ) ، الجقل (  rf , lacahc  ) ، الزرافه (  effarig  ) ، السمندر / السمندل (  rednamalas  ) ، اليربوع (  aobrej  ) .\r\n7 . وسايل موسيقى : الطنبور (  ruobmat  ) ، العود (  etul  ) ، رباب (  ceber  ) ، النفير (  tepmurt dlo  ) ، نيدير (  eniruobmat eht  ) ، السنج و سنوج (  ajanas  ) ، القيتاره (  ratiug  ) ، الطبل (  elabmit  ) ، القانون (  noonak  ) ، البوق (  nroh  ) .\r\n8 . وسايل مختلف : فنجان (  essat  ) ، نيمكت راحتى (  nawid  ) ، تخت طاق و قبه‌دار (  nevokla  ) ، كيف چرمى مراكشى (  niuqoram  ) ، نوعى كفش گاماشن (  nehcsamag  ) ، طلق (  muklaT  ) ، الشطرنج (  occaes , hcahcs , scehce , ssehc  ) ، مات (  ttaM  ) ، كيش مات (  etamkcehc  ) .\r\n\r\n\r\n","description":"","footnote":"\r\n( 1 ) . كلماتى كه معادل آنها به فرانسه درج شده است در مقابل آنها علامت اختصارى  rf  آمده است .\r\n","page_name":" 231 ","page_number":231},
  {"content":"\r\n\r\n\r\nخودآزمايى\r\n1 . راه‌هاى ورود و نفوذ فرهنگ و تمدن اسلامى به اروپا كدام‌اند ؟ توضيح دهيد .\r\n2 . اندلس در گسترش فرهنگ اسلامى به اروپا چه جايگاهى داشت ؟\r\n3 . نقش سيسيل در انتقال فرهنگ و تمدن اسلامى به اروپا چه بود ؟\r\n4 . با استدلال ، چگونگى انتشار علوم مختلف تمدن اسلامى به تمدن غربى را توضيح دهيد .\r\n5 . راهيابى علم نجوم و رياضى از تمدن اسلامى به تمدن غربى چگونه بود ؟\r\n6 . واژگان اسلامى چگونه به تمدن غربى راه يافت ؟\r\n\r\nفعاليت دانشجويى\r\n1 . بررسى نمائيد چگونه جنگ‌هاى صليبى در گسترش فرهنگ و تمدن اسلامى به غرب مؤثر بود ؟ بررسى خود را در قالب يك مقاله ارائه دهيد .\r\n2 . بررسى نمائيد سيسيل در انتقال فرهنگ و تمدن اسلامى چه نقشى داشت ؟ ( نتيجه بررسى خود را در كلاس ارائه دهيد . )\r\n3 . در يك بررسى علمى به اين دو پرسش پاسخ دهيد : فلسفهء اسلامى چه ويژگىهايى داشت ؟\r\nدر عصر رنسانس تحولات ناشى از فلسفه اسلامى چه بود ؟\r\n4 . بررسى كنيد چگونه دانشمندان علم رياضيات بر تحوّل علم رياضى در غرب تأثير نهادند ؟\r\n( نتيجه بررسى خود را در قالب يك گزارش در كلاس ارائه دهيد . )\r\n5 . در تحقيق كلاسى مطالعه نمائيد كه علم نجوم اسلامى چه تأثيرى بر علم نجوم غربى داشت ؟ كدام‌يك از آثار اسلامى نوع نگاه محققان غربى در عرصه علم نجوم را تغيير دادند ؟ كدام‌يك از دانشمندان اسلامى در علم نجومِ زمان خود ترديد كردند ؟ نتايج اين شكيات چه بود ؟ ( نتيجه بررسى خود را در كلاس تجزيه و تحليل نمائيد . )\r\n6 . در مورد يكى از دانشمندان مسلمان كه آثار علمى داشته و يا در اشاعه علوم اسلامى خدماتى درخور ارائه كرده است ، تحقيق علمى انجام دهيد .\r\n7 . علاوه بر فهرست واژگانى كه در متن درس آمده است ، واژگان ديگرى بيابيد كه در فرهنگ غربى از مسلمانان برگرفته شده است .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nبخش هفتم : ضعف و انحطاط تمدن اسلامى\r\n\r\nعصر ركود و ايستايى تمدن اسلامى\r\nتمدن اسلامى پس از يك دوره نمايش اقتدار و دوران طلايى ، از قرن چهارم هجرى ( دهم ميلادى ) به بعد از حركت بازماند و همچون ساير تمدن‌ها در سراشيبى انحطاط قرار گرفت ، اگرچه اين اضمحلال هرگز به‌منزلهء نيستى نبود ، بلكه اصول ديانت اسلام در طول زمان همچنان اعتبار و عظمت خود را حفظ نمود « 1 » و در قالب‌هاى مختلف تمدنى تجلى يافت .\r\nچنان كه از اسناد تاريخى بر مىآيد ، در انحطاط تدريجى تمدن اسلامى عوامل درونى و بيرونى آشكارا و ناپيدا مؤثر بودند كه هريك به نوعى زمينهء هجوم آفات تمدنى را فراهم آوردند .\r\nبىگمان علت اصلى اين ضعف و فتور ، انحراف مسلمانان و دور شدن آرام و تدريجى آنان از اسلام راستين بود . اين انحراف خود علل ديگرى داشت كه با مقايسهء دوره‌هاى مختلف تاريخ فرهنگ و تمدن اسلامى مىتوان آنها را جستجو نمود . از مهم‌ترين علل اين انحراف را ، پيش‌آمدهاى تاريخى ، تغيير مسير حركت خلافت اسلامى و نيز تحولات عميق در مبادى حاكميت اسلامى مىتوان برشمرد . اين تغييرات سياسى در جهان اسلام خود تبعاتى جدى در پى داشت ؛ از جمله روى كار آمدن خلفاى نالايق و ناشايست ، نفوذ و رجعت افكار جاهلى و خرافى ، گسترش استبداد سياسى و تخطئه دينى ، قشرىگرى و آغاز بدعت‌ها و پيرايه‌هاى مذهبى ، تبليغ عقايد سست و بىپايه و ترويج اباحه‌گرى ، بىاعتنايى به عقل و علم و نيز تسلط جهل و عقب‌ماندگى ذهنى و اجتماعى .\r\nعقايد اصيل اسلامى منبعث از احكام دقيق و اصول و قواعد مستحكم و دستورها و مقررات عالى اسلامى - كه همهء رموز زندگى فردى و اجتماعى را در بر مىگرفت - جامعهء كلان اسلامى را در قرون نخستين اسلامى به وحدتى همه‌گير رهنمون كرد و سرزمين‌هاى اسلامى و مسلمانان را\r\n\r\n\r\n","description":"","footnote":"\r\n( 1 ) . بنگريد به : گوستاولوبون ، تاريخ تمدن اسلام و عرب ، ترجمه سيد هاشم حسينى ، ص 145 و 146 .\r\n","page_name":" 233 ","page_number":233},
  {"content":"\r\n\r\nزير چمبرهء واحدى گرد آورد و « امّت واحده » شكل گرفت . اما با ترك اين اصول و تغيير مقررات و دستورهاى شارع مقدس توسط خلفا ، حكام و امراى نالايق ، جامعهء اسلامى ضمن ابتلا به بدعت‌ها و پيرايه‌هاى جدى و روىآورى به سنت‌هاى ابداعى ، به بيراهه و تفرقه كشانده شد « 1 » و رفته‌رفته به سيطرهء جهل و تعصب دينى افراطى و گاه تفريطهاى مذهبى جاهلانه منجر شد .\r\nبراى بررسى كلى علل و عوامل ضعف و انحطاط تمدن اسلامى ؛ ضمن ارائه طبقه‌بندى كلى تحت عنوان عوامل درونى و بيرونىِ ضعف تمدن اسلامى ، برآنيم تا در خلال بررسى اين دو مجموعه ، به مهم‌ترين نتايج آنها بپردازيم .\r\n\r\n1 . عوامل درونى\r\n\r\nيك . ضعف خلافت اسلامى\r\nچنان كه پيش‌تر اشاره شد ، مىبايد مهم‌ترين علت انحراف از اسلام راستين را نظام خلافتى دانست كه هرگز بر مدار اصلى خود قرار نگرفت . بدين‌رو ناديده انگاشتن حق الهى و عدول از شايسته‌سالارى شايد مهلك‌ترين ضربه‌اى بود كه بر پيكره اسلام از يك‌سو و تمدن اسلامى از ديگر سو فرود آمد . « 2 » روى كار آمدن خليفگان كم‌مايه و بىتدبير اموى و عباسى و زمامداران نالايق آنها روند رو به رشد فرهنگ و تمدن اسلامى را متوقف كرد .\r\nاز آنجا كه اوج فرهنگ و تمدن اسلامى در عصر خلافت عباسيان رقم خورد ، ناگزير مىبايد ريشه‌هاى ضعف و ركود را نيز در همين دوره بررسى كرد ؛ زيرا طبق تئورى ابن‌خلدون در كنار عوامل رشد و بالندگى ، زمينه‌هاى ركود و رخوت نيز شكل مىگيرد كه با غفلت از اين آفات ، انحطاط تمدن حتمى خواهد بود ؛ « 3 » چنان كه نخستين خليفه عباسى ، ابوالعباس سفاح در نخستين روز خلافتش هنگامى كه بر فراز منبر قرار گرفت ، هدف از قيام عباسيان را اين‌گونه ترسيم كرد :\r\nما به خدا براى طلبِ اين كار قيام نكرده‌ايم كه بر سيم بيفزاييم و يا بر گوهر اندوزيم و يا نهر حفر كنيم و يا قصر بسازيم ، بلكه غيرت و عترت ما باعث شد كه حق خود را از\r\n\r\n\r\n","description":"","footnote":"\r\n( 1 ) . براى آگاهى بيشتر بنگريد به : سيد جمال‌الدين اسدآبادى ، العروة الوثقى و الثورة التحريرية الكبرى ، ص 5 و 6 و 94 و 95 .\r\n( 2 ) . براى آگاهى بيشتر بنگريد به : ويلفرد مادلونگ ، جانشينى حضرت محمد صلى الله عليه و آله پژوهشى پيرامون‌خلافت اسلامى ، ترجمه احمد نمايى و ديگران .\r\n( 3 ) . ابن خلدون ، مقدمه ، ص 322 - 320 .\r\n","page_name":" 234 ","page_number":234},
  {"content":"\r\n\r\nآنها [ / بنىاميه 
  ] بگيريم . بنىاميه ماليات‌ها و عايدات و غنايمى كه از آنِ مردم بوده ، ربوده‌اند و همه را ملك طلق خود ساخته بودند ، ولى بنىعباس بر آنچه خدا نازل كرده ، حكم نموده و به روش پيامبر صلى الله عليه و آله رفتار مىنمايند . « 1 » او با دادن وعده‌هاى عوام‌فريبانه قول داد اموال غصب‌شده را از امويان بازستاند و عدل و قسط را اجرا كند ، اما هرگز اين وعده‌ها عملى نشد و طولى نكشيد كه جانشينان او چون منصور ، هارون و مأمون به انباشتن سرمايه در خزانه دربار پرداختند و در طريق تنعم و رفاه گوى سبقت را از اسلاف ربودند . « 2 » در طى پنج قرن حكومت پر فراز و نشيب عباسيان در بغداد ( 656 - 132 ق ) رخدادهاى مهم تاريخى روى داد كه هريك به‌تنهايى در بروز ضعف دربار خلافت و رشد آفات تمدنى مؤثر بودند ؛ وقايعى چون روىكارآمدن خلفاى ناكارآمد ، فساد مالى ، سياسى و دينى دستگاه خلافت ، ورود تركان به بغداد در عصر خلافت معتصم ، استيلاى آل‌بويه بر اريكه قدرت عباسيان ( 447 - 334 ق ) ، سلطه سلجوقيان بر دربار خلافت عباسى ( 447 ق ) ، قدرت‌گيرى وزرا و اميرالأمرا و سرانجام هجوم مغولان به بغداد ( 656 ق ) همگى در انحطاط دستگاه خلافت اسلامى مؤثر بودند .\r\nافزون بر اين با قدرت‌گيرى خلافت‌هاى هم‌عرض عباسيان چون فاطميان در مصر و امويان در اندلس ، منازعه و رقابت بر سر كسب قدرت و مشروعيت فزونى يافت و همين خود بر مشكلات دربار خلافت بغداد افزود . با بيشتر شدن كشمكش‌هاى سياسى و دينى در سرزمين‌هاى اسلامى ، خرابىهاى ناشى از جنگ و جدال قومى ، دينى و مرزى ميان مدعيان خلافت نيز گسترش يافت .\r\nبيشتر شهرهاى اسلامى چون مكه ، مدينه ، بغداد ، قاهره ، خراسان و شام عرصه منازعات قومى و فرقه‌اى شدند .\r\nواپسين قرون عصر خلافت عباسيان در حالى سپرى شد كه اريكهء قدرت خلافت از خليفه‌اى ضعيف به خليفه‌اى ديگر دست به دست مىشد و عملًا به دليل ناتوانى ، در اداره دربار خلافت نقشى بر عهده نداشتند . اين مشكل اساسى به نفوذ وزرا و اميرالأمرا و رقابت مادران و همسران خليفه دامن مىزد . « 3 » در نتيجهء اين شرايط ، بىثباتى سياسى ، ناامنى راه‌ها و خطوط تجارى و به تبع\r\n\r\n\r\n","description":"","footnote":"\r\n( 1 ) . طبرى ، تاريخ الرسل و الملوك ، ترجمه ابوالقاسم پاينده ، ج 11 ، ص 4621 ؛ ابن اثير ، الكامل فى التاريخ ، ج 5 ، ص 66 .\r\n( 2 ) . مسعودى ، مروج الذهب و معادن الجوهر ، ص 243 ؛ مجمل التواريخ و القصص ، ص 332 .\r\n( 3 ) . آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 1 ، ص 25 و 26 .\r\n","page_name":" 235 ","page_number":235},
  {"content":"\r\n\r\nآن ركود اقتصادى فراگير شد و از اين سو تنزل وضع اجتماعى و مشكلات پى در پى اقتصادى ، نظامى و فرهنگى ، بغداد را در گرداب سقوط و اضمحلال فرو برد . « 1 »\r\n\r\nدو . خودكامگى و استبداد\r\nخودكامگى خلفا ( حكومت مطلق ) تمدن اسلامى را به سوى انحطاط سوق داد . فراموش كردن اصل شورايى در نظام اسلامى و برخوردارى فرمانروايان از تعصبات خشك و بىپايه ، موانعى جدى بر سر راه رشد مفاهيم اسلامى بويژه مضامين تمدنى ايجاد كرد و خيلى زود فساد و تباهى به جامعه اسلامى راه يافت . « 2 » بىگمان يكى از مهم‌ترين دلايل فرار خردورزان و هنرمندان و صنعتگران و در يك كلام ، حاملان فرهنگ از مركزيت خلافت اسلامى ، نفاق حكمرانان ، نيرنگ خليفگان و خودكامگى دولت‌مداران بود . تندخويى ، زودخشمى ، خونريزى و مال‌دوستى صفات ممتاز خلفايى چون مقتدر قاهر و راضى و ساير خلفاى عباسى بود . « 3 » اين صفات ناپسند بر استوارىهاى حاكميت اسلامى افزوده بود . از اين روست كه ابن‌خلدون معتقد است خودكامگى و ناز و نعمت و تجمل حكومت را در سراشيبى سالخوردگى قرار مىدهد . « 4 »\r\n\r\nسه . اشرافىگرى و فساد درباريان\r\nفساد درباريان و به تبع آن پايمال نمودن حقوق مستضعفان و مظلومان ، كاخ‌نشينى ، مجالست با زنان دربارى ، راه‌اندازى مجالس بزم و باده‌گسارى و شعر و آوازه‌خوانى ، غفلت از كار رعيت و امور دولت را در پى داشت .\r\nبه راستى فرمانروايان كاخ‌نشين كه در رفاه و تنعم غرق بودند ، چگونه مىتوانستند دردمندان جامعه را دريابند . عللى كه در پديدآمدن فقر و يا برهم خوردن تناسب اجتماعى و از ميان رفتن عدالت اقتصادى مؤثرند ، در ايجاد طبقه مرفه تجمل‌پرست و مُترف نيز اثرگذارند . يكى از مهم‌ترين تبعات اشاعه فساد و خوگرفتن جامعه به ارزش‌هاى نامعقول و نامتعادل ، تضاد طبقاتى است كه جامعه را به سوى تباهى مىكشاند . مستضعفان جامعه كه در نادارى دست و پا مىزنند ، اگر بتوانند\r\n\r\n\r\n","description":"","footnote":"\r\n( 1 ) . همان ، ص 19 و 20 .\r\n( 2 ) . بنگريد به : ابن خلدون ، مقدمه ، ج 1 ، ص 317 و 318 .\r\n( 3 ) . آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 1 ، ص 26 - 24 .\r\n( 4 ) . ابن خلدون ، مقدمه ، ج 1 ، ص 3 .\r\n","page_name":" 236 ","page_number":236},
  {"content":"\r\n\r\nشورش كنند ، عليه طبقه نخست برخواهند خاست ، و گرنه مظاهر تخريب و تجاوز و فساد جامعه را فرامىگيرد و در آستانه نابودى قرار مىدهد . در اينجاست كه سنت لايتغير خلقت از مسبّبان آن انتقام مىكشد و نابودشان مىكند و خداوند بدين‌سان پرونده متمدنين را با اين آيه مىبندد : « 1 » فَانْتَقَمْنَا مِنَ الَّذِينَ أَجْرَمُوا . « 2 »\r\nپس انتقام گرفتيم از كسانى كه گناه كردند .\r\n\r\nچهار . انحطاط اخلاقى حكومت اسلامى\r\nيكى از نتايج مسلّم فتوحات اسلامى سرازير شدن بخش عظيمى از غنايم هنگفت به مركز خلافت اسلامى بود . زمانى مدينه در عصر خلفاى راشدين ، دوره‌اى شام به عنوان مركز خلافت امويان و دوره‌اى نيز بغداد به عنوان پايتخت خلافت عباسيان شاهد تجمل و تنعم بود . اين شرايط ، تن‌آسايى ، دنياپرستى و تبعيت از هوس‌هاى مهارناپذير خلفا را در پى داشت ؛ « 3 » امرى كه به زير پا نهادن اصول اخلاقى و ارزش‌هاى مذهبى در جامعه اسلام منجر شد .\r\nيكى از عوارض دنياپرستى ، رشد رذايل اخلاقى در جامعه است ؛ اوصاف زشتى چون خودخواهى ، نفع‌طلبى ، تفاخر دروغين نسبت به يكديگر ، حرص و آز و طمع سيرىناپذير ، كاهلى و خودباختگى ، ذلت و خوارى در برابر بيگانگان ، نفاق و ريا ، كينه و حسد ، دروغگويى ، خيانت ، دشمنى و شهوت‌پرستى ، ظلم و ستم ، رشوه‌خوارى ، كسالت و تملق در اين شرايط به‌وجود آمده و جامعه را به انحطاط سوق مىدهد . « 4 » چنان كه بزرگى فرمود :\r\nهرگاه پادشاهى به خوش‌گذرانى اشتغال ورزيد مُلك وى را به ويرانى و نابودى محكوم بدان . « 5 » يكى از بهترين تجليات اين انحطاط ، افراط خلفاى عباسى در بر پا داشتن جشن اعياد چون فطر و قربان ، نوروز ، سده ، مهرگان و يا اعياد قبطى و مسيحى بود . « 6 » در اين ايام ، فسق و عياشى\r\n\r\n\r\n","description":"","footnote":"\r\n( 1 ) . عزت الله رادمنش ، قرآن ، جامعه‌شناسى ، اتوپيا ، ص 147 .\r\n( 2 ) . الروم ( 30 ) : 46 .\r\n( 3 ) . نمونه‌هايى از اين تجمل و دنياگرايى در اين اثر آمده است : آدام متز ، تمدن اسلامى در قرن چهارم‌هجرى ، ترجمه عليرضا ذكاوتى قراگزلو ، ج 2 ، ص 450 - 421 .\r\n( 4 ) . نمونه‌هايى از اخلاق زشت حاكم بر دربار خلافت اسلامى در اين اثر آمده است . همان ، ص 399 - 397 .\r\n( 5 ) . ابن طقطقى ، تاريخ فخرى در آداب ملك‌دارى و دولت‌هاى اسلامى ، ص 58 .\r\n( 6 ) . براى اطلاع بيشتر از اين جشن‌ها بنگريد به : آدام متز ، تمدن اسلامى در قرن چهارم هجرى ، ترجمه‌عليرضا ذكاوتى قراگزلو ، ج 2 ، ص 469 - 459 .\r\n","page_name":" 237 ","page_number":237},
  {"content":"\r\n\r\nنمايندگان دربار به نهايت مىرسيد . خوانندگان و نوازندگان و رقاصه‌هاى بدكاره در اين جشن‌ها حاضر مىشدند و مظاهرى از انحطاط اخلاقى دربار خلافت اسلامى را به نمايش مىگذاردند . « 1 » افزون بر اين ، رويدادهاى ديگرى چون جشن عروسى خلفا ، ميلاد نوزادان آنان و جشن ظفرمندى سپاهيان و يا تعيين ولايتعهدى خلفا نيز از مظاهر پرشكوه و توأم با اسراف و تجمل دربار خلافت بود ، جشن عروسى مأمون خليفه عباسى با پوران‌دخت ، دختر حسن بن سهل ايرانى بهترين نمونه تجمل دربار خلافت اسلامى است ، « 2 » چنان كه آورده‌اند در شب عروسى گوىهايى از مشك بر سر عروس و داماد فرو ريختند كه هريك محتوى نام روستا يا قطعه زمين يا نام كنيزكى يا اسبى با نژاد و يا هديه‌اى گرانبها بود و به هركس اين گوىها مىرسيد ، بدان هديه دست مىيافت . سينىهاى زرّين پر از جواهر و گوهر و ياقوت كه بر سر عروس و داماد مىريختند و يا هدايا و خلعت‌هاى شگفت كه ميان ميهمانان تقسيم مىكردند ، از اوج تجمل و دنياگرايى و اسراف دربار خلافت اسلامى حكايت دارد . « 3 » از جمله كسانى كه در ميان خلفاى عباسى به سبب خوش‌گذرانى ، انحطاطْ به فرمانروايى وى راه يافت ، مستعصم آخرين خليفه عباسى است . او به مجالس لهو و لعب و باده‌گسارى و شنيدن غنا و موسيقى عشق مىورزيد . نديمه‌ها و اطرافيانش همگى با وى پيوسته غرق در لذات و خوش‌گذرانى بودند . مردم ناراضى بارها نامه‌هايى حاوى اشعار و مطالب تهديدآميز براى خليفه مىفرستادند ، اما او هرگز به آنها اعتنايى نمىكرد . در يكى از اين نامه‌ها چنين آمده است :\r\nبه خليفه بگو بس است ! چيزى را كه نمىخواستى ، بر سرت آمد . آگاه باش كه انواع مصيبت‌هاى عجيب بر تو نازل شده است . برخيز و گرنه هلاكت و نابودى تو را فرا مىگيرد و هم شكست و بىآبرويى و ضرب و غارت و چپاول نصيبت مىشود . « 4 » نيز نقل كرده‌اند كه وى زمانى به حاكم موصل نامه نوشت و از او گروهى مطرب و نوازنده درخواست كرد و اين در حالى بود كه نماينده هولاكو از وى براى حمله به بغداد منجنيق و آلات\r\n\r\n\r\n","description":"","footnote":"\r\n( 1 ) . بنگريد به : محمد مناظر احسن ، زندگى اجتماعى در حكومت عباسيان ، ترجمه مسعود رجب‌نيا ، ص 356 - 347 .\r\n( 2 ) . مسعودى ، مروج الذهب و معادن الجوهر ، ج 2 ، ص 29 ؛ يعقوبى ، تاريخ اليعقوبى ، ج 2 ، ص 415 .\r\n( 3 ) . مسعودى ، مروج الذهب ، ج 4 ، ص 29 و 30 ؛ يعقوبى ، تاريخ اليعقوبى ، ج 2 ، ص 415 و 416 .\r\n( 4 ) . ابن طقطقى ، تاريخ فخرى در آداب ملك‌دارى و دولت‌هاى اسلامى ، ترجمه گلپايگانى ، ص 60 .\r\n","page_name":" 238 ","page_number":238},
  {"content":"\r\n\r\nجنگى مىخواست . حاكم موصل گفت : « به خواسته‌هاى اين دو نفر بنگريد و بر اسلام و مسلمانان گريه كنيد . » « 1 » افزون بر اين ، دنياگرايى حكمرانان و خلفاى اسلامى ، انحطاط نظام سياسى تمدن اسلامى را نيز در پى داشت . انس و عادت اربابان قدرت به تن‌آسانى و راحت‌طلبى ، شجاعت و دلاورى آنها را از ميان برد و در فساد و تباهى غرقشان نمود . بدين رو بدفرجامى دولت فرا رسيد و زمينهء زوال و سقوط نظام سياسى فراهم مىشد .\r\n شاها ز مى گران چه بر خواهد خاست * وز مستى هر زمان چه بر خواهد خاست\r\nشه مست و جهان خراب و دشمن پس و پى * پيداست كزين ميان چه بر خواهد خاست « 2 » \r\n\r\nپنج . جنگ‌هاى داخلى\r\nهرج و مرج‌هاى درونى ناشى از اختلافات دنياگرايان دين‌مدار در عرصهء حكومتى و غيرحكومتى ضعف دربار خلافت اسلامى را موجب شد . رقابت و مخالفت دربار خلافت اسلامى بغداد و مصر و از سويى روى كار آمدن حكمرانان و واليان قدرتمند سياسى ، شرايط مناسبى را براى تجزيه سرزمين‌هاى اسلامى فراهم نمود . بر همين اساس مناطقى چون شام ، مصر ، مغرب ( مراكش ) ، تونس و يمن طرفدار فاطميان شدند و ايران بزرگ و بين‌النهرين و شمال آن نيز از طرفداران عباسيان به‌شمار آمدند . دو شهر مكه و مدينه نيز به دليل اهميت بسيارِ مذهبى ، ميان خلفاى فاطمى و عباسى دست به دست مىچرخيد .\r\nدر كنار منازعات سياسى و رقابت‌هاى بر سر قدرت ، نحله‌هاى فكرى و رهبران مذهبى نيز براى دستيابى به امتيازاتى سر به شورش برداشته و هريك رأيت مخالفت افراشتند . قيام‌هاى مكرر علويان و زيديان و شورش‌هاى سادات حسنى و يا مخالفت‌هاى خوارج و اسماعيليان ، اوضاع آشفته‌اى را در مركز خلافت اسلامى و يا مناطق تابعه ايجاد كرد . بدين رو سيادت مذهبى و سياسى عباسيان كاهش يافت و نشانه‌هاى زوال نمايان شد .\r\n\r\nشش . تجزيه امپراتورى اسلامى\r\nدر نتيجهء هرج و مرج‌هاى داخلى در قرن چهارم هجرى رفته‌رفته امپراتورى بزرگ اسلامى ميان\r\n\r\n\r\n","description":"","footnote":"\r\n( 1 ) . همان ، ص 61 .\r\n( 2 ) . همان ، ص 59 .\r\n","page_name":" 239 ","page_number":239},
  {"content":"\r\n\r\nحكمرانان منطقه‌اى و يا واليان مستقل و نيمه‌مستقل تقسيم شد . اين تجزيهء اجتناب‌ناپذير حدوداً تا اواخر قرن پنجم هجرى به‌طول انجاميد و خاندان‌هاى نامبردارى ادارهء سرزمين‌هاى اسلامى را به‌دست گرفتند ؛ خاندان‌هايى چون طاهريان ( 259 - 205 ق ) در خراسان ، سامانيان ( 395 - 204 ق ) در خراسان و ماوراءالنهر ، صفاريان ( 900 - 253 ق ) در سيستان ، خوارزمشاهيان ( 385 - 305 ق ) در خوارزم ، آل‌مسافر ( 483 - 304 ق ) در شمال‌غرب ايران ، آل‌بويه ( 454 - 320 ق ) در ايران و عراق ، آل‌زيار ( 483 - 315 ق ) در طبرستان و گرگان ، آل‌كاكويه ( 443 - 398 ق ) در نواحى مركزى و غربى ايران ، طولونيان ( 292 - 254 ق ) در مصر و شام ، آل‌اخشيد ( 358 - 323 ق ) در مصر و شام ، فاطميان در مغرب ( 358 - 297 ق ) و در مصر ( 576 - 362 ق ) ، حمدانيان ( 293 و 394 ق ) در جزيره « 1 » و شام ، آل‌رستم ( 296 - 160 ق ) در آفريقاى شمالى بخش الجزاير غربى ، بنىاغلب ( 296 - 184 ق ) در افريقيه ، الجزاير و سيسيل و همچنين امويان ( 422 - 138 ق ) در اندلس . « 2 » در اين ميان ، تنها محدوده بغداد در دست خليفه عباسى باقى ماند ، هرچند تا مدت‌ها - دست كم تا زمان حمله مغول - دربار خلافت اسلامى توانست سيادت معنوى خود را در سرزمين‌هاى تحت سلطه حفظ نمايد و حكمرانان محلى و يا واليان وابسته به دربار خلافت با خواندن نام خليفه در خطبه و يا ضرب سكه به نام وى بخشى از مشروعيت سياسى و دينى خلافت را به خود منتقل كرده ، حاكميت خود را در سرزمين‌هاى اسلامى حفظ كردند .\r\nبدين ترتيب امپراتورى تجزيه‌شدهء اسلامى به ظاهر وحدت سياسى خود را از دست داد ، اما وحدت دينى و مذهبى آن همچنان حلقه پيوند سرزمين‌هاى دور و نزديك اسلامى بود . چنان كه از سفرنامه‌هاى سيّاحان قرون پنجم و ششم هجرى بر مىآيد ، هيچ مشكلى براى تردد و گذر از سرزمين‌هاى اسلامى وجود نداشت . « 3 »\r\n\r\nهفت . آشفتگى جهان اسلام\r\nدر پى بىتدبيرى واپسين خلفاى اسلامى عصر عباسى ، اوضاع اجتماعى ، فرهنگى و اقتصادى\r\n\r\n\r\n","description":"","footnote":"\r\n( 1 ) . اعرابْ بلاد بين‌النهرين عليا را جزيره مىناميدند ؛ زيرا آب‌هاى دجله و فرات جلگه‌هاى آنجا را در برمىگرفت . ( لسترنج ، جغرافياى تاريخى سرزمين‌هاى خلافت شرقى ، ترجمه محمود عرفان ، ص 93 . )\r\n( 2 ) . براى اطلاع بيشتر بنگريد به : ادموند كليفورد بوسورث ، سلسله‌هاى اسلامى ، ترجمه فريدون بدره‌اى ؛ شاكر مصطفى ، موسوعة دول العالم الاسلامى و رجالها ، ج 1 ، ص 452 - 427 .\r\n( 3 ) . براى نمونه بنگريد به گزارش سفر سياحان مسلمان در سفرنامه‌هاى ابن‌فضلان ، ناصر خسرو ، ابن جبير ، ابن بطوطه و ديگران .\r\n","page_name":" 240 ","page_number":240},
  {"content":"\r\n\r\nجهان اسلام به وخامت گراييد . تركان وابسته به دربار و عرب‌هاى عامل خلافت به جان مردم افتاده ، براى افزودن اندوخته‌هاى خود هر بيدادى را پيشه كردند . همه‌جا تاراج بود : خلفا اموال وزيران را مصادره مىكردند و وزرا اموال عُمال را مىگرفتند « 1 » و عُمال نيز جان و مال مردم را به يغما مىبردند . در اين اوضاع ، عده‌اى گريختند ، و بسيارى ديگر نيز راه گريزى جز تن سپردن به هر ذلتى نداشتند . خشونت و قساوتْ موج نارضايتى و شورش را در همه‌جا برانگيخت . در اين ميان ، فرقه‌گرايى و صف‌بندىهاى سياسى و دينى هم بر آشفتگى اوضاع دامن مىزد .\r\nخلفاى عباسى كه از نفوذ ايرانيان بيم داشتند و حمايت سران قبايل عرب را نيز از دست داده بودند ، با تكيه بر تركان كوشيدند تا اوضاع را آرام كنند ، اما شيرازهء كار از هم گسيخته شده و دست‌درازى غلامان ترك بر جان و مال و ناموس مردم بر دشوارى اوضاع افزوده بود . تاراج خانه‌ها و يغماى اموال و قتل عام عمومى ادامه يافت ، « 2 » از اين رو خليفه به‌ناگزير مركزيت خلافت را از بغداد به سامرا تغيير داد ، اما اين سياست نيز نتوانست از وخامت اوضاع بكاهد . ضعف دربار خلافت و مشكلات داخلى بسيار و از ديگر سو قدرت‌گيرى عنصر ترك در مركزيت خلافت موجب شد اوضاع سياسى ، اجتماعى و فرهنگى آشفته گردد . نافرمانىها ، شورش‌هاى مختلف عمومى و دسته‌بندىهاى فرقه‌اى نيز مرتب رخ مىداد . « 3 » بىترديد در چنين شرايطى تحريك دشمنان خارجى چون روميان و مغولان - كه سال‌ها در صدد بودند تا براى حمله به مرزهاى اسلامى فرصتى بيابند - مسلّم به نظر مىرسيد . « 4 » بنابراين در اواخر دورهء خلافت عباسيان ، دربار خلافت تنها سايه‌اى از اقتدار پيشين خود را حفظ كرده بود و خليفه بازيچه‌اى بيش در دست غلامان ترك نبود .\r\n\r\nنتايج عوامل درونى\r\nعوامل درونىِ انحطاط تمدن اسلامى تأثيرات بسيارى در جامعه اسلامى بر جاى نهاد ؛ از جمله كسادى بازار علم و دانش ، فرار انديشمندان عرصه علم ، انفعال فرهيختگان عرصه عمل ،\r\n\r\n\r\n","description":"","footnote":"\r\n( 1 ) . براى نمونه بنگريد به : ابن طقطقى ، تاريخ فخرى در آداب ملك‌دارى و دولت‌هاى اسلامى ، ترجمه‌محمد وحيد گلپايگانى در صفحات متعدد ؛ آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 1 ، ص 131 - 116 .\r\n( 2 ) . احمد امين ، ظهر الاسلام ، ص 13 - 9 .\r\n( 3 ) . همان ، ص 21 .\r\n( 4 ) . آدام متز ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، ج 1 ، ص 16 .\r\n","page_name":" 241 ","page_number":241},
  {"content":"\r\n\r\nاز هم گسيختگى جغرافيايى و اضمحلال وحدت اسلامى ، غفلت از مردم و افزايش اختلافات طبقاتى ، تحريك دشمنان خارجى براى حمله به سرزمين‌هاى اسلامى ، آشفتگى نظام اقتصادى ، ازدياد فقر عمومى ، افزايش هرج و مرج داخلى و . . . .\r\n\r\n2 . عوامل بيرونى\r\n\r\nتهاجم دشمنان خارجى\r\nدر حالى كه دولت عباسى واپسين سال‌هاى خلافت را طى مىكرد ، اوضاع آشفته جهان اسلام دشمنان خارجى را براى حمله به مرزهاى اسلامى تحريك نمود . ابن‌اثير اين دوران را به درستى ترسيم مىكند :\r\nاسلام و مسلمانان در اين هنگامه ، گرفتار مصيبتى شدند بىمانند : يكى حمله تاتار - كه خدايشان لعنت كناد - در شرق و ديگر خروج فرنگان از غرب به سوى شام و مصر و تصرف سرحدات دمياط مشرف بر مصر و شام ، كه اگر لطف خدا نبود ، سراسر اين بلاد بلامدافع و خالى از ناصر و معين ، سرنوشتى بس ناهنجار داشت . « 1 » با توجه به اين شرايط ، تهاجم دشمنان خارجى را به عالم اسلامى مورد بررسى قرار مىدهيم .\r\n\r\nيك . روميان\r\nبه دنبال قدرت‌گيرى حكمرانان محلى و نابسامانى دربار خلافت اسلامى به ويژه رقابت و منازعات قدرت ميان عباسيان در بغداد و فاطميان در مصر ، وحدت مذهبى جهان اسلام نيز به مخاطره افتاد . اين تزلزل سياسى و از سويى مذهبى ، « 2 » ضمن تجزيه امپراتورى عظيم اسلامى و تحديد قلمرو حكومت عباسيان ، روميان را - كه مدت‌ها مقهور مسلمانان بودند - واداشت تا با استفاده از اين فرصت به سرزمين‌هاى مسلمان‌نشين بتازند . « 3 » در نتيجه دست‌اندازى نظامى روميان ، جزاير\r\n\r\n\r\n","description":"","footnote":"\r\n( 1 ) . ابن اثير ، الكامل فى التاريخ ، ج 7 ، ص 549 .\r\n( 2 ) . با رقابت ميان مدعيان خلافت ( عباسيان ، فاطميان و امويانِ اندلس ) ، آرام‌آرام مفاهيم و القابِ ارزش آفرينى چون خليفه و اميرالمؤمنين ميان ساير مدعيان نيز تقسيم شد و همين امر اركان دربار خلافت بغداد را متزلزل نمود و حتى مكه مكرمه و مدينه منوّره عرصه رقابت ميان مدعيان خلافت شد ؛ زيرا تسلط بر اين دو شهر مشروعيت خلافت را تضمين مىكرد . ( مسعودى ، مروج الذهب و معادن الجوهر ، ج 1 ، ص 362 . )\r\n( 3 ) . ابن اثير ، الكامل فى التاريخ ، ج 7 ، ص 545 به بعد .\r\n","page_name":" 242 ","page_number":242},
  {"content":"\r\n\r\nمديترانه چون كرت ، قبرس و سيسيل كه سال‌ها تحت سلطه مسلمانان بود ، به تصرف روميان افتاد و بدين رو سيادت مطلق مسلمانان بر مديترانه خاتمه يافت . « 1 » شهرهاى مرزى در سرحدّات شام چون حلب ، مصيصه ، طرسوس ، حمص ، انطاكيه و بندر لاذقيه يكى پس از ديگرى به‌دست روميان اشغال شد و لشكريان آنها تا شمال بين‌النهرين و نصيبين پيش تاختند و بسيارى از مسلمانان را كشته و يا اسير كردند . قتل و غارت و جنگ‌هاى پى در پى شرايط دشوارى را در اين مناطق ايجاد نمود ؛ چنان كه گفته‌اند قتل و غارت مهاجمان به شيوع بيمارى و با و حصبه و گرانى شديد اجناس و مواد خوراكى منجر شد ، تا جايىكه مردم براى رفع گرسنگى لاشهء مردار مىخوردند . « 2 »\r\n\r\nدو . صليبيان\r\nجنگ‌هاى بىامان صليبى كه نزديك به دو قرن ( قرن پنجم تا قرن هفتم هجرى ) به‌طول انجاميد ، آثار اسفبارى را بر هر دو جامعه مسلمان و مسيحى بر جاى نهاد . اينكه به راستى علل وقوع اين رخداد مهم تاريخى چه بود ، يا اينكه چه انگيزه‌اى تمام اين دو قرن مسيحيان و شواليه‌هاى اروپايى را به صف‌آرايى بر ضد مسلمانان واداشت ، پرسش‌هايى است كه نيازمند بررسى دقيق تاريخ جنگ‌هاى صليبى و وضعيت سرزمين‌هاى اسلامى درگير جنگ است . « 3 » حال به اختصار علل جنگ‌هاى صليبى و نتايج آن را بررسى خواهيم كرد .\r\n\r\nعلل بروز جنگ‌هاى صليبى\r\n\r\n1 . انگيزهء دينى و مذهبى\r\nيكى از دلايل اصلى جنگ‌هاى صليبى برانگيختن شور مذهبى در اروپا به منظور اعطاى قدرت مجدد سياسى و مذهبى كليسا و تعميق مفاهيم سطحى مسيحيت بود . « 4 » رهبران و متوليان كليساى مسيحى با برانگيختن احساسات مذهبى صليبيان نقش مؤثرى در احياى تفكر مذهبى غرب ، بازگشت مجدد هيبت از دست رفتهء كليسا و پا گرفتن شعله‌هاى جنگ ايفا نمودند ؛ « 5 » چنان كه\r\n\r\n\r\n","description":"","footnote":"\r\n( 1 ) . همان ، ص 645 و 646 .\r\n( 2 ) . يحيى بن سعيد ، تاريخ الأنطاكى المعروف بصلة تاريخ اوتيخا ، ص 94 و 95 .\r\n( 3 ) . براى آگاهى بيشتر در باره جنگ‌هاى صليبى بنگريد به : سهيل زكار ، تاريخ الحروب الصّليبيّة .\r\n( 4 ) . بنگريد به : فايد حماد محمد عاشور ، جهاد مسلمانان در جنگ‌هاى صليبى ، ترجمه عباس عرب ، ص 102 - 100 .\r\n( 5 ) . براى آگاهى بيشتر در باره بروز روحيه نظامى در كليسا بنگريد به : حسن ابراهيم حسن ، تاريخ الاسلام‌السياسى و الدينى و الاجتماعى ، ج 4 ، ص 243 و 244 .\r\n","page_name":" 243 ","page_number":243},
  {"content":"\r\n\r\nپاپ اوربانوس با ايراد سخنرانى مهيج در مجمع كلرمونت فرانسه در سال 1095 ميلادى با بيان اينكه « اين است ارادهء خدا » موفق شد زمينه وحدت دو كليساى شرق و غرب را فراهم آورد .\r\nمهم‌ترين هدف اتحاد كليساى مسيحى صرفاً جنگ با مسلمانان بود . احمد شلبى ، محقق تاريخ تمدن اسلامى در تأييد اين مطلب مىنويسد :\r\nتعجبى ندارد كه ما بر اين نكته تأكيد كنيم كه هدف فعاليت مذهبى در اين برهه از تاريخ مسيحيت ، بيدار كردن احساس مذهبى از درون و نابودى اسلام بود كه براى مدتى طولانى علامت خطرى عليه مسيحيت اروپا بود . « 1 »\r\n\r\n2 . اوضاع آشفته اروپا و مغرب زمين\r\nوضعيت بد اقتصادى و فرهنگى اروپا شرايط دشوارى را براى مردم مغرب‌زمين ايجاد كرده بود .\r\nقوانين دست و پاگير اجتماعى ، نظام خشن ارباب و رعيتى ، گرانى ، قحطى و خشكسالى و رشد بيمارىهاى واگيردار موجب شد غربيان با علاقه‌اى وافر به سوى شرق اسلامى متمايل شوند و در جنگ‌هاى صليبى شركت جويند . بدين ترتيب آنان هم از رنج فقر و گرسنگى كاستند و هم از بند استثمار اربابان گريختند .\r\n\r\n3 . تحريك عواطف مسيحيان با دعاوى كذب\r\nيكى از موارد مؤثر تحريك عواطف مسيحيان براى حمله به سرزمين‌هاى اسلامى ، دعاوى درويش مسيحى ، پطرس زاهد مبنى بر آزار و اذيت زائران مسيحى بيت‌المقدس توسط مسلمانان بود . اين ادعاى دروغين بهانه‌اى شد تا مسيحيان را مترصد صف‌آرايى جنگ‌هاى صليبى نمايد و عزم آنان را در تنبيه مسلمانان و گرفتن سرزمين‌هاى مقدس جزم نمايد . اين در حالى است كه تسامح مسلمانان در طول تاريخ نسبت به اهل‌ذمه بسيار مهم و درخور توجه است . به جز مواردى اندك كه برخاسته از ميل خلفا و يا عناد متعصبان مذهبى بوده است ، « 2 » در ساير موارد همواره مسلمانان و حكمرانان اسلامى نسبت به اهل‌ذمه رفتارى مسالمت‌آميز داشته‌اند . گفتنى است منابع اسلامى از عملكرد پر تسامح فرماندهان نظامى مسلمان در جنگ‌هاى صليبى نسبت به اسراى جنگ و يا صليبيان مغلوب گزارش‌هاى مفصلى به دست داده‌اند .\r\n\r\n\r\n","description":"","footnote":"\r\n( 1 ) . شلبى ، موسوعة النظم و الحضارة الاسلامية ، ج 5 ، ص 429 .\r\n( 2 ) . خلفايى چون معتصم و متوكل عباسى و يا حتى الحاكم بامرالله فاطمى كسانى بودند كه بىهيچ وجه‌دينى ، بلكه بر پايه ميل شخصى ، به غيرمسلمانان سخت مىگرفتند .\r\n","page_name":" 244 ","page_number":244},
  {"content":"\r\n\r\n\r\n4 . دلايل اقتصادى\r\nدلايل و انگيزه‌هاى قوى چون كسب تجارت پر سود ، رهايى از فقر و تنگدستى و گريختن از مشكلات اقتصادى داخلى ، صليبيان را به سوى تصرف شهرهاى بزرگ اسلامى سوق داد . اشغال بيت‌المقدس و سلطه سياسى بر سواحل شام موجب شد ، بازرگانان ونيزى و جنوايى « 1 » از پرداخت عوارض گمركى معاف شوند و افزون بر تجارت بىرقيب در سرزمين‌هاى فتح‌شده ، بخشى از درآمد شهرها را نيز به خود اختصاص دهند . « 2 » افزون بر اين ، تصرف شهرهاى مرزى و گسترش سياسى سلطه غرب بر شهرهاى بزرگ تا فلسطين ، ارتباط تجارى شرق و غرب را نيز تسهيل مىكرد . بنابراين چندان به گزاف نيست اگر بگوييم جنگ‌هاى صليبى اولين تجربهء استعمار غرب بود كه براى بهره‌بردارىهاى همه‌جانبهء اقتصادى صورت گرفت . « 3 »\r\n\r\n5 . هرج و مرج داخلى جهان اسلام\r\nدر كنار عوامل بيرونى جنگ‌هاى صليبى ، شرايط داخلى و آشفتگىهاى موجود در جهان اسلام نيز در تحريك صليبيان براى حمله به مرزها و شهرهاى اسلامى مؤثر بود .\r\nافزون بر آنچه پيش‌تر در بحث آشفتگى جهان اسلام اشاره شد ، تشتت سياسى جهان اسلام - بر اثر نزاع سياسى و رقابت‌هاى خلفاى فاطمى و عباسى با يكديگر - و آشوب‌ها و انقلاب‌هاى مذهبى در اقصى نقاط جهان اسلام و همچنين قدرت‌گيرى سلجوقيان ، شرايط ناامن و مشكلات داخلى فراوانى را در مناطق تحت سلطه خلافت اسلامى به وجود آورد . « 4 »\r\nهمه اين عوامل به انضمام انگيزه‌هاى قوى مذهبى و اقتصادى صليبيان ، فرصتى مناسب براى تحقق اهداف مهاجمان بود . بنابراين جنگ‌هاى صليبى به مدت دو قرن جهان اسلام را درگير قتل و غارت نمود .\r\n\r\nنتايج نامطلوب جنگ‌هاى صليبى\r\n1 . اختلاط نژادى : به دليل هجوم مسيحيان به شرق مديترانه و ماندگارى آنان در مناطق درگير\r\n\r\n\r\n","description":"","footnote":"\r\n( 1 ) . بنگريد به : حسن ابراهيم حسن ، تاريخ الاسلام السياسى و الدينى و الاجتماعى ، ج 4 ، ص 244 .\r\n( 2 ) . فايد حماد محمد عاشور ، جهاد المسلمين فى الحروب الصليبية ، ص 84 - 81 .\r\n( 3 ) . به نقل از تامسون در كتاب شعر الجهاد فىالحروب الصليبيه فى بلاد الشام ، ص 36 .\r\n( 4 ) . حسن ابراهيم حسن ، تاريخ الاسلام السياسى و الدينى و الاجتماعى ، ج 4 ، ص 244 .\r\n","page_name":" 245 ","page_number":245},
  {"content":"\r\n\r\nجنگ ، بسيارى از سربازان مسيحى با زنان مسيحى سوريه ازدواج كردند و اين ازدواج خود دو پيامد داشت : افزون شدن شمار مسيحيان در طى مدت دو قرن جنگ‌هاى صليبى ، و ديگر ازدواج صليبيان اروپايى با بوميان سوريه كه موجب اختلاط نژاد ميان آنها شد .\r\n2 . رونق فساد اجتماعى : يكى از آثار مخرّب جنگ‌هاى صليبى گسترش فساد و فحشا در مناطق اشغال‌شده توسط صليبيان بود . طولانى شدن جنگ‌هاى صليبى ، دورى سربازان از خانواده و ناتوانى آنان در تشكيل خانواده موجب افزايش فساد و روىآورى آنان به هرزگى و فحشا شد .\r\n3 . تخريب شهرهاى اسلامى : بىترديد يكى از آثار مخرب جنگ ، ويرانى بخش‌هاى آباد تمدنى است . به همين گونه ، بسيارى از شهرهايى كه در مسير لشكريان صليبى قرار داشت ، ويران شدند و يا از رونق افتادند .\r\n4 . قتل عام عمومى : بسيارى از مورخان ضمن تشريح جنگ‌هاى صليبى ، به كشتار بىسابقه مسلمانان اشارت كرده‌اند . « 1 » براى نمونه ، غارت و چپاول شام « 2 » و يا محاصره چهل روزهء بيت‌المقدس و فتح آن كه هرگز بدون خونريزى و قتل عام مقدور نشد . چنان كه در منابع آمده است ، قتل عام در قدس يك هفته به طول انجاميد و در نتيجهء آن هفتاد هزار مسلمان كشته شدند . « 3 » در باره عمق فاجعه و غم‌انگيزى آن همين بس كه بدانيم صليبيان بعد از تصرف قدس به پاپ خبر دادند :\r\nاگر مىخواهيد بدانيد كه چه بر سر دشمن ما آمد ، همين بس كه اسب‌هاى ما در ايوان سليمان و معبد او تا زانو در خون مسلمين شناور بود . « 4 » ميشو ، مورخ فرانسوى نقل مىكند :\r\nمسلمانان مانند چهارپايان در خانه‌ها و خيابان‌ها ذبح مىشدند ؛ اهالى شهر محل امنى براى پناهگاه نداشتند ؛ برخى از آنها از روى ديوار خود را به پايين پرتاب مىكردند . . . صليبىها مسجد جامع عمر را محاصره كردند . . . با شمشير گردن‌ها را زدند . . . از زندگانْ برخى را سوزاندند . « 5 »\r\n\r\n\r\n","description":"","footnote":"\r\n( 1 ) . سهيل زكار ، تاريخ الحروب الصّليبيّة ، ج 2 ، ص 437 - 429 .\r\n( 2 ) . ابن خلدون ، العبر ( تاريخ ابن خلدون ) ، ج 5 ، ص 406 و 407 .\r\n( 3 ) . بنگريد به : ابن اثير ، الكامل فى التاريخ ، ج 7 ، ص 339 - 333 .\r\n( 4 ) . عارف العارف ، المفصّل فى تاريخ القدس ، ص 157 .\r\n( 5 ) . به نقل از عبداللّه ناصرى طاهرى ، علل و آثار جنگ‌هاى صليبى ، ص 75 .\r\n","page_name":" 246 ","page_number":246},
  {"content":"\r\n\r\nمتأسفانه به دليل غفلت خلفاى اسلامى و رخوت حكمرانان مسلمان اين كشتار وحشيانه هيچ واكنشى را در پى نداشت و همين موضع انفعالىِ جهان اسلام بر ابعاد فاجعه و عمق آن افزود .\r\n\r\nسه . مغولان\r\nهجوم وحشت‌بار تاتار كه از اوائل سده هفتم هجرى رعدآسا بر سر مرز و بوم سرزمين‌هاى چين و ايران فرودآمد ، در كمتر از ده سال خاوران و باختران ايران‌زمين را درنورديد و بدين‌رو امپراتورى بزرگ مغول پديد آمد . « 1 » با مرگ چنگيز ، شوراى گزينش ايلخان ( قوريلتاى ) پس از گذشت دو سال اوكتاىخان را به مقام جانشينى و يا قاآن بزرگ مغول برگزيد . با استقرار وى بر سرير قدرت و تقويت نهادهاى حكومتى و سياسى ، اردوكشىهاى نظامى با شيوه‌اى ديگر به سوى غرب مغولستان آغاز شد و اين بار موج آن به دروازه‌هاى اروپا نيز رسيد . « 2 » با مرگ اوكتاى ، پس از يك رشته درگيرىهاى خاندانى ، منكو بر تخت قاآنى نشست . به دنبال قدرت‌گيرى او اردوكشىهاى مغول به سمت چين و آسياى باخترى با هدف تشكيل امپراتورى بزرگ مغولى بار ديگر آغاز شد .\r\nسردار بزرگى كه مىتوانست براى حمله به آسياى غربى تجهيز شود ، هولاكوخان برادر خان بزرگ مغول ، منكوقاآن بود . « 3 » هنوز قرن هفتم هجرى به نيمه نرسيده بود كه مغولان شرق عالم اسلامى را لجام گسيخته درنورديدند . بدين روى ، بنيادهاى فكرى و فرهنگى ، علمى ، سياسى ، اقتصادى و اجتماعى جهان اسلام ويران گرديد و خللى جبران‌ناپذير بر پيكرهء تمدن نوپاى اسلامى نشست .\r\nپيام‌هاى تهديدآميز خان مغول براى آخرين خليفه عباسى مستعصم پى در پى ارسال شد .\r\nبه‌رغم توصيه‌هاى محمد بن علقمى ، وزير خليفه كه مدارا با مغولان را توصيه كرده بود ، نظر ساير درباريان مبنى بر مخالفت با وزير كارساز افتاد و خليفه پاسخ‌هايى تند و پرخاشگرانه به خان مغول داد . « 4 » با وجود تكرار اين پيام‌هاى مبارزه‌طلبانه ، در نهايت خان مغول كه از ضعف دربار عباسيان\r\n\r\n\r\n","description":"","footnote":"\r\n( 1 ) . بنگريد به : ابن اثير ، الكامل فى التاريخ ، ج 7 ، ص 596 - 570 .\r\n( 2 ) . ابن عبرى ، تاريخ مختصر الدول ، ص 343 .\r\n( 3 ) . همان ، ص 364 و 365 .\r\n( 4 ) . ابن دقماق ، الجوهر الثمين فى سير الخلفاء و الملوك و السلاطين ، ص 176 و 177 .\r\n","page_name":" 247 ","page_number":247},
  {"content":"\r\n\r\nمطلع بود ، به بغداد يورش برد و بساط ديرپا ، اما فرسودهء خلافت عباسيان را درهم پيچيد .\r\nشهر بغداد از چهار سو مورد حمله مغولان قرار گرفت . « 1 » سرانجام با منجنيق‌هاى ويرانگر و پرتاب تيرهاى سهمگين مسلمانان شكست خوردند « 2 » و شهر بغداد يك هفته در آتش قتل و تاراجْ سوخت و آمار كشتگان شهر فزونى يافت . « 3 » سقوط بغداد در سال 656 هجرى و برافتادن خلافت عباسيان ضربه‌اى دهشتناك بر جهان اسلام وارد نمود و همهء قوام و سداد آن را از ميان برد . « 4 » مرگ حزن‌انگيز آخرين خليفه عباسى و كشتار دسته‌جمعى مردم عراق موجب شد ساير شهرهاى اسلامى نيز تسليم مغولان شوند . « 5 »\r\n\r\nنتايج حمله مغول\r\n1 . ويرانى و تاراج شهرها : يكى از عوارض ناخوشايند جنگ ، غارت و چپاول قوم مغلوب و پيروزمندى و مستى مهاجمان است . بنابراين مهم‌ترين نتيجهء مستقيم جنگ‌هاى فراگيرى چون تهاجم همه‌جانبه مغولان ، غارت و ويرانى شهرهاست . آنچه در اين ميان آسيب جدى و جبران‌ناپذيرى خواهد خورد ، از ميان رفتن مفاخر فرهنگى يك قوم است . در حمله مغولان هيچ‌يك از مراكز فرهنگى در شرق جهان اسلام در امان نماند و ضايعات جبران‌ناپذيرى بر پيكره تمدن اسلامى فرود آمد . ياقوت حموى كه اندكى بعد از حمله مغول به رى ، از اين شهر ديدن كرده بود ، مىنويسد :\r\nاتفاق چنين افتاد كه من در حال گريز از حملهء تاتار به سال 617 ه از آنجا گذشتم .\r\nشهر ويرانه و از خرابه‌هاى آن تنها ديوارها با نقش و نگار و منبرها باقىمانده بود . . . . « 6 » 2 . انهدام كانون‌هاى علمى : وسعت و دامنهء تهاجم مغولان چنان بود كه هيچ چيز از حمله آنها در امان نماند و در اين ميان آنچه بيش از همه آسيب ديد ، نهادهاى علمى ، كتابخانه و آموزشگاه‌ها بودند . « 7 » كتاب‌هاى تاريخى اين عصر مشحون از نام دانشمندان ، عارفان ، فقيهان و شاعرانى است\r\n\r\n\r\n","description":"","footnote":"\r\n( 1 ) . ديار بكرى ، تاريخ الخميس فى احوال نفس النفيس ، ج 2 ، ص 377 .\r\n( 2 ) . ابن عبرى ، تاريخ مختصر الدول ، ص 373 .\r\n( 3 ) . همان ، ص 374 .\r\n( 4 ) . حسن ابراهيم حسن ، تاريخ الاسلام السياسى و الدينى و الاجتماعى ، ج 4 ، ص 161 .\r\n( 5 ) . ديار بكرى ، تاريخ الخميس فى احوال نفس النفيس ، ج 2 ، ص 377 و 378 .\r\n( 6 ) . حموى ، المعجم البلدان ، ج 3 ، ص 117 .\r\n( 7 ) . ديار بكرى ، تاريخ الخميس فى احوال نفس النفيس ، ج 2 ، ص 380 .\r\n","page_name":" 248 ","page_number":248},
  {"content":"\r\n\r\nكه يا به تيغ جهل و جفاى تاتار جان دادند و يا با كوله‌بارى از كتاب به مناطق امن گريختند « 1 » و تا سال‌ها در غربت و دهشتْ دور از موطن خويش باقى ماندند . شاهد اين مدعا ياقوت حموى است كه از نويسندگان معاصر دههء نخست حمله مغولان به ماوراءالنهر و خراسان است . او كه يك سال پيش از حمله مغول به مرو در آن شهر مىزيست ، ضمن ستودن ده‌ها كتابخانهء موقوفه حاوى كتاب‌هاى نفيس و بىمانند ، چنين مىنويسد :\r\nافسوس كه حمله تاتار امان نداد و شهر را با اندوه و آه وداع گفتم و سالى بعد مغولان بر آن تاختند و برهيچ چيزش ابقا نكردند . « 2 » اين ويرانى به توقف كار موقوفات ، تعطيلى مدارس و اختلال در امور مالى مساجد ، مدارس و كتابخانه‌ها و حتى ويرانى آنها انجاميد . بىثباتى اقتصادى و ناامنى سياسى به همراه بحران‌هاى اجتماعى و قتل عام فرهيختگان علم و دانش ، اوضاع تمدنى جهان اسلام را آشفته‌تر كرد .\r\nناگفته نماند مغولان خود نيز به علم و علم‌اندوزى علاقه‌اى نداشتند و اين بىتوجهى موجب ركود مراكز علمى و ويرانى كتابخانه‌ها شد . ابن‌طقطقى در اين باره مىنويسد :\r\nاما پادشاهان ايران علومشان آداب و حَكَم و وصايا و تاريخ و هندسه و امثال اينهاست ، اما دانش ملوك اسلام ، علوم زبان مانند نحو و لغت و شعر و تاريخ بوده . . . و اما در دولت مغول اين علوم يكباره دور افكنده شد و علوم ديگر مانند سياق و حساب جهت ضبط مملكت و به دست آوردن دخل و خرج و علم پزشكى براى حفظ تن و مزاج و علم ستاره‌شناسى براى اختيار ساعات و اوقات رواج كامل يافته است و جز آن ، بازار علوم و آداب ديگر نزد مغول‌ها بسيار كساد است . . . . « 3 » 3 . ويرانى آبادىها و نابودى نظام آبيارى : در نتيجهء حملات دهشتزاى مغول بيشتر شهرها به ويژه بغداد ويران شدند و در اين ميان بيشترين آسيب جدى به مناطقى رسيد كه به لحاظ اقتصادى به كشاورزى وابسته بودند . بدين رو با تخريب نظام آبراهه‌ها و سيستم آبيارى ، اين شهرهاى پر رونق و زمين‌هاى آباد به سرزمين‌هايى باير مبدّل شدند . « 4 »\r\n\r\n\r\n","description":"","footnote":"\r\n( 1 ) . حسن ابراهيم حسن ، تاريخ الاسلام السياسى و الدينى و الاجتماعى ، ج 4 ، ص 162 .\r\n( 2 ) . حموى ، المعجم البلدان ، ج 5 ، ص 114 .\r\n( 3 ) . ابن طقطقى ، تاريخ فخرى در آداب ملك‌دارى و دولت‌هاى اسلامى ، ترجمه گلپايگانى ، ص 21 .\r\n( 4 ) . براى آگاهى بيشتر بنگريد به : پى . نن رشيدو ، سقوط بغداد و حكمروايى مغولان در عراق ، ترجمه اسداللّه آزاد ، ص 261 .\r\n","page_name":" 249 ","page_number":249},
  {"content":"\r\n\r\n\r\nخودآزمايى\r\n1 . عوامل ركود تمدن اسلامى را نام ببريد .\r\n2 . علل درونى ايستايى تمدن اسلامى را توضيح دهيد و نتايج آن را بنويسيد .\r\n3 . علل بيرونى ركود تمدن اسلامى چه بود ؟\r\n4 . عوامل مؤثر در ايجاد ضعف خلافت اسلامى چه بود ؟\r\n5 . انحطاط اخلاقى دربار خلافت اسلامى چگونه زمينهء سقوط تمدن اسلامى را فراهم آورد ؟\r\n6 . جنگ‌هاى داخلى چگونه در بروز انحطاط تمدن اسلامى تأثير نهاد ؟\r\n7 . تجزيه امپراتورى اسلامى چه تأثيرى بر ايستايى تمدن اسلامى داشت ؟\r\n8 . ارتباط آشفتگى جهان اسلام و سقوط تمدن اسلامى چه بود ؟\r\n9 . تأثير جنگ‌هاى صليبى بر سقوط تمدن اسلامى را توضيح دهيد ؟\r\n10 . آثار سوء هجوم مغولان به مركز خلافت اسلامى بغداد چه بود ؟ به اختصار توضيح دهيد .\r\n\r\nفعاليت دانشجويى\r\n1 . در يك تحقيق علل عقب‌ماندگى تمدن اسلامى را بررسى نماييد .\r\n2 . بررسى كنيد چرا تمدن اسلامى عقب ماند و تمدن غربى پيشرفت كرد ؟ دلايل آن عقب‌ماندگى و اين پيشرفت چه بوده است ؟\r\n3 . در يك بررسى تاريخى به اين دو پرسش پاسخ دهيد : آيا فرهنگ اسلامى در عصر ركود تمدن اسلامى متوقف شد ؟ آيا مىتوان جامعه اسلامى را هم به لحاظ تمدن و هم به لحاظ فرهنگ متوقف دانست ؟ در گزارش كلاسى دلائل خود را مستند ارائه دهيد .\r\n4 . دلايل توقف تمدن اسلامى را مورد نقد و بررسى قرار دهيد . نتايج تحقيق خود را در قالب گزارش كلاسى ارائه دهيد .\r\n5 . تحقيق كنيد جنگ‌هاى صليبى چرا و به چه منظور آغاز شد ؟ اين جنگ‌ها چه آثار سوئى در جامعه مسيحى و مسلمان بر جاى نهاد ؟\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nبخش هشتم : ظرفيت‌هاى موجود در جهان اسلام\r\n\r\nمقدمه\r\nبه رغم ركود و ايستايى ظاهرى تمدن اسلامى هنوز كانون‌هاى فرهنگى جهان اسلام با حلقه‌هاى مرئى و نامرئى فرهنگ غنى آن به‌هم متصل‌اند . روابط كشورهاى اسلامى و مناسباتشان در چارچوب همين حلقه‌هاى فرهنگى رقم مىخورد . يافتن هويت حقيقى تمدن اسلامى و جان‌گرفتن بنيادگرايى اسلامى مستلزم آگاهى از ظرفيت‌هاى موجود در جهان اسلام است . بنابراين در بخش حاضر تلاش خواهد شد ، ضمن معرفى ظرفيت‌هاى موجود در جهان اسلام و ترسيم موقعيت جغرافيايى كشورهاى اسلامى و بيان مرزهاى فرهنگى آنها ، به منابع اقتصادى و اندوخته‌هاى فرهنگى آنها نيز پرداخته شود .\r\n\r\nموقعيت جغرافيايى كشورهاى اسلامى\r\nميليون‌ها مسلمان در سراسر كرهء زمين پراكنده‌اند . بيشتر جمعيت بيش از پنجاه كشور جهان مسلمان‌اند و در اين ميان چهل كشور رسماً كشور اسلامى قلمداد مىشوند . « 1 » كشورهايى چون ايران ، افغانستان ، پاكستان ، بنگلادش ، اندونزى ، مالزى ، عربستان ، يمن ، عراق ، سوريه ، فلسطين ، كويت ، مصر ، مغرب و مراكش ، تونس و الجزاير كه دين رسمىشان اسلام است ، بيشترين جمعيت مسلمان را در خود جاى داده‌اند .\r\nپاره‌اى از كشورها نيز داراى نظام حكومت اسلامى نيستند ، اما مسلمانان بسيارى در آنها زندگى مىكنند . « 2 » كشورهاى آسياى جنوب شرقى ، هندوستان ، لبنان ، اندونزى ، تركيه ، بوسنى و\r\n\r\n\r\n","description":"","footnote":"\r\n( 1 ) . آلاسدير درايسدل و جرالد اچ . بليك ، جغرافياى سياسى خاورميانه و شمال آفريقا ، ترجمه دُرِّه ميرحيدر ( مهاجرانى ) ، ص 30 .\r\n( 2 ) . براى آگاهى بيشتر بنگريد به : على كتانى ، اقليت‌هاى مسلمان در جهان امروز ، ترجمه محمدحسين‌آريا .\r\n","page_name":" 251 ","page_number":251},
  {"content":"\r\n\r\nآلبانى ، كشورهاى استقلال‌يافته قرقيزستان ، ازبكستان ، آذربايجان و بيشتر بخش‌هاى آفريقاى شمالى و جنوبى و حتى اروپا و آمريكا مناطقى هستند كه ميليون‌ها مسلمان را پذيرفته‌اند .\r\nمطابق آمارهاى موجود بيش از 93 % از جمعيت خاورميانه « 1 » و شمال آفريقا مسلمان‌اند و كمتر از 3 % مسيحى و حدود 3 % اين مناطق نيز داراى دين‌هاى قبيله‌اىاند . بر اين اساس مىتوان دو دسته كشور اسلامى را در يك تقسيم‌بندى كلى جاى داد : نخست كشورهاى اسلامى منطقه خاورميانه و ديگر كشورهاى اسلامى خارج از اين منطقه .\r\n\r\n1 . كشورهاى اسلامى منطقه خاورميانه\r\nكشورهاى اسلامى منطقه خاورميانه حدوداً ميان عرض‌هاى 20 و 40 درجه شمالى در منطقه‌اى انتقالى بين آب و هواى استوايى و عرض متوسط قرار گرفته‌اند . به دليل نحوه كلى گردش‌هاى اتمسفرى ، غلبه آب و هوايى اين حوزهْ خشك و كم‌باران است و اين خشكى فراگير ، آثار متعددى را بر چهرهء طبيعى اين منطقه نهاده است . گوناگونى عوارض زمين و تنوع اقليمى از ديگر ويژگىهاى اين منطقه است .\r\nاختلاف نژادى و تنوع زبانى به همراه گويش‌هاى متنوع ، در مناطق مختلف خاورميانه بسيار است . با اينكه مردم اين منطقه به سه زبان اصلى عربى ، فارسى و تركى سخن مىگويند ، زبان‌هاى بومى و گويش‌هاى منطقه‌اى نيز در نواحى مختلف آن كاربرد دارد .\r\nتلاقى سه قاره بزرگ آفريقا ، آسيا و اروپا و از سويى وجود چهار تنگه بزرگ استراتژيك دنيا در منطقه خاورميانه موجب شده است ، اين منطقه از اهميت جغرافياى سياسى ( ژئوپلوتيك ) فوق‌العاده‌اى برخوردار باشد . در طى ساليان اخير نيز حمل‌ونقل هوايى از طريق خاورميانه و ايجاد ارتباط ميان كانون‌هاى تجارى اروپا و هند ، آسياى جنوب شرقى و خاور دور و استراليا بر اهميت منطقه افزوده است .\r\n\r\n\r\n","description":"","footnote":"\r\n( 1 ) . اصطلاح خاورميانه را اول بار در سال 1902 ميلادى مورخ آمريكايى ، آلفرد ماهان به‌كار برد كه منظوراز آن تشريح منطقه اطراف خليج‌فارس بود . چون از اروپا به آن نگريسته مىشد ، نه خاور نزديك بود و نه خاور دور ، از اين رو آن را خاورميانه ناميد . براى آگاهى بيشتر بنگريد به : آلاسدير درايسدل و جرالد اچ . بليك ، جغرافياى سياسى خاورميانه و شمال آفريقا ، ترجمه دُرِّه مير حيدر ( مهاجرانى ) ، ص 19 و 20 .\r\n","page_name":" 252 ","page_number":252},
  {"content":"\r\n\r\n\r\n2 . كشورهاى اسلامى خارج از منطقه خاورميانه\r\nبا توجه به پراكندگى جغرافيايى كشورهاى اسلامى خارج از منطقه خاورميانه ، همه كشورهايى كه در آسيا ، جنوب غرب آسيا و يا شمال آفريقا پراكنده‌اند ، جزو اين دسته به شمار مىآيند . كشورهايى چون افغانستان ، پاكستان ، بنگلادش ، مالزى و اندونزى در شرق خاورميانه و كشورهاى سودان ، تونس ، الجزاير ، مراكش و مغرب اسلامى در غرب خاورميانه واقع شده‌اند .\r\n\r\nمرزهاى فرهنگى كشورهاى اسلامى\r\nبا وجود تمايز ملى و تفاوت هويت‌هاى سرزمينى ، عمده كشورهاى مسلمان به جز ايران و تركيه تحت‌تأثير زبان عربى هستند ، هرچند به دليل موانع موجود چون ناهمگونى فرهنگى ، يكپارچه‌سازى ملى و سياسى آنها كاملًا تحقق نيافته است . اين ناهمگونى فرهنگى در كشورهاى اسلامى عمدتاً به سه دسته بخش‌بندى مىشوند :\r\n1 . كشورهاى داراى ناهمگونى زبانى و اشتراك مذهبى : در اغلب اين كشورها در كنار زبان رسمى ، زبان‌هاى بومى متنوعى وجود دارد كه به دليل همين ناهمگونى زبانى ، يكپارچه‌سازى ملى مقدور نيست ، اما از آنجا كه مذهبِ غالب آنها اسلام است ، همهء اقليت‌هاى زبانى گرد هم آمده‌اند .\r\nبراى نمونه ، كشورهايى چون مراكش و الجزاير كه بيشتر جمعيتشان عرب‌زبان هستند و اقليت بربر زبان‌اند ، اما با تابعيت اسلام مشكل تأخير وحدت ملى را مرتفع نموده‌اند . كشورى چون ايران نيز با دارا بودن 90 % مسلمان شيعه ، يكى از متنوع‌ترين و ناهمگن‌ترين كشورهاى اسلامى به شمار مىآيد . « 1 » زبان رسمى ايرانيان پارسى است ، اما اقليت‌هاى زبانى ديگر نيز در ايران مىزيند ؛ همچون ترك‌زبانان آذرى در غرب و شمال غرب ، عرب‌زبانان در خوزستان و جنوب باخترى ، كردزبانان در غرب و شمال غربى ، بلوچ‌ها در خاور و جنوب خاورى و نيز لك و لر زبانان در دامنه‌هاى زاگرس و غرب ايران ، اين تنوع كم‌نظير زبانى و ناهمگونى فرهنگى منحصر به فرد در اثر پيوند متعالى اسلامى اهميت خود را از دست داده‌اند . به دليل همين پيوند مستحكم ، بيگانگان هرگز نتوانستند با سردادن آهنگ‌هاى جدايىطلبى و يا استقلال‌جويى و حتى توسعه افكار ناسيوناليستى ، در ميانشان اختلاف اندازند .\r\n\r\n\r\n","description":"","footnote":"\r\n( 1 ) . آلاسدير درايسدل و جرالد اچ . بليك ، جغرافياى سياسى خاورميانه و شمال آفريقا ، ترجمه دُرِّه ميرحيدر ( مهاجرانى ) ، ص 203 .\r\n","page_name":" 253 ","page_number":253},
  {"content":"\r\n\r\n2 . كشورهاى داراى ناهمگونى مذهبى و اشتراك زبانى : اگرچه دين اسلام در برخى از كشورها رسميت دارد ، تنوع فرقه‌اى و تفاوت‌هاى مذهبى ميان آنها بسيار است . براى نمونه ، كشورى چون مصر با وجود رسميت داشتن زبان عربى ، يك تقسيم ساده درون‌فرقه‌اى در آن وجود دارد ؛ « 1 » بدين بيان كه همواره ميان اكثريت سنى ( 90 % ) و اقليت قبطى ( 10 % ) با وجود زبان عربى واحد و آداب و رسوم مشترك ، نزاعى ممتد وجود داشته است . كشور ديگرى چون جمهورى عربى يمن نيز داراى اختلافات برون‌فرقه‌اى ساده است . در اين ميان ، كشورهايى هستند كه با داشتن تقسيمات درون‌فرقه‌اى و برون‌فرقه‌اى چندگانه ، اختلافات عميقى دارند ؛ كشورهايى مانند عربستان و شيخ‌نشين‌هاى خليج‌فارس و يا سوريه و لبنان با داشتن فرقه‌هاى مختلف مذهبى اعم از سنى و شيعه و مسيحى و يهودى ، همواره از اين اختلافات آسيب جدّى ديده‌اند . شايان ذكر است جمعيت مسلمان اين كشورها تنها به دو مذهب بزرگ شيعه و سنى تقسيم نمىشوند ، بلكه فرقه‌ها و اقليت‌هاى متعدد ديگرى نيز هستند كه يا گرايش‌هاى شيعى چون زيدى ، اسماعيلى و علوى دارند و يا از شاخه‌هاى اهل‌سنت چون مالكى ، شافعى و حنبلى به شمار مىروند .\r\n3 . كشورهاى ناهمگون زبانى مذهبى : كشورهايى چون عراق ، سودان و يا فلسطين اشغالى داراى اختلافات مذهبى عميق و ناهمگونى زبانى فراوانى هستند . براى نمونه ، در عراق سه گروه بزرگ فرهنگى وجود دارد : كردهاى سنى ( 20 % ) ، عرب‌هاى سنى ( 25 % ) و عرب‌هاى شيعه ( 55 % ) . « 2 » با اينكه شيعيان دو برابر عرب‌هاى عراق را تشكيل مىدهند ، در صحنه‌هاى سياسى تاريخ عراق حضور كمترى داشته‌اند . اين در حالى است كه اقليت عرب سنىمذهب از زمان عثمانىها رهبرى عراق را بر عهده داشته‌اند . همين نحوه حضور در عرصه سياسى و اجتماعى موجب شده است عرب‌هاى شيعه در توزيع جغرافيايى عمدتاً در روستاهاى فقيرنشين جنوب عراق متمركز شوند و سنىها با دسترسى به مشاغل صنعتى در شهرها زندگى كنند .\r\nاز بررسىهاى به عمل آمده مىتوان دريافت كه يكى از مهم‌ترين موانع جدى وحدت عراق ، كُرد زبانان هستند كه بارها به همين دليل مورد بىمهرى حاكمان عراق قرار گرفته‌اند . تاريخ عراق مشحون از سركوب شورش‌هاى كُردزبانان و تخريب روستاها و قتل عام دسته‌جمعى آنهاست . در طى جنگ تحميلى عراق عليه ايران ده‌ها هزار نفر از آوارگان كُرد كه جان سالم به‌در برده بودند ، به\r\n\r\n\r\n","description":"","footnote":"\r\n( 1 ) . همان ، ص 206 .\r\n( 2 ) . همان ، ص 214 .\r\n","page_name":" 254 ","page_number":254},
  {"content":"\r\n\r\nايران گريختند و در مناطق مرزى مستقر شدند . يكى از تلخ‌ترين خاطرات اين دوره زمانى ، كشتار دست‌جمعى كردزبانان عراق در روزهاى پايانى جنگ ايران و عراق ، و انجام حمله شيميايى به حلبچه است كه هزارها كشته بر جاى نهاد .\r\nبا اين توصيف ، عوامل متعدد بسيارى مانع يكپارچه‌سازى كشورهاى اسلامى است ، هرچند عامل قدرتمند دين اسلام كه تا كنون به عنوان حلقه پيوند و كانون وحدت‌بخش جوامع مسلمان نقش‌آفرينى نموده است ؛ به خوبى توانسته وظيفه خطير خود را در قبال وحدت‌بخشى توده‌هاى اجتماعى ايفا نمايد .\r\n\r\nمنابع زيرزمينى و نيروى انسانى كشورهاى اسلامى\r\nماهيت چندبعدى كشورهاى اسلامى ، شرايط خوب جغرافياى سياسى و دسترسى به آب‌هاى آزاد جهان همواره موجب شده است در طول تاريخْ كانون توجه زورمداران و استعمارگران واقع گردند .\r\nتلاقى سه قاره مهم آسيا ، اروپا و آفريقا از يك‌سو ، و ذخاير غنى مواد اوليه و اندوخته‌هاى معدنى و نيز موقعيت ممتاز تجارى و بين‌المللى كشورهاى اسلامى به ويژه در منطقه خاورميانه و شمال آفريقا از ديگر سو ، بر ميزان اهميت آنها افزوده است . تاريخ پر فراز و فرود كشورهاى اسلامى خود گواه اين ادعاست .\r\nعلاوه بر اين كمبود آب و مشكلات ناشى از آن بر حيات اقتصادى بيشتر كشورهاى اسلامى تأثير نهاده است . به رغم چشم‌انداز اقتصادى ممتاز و دارا بودن ذخاير معدنى ، به دليل كم‌آبى و موقعيت خشك و بيابانى ، توليدات كشاورزى در بيشتر كشورهاى اسلامى در حد مطلوبى نيست .\r\nيكى ديگر از آثار كمبود آب ، وجود مراتع پراكنده است كه تأثير مستقيم آن بر حيات مبتنى بر كوچ‌نشينى و دامپرورى است ؛ چنان كه اغلب كشورهاى مسلمان شمال آفريقا و خاورميانه و يا غرب آسيا از اين ويژگى برخوردارند .\r\nبا اكتشاف نفت وضعيت كشورهاى اسلامى خاورميانه و شمال آفريقا تغييرات اساسى يافت و نظام اقتصادى آنها دگرگون شد . بدين‌رو توليد مواد اوليه كشاورزى و يا استخراج مواد معدنى ، با توسعه صنعت نفت رو به كاهش نهاد و اقتصاد تك‌محصولى نفت با درآمد چشمگير ، جاى فعاليت كشاورزى و دامپرورى را گرفت .\r\nمطابق همه استانداردهاى مورد قبول ، خاورميانه تنها منطقه بسيار مهم نفتى جهان به شمار\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nمىرود ؛ چرا كه از 10 ميدان بسيار بزرگ نفتى 9 ميدان و 28 ميدان از ميدان‌هاى نفت‌خيز ابرغول پيكر جهان در منطقه خاورميانه واقع است . « 1 » در پى بالاگرفتن تقاضاى ساير كشورهاى در حال توسعه براى مواد غذايى و مواد اوليه صنعتى ، در دهه‌هاى 1920 و 1930 سرمايه گذارى هاى بسيارى در كشورهاى اسلامى اين منطقه صورت گرفت . با اكتشاف و استخراج نفت وضعيت اقتصادى خاورميانه تغيير كرد . در فاصله سال‌هاى 1960 - 1940 توليد نفت به بالاترين حد خود ، يعنى 40 % از توليد نفت جهانى رسيد . بدين‌رو با افزايش توليد ، درآمد سرانه كشورهاى اسلامى نيز تغيير يافت . براى نمونه ، كويت در سال 1968 بالاترين درآمد سرانه را در دنيا به خود اختصاص داد . « 2 » درآمد سرانه ليبى نيز در سال 1970 به گونه‌اى شگرف افزايش يافت . همچنين در سال 1974 توليد نفت ايران به حدود 6 ميليون بشكه در روز رسيد . با وقوع انقلاب اسلامى و نيز در طى دفاع مقدس ، ايران توليد نفت خود را به شدّت كاهش داد ، « 3 » اما پس از جنگ تحميلى براى ترميم خرابىهاى ناشى از آن توليد روزانه را بالا برد و در نتيجه بار ديگر ايران دومين كشور توليدكننده نفت خاورميانه شد .\r\n\r\nشكل‌گيرى اوپك\r\nدر پى فزونى يافتن مصرف نفت در آمريكا ، اروپاى غربى و ژاپن در سالهاى 1960 - 1950 و از سويى به دليل اتخاذ سياست‌هاى سودجويانه و قيمت‌هاى ناعادلانهء سياست‌هاى نفتى از سوى كشورهاى توليدكننده ، سران پنج كشور عربستان سعودى ، عراق ، كويت ، ايران و ونزوئلا در بغداد گردهم آمدند و پس از گفتگو و تبادل آرا « اوپك » را تأسيس كردند . در اين ميان ، جنگ اعراب و اسرائيل در سال 1967 بر صنعت نفت جهان تأثير بسزايى نهاد ؛ چنان كه با بسته شدن كانال سوئز راه نفتكش‌ها از خليج‌فارس به مقصد اروپاى غربى تغيير يافت « 4 » و كشتىها ناچار شدند راه دور تر\r\n\r\n\r\n","description":"","footnote":"\r\n( 1 ) . آلاسدير درايسدل و جرالد اچ . بليك ، جغرافياى سياسى خاورميانه و شمال آفريقا ، ترجمه دُرِّه ميرحيدر ( مهاجرانى ) ، ص 430 .\r\n( 2 ) . پيتر بيومونت و ديگران ، خاورميانه ، ترجمه محسن مدير شانه‌چى و ديگران ، ص 281 .\r\n( 3 ) . كاهش توليد نفت در دوره انقلاب به 600 هزار بشكه در روز رسيد .\r\n( 4 ) . اين مسافت از 10400 كيلومتر به 18100 كيلومتر افزايش يافت ؛ چنان كه سفر رفت و برگشت يك‌نفت‌كش بين خليج‌فارس و بندر رتردام 62 روز طول مىكشيد ، اما همين سفر ميان بندر ليبى و رتردام 16 روزه بود .\r\n","page_name":" 256 ","page_number":256},
  {"content":"\r\n\r\nدماغهء اميد نيك در جنوب قاره آفريقا را برگزينند . اين در حالى بود كه ليبى بيشترين سود را از بستن كانال سوئز برد ؛ به ويژه با كاهش توليد نفتِ نيجريه در اثر انقلابهاى داخلى ، موقعيت ليبى و نقش محورى آن در توليد نفت فزونى يافت . البته عوامل ديگرى نيز در رشد چشمگير موقعيت ليبى مؤثر بود ، اما همين پيروزى موجب شد ، ساير اعضاى اوپك نيز براى افزايش قيمت نفت بيشتر تلاش كنند . بنابراين در سال 1970 با موافقت ايران و تريپولى ( ليبى ) و اعضاى اوپك قيمت نفت فزونى گرفت .\r\nبا توسعه روزافزون صنعت نفت ، شركت‌هاى نفتى نيز به سرعت شكل گرفتند . با توجه به مقتضيات پيش‌آمده در سال 1968 كشورهاى عضو اوپك رسماً اعلام كردند كه قصد دارند در شركت‌هايى كه نفت آنها را توليد مىكنند ، مشاركت نمايند . چند سال بعد كشورهاى عربستان سعودى ، عراق ، كويت ، ابوظبى و قطر باب مذاكره را با اين شركت‌ها گشودند . « 1 » مشاركت عمومى در اين شركت‌ها در سال 1972 منجر به اعطاى سهم 25 % از امتياز اين شركت‌ها به امضاكنندگان موافقت‌نامه شد . « 2 » گفتنى است ليبى و ايران در اين موافقت‌نامه شركت نداشتند . در سال 1972 شركت ملى نفت ايران مديريت كلى توليد نفت را به دست گرفت ، هرچند در اين زمان شركت جديد خدماتى كنسرسيوم ، يعنى شركت خدماتى نفت ايران عمليات توليد را در دست داشت . پس از انقلاب ، شركت‌هاى نفتى خارجى در ايران تا حد زيادى غيرفعال شدند و ارتباط با شركت‌هاى سابق كنسرسيوم تنها در حد قرارداد فروش باقى ماند .\r\nبه دليل عدم‌رشد فن‌آورى لازم و نبود مهارت‌هاى فنى ، همچنان شركت‌هاى نفتى خارجى در كشورهاى اسلامى فعال باقى ماندند . اما در ساليان اخير شركت‌هاى ملى نفتى چون شركت ملى نفت ايران ، كويت ، ليبى و شركت پترومين در عربستان سعودى ، موفق به پيشرفت‌هايى در امور مختلف پالايش ، حمل و نقل و توزيع و حتى تكميل كادر فنى خود شدند و همين از ميزان وابستگى آنها تا حدودى كاست .\r\n\r\n\r\n","description":"","footnote":"\r\n( 1 ) . آلاسدير درايسدل و جرالد اچ . بليك ، جغرافياى سياسى خاورميانه و شمال آفريقا ، ترجمه دُرِّه ميرحيدر ( مهاجرانى ) ، ص 449 .\r\n( 2 ) . نتيجه مذاكرات دولت‌هاى توليدكننده نفت ، موافقت‌نامه عمومى مشاركت نفتى شد و بدين‌رو رفته‌رفته‌زمينه مالكيت شركت‌هاى نفتى فراهم آمد .\r\n","page_name":" 257 ","page_number":257},
  {"content":"\r\n\r\n\r\nسرمايه فرهنگى و معنوى جهان اسلام\r\nجهان اسلام شامل همهء اقوام پراكنده و متنوعى است كه به رغم همهء تفاوت‌هاى ظاهرى داراى مشتركات بسيارى است . مهم‌ترين سرمايه‌هاى فرهنگى و معنوى كه كانون‌هاى پراكنده مسلمان و يا اين اقوام نامتجانس را گرد هم مىآورد ، اصولى است كه هريك به‌تنهايى سهم مهمى در وحدت معنوى جهان اسلام دارند . اين اصول عبارتند از :\r\n1 . قرآن كريم : كتاب دينى مشترك ميان همهء مسلمانان با مذاهب و يا مسلك‌هاى متفاوت اسلامى - اعم از شيعه و سنى - است كه همهء بار معنوى جهان اسلام را بر دوش مىكشد . اين كتاب آسمانى كه مهم‌ترين عنصر جدايىناپذير هويت اسلامى است ، كليد راهنماى مسلمانان و رمز موفقيت زندگى آنان است ؛ چه آنكه نظام معرفتى اسلامى بر بنياد آموزه‌هاى آن مىگردد .\r\n2 . قبله مشترك : مكه مكرمه كه مركزيت تفكر توحيدى ، يادگار ابراهيمى ، نخستين مهبط وحى و كانون نضج نهال اسلام است ، نزد مسلمانان اهميتى درخور توجه دارد . مسلمانان در همهء نقاط عالم همواره در پنج وقت مشخص به سوى قبله رو نهاده ، سر بر سجود عشق مىسايند .\r\n3 . آيين حج : اين آيين به گونه‌اى شايان توجه عامل وحدت همه مسلمانان در اقصى نقاط جهان است ؛ زيرا هر ساله در ايامى خاص ( دهه اول ذىالحجه ) مسلمانان براى اداى اين فريضه عبادى در مكه گردهم مىآيند و ضمن ملاقات و رويارويى به تبادل نظر مىپردازند .\r\n4 . مسجد : يكى ديگر از مهم‌ترين عناصر مشترك ميان مسلمانان ، كانون عبادى مسجد است كه زيباترين تجسم خارجى بينش اسلامى در آن متجلى است ؛ چنان كه با رشد و گسترش اسلام در اقصى نقاط جهان بناى مسجد نيز مورد توجه حكمرانان و معماران مسلمان قرار گرفت . از عوامل و انگيزه‌هاى بنيادى ساخت مسجد در مناطق گوناگون و يا شهرها و روستاها و مركز اسلامى ، همانا نقش و كاركردهاى مختلف عبادى ، فرهنگى ، سياسى و حتى اجتماعى و اقتصادى آن است . مسجد اسلامى با دارا بودن آرايه‌اى يكسان و تزئينات و نوع معمارى مشابه ، و حتى مؤلفه‌هاى يكسان چون منبر ، مأذنه و محراب وجه مشترك ميان همه مساجد در سرزمينهاى دور و نزديك است .\r\n5 . زبان عربى : زبان وحى و قرآن كريم و ادعيه اسلامى است كه بخش‌هاى وسيعى از جهان اسلام را تحت پوشش دارد . علاوه بر برخى كشورها كه زبان رسمىشان عربى است ، ساير مسلمانان جهان نيز در سايه زبان عربى به يكديگر پيوند مىخورند . خواندن نماز به شكل واحد در\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nساعات خاصى از شبانه روز و يا قرائت قرآن كريم و اذكار و ادعيه آن هم با زبان قرآن ، عامل مهمى در پيوند مسلمانان است .\r\n6 . آداب و مناسك مشترك : همه گرايش‌هاى مختلف فرقه‌هاى اسلامى ، فرايض عبادى مشتركى به جاى مىآورند كه هريك به‌تنهايى در ايجاد پيوند و ارتباط ميان اين فرقه‌ها بسيار مؤثر است ؛ فرايضى چون نمازهاى پنج‌گانه و يا گرفتن روزه در ايام ماه مبارك رمضان نمادهايى است كه بر مفهوم امت واحده مىافزايد .\r\n7 . اعياد اسلامى مشترك : به رغم گوناگونى فرهنگى ، قومى و زبانى ميان همهء جوامع مسلمان ، مجموعه‌اى از آداب و رسوم مشترك مؤيد همبستگى ميان آنان است . با وجود گسترش و پراكندگى فكرى و كلامى شيعه و اهل‌سنت در ميان جوامع اسلامى ( با شاخه‌هاى متعدد ) همهء آنها در بزرگداشت و گراميداشت اعياد اسلامى با هم مشترك‌اند . اعيادى چون عيد قربان و يا عيد فطر و حتى مبعث رسول‌اكرم صلى الله عليه و آله حلقهء پيوندى است كه آداب و سنن اسلامى را در همهء عالم به گونه‌اى يكسان جلوه مىدهد .\r\n8 . تاريخ و آرمان‌هاى مشترك : بنا بر آنچه گذشت ، مسلمانان جهان با اقوام و ملل متعدد - با وجود تفاوت در مكاتب و مسالك مختلف - با مجموعه‌اى غنى از مشتركات معنوى به هم پيوند مىيابند و اسلام به مثابه آيينى مشترك مىتواند ميان كشورهاى اسلامى همبستگى متقنى ايجاد كند .\r\nبا همين رويكرد ، به دليل پويايى انديشه و ايدئولوژى اسلامى ، اسلام‌گرايى رشد و گسترشى روزافزون يافت و فرهنگ غنى اسلامى با جاذبه‌هاى مختلف خود در بسيارى از كشورها پررونق‌تر شد .\r\n\r\nخودآزمايى\r\n1 . موقعيت جغرافيايى كشورهاى اسلامى را بيان كنيد و بنويسيد دلايل اهميت جغرافيايى آنها در چيست ؟\r\n2 . كشورهاى اسلامى منطقه خاورميانه كدام‌اند ؟ وضعيت اقتصادى آنها را شرح دهيد .\r\n3 . مرزهاى فرهنگى كشورهاى اسلامى را بيان نموده ، هريك را به اختصار توضيح دهيد .\r\n4 . منابع زيرزمينى كشورهاى اسلامى كدام‌اند ؟ به اختصار توضيح دهيد .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n5 . چگونگى شكل‌گيرى اوپك را توضيح دهيد .\r\n6 . سرمايه فرهنگى و معنوى جهان اسلام كدام‌اند ؟ هريك را به اختصار توضيح دهيد .\r\n\r\nفعاليت دانشجويى\r\n1 . گزارشى مستند از موقعيت استراتژيك كشورهاى اسلامى خاورميانه تهيه كنيد . نتايج گزارش خود را در كلاس ارائه دهيد .\r\n2 . وضعيت اقتصادى كشورهاى اسلامى را بررسى نماييد . آيا در صورت تحريم اقتصادى از سوى قدرت‌هاى برتر نظامى و سياسى ، كشورهاى اسلامى تهديدشده مىتوانند استقلال خود را حفظ كنند ؟ نتيجه بررسى خود را در كلاس ارائه دهيد .\r\n3 . بررسى كنيد وضعيت منابع نيروى انسانى در كشورهاى اسلامى چگونه است ؟ وضعيت نرخ رشد جمعيت و نرخ توليد اقتصادى را در كشورهاى اسلامى بررسى كنيد .\r\n4 . به نظر شما كدام يك از عوامل فرهنگى مىتواند مردم مسلمان جهان را به يكديگر پيوند دهد ؟\r\nتلاش علمى خود را در كسب پاسخ اين سوال در قالب يك كنفرانس در كلاس ارائه دهيد .\r\n5 . فهرستى از عوامل اثرگذار در عدم‌استفاده از مواهب اقتصادى و فرهنگى جهان اسلام را تهيه نمائيد و نتيجه بررسى خود را در كلاس ارائه دهيد .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n\r\nبخش نهم : انحطاط معنوى دنياى مدرن\r\n\r\nمقدمه\r\nيكى از مهم‌ترين دغدغه‌هاى جهان كنونى ، انحطاط فرهنگى و تمدنى جهان مدرن است كه دير يا زود همهء ملت‌هاى متمدن دچارش خواهند شد . مشكلات ناشى از خلأ اخلاقى و متناسب نبودن رشد فرهنگ و تمدن غربى ، بارقه‌هاى انحطاط در تاريخ كنونى غرب را نويد مىدهد . بنابراين ضرورى است در بخش پايانى ، به انحطاط معنوى و بحران‌هاى درونى دنياى مدرن هر چند به رسم اختصار نيم‌نگاهى بيفكنيم .\r\n\r\nفرهنگ و تمدن غربى و نشانه‌هاى انحطاط\r\nتاريخ پر فراز و فرود پيدايش تمدن غربى ، رشد فزايندهء علوم و فن‌آورى و شكل‌گيرى نظام سرمايه‌دارى در غرب ، مشحون از نشانه‌هاى انحطاط معنوى و آثار بحران‌هاى درونى ، گرايش به پوچى و آشفتگىهاى اجتماعى است .\r\nتاريخ ظلمانى عصر قرون وسطى و سيطرهء همه‌جانبهء آن بر نظام تمدنى غرب ، اروپا را چند قرن در هاله‌اى از تاريكى و جهل فرو برد . فرهنگ رهبانيت‌زدهء افراطى كه رسماً بر همهء اركان آن مستولى بود ، ساليان متمادى مانع از تحقق جدى اراده انسان و تأثير آن بر رشد فرايند حقيقى تمدن انسانى شد . بسيارى از انديشه‌گران براى رهايى تمدن غربى از چنين شرايطى ، روىآورى به اومانيسم و انسان‌گرايى افراطى را تجويز نمودند . اين بار نيز جامعه غربى به مهلكه‌اى ديگر كشانده شد و از حقيقت تمدنى دور گرديد ؛ تا جايى كه مفهوم انسان از هم گسسته شد و معناى والاى خود را از دست داد . « 1 » گذر از مفاهيم و مقولات قرون وسطايى و نفى همهء مظاهر آن براى بناى رنسانس و بازگشت\r\n\r\n\r\n","description":"","footnote":"\r\n( 1 ) . بنگريد به : ژرژ دوپاسكيه ، اسلام و بحران عصرما ، ص 18 و 19 .\r\n","page_name":" 261 ","page_number":261},
  {"content":"\r\n\r\nبه ميراث كهن يونانى و رومى ( دوران طلايى غرب ) آرام‌آرام شكل گرفت . روىآورى به عقل و حاكميت بخشيدن به عقلانيت ، طريقى براى رهايى از سنت و گشودن دريچه‌هاى نوخواهى بود .\r\nبدين ترتيب جنبش‌هاى ادبى ، هنرى ، علمى و فلسفى در عصر بعد از رنسانس آغاز شد و مرحلهء ورود به قرون جديد را براى غربيان رقم زد . اين همه تلاش سازمان‌يافته به تدريج به تحولات علمى و مكانيكى منجر شد كه ثمرهء آن توليد مباحث جديد و كشف مفاهيم علمى نوين بود و از اين‌سو نتيجهء بلافصل پيدايى علوم و فنون و فن‌آورى غربى نيز وقوع انقلاب صنعتى در اروپا شد .\r\nرشد فزاينده علوم و فن‌آورى به سرورى مادى تمدن غربى انجاميد . اين كشفيات علمى رفته‌رفته جهان را از خود متأثر نمود . غربيان با تصرف و سيطره سرزمين‌هاى متعلق به تمدن‌هاى كهن - كه با اهرم زور و ابزار تحقير و توهين همراه بود - بر غرورشان افزودند . بدين‌رو نفى ملت‌هاى متمدن پيشين ، كندن و خشكاندن ريشه ساير تمدن‌ها و به سخره گرفتن فرهنگ و آداب و رسوم آنها در دستور كارشان قرار گرفت . چيرگى مادى تمدن غرب و نفى تمدن‌هاى ريشه‌دار توسط آنها ، موازنه تمدنى را برهم زد . آنچه به عقب‌ماندگى ، حقارت ، فقر و بيچارگى ساير تمدن‌هاى سلف انجاميد ، دامان غربيان را نيز آلوده كرد و آنان را در گردابى از پوچى درغلتاند و از اريكهء غرور و سطوت فرود آورد . « 1 » در قرون اخير مبارزه و تلاش جدى انديشه‌گران غربى براى رهايى علمى جامعهء تمدنى غرب از رخوت و پوچى سامان گرفت . از اين پس توليد سازه‌هاى مفهومى فرهنگ مسيحيت و مبانى انسان‌شناختى و معرفت‌شناسانه براى بازگشت به اصل انسانيت آغاز شد ؛ تا از اين منظر مفاهيم و شرايط ويژه‌اى را براى چالش جدى گذشته و حال تمدنى فراهم آورند . « 2 » بىترديد در چنين شرايطى ، تاريخ تمدن معاصر غرب بيش از هر زمان ديگرى نيازمند عرضه و توليد مفاهيم جديد براى پاسخگويى به همهء چالش‌هاى موجود در خود بود . به دليل بروز رخدادهاى مهم تاريخى در ساير مراكز تمدنى ، بسيارى از عناصر فرهنگى غرب به انتقاد گرفته شد و بحران‌هاى عظيم و آسيب‌ها و تنگناهاى نوينى در غرب رخ نمود . در پس غفلت و سرگردانى و البته مداومت در خصومت‌ورزى و تمسك به شرايط تحمل‌ناپذيرى كه دنياى غرب را فراگرفته بود ، نشانه‌هاى ركود و انحطاط نمايان شد . بنابراين انديشمندان غربى براى پشت‌سر نهادن اين مرحلهء\r\n\r\n\r\n","description":"","footnote":"\r\n( 1 ) . براى آگاهى بيشتر بنگريد به : داريوش آشورى ، ما و مدرنيّت ، ص 9 - 6 .\r\n( 2 ) . بنگريد به : هارولد جوزف لاسكى ، سير آزادى در اروپا ، ترجمه مراغه‌اى ، ص 44 - 24 .\r\n","page_name":" 262 ","page_number":262},
  {"content":"\r\n\r\nدشوار ، شرايط جديدى را براى زيست جمعى انسان غربى فراهم نمودند تا در اين فضاى جديد بتوان توليدات فرهنگى مناسبى را توليد و عرضه كرد .\r\nاز قرن هفدهم تا نوزدهم ميلادى مفاهيمى چون رفاه ، آزادى ، عدالت و امنيت - كه از اصلىترين دغدغه‌ها و مفاهيم اساسى حل معضلات جامعه غربى به نظر مىرسيد - در دستور كار روشنفكرانى چون لاك ، روسو و ماركس قرار گرفت . با نهادينه شدن برخى از مفاهيم جديد ، شرايط نوين تمدنى غرب نيز پديد آمد . به منظور توسعه و نهادينه شدن نسبى برخى از توليدات فرهنگى لازم بود تا هريك از مبانى طرح‌شده پس از مدتى مورد نقد و بررسى قرار گيرند و گفتمان‌هاى مختلفى چون آزادى ، امنيت ، عدالت و برابرى پس از عبور از منظر نقادانهء روشنفكران ، شرايط ذهنى جامعه را براى پذيرش توليدات جديد فرهنگى فراهم آورند . « 1 » استقرار شرايط جديد و عينىِ سازه‌هاى مفهومى نوين ، تمدن غرب را در قرن بيستم ميلادى با عناصر ديگرى مواجه نمود . در تمامى اين قرن روشنفكران سوسياليست ، مبانى نظرى ليبراليسم در شكل‌گيرى آزاد و بىكنترل اراده فرد و توليد وضعيت‌هاى نابرابر و آزادى را - كه نابودكننده آزادى بشر بود - به باد انتقاد گرفتند . بدين‌رو ليبراليسم در عمل به امپرياليسم و شكل‌گيرى سازمان‌هاى جهانى انحصارى و تراستِ قدرت و گسترش تدريجى سازمانِ قدرتِ دولت تجلى يافت . بنابراين بار ديگر نظريه‌پردازان قرن بيستم براى رهايى از نابودى تمدنى دست به‌كار شدند و ناگزير موضوع منافع عموم بشر را مطرح كردند و آراى جديدى را در جهت پايبندى به حفظ معيارهاى حقوقى و قواعد سياسى ، اجتماعى و اقتصادى ارائه نمودند . بدين ترتيب نهادهاى مدنى متنوع يكى پس از ديگرى شكل گرفت تا مردم را به مشاركتى فعال فراخوانند . تشكل‌هاى روشمندِ مردمى نيز كارساز نيفتاد و در همين قرن نقدِ كاركرد دولت‌ها آغاز شد و با بالا گرفتن مباحث انتقادى ، متفكران اعلام نمودند كه عصر دولت‌ها به‌سر رسيده و قرن بيست و يكم آغاز دوران ملت‌هاست .\r\nالبته بايد باور داشت كه رخدادهاى تمدنى در جهان غرب به ظاهر ره تعالى پيمود ، اما آنچه فرهنگش ناميده‌اند ، اعم از جنبه‌هاى معنوى چون زبان ، دين ، دانش ، آيين و رسوم حيات جمعى ، انحطاط يافت و تمدنى عارى از مؤلفه‌هاى فرهنگى شكل گرفت كه رفته‌رفته مظاهر تمدن را نيز\r\n\r\n\r\n","description":"","footnote":"\r\n( 1 ) . براى آگاهى بيشتر بنگريد به : نظريه گفتگوى تمدنها ، نقش پيشتاز زنان در توليد ارزش‌هاى مشترك ، مركز امور مشاركت زنان رياست جمهورى ، ص 80 - 77 .\r\n","page_name":" 263 ","page_number":263},
  {"content":"\r\n\r\nمختل نمود . اين گسست فرهنگى ، بحران‌هاى اخلاقى ، معنوى و انحلال بنيادهاى انسانى و در يك سخن بحران دينى را به دنبال داشت . جامعه غربى در پى نفى دين بود كه نظم اجتماعى ، عدالت ، انصاف و پايبندى به اخلاق را از دست داد و انحراف از طبيعت بشرى مسلّم شد . بدين‌رو نداى وجدان به خاموشى گراييد و دلبستگى به دنيا فزونى يافت و از سويى غفلت ، ورشكستگى اخلاقى و تنگدستى معنوى بر همهء اركان تمدن غربى مسلط شد .\r\nاز اين پس فيلسوفان پست‌مدرنيسم و جامعه‌شناسان انتقادى در وفاقى كلى براى حل بحران‌هاى معنوى جامعه غربى به تدبيرسازى سياسى و فرهنگى پرداختند و با مطرح كردن نظريات جديد بسترى را براى طرح آراى نوين فراهم نمودند . بر پايه اين اقدام ، قرن بيست‌ويكم آغاز عصر شكل‌گيرى نهادهاى جديد تمدنىِ به ظاهر مردمى و متفكرانه بود . با اين ترفند ، سازمان‌هاى ملى و فراملى نظير انجمن‌هاى مردمى  ) OGN (  شكل گرفت كه مهم‌ترين هدف طراحى آنها ظرفيت‌سازى براى افزايش توانمندىهاى دينى ، فرهنگى ، هنرى و علمى و بالا بردن ميزان مشاركت جامعه بشرى در تعيين سرنوشت خويش بود تا شايد بتوان بدين‌وسيله چالش‌هاى جهان معاصر را با تدبير ايجاد عرصه‌هاى مردمى كاهش داد .\r\nاما با ناديده گرفتن عامل مذهب و تقويت مكاتب مصنوع انسانى به جاى بنيادهاى دينى ، نه‌تنها از بحران درونى تمدن غرب كاسته نشد ، بلكه بر مشكلات و مناقشات ايدئولوژيك آن نيز افزود . بىبند و بارى و پوچى اخلاقى ، خلأ معنوى جهان غرب ، خانه‌اى از پاىبست ويران را در غرب رقم زد كه اكنون بدون تمهيدات ريشه‌اى ، علاج اضمحلال آن مقدور نيست . به نظر برخى منتقدان ، چندگانگى فرهنگى ، حركت‌هاى فمنيستى و ديدگاه‌هاى جنسيتى ، غرب را آبستن مهم‌ترين تحولاتى نمود كه در سال‌هاى آتى بيشترين لطمات را به جامعه آمريكا وارد خواهد نمود . « 1 » در سال‌هاى اخير شخصيت‌هاى سياسى و دانشگاهى و مراكز مطالعاتى جهان غرب براى ريشه‌يابى بحران فرهنگى تمدن غرب همه توان خود را به‌كار گرفتند تا اين بن‌بست فرهنگى را چاره نمايند . اما نتيجهء اين همه تلاش ، سريان معضلات فرهنگى جهان غرب به دامان همهء پيكرهء فرهنگى جهانى بود . به عبارتى انديشمندان غربى كه از حل معضلات و يا ترميم خلأ فرهنگى\r\n\r\n\r\n","description":"","footnote":"\r\n( 1 ) . براى آگاهى بيشتر بنگريد به : .\r\n James Kurth , The Real Clash , The National Interest , No . 37 , Fall 1994 . \r\n","page_name":" 264 ","page_number":264},
  {"content":"\r\n\r\nجهان غرب درمانده بودند ، براى به تعويق انداختن آهنگ انحطاط چاره‌اى نديدند ، مگر درگيركردن همهء تمدن‌هاى ديگر كه به نوعى در معرض تمدن پيشرفته و يا فرهنگ منحط غرب قرار گرفته بودند . اينان با طرح نظريه فراسوى جنگ سرد ، به خطرِ شكل‌گيرى كانون‌هاى مقاومت در برابر تمدن غرب پرداختند . طرح نظريه بعد از جنگ سرد بيشتر ترسيم اوضاع آيندهء روابط بين‌الملل بود تا وضعيت آشفتهء فرهنگى و انحطاط اخلاقى غرب ؛ چنان كه فولر كارشناس ارشد سابق امور خاورميانهء سازمان سيا بدون توجه به بحران‌هاى درونى جهان غرب به ويژه آمريكا اشاره مىكند :\r\nجهان در ورطهء يك بحران فرهنگى بىسابقه گرفتار شده است . فرضيات برترى فرهنگى غرب به ويژه در دامن دو پيكرهء فرهنگى اسلام و تمدن كنفسيوسى به شدّت مورد حمله قرار گرفته است . چنانچه ساير نقاط جهان كه نوعاً از سوى غرب بىارتباط با منافع غرب تلقى مىشوند ، در جستجوى ايفاى نقش بارزترى در صحنهء مسائل بين‌المللى باشند ، اين دو جريان خفى مىتوانند به خصومت‌هاى اقتصادى ، سياسى و حتى نظامى تبديل شوند . « 1 » با اين رويكرد ، دو هدف بزرگ غربيان محقق مىشد : نخست بحران حل ناشدنى درونى كه اكنون علاج قطعى نداشت ، به تعويق مىافتاد و دوم منزوى كردن طرفداران ايدئولوژى اسلامى و دينى و به عبارتى نوبنيادگرايان اسلامى . « 2 » اين طرز برخورد ، ناشى از ترس غربيان از تهديد جدى اسلام‌گرايى در ميان ممالك تابع تمدن غربى بود . يافتن هويت دينى آن‌هم از منظر قرآن و تجديد حيات تمدنى آن ، خطرى جدى براى تشديد بحران درونى تمدن غرب بود . اشتراك مذهبى مسلمانان با مسيحيان در بسيارى از موارد موجب مىشد دو مذهب اسلام و مسيحيت در مورد معتقدات مشتركى چون يگانگى منشأ توحيدى و خير و شر ، عدالت ، روح برادرى ، مالكيت و . . . به گفتگو بنشينند . اين حقيقت كه همهء مسلمانان ، مسيح عليه السلام را معصوم و پيامبر خدا و فرستاده او مىدانند ، امرى است انكارناپذير ، و اينكه قرآن - آخرين كتاب آسمانى و معجزه آخرين فرستاده\r\n\r\n\r\n","description":"","footnote":"\r\n( 1 ) . به نقل از ساموئل هانتينگتون ، نظريه برخورد تمدنها ، هانتينگتون و منتقدانش ، ترجمه و ويرايش مجتبى اميرى وحيد ، ص 24 . براى اطلاع بيشتر از آراء و نظرات گراهام فولر و يان لسر بنگريد به : احساس محاصره ژئوپولتيك اسلام و غرب ، ترجمه عليرضا فرشچى و على اكبر كرمى .\r\n( 2 ) . ساموئل هانتينگتون ، نظريه برخورد تمدنها ، هانتينگتون و منتقدانش ، ترجمه و ويرايش مجتبىاميرى وحيد ، ص 272 و 273 .\r\n","page_name":" 265 ","page_number":265},
  {"content":"\r\n\r\nالهى - بر نبوت و معصوميت مسيح عليه السلام صحّه مىگذارد نيز موضوعى است مسلم ؛ بنابراين اسلام و مسيحيت در كنار يكديگر مىتوانند به تعاملى جدى نايل آيند و همين موضوع بىترديد در عصر انتقال - كه دورهء خرابى بناى ماديت و آشفتگى فرهنگ معنويت است - بسيار خطرناك خواهد بود .\r\nمواضع رهبر فقيد كاتوليك‌هاى جهان ، پاپ ژان پل دوم در مورد روابط مسيحيت و جهان اسلام و مشتركات دو دين بسيار درخور توجه است . وى در كتاب مشهورش موسوم به گذر از آستان اميد « 1 » مىنويسد :\r\nكليسا براى مسلمانان كه خداى واحدى را - كه حىّ قيّوم ، رحمان ، فعّال مايشاء و خالق آسمان و زمين است - عبادت مىكنند ، احترام بسيارى قائل است . آنها به دليل اعتقاد به وحدانيت خدا ، به ما به ويژه نزديك‌اند .\r\nاو همچنين ضمن اقرار به اختلافات ايدئولوژيك ميان مسيحيت و اسلام ، آمادگى كليسا را براى برقرارى گفتگو و همكارى با جهان اسلام اعلام مىدارد . « 2 » طرح اين نظريات و حل مشكلات و بحران‌هاى درونى تمدن غربى از طريق رفع بحران جهانى و طرح گفتگوى تمدن‌ها ، با واكنش‌هاى گسترده‌اى مواجه شد . بسيارى از منتقدان با اقرار به اينكه هدف مهم اين نظريه‌پردازان نه‌تنها پاسخ به مشكلات فرهنگى جهان غرب نيست ، بلكه توطئه‌اى است خطرناك كه مىتواند ضمن پايمال نمودن منافع كشورهاى در حال توسعه ، به پيامدهاى پيچيده و وخيمى بينجامد و جنگ سرد ديگرى را به وجود آورد . « 3 »\r\n\r\nعلل بحران فرهنگى و معنوى تمدن غرب\r\n1 . بىتوجهى تمدن غربى به دين : پيش‌تر نيز به اين عامل به عنوان مهم‌ترين عامل بحران فرهنگى غرب اشاره شد . بىتوجهى به مبادى دينى و مذهبى ، تحريف آموزه‌هاى مسيح عليه السلام و\r\n\r\n\r\n","description":"","footnote":"\r\n( 1 ) .\r\n 1 . Crossing The Threshold of Hope . \r\n( 2 ) . براى آگاهى بيشتر بنگريد به : مجتبى اميرى ، مسيحيت و نظام نوين جهانى ، نگاهى به كتاب رهبر كاتوليك‌هاى جهان ؛ ساموئل هانتينگتون ، نظريه برخورد تمدنها ، هانتينگتون و منتقدانش ، ترجمه و ويرايش مجتبى اميرى وحيد ، ص 40 و 41 .\r\n( 3 ) . براى آگاهى بيشتر بنگريد به : ساموئل هانتينگتون ، نظريه برخورد تمدنها ، هانتينگتون و منتقدانش ، ترجمه و ويرايش مجتبى اميرى وحيد ، ص 26 - 24 .\r\n","page_name":" 266 ","page_number":266},
  {"content":"\r\n\r\nجدايى كامل دين از همهء بنيادهاى اجتماعى ، سياسى و اقتصادى و در يك كلام محصور كردن دين در چارچوب تنگ كليسا و محدود كردن مظاهر عبادى تنها در روز يكشنبه و يا خريد و فروش گناه و ساده‌انگارى قيامت ، بىگمان به بحران معنوى جامعه غربى انجاميد .\r\n2 . نبود تدين حقيقى در جامعه غربى : عدم تعميق باورهاى مذهبى و فقدان تدين و دين‌باورى تمدن غربى ، به بحران معنوى آن دامن زد . زمانى انحطاط روحانى در جامعه متجلى مىشود كه حقيقت خداوند و البته همه نظام ماورايى آن ، جايگاه حقيقى خود را از دست بدهند و اعتقادات مردم سست شود و جز ظاهرى آراسته چيزى از آن باقى نماند ، زيرا همين باورهاى به ظاهر ساده ، چارچوب بايدها و نبايدهاى اخلاقى را در جامعه فراهم مىآورد ، چنان كه رنج شوربختى را كيفر گناهان ، و بختيارى خويش را شايسته پاداش تلقى كنند . عمده تمدن‌هايى كه مبتنى بر باورمندى حقايق هستى و پايبند به اصول اخلاقى بوده‌اند ، حياتى هدفمند داشته و به ظاهرِ خودسرانهء جهان معنا بخشيده‌اند . در مقابل نيز دورى از حقايق معنوى و نيازهاى جدى بشر ، روىگردانى از مبدأ هستى و نيز عدم تدين حقيقى ، جامعه را به انحطاط مىكشاند .\r\n3 . توسعه ماشين و ماشينيسم : سال‌هاست كه نوسازى اقتصادى و حاكميت عصر ماشين ، جامعه صنعتى غرب را محاط كرده است . فن‌آورى و نظام سرمايه‌دارى ، دگرگونىهاى ژرفى در تمدن غرب به وجود آورد . علت اساسى اين تغييرات ، بازده كار رشد فن‌آورى حاصل از پيشرفت علوم بود . « 1 » موج صنعتى شدن به سلطه عصر فن‌آورى مبتنى بر نرم‌افزار و سخت‌افزارهاى رايانه‌اى و ابررايانه‌ها منجر شد . حاكميت ماشينِ فاقد احساس توده‌هاى اجتماعى را از خود متأثر نمود و آنچه در اين ميان آسيب ديد ، پيكرهء فرهنگ و معنويت و اخلاق بود ؛ زيرا در عصر سلطه ماشين ، جايى براى معنويت و تعالى اخلاقى باقى نمىماند .\r\n4 . تضاد ميان علم مادى و دين : در متن تمدن غربى آنچه به خوبى نمايان است ، كشاكش ميان آموزه‌هاى دينى و رفتارهاى اقتصادى و يا اعمال اجتماعى ضددين و يا سياست است . وجود پديدهء ربا و مفاسد اقتصادى ، فساد اخلاقى و سوءرفتارهاى اجتماعى و يا رواج احكام غيراخلاقى و به‌كارگيرى روش‌هاى سياسى مبتنى بر زور و ستم ، از مظاهر تعارض ميان دين و علم جارى است .\r\nعلم مادى پيوسته جامعه تمدنى را به نو شدن و دگرگونى فرا مىخواند . اين تحول بدون نظام\r\n\r\n\r\n","description":"","footnote":"\r\n( 1 ) . چنگيز پهلوان و ديگران ، توسعهء فرهنگى ( مجموعه مقالات ) ، ترجمه احمد صبورى و شهرآشوب اميرشاهى ، ص 116 و 117 .\r\n","page_name":" 267 ","page_number":267},
  {"content":"\r\n\r\nسرمايه‌دارى كه زمانى خود منبعث از پرتستانيسم رياضت‌جويانه بود ، « 1 » گونه‌اى تحول عميق فناورى در اروپا و تمدن غربى را به وجود آورد ؛ « 2 » چنان كه در قرون وسطى رياضت‌جويى مسيحى كناره گرفت و در ديرهاى مسيحى عزلت گزيد . اما در عصر كنونى اين رياضت‌جويى وارد بازار شد و درهاى دير را پشت‌سر بست . پرتستانيسم بدون مخالفت با انباشت سرمايه ، مردم را به تعويق مصرف و افزايش درآمد توصيه نمود ؛ توصيه‌اى كه حاصل آن سود مازاد سرمايه و ارزش افزوده‌اى بود كه به دشوارى تحت ضوابط آمارى در مىآمد . اتكاى تمدن غرب به علم مادى ، فن‌آورى و سرمايه‌دارى در شرايط بىتوجهى به مفاهيم اصيل دينى و عدم‌تطبيق شريعت با مبانى اجتماعى و همچنين عدم‌سلطه اخلاق - به عنوان مهم‌ترين ركن جامعه دينى - موجب شد تمدن غرب در ورطه‌اى سهمگين از بحران اخلاقى غوطه‌ور شود و ره رهايى و تعالى را مسدود نمايد .\r\nنظريه‌پردازان و محققان متعددى درباره اين علل به بحث و تحقيق پرداخته‌اند . در ميان اين متفكران كه تنها به علل بحران معنوى و فرهنگى غرب پرداخته‌اند ، چهار گروه ، مشخص و ممتازند : « 3 » 1 . بدبينان شبه‌مذهبى : پيروان اين گروه كسانىاند كه با نگرشى بدبينانه به همهء تاريخ تمدن و فرهنگ مىپردازند و به نجات و اصلاح و حفظ اساس تمدن و فرهنگ آن‌هم در جهان ناسوتى و مادى اميدى ندارند . آنان با رويكردى مأيوسانه ، وجود بشر و حيات تمدنى آنها را آميخته به بدى دانسته ، بر اين باورند كه شر لزوم ذاتى آنهاست . بنابراين بحران ، همزاد آدمى است و بر حيات ناسوتى و زمينى بشر احاطه دارد . تنها زمانى مىتوان غبار بحران را از ميان برد كه قيامت دررسد و عدالت اجرا گردد . در واقع اينان به رفع بحران جهان غرب اميدى ندارند .\r\n2 . بدبينان علمى : اين گروه بحران موجود تمدن غربى را در كاربرد تمدن غرب و سير صعودى آن مىدانند . آنان معتقدند علم مادىِ تمدن غربى با بمب‌هاى هيدروژنى و هزاران قدرت تخريبى ديگر ، در قالب‌هاى مختلف ، تأييدى است بر بحران موجود در تمدن غربى كه خيلى زود طومار حيات تمدن و فرهنگ جهانى را بر خواهد چيد و در نهايت همهء ميراث تمدن و فرهنگ پدران خويش را خواهد بلعيد .\r\n\r\n\r\n","description":"","footnote":"\r\n( 1 ) . بنگريد به : ملكم هميلتون ، جامعه‌شناسى دين ، ترجمه محسن ثلاثى ، ص 257 .\r\n( 2 ) . بنگريد به : مسعود جلالى مقدم ، درآمدى بر جامعه‌شناسى دين و آراء جامعه‌شناسان بزرگ دين ، ص 180 - 172 .\r\n( 3 ) . براى آگاهى از اين گروه‌هاى چهارگانه بنگريد به : احسان محمدى ، گفتگوى تمدنها ، ص 125 - 123 .\r\n","page_name":" 268 ","page_number":268},
  {"content":"\r\n\r\n3 . خوش‌بينان ساده‌نگر : اين گروه بحران موجود در جامعه غربى را بحرانى تازه و يا جديد نمىدانند ، بلكه آن را بحران كهنه و مزمنى مىدانند كه نتيجهء علل سياسى ، اقتصادى ، اجتماعى و دينى جامعه غربى است . هم‌اينان معتقدند با رفع اين عوامل مىتوان به بهبودى جامعه غربى اميد داشت .\r\n4 . ژرف‌نگران مذهبى يا روشن‌بينان دقيق : اينان كه موسوم به سوروكينيسم هستند ، بر آن‌اند كه بحران امروزى تمدن غرب نه‌تنها امرى ساده نيست ، بلكه بحرانى است شگرف ، كلى و عمومى و البته بىسابقه كه در همهء امور و شئون تمدن غربى ريشه دوانده و حيات تمدن و فرهنگ غربى را از خود متأثر نموده است . اين بحران در عادات و رسوم و يا برداشت‌هاى عقايد دينى و مذهبى و حتى در نحوهء تفكر و احساس غربيان متجلى است و همهء فرهنگ و تمدن غربى را به فساد و تباهى كشانده است . اين گروه اصرار دارند كه نبايد علت بحران تمدن و فرهنگ غربى را تنها در تشكّل‌هاى سياسى و مقررات اقتصادى جستجو كرد ، بلكه مىبايد آن را در اركان فرهنگى و تنزل ارزش‌هاى اساسى تمدن و همهء تجليات عقلى و عاطفى و عملى مربوط به آن كاويد .\r\nاز جمع‌بندى آراى اين متفكران مىتوان نتيجه گرفت كه بحران امروزى تمدن غربى محصول ناديده گرفتن دين ، فراموش كردن معنويت و سستى بنيان اخلاقى جامعه غربى است . علايم اين بحرانِ مضمن در فرهنگ و تمدن غربى ، فساد اقتصادى و سياسى ، رشد فزاينده بىبندوبارى و فساد اخلاقى ، تزلزل بنياد خانواده و غلبه شهوت و غضب و زياده‌خواهى بر اركان اجتماعى است .\r\nاكنون تمدن غربى چاره‌اى جز اينها ندارد :\r\n1 . فراگرد اساسى به دين و معنويت .\r\n2 . حاكميت بخشيدن به اخلاق و بزرگداشت كرامت انسانى .\r\n3 . احترام به حقوق فردى و جمعى .\r\n4 . احترام به ملل و اقوام تحت پوشش تمدن غربى و ترك سياست تخطئه .\r\n5 . حفظ مصالح نظم اجتماعى و جهانى و پايبندى به آنها .\r\n6 . برقرارى ارتباط صلح‌آميز با ساير مردم جهان و احترام به حقوق آنان .\r\n7 . پرهيز از نژادپرستى به عنوان ريشه‌دارترين مفسده بشرى .\r\n8 . ترك افراطىگرى سياسى - كه منجر به نزاع‌هاى بىشمار و جنگ‌هاى بىثمر شده - و اتخاذ شيوهء صلح ، مدارا و تفاهم با ساير ملل .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nخودآزمايى\r\n1 . تمدن غربى چگونه شكل گرفت ؟ فرايند شكل‌گيرى آن را به اختصار توضيح دهيد .\r\n2 . نشانه‌هاى انحطاط تمدن غربى چيست ؟\r\n3 . بحران فرهنگى و معنوى تمدن غرب در چيست و چه عللى دارد ؟\r\n4 . نتايج عدم‌توجه تمدن غربى به دين را توضيح دهيد .\r\n5 . تضاد ميان علم مادى و دين در جامعه غربى چه پيامدهايى داشت ؟\r\n6 . نتايج مخرّب توسعه ماشين و ماشينيسم در غرب چيست ؟\r\n7 . نبود تدين حقيقى در جامعه غربى چه آثارى بر جاى نهاده است ؟\r\n8 . دلايل گروه بدبينان شبه‌مذهبى در مورد عدم‌اصلاح و نااميدى در حفظ اساس تمدن و فرهنگ غرب چيست ؟\r\n9 . گروه خوش‌بينان ساده‌نگر چگونه به بحران موجود در جامعه غربى مىنگرند ؟ به اختصار توضيح دهيد .\r\n10 . نظر گروه بدبينان علمى درباره بحران موجود در تمدن غربى چيست ؟\r\n11 . نظر ژرف‌نگران مذهبى را درباره بحران تمدن غرب توضيح دهيد .\r\n\r\nفعاليت دانشجويى\r\n1 . با مراجعه به منابع و شواهد ، ريشه‌هاى انحطاط درونى فرهنگ غربى را بررسى نماييد .\r\n2 . چگونگى رشد و يا عدم‌تناسب فرهنگ و تمدن را در جامعه غربى بررسى كنيد .\r\n3 . در باره نظريه برخورد تمدن‌ها مطالعه كنيد و نتايج مطالعات خود را در كلاس باز گوييد .\r\n4 . آيا گفتگوى تمدن‌ها سودمند است يا گفتگوى فرهنگ‌ها ؟ در اين باره با اعضاى كلاس به بحث بنشينيد .\r\n5 . تحقيق كنيد گسل تمدنى يا گسل فرهنگى به چه معناست ؟ آنها را با هم مقايسه كنيد .\r\n6 . به نظر شما آيا مقايسه ميان تمدن غربى با تمدن اسلامى امكان‌پذير است ؟ دلايل اثبات يا نفى خود را به صورت يك كنفرانس در كلاس ارائه دهيد .\r\n7 . مقاله‌اى در بارهء چيستى بنيادگرايى اسلامى بنويسيد و اهداف و ساختار گروههاى بنيادگراى دينى را در جامعه غربى بررسى كنيد .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n\r\nكتابنامه\r\n\r\n1 . كتب\r\n1 . قرآن كريم .\r\n2 . نهج البلاغه ، سيد رضى .\r\n3 . آرنولد ، توين بى ، بررسى تاريخ تمدن ، ترجمه محمدحسين آريا ، تهران ، اميركبير ، 1376 ش .\r\n4 . آرنولد ، سرتوماس ، تاريخ گسترش اسلام ، ترجمه ابوالفضل عزتى ، تهران ، دانشگاه تهران ، 1358 ش .\r\n5 . آرنولد ، سرتوماس ، تراث الاسلام ، عرّبه و علّق حواشيه جرجيس فتح‌اللَّه ، بيروت ، دارالطليعة للطباعة و النشر ، 1972 م .\r\n6 . آرنولد ، سرتوماس ، علل گسترش اسلام ، ترجمه حبيب اللّه آشورى ، تهران ، سلمان ، [ بىتا 
  ] .\r\n7 . آريان‌پور ، الف ، ح ، در آستانه رستاخيز ، رساله‌اى در باب ديناميسم تاريخ ، تهران ، [ بىنا 
  ] ، 1330 ش .\r\n8 . آشورى ، داريوش ، تعريف مفهوم فرهنگ ، تهران ، آگاه ، 1379 ش .\r\n9 . آشورى ، داريوش ، ما و مدرنيّت ، تهران ، صراط ، 1377 ش .\r\n10 . آشورى ، داريوش و ديگران ، مسائل و چشم‌اندازهاى فرهنگ ( مجموعه مقالات ) ، ترجمه بهروز منتظمى و ديگران ، تهران ، سازمان چاپ و انتشارات وزارت فرهنگ و ارشاد اسلامى ، 1380 ش .\r\n11 . آل‌على ، نورالدين ، اسلام در غرب ( تاريخ اسلام در اروپاى غرب ) ، تهران ، انتشارات دانشگاه تهران ، 1370 ش .\r\n12 . آل‌على ، نورالدين ، التعريب و أثره فى الثقافتين العربية و الفارسية ، القاهرة ، دارالثقافة للطباعة و النشر ، 1979 م .\r\n13 . الآلوسى البغدادى ، محمود شكرى ، بلوغ الارب فى معرفة احوال العرب ، شرحه و تصحيحه محمد بهجة الأثرى ، 3 جلد ، بيروت ، منشورات محمدعلى بيضون ، دارالكتب العلميه ، [ بىتا 
  ] .\r\n14 . آيتى ، محمدابراهيم ، تاريخ پيامبر اسلام محمد صلى الله عليه و آله ، تجديد نظر و اضافات از ابوالقاسم گرجى ، تهران ، دانشگاه تهران ، 1378 ش .\r\n15 . آيينه‌وند ، صادق ، تاريخ سياسى اسلام ، تهران ، رجاء ، 1371 ش .\r\n16 . آيينه‌وند ، صادق ، علم تاريخ در گستره تمدن اسلامى ، 2 جلد ، تهران ، پژوهشگاه علوم انسانى و مطالعات فرهنگى ، 1377 .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n17 . ابراهيم حسن ، حسن ، تاريخ الاسلام السياسى و الدينى و الاجتماعى ، قاهره ، مكتبة النهضة ، 1964 م .\r\n18 . ابراهيم حسن ، حسن ، تاريخ جوهر الصقلى قائد المعزّ لدين الله الفاطمى ، الطبعة الاولى ، المكتبة التجارية الكبرى لصاحبها مصطفى محمد ، 1933 م .\r\n19 . ابن ابىاصيبعه ، احمد بن قاسم ، عيون‌الانباء فى طبقات‌الاطباء ، 2 ج ، القاهرة ، مكتبة الوهبية ، 1299 ق .\r\n20 . ابن اعثم كوفى ، الفتوح ، ترجمه محمد بن احمد مستوفى هروى ، تصحيح غلامرضا طباطبائى مجد ، تهران ، انتشارات آموزش انقلاب اسلامى ، 1372 ش .\r\n21 . ابن الأثير ، عزّالدين ابوالحسن على ، اسد الغابة فى معرفة الصحابة ، بيروت ، دارالفكر ، 1989 م .\r\n22 . ابن الأثير ، عزّالدين ابوالحسن على ، الكامل فى التاريخ ، تحقيق مكتب التراث ، بيروت ، دار احياء التراث العربى ، 1994 م .\r\n23 . ابن الأنبارى ، نزهة الألباء فى طبقات الادباء ، تحقيق ابراهيم السامرايى ، بغداد ، المعارف ، 1959 م .\r\n24 . ابن العبرى ، غريغوريوس الملطى ، تاريخ مختصر الدول ، بيروت ، دارالمشرق ، 1992 م .\r\n25 . ابن العماد ، احمد بن محمد حنبلى ، شذرات الذهب فى اخبار من ذهب ، 10 جلد ، المحقق عبدالقادر الأرناووط و محمود الأرناووط ، دمشق ، دار ابن‌كثير ، 1986 م .\r\n26 . ابن الفقيه الهمدانى ، ابوبكر احمد ، مختصر البلدان ، بيروت ، دار احياء التراث العربى ، 1408 ق .\r\n27 . ابن النديم ، محمد بن اسحاق ، الفهرست ، اعتنى بها و علق عليها الشيخ ابراهيم رمضان ، بيروت ، دارالمعرفة ، 1997 م .\r\n28 . ابن بطوطه ، سفرنامه ، ترجمه محمدعلى موحد ، 2 ج ، تهران ، مركز انتشارات علمى و فرهنگى ، 1361 ش .\r\n29 . ابن تغرى بردى الاتابكى ، جمال‌الدين ابىالمحاسن يوسف ، النجوم الزاهرة فى ملوك مصر و القاهرة ، وزارة الثقافية و الارشاد القومى المؤسسة المصرية العامة للتأليف و الترجمة و الطباعة و النشر دار الكتب العلمية ، 1992 م .\r\n30 . ابن جبير ، محمد بن احمد ، سفرنامه ، ترجمه پرويز اتابكى ، مشهد ، بنياد پژوهش‌هاى اسلامى آستان قدس رضوى ، 1370 ش .\r\n31 . ابن جلجل ، ابىداود سليمان بن حسان ، طبقات الاطباء و الحكماء ، تحقيق فؤاد سيد ، مصر ، مطبعة دارالكتب و الوثائق القومية بالقاهرة ، 2005 م .\r\n32 . ابن جماعه ، بدرالدين محمد بن ابراهيم ، تذكرة السامع و المتكلم فى أدب العالم و المتعلم ، حققه و علّق عليه السيد محمد هاشم الندوى ، بيروت ، منشورات محمدعلى بيضون ، دارالكتب العلمية ، 2005 م .\r\n33 . ابن جوزى ، ابوالفرج عبدالرحمن بن على ، المنتظم فى تاريخ‌الملوك و الامم ، بيروت ، دارصادر ، 1357 ق .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n34 . ابن حجر العسقلانى ، احمد بن على ، الإصابة فى تمييز الصحابة ، تحقيق عادل احمد عبدالموجود و على محمد معوض ، بيروت ، دار الكتب العلمية ، 1995 م .\r\n35 . ابن حوقل النصيبى ، ابوالقاسم ، صورة الارض ، القاهرة ، دارالكتاب الاسلامى ، [ بىتا 
  ] .\r\n36 . ابن خرداذبه ، المسالك و الممالك ، بيروت ، دار احياء التراث العربى ، 1408 ق .\r\n37 . ابن خطيب ، ابوعبدالله محمد بن عبداللَّه ، الاحاطة فى اخبار غرناطة ، شرحه و ضبطه و قدّم عليه يوسف على طويل ، 4 جلد ، بيروت ، منشورات محمدعلى بيضون ، دارالكتب العلمية ، 2003 م .\r\n38 . ابن خلدون ، عبدالرحمن ، مقدمه ، بيروت ، دارالفكر ، [ بىتا 
  ] .\r\n39 . ابن خلّكان ، ابىالعباس شمس‌الدين احمد بن محمد بن ابىبكر ، وفيات الأعيان و انباء ابناء الزمان ، 8 جلد ، بيروت ، دار احياء التراث العربى ، [ بىتا 
  ] .\r\n40 . ابن دقماق ، ابراهيم بن محمد ، الجوهر الثمين فى سير الخلفاء و الملوك و السلاطين ، تحقيق سعيد عبدالفتاح عاشور ، مراجعة احمد السيد دراج ، المملكة العربية السعودية ، جامعة ام القرى ، [ بىتا 
  ] .\r\n41 . ابن رشد قرطبى ، محمد بن احمد ، تهافت التهافت ، قدّم له احمد شمس‌الدين ، بيروت ، منشورات محمدعلى بيضون ، دارالكتب العلمية ، 2003 م .\r\n42 . ابن طقطقى ، محمد بن على بن طباطبا الفخرى ، تاريخ فخرى در آداب ملك‌دارى و دولت‌هاى اسلامى ، ترجمه محمد وحيد گلپايگانى ، تهران ، مركز انتشارات علمى و فرهنگى ، 1367 ش .\r\n43 . ابن طيفور ، ابوالفضل احمد بن طاهر ، بغداد فى تاريخ الخلافة العباسية ، بغداد ، مكتبة المثنى ، 1388 ق .\r\n44 . ابن ظافر ، جمال‌الدين على ، اخبار الدول المنقطعة ، دراسة التحليلية للقسم الخاص بالفاطميين ، مقدمه و تعقيب اندريه فريه ، القاهرة ، مطبوعات المعهد العلمى الفرنسى للآثار الشرقية ، 1972 م .\r\n45 . ابن عبدالبرّ ، ابوعمرو يوسف بن عبدالله بن محمد ، الاستيعاب فى معرفة الاصحاب ، تحقيق على محمد البجاوى ، بيروت ، دار الجيل ، 1992 م .\r\n46 . ابن عبدالحكم ، ابوالقاسم عبدالرحمن بن عبدالله ، فتوح مصر و اخبارها ، تحقيق محمد الحجيرى ، بيروت ، دارالفكر ، 1996 م .\r\n47 . ابن عبد ربّه الاندلسى ، ابىعمر احمد بن محمد ، العقد الفريد ، تحقيق عبدالحميد الترحينيى ، بيروت ، منشورات محمدعلى بيضون ، دارالكتب العلمية ، 1997 م .\r\n48 . ابن عذارى المراكشى ، البيان المغرب فى اخبار الاندلس و المغرب ، 4 جلد ، تحقيق و مراجعة ، ج . س كولان و إ . ليفى بروفنسال ، بيروت ، دارالثقافة ، 1998 م .\r\n49 . ابن على الحريرى ، احمد ، تاريخ جنگ‌هاى صليبى ، تحقيق سهيل زكار ، ترجمه عبداللّه ناصرى طاهرى ، تهران ، سازمان چاپ و انتشارات وزارت فرهنگ و ارشاد اسلامى ، 1369 ش .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n50 . ابن غسّان ، ابوالقاسم ، تاريخ برامكه ، به اهتمام و تصحيح و مقدمه تاريخى ميرزا عبدالعظيم‌خان گرگانى ، تهران ، چاپخانه محمدعلى ، 1312 ش .\r\n51 . ابن قيّم الجوزية ، طب النبوى ، القاهرة ، نسخة المكتبة التوفيقية ، 1983 م .\r\n52 . ابن منظور ، جمال‌الدين محمد بن مكرم ، لسان العرب ، طبعة الاولى ، بيروت ، دار صادر ، 1997 م .\r\n53 . ابودياء ، دراسات فى التاريخ الاسلامى ، عمان ، [ بىنا 
  ] ، 1985 م .\r\n54 . اتينگهاوزن ، ريچارد ، و اولگ گرابار ، هنر و معمارى اسلامى ، ترجمه يعقوب آژند ، تهران ، سازمان مطالعه و تدوين كتب علوم انسانى ، 1378 ش .\r\n55 . احمد امين ، ضحى الاسلام ، چاپ دهم ، بيروت ، دار الكتاب العربى ، [ بىتا 
  ] .\r\n56 . احمد امين ، ظُهر الإسلام ، بيروت ، دار الكتاب العربى ، 2005 م .\r\n57 . احمد شلبى ، تاريخ آموزش در اسلام ، ترجمه محمد حسين ساكت ، تهران ، دفتر نشر فرهنگ اسلامى .\r\n58 . احمد عطاءاللَّه ، خضر ، بيت‌الحكمة فى عصر العباسيين ، قاهره ، دارالفكر العربى ، 1989 م .\r\n59 . احمدى ، بابك ، مدرنيته و انديشه انتقادى ، تهران ، نشر مركز ، 1373 ش .\r\n60 . استيچويچ ، الكساندر ، كتاب در پويه تاريخ ، ترجمه رضا آژير و حميدرضا شفيعى ، مشهد ، بنياد پژوهش‌هاى اسلامى آستان قدس رضوى ، 1373 ش .\r\n61 . اسدآبادى ، سيد جمال‌الدين ، العروة الوثقى و الثورة التحريرية الكبرى ، ايتاليا ، مركز الثقافة الاسلامية فى اروبا ، [ بىتا 
  ] .\r\n62 . الاصفهانى ، عمادالدين محمد بن حامد ، دولة آل سلجوق ، قرأه و قدّم له يحيى مراد ، بيروت ، منشورات محمدعلى بيضون ، دارالكتب العلمية ، 2004 م .\r\n63 . اقبال لاهورى ، محمد ، احياى فكر دينى در اسلام ، ترجمه احمد آرام ، [ بىجا 
  ] ، رسالت قلم ، [ بىتا 
  ] .\r\n64 . الانطاكى ، يحيى بن سعيد ، تاريخ الأنطاكى المعروف بصلة تاريخ اوتيخا ، حققه و صنع فهارسه عمر عبدالسلام تدمرى ، لبنان ، جروس برس ، 1990 م .\r\n65 . اوليرى ، دليسى ، انتقال علوم يونانى به عالم اسلامى ، ترجمه احمد آرام ، تهران ، جاويدان ، 1355 ش .\r\n66 . باراسوويچ لوتسكى ، ولاديمير ، تاريخ جديد كشورهاى عربى ، ترجمه رفيع رفيعى ، تهران ، مركز انتشارات علمى و فرهنگى ، 1379 ش .\r\n67 . البخارى ، ابوعبدالله محمد بن اسماعيل بن ابراهيم ، صحيح البخارى ، هشت مجلد در چهار جلد ، بيروت ، دار الفكر ، طبع بالافست عن طبعة دار الطباعة المعاصرة باستانبول ، 1981 م .\r\n68 . بدوى ، عبدالرحمن ، تاريخ انديشه‌هاى كلامى ، ترجمه حسين صابرى ، 2 جلد ، مشهد ، بنياد پژوهش‌هاى اسلامى آستان قدس رضوى ، 1374 ش .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n69 . البسطانى ، بطرس ، دائرة المعارف ( قاموس عام لكل فن و مطلب ) ، بيروت ، دارالمعرفة ، [ بىتا 
  ] .\r\n70 . بلاچ ، اى . ان ، كتابهاى بزرگ تمدن اسلامى ، ترجمه زهرا آقا محمد شيرازى ، تهران ، نشر سقيفه ، 1383 ش .\r\n71 . بلاذرى ، احمد بن يحيى بن جابر ، فتوح البلدان ، ترجمه و تعليق محمد توكل ، تهران ، نقره ، 1371 ش .\r\n72 . بوسورث ، كليفورد ادموند ، سلسله‌هاى اسلامى ، ترجمه فريدون بدره‌اى ، تهران ، مؤسسه مطالعات و تحقيقات فرهنگى ، 1371 ش .\r\n73 . بهار ، محمدتقى ( ملك الشعراء ) ، سبك‌شناسى ، تهران ، اميركبير ، 1373 ش .\r\n74 . بهنام ، جمشيد و رامين جهان‌بگلو ، تمدن و تجدّد ، تهران ، نشر مركز ، 1382 ش .\r\n75 . بيرونى ، ابوريحان ، تحقيق ما للهند ، ترجمه منوچهر صدوقى سها ، تهران ، مؤسسه مطالعات و تحقيقات فرهنگى ، [ بىتا 
  ] .\r\n76 . بيضون ، ابراهيم ، الدولة العربية فى اسبانية من الفتح حتى سقوط الخلافة ، بيروت ، دار النهضة العربية 1986 م .\r\n77 . بيگدلى ، على ، نظريه‌پردازى انديشمندان غربى در حوزه تمدن ؛ چيستىگفت‌وگوى تمدنها ، تهران ، سازمان مدارك فرهنگى انقلاب اسلامى ، 1377 ش .\r\n78 . بيومونت ، پيتر و ديگران ، خاورميانه ، ترجمه محسن مدير شانه‌چى و ديگران ، مشهد ، بنياد پژوهش‌هاى اسلامى آستان قدس رضوى ، 1369 ش .\r\n79 . پراميس ، كريستين ، تاريخ هنر اسلامى ، ترجمه مسعود رجب‌نيا ، تهران ، بنگاه ترجمه و نشر كتاب ، 1347 ش .\r\n80 . پروين ، فضل‌اللَّه ، زيبايى و هنر ، تهران ، [ بىنا 
  ] ، 1345 ش .\r\n81 . پژوهش دانشگاه كمبريج ، زير نظر بىام ، هولت ، آن . ك . س . لمبتون ، تاريخ اسلام ، ترجمه احمد آرام ، تهران ، اميركبير ، 1378 ش .\r\n82 . پوپ ، آرتور آپهام و ديگران ، شاهكارهاى هنر ايران ، اقتباس و نگارش پرويز ناتل خانلرى ، تهران ، مركز انتشارات علمى و فرهنگى ، 1380 ش .\r\n83 . پور داوود ، ابراهيم ، فرهنگ ايران باستان ، تهران ، [ بىنا 
  ] ، 1326 ش .\r\n84 . پهلوان ، چنگيز ، فرهنگ‌شناسى ، تهران ، پيام امروز ، 1378 ش .\r\n85 . پهلوان ، چنگيز و ديگران ، توسعه فرهنگى ( مجموعه مقالات ) ، ترجمه احمد صبورى و شهرآشوب اميرشاهى ، تهران ، سازمان چاپ و انتشارات وزارت فرهنگ و ارشاد اسلامى ، 1381 ش .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n86 . پيكولوسكايا ، ن . و ، شهرهاى ايران در روزگار پارتيان و ساسانيان ، ترجمه عنايت اللّه رضا ، تهران ، مركز انتشارات علمى و فرهنگى ، 1372 ش .\r\n87 . پيكولوسكايا ، ن . و . و ديگران ، تاريخ ايران از دوران باستان تا پايان سده هجدهم ميلادى ، ترجمه كريم كشاورز ، تهران ، پيام ، 1345 ش .\r\n88 . پيمان ، حبيب اللّه ، حيات و مرگ تمدنها ، تهران ، تشيع ، 1358 ش ، قلم ، 1356 ش .\r\n89 . التنوخى البصرى ، على بن المحسن بن على ، نشوار المحاضرة و اخبار المذاكرة ، تحقيق مصطفى حسين عبدالهادى ، 2 جلد ، بيروت ، منشورات محمدعلى بيضون ، دارالكتب العلمية ، 2004 م .\r\n90 . تولستوى ، لئون ، هنر چيست ، ترجمه كاوه دهقان ، تهران ، اميركبير ، 1373 ش .\r\n91 . الثعالبى ، عبدالعزيز ، سقوط الدولة الأموية و قيام الدولة العباسية ، تقديم و تحقيق حمّادى السّاحلى ، بيروت ، دارالغرب الاسلامى ، 1995 م .\r\n92 . الجاحظ ، ابوعثمان عمرو بن بحر ، البخلاء ، تحقيق فوزى عطوى ، بيروت ، دار صعب ، 1961 م .\r\n93 . الجاحظ ، ابوعثمان عمرو بن بحر ، البيان و التبيين ، حاشيه موفق شهاب الدين ، 3 جلد ، بيروت ، منشورات محمدعلى بيضون ، منشورات محمدعلى بيضون ، دارالكتب العلمية ، 1998 م .\r\n94 . الجاحظ ، ابوعثمان عمرو بن بحر ، التّاج ، با مقدمه احمد زكى پاشا ، ترجمه حبيب الله نوبخت ، تهران ، [ بىجا 
  ] ، 1308 ش .\r\n95 . جعفريان ، رسول ، تاريخ سياسى اسلام ، 3 جلد ، تهران ، سازمان چاپ و انتشارات وزارت فرهنگ و ارشاد اسلامى ، 1371 ش .\r\n96 . جعفرى ، محمدتقى ، فرهنگ پيرو و فرهنگ پيشرو ، تهران ، مركز انتشارات علمى و فرهنگى ، 1373 ش .\r\n97 . جعفرى ، يعقوب ، بينش تاريخى قرآن ، تهران ، دفتر نشر فرهنگ اسلامى ، 1368 ش .\r\n98 . جلالى مقدم ، مسعود ، درآمدى بر جامعه‌شناسى دين و آراء جامعه‌شناسان بزرگ دين ، تهران ، نشر مركز ، 1379 ش .\r\n99 . جن گينز ، جين و پل راوسينگ اولسون ، موسيقى و ساز در سرزمين‌هاى اسلامى ، ترجمه بهروز وجدانى ، تهران ، سازمان ميراث فرهنگى وزارت فرهنگ و ارشاد اسلامى ، 1373 ش .\r\n100 . جهشيارى ، ابوعبداللَّه محمد بن عبدوس ، الوزراء و الكتاب ، ترجمه ابوالفضل طباطبا ، تهران ، كتابخانه ملى ، [ بىتا 
  ] .\r\n101 . حاجى خليفه ، كشف الظنون عن اسامى الكتب و الفنون ، بيروت ، دارالفكر ، 1402 ق .\r\n102 . حتّى ، فيليپ ، تاريخ عرب ، ترجمه محمد سعيدى ، تهران ، زوار ، [ بىتا 
  ] .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n103 . حلاق ، حسان و حربى عباس عطيتو محمود ، العلوم عند العرب ، اصولها و ملامحها الحضارية ، بيروت ، دار النهضة العربية ، 1995 م .\r\n104 . حلبى ، علىاصغر ، تاريخ تمدن اسلام ( بررسىهايى چند در فرهنگ و تمدن اسلامى ) ، تهران ، چاپ و نشر بنياد ، 1365 ش .\r\n105 . الحلبى ، على بن برهان‌الدين الشافى ، انسان العيون فى سيرة الأمين المأمون المعروفة بالسيرة الحلبية ، 3 جلد ، بيروت ، دارالمعرفة ، [ بىتا 
  ] .\r\n106 . حمد زفروق ، محمد ، الاستشراق ، [ بىجا 
  ] ، كتاب الامة ، 1404 ق .\r\n107 . الحموى ، شهاب‌الدين بن عبدالله ياقوت ، المعجم البلدان ، 8 جلد ، تحقيق عبدالعزيز الجندى ، بيروت ، منشورات محمدعلى بيضون ، دارالكتب العلمية ، 1990 م .\r\n108 . خضرىبك ، محمد ، الدولة الاموية ، بيروت ، مؤسسة الكتب الثقافة ، 1997 م .\r\n109 . خطيب بغدادى ، ابوبكر احمد بن على بن ثابت ، كتاب الكفاية فى علم الرواية ، حيدرآباد دكن ، 1938 م .\r\n110 . خواند مير ، غياث‌الدين بن همام‌الدين الحسينى ، حبيب السير فى اخبار افراد بشر ، تصحيح و مقابله عبدالحى حبيبى ، تهران ، خيام ، 1333 ش .\r\n111 . خواند مير ، غياث‌الدين بن همام‌الدين الحسينى ، دستور الوزراء ، تصحيح و مقدمه سعيد نفيسى ، تهران ، انتشارات اقبال ، 1355 ش .\r\n112 . دُخيل ، على محمد على ، أئمتنا روائع من حياة الأئمة الإثنى عشر ، بيروت ، دار التعارف للمطبوعات ، 1999 م .\r\n113 . درايسدل ، آلاسدير ، و جرالد اچ . بليك ، جغرافياى سياسى خاورميانه و شمال آفريقا ، ترجمه دُرِّه مير حيدر ( مهاجرانى ) ، تهران ، دفتر مطالعات سياسى و بين‌المللى ، 1369 ش .\r\n114 . الدفاع ، على عبدالله ، أثر علماء العرب و المسلمين فى تطوير علم الفلك ، بيروت ، مؤسسة الرسالة ، 1401 ق .\r\n115 . الدفاع ، على عبدالله ، إسهام علماء العرب و المسلمين فى الكيمياء ، بيروت ، مؤسسة الرسالة ، 1403 ق .\r\n116 . دوپاسكيه ، روژه ، سرگذشت اسلام و سرنوشت انسان ، ترجمه علىاكبر كسمايى ، تهران ، انجام كتاب ، 1363 ش .\r\n117 . دورى ، كارل . جى ، هنر اسلامى ، ترجمه رضا بصيرى ، تهران ، انتشارات يساولى ( فرهنگسرا ) ، 1368 ش .\r\n118 . دهخدا ، علىاكبر ، لغت‌نامه ، به كوشش محمد معين و جعفر شهيدى ، تهران ، دانشگاه تهران ، 1334 ش .\r\n119 . ديار بكرى ، تاريخ الخميس فى احوال نفس النفيس ، بيروت ، دار صادر ، [ بىتا 
  ] .\r\n120 . دينورى ، الأخبار الطوال ، ترجمه محمود مهدوى دامغانى ، تهران ، نى ، 1368 ش .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n121 . رادمنش ، عزت الله ، قرآن ، جامعه‌شناسى ، اتوپيا ، تهران ، اميركبير ، 1361 ش .\r\n122 . رايس ، تالبوت ، هنر اسلامى ، ترجمه ماه ملك بهار ، تهران ، مركز انتشارات علمى و فرهنگى ، 1375 ش .\r\n123 . رشيدو ، پى - نن ، سقوط بغداد و حكمروايى مغولان در عراق ، ترجمه اسداللّه آزاد ، مشهد ، بنياد پژوهش‌هاى اسلامى آستان قدس رضوى ، 1368 ش .\r\n124 . رضائىمنش ، مرتضى ، در باره هنر ، مقدمه به قلم جلال علوى نيا ، تهران ، انتشارات مهر ، 1380 ش .\r\n125 . الرفاعى ، احمد فريد ، عصر المأمون ، 3 جلد ، قاهره ، دارالكتاب المصرية ، 1343 ق .\r\n126 . روح الأمينى ، محمود ، مبانى انسان‌شناسى ، تهران ، كتاب زمان ، 1340 ش .\r\n127 . روزنتال ، فرانتس ، تاريخ تاريخ‌نگارى در اسلام ، ترجمه اسداللَّه آزاد ، مشهد ، بنياد پژوهش‌هاى اسلامى آستان قدس رضوى ، 1365 ش .\r\n128 . رومن گيرشمن ، ايران از آغاز تا اسلام ، ترجمه محمد معين ، بنگاه ترجمه و نشر كتاب ، تهران ، 1355 .\r\n129 . رهنورد ، زهرا ، حكمت هنر اسلامى ، تهران ، سازمان مطالعه و تدوين كتب علوم انسانى ، 1378 ش .\r\n130 . ريد ، هربرت ، كتاب هنر ، ترجمه يعقوب آژند ، تهران ، انتشارات مولى ، 1367 ش .\r\n131 . الزبيدى ، إتحاف السادة المتقين ، بيروت ، منشورات محمدعلى بيضون ، دارالكتب العلمية ، 1989 م .\r\n132 . الزركلى ، خيرالدين ، الاعلام قاموس تراجم لأشهر الرجال و النساء ، بيروت ، دارالعلم للملايين ، 1986 م .\r\n133 . زرگرى نژاد ، غلامحسين ، تاريخ صدر اسلام ( عصر نبوت ) ، تهران ، سمت ، 1378 ش .\r\n134 . زرّين‌كوب ، عبدالحسين ، بامداد اسلام ، تهران ، اميركبير ، 1382 ش .\r\n135 . زرّين‌كوب ، عبدالحسين ، تاريخ ايران بعد از اسلام ، تهران ، اميركبير ، 1373 ش .\r\n136 . زرّين‌كوب ، عبدالحسين ، تاريخ در ترازو ، تهران ، اميركبير ، 1375 ش .\r\n137 . زرّين‌كوب ، عبدالحسين ، كارنامه اسلام ، تهران ، اميركبير ، 1376 ش .\r\n138 . زكار ، سهيل ، تاريخ الحروب الصّليبيّة ، بيروت ، دارالفكر للطباعة و النشر ، 2003 م .\r\n139 . زكى محمد حسن ، اطلس الفنون الزخرفية و التصاوير الاسلامية ، القاهرة ، [ بىنا 
  ] ، 1956 م .\r\n140 . زيباكلام ، صادق ، ما چگونه ما شديم ( ريشه‌يابى علل عقب‌ماندگى در ايران ) ، تهران ، روزنه ، 1377 .\r\n141 . زيدان ، جرجى ، تاريخ التمدن الاسلامى ، 2 جلد ، بيروت ، دارالمكتبة الحياة ، [ بىتا 
  ] .\r\n142 . زيدان ، جرجى ، تاريخ تمدن اسلام ، ترجمه على جواهر كلام ، تهران ، اميركبير ، 1372 ش .\r\n143 . سارتون ، جورج ، تاريخ العلم ، ترجمه احمد فؤاد الأهوانى ، القاهرة ، دار المعارف ، 1979 م .\r\n144 . سارتون ، جورج ، تاريخ العلم ، تعريب مجموعة من الأساتذة ( مؤسسة فرانكلين - نيويورك ) ، القاهرة ، دارالمعارف ، 1963 - 1972 م .\r\n145 . سالم السيد عبدالعزيز ، التاريخ و المورّخون العرب ، بيروت ، دارالنهضة العربية ، [ بىتا 
  ] .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n146 . سامى ، على ، نقش ايران در فرهنگ اسلامى ، شيراز ، نويد ، 1365 ش .\r\n147 . سبحانى ، جعفر ، منشور جاويد قرآن ، اصفهان ، انتشارات كتابخانه عمومى اميرالمؤمنين ، 1400 ق .\r\n148 . السبكى ، تاج الدين عبدالوهاب ، طبقات الشافعية ، 10 جلد ، المحقق محمود محمد الطناحى و عبدالفتاح الحلو ، القاهرة ، دار النشر فيصل عيسى البابى الحلبى ، 1964 م .\r\n149 . سجادى ، صادق و هادى عالم‌زاده ، تاريخ‌نگارى در اسلام ، تهران ، سازمان مطالعه و تدوين كتب علوم انسانى ، 1375 ش .\r\n150 . السخاوى ، شمس‌الدين محمد بن عبدالرحمن ، الاعلان بالتّوبيخ لمن ذمّ التاريخ ، حققه و علق عليه فرانز روزنتال ، ترجم التعليقات و المقدمة صالح احمد العلى ، بيروت ، منشورات محمدعلى بيضون ، دارالكتب العلمية ، [ بىتا 
  ] .\r\n151 . س . م . ديماند ، راهنماى صنايع اسلامى ، ترجمه عبداللَّه فريار ، تهران ، مركز انتشارات علمى و فرهنگى ، 1365 ش .\r\n152 . السمعانى ، ابوسعيد عبدالكريم بن محمد ، الأنساب ، تحقيق عبدالرحمن بن يحيى المعلمى اليمانى ، الهند ، حيدر آباد ، مجلس دائرة المعارف العثمانية ، 1962 م .\r\n153 . سيرافى ، سليمان و ابوزيد ، سلسلة التواريخ ( شگفتىهاى جهان باستان ) ، ترجمه محمد لوى عباسى ، تهران ، گوتنبرگ ، 1355 ش .\r\n154 . السيوطى ، جلال‌الدين ، تاريخ الخلفاء ، بيروت ، دارالفكر ، [ بىتا 
  ] .\r\n155 . السيوطى ، جلال‌الدين ، حسن المحاضرة فى اخبار مصر و القاهرة ، وضع حواشيه خليل المنصور ، بيروت ، منشورات محمدعلى بيضون ، دارالكتب العلمية ، 1998 م .\r\n156 . شبارو ، عصام محمد ، السلاطين فى المشرق العربى ، بيروت ، دارالنهضة العربية للطباعة و النشر ، 1994 .\r\n157 . شبلى ، ابوزيد ، تاريخ الحضارة الاسلامية و الفكر الاسلامى ، القاهرة ، مكتبة الوهبية ، 1964 م .\r\n158 . شريعتى ، على ، تاريخ تمدن ، دفتر تدوين و تنظيم مجموعه آثار دكتر شريعتى ، 1359 ش .\r\n159 . شلبى ، احمد ، تاريخ آموزش در اسلام از آغاز تا فروپاشى ايّوبيان در مصر ، ترجمه محمدحسين ساكت ، تهران ، نشر فرهنگ اسلامى ، 1361 ش .\r\n160 . شلبى ، احمد ، موسوعة النظم و الحضارة الاسلامية ، قاهرة ، مكتبة النهضة المصرية ، 1987 م .\r\n161 . شيمل ، آن مارى ، خوشنويسى و فرهنگ اسلامى ، ترجمه اسدالله آزاد ، 1368 ش .\r\n162 . صاحب‌الزمانى ، ناصرالدين ، سهم اسلام در تمدن جهانى ، [ بىجا 
  ] ، انتشارات بعثت ، [ بىتا 
  ] .\r\n163 . صدر ، سيد موسى ، اسلام و فرهنگ قرن بيستم ، ترجمه على حجتى كرمانى ، تهران ، كانون نشر و پژوهش‌هاى اسلامى تاريخ مقدم ، 1352 ش .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n164 . الصدوق ، محمد بن على بن بابويه ، عيون اخبار الرضا عليه السلام ، ترجمه محمدتقى اصفهانى ( آقا نجفى ) ، تهران ، علميه اسلاميه ، 1363 ش .\r\n165 . صفدى ، صلاح‌الدين ، الغيث المجسم فى شرح لاميه العجم ، بيروت ، منشورات محمدعلى بيضون ، دارالكتب العلمية ، 1990 م .\r\n166 . صلاح ، كوركيس ، « خزاين الكتب العراق العامه فى ايام العباسين » ، مجله سومر ، كانون الثانى ، ش 1 و 2 ، 1946 م .\r\n167 . ضيف ، شوقى ، العصر العباسى الاول ، قاهره ، دارالمعارف بمصر ، [ بىتا 
  ] .\r\n168 . طبرى ، محمد بن جرير ، تاريخ الرسل والملوك ، ترجمه ابوالقاسم پاينده ، 15 ج ، تهران ، اساطير ، 1362 .\r\n169 . طلس ، محمد بن اسعد ، تاريخ العرب ، [ بىجا 
  ] ، دار الاندلس للطباعة و النشر ، [ بىتا 
  ] .\r\n170 . الطوسى ، محمد بن الحسن ، الفهرست ، محقق جواد القيومى ، [ بىجا 
  ] ، مؤسسة الفقاهة ، 1417 ق .\r\n171 . الطويل ، توفيق ، فى تراثنا العربى الاسلامى ، الكويت ، عالم المعرفة ، 1985 م .\r\n172 . عبدالكريم فريحان ، حكمت و ابراهيم ياسين الخطيب ، مدخل إلى تاريخ الحضارة العربية الاسلامية ، عمان ، دارالشروق ، 1989 م .\r\n173 . العبادى ، احمد مختار ، قيام دولة المماليك الاولى فى مصر و شام ، بيروت ، دارالنهضة العربية للطباعة و النشر ، 1986 م .\r\n174 . عبدالله كامل موسى عبده ، الفاطميون و آثارهم المعمارية فى افريقية و مصر و يمن ، القاهرة ، الآفاق العربية ، 2001 م .\r\n175 . عثمان حسن ، منهج البحث التاريخى ، القاهرة ، دارالمعارف ، [ بىتا 
  ] .\r\n176 . عثمان ، معمد عبدالستار ، المدينة الاسلامية ، الكويت ، عالم المعرفة ، 1988 م .\r\n177 . العش ، يوسف ، تاريخ عصر الخلافة العباسية ، بيروت ، دارالفكر ، 1982 م .\r\n178 . العقاد ، عباس محمود ، أثر العرب فى الحضارة الاروبية ، القاهرة ، نهضة مصر للطباعة و النشر و التوزيع ، 1995 م .\r\n179 . علمدارى ، كاظم ، بحران جهانى و نقدى بر نظريه برخورد تمدنها و نظريه گفت‌وگوى تمدنها ، تهران ، انتشارات توسعه ، 1381 ش .\r\n180 . علمدارى ، كاظم ، چرا ايران عقب ماند و غرب پيشرفت ، تهران ، نشر توسعه ، 1382 ش .\r\n181 . عيسى ، احمد ، تاريخ البيمارستانات فى الاسلام ، بيروت ، دار الرائد العربى ، 1981 م .\r\n182 . عيوضى ، محمدرحيم ، رشد مبانى فكرى و تحول فرهنگ سياسى در انقلاب اسلامى ، تهران ، انتشارات بين‌المللى الهدى ، 1378 ش .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\n183 . غزالى ، ابوحامد محمد بن محمد ، إحياء العلوم ، 4 جلد ، القاهرة ، مطبعة احمد البابى الحلبى ، 1292 م .\r\n184 . غزالى ، ابوحامد محمد بن محمد ، تهافت الفلاسفة ، قدم له احمد شمس‌الدين ، بيروت ، منشورات محمدعلى بيضون ، دارالكتب العلمية ، 2003 م .\r\n185 . غنيمه ، عبدالرحيم ، تاريخ دانشگاه‌هاى بزرگ اسلامى ، ترجمه نورالله كسايى ، تهران ، دانشگاه تهران ، 1372 ش .\r\n186 . الفاخورى ، حنا ، تاريخ فلسفه در جهان اسلامى ، ترجمه عبدالحميد آيتى ، تهران ، مؤسسه انتشارات فرانكلين سابق با همكارى سازمان انتشارات و آموزش انقلاب اسلامى ، 1358 ش .\r\n187 . فراى ، ريچارد نلسون ، ميراث باستانى ايران ، ترجمه مسعود رجب‌نيا ، تهران ، مركز انتشارات علمى و فرهنگى ، 1373 ش .\r\n188 . فروخ ، عمر ، الإسلام و التاريخ ، بيروت ، دار الكتاب العربى ، 1983 م .\r\n189 . فروخ ، عمر ، تاريخ العلوم عند العرب ، بيروت ، دار العلم للملايين ، 1970 م .\r\n190 . فروخ ، عمر ، عبقرية العرب فى العلم و الفلسفة ، بيروت ، المكتبة العصرية ، الطبعة الرابعة ، 1980 م .\r\n191 . الفسوى ، ابويوسف يعقوب بن سفيان ، المعرفة و التاريخ ، وضع حواشيه خليل المنصور ، بيروت ، منشورات محمدعلى بيضون ، دارالكتب العلمية ، 1999 م .\r\n192 . فلورى ، موريس و ديگران ، رژيم‌هاى سياسى اعراب - اسلام از ديدگاه غربيان ، ترجمه امان اللّه ترجمان ، تهران ، شكوه ، 1381 ش .\r\n193 . فولر ، گراهام ، و يان لسر ، احساس محاصره ژئوپولتيك اسلام و غرب ، ترجمه عليرضا فرشچى و على اكبر كرمى ، تهران ، عقيلى ، 1384 ش .\r\n194 . فيض كاشانى ، محمد محسن بن الشاه مرتضى ، المحجةالبيضاء فى تهذيب الاحياء ، تهران ، [ بىنا 
  ] ، 1361 ش .\r\n195 . فيض كاشانى ، محمد محسن بن الشاه مرتضى ، الوافى ، عليه تعليقه رفيع‌الدين النائينى استاد مجلسى ، مختارات من تعليقه مراد بن على خان التفرشى تلميذ شيخ البهائى ، تعليقه سلطان العلماء و غيرها من الحواشى المجلس الاول و غيره ، تهران ، اسلاميه ، 1375 ق .\r\n196 . فيض كاشانى ، محمد محسن بن الشاه مرتضى ، كتاب العلم ( ارزش دانش و دانشمند در اسلام ) ، ترجمه اسدالله ناصح ، تهران ، [ بىنا 
  ] ، 1361 ش .\r\n197 . فؤاد پاشا ، احمد ، التراث العلمى للحضارة ، القاهرة ، دارالمعارف ، 1983 م .\r\n198 . قائمى ، على ، ديدگاه اسلامى هنر ، قم ، هادى ، [ بىتا 
  ] .\r\n199 . قباديانى ، ناصر خسرو ، سفرنامه ، به كوشش محمد دبير سياقى ، تهران ، كتابفروشى زوار ، 1375 ش .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\n200 . قدامة بن جعفر ، الخراج و صناعة الكتابة ، شرح و تعليق محمد حسين الزبيدى ، عراق ، دارالرشيد للنشر ، 1981 م .\r\n201 . قربانى ، ابوالقاسم ، زندگينامه رياضىدانان دوره اسلامى ، تهران ، مركز نشر دانشگاه ، 1365 ش .\r\n202 . قربانى ، زين‌العابدين ، تاريخ فرهنگ و تمدن اسلامى ، تهران ، دفتر نشر فرهنگ اسلامى ، 1370 ش .\r\n203 . قفطى ، على بن يوسف ، تاريخ الحكماء ، ترجمه بهمن دارايى ، تهران ، دانشگاه تهران ، 1371 ش .\r\n204 . القلقشندى ، شهاب‌الدين احمد بن على ، صبح الاعشى ، 15 جلد ، شرّح و علّق عليه و قابل نصوصه محمد حسين شمس‌الدين ، بيروت ، دارالفكر ، [ بىتا 
  ] .\r\n205 . القلقشندى ، شهاب‌الدين احمد بن على ، مآثر الانافة فى معالم الخلافة ، 3 جلد ، تحقيق عبدالستار احمد فراج ، بيروت ، عالم الكتاب ، [ بىتا 
  ] .\r\n206 . كاظمى ، سيد على اصغر ، بحران نوگرايى و فرهنگ سياسى در ايران معاصر ، تهران ، نشر قومس ، 1376 ش .\r\n207 . الكافيجى ، محىالدين ، المختصر فى علم التاريخ ، تحقيق محمد كمال‌الدين عزالدين ، بيروت ، عالم الكتب ، 1410 ق .\r\n208 . كتانى ، على ، اقليت‌هاى مسلمان در جهان امروز ، ترجمه محمدحسين آريا ، تهران ، اميركبير ، 1368 ش .\r\n209 . كرد على ، محمد ، خطط الشام ، 6 جلد ، دمشق ، مكتبة النورى ، 1983 م .\r\n210 . كريمر ، فون ، الحضارة الاسلامية ، بيروت ، دارالفكر ، [ بىتا 
  ] .\r\n211 . كفافى ، محمد عبدالسلام ، المجتمع العربى ، بيروت ، دار النهضة العربية ، 1967 م .\r\n212 . الكلينى الرازى ، ابوجعفر محمد بن يعقوب بن اسحاق ، اصول من الكافى ، تعليقات محمد آخوندى ، طهران ، مطبعة الحيدرى ، [ بىتا 
  ] .\r\n213 . كونل ، ارنست ، هنر اسلامى ، ترجمه هوشنگ طاهرى ، تهران ، مشعل آزادى ، 1347 ش .\r\n214 . گرابار ، اولك ، شكل‌گيرى هنر اسلامى ، ترجمه مهرداد وحدتى دانشمند ، تهران ، پژوهشگاه علوم انسانى و مطالعات فرهنگى ، 1379 ش .\r\n215 . گرونبام ، گوستاواى ، وحدت و تنوع در تمدن اسلامى ، ترجمه عباس آريان‌پور ، تبريز ، مؤسسه فرانكلين ، معرفت ، 1342 ش .\r\n216 . گروه نويسندگان آكادمى شوروى ، تاريخ معاصر كشورهاى عربى ، ترجمه محمدحسين روحانى ، تهران ، توس ، 1367 ش .\r\n217 . گلد تورپ ، جى . اى ، جامعه‌شناسى كشورهاى جهان سوم - نابرابرى و توسعه ، ترجمه جواد طهوريان ، مشهد ، بنياد پژوهش‌هاى اسلامى آستان قدس رضوى ، 1370 ش .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n218 . گنون ، رنه ، بحران دنياى متجدد ، ترجمه سيدضياءالدين دهشيرى ، تهران ، دانشگاه تهران ، 1349 ش .\r\n219 . گيدنز ، آنتونى ، تجدّد و تشخّص ، ترجمه ناصر موفقيان ، تهران ، نى ، 1378 ش .\r\n220 . گيرشمن ، رومن ، ايران از آغاز تا اسلام ، ترجمه محمد معين ، تهران ، بنگاه ترجمه و نشر كتاب ، 1355 .\r\n221 . لاسكى ، هارولد جوزف ، سير آزادى در اروپا ، ترجمه رحمت الله مقدم مراغه‌اى ، تهران ، انتشارات مجيد ، 1382 ش .\r\n222 . لاور ، رابرت اچ ، ديدگاههايى درباره دگرگونى اجتماعى ، ترجمه كاووس سيد امامى ، تهران ، مركز نشر دانشگاهى ، 1373 ش .\r\n223 . لسترنج ، غى ، بغداد فى عهد الخلافة العباسية ، ترجمه بشير فرنسيس ، بغداد ، [ بىنا 
  ] ، 1936 م .\r\n224 . لسترنج ، غى ، جغرافياى تاريخى سرزمين‌هاى خلافت شرقى ، ترجمه محمود عرفان ، تهران ، مركز انتشارات علمى و فرهنگى ، 1373 ش .\r\n225 . لوئيس كوزر ، نظريه‌هاى بنيادى جامعه‌شناسى ، ترجمه فرهنگ ارشاد ، تهران ، نشر نى ، 1378 ش .\r\n226 . لوبون ، غوستاو ، حضارة العرب ، القاهرة ، [ بىنا 
  ] ، 1984 م .\r\n227 . لوبون ، گوستاو ، تاريخ تمدن اسلام و عرب ، ترجمه سيد محمد تقى فخر داعى ، تهران ، بنگاه مطبوعاتى على اكبر علمى ، 1334 ش .\r\n228 . لوبون ، گوستاو ، تاريخ تمدن اسلام و عرب ، ترجمه سيد هاشم حسينى ، تهران ، كتابفروشى اسلاميه ، 1358 ش .\r\n229 . ماجد ، عبدالمنعم ، تاريخ الحضارة الاسلامية فى العصور الوسطى ، بيروت ، دارالعلم للملايين ، 1975 م .\r\n230 . مادلونگ ، ويلفرد ، جانشينى حضرت محمد صلى الله عليه و آله پژوهشى پيرامون خلافت اسلامى ، ترجمه احمد نمايى ، جواد قاسمى ، محمد جواد مهدوى ، حيدر رضا ضابط ، مشهد ، بنياد پژوهش‌هاى اسلامى آستان قدس رضوى ، 1377 ش .\r\n231 . ماركوس ، مارگرت ، نقش اسلام در برابر غرب ، غلامرضا سعيدى ، تهران ، شركت سهامى طبع كتاب ، 1348 ش .\r\n232 . مارگوليوث ، مقام ايران در تاريخ اسلام ، ترجمه رشيد ياسمى ، [ بىجا 
  ] ، مجمع ناشر كتاب ، چاپخانه تابان ، [ بىتا 
  ] .\r\n233 . ماك كاپ ، ژوزف ، عظمت مسلمين در اسپانيا ، ترجمه ابوالقاسم فيضى ، اصفهان ، [ بىنا 
  ] ، 1326 ش .\r\n234 . الماوردى ، ابىالحسن على بن محمد بن حبيب البصرى البغدادى ، الاحكام السلطانية و الولايات الدينية ، القاهرة ، مطبعة السعادة ، 1327 ق .\r\n235 . ماهر ، سعادة ، الأزهر أثر و ثقافة ، القاهرة ، المجلس الاعلى للشؤن الإسلامية ، 1962 م .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n236 . المبرد ، ابوالعباس محمد بن يزيد ، الكامل ، عارضه بأصوله و علّق عليه محمد ابوالفضل ابراهيم ، القاهرة ، دارالفكر العربى ، [ بىتا 
  ] .\r\n237 . متز ، آدام ، تمدن اسلامى در قرن چهارم هجرى ، ترجمه عليرضا ذكاوتى قراگزلو ، تهران ، اميركبير ، 1364 ش .\r\n238 . مجتهدى ، كريم و ديگران ، مدارس و دانشگاه‌هاى اسلامى و غربى در قرون وسطى ، تهران ، پژوهشگاه علوم انسانى و مطالعات فرهنگى ، 1379 ش .\r\n239 . محمد امين ، محمد ، وثائق وقف السلطان قلاوون على البيمارستان المنصورى ، القاهرة ، دارالكتب ، 1976 م .\r\n240 . محمد حسن ، زكى ، تاريخ صنايع ايران بعد از اسلام ، ترجمه محمد على خليلى ، تهران ، اقبال ، 1366 .\r\n241 . محمد عاشور ، فايد حماد ، جهاد المسلمين فى الحروب الصليبية ، بيروت ، مؤسسة الرسالة ، 1985 م .\r\n242 . محمد عاشور ، فايد حماد ، جهاد مسلمانان در جنگ‌هاى صليبى ، ترجمه عباس عرب ، تهران ، دفتر نشر فرهنگ اسلامى ، 1373 ش .\r\n243 . محمد عماره ، اسلام و هنرهاى زيبا ، ترجمه مجيد احمدى ، تهران ، نشر احسان ، 1381 ش .\r\n244 . محمد معين ، فرهنگ معين ، 6 جلد ، تهران ، اميركبير ، 1365 ش .\r\n245 . محمدى ، احسان ، گفتگوى تمدن‌ها ، تهران ، انتشارات زهد ، 1379 ش .\r\n246 . محمدى ، محمد ، فرهنگ ايران پيش از اسلام و آثار آن در تمدن اسلامى و ادبيات عربى ، تهران ، توس ، 1374 ش .\r\n247 . محمدى ، محمد ، فرهنگ ايرانى پيش از اسلام ، تهران ، توس ، 1374 ش .\r\n248 . مركز امور مشاركت زنان رياست جمهورى ، نظريه گفتگوى تمدنها ، نقش پيشتاز زنان در توليد ارزش‌هاى مشترك ، تهران ، برگ زيتون ، 1380 ش .\r\n249 . المسعودى ، ابىالحسن على بن الحسين بن على ، التنبيه و الاشراف ، ترجمه ابوالقاسم پاينده ، تهران ، مركز انتشارات علمى و فرهنگى ، 1365 ش .\r\n250 . المسعودى ، ابىالحسن على بن الحسين بن على ، مروج الذهب و معادن الجوهر ، 4 جلد ، تحقيق محمد محىالدين عبدالحميد ، بيروت ، دارالفكر ، 1409 ق .\r\n251 . مصطفى ، شاكر ، التاريخ العربى و المورخون ، بيروت ، دارالعلم للملايين ، 1978 م .\r\n252 . مصطفى ، شاكر ، موسوعة دول العالم الاسلامى و رجالها ، 2 جلد ، بيروت ، دارالعلم للملايين ، 1993 و 1979 م .\r\n253 . مطهرى ، مرتضى ، خدمات متقابل اسلام و ايران ، تهران ، صدرا ، 1379 ش .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n254 . معرف ، ناجى ، اصالها الحضارة العربية ، بيروت ، دار صادر ، 1975 م .\r\n255 . معينى علمدارى ، جهانگير ، موانع نشانه‌شناختى ، گفتگوى تمدنها ، تهران ، انتشارات هرمس ، 1380 ش .\r\n256 . المفيد ، محمد بن محمد بن النعمان ، الارشاد فى معرفة حجج الله على العباد ، ترجمه و شرح هاشم رسولى محلاتى ، تهران ، انتشارات علميه اسلاميه ، [ بىتا 
  ] .\r\n257 . المقدسى ، احسن التقاسيم فى معرفة الاقاليم ، مقدمته و هوامشه محمد مخزوم ، بيروت ، داراحياء التراث العربى ، 1987 م .\r\n258 . مقدم ، احمد حسام ، سنت‌هاى اجتماعى در قرآن كريم ، مشهد ، بنياد پژوهش‌هاى اسلامى آستان قدس رضوى ، 1369 ش .\r\n259 . المقرى التلمسانى ، احمد بن محمد ، نفح الطيب فى غصن الاندلس الرطيب ، بيروت ، داراحياء التراث العربى ، 1408 ق .\r\n260 . المقريزى ، تقىالدين ابن‌العباس احمد بن على ، اتعاظ الحنفا بأخبار الائمة الفاطميين الخلفا ، تحقيق محمد حلمى محمد احمد ، القاهرة ، المجلس الاعلى للشؤن الاسلامية ، 1973 م .\r\n261 . المقريزى ، تقىالدين ابن‌العباس احمد بن على ، السلوك لمعرفة دول الملوك ، 8 جلد ، تحقيق محمد عبدالقادر عطا ، بيروت ، منشورات محمدعلى بيضون ، دارالكتب العلمية ، 1997 م .\r\n262 . المقريزى ، تقىالدين ابن‌العباس احمد بن على ، المواعظ و الاعتبار بذكرالخطط و الآثار ، چهار جلد ، وضع حواشيه خليل منصور ، بيروت ، منشورات محمدعلى بيضون ، دارالكتب العلمية ، 1998 م .\r\n263 . مكّى السبّاعى ، محمد ، نقش كتابخانه‌ها و مساجد در فرهنگ و تمدن اسلامى ، ترجمه على شكوئى ، تهران ، سازمان مدارك فرهنگ انقلاب اسلامى ، 1373 ش .\r\n264 . مناظر احسن ، محمد ، زندگى اجتماعى در حكومت عباسيان ، ترجمه مسعود رجب‌نيا ، تهران ، مركز انتشارات علمى و فرهنگى ، 1369 ش .\r\n265 . المنونى ، محمد ، ورقات عن حضارة المرينيين ، الرباط ، مطبعة النجاح الجديد ، دار البيضاء ، 2000 م .\r\n266 . منيرالدين احمد ، نهاد آموزش در اسلام ، ترجمه محمد حسين ساكت ، بنياد پژوهش‌هاى اسلامى آستان قدس رضوى ، 1368 ش .\r\n267 . موسوى خمينى ( امام ) ، سيد روح الله ، چهل حديث ، تهران ، مؤسسه تنظيم و نشر ، 1371 ش .\r\n268 . مونس ، حسين ، تاريخ و تمدن مغرب ، 2 جلد ، ترجمه حميدرضا شيخى ، تهران ، بنياد پژوهش‌هاى اسلامى آستان قدس رضوى و سازمان مطالعه و تدوين كتب علوم انسانى ، 1384 ش .\r\n269 . مهيمنى ، محمد على ، گفتگوى فرهنگها و تمدنها ، تهران ، نشر ثالث ، 1379 ش .\r\n270 . ناصرى طاهرى ، عبدالله ، علل و آثار جنگ‌هاى صليبى ، تهران ، دفتر نشر فرهنگ اسلامى ، 1373 ش .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n271 . نجيب حكمت ، عبدالرحمن ، دراسات فى تاريخ العلوم عند العرب ، موصل ، وزارة التعليم العلمى و البحث جامعة الوصل ، 1977 م .\r\n272 . ندوشن ، محمدعلى اسلامى ، فرهنگ و شبه‌فرهنگ ، تهران ، توسل ، 1354 ش .\r\n273 . نصر ، سيد حسن ، جوانان مسلمان و دنياى متجدد ، ترجمه مرتضى اسعدى ، تهران ، طرح نو ، 1373 ش .\r\n274 . نعنعى ، عبدالمجيد ، الاسلام فى طليطلة ، بيروت ، دار النهضة العربية للطباعة و النشر ، [ بىتا 
  ] .\r\n275 . نعنعى ، عبدالمجيد ، تاريخ الدولة الاموية فى الاندلس ، التاريخ السياسى ، بيروت ، دارالنهضة العربية ، 1983 م .\r\n276 . النعيمى الدمشقى ، عبدالقادر بن محمد ، الدارس فى تاريخ المدارس ، 2 جلد ، اعد فهارسه ابراهيم شمس‌الدين ، بيروت ، منشورات محمدعلى بيضون ، دارالكتب العلمية ، 1990 م .\r\n277 . نفيسى ، على اكبر ( ناظم الاطباء ) ، فرهنگ نفيسى ، تهران ، كتابفروشى خيام ، 1355 ش .\r\n278 . نيچه ، فردريش ويلهلم ، سودمندى و ناسودمندى تاريخ ، ترجمه عباس كاشف و ابوتراب سهراب ، تهران ، فرزان روز ، 1383 ش .\r\n279 . وات ، مونتجمرى ، فضل الإسلام على الحضارة الغربية ، تعريب : حسين احمد أمين ، بيروت ، دارالشروق ، 1983 م .\r\n280 . وات ، مونتگمرى ، تأثير اسلام در اروپا ، ترجمه يعقوب آژند ، تهران ، انتشارات مولى ، 1361 ش .\r\n281 . واخ ، يواخيم ، جامعه‌شناسى دين ، ترجمه جمشيد آزادگان ، تهران ، سمت ، 1380 ش .\r\n282 . الواقدى ، محمد بن عمر بن واقد ، فتوح الشام ، ضبطه و صححه عبداللطيف عبدالرحمن ، بيروت ، منشورات محمدعلى بيضون ، دارالكتب العلمية ، 1997 م .\r\n283 . الواقدى ، محمد بن عمر بن واقد ، كتاب الرّدة ، رواية احمد بن محمد بن اعثم الكوفى ، تحقيق يحيى الجبورى ، بيروت ، دارالغرب الاسلامى ، 1990 م .\r\n284 . ويل‌دورانت ، ويليام جيمز ، تاريخ تمدن ، ترجمه احمد آرام و ديگران ، تهران ، اقبال ، فرانكلين ، 1337 ش .\r\n285 . ويل‌دورانت ، ويليام جيمز ، مشرق زمين ، گاهواره تمدن ، ترجمه احمد آرام و ديگران ، تهران ، سازمان انتشارات و آموزش انقلاب اسلامى ، 1367 ش .\r\n286 . هانتينگتون ، ساموئل ، نظريه برخورد تمدنها ، هانتينگتون و منتقدانش ، ترجمه و ويرايش مجتبى اميرى وحيد ، تهران ، مؤسسه چاپ و انتشارات وزارت امور خارجه ، 1374 ش .\r\n287 . هرفى ، محمدعلى ، شعرالجهاد فى الحروب الصليبية فى بلاد الشام ، بيروت ، مؤسسة الرسالة ، 1400 ق .\r\n288 . هميلتون ، ملكُم ، جامعه‌شناسى دين ، ترجمه محسن ثلاثى ، تهران ، تبيان ، 1377 ش .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n289 . هنر از ديدگاه سيدعلى خامنه‌اى ، تهران ، دفتر نشر فرهنگ اسلامى ، 1367 ش .\r\n290 . هوگ ، ج . و هانرى مارتن ، سبك‌شناسى هنر معمارى در سرزمين‌هاى اسلامى ، ترجمه پرويز ورجاوند ، تهران ، مركز انتشارات علمى و فرهنگى ، 1368 ش .\r\n291 . هونگه ، زيگريد ، فرهنگ اسلام در اروپا ، ترجمه مرتضى رهبانى ، تهران ، دفتر نشر فرهنگ اسلامى ، 1362 ش .\r\n292 . الهيثمى ، نورالدين على بن ابىبكر ، مجمع الزوائد و منبع الفوايد ، 10 جلد ، قاهره ، [ بىنا 
  ] ، 1352 ق .\r\n293 . يعقوبى ( ابن واضح ) ، احمد بن ابىيعقوب ، البلدان ، بيروت ، دار احياء التراث العربى ، 1988 م .\r\n294 . يعقوبى ( ابن واضح ) ، احمد بن ابىيعقوب ، البلدان ، ترجمه محمد ابراهيم آيتى ، تهران ، بنگاه ترجمه و نشر كتاب ، 1347 ش .\r\n295 . يعقوبى ( ابن واضح ) ، احمد بن ابىيعقوب ، تاريخ اليعقوبى ، تحقيق عبدالامير مهنا ، بيروت ، مؤسسة الأعلمى للمطبوعات ، 1993 م .\r\n296 . [ مؤلف مجهول 
  ] ، اخبار مجموعه ، حقق عليه ابراهيم الابيارى ، بيروت ، دارالكتاب ، 1989 م .\r\n297 . [ مؤلف مجهول 
  ] ، حدود العالم من المشرق الى المغرب ، تصحيح و حواشى مريم ميراحمدى و غلامرضا ورهرام ، تهران ، الزهراء ، 1371 ش .\r\n298 . [ مؤلف مجهول 
  ] ، مجمل التواريخ و القصص ، تصحيح ملك الشعراء بهار ، به همت محمد رمضانى ، تهران ، خيام ، 1318 ش .\r\n\r\n2 . مقالات\r\n299 . اكبرى ، نعمت‌الله ، « نقش انديشه دينى در فرآيند توسعه » ، نشريه علمى دانشگاه شاهد ، 1373 ش .\r\n300 . اعوانى ، غلامرضا ، « تجلى جمال الهى در آئينه خيال » ، فصلنامه هنر ، ش 13 ، بهار 1336 ش .\r\n301 . صالح رمضان ، محمود ، « اهم المبدعين فى مجالات الفكر و العلم » ، مجلة المورخ العربى ، عدد 18 ، 1981 م .\r\n302 . محمدى ، محمد ، « دانشگاه جندىشاپور در قرن‌هاى نخستين اسلامى » ، مجله مقالات و بررسيها ، نشريه دانشكده الهيات و معارف اسلامى دانشگاه تهران ، دفتر 5 و 6 ، بهار و تابستان 1350 ش .\r\n303 . محمدى ، محمد ، « سرگذشت هرمزان و شرح نخستين آشنايى اعراب مسلمان با نظام ديوانى ايران » ، مجله مقالات و بررسيها ، نشريه دانشكده الهيات و معارف اسلامى دانشگاه تهران ، دفتر 12 / 9 ، 1351 ش .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\n3 . لاتين\r\n 304 . Burrchardt . Titus , La Civilization Hispano , Arlee Madrid , 1977 . \r\n 305 . Cecilor chard and james webb , world civilization and comparative study ( inmatheur melko and leighton scott ledited ) The Boundaries of civilizations in space and thine , lenharn : umiversity press of America , 1987 . \r\n 306 . Dozy , Reinhart , Spanhsh islam A History of the Moslams , Translated by FrancaisGgreffin Stokes Frank Case , London , 1972 . \r\n 307 . Durkheim , Emil and Marcel Mauss , Note on the notion of civilization , in JohnRundelland Stephen Menell ( edited ) classical Readings in culture and civilization , London , Routledge , 1998 E . B . Tylor , Primitive cupture , vol . 1 , john Murry , London , 1981 . \r\n 308 . Encyclopaedia of library and information science ed Allen , Kent new york 1983 . Vol . 36 . \r\n 309 . James Kurth , The Real Clash , The National Interest . \r\n 310 . Journal Asiatique , 1940 , No . 37 , Fall , 1994 . \r\n 311 . Lane - Pool Stanley , Story of the Moors in Spain , London , Fisher . \r\n 312 . Ranan ( E ) , De , Philosophia perlpateticaapud Syros . \r\n 313 . Unwin , 1887 . \r\n 314 . W . Caskel : Aiyam al - Aired - jslamica III - SvppIment - 1930 . \r\n 315 . Watt , William Montgomery P . Cachia , A History of Islamic Spain , EdinburgUniversi ty press , 1967 . \r\n 316 . Gobineau , Religions et phlisophies . . \r\n\r\n\r\n","description":"","footnote":"","page_name":" 288 ","page_number":288}
  ]