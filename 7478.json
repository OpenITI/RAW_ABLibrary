[
  {"content":"\r\n\r\nتاريخ چهارده معصوم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nجلاء العيون\r\nتاريخ چهارده معصوم\r\nعلّامه مجلسى\r\nتحقيق سيد على اماميان\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمجلسى ، محمد باقر بن محمد تقى ، 1037 - 1111 ق\r\nجلاء العيون ، تاريخ چهارده معصوم / علامه مجلسى ؛ تحقيق سيد على اماميان . - قم : سُرور\r\n1085 ص . ISBN 978 - 964 - 91467 - 3 - 3\r\nفهرستنويسى بر اساس اطلاعات فيپا .\r\nعنوان ديگر : تاريخ چهارده معصوم عليهم السلام ( جلاء الدين )\r\nعنوان روى جلد : تاريخ چهارده معصوم .\r\nكتابنامه : ص . [ 17 
  ] - 19 ؛ همچنين به صورت زير نويس .\r\nنمايه .\r\nچاپ يازدهم .\r\n1 . چهارده معصوم - سرگذشت نامه .\r\nالف . اماميان ، سيد على ، محقق . ب . عنوان . ج . عنوان : تاريخ چهارده معصوم عليهم السلام ( جلاء الدين ) .\r\n8 ج 3 م / 36 BP 95 / 297\r\nكتابخانه ملى ايران 28930 - 83 م\r\nقم ، خيابان حجتيه ، كوچه 4 ، تلفكس 7736810 ، صندق پستى 496 - 37185\r\nتاريخ چهارده معصوم عليهم السلام\r\n( جلاء الدين )\r\nتأليف : علّامه محمد باقر مجلسى قدس سره\r\nتحقيق : سيد على اماميان\r\nناشر : انشارات سُرور\r\nليتوگرافى : تيزهوش\r\nچاپ : وفا\r\nصحافى : ياس\r\nنوبت چاپ : سيزدهم\r\nتاريخ انتشار : 1387 ه . ش\r\nتيراژ : 2500 نسخه\r\nبها : 11000 تومان\r\nكليه حقوق براى ناشر محفوظ است\r\nشابك : 3 - 3 - 91467 - 964 - 978\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n.\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nفهرست مطالب\r\nپيشگفتار 21\r\nمقدمه 25\r\nباب اوّل\r\nدر بيان ولادت و وفات اشرف كائنات و مجدوم اهل سماوات\r\nو شافع روز عرصات ، ابو القاسم محمد مصطفي صلي الله عليه و إله و سلم\r\nو بعضي از احوال كريمه و مناقب شريفه آن حضرت است\r\nفصل اوّل\r\nدر بيان نسب شريف و اسم و كنيت و لقب آن حضرت 31\r\nفصلدوّم\r\nدر بيان ابتداي نور شريف آن حضرت است 36\r\nفصل سوّم\r\nدر بيان ولادت با سعادت آن حضرت و تاريخ او 64\r\nفصل چهارم\r\nدر بيان وصيت حضرت رسول صلي الله عليه و إله و سلم و ساير وقايعي كه نزديك ارتحال آن حضرت به عالم قدس واقع شد 84\r\nفصل پنجم\r\nدر بيان وقوع مصيبت كبري و واقعه عظمي يعني وفات سيد انبياء محمد مصطفي صلي الله عليه و إله و سلم است ، و كيفيت تغسيل و تكفين و دفن و نماز بر آن حضرت ، و و قايعي كه مقارن آن و بعد از آن به وقوع پيوسته است 120\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nفصل ششم\r\nدر بيان احوا چند است كه بعد از دفنآن حضرت واقع شد ، و آنچه نزد ضريح مقدّس آن حضرت ظاهر گرديد ، و غرايب احوال روح مقدّس آن حضرت است 149\r\nباب دوّم\r\nدر بيان تاريخ ولادت باسعادت و وفات و بعضي از احوال\r\nكريمه و مناقب شريفه سيده نساء عالمين و مخدومه ملائكه\r\nمقرّبان فاطمه زهرا سلام الله عليها\r\nفصل اوّل\r\nدر بيان ولادت باسعادت آن جناب است 155\r\nفصل دوّم\r\nدر بيان اسماء شريفه و بعضي از فضائل آن حضرت است 162\r\nفصل سوّم\r\nدر بيان فضائل و مناقب و بعضي از احوال و مجعجزات آن حضرت است 168\r\nفصل چهارم\r\nدر بيان بعضي از سير و مكارم اخلاق آن حضرت است 193\r\nفصل پنجم\r\nدر بيان تزويج امير المؤمنين و فاطمه عليهما السلام است 199\r\nفصل ششم\r\nدر بيان كيفيت معاشرت حضرت امير و فاطمه عليهما السلام است 229\r\nفصل هفتم\r\nدر بيان كيفيت شهادت حضرت فاطمه عليها السلام و بيان ستمهائي است كه از منافقان اين امّت نسبت به آن جگرگوشه حضرت رسالت صلي الله عليه و إله و سلم واقع شده ، و ساير احوال آن حضرت بعد از رسالت صلي الله عليه و إله و سلم 232\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nفصل ششم\r\nدر بيان تظلّم حضرت فاطمه عليها السلام در محشر 280\r\nباب سوّم\r\nدر بيان تاريخ ولادت و شهادت سيد اوصياء وزبده اصفياء\r\nاسد الله الغالب اميرالمؤمنين علي بن ابي طالب عليه السلام\r\nفصل اوّل\r\nدر بيان ولادت باسهادت آن حضرت است 289\r\nفصل دوّم\r\nدر بيان خبر دادن خدا و رسول و پيغمبران گذشته به شهادت آن حضرت و خبر دادن خود حضرت اميرالمؤمنين عليه السلام به آن 311\r\nفصل سوّم\r\nدر بيان كيفيت شهادت آن حضرت 320\r\nفصل چهارم\r\nدر بيان كيفيت غسل و كفن و دفن آن حضرت و وقايعي كه بعد از شهادت آن حضرت حادث شد 357\r\nفصل پنجم\r\nدر بيان قاتل آن حضرت ، ابن ملجم لعين است 372\r\nباب چهارم\r\nدر بيان تاريخ و ولادت و شهادت ثاني ائمه هدي و قرّة العين محمد مصطفي صلي الله عليه و إله و سلم امام حسن مجتبي عليه السلام\r\nفصل اوّل\r\nدر بيان ولادت موفور السعاده و اسم و لقب و كنيه و حليه و شمايل آن حضرت است 379\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nفصل دوّم\r\nدر بيان بعضي از فضائل آن حضرت است 385\r\nفصل سوّم\r\nدر بيان بعضي مكارم اخلاق و محاسن آداب حضرت امام حسن عليه السلام است 402\r\nفصل چهارم\r\nدر بيان نصوص امامت و معجزات آن حضرت است 416\r\nفصل پنجم\r\nدر بيان بهضي از احوال آن حضرت است بعد از شهادت اميرالمؤمنين عليه السلام و سبب صلح كردن آن حضرت با معاويه 428\r\nفصل ششم\r\nدر بيان كيفيت شهادت آن امام مظلوم است 460\r\nباب پنجم\r\nدر بيان تاريخ ولادت و شهادت حضرت سيد الشهداء و خامس\r\nآل عبا و امام سعدا و پيشواي اهل صبر و ابتلا و گل بوستان\r\nرسالت و سرو جويبار امامت و خلافت اعني امام شهيد مظلوم\r\nابي عبد الله الحسين صلوات الله عليه ، و بعضي از احوال\r\nو مناقب و مهجزات آن حضرت است\r\nفصل توّل\r\nدر بيان ولادت باسعادت آن حضرت است 475\r\nفصل دوّم\r\nدر بان فضائل ومناقب آن حضرت 486\r\nفصل سوّم\r\nدر بيان بعضي از مكارم اخلاق آن حضرت 501\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nفصل چهارم\r\nدر بيان نص خلافت و امامت و بعضي از معجزات آن حضرت است 512\r\nفصل پنجم\r\nدر بيان ثواب گريستن بر - ن حضرت است ، و ماتم آن حضرت داشتن ، و براي مصيبت آن حضرت اندوهناك بودن است خصوصاً در روز عاشورا 521\r\nفصل ششم\r\nدر بيان خبر دادن حق تعالي پيغمبران خود را به شهادت آن حضرت ، و آنچه عوض شهادت به آن حضرت كرامت كرده 534\r\nفصل هفتم\r\nدر خبر دادن حضرت سيد المرسلين و حضرت اميرالمؤمنين به شهادت آن حضرت ، و خبر دادن آن حضرت به شهادت خود صلوات الله عليهم 552\r\nفصل هشتم\r\nدر بيان آنكه مصيبت آن حضرت عظيم ترين مصيبتهاست ، و بيان علّت آنكه چرا حق تعالي منع نكرده قاتلان آن حضرت را از قتل او ، و ردّ قول آن جماعتي كه مي گويند آن حضرت شهيد نشده و در نظر مردم چنين نمود 564\r\nفصل نهم\r\nدرز بيان فضيلت شهدائي كه با / ان حضرت شهيد شدند ، و درجات و منازل ايشان 571\r\nفصل دهم\r\nدر بيان كفر قاتلان آن حضرت و شدّت عذاب ايشان ، و ثواب لعنت كردن بر آنها است 574\r\nفصل يازدهم\r\nدر بيان جور و ستمي كه بر شيعيان وارد شده پيش از داخل شدن حضرت سيد الشهداء عليه السلام به عراق 581\r\nفصل دوازدهم\r\nدر بيان توجّه سيد الشهداء و امام سعدا به جانب مكه معظّمه است 591\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nفصل سيزدهم\r\nدر بيان فرستادن سيد جليل و نوباوه بوستانت مكرمت و تبجيل حضرت مسلم بن عقيل به جانب كوفه ، و شهادت آن بزگوار 607\r\nفصل چهارده\r\nدر بيان توجّه امام مظلوم بسوي عراق ، و آنچه از اهل كفر و نفاق به آن امام آفاق رسيد 624\r\nفصل پانزدهم\r\nدر بيان وقايع جانگداز و مصائب محنت پرداز كه بعد از شهادت شهدا واقع شد تا مراجعت بقيه عترت طاهرهه بسوي مدينه 704\r\nفصل شانزدهم\r\nدر بيان آنچه از غرايب معجزات بعد از شهادت آن حضرت به ظهور آمد از گريستن آسمان و زمين و منكسف شدن آفتاب و ماه و غير اينها 756\r\nفصل هفدهم\r\nدر بيان گريه و جزع انبيا و اوصيا و ائمه هدي و ملائكه مقرّبين صلوات الله عليهم اجمعين است بر آن حضرت 764\r\nفصل هيجدهم\r\nدر بيان گريه و نوحه جنّيان است بر آن حضرت 773\r\nفصل نوزدهم\r\nدر بيان علّتي كه به سبب آن حق تعالي مقارن شهادت حضرت سيد الشهدا عذاب خود را بر آن كافران نفرستاد ، و انتقامآن حضرت را به زمان حضرت قائم قرار داد 778\r\nفصل بيستم\r\nدر بيان عذابهائي كه در دنيا بر قاتلان آن جناب وارد شده و بعضي از معجزات آن حضرت كه در وقت جنگ و بعد از آن ظاهر شد 781\r\nفصل بيست و يكم\r\nدر بيان بعضي از احوال مختار و كيفيت كشتهخ شدن بعضي از قاتلان آن خضرت 791\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nفصل بيست و دوّم\r\nمعجزات و غرايبي كه نزد مرقد آن حضز = رت ظاهر گرديده 808\r\nفصل بيست و سوّم\r\nدر بيان عدد اولاد و ازدواج آن حضرت 826\r\nباب ششم\r\nدر بيان ولادت و شهادت حضرت سيد الساجدين و فبلةالعارفين و قدوةالموحّدين امام چهارم علي بن الحسن زين العابدين عليه السلام است\r\nفصل اوّل\r\nدر بيان ولادت و اسم و لقب ئ كنيت آن جناب است 831\r\nفصل دوّم\r\nشدايد و احزاني كه بر ان حضرت وارد شد تا هنگامي كه به عالم قدس ارتحال نمود 836\r\nفصل سوّم\r\nدر بيان جوري كه در زمان آن حضرت بر شيعيان واقع شد 843\r\nباب هفتم\r\nدر بيان تاريخ ولادت و وفات و بعضي از احوالات درّ درج امامت\r\nو خلافت و مهر سپر عصمت و جلالت امام پنجم ابي جعفر\r\nمحمد بن علي باقر العلوم الأوّلين و الآخرين\r\nصلوات الله عليه و آله الطاهرين\r\nفصل اوّل\r\nدر بيان تاريخ و ولادت و اسم وكنيت و لقب آن حضرت است 849\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nفصل دوّم\r\nدر بيان آنچه ميان آن حضرت و مخالفان ظاهر شد تا وقت شهادت 851\r\nباب هشتم\r\nدر بيان تاريخ ولادت و وفات و بعضي از حالات مبين\r\nالمشكلات و الحقايق و موضع المسالك و الطرايق\r\nامام المغارب و المشارق\r\nامام ششم حضرت ابو عبد الله جعفر بن محمد الصادق عليه السلام است\r\nفصل اوّل\r\nدر بيان نسب و اسم و كنيت و لقب و تاريخ ولادت كثير السعادت آن حضرت است 869\r\nفصل دوّم\r\nدر بيان بعضي از ستمها كه از جابران به آن امام متّقيان وارد شد 872\r\nفصل سوّم\r\nدر تاريخ شهادت آن نيز فلك امامت\r\nفصل چهارم\r\nدر بيان بعضي از ستمها كه در زمان آن حضرت بر اقارب و شيعيان آن حضرت واقع شد 887\r\nباب نهم\r\nدر بيان تاريخ احوال حضرت سيد بشر و شافع محشر و\r\nنور بخش شمس و قمر\r\nامام هفتم ابوالحسن موسي بن جعفر عليهما السلام\r\nفصل اوّل\r\nدر بيان ولادت و نسب و اسم وكنيت و لقب آن حضرت است 891\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nفصل دوّم\r\nدر بيان تاريخ شهادت آن حضرت و بعضي از ستمها كه از خلفاي جور بر آن امام مظلوم واقع شد 896\r\nفصل سوّم\r\nدر بيان بعضي از ستمها كه در زمان آن حضرت بر خويشان و شيعيان واقع شد 919\r\nباب دهم در بيان تاريخ احوال زبده اصفيا و امام اتقيا و پناه غربا\r\nو شهيد زهر جفا\r\nامام هشتم حضرت ابوالحسن علي بن موسي الرضا عليه السلام\r\nفصل اوّل\r\nدر بيان تاريخ ولادت و نسب و اسم و كنيت آن حضرت 925\r\nفضل دوّم\r\nدر بيان خبر دادن آن جناب و پدران بزرگوار آن حضرت به شهادت او 930\r\nفصل سوّم\r\nدر بيان كيفيت شهادنت آن حضرت است 933\r\nباب يازدهم\r\nدر تاريخ ولادت و وفات امام عباد و نور بلاد امام نهم حضرت\r\nابي جعفر محمد بن علي جواد عليه السلام\r\nو بيان اسم و لقب و كنيت آن جناب است\r\nفصل اوّل\r\nدر بيان تاريخ ولادت باسعادت و اسم و لقب و كنيت آن حضرت است 959\r\nفصل دوّم\r\nدر بيان شهادت و بعضي از احوال آن حضرت است 962\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nباب دوازدهم\r\nدر بيان تاريخ نهال حديقه مصطفوي و گل بوستان مرتضوي\r\nامام دهم امام علي نقي عليه السلام است\r\nفصل اوّل\r\nدر بيان تاريخ و ولادت و نسب و اسم و لقب و كنيت آن حضرت است 975\r\nفصل دوّم\r\nدر تاريخ شهادت آن حضرت و بعضي از ستمهائي كه از مخالفان دين بر آن امام مبين واقع شد 977\r\nباب سيزدهم\r\nدر بيان تاريخ ولادت و احوال حضرت سيد اولياء و مفخر\r\nاوصياء و محبوب قلوب هر نبي و وصي\r\nامام يازدهم ابو محمد حسن عسكري عليه السلام\r\nفصل اوّل\r\nدر بيان تاريخ ولادت و اسم و لقب و كنيت آن حضرت است 989\r\nفصل دوّم\r\nدر بيان تاريخ شهادت آن حضرت است 991\r\nباب چهاردهم\r\nدر بيان تاريخ ولادت موفور السعادت حضرت صاحب الزمان\r\nو خليفة الرحمان ، حجّة بن الحسن عليه السلام است ( 999 - 1012 )\r\nفهرستها 1017\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nكتابهايي كه از آنها در تحقيق اين اثر استفاده گرديده\r\n1 - قرآن كريم .\r\n2 - اختيار معرفة الرجال ( رجال كشي ) ، شيخ الطوسي ، مؤسسة آل البيت ، قم ، 1404 ه ق .\r\n3 - ارشاد القلوب ، ديلمي ، منشورات الشريف الرضي ، قم ، چاپ اوّل ، 1414 ه ق .\r\n4 - اعلام الوري ، شيخ الطبرسي ، دار الكتب الاسلاميهة ، تهران ، چاپ سوّم .\r\n5 - الاحتجاج ، شيخ طبرسي ، انتشارات اسوه ، قم ، چاپ اوّل ، 1413 ه ق .\r\n6 - الاختصاص ، شيخ مفيد ، مؤسسة النشر الاسلامي ، قم ، چاپ چهلرم ، 1414 ه ق .\r\n7 - الارشاد ، شيخ مفيد ، مؤسسة آل بيت ، قم ، چاپ اوّل ، 1413 ه ق .\r\n8 - الأمالي ، شيخ طوسي ، مؤسسة البعثة ، قم ، چاپ لوّل ، 1414 ه ق .\r\n9 - الأمالي ، شيخمفيد ، مؤسسةالانشر الاسلامي ، قم ، چاپ دوّم ، 1412 ه ق .\r\n10 - أمالي صدوق ، شيخ صدوق ، مؤسسةالاعلمي للمطبوعات ، بيروت ، چاپ پنجم ، 1400 ه ق .\r\n11 - بحار الأنوار ، علّامه مجلسي ، دار الحياء الثراث العربي ، چاپ سوّم ، 1403 ه ق .\r\n12 - بشارة المصطفي لشيعة المرتضي ، محمد بن علي طبري ، المكتبة الحيدرية ، نجف اشرف ، چاپ دوبم ، 1383 ه ق .\r\n13 - بصائر الدرجات ، شيخ صفّار ، مكتبة اية الله العظمي المرعشي النجفي ، قم ، 1404 ه ق .\r\n14 - تاريخ طبري ، محمد بن جرير طبري ، دار الكتب العمية ، بيروت ، چاپ دوّم ، 1408 ه ق .\r\n15 - تفسير العياشي ، ابن عياش ، المكتبة العلمية الاسلامية ، تهران .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n16 - تفسير فرات الكوفي ، فرات كوفي ، چاپ اوّل ، 1410 ه ق .\r\n17 - تفسير القمي ، علي بن ابراهيم قمي ، دار الكتاب ، قم .\r\n18 - التفسير المنسوب الي الامام العسكري ، امام حسن عسكري ، مدرسة الامام المهدي ، قم ، چاپ اوّل ، 1409 ه ق .\r\n19 - تهذيب الأحكام ، شيخ طوسي ، دار الكتب الايلامية ، تهران .\r\n20 - الخرائج و الجرائح ، قطب الدين راوندي ، مؤسسة الامام المهدي ، قم ، چاپ اوّل ، 1409 ه ق .\r\n21 - الخصال ، شيخ صدوق ، مؤسسة النشر الاسلامي ، قم ، چاپ چهارم ، 1414 ه ق .\r\n22 - الدعوات ، قطب الدين راوندي ، مدرسة الامام المهدي ، قم ، چاپ اوّل ، 1407 ه ق .\r\n23 - روضة الواعظين ، فتال نيشابوري ، منشورات الرضي ، قم .\r\n24 - شرح نهج البلاغة ، ابن ابي الحديد ، مكتبة آية الله العظمي المرعشي النجفي ، قم .\r\n25 - صحيح البخاري ، دار الفكر ، بيروت ، 1401 ه ق .\r\n26 - العدد القوية ، علي بن يوسف حلّي ، مكتبة آية الله العظمي المرعشي النجفي ، قم ، چاپ اوّل ، 1408 ه ق .\r\n27 - علل الشرايع ، شيخ صدوق ، مكتبة الداوري ، قم .\r\n28 - عيوماخبار الرضا ، شيخ صدوق ، مؤسسةالأعلمي للمطبوعات ، بيروت ، چاپ اوّل .\r\n29 - عيون المعجزات ، حسين بن عبد الوهاب ، منشورات شريف الرضي ، چاپ اوّل ، 1414 ه ق .\r\n30 - الفصول المهمة ، ابن صبّاغ ، مؤسسة الاعلمي للمطبوعات ، بيروت ، چاپ اوّل 1408 ه ق .\r\n31 - فرحة الغري ، ابن طاووس ، منشورات الرضي ، قم .\r\n32 - فضائل شيعه ، شيخ صدوق ، انتشارات اعلمي ، تهران .\r\n33 - قرب الاسناد ، حِميري ، مؤسسةآل البيت ، قم ، چاپ اوّل ، 1413 ه ق .\r\n34 - قصص الأنبياء ، قطب الدين راوندي ، مجمع البحوث الاسلامية ، مشهد ، چاپ اوّل ، 1409 ه ق .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n35 - الكافي ، شيخ كليني ، دار الكتب الاسلامية ، تهران .\r\n36 - كامل الزيارات ، ابن قولويه ، المطبعة المرتضوية ، نجف اشرف ، 1356 ه ق .\r\n37 - كتاب الغيبة ، شيخ طوسي ، مؤسسة المعارف الاسلامية ، قم ، چاپ اوّل ، 1411 ه ق .\r\n38 - كتاب سليم ابن قيس ، سليم بن قيس الهلالي ، منشورات دار الفنون ، بيروت ، 1400 ه ق .\r\n39 - كشف الغمة في معرفة الئمة ، اربلي ، دار الأضواء ، بيروت ، چاپ دوّم ، 1405 ه ق .\r\n40 - كمال الدين و تمام النهمة ، شيخ صدوق ، مؤسسةالنشر الاسلامي ، قم .\r\n41 - مثير الأحزان ، ابن نما حلّي ، مدرسة الامام المهدي ، قم ف چاپ سوّم ، 1406 ه ق .\r\n42 - المحاسن ، برقي ، المجمع العالمي لأهل البيت ، قم ، چاپ اوّل ، 1413 ه ق .\r\n43 - مصبلح المجتهد و سلاح المتعبد ، شيخ طوسي ، نشر اسماعيل انصاري زنجاني .\r\n44 - معاني الاخبار ، شيخ صدوق ، مؤسسة النشر السلامي ، قم ، 1361 ه ش .\r\n45 - مقاتل الطالبين ، ابي الفرج اصفهاني ، دار المعرفة ، بيروت .\r\n46 - مكارم الأخلاق ، شيخ طبرسي ، مؤسسة الأعلمي للمطبوعات ، چاپ ششم ف 1392 ه ق .\r\n47 - الملهوف ، ابن طاووس ، دار الاسوة ، قم ، چاپ اوِل ، 1414 ه ق .\r\n48 - المنتخب ، طريحي نجفي ، انتشارات الشريف الرضي ، قم ، چاپ اوّل ، 1413 ه ق .\r\n49 - مناقب آل أبي طالب ، ابن شهر آشوب ، دار الأضواء بيروت ، چاپ دوّم 1412 ه ق .\r\n50 - منهج الدعوات ، ابن طاووس ، منشورات دار الذخائر ، چاپ دوّم ، 1411 ه ق .\r\n51 - نهج البلاغة ، دكتر صبحي الصالح ، دا الهجرة ، قم .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n0\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\n[ مقدمه مترجم 
  ]\r\nبِسْم اللَّه الرَّحْمن الرَّحِيم\r\nستايش بىمثل و انباز سزاوار خداوند بىنيازى است كه تذكّر مصائب و استماع نوائب سربازان مسالك قرب و وصال و جانفشانان معارك اطاعت و امتثال خود را موجب جلاى عيون ارباب ايمان و يقين گردانيد ، و غبار فتنهء اشرار را در نظر باديه‌پيمايان مراحل معرفت و اعتبار از كحل الجواهر ابصار و ابروى عزّت و افتخار به درجات برتر نشانيد . و صلوات متواليات و تحيّات متواترات بر سيّد انبياء و نخبهء اصفياء ، خلاصهء ارباب محنت و بلا و نقاوهء اصحاب مصيبت و ابتلاء ، فرمانفرماى عوالم غيب و شهود ، و صدرنشين محفل قرب رحيم و دود ، و شفيع درماندگان روز جزاء ، ذخيرهء تهيدستان عالم بقاء ، محمّد مصطفى صلى اللَّه عليه و آله و سلم و بر آل بىمثالش كه به صيقل محبّت و ولاى خود ، آئينهء سينه‌هاى مؤمنان را از زنگ شكوك و شبهات جلا داده ؛ قابل انعكاس گل رخان چمن انجمن حسن عقيدت ساخته‌اند ، و در بوستان شجاعت گلهاى رنگارنگ شهادت بنيان ، مشام جان مجرمان را به شميم شفاعت نواخته‌اند ، فصلوات اللَّه عليه و عليهم أبد الآبدين ، و لعنة اللَّه على أعدائهم و قاتليهم و ظالميهم الى يوم الدين .\r\nامّا بعد : تشنه لب زلال فيوض ربّانى و آرزومند ادراك سعادت جاودانى ، محمّد باقر بن محمّد تقى - عفى اللَّه عن جرائمهما - بر الواح ضماير اخوان ايمانى و خلّان روحانى ، تصوير و تقرير مىنمايد كه : چون به مقتضاى اخبار متواتره و آثار متظاهره تذكّر و تذكير ، گريستن و گريان گردانيدن و محزون ساختن بر بلايا و محن اهل بيت رسالت كه از جميع مقرّبان بارگاه احديّت عظيم‌تر است ، اين مصائب از ملائكهء مقرّبان و انبياى مرسلان و شايستگان بندگان ارض و سما و مرغان هوا و ماهيان دريا و وحشيان صحرا ، از همه مصيبت بيشتر است ، و اعظم طاعات و اشرف قربات است ، و سبب نيل\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nسعادات و رفع درجات مىگردد ، و اطّلاع بر احوال سعادت مآل پيشوايان دين و مقرّبان رب العالمين موجب قوّت ايمان و يقين مىشود ، و در هنگام نزول حوادث دوران و حدوث نوائب زمان تفكّر در آلام و مصائب ايشان ، و راضى شدن به قضاى ربّانى ، و دفع وساوس شيطانى ، تأثير عظيم دارد . و آنچه در اين باب ، به عربى و فارسى ، در سلك تعريف در آورده‌اند بعضى ناقص و ناتمام است ، و بعضى را از كتب سير و اخبار مخالفان اخذ نموده‌اند كه اعتماد را نمىشايد و بسا باشد كه براى جمعى كه مايهء وافرى از علم نداشته باشند ضرر عظيم نمايد و موجب خلل در عقايد ايمانى ايشان گردد .\r\nو اين شكسته در كتاب « بحار الانوار » آنچه كه متعلّق به احوال شريفهء ايشان است در چندين مجلد استيفا كرده‌ام ، و در كتاب حيات القلوب نيز اكثر آنها بر وجه اختصار مذكور شده است . و چون از كتاب اوّل ، عوام را چندان انتفاعى نيست ، و تحصيل كتاب دوّم بر اكثر مردم متعسّر است ، لهذا اين قليل البضاعه با اختلال احوال و وفور اشتغال و هجوم هموم و آلام و طريان عوارض و اسقام به خاطر فاتر رسيد كه كتاب وجيزى در اين باب به لغت فارسى تأليف نمايد كه مقصور بر ذكر ولادت و شهادت حضرت سيّد المرسلين و ائمّهء طاهرين صلوات اللَّه عليهم اجمعين بوده باشد ، بر وجهى نوشته شود كه همهء خلق را از آن بهره‌اى بوده باشد ، و به ترجمهء الفاظ روايات معتبره اقتصار نموده ، مقيّد به حسن عبارات و تنوّع استعارات نگردد ، و از غير احاديث معتبره كه از كتب افاضل محدّثان اماميّه رضوان اللَّه عليهم اخذ نموده چيزى نقل ننمايد تا مؤمنان به خواندن و شنيدن آن به ثواب احياء احاديث ائمّهء دين عليهم السّلام كه اشرف طاعات و ارفع سعادات است فايز گردند ، و به محزون گرديدن و گريستن بر مصائب جليلهء برگزيدگان رب العالمين به درجات مقرّبين برسند و بهره‌اى از مثوبات جزيلهء ايشان به اين غريق بحر سيّئات در حال حيات و بعد از وفات عايد گردد .\r\nو ترتيب اين ابواب جمّة الفوائد ، و تأليف اين كتاب شريفة المقاصد از بركات عهد و اوان سليمان ثانى بود ، كه مرغ و ماهى در پناه معدلتش آرميده‌اند و به ميامن تربيت خسرو قدر دانى جلوه نمود كه به فيض سحاب مكرمتش عروسان خلوت خانهء غيب به\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nجلوه‌گاه ظهور خراميده ، اعنى سلطان سلطان نشان ، و داور دارا دربان ، غرّهء ناصيهء اقبال و قرّهء باصرهء جاه و جلال ، مؤسّس بنيان سلطنت و كامكارى و مشيّد اركان عظمت و بختيارى ، بانى مبانى مروّت و انصاف ، ماحى مراسم جور و اعتساف ، گلدستهء چهارباغ عناصر و اركان ، منتخب مجموعهء كون و مكان ، نوربخش دلهاى روشن ضميران ، قنديل اسرار ولايش در سينه‌هاى پاك طينتان ، مشكاة انوار عدالت ، و مرغان سرابستان ضميرش با عندليبان گلشن كشف و الهام هم آواز ، و مهوشان خاطر قدسى مناظرش با قدسىنژادان حجلهء قدس دمساز ، خورشيد پروانهء فانوس خيالش مهر سپهر نمونهء بارگاه جاه و جلالش به نسبت خامهء قدس مناظرش قدس نژاد حجلهء نيستان و واسطهء تمام نيشكر و به تشبيه مداد كثير الامدادش سواد ليالى ديجور را خورشيد انور در زير سرو از گلشن سامعه‌اش عرض نياز ضعيفان بر نغمات طريقهء مطربان مقدم‌نشين در نظر حقيقت اثرش رضاى خاطر مسكينان به صد دل‌ربائى دلبران چين و به يمن تربيتش بساتين شريعت غرا خرّم و سيراب ، و به رشحات سحاب معدلتش حدائق ملّت بيضاء سرسبز و شاداب ، به ذكر سخايش دهان صدف درّ افشان ، و به وصف عطاى بىانتهايش پيوسته درياتر زبان ، لطف بىپايانش با قهر نمايان مانند خندهء برق و گريهء ابر توأمان ، تيغ جوهردارش درياى موّاجى است كه سرهاى بردبار دشمنان در آن حبابى است ، و سنان جانگدازش سيخى است كه دلهاى مخالفان از آن كباب است ، كشتزار آمال همكنان از جداول آمال سخايش سيراب ، و از صفير عندليب خوش الحان خامهء عدالت نگارش غم در خاطرها ناياب ، آب تيغش طراوت‌بخش چمن آمال شريعت و دين ، و برق شمشيرش آتش خرمن حيات مخالفان دين مبين ، صفير خامهء طوطى تدبيرش با صرير قلم تقدير هم آواز ، و شهباز فكر صايبش در شكار معانى بلند عرش پرواز ، گره جبين قهرش عقده‌گشاى گره‌هاى كار بستگان ، گشادگى كف احسانش سحاب مزارع املهاى پژمردگان .\r\nخلوت‌نشينان صوامع ، رياضت دعايش را مفتاح خزائن فيض يافته ، معتكفان مساجد عبادت به جز استدعاى خلود دولت ابد قرين ذكرى ورد زبان نساخته‌اند ، صرصر قهرش اگر بر زمين وزد بر چهرهء محيط حبابى گردد ، و اگر بر محيط وزد بر دامن\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nگردون سرابى نمايد ، با شعاع خورشيد ضمير انورش ، آفتاب جهان تاب از شرم اظهار نور در نقاب زر تار مستور گرديده رخ نمىنمايد ، و ماه چهارده شبه ضياى خويش را تكلّف دانسته ، پردهء يك شبهء كلف از چهره نمىگشايد ، اعنى السلطان الافخم ، و الخاقان الاكرم ، مالك بلاد الترك و الديلم ، مطوق رقاب العرب و العجم ، فرع الشجرة الطيّبة النبويّة ، غصن الدوحة العلية العلوية ، معدن الجود و الامتنان ، منبع الفضل و الاحسان ، السلطان ابن السلطان ابن السلطان و الخاقان ابن الخاقان ابن الخاقان ، السلطان سليمان الموسوى المصطفوى بهادرخان ، خلّد اللَّه ملكه و ضلال جلاله على مفارق اهل الايمان .\r\nلهذا ناصيهء اين نو رسيدهء گلشن قدس را به اسم اقدس مطلع خورشيد سعادت منوّر گردانيده ، و اين تحفهء فرومايه را به درگاه جهان پناه مرفوع داشته به اوج عزّت و كرامت رسانيد ، چون مشتمل بر عزّ اخبار آباى اطهار آن سلالهء اخيار ، و محتوى بر احوال شريفهء اجداد امجاد آن زبدهء نتايج ليل و نهار است ، اميد وصول به منتهاى درجهء عزّ و قبول دارد ، و عجز و قصور خود را مانع حصول اين مأمول نمىداند .\r\nچون اشك ريختن در مصائب پيشوايان دين ، موجب جلاى ديده‌هاى ظاهر و باطن مؤمنين مىگردد ، آن را به « جلاء العيون » مسمّى گردانيد ، بر مقدّمه و چهارده باب به عدد مقرّبان رب الأرباب مرتّب ساخت ، و على اللَّه توكّلت في جميع اموري ، و هو حسبي و نعم الوكيل .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nامّا مقدّمه در بيان ثواب گريستن بر مصائب حضرت رسالت پناه و ائمّهء طاهرين عليه السّلام و محزون بودن براى ايشان است\r\nابن بابويه و ديگران به سند موثّق از حضرت امام رضا عليه السّلام روايت كرده‌اند كه : هر كه به ياد آورد مصيبت ما را و بگريد براى آنچه مرتكب شده‌اند از ما ، با ما باشد در درجهء ما در روز قيامت ؛ و كسى كه به ياد ديگران آورد مصيبت ما را پس بگريد يا بگرياند ، گريان نگردد ديدهء او در روزى كه ديده‌ها گريان باشد ؛ و كسى كه بنشيند در مجلسى كه در آن مجلس احياى امر ما نمايند و احوال ما و احاديث ما را بيان كنند ، نميرد دل او در روزى كه دلها از ترس و بيم مرده باشند « 1 »  .\r\nو على بن ابراهيم به سند حسن از حضرت صادق عليه السّلام روايت كرده است كه : هر كه ما را به ياد آورد ، يا ما در نزد او مذكور شويم و بيرون آيد از ديدهء او آب گريه به قدر پر پشه‌اى ، حق تعالى گناهان او را بيامرزد هر چند مثل كف درياها باشد « 2 »  .\r\nو شيخ مفيد و شيخ طوسى به سند معتبر از حضرت صادق عليه السّلام روايت كرده‌اند كه :\r\nهر كه مهموم و مغموم باشد براى ستمى كه بر ما رفته است ، هر نفسى كه كشد تسبيحى در نامهء عملش نوشته شود ، و غم او براى ما عبادت باشد ، و سرّ ما را پنهان داشتن از دشمنان ما ثواب جهاد فى سبيل اللَّه دارد ، پس حضرت صادق عليه السّلام فرمود كه : بايد كه اين حديث به\r\n\r\n","description":"","footnote":" ( 1 ) امالى شيخ صدوق 68 .  ( 2 ) تفسير قمى 2 / 292 . ","page_name":" 25 ","page_number":25},
  {"content":"\r\n\r\nآب طلا نوشته شود « 1 »  .\r\nو ايضاً شيخ طوسى به سند معتبر از آن حضرت روايت كرده است كه : هر كه از ديدهء او يك قطره اشك بيرون آيد براى خونى كه از ما ريخته شده است ، يا حقّى كه از ما كم كرده‌اند ، يا عرضى كه از ما يا يكى از شيعيان ما ضايع كرده‌اند ، حق تعالى او را در بهشت ابد الآباد جاى دهد و متنعّم گرداند « 2 »  .\r\nو ايضاً شيخ مفيد و شيخ طوسى روايت كرده‌اند از احمد بن يحيى ، از مخول بن ابراهيم ، از ربيع بن منذر ، از پدرش كه گفت : از حضرت امام حسين عليه السّلام شنيدم كه مىفرمود كه : هر بنده‌اى كه از ديده‌هاى او يك قطرهء آب بيرون آيد در مصيبت ما اهل بيت ، حق تعالى او را در بهشت خلد جاى دهد ؛ پس احمد بن يحيى گفت كه : در شبى حضرت امام حسين عليه السّلام را در خواب ديدم و به خدمت آن حضرت عرض كردم كه مخول بن ابراهيم چنين روايتى از شما به من نقل كرد آيا شما فرموده‌ايد ؟ حضرت فرمود كه :\r\nبلى ، گفتم : پس سند ميانهء من و شما افتاد و حديث را خود از شما شنيدم « 3 »  .\r\nو على بن ابراهيم و ابن بابويه و سيّد ابن طاووس رحمه اللَّه به سندهاى صحيح از حضرت امام زين العابدين عليه السّلام روايت كرده‌اند كه هر مؤمنى كه از ديدهء او براى قتل حسين بن على عليه السّلام آب بيرون آيد كه بر روى او جارى شود ، حق تعالى در بهشت براى او غرفه‌ها كرامت فرمايد ؛ و هر مؤمنى كه آبى از ديدهء او بيرون آيد و بر گونهء روى او جارى گردد براى آزارى كه از دشمن به ما رسيده است در دنيا ، حق تعالى در بهشت مكان نيكى براى او مهيّا گرداند ؛ و هر مؤمنى كه به او رسد آزارى به سبب ولايت و محبّت ما و از شدّت و حرقت آن مصيبت آب از ديده بر روى او روان شود ، حق تعالى از وى بگرداند هر آزارى را و ايمن گرداند او را در روز قيامت از غضب خود و از آتش جهنّم « 4 »  .\r\nو حميرى در قرب الاسناد به سند صحيح روايت كرده است كه : حضرت صادق عليه السّلام از\r\n\r\n","description":"","footnote":" ( 1 ) امالى شيخ مفيد 338 .  ( 2 ) امالى شيخ طوسى 194 .  ( 3 ) امالى شيخ مفيد 340 ؛ امالى شيخ طوسى 116 .  ( 4 ) تفسير قمى 2 / 291 . ","page_name":" 26 ","page_number":26},
  {"content":"\r\n\r\nفضيل بن يسار پرسيد كه : آيا شما شيعيان در مجالس با يكديگر مىنشينيد و حديث ما را ذكر مىكنيد ؟ گفت : بلى فداى تو شوم ، حضرت فرمود : من آن مجالس را دوست مىدارم ، پس زنده گردانيد امر ما را اى فضيل ، و خدا رحمت كند كسى را كه احاديث ما را ذكر كند ، امر ما را و دين ما را زنده بدارد ، اى فضيل ! هر كه ما را ياد كند يا ما را نزد او ياد كنند و از ديدهء او مثل پر مگسى آب بيرون آيد ، خدا گناهان او را بيامرزد اگر چه مانند كف دريا باشد « 1 »  .\r\nو ابن قولويه و برقى نيز اين حديث را به سندهاى معتبره از آن حضرت روايت كرده‌اند « 2 »  .\r\nايضاً به سند معتبر روايت كرده‌اند از آن حضرت : هر كه ما نزد او مذكور شويم و از ديده‌هاى او آب جارى شود ، حق تعالى روى او را بر آتش جهنّم حرام گرداند « 3 »  .\r\nو ابن بابويه به سند حسن از حضرت امام رضا عليه السّلام روايت كرده است كه : آن حضرت به ريّان بن شبيب گفت : اگر خواهى كه در درجات عاليهء بهشت با ما باشى ، پس براى اندوه ما اندوهناك شو و براى شادى ما شاد شو ، و بر تو باد به ولايت و محبّت ما ، كه اگر مردى سنگى را دوست دارد حق تعالى در روز قيامت او را با آن سنگ محشور مىگرداند « 4 »  .\r\nو ايضاً به سندهاى معتبر روايت كرده است كه : حضرت امير المؤمنين عليه السّلام فرمود كه :\r\nحق تعالى مطّلع شد بر زمين و ما را از جميع خلايق اختيار كرد ، و از براى ما شيعه‌اى چند اختيار كرد كه يارى مىكنند ما را ، و شاد مىشوند براى شادى ما ، و اندوهناك مىشوند براى اندوه ما ، و مالها و جانهاى خود را براى ما صرف مىكنند ، ايشان از مايند و بازگشت ايشان به سوى ماست « 5 »  .\r\nو سيّد ابن طاووس روايت كرده است كه : ائمّهء طاهرين عليهم السّلام فرمودند : هر كه در مصيبت ما بگريد و صد كس را بگرياند پس بهشت براى اوست ، و هر كه بگريد و پنجاه كس را\r\n\r\n","description":"","footnote":" ( 1 ) قرب الاسناد 36 .  ( 2 ) كامل الزيارات 103 .  ( 3 ) كامل الزيارات 104 .  ( 4 ) امالى شيخ صدوق 112 .  ( 5 ) خصال شيخ صدوق 635 . ","page_name":" 27 ","page_number":27},
  {"content":"\r\n\r\nبگرياند بهشت از براى اوست ، و هر كه بگريد و سى كس را بگرياند بهشت از براى اوست ، و هر كه بگريد و بيست كس را بگرياند بهشت از براى اوست ، و هر كه بگريد و ده كس را بگرياند بهشت از براى اوست ، و هر كه بگريد و يك كس را بگرياند بهشت از براى اوست ، و هر كه خود را به گريه بدارد بهشت از براى اوست « 1 »  .\r\n\r\n","description":"","footnote":" ( 1 ) كتاب ملهوف 86 . ","page_name":" 28 ","page_number":28},
  {"content":"\r\n\r\n\r\nباب اوّل در بيان ولادت و وفات اشرف كائنات و مخدوم اهل سماوات و شافع روز عرصات ، ابو القاسم محمّد مصطفى صلّى اللّه عليه و آله و سلّم و بعضى از احوال كريمه و مناقب شريفهء آن حضرت است و مشتمل است بر شش فصل\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n.\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nفصل اوّل در بيان نسب شريف و اسم و كنيت و لقب آن حضرت است\r\nمشهور در نسب آن حضرت اين است : محمّد بن عبد اللَّه بن عبد المطلّب بن هاشم بن عبد مناف بن قصى بن كلاب بن مرّة بن لوي بن غالب بن فهر بن مالك بن نضر بن كنانة بن خزيمة بن مدركة بن الياس بن مضر بن نزار بن معد بن عدنان بن إذ بن الهميسع بن سلامان بن البنت بن حمل بن قيدار بن اسماعيل بن ابراهيم الخليل بن تارخ بن ناخور بن شروغ بن ارغو بن فالغ بن عابر بن شالح بن ارفخشد بن سام بن نوح بن مالك بن متوشلخ بن اخنوخ بن البارض بن مهلائيل بن قينان بن انوش بن شيب بن آدم عليه السّلام .\r\nو در نسب آن حضرت اقوال ديگر هست كه در حيات القلوب ذكر كرده‌ايم و اشهر آن است كه اسم عبد المطلّب ، شيبة الحمد بود ؛ و اسم هاشم ، عمرو ؛ و اسم عبد مناف ، مغيره ؛ و اسم قصى ، زيد و او را مجمع نيز مىگفتند ؛ و اسم قريش ، نضر بوده ؛ و هر يك به سببى از اسباب به آن اسامى مسمّى گرديدند ، و گويند كه ارغو اسم هود عليه السّلام بود ، و بعضى گويند كه غابر اسم آن حضرت بود ، و اخنوخ ، ادريس عليه السّلام است .\r\nو مادر آن حضرت ، آمنه دختر وهب پسر عبد مناف پسر زهره پسر كلاب بود « 1 »  .\r\nو ابن بابويه به سند معتبر از جابر انصارى روايت كرده است كه حضرت رسول صلّى اللّه عليه و آله و سلّم فرمود كه : من شبيه‌ترين مردمم به حضرت ابراهيم عليه السّلام ، و حضرت ابراهيم عليه السّلام شبيه‌ترين\r\n\r\n","description":"","footnote":" ( 1 ) مناقب ابن شهر آشوب 1 / 203 . ","page_name":" 31 ","page_number":31},
  {"content":"\r\n\r\nمردم بود به آدم در خلقت و خلق ، و حق تعالى مرا از بالاى عرش عظمت و جلال خود به ده نام ناميده ، و صفت مرا بيان كرده ، و به زبان هر پيغمبرى بشارت مرا به قوم ايشان داده است ، و در تورات و انجيل نام مرا بسيار ياد كرده است ، و كلام خود را تعليم من نمود ، و مرا به آسمان بالا برد . و نام مرا از نام بزرگوار خود اشتقاق نمود ، يك نام او محمود است و مرا محمّد نام كرد ، و مرا در بهترين قرنها و در ميان نيكوترين امّتها ظاهر گردانيد ، و در تورات مرا « احيد » ناميد زيرا كه به توحيد و يگانه‌پرستى خدا مبعوث شده‌ام ، جسدهاى امّت من بر آتش جهنّم حرام گرديده است ؛ و در انجيل مرا « احمد » ناميد زيرا كه من محمودم در آسمان ، و امّت من حمدكنندگانند ؛ و در زبور مرا « ماحى » ناميد زيرا كه به سبب من از زمين محو مىنمايد عبادت بتها را ؛ و در قرآن مرا « محمّد » ناميد زيرا كه در قيامت همهء امّتها مرا ستايش خواهند كرد به سبب آنكه به غير از من كسى در قيامت شفاعت نخواهد كرد مگر به اذن من ؛ و مرا در قيامت « حاشر » خواهند ناميد زيرا كه زمان امّت من به حشر متّصل است ؛ و مرا « موقف » ناميد زيرا كه من مردم را نزد خدا به حساب مىدارم ؛ و مرا « عاقب » ناميد زيرا كه من از عقب پيغمبران آمدم و بعد از من پيغمبرى نيست . و منم رسول رحمت ، و رسول توبه ، و رسول ملاحم يعنى جنگها ، و منم « مقفّى » كه از قفاى انبياء مبعوث شدم ، و منم « قسم » يعنى جامع كمالات ، و منّت گذاشت بر من پروردگار من و گفت : اى محمّد ! من هر پيغمبرى را به زبان امّت فرستادم ، و بر اهل يك زبان فرستادم ، و تو را بر هر سرخ و سياهى مبعوث گردانيدم ، و تو را يارى دادم به ترسى كه از تو بر دل دشمنان تو افكندم ، و هيچ پيغمبر ديگر را چنين نكردم ، و غنيمت كافران را بر تو حلال گردانيدم و براى احدى پيش از تو حلال نكرده بودم بلكه مىبايست غنيمتها كه از كافران بگيرند بسوزانند ، و عطا كردم به تو و امّت تو گنجى از گنجهاى عرش خود را كه آن سورهء فاتحة الكتاب و آيات سورهء بقره است ، براى تو و امّت تو جميع زمين را محل سجده و نماز گردانيدم بر خلاف امّتهاى گذشته كه مىبايست نماز را در معبدهاى خود بكنند ، و خاك زمين را براى تو پاك‌كننده گردانيدم ، و « اللَّه اكبر » را به تو و امّت تو دادم ، و ياد تو را به ياد خود مقرون كردم كه هرگاه امّت تو مرا به وحدانيّت ياد كنند تو را به\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nپيغمبرى ياد كنند ، پس طوبى براى تو باد اى محمّد و براى امّت تو « 1 »  .\r\nدر حديث معتبر ديگر روايت كرده است كه گروهى از يهود به خدمت حضرت رسول صلّى اللّه عليه و آله و سلّم آمدند و سؤال كردند كه : به چه سبب تو را محمّد و احمد و ابو القاسم و بشير و نذير و داعى ناميده‌اند ؟ فرمود كه : مرا « محمّد » ناميده‌اند براى آنكه من ستايش كرده شده‌ام در زمين ؛ و « احمد » ناميدند از براى آنكه مرا ستايش مىكنند در آسمان ؛ و « ابو القاسم » ناميدند براى آنكه حق تعالى در قيامت بهشت و جهنّم را به سبب من قسمت مىنمايد ، پس هر كه كافر شده است و ايمان به من نياورده است - از گذشتگان و آيندگان - به جهنّم مىفرستد ، و هر كه ايمان آورد به من و اقرار نمايد به پيغمبرى من او را داخل بهشت مىگرداند ؛ مرا « داعى » خوانده است براى آنكه مردم را دعوت مىكنم به دين پروردگار خود ؛ و مرا « نذير » خوانده است براى آنكه مىترسانم به آتش هر كه نافرمانى من كند ؛ و « بشير » ناميده است براى آنكه بشارت مىدهم مطيعان خود را به بهشت « 2 »  .\r\nو در حديث موثّق روايت كرده است كه حسن بن فضّال از حضرت امام رضا عليه السّلام پرسيد كه : به چه سبب حضرت رسالت پناه را ابو القاسم كنيت كرده‌اند ؟ فرمود كه : زيرا كه فرزند او قاسم نام داشت ، حسن گفت كه : عرض كردم كه : آيا مرا قابل زياده از اين مىدانى ؟\r\nفرمود كه : بلى مگر نمىدانى كه حضرت رسول صلّى اللّه عليه و آله و سلّم فرمود كه : من و على هر دو پدر اين امّتيم ؟ گفتم : بلى ، فرمود كه : مگر نمىدانى كه حضرت رسول صلّى اللّه عليه و آله و سلّم پدر جميع امّت است ؟\r\nگفتم : بلى ، فرمود كه : مگر نمىدانى كه على قسمت كنندهء بهشت و دوزخ است ؟ گفتم :\r\nبلى ، فرمود كه : پس پيغمبر پدر قسمت كنندهء بهشت و دوزخ است ، و به اين سبب حق تعالى او را به ابو القاسم كنيت كرده است ، گفتم : پدر بودن ايشان چه معنى دارد ؟\r\nفرمود كه : يعنى شفقت حضرت رسول صلّى اللّه عليه و آله و سلّم نسبت به جميع امّت خود مانند شفقت پدران است بر فرزندان ، و على بهترين امّت آن حضرت است ، همچنين شفقت على بعد از آن حضرت براى امّت مانند شفقت آن حضرت بود زيرا كه او وصى و جانشين و امام و پيشواى امّت بود بعد از آن حضرت ، پس به اين سبب فرمود كه : من و على هر دو پدران\r\n\r\n","description":"","footnote":" ( 1 ) علل الشرايع 127 ؛ معانى الاخبار 50 .  ( 2 ) امالى شيخ صدوق 158 . ","page_name":" 33 ","page_number":33},
  {"content":"\r\n\r\nاين امّتيم .\r\nو حضرت رسول صلّى اللّه عليه و آله و سلّم روزى بر منبر آمد و فرمود : هر كه قرضى و عيالى بگذارد بر من است ، و هر كه مالى بگذارد و ارثى داشته باشد مال او از وارث اوست ، پس به اين سبب آن حضرت أولى بود نسبت به امّت خود از جانهاى ايشان ، همچنين امير المؤمنين بعد از آن حضرت أولى بود به امّت از جانهاى ايشان « 1 »  .\r\nو در حديث موثّق ديگر روايت كرده است از امام محمّد باقر عليه السّلام كه : حضرت پيغمبر صلّى اللّه عليه و آله و سلّم را ده نام بود ، پنج نام در قرآن هست ، و پنج نام در قرآن نيست ، امّا آنها كه در قرآن است : محمّد ، و احمد ، و عبد الله ، و يس ، و نون . و امّا آنها كه در قرآن نيست : فاتح ، و خاتم ، و كافى ، و مقفّى ، و حاشر « 2 »  .\r\nعلى بن ابراهيم روايت كرده است كه : حق تعالى آن حضرت را مزّمّل ناميده است زيرا كه وقتى كه وحى به آن حضرت نازل شد خود را به جامه پيچيده بود ، و خطاب مدّثّر به اعتبار رجعت آن حضرت است پيش از قيامت ، يعنى اى كسى كه خود را به كفن پيچيده‌اى زنده شو و برخيز و بار ديگر مردم را از عذاب پروردگار خود بترسان « 3 »  .\r\nو در روايت معتبر ديگر وارد شده است كه حضرت رسول صلّى اللّه عليه و آله و سلّم فرمود كه : حق تعالى من و امير المؤمنين را از يك نور خلق كرده ، و از براى ما دو نام از نامهاى خود اشتقاق كرد ، پس خداوند صاحب عرش محمود است و من محمّدم ، و حق تعالى علىّ اعلى است و امير المؤمنين على است « 4 »  .\r\nو ابن بابويه به سند صحيح از امام محمّد باقر عليه السّلام روايت كرده است كه : نام حضرت رسول صلّى اللّه عليه و آله و سلّم در صحف ابراهيم « ماحى » است ، و در تورات « حادّ » ، و در انجيل « احمد » ، و در قرآن « محمّد » ؛ پس پرسيدند كه تأويل ماحى چيست ؟ فرمود : يعنى محو كنندهء بتها و قمارها و صورتها و هر معبود باطل ، و امّا حادّ دشمنىكننده با هر كه دشمن خدا و دين خدا باشد خواه خويش باشد و خواه بيگانه ، امّا احمد از براى اين گفتند كه\r\n\r\n","description":"","footnote":" ( 1 ) علل الشرايع 127 .  ( 2 ) خصال شيخ صدوق 426 .  ( 3 ) تفسير قمى 2 / 392 .  ( 4 ) معانى الاخبار 56 . ","page_name":" 34 ","page_number":34},
  {"content":"\r\n\r\nحق تعالى ثناى نيكو گفته است براى او و به سبب آنچه پسنديده است از افعال شايستهء او ، و تأويل محمّد آن است كه خدا و فرشتگان و جميع پيغمبران و رسولان و همهء امّتهاى ايشان ستايش مىگويند او را و درود مىفرستند بر او ، و نامش بر عرش نوشته است :\r\nمحمّد رسول اللّه « 1 »  .\r\nصفار روايت كرده است به سند معتبر از حضرت صادق عليه السّلام كه حضرت رسول صلّى اللّه عليه و آله و سلّم را ده نام است در قرآن : محمّد ، و احمد ، و عبد الله ، و طه ، و يس ، و نون ، و مزمّل ، و مدثّر ، و رسول ، و ذكر ، چنانچه فرموده است  وَ ما مُحَمَّدٌ إِلَّا رَسُول  « 2 »   وَ مُبَشِّراً بِرَسُول يَأْتِي مِن بَعْدِي اسْمُه أَحْمَدُ  « 3 »   وَ أَنَّه لَمَّا قام عَبْدُ اللَّه يَدْعُوه كادُوا يَكُونُون عَلَيْه لِبَداً  « 4 »     طه * ما أَنْزَلْنا عَلَيْك الْقُرْآن لِتَشْقى    « 5 »     يس * وَ الْقُرْآن الْحَكِيم    « 6 »    ن وَ الْقَلَم وَ ما يَسْطُرُون   « 7 »    يا أَيُّهَا الْمُزَّمِّل   « 8 »    يا أَيُّهَا الْمُدَّثِّرُ   « 9 »  « إنّا أنزلنا إليكم ذكرا رسولا » . پس حضرت صادق عليه السّلام فرمود : « ذكر » از نامهاى آن حضرت است ، و مائيم اهل ذكر كه حق تعالى در قرآن ذكر كرده است كه هر چه ندانيد از ذكر سؤال كنيد « 10 »  .\r\nو بعضى از علماء از قرآن مجيد چهار صد نام براى آن حضرت بيرون آورده‌اند ، و مشهور آن است كه نام آن حضرت در تورات « مؤد مؤد » است ، و در انجيل « طاب طاب » ، و در زبور « فارقليط » ، و بعضى گفته‌اند كه : در انجيل « فارقليط » است .\r\nو امّا اسماء و القاب كه اكثر علماء از قرآن استخراج كرده‌اند به غير آنچه سابقا مذكور شد اينهاست : شاهد ، و شهيد ، و مبشّر ، و بشير ، و نذير ، و داعى ، و سراج منير ، و رحمة للعالمين ، و رسول اللّه ، و خاتم النبيّين ، و نبيّ ، و امّى ، و نور ، و نعمت ، و رءوف ، و رحيم ، و منذر ، و مذكّر ، و شمس ، و نجم ، و حم ، و سما ، و تين « 11 »  .\r\n\r\n","description":"","footnote":" ( 1 ) امالى شيخ صدوق 67 .  ( 2 ) سورهء آل عمران / آيهء 144 .  ( 3 ) سورهء صف / آيهء 6 .  ( 4 ) سورهء جن / آيهء 19 .  ( 5 ) سورهء طه / آيهء 1 و 2 .  ( 6 ) سورهء يس / آيهء 1 و 2 .  ( 7 ) سورهء قلم / آيهء 1 .  ( 8 ) سورهء مزمل / آيهء 1 .  ( 9 ) سورهء مدثر / آيهء 1 .  ( 10 ) بصائر الدرجات 512 .  ( 11 ) مناقب ابن شهر آشوب 1 / 195 - 201 . ","page_name":" 35 ","page_number":35},
  {"content":"\r\n\r\n\r\nفصل دوّم در بيان ابتداى نور شريف آن حضرت است\r\nبه سند معتبر از ابو ذر رضى اللّه عنه منقول است كه حضرت رسول صلّى اللّه عليه و آله و سلّم فرمود كه : من و على بن ابى طالب از يك نور آفريده شديم و تسبيح خدا مىگفتيم در جانب راست عرش پيش از آنكه خدا آدم را بيافريند به دو هزار سال ، چون خدا آدم را آفريد آن نور را در پشت او جا داد ، و چون در بهشت ساكن شد ما در پشت او بوديم ، چون نوح در كشتى سوار شد ما در پشت او بوديم ، چون ابراهيم را در آتش انداختند ما در پشت او بوديم ، پيوسته حق تعالى ما را از اصلاب پاكيزه منتقل مىگردانيد به رحمهاى پاك و مطهّر تا رسيديم به سوى عبد المطلّب ، پس آن نور را به دونيم كرد ، و مرا در صلب عبد الله گذاشت ، و على را در صلب ابو طالب گذاشت ، و به من پيغمبرى و بركت داد ، و به على فصاحت و شجاعت داد ، و از براى ما دو نام از نامهاى مقدّس خود اشتقاق نمود ، پس خداوند صاحب عرش محمود است و من محمّد ، و خداوند بزرگوار اعلى است ، و برادرم على است ، پس مرا براى رسالت و پيغمبرى ستود و على را براى وصايت و امامت و حكم به حق در ميان مردم « 1 »  .\r\nبه سند معتبر از حضرت امام جعفر صادق عليه السّلام منقول است كه : محمّد و على دو نور بودند نزد خداوند عالميان دو هزار سال پيش از آنكه حق تعالى خلايق را ايجاد نمايد ، چون ملائكه آن دو نور را ديدند يكى را اصل يافتند و از آن شعاعى لامع گرديده بود كه\r\n\r\n","description":"","footnote":" ( 1 ) علل الشرايع 134 . ","page_name":" 36 ","page_number":36},
  {"content":"\r\n\r\nفرع آن بود ، پس گفتند : خداوندا ! اين چه نور است ؟ حق تعالى وحى نمود به سوى ايشان كه : اين نورى است از نورهاى من كه اصلش پيغمبرى است و فرعش امامت است ، امّا پيغمبرى از محمّد است بنده و رسول من ، و امامت از على است حجّت و خليفهء من ، و اگر ايشان نمىبودند هيچ‌يك از خلق نمىآفريدم « 1 »  .\r\nدر حديث معتبر از آن حضرت منقول است كه حق تعالى خطاب نمود به حضرت رسول اللّه صلّى اللّه عليه و آله و سلّم كه : اى محمّد ! به درستى كه خلق كردم تو را و على را نورى - يعنى روحى بىبدن - پيش از آنكه خلق كنم آسمانها و زمين و عرش و دريا را ، پس پيوسته تهليل و تمجيد مىگفتند و مرا به يگانگى و عظمت ياد مىكردند ، پس هر دو روح شما را جمع كردم و يكى گردانيدم ، پس آن روح مرا به پاكى و بزرگوارى و يگانگى ياد مىكرد ، پس آن روح را به دو قسمت كردم و هر قسمت را دو قسمت كردم تا محمّد و على و حسن و حسين صلوات اللّه عليهم به هم رسيدند ، پس خلق كرد حق تعالى فاطمه را از نور تنها و روحى بىبدن ، پس آن روح در ما اهل بيت سارى و جارى شد « 2 »  .\r\nو در حديث معتبر از حضرت امام محمّد تقى عليه السّلام منقول است كه : پيوسته حق تعالى متفرّد بود در يگانگى خود و به غير او احدى نبود ، پس خلق كرد محمّد و على و فاطمه را ، و بعد از هزار دهر و روزگار جميع چيزها را آفريد ، پس ايشان را گواه گرفت بر آفريدن آنها ، و اطاعت ايشان را بر ساير مخلوقات واجب گردانيد ، و امور خلق را به ايشان گذاشت ، و ايشان هيچ كار نمىخواهند و اراده نمىنمايند مگر به مشيّت الهى « 3 »  .\r\nو به سند معتبر از حضرت امام حسن عليه السّلام منقول است كه حضرت رسول صلّى اللّه عليه و آله و سلّم فرمود كه : در بهشت فردوس چشمه‌اى هست از شهد شيرين‌تر ، و از مسكه نرم‌تر ، و از برف خنك‌تر ، و از مشك خوشبوتر ، و در آن چشمه طينتى است كه خدا ما را و شيعيان ما را از آن آفريده است ، هر كه از آن طينت نيست از ما و شيعيان ما نيست « 4 »  .\r\nو در حديث ديگر فرمود كه : شنيدم از جدّم رسول خدا صلّى اللّه عليه و آله و سلّم كه فرمود : من آفريده\r\n\r\n","description":"","footnote":" ( 1 ) معانى الاخبار 351 .  ( 2 ) كافى 1 / 440 .  ( 3 ) كافى 1 / 441 .  ( 4 ) امالى شيخ طوسى 308 . ","page_name":" 37 ","page_number":37},
  {"content":"\r\n\r\nشده‌ام از نور خدا ، و اهل بيت من آفريده شده‌اند از نور من ، و محبّان اهل بيت من آفريده شدند از نور ايشان ، و ساير مردم در آتش جهنّم‌اند « 1 »  .\r\nبه سند معتبر از ابو سعيد خدرى منقول است كه شخصى از حضرت رسول صلّى اللّه عليه و آله و سلّم سؤال نمود از تفسير قول حق تعالى كه به شيطان خطاب نمود در هنگامى كه ابا نمود از سجدهء آدم عليه السّلام  أَسْتَكْبَرْت أَم كُنْت مِن الْعالِين  « 2 »  كه ترجمه‌اش اين است كه : آيا تكبّر نمودى يا بودى از بلندمرتبه‌گان ، پرسيدند كه : كيستند آن بلند مرتبه‌ها كه مرتبهء ايشان از ملائكه بلندتر است ؟ پس حضرت رسول صلّى اللّه عليه و آله و سلّم فرمود كه : من و على و فاطمه و حسن و حسين صلوات اللّه عليهم در سراپردهء عرش بوديم و تسبيح الهى مىكرديم ، و ملائكه به تسبيح ما تسبيح مىكردند پيش از آنكه حق تعالى آدم را خلق نمايد به دو هزار سال ، چون خدا آدم را خلق كرد امر كرد ملائكه را كه براى آدم سجده كنند و امر نكرد ما را به سجود ، پس همهء ملائكه سجده كردند مگر ابليس كه او ابا كرد از سجود ، پس خدا به او خطاب نمود كه : آيا تكبّر كردى از سجده يا بودى از آنها كه بلندترند از آنكه سجود كنند آدم را ؟ يعنى اين پنج بزرگوار كه نام شريف ايشان در سراپردهء عرش نوشته شده است « 3 »  .\r\nدر حديث معتبر از حضرت امام محمّد باقر و امام جعفر صادق عليه السّلام منقول است كه :\r\nحق تعالى خلق كرد محمّد صلّى اللّه عليه و آله و سلّم را از طينتى كه او گوهرى بود در زير عرش ، و از زيادتى آن امير المؤمنين را خلق كرد ، و از زيادتى طينت امير المؤمنين ما اهل بيت را خلق كرد ، و از زيادتى طينت ما دلهاى شيعيان ما را خلق كرد ، پس دلهاى ايشان به اين سبب مايل و مشتاق است به سوى ما ، و دلهاى ما مهربان است نسبت به ايشان مانند مهربانى پدر نسبت به فرزند ، و ما بهتريم از براى ايشان و ايشان بهترند از براى ما ، و رسول صلّى اللّه عليه و آله و سلّم بهتر است براى ما از همه كس « 4 »  .\r\nو به سند معتبر از حضرت امام زين العابدين عليه السّلام منقول است كه : حق تعالى محمّد و على و يازده امام از ذريّت ايشان را از نور عظمت خود آفريد ، پس ايشان در پرتو نور خدا\r\n\r\n","description":"","footnote":" ( 1 ) امالى شيخ طوسى 655 .  ( 2 ) سورهء ص / آيهء 75 .  ( 3 ) فضائل الشيعة / 8 .  ( 4 ) بصائر الدرجات 14 . ","page_name":" 38 ","page_number":38},
  {"content":"\r\n\r\nاو را تسبيح و تقديس مىگفتند و عبادت مىكردند پيش از آنكه احدى را از خلق بيافريند « 1 »  .\r\nدر حديث معتبر از حضرت صادق عليه السّلام منقول است كه : حق تعالى چهارده نور آفريد پيش از آنكه ساير خلق را بيافريند به چهارده هزار سال ، آنها ارواح ما بودند ، گفتند : يا بن رسول اللّه ! كيستند آن چهارده نفر ؟ فرمود : محمّد و على و فاطمه و حسن و حسين و نه امام از فرزندان حسين كه آخر ايشان قائم است كه غايب خواهد شد و بعد از غايب شدن ظاهر خواهد شد و دجّال را خواهد كشت و زمين را از جور و ستم پاك خواهد كرد « 2 »  .\r\nبه سند معتبر از حضرت صادق عليه السّلام منقول است كه : از حضرت رسول صلّى اللّه عليه و آله و سلّم پرسيدند كه : به چه سبب پيشى گرفتى بر ساير پيغمبران و از همه افضل شدى و حال آنكه بعد از همه مبعوث گرديدى ؟ فرمود : زيرا كه من اوّل كسى بودم كه اقرار كرد به پروردگار من ، و اوّل كسى كه جواب گفت در وقتى كه حق تعالى ميثاق پيغمبران را گرفت و گواه گرفت ايشان را بر خود كه گفت :  أَ لَسْت بِرَبِّكُم  « 3 »  همه گفتند : بلى ، پس من اوّل پيغمبرى بودم كه بلى گفتم ، پس سبقت گرفتم بر ايشان در اقرار كردن به خدا « 4 »  .\r\nدر حديث معتبر ديگر از آن حضرت منقول است كه : چون حق تعالى ارواح را آفريد ، پهن كرد ايشان را نزد خويش ، به ايشان خطاب نمود كه : كيست پروردگار شما ؟ پس اوّل كسى كه سخن گفت رسول خدا صلّى اللّه عليه و آله و سلّم بود و امير المؤمنين و فرزندان ايشان صلوات اللّه عليهم بودند ، گفتند : توئى پروردگار ما ، پس دين و علم خود را بر ايشان بار كرد ، پس با ملائكه گفت كه ايشان حاملان دين من و علم منند و امينان منند در خلق من و علوم مرا از ايشان بايد پرسيد ، پس به فرزندان آدم خطاب كرد كه : اقرار نمائيد از براى خدا به پروردگارى و از براى اين گروه به فرمانبردارى و ولايت و محبّت ، پس گفتند : اى پروردگار ما ! اقرار كرديم ، پس حق تعالى به ملائكه فرمود كه : گواه باشيد ، ملائكه گفتند كه : گواه شديم كه نگويند فردا كه ما از اين غافل بوديم ؛ پس حضرت صادق عليه السّلام گفت : و اللّه\r\n\r\n","description":"","footnote":" ( 1 ) كمال الدين 318 .  ( 2 ) كمال الدين 335 .  ( 3 ) سورهء اعراف / آيهء 175 .  ( 4 ) علل الشرايع 124 . ","page_name":" 39 ","page_number":39},
  {"content":"\r\n\r\nكه ولايت ما را پيغمبران تأكيد كردند در ميثاق در روز الست « 1 »  .\r\nشيخ ابو الحسن بكرى در كتاب « انوار » كه در تاريخ ولادت سيّد ابرار تأليف نموده است روايت كرده است به سند خود از عبد الله بن عبّاس و جمعى از اصحاب كه : چون حق تعالى خواست كه محمّد صلّى اللّه عليه و آله و سلّم را خلق نمايد با ملائكه گفت : مىخواهم خلقى بيافرينم و او را شرافت و فضيلت دهم بر جميع خلايق و او را بهترين پيشينيان و پسينيان و شفيع روز جزا گردانم ، اگر او نبود بهشت و دوزخ را نمىآفريدم ، پس بشناسيد منزلت او را و گرامى داريد او را براى كرامت من ، و عظيم شماريد او را براى عظمت من ، پس ملائكه گفتند : اى آله ما و سيّد ما ! بندگان را بر آقاى خود اعتراض نمىشايد ، شنيديم و اطاعت كرديم ، پس امر كرد حق تعالى جبرئيل و حاملان عرش را كه تربت نورانى از موضع ضريح مقدّس او برداشتند و جبرئيل آن تربت را به آسمان برد و در چشمهء سلسبيل غوطه داد تا آنكه پاكيزه شد مانند درّ سفيد ، پس هر روز آن را در نهرى از نهرهاى بهشت فرو مىبرد و عرض مىكرد بر ملائكه ، چون ملائكه نور و ضياء آن را مشاهده مىنمودند استقبال مىكردند آن را به تحيّت و سلام و تعظيم و اكرام ، و به هر صفى از صفوف ملائكه كه آن را مىگردانيد ملائكه اعتراف به فضل او مىكردند كه : اگر ما را امر نمائى كه او را سجده كنيم سجده خواهيم كرد « 2 »  .\r\nاز حضرت امير المؤمنين عليه السّلام روايت كرده است كه : حق تعالى بود و هيچ خلق با او نبود ، پس اوّل چيزى كه خلق كرد نور حبيب خود محمّد صلّى اللّه عليه و آله و سلّم بود ، كه او را آفريد پيش از آنكه آب و خاك و عرش و كرسى و آسمانها و زمين و لوح و قلم و بهشت و دوزخ و ملائكه و آدم و حوّا را بيافريند به چهار صد و بيست و چهار هزار سال ، چون نور پيغمبر ما محمّد صلّى اللّه عليه و آله و سلّم را خلق كرد هزار سال نزد پروردگار خود ايستاد و او را به پاكى ياد مىكرد حمد و ثنا مىگفت ، حق تعالى نظر رحمت به او داشت و مىفرمود : توئى مراد و مقصود من از خلق عالم و توئى برگزيدهء من از خلق من ، به عزّت و جلال خود سوگند ياد مىكنم كه اگر تو نبودى افلاك را نمىآفريدم ، هر كه تو را دوست دارد من او را دوست مىدارم ، و\r\n\r\n","description":"","footnote":" ( 1 ) علل الشرايع 118 .  ( 2 ) بحار الأنوار 15 / 26 . ","page_name":" 40 ","page_number":40},
  {"content":"\r\n\r\nهر كه تو را دشمن دارد من او را دشمن مىدارم .\r\nپس نور آن حضرت درخشان شد و شعاع او بلند شد ، پس حق تعالى از آن نور دوازده حجاب آفريد : حجاب قدرت ، و حجاب عظمت ، و حجاب عزّت ، و حجاب هيبت ، و حجاب جبروت ، و حجاب رحمت ، و حجاب نبوّت ، و حجاب كبريا ، و حجاب منزلت ، و حجاب رفعت ، و حجاب سعادت ، و حجاب شفاعت .\r\nپس حق تعالى امر نمود به نور محمّد صلّى اللّه عليه و آله و سلّم كه داخل شو در حجاب قدرت ، پس داخل شد و دوازده هزار سال اين تسبيح را مىگفت « سبحان العليّ الأعلى » ، و در حجاب عظمت يازده هزار سال مىگفت « سبحان عالم السّرّ و أخفى » ، و در حجاب عزّت ده هزار سال مىگفت « سبحان الملك المنّان » ، و در حجاب هيبت نه هزار سال مىگفت « سبحان من هو غنيّ لا يفتقر » ، و هشت هزار سال در حجاب جبروت مىگفت « سبحان الكريم الأكرم » ، و در حجاب رحمت هفت هزار سال مىگفت « سبحان رب العرش العظيم » ، و در حجاب نبوّت شش هزار سال مىگفت « سبحان ربّك رب العزّة عمّا يصفون » ، و در حجاب كبريا پنج هزار سال مىگفت « سبحان العظيم الأعظم » ، و در حجاب منزلت چهار هزار سال مىگفت « سبحان العليم الكريم » ، و در حجاب رفعت سه هزار سال مىگفت « سبحان ذي الملك و الملكوت » ، و در حجاب سعادت دو هزار سال مىگفت « سبحان من يزيل الأشياء و لا يزال » ، و در حجاب شفاعت هزار سال مىگفت « سبحان اللّه و بحمده سبحان اللّه العظيم » .\r\nپس حضرت امير المؤمنين عليه السّلام فرمود : حق تعالى از نور پاك محمّدى صلّى اللّه عليه و آله و سلّم بيست دريا از نور آفريد ، در هر دريا علمى چند بود كه به غير از خدا كسى نمىدانست ، پس امر فرمود نور آن حضرت را كه فرو رود در درياى عزّت ، و درياى صبر ، و درياى خشوع ، و درياى تواضع ، و درياى رضا ، و درياى وفا ، و درياى حلم ، و درياى پرهيزگارى ، و درياى خشيت ، و درياى انابت ، و درياى عمل ، و درياى مزيد ، و درياى هدايت ، و درياى صيانت ، و درياى حيا ، تا آنكه در جميع بيست دريا غوطه خورد . چون از آخر درياها بيرون آمد حق تعالى وحى نمود به سوى او كه : اى حبيب من ، و اى بهترين پيغمبران من ، و\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nاى اوّل آفريده‌هاى من ، و اى آخر رسولان من ، توئى شفيع روز جزا ، پس آن نور أطهر به سجده افتاد ، چون سر برداشت صد و بيست و چهار هزار قطره از او ريخت ، پس خدا از هر قطره‌اى از نور آن حضرت پيغمبرى از پيغمبران آفريد ، پس آن نورها بر دور نور محمّد صلّى اللّه عليه و آله و سلّم طواف مىكردند و مىگفتند : « سبحان من هو عالم لا يجهل ، سبحان من هو حليم لا يعجل ، سبحان من هو غنيّ لا يفتقر » .\r\nپس حق تعالى همه را ندا كرد كه : آيا مىشناسيد مرا ؟ پس نور محمّد صلّى اللّه عليه و آله و سلّم پيش از ساير انوار ندا كرد كه : « أنت اللّه الّذي لا إله إلّا أنت وحدك لا شريك لك رب الأرباب و ملك الملوك » پس خدا او را ندا كرد كه : توئى برگزيدهء من ، و دوست من ، و بهترين خلق من ، ملّت تو بهترين امّتهاست ، پس از نور آن حضرت جوهرى آفريد و آن را به دونيم كرد و در يك نيم آن به نظر هيبت نظر كرد ، پس آن آب شيرين شد ، و در نيم ديگر به نظر شفقت نظر كرد و عرش را از آن آفريد بر روى آب گذاشت ، پس كرسى را از نور عرش آفريد ، و از نور كرسى لوح را آفريد ، به سوى قلم وحى نمود كه : بنويس توحيد مرا . پس قلم هزار سال مدهوش گرديد از شنيدن كلام الهى ، چون به هوش آمد گفت : پروردگارا چه چيز بنويسم ؟ فرمود كه : بنويس « لا إله إلّا اللّه محمّد رسول اللّه » ، چون قلم نام محمّد صلّى اللّه عليه و آله و سلّم را شنيد به سجده افتاد و گفت : « سبحان اللّه الواحد القهّار سبحان العظيم الأعظم » پس سر برداشت و شهادتين را نوشت و گفت : پروردگارا كيست محمّد كه نام او را با نام خود و ياد او را با ياد خود مقرون گردانيدى ؟ حق تعالى وحى نمود كه : اى قلم اگر لوح نمىبود تو را خلق نمىكردم ، و نيافريدم خلق خود را مگر از براى او ، پس اوست بشارت دهنده و ترساننده و چراغ نور بخشنده و شفاعت‌كننده و دوست من ، پس قلم از حلاوت نام آن حضرت گفت : السّلام عليك يا رسول اللّه ، آن حضرت جواب فرمود كه : و عليك السلام منّي و رحمة اللّه و بركاته ، پس از آن روز سلام كردن سنّت و جواب دادن واجب شد .\r\nپس حق تعالى فرمود كه : بنويس قضا و قدر مرا آنچه خواهم آفريد تا روز قيامت .\r\nخدا ملكى چند آفريد كه صلوات فرستند بر محمّد و آل محمّد و استغفار نمايند براى شيعيان ايشان تا روز قيامت .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nپس خدا از نور محمّد صلّى اللّه عليه و آله و سلّم بهشت را آفريد و به چهار صفت آن را زينت بخشيد :\r\nتعظيم ، و جلالت ، و سخاوت ، و امانت ؛ و بهشت را براى دوستان و اهل طاعت خود مقرّر فرمود ، آسمانها را از دودى كه از آب برخاست خلق كرد و از كف آن زمينها را خلق كرد ، چون زمين را خلق كرد مانند كشتى در حركت بود ، پس كوهها را خلق كرد تا زمين قرار گرفت ، ملكى خلق كرد كه زمين را برداشت ، و سنگى عظيم آفريد كه پاى ملك بر روى آن قرار گرفت ، و گاوى عظيم آفريد كه سنگ را بر پشت آن مستقر كرد ، و ماهى عظيم آفريد كه گاو بر پشت آن ايستاد ، ماهى بر روى آب است ، و آب بر روى هوا ، و هوا بر روى ظلمت است ، و آنچه در زير ظلمت است كسى به غير از خدا نمىداند .\r\nپس عرش را به دو نور منوّر گردانيد : نور فضل ، و نور عدل ؛ از فضل ، عقل و علم و حلم و سخاوت آفريد ؛ و از عقل ، خوف و بيم ؛ و از علم ، رضا و خشنودى ؛ و از حلم ، مودّت ؛ و از سخاوت ، محبّت را آفريد ، پس اين صفات را در طينت محمّد صلّى اللّه عليه و آله و سلّم و اهل بيت تخمير كرد ، پس بعد از آن ارواح مؤمنان از امّت محمّد صلّى اللّه عليه و آله و سلّم را آفريد ، پس آفتاب و ماه و ستاره‌ها و شب و روز و روشنائى و تاريكى و ساير ملائكه را از نور محمّد صلّى اللّه عليه و آله و سلّم آفريد .\r\nپس نور مقدّس آن حضرت در زير عرش هفتاد و سه هزار سال ساكن گرديد ، پس نور حضرت محمّد صلّى اللّه عليه و آله و سلّم را هفتاد هزار سال در بهشت ساكن گردانيد ، پس هفتاد هزار سال ديگر او را در سدرة المنتهى ساكن گردانيد ، پس نور حضرت را از آسمان به آسمان منتقل گردانيد تا به آسمان اوّل رسانيد ، پس در آسمان اوّل ماند تا حق تعالى اراده نمود كه حضرت آدم را بيافريند ، امر فرمود به جبرئيل كه نازل شو به سوى زمين و يك قبضه از خاك براى بدن آدم بياور ، ابليس سبقت گرفت به سوى زمين و با زمين گفت كه : خدا مىخواهد از تو خلقى بيافريند او را به آتش عذاب كند ، چون ملائكه بيايند بگو پناه مىبرم به خدا از آنكه از من چيزى بگيرى كه آتش را از آن بهره‌اى باشد ، جبرئيل عليه السّلام نازل شد ، زمين استعاذه نمود ، جبرئيل برگشت و گفت : پروردگارا زمين پناه گرفت به تو از من پس او را رحم كردم ، همچنين ميكائيل و اسرافيل هر يك آمدند و برگشتند . حق تعالى عزرائيل را فرستاد ، چون پناه به خدا برد عزرائيل گفت : من نيز پناه مىبرم به عزّت خدا از\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nآنكه فرمان او نبرم ، پس قبضه‌اى از بالا و پائين و تمام روى زمين از سفيد و سياه و سرخ و نرم و درشت زمين برگرفت ، به اين سبب اخلاق و رنگهاى فرزندان آدم مختلف شد ، حق تعالى وحى نمود كه : چرا تو آن را رحم نكردى چنانچه آنها رحم كردند ؟ گفت :\r\nفرمانبردارى تو بهتر بود از رحم كردن بر آن ، پس وحى نمود كه : مىخواهم از اين خاك خلقى بيافرينم كه پيغمبران و شايستگان و اشقيا و بدكاران در ميان ايشان باشند ، و تو را قبض كنندهء جميع ارواح گردانيدم . امر كرد خدا جبرئيل را كه بياورد آن قبضهء نورانى سفيد را كه طينت مقدّس پيغمبر آخر الزّمان و اصل همهء مخلوقات است ، پس جبرئيل با ملائكهء كروبيان و صافان و مسبّحان بيامدند به نزد موضع شريف ضريح مقدّس حضرت و آن قبضه را گرفتند و به آب تسنيم و به آب تعظيم و آب تكريم و آب تكوين و آب رحمت و آب خشنودى و آب عفو خمير كردند ، پس سر آن حضرت را از هدايت ، و سينه‌اش را از شفقت ، و دستهايش را از سخاوت ، و دلش را از صبر و يقين ، و پاهاى او را از شرف ، و نفسهايش را از بوى خوش آفريد ، پس مخلوط گردانيد آن طينت را با طينت آدم عليه السّلام .\r\nچون طينت آدم تمام شد به ملائكه وحى نمود كه : بشرى مىآفرينم از گل ، چون او را درست كنم و روح در آن بدمم همه به سجده درآئيد نزد او ، پس ملائكه جسد آدم را برداشتند و در بهشت گذاشتند و منتظر فرمان حق بودند كه هر وقت مأمور به سجود شوند به سجده درآيند ، حق تعالى امر نمود روح آدم را كه داخل بدن او شو ، روح مكانى تنگ ديد از داخل شدن استعفا نمود ، حق تعالى فرمود : به كراهت داخل شو و به كراهت بيرون بيا ، پس چون روح به ديده‌ها رسيد ، آدم جسد خود را مىديد و صداى تسبيح ملائكه را مىشنيد ، پس چون به دماغش رسيد عطسه كرد ، خدا او را به سخن در آورد و گفت « الحمد للّه » ، اين اوّل كلمه‌اى بود كه آدم به آن تكلّم نمود ، حق تعالى به او وحى نمود كه :\r\nرحمك اللّه ، اى آدم براى رحمت تو را خلق كردم و رحمت خود را براى تو و فرزندان تو مقرّر كرده‌ام هرگاه بگويند مثل آنچه تو گفتى ؛ به اين سبب دعا كردن براى عطسه كنندگان سنّت شد ، و هيچ چيز بر شيطان گران‌تر نيست از دعا كردن براى عطسه‌كننده .\r\nپس آدم نظر كرد به سوى بالا ديد كه بر عرش نوشته است : « لا إله الّا اللّه محمّد رسول\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nاللّه » و اسماء اهل بيت آن حضرت را ديد كه بر عرش نوشته است ، چون روح به نافش رسيد پيش از آنكه به قدمها رسد خواست برخيزد نتوانست ، به اين سبب حق تعالى فرموده است :  خُلِق الْإِنْسان مِن عَجَل  « 1 »  يعنى آفريده شده است انسان از تعجيل كردن در امور « 2 »  .\r\nاز حضرت صادق عليه السّلام منقول است كه : روح صد سال در سر آدم بود ، و صد سال در سينهء او ، و صد سال در پشت او ، و صد سال در رانهاى او ، و صد سال در ساقهاى او ، و صد سال در قدمهاى او ، چون آدم عليه السّلام درست ايستاد ، خدا امر نمود ملائكه را به سجود ، و اين بعد از ظهر روز جمعه بود ، پس در سجده بودند تا وقت عصر ، آدم از پشت خود صدائى شنيد به تسبيح و تقديس الهى مانند صداى مرغان ، گفت : پروردگارا اين چه صداست ؟\r\nفرمود : اى آدم اين تسبيح محمّد عربى است كه بهترين اوّلين و آخرين است ، سعادت براى كسى است كه او را متابعت و اطاعت نمايد ، و شقاوت براى كسى است كه او را مخالفت نمايد ، بگير اى آدم عهد مرا و مسپار او را مگر به رحمهاى پاكيزه از زنان عفيفه و طيّبه ، و صلبهاى پاكيزه از مردان پاك .\r\nآدم گفت : پروردگارا به سبب اين مولود شريف شرف و بها و حسن و وقار مرا زياده گردانيدى ، پس حق تعالى از طينت يك دندهء آدم حوّا را آفريد ، و خواب را بر آدم مستولى گردانيد ، چون بيدار شد حوّا را نزد بالين خود ديد گفت : تو كيستى ؟ گفت : منم حوّا خدا مرا براى تو خلق كرد ؛ گفت : چه نيكو است خلقت تو ، حق تعالى وحى نمود به سوى آدم كه : اين كنيز من است و تو بندهء منى ، شما را آفريده‌ام از براى خانه‌اى كه نام آن بهشت است ، مرا به پاكى ياد كنيد ، و حمد و سپاس من بگوئيد ؛ اى آدم خواستگارى كن حوّا را از من و مهرش را بده ، آدم گفت : پروردگارا مهر او چيست ؟ فرمود : مهرش آن است كه صلوات فرستى بر محمّد و آل محمّد صلّى اللّه عليه و آله و سلّم ده مرتبه ، گفت : خداوندا پاداش تو بر اين نعمت اين است كه تو را سپاس و شكر كنم تا زنده‌ام ، حوّا را تزويج نمود ؛ قاضى ، خداوند عالميان ؛ و عقدكننده ، جبرئيل بود ؛ و گواهان ، ملائكهء مقرّبين ، ملائكه در عقب آدم\r\n\r\n","description":"","footnote":" ( 1 ) سورهء انبياء / آيهء 37 .  ( 2 ) بحار الأنوار 15 / 27 . ","page_name":" 45 ","page_number":45},
  {"content":"\r\n\r\nايستادند ، آدم گفت : پروردگارا به چه سبب ملائكه در عقب من مىايستند ؟ حق تعالى فرمود : براى آنكه نظر كنند در نور محمّد صلّى اللّه عليه و آله و سلّم كه در صلب تو است ، گفت : پروردگارا آن نور را در پيش روى من قرار بده تا ملائكه در برابر روى من بايستند ، پس حق تعالى نور را در پيش روى او قرار داد ، ملائكه در برابر او صف كشيدند و ايستادند .\r\nآدم از پروردگار خود سؤال كرد كه نور در جائى ظاهر شود كه آدم تواند ديد ، حق تعالى نور جناب محمّد صلّى اللّه عليه و آله و سلّم را در انگشت شهادت آدم ظاهر گردانيد ، و نور على را در ميانين ، و نور فاطمه را در انگشت بعد از آن ، و نور حسن را در انگشت كوچك ، و نور حسين را در انگشت مهين او ، و پيوسته اين نور از حضرت آدم عليه السّلام ساطع بود مانند آفتاب در آسمانها ، و زمين و عرش و كرسى و سراپرده‌هاى عظمت و جلال همگى از آن انوار منوّر بود و روشن گرديده بودند .\r\nهرگاه آدم مىخواست با حوّا نزديكى كند او را امر مىفرمود كه وضو بسازد و مىگفت : آن نور را خدا روزى تو خواهد كرد ، آن امانت و ميثاق خداست ، پيوسته آن نور با آدم بود تا آنكه حوّا به حضرت شيث حامله شد ، پس آن نور منتقل شد به جبين حوّا و ملائكه به نزد حوّا مىآمدند او را تهنيت مىگفتند ، چون شيث عليه السّلام متولّد شد نور محمّد صلّى اللّه عليه و آله و سلّم از جبين او مشتعل گرديد ، پس جبرئيل عليه السّلام پرده در ميان او و حوّا آويخت و از ديده‌ها پنهان گرديد . چون به حدّ بلوغ رسيد آدم او را طلبيد و گفت : اى فرزند نزديك شد كه من از تو مفارقت نمايم ، نزديك من بيا كه من عهد و پيمان از تو بگيرم چنانچه حق تعالى از من گرفت ، آدم سر خود را به سوى آسمان بلند كرد ، چون خداى تعالى مراد او را مىدانست امر نمود ملائكه را كه بازايستادند از تسبيح و تقديس و بالهاى خود را بر هم پيچيدند ، و مشرف شدند ساكنان بهشت از غرفه‌هاى خود ، و ساكن شد صداى درهاى بهشت و جارى شدن نهرها و صداى برگها ، همگى گردن كشيدند براى شنيدن نداى آدم ، حق تعالى وحى نمود به او كه : اى آدم بگو آنچه خواهى ، آدم گفت : اى پروردگار هر نفس و روشنىبخش قمر و شمس مرا آفريدى به هر نحوى كه خواستى ، و به من سپردى آن نور مقدّس را كه از آن تشريفها و كرامتها ديدم ، آن نور منتقل گرديد بر فرزند من شيث ،\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nمىخواهم كه بر او عهد و پيمان بگيرم چنانچه بر من گرفتى و تو را گواه مىگيرم بر او .\r\nپس ندا از جانب حق تعالى رسيد كه : اى آدم بگير از فرزند خود شيث عهد را و گواه بگير بر فرزند خود جبرئيل و ميكائيل و جميع ملائكه را ، حق تعالى امر فرمود جبرئيل را كه به زمين فرود آمد با هفتاد هزار ملك ، و هر يك تسبيحى در دست گرفته بودند ، جبرئيل حرير و قلمى در دست داشت كه به قدرت الهى آفريده شده بود ، پس جبرئيل رو كرد به جانب آدم و گفت : پروردگارت تو را سلام مىرساند و مىفرمايد كه : بنويس براى فرزندت نامهء عهد و پيمان خلافت و نبوّت را ، گواه بگير بر او جبرئيل و ميكائيل و جميع ملائكه را .\r\nپس نامه را نوشت و جبرئيل بر او مهر زد ، به شيث عليه السّلام تسليم نمود و جامهء سرخ بر او پوشانيد كه از نور آفتاب روشن‌تر و از رنگ آسمان خوش‌آينده‌تر كه بريده و دوخته نشده بود ، بلكه خداوند جليل فرمود كه : باشيد ، به هم رسيدند .\r\nپيوسته نور محمّد صلّى اللّه عليه و آله و سلّم در جبين شيث لامع بود تا آنكه محاولهء بيضا را تزويج نمود ، جبرئيل آن حوريه را به عقد شيث در آورد ، چون با او نزديكى نمود حامله شد به انوش ، منادى ندا كرد او را كه گوارا و مبارك باد تو را اى بيضا كه حق تعالى نور سيّد پيغمبران و بهترين پيشينيان و پسينيان را به تو سپرد . چون انوش متولّد شد و به حدّ كمال رسيد ، شيث عليه السّلام عهد و پيمان از او گرفت و نور محمّد صلّى اللّه عليه و آله و سلّم از او منتقل شد به فرزند او قينان ، و از او به مهلائيل ، و از او به ادد ، و از او به اخنوخ كه ادريس عليه السّلام است ، و از ادريس منتقل شد به سوى متوشلخ و عهد از او گرفت ، پس منتقل شد به سوى لمك ، پس به سوى نوح ، و از نوح به سوى سام ، و از سام به سوى فرزند او ارفحشد ، و از او به سوى فرزند او عابر ، و از او به سوى قالع ، و از او به سوى ارغو ، و از او به سوى شارغ ، و از او به سوى ناخور ، و از او به سوى تارخ ، و از او به سوى ابراهيم عليه السّلام ، و از او به سوى اسماعيل ، و از او به سوى قيدار ، و از او به سوى نبت ، و از او به سوى نشحب ، و از او به سوى عدنان ، و از او به سوى معد ، و از او به سوى نزار ، و از او به سوى مضر ، و از او به سوى الياس ، و از او به سوى مدركه ، و از او به سوى خزيمه ، و از او به سوى كنانه ، و از او به سوى قصى ، و از او به سوى\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nلوى ، و از او به سوى غالب ، و از او به سوى فهر ، و از او به سوى عبد مناف ، و از او به سوى هاشم كه او را عمرو العلا مىگفتند و نور حضرت رسول صلّى اللّه عليه و آله و سلّم در روى او ساطع بود به حدّى كه چون داخل بيت الحرام مىشد كعبه از نور روى او روشن مىشد ، پيوسته از روى انورش روشنائى به سوى آسمان بلند مىشد .\r\nچون از مادرش عاتكه متولّد شد دو گيسو داشت مانند گيسوهاى اسماعيل كه نور آنها به سوى آسمان ساطع بود ، پس اهل مكّه از مشاهدهء اين حال تعجّب كردند و قبايل عرب از هر طرفى به سوى مكّه آمدند و كاهنان به حركت آمدند ، و بتها به فضيلت پيغمبر گويا شدند ، و هاشم به هر سنگ و كلوخى كه مىگذشت به قدرت الهى به سخن مىآمدند او را ندا مىكردند كه : بشارت باد تو را اى هاشم كه در اين زودى فرزندى از تو ظاهر مىشود كه گرامىترين خلق خواهد بود نزد خداى تعالى ، و شريف‌ترين عالميان باشد ، يعنى محمّد كه خاتم پيغمبران است ، چون هاشم در تاريكى مىگذشت روشنى او هر طرف را روشن مىكرد .\r\nپس چون هنگام وفات عبد مناف شد عهد و پيمان از هاشم گرفت كه نور حضرت رسالت را نسپارد مگر در رحمهاى پاكيزه از زنان مسلمهء صالحهء نجيبه ، پس هاشم قبول عهد نمود ، و پادشاهان همه آرزو مىكردند كه دختر خود را به او دهند ، و مالهاى بسيار براى او مىفرستادند كه شايد به مواصلت ايشان راضى شود ، و هاشم هر روز به سوى كعبه مىآمد و هفت شوط طواف مىكرد و به پرده‌هاى كعبه مىچسبيد ، و هر كه به نزد او مىآمد او را گرامى مىداشت ، و عريان را كسوت مىبخشيد ، و گرسنه را طعام مىخورانيد ، و پريشان را به حاجت خود مىرسانيد ، و قرض صاحبان قرض را اداء مىكرد ، و هر كه مبتلا به ديه‌اى مىشد به نيابت او اداء مىنمود ، هرگز در خانه‌اش به روى وارد و صادر بسته نمىشد ، و هرگاه وليمه مىنمود يا اطعامى مىكرد آن قدر مىكشيد كه زيادتى آن را براى مرغان و وحشيان مىبردند ، وصيت كرم او به آفاق جهان دويد و پادشاهى اهل مكّهء معظّمه بر او مسلّم گرديد .\r\nكليدهاى در كعبه و آب دادن حاجيان از چاه زمزم و حجابت كعبه و ميهمان‌دارى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nحاجيان و ساير امور مكّه به دو رسيد ، و علم نزار و كمال اسماعيل و پيراهن ابراهيم و نعلين شيث و انگشتر نوح را به ميراث گرفت ، پس حاجيان را گرامى مىداشت و رفع حوائج ايشان مىنمود .\r\nچون هلال ذيحجّه ساطع مىشد امر مىنمود مردم را كه جمع شوند نزد كعبه ، پس خطبه مىخواند و مىگفت : اى گروه مردم به درستى كه شما امان يافتگان خدا و همسايگان خانهء اوييد ، در اين موسم زيارت كنندگان خانهء خدا مىآيند ، ايشان ميهمانان خدايند ، و ميهمان سزاوارتر است به گرامى داشتن از ديگران ، و حق تعالى شما را مخصوص گردانيده است به اين كرامت ، و به زودى حاجيان مىآيند به سوى شما ژوليده مو و گردآلوده از هر درّهء عميقى ، و قصد شما مىنمايند از هر مكان دورى ، پس ايشان را ميهمانى كنيد و حمايت كنيد و گرامى داريد تا خدا شما را گرامى دارد .\r\nو به ترتيب او اكابر قريش مالهاى عظيم براى اين امر جسيم بيرون مىآوردند ، هاشم حوضهاى پوست نصب مىكرد و از آب زمزم پر مىكرد براى آشاميدن حاجيان ، از روز هفتم شروع مىكرد به ضيافت ايشان ، و طعام از جهت ايشان نقل مىكرد به سوى منا و عرفات .\r\nسالى در مكّه قحطى به هم رسيد ، و نداشتند چيزى كه ضيافت حاجيان كنند ، هاشم شترى چند داشت به شام فرستاد فروخت و قيمت آنها را همگى صرف حاجيان نمود ، قوت يك شب براى خود نگاه نداشت ، به اين سبب صيت كرمش به اطراف عالم دويد و آوازهء همّتش به تمام عالم رسيد .\r\nچون خبر او به نجاشى پادشاه حبشه و قيصر پادشاه روم رسيد ، نامه‌ها به او نوشتند ، هديه‌ها براى او فرستادند ، استدعا نمودند كه دختر از ايشان بگيرد ، شايد نور محمّدى صلّى اللّه عليه و آله و سلّم به ايشان منتقل شود زيرا كه كاهنان و رهبانان و علماى ايشان خبر داده بودند اين نور كه در جبين هاشم مىباشد نور پيغمبر صلّى اللّه عليه و آله و سلّم است ، هاشم قبول نكرد و دختر از نجباى قوم خود گرفت ، از او فرزندان ذكور و اناث به هم رسانيد ، فرزندان ذكور : اسد ، و مضر ، و عمرو ، و صيفى ، و اما اناث : صعصعه ، و رقيّه ، و خلاده ، و شعثا بودند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nباز نور حضرت رسالت صلّى اللّه عليه و آله و سلّم در جبين او بود ، از اين بسيار متألّم بود ، پس شبى بر دور خانهء كعبه طواف مىكرد ، به تضرّع و ابتهال از جناب ايزدى سؤال نمود كه او را فرزندى روزى كند كه نور محمّدى صلّى اللّه عليه و آله و سلّم در او بوده باشد ، پس در اين حال او را خواب ربود صداى هاتفى را شنيد كه ندا كرد : بر تو باد به سلمى دختر عمرو كه او طاهره و مطهّره و پاكدامن است از گناهان ، پس مهر گران بده او را خواستگارى كن كه مانند او را از زنان نخواهى يافت ، از او فرزندى تو را روزى خواهد شد كه سيّد پيغمبران از او به هم رسد ؛ هاشم ترسان از خواب بيدار شد ، فرزندان عم و برادر خود مطلّب را جمع كرد ، خواب را به ايشان نقل كرد ، پس برادرش مطلّب گفت : اى برادر ! اين زن كه نام بردى از قبيلهء بنى نجّار است ، در ميان قوم خود مشهور و معروف به نجابت و عفّت و كمال و حسن و طراوت و جمال ، و قبيلهء او اهل كرم و ضيافت و عفّت‌اند ، و ليكن در شرافت و نسب ، تو از ايشان افضلى ، جميع پادشاهان آرزوى مواصلت تو دارند و اگر البتّه در اين امر عازمى رخصت فرما تا برويم از براى تو خطبه كنيم ، هاشم گفت : حاجت برآورده نمىشود مگر به سعى صاحبش ، من خود مىخواهم به تجارت شام روم آن كريمه را در عرض راه خواستگارى نمايم .\r\nپس تهيّهء سفر خود را راست كرده با برادر خود مطلّب و پسران عم خود متوجّه مدينهء طيّبه شدند كه قبيلهء بنى نجّار در آنجا مىبودند ، چون داخل مدينه شدند نور محمّدى صلّى اللّه عليه و آله و سلّم كه از جبين هاشم ساطع بود تمام مدينه را روشن گردانيد ، در جميع خانه‌هاى ايشان پرتو انداخت ، پس اهل مدينه همگى به سوى ايشان مبادرت نمودند پرسيدند كه : شما كيستيد كه ما هرگز از شما نيكوتر نديده بوديم در حسن و جمال خصوصا صاحب اين نور لامع كه شعاع خورشيد جمال او جهان را روشن گردانيده است ؟\r\nمطلّب گفت : مائيم اهل خانهء خدا و ساكنان حرم حق تعالى ، مائيم فرزندان لوى بن غالب ، اين برادر من است هاشم بن عبد مناف ، از براى خواستگارى به سوى شما آمده‌ايم ، دانيد كه اين برادر ما را جميع پادشاهان اطراف استدعاى مواصلت نمودند ابا كرد ، خود رغبت نمود كه سلمى را از شما طلب نمايد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nپدر سلمى در ميان آن گروه بود مبادرت نمود به جواب ، گفت : شمائيد ارباب عزّت و فخر و شرف و سخاوت و فتوّت و جود و كرم ، و آن كريمه كه شما خطبه مىنماييد دختر من است ، آن ملكه به اختيار خود است ، ديروز با زنان اكابر قبيله به سوق بنى قينقاع رفته است ، اگر در اينجا توقّف نماييد مشمول عنايت و كرامت ما خواهيد بود و اگر به آن سوق تشريف مىبريد مختاريد ، اكنون بگوئيد كدام يك از شما خواستگارى او مىنمايد ؟ گفتند :\r\nصاحب اين نور ساطع و شعاع لامع كه چراغ بيت اللّه الحرام است و مصباح ظلام و صاحب جود و اكرام هاشم بن عبد مناف ، پدر سلمى گفت : به به ، به اين سبب بلند پايه شديم و سر به اوج رفعت كشيديم و رغبت ما به او زياده است از رغبت او به ما ، و ليكن چون او ملكه به اختيار خود است با شما مىرويم به سوى آن سوق ، اكنون فرود آئيد اى بهترين زوّار و فخر قبيلهء نزار .\r\nپس ايشان را با نهايت عزّت و مكرمت فرود آورد و به انواع ضيافتها و كرامت‌ها ممتاز گردانيد ، و شتران نحر كرد و خوانهاى پاكيزه براى ايشان ترتيب داد ، جميع اهل مدينه و قبيلهء اوس و قبيلهء خزرج براى مشاهدهء نور جمال هاشم بيرون آمدند ، و علماى يهود را چون نظر بر آن نور افتاد جهان در ديدهء ايشان تيره شد زيرا كه در تورات خوانده بودند كه اين نور از علامت پيغمبر آخر الزّمان است ، پس از مشاهدهء اين حال ملول و گريان شدند ، و عوام ايشان سؤال نمودند از ايشان كه : سبب گريهء شما چيست ؟ گفتند كه : اين علامت آن كسى است كه به زودى ظاهر شود و خونها ريخته شود ، و ملائكه در جنگ او را مدد كنند ، در كتابهاى شما نام او « ماحى » است و اين نور اوست كه ظاهر شده است ، پس ساير يهود از استماع اين خبر گريان شدند و همگى كينهء هاشم را در سينهء خود جا دادند ، و از آن روز عزم بر اطفاء نور آن حضرت نمودند .\r\nچون روز ديگر صبح طالع شد ، هاشم اصحاب خود را امر كرد جامه‌هاى فاخر پوشيدند ، و خودها بر سر گذاشتند ، و زره‌ها در بر كردند ، و علم نزار را بلند كردند ، و هاشم را در ميان گرفتند مانند ماه در ميان ستارگان ، و غلامان در پيش و اتباع و حشم در عقب روان گرديدند ، به اين تهيّه روانهء بازار بنى قينقاع شدند ، پدر سلمى و اكابر قوم او با\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nجمعى از يهودان در خدمت ايشان روان شدند ، چون نزديك آن بازار رسيدند مردم شهر و واديها از نزديك و دور بر آن بازار حاضر شده بودند ، همگى دست از كارهاى خود برداشتند و حيران نور جمال هاشم گرديدند ، از هر طرف به سوى ايشان دويدند .\r\nسلمى نيز در ميان آن گروه ايستاده محو جمال هاشم گرديده بود ، ناگاه پدرش به نزد او آمد گفت : بشارت مىدهم تو را به امرى كه مورث سرور و شادى و فخر و عزّت ابدى است از براى تو ، سلمى گفت : آن بشارت چيست ؟ پدرش گفت : اى سلمى اين آفتاب اوج عزّت و كرامت و رفعت كه مشاهده مىنمائى به خواستگارى تو آمده است ، و به اطراف جهان به كرم و سخاوت و عفّت و كفايت معروف است ، پس سلمى از غايت حيا رو از پدر گردانيد ، پدر از فحاوى كلام او رضا و خوشنودى فهميد .\r\nپس هاشم در كنارى از حرير سرخ خيمه‌اى برپا كرد و سراپرده‌ها بر دور آن زدند ، چون در خيمهء خود قرار گرفت اهل سوق از هر طرف نزد او جمع شدند و متفحّص احوال ايشان گرديدند ، بعد از اطّلاع بر حقيقت حال نايرهء حسد بر كانون سينهء ايشان مشتعل شد زيرا كه سلمى در حسن و جمال و عفّت و آداب و حسن خلق و كمال نادرهء دوران و يگانهء زمان بود .\r\nشيطان به صورت مرد پيرى ممثّل شد به نزد سلمى آمد گفت : من از اصحاب هاشمم ، براى نصيحت و خير خواهى تو آمده‌ام ، اين مرد اگر چه در حسن و جمال به آن مرتبه است كه مشاهده كردى ، ليكن بسيار كم رغبت است به زنان ، و زنى را كه بسيار دوست دارد زياده از دو ماه نگاه نمىدارد ، زنان بسيار خواسته و طلاق داده است ، او را در جنگها شجاعتى نيست و بسيار ترسان است ، سلمى گفت كه : اگر آنچه در حق او مىگوئى راست باشد اگر قلعه‌هاى خيبر را پر از طلا و نقره كند بر او رغبت نخواهم كرد ، ابليس لعين اميدوار شد ، به صورت ديگر از اصحاب هاشم ممثّل شد به نزد سلمى آمد بازمانند آن افسانه‌ها بار ديگر بر او خواند و باز به صورت ثالثى متصوّر شد و آن اكاذيب را اعاده نمود .\r\nپدر سلمى نزد او آمد او را ملول و غمگين يافت ، پرسيد : اى سلمى چرا محزونى ؟\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nامروز هنگام سرور و شادى تو است كه عزّت و سعادت ابدى تو را ميسّر گرديده است ، گفت : اى پدر مىخواهى مرا به شخصى تزويج نمائى كه رغبت به زنان ندارد و طلاق بسيار مىگويد و ترسان است در جنگها ؟ پدر چون اين سخن بشنيد خنديد و گفت : و اللّه اى سلمى اين مرد بر هيچ يك از اين صفات كه ذكر كردى موصوف نيست ، به جود و كرم او مثل مىزنند از بسيارى طعام كه به مردم خورانيده ، و از بسيارى گوشت و استخوان كه براى ايشان شكسته او را هاشم ناميده‌اند ، و هرگز زنى را طلاق نگفته ، و در شجاعت و بسالت مشهور آفاق است ، و در خوش‌خوئى و خوش‌زبانى نظير ندارد ، البتّه آنكه اين سخنان را به تو گفته است شيطان است .\r\nچون روز ديگر سلمى هاشم را ديد از محبّت آن نور كه در جبين او بود بىتاب گرديد ، و رسولى به نزد او فرستاد كه فردا مرا خواستگارى كن و هر مهر كه از تو بطلبند مضايقه مكن كه تو را مساعده مىنمايم از مال خود ، پس روز ديگر هاشم با اصحاب كبار خود به خيمهء پدر سلمى آمدند ، هاشم و مطلّب و پسران عم ايشان در صدر خيمه نشستند و جميع اهل مجلس از حيرت جمال هاشم نظر از وى بر نمىداشتند . مطلّب به سخن در آمد و گفت : اى اهل شرف و كرامت ! مائيم اهل بيت اللّه الحرام و صاحبان مشاعر عظام ، به سوى ما مىشتابند طوايف انام ، خود مىدانيد شرف و بزرگوارى ما را و بر شما ظاهر است نور باهر محمّدى كه حق تعالى آن را مخصوص ما گردانيده است ، و مائيم فرزندان لوي بن غالب ، و آن نور از آدم فرود آمده است تا آنكه به پدر ما عبد مناف رسيده است و از او به برادرم هاشم انتقال يافت ، حق تعالى آن نعمت را به سوى شما فرستاده است ، آمده‌ايم براى او فرزند گرامى شما را خواستگارى نمائيم .\r\nعمرو و پدر سلمى جواب گفتند كه : از براى شماست تحيّت و اكرام و اجابت و اعظام ، ما قبول كرديم خطبهء شما را و اجابت نموديم دعوت شما را ، و ليكن ناچار است از عمل كردن به عادت قديم ما كه مهرى گران براى اين امر ذى شأن مقدّم داريد ، اگر اين عادت قديم در ميان ما نبود من اظهار اين نمىكرديم ، مطلّب گفت : ما صد ناقهء سياه چشم سرخ مو براى شما مىفرستيم .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nابليس كه از جملهء حضّار مجلس بود گريست نزد پدر سلمى آمد و گفت : مهر را زياده كن ، پدر سلمى گفت : اى بزرگواران قدر دختر ما نزد شما همين بود ؟ مطلّب گفت : هزار مثقال طلا نيز مىدهيم ، باز ابليس اشاره كرد به سوى پدر سلمى كه طلب كن زيادتى مهر را ، پدر سلمى گفت : اى جوانان تقصير كرديد در حق ما ، مطلّب گفت : يك خروار عنبر و ده جامهء مصرى و ده جامهء عراقى اضافه كردم ، باز شيطان امر به زيادتى كرد ، پدر سلمى گفت : نزديك آمدى و احسان نمودى باز كرامت فرما ، مطلب گفت : پنج كنيزك هم براى خدمت ايشان مىدهم ، باز شيطان اشاره كرد كه زياده بطلب ، پدر سلمى گفت : اى جوان ! آنچه مىدهى باز به شما برمىگردد ، مطّلب گفت : ده اوقيه مشك و پنج قدح كافور نيز اضافه كردم آيا راضى شديد ؟ باز شيطان خواست كه وسوسه كند ، پدر سلمى فرياد برآورد و گفت : اى پير بد ضمير دور شو كه مرا در اين مجلس خجلت دادى ، پس مطلّب نيز او را زجر كرد و از خيمه بيرون كرد .\r\nيهودان از اين حال با اندوه و مذلّت بيرون رفتند ، پس سركردهء يهودان با پدر سلمى گفت كه : اين مرد پير حكيم‌ترين دانايان شام و عراق است ، چرا از تدبير او بيرون مىروى ، و ما راضى نمىشويم كه دختر خود را به عربى كه از اهل بلاد ما نيست بدهى .\r\nپس چهار صد نفر يهودان كه حاضر بودند شمشيرها بركشيدند و در برابر ايستادند ، و سادات حرم چهل نفر بودند ايشان نيز شمشيرها كشيدند ، مطلّب به سركردهء يهود حمله آورد و هاشم به ابليس لعين حمله كرد ، آن ملعون گريخت ، هاشم به او رسيد او را گرفته بلند كرد بر زمين زد ، چون نور حضرت رسول صلّى اللّه عليه و آله و سلّم بر او تابيد نعره زد مانند بادى از زير دست هاشم بيرون رفت ، هاشم چون نظر به سوى مطلّب كرد ديد كه رئيس يهودان را به دونيم كرده است ، هاشم و اصحاب او بسيارى از يهودان را كشتند ، چون خبر به مدينه رسيد مردان و زنان به آن طرف دويدند ، چون هفتاد نفر از يهودان كشته شد رو به هزيمت نهادند ، و عداوت يهود نسبت به حضرت رسول صلّى اللّه عليه و آله و سلّم محكم شد . پس هاشم گفت : ظاهر شد تأويل خواب من .\r\nپدر سلمى از هاشم و مطلّب التماس نمود كه دست از ايشان برداريد و شادى را به\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاندوه مبدّل مسازيد ، پس هاشم به خيمهء خود مراجعت نمود و اسباب وليمه را مهيّا كرد ، جميع حاضران را اطعام نمود .\r\nپدر سلمى به نزد دختر آمد و گفت : شجاعت هاشم را مشاهده نمودى ، اگر من از او التماس نمىكردم يكى از يهود را زنده نمىگذاشت ، سلمى گفت : اى پدر آنچه خير مرا در آن مىدانى بكن و از ملامت پروا مكن .\r\nپس پدر سلمى به نزد اهل حرم آمد و گفت : اى بزرگواران اندوه و كينه را از سر به در كنيد ، دختر من هديهء شماست و چيزى از شما توقّع ندارم ، مطلّب گفت : آنچه كه گفته‌ايم زياده از آن مىدهيم ، رو كرد به هاشم و گفت : اى برادر ! به آنچه گفته‌ام راضى شدى ؟\r\nگفت : بلى ، پس با يكديگر مصافحه كردند ، پدر سلمى زر بسيار و مشك و عنبر و كافور بسيار و بىشمار بر هاشم و مطلّب و ساير اصحاب ايشان نثار كرد ، همگى بار كردند به مدينه مراجعت نمودند ، در مدينه زفاف آن غرّهء عبد مناف و آن درّ صدف كرامت و عفاف متحقّق شد .\r\nبعد از تحقّق التيام و مشاهدهء اخلاق پسنديدهء آن بدر تمام سلمى آنچه از هاشم به علّت مهر گرفته بود به اضعاف آن رد كرد . و در همان شب در شاهوار نطفهء طيّب عبد المطّلب در صدف رحم طاهرهء سلمى منعقد شد ، و نور محمّدى صلّى اللّه عليه و آله و سلّم از جبين مبين سلمى ساطع گرديد ، اهل يثرب همگى سلمى را براى آن كرامت عظمى تهنيت گفتند ، و از آن نور اظهر حسن و طراوت آن يگانه گوهر بحر عفّت مضاعف گرديد ، زنان مدينه براى مشاهدهء جمال او مىآمدند از نور و ضياء او حيران مىماندند ، به هر درخت و سنگ و كلوخ كه مىگذشت او را ندائى به تحيّت و سلام مىدادند و تهنيت و اكرام مىنمودند ، پيوسته از جانب راست خود صدائى مىشنيد كه « السّلام عليك يا خير البشر » و اين غرايب را به هاشم نقل مىكرد ، از قوم خود اخفا مىنمود تا آنكه در شبى شنيد كه منادى او را ندا كرد كه : بشارت باد تو را كه خدا به تو ارزانى داشت فرزندى را كه بهترين اهل شهرها و صحراهاست ، چون سلمى اين ندا را شنيد ديگر نگذاشت كه هاشم به او نزديكى كند .\r\nو هاشم چند روزى بعد از آن در مدينه ماند و وداع نمود سلمى را ، و گفت : اى سلمى به\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nتو سپردم امانتى را كه حق تعالى به آدم سپرد ، و آدم به شيث سپرد ، پيوسته اكابر دين اين نور مبين را به يكديگر سپرده‌اند تا آنكه اين نور بزرگوار به ما رسيده است و كرامت ما به سبب آن مضاعف گرديد ، اكنون آن نور را به امر الهى به تو سپردم ، از تو عهد و پيمان مىگيرم كه او را حراست و محافظت نمائى ، اگر در غيبت من آن فرزند به ظهور آيد بايد كه نزد تو از ديده گرامىتر و از جان و زندگانى عزيزتر باشد ، و اگر توانى چنان كن كه ديده‌اى بر او نيفتد كه حاسدان و دشمنان او بسيارند خصوصاً يهودان كه عداوت ايشان در اوّل امر ظاهر شد ، و اگر از اين سفر برنگردم و خبر وفات من به تو برسد بايد كه در محافظت و كرامت آن تقصير ننمائى ، چون به سن شباب رسد او را به حرم خدا برگردانى و او را از عموهاى او دور نگردانى كه خانهء خدا خانهء عزّت و نصرت ماست .\r\nسلمى گفت : سخنان تو را شنيدم و به جان قبول كردم ، دلم را از ذكر مفارقت خود به درد آوردى و از خداوند عظيم سؤال مىنمايم كه تو را به زودى به من برگرداند .\r\nپس هاشم با برادر خود و ساير اقارب بيرون آمد ، هاشم رو به سوى ايشان گردانيد و گفت : اى برادران و خويشان ! مرگ راهى است كه هيچ‌كس را از آن چاره نيست ، من از شما غايب مىشوم نمىدانم كه به سوى شما برمىگردم يا نه ، شما را وصيّت مىكنم كه با يكديگر متّفق باشيد و از يكديگر جدا مشويد كه مورث مذلّت و خوارى شما مىگردد نزد پادشاهان و غير ايشان ، دشمنان در عزّت و دولت شما طمع مىكنند ؛ برادرم مطلّب را خليفهء خود مىكنم بر شما زيرا كه او عزيزترين خلق است نزد من ، اگر وصيّت مرا بشنويد و او را پيشواى خود دانيد و كليدهاى كعبه و سقايت زمزم و علم جدّ ما نزار و آنچه از كرامتهاى پيغمبران به ما رسيده است به او تسليم نماييد ، فيروز و سعادتمند مىگرديد ؛ ديگر وصيّت مىكنم شما را در حق فرزندى كه در رحم سلمى است كه او را شأن عظيم و مرتبهء بزرگ خواهد بود ، پس در هيچ باب مخالف قول من مكنيد ، ايشان گفتند : شنيديم گفتار تو را ، و اطاعت كرديم فرمودهء تو را ، و ليكن دلهاى ما را به وصيّت خود شكستى .\r\nپس هاشم به جانب شام متوجّه شد ، چون به مقصد خود رسيد و متاع خود را فروخت\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو امتعهء مناسب خريد و تحفه‌ها و هديه‌ها براى سلمى تحصيل كرد ، خواست به جانب مدينه سفر كند او را عارضه‌اى رو داد از رفيقان بازماند ، روز ديگر مرض بر او سنگين شد ، پس به رفقا و غلامان خود گفت : علامات مرگ را در خود مشاهده مىنمايم گويا مرا از اين درد رهائى نيست ، برگرديد به سوى مكّه ، چون به مدينه برسيد سلام مرا به سلمى برسانيد او را تعزيت بگوئيد ، در باب فرزند من به او وصيّت نمائيد كه من غمى به غير آن فرزند ارجمند ندارم .\r\nپس بعد از دو روز كه آثار موت بر او ظاهر گرديد و عساكر ارتحال نزد او متواتر رسيد فرمود : مرا بنشانيد ، دواتى و كاغذى طلبيد ، بعد از نام جناب ايزدى نوشت : اين نامه‌اى است كه بندهء ذليل نوشته است در وقتى كه فرمان مولاى او به او رسيده بود كه بار بندد از نشئهء فانى دنيا به سوى نشئهء باقى عقبى ، امّا بعد اين نامه را در وقتى نوشتم كه جان من در كشاكش مرگ بود ، هيچ‌كس را از مرگ گريزى نيست ، اموال خود را به سوى شما فرستادم كه در ميان خود بالسويّه قسمت نمائيد ، آن كريمه كه از شما دور است و نور شما با اوست عزّت شما در نزد اوست ، يعنى سلمى را فراموش مكنيد ، وصيّت مىكنم شما را به احترام فرزند او و رعايت حق او ، و فرزندان مرا سلام برسانيد ، پيام و سلام مرا به سلمى برسانيد و بگوئيد كه آه آه من از قرب وصال او سير نشدم و به ديدار فرزند ارجمند خود بهره‌مند نگرديدم ، سلام من و رحمت خدا بر شما باد تا روز قيامت .\r\nپس نامه را پيچيد و به مهر خود مزيّن گردانيد ، به ايشان سپرد و گفت : مرا بخوابانيد ، چون خوابيد نظر به سوى آسمان افكند و گفت : مدارا كن اى رسول پروردگار من به حق نور مصطفى صلّى اللّه عليه و آله و سلّم كه من حامل آن بودم ، چون اين را بگفت به آسانى به عالم بقا رحلت نمود گويا چراغى بود خاموش شد ، پس آن جناب را تجهيز و تغسيل و تكفين نمودند ، در غرهء شام آن معدن كرم و انعام را دفن كردند و به جانب مكّه روان شدند .\r\nچون به مدينه رسيدند صدا به نالهء « وا هاشماه » بلند كردند ، از استماع اين صداى وحشت‌زا زنان و مردان مدينه از خانه‌ها بيرون دويدند ، سلمى و پدر و خويشان جامه‌ها دريدند ، سلمى فرياد برآورد . وا هاشماه ! كرم و عزّت از موت تو مردند ، كه خواهد بود بعد\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاز تو براى فرزندى كه او را نديدى و ميوهء او را نچيدى ؟\r\nپس سلمى شمشير هاشم را كشيد ، شتران و اسبان او را پى كرد و قيمت همه را از مال خود تسليم كرد و با وصىّ او گفت : مطلّب را از من دعا برسان كه من بر عهد برادر تو هستم ، و مردان بعد از او بر من حرامند .\r\nچون غلامان و اموال هاشم به مكّه رسيدند زنان مكّه موها پريشان كرده گريبان دريدند ، آسمان و زمين بر ايشان گريستند ، چون وصيّتنامهء هاشم را گشودند مصيبت ايشان تازه شد ، به وصيّت او مطلّب را رئيس و پيشواى خود نمودند و علم نزار و كليدهاى كعبه و سقايت زمزم و رفادهء حاجيان حرم و كمان اسماعيل و نعلين شيث و پيراهن ابراهيم و انگشتر نوح و ساير مكارم انبياء عليهم السّلام همه را به مطلّب تسليم كردند .\r\nچون هنگام وضع حمل سلمى شد المى كه زنان را مىباشد به او نرسيد ، ناگاه صداى هاتفى شنيد كه اى زينت زنان بنى نجار پرده بر فرزند خود بياويز ، از ديدهء نظاره‌كنان او را مستور دار كه اهل جميع اقطار از او سعادتمند گردند ، چون صداى منادى را شنيد درها بست و پرده‌ها آويخت و كسى را از حال خود مطّلع نگردانيد .\r\nناگاه ديد حجابى از نور بر او زده شد از زمين تا آسمان ، تا شياطين نزديك او نيايند ، پس شيبة الحمد متولّد شد ، و نور محمّدى صلّى اللّه عليه و آله و سلّم از او ساطع گرديد ، در ساعت تبسّم نمود ، و چون او را در بر گرفت موى سفيدى در سر او ديد ، بدان سبب او را « شيبة الحمد » نام كردند ، سلمى ولادت خود را پنهان كرد ، تا يك ماه كسى بر ولادت او مستحضر نشد ، بعد از يك ماه كه قبايل و زنان اقارب مطّلع شدند به تهنيت او آمدند از غرايب احوال آن مولود متعجّب شدند .\r\nچون دوماهه شد به راه افتاد ، يهودان كه او را مىديدند از اندوه و كينهء او بىتاب مىشدند زيرا كه مىدانستند آن نور كه از جبين او ساطع است نور پيغمبرى است كه ايشان را خواهد كشت و دينشان را بر طرف خواهد كرد ، چون هفت سال از عمر شريف او منقضى شد جوانى شد در نهايت قوّت و شوكت ، بارهاى گران را برمىداشت و اطفال را به دست برمىداشت بر زمين مىزد .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nپس مردى از قبيلهء بنى حارث براى حاجتى داخل مدينه شد ، ناگاه نظرش بر طفلى افتاد كه مانند پارهء ماه نور از او ساطع است و با جمعى از كودكان بازى مىكند ، پس نزد ايشان ايستاد در تماشاى حسن و صورت و سيرت او حيران گرديد و گفت : زهى سعادتمند كسى كه تو در ديار او باشى ، او بازى مىكرد و مىگفت : منم فرزند زمزم و صفا پسر هاشم ، همين بس است براى شرف من .\r\nپس آن مرد نزديك آمد و گفت : اى جوان چه نام دارى ؟ گفت : منم شيبه پسر هاشم پسر عبد مناف ، پدرم مرد ، عموهاى من جفا كردند ، مرا با مادر و خالوى خود در اين غربت مانده‌ايم ، تو از كجا آمده‌اى اى عم من ؟ گفت : از مكّه آمده‌ام ، گفت : چون به سلامت به مكّه برگردى و فرزندان عبد مناف را ببينى سلام من به ايشان برسان و بگو رسالتى دارم به سوى شما از طفل يتيمى كه پدرش مرده و عموهايش به او جفا كردند ، اى فرزندان عبد مناف زود فراموش كرديد وصيّت هاشم را و ضايع كرديد نسل او را ، هر نسيم كه از سوى مكّه مىوزد شميم شما را از آن مىشنوم و در آرزوى مواصلت شما شبها به روز مىآورم .\r\nآن مرد از استماع اين رسالت گريان شد ، به سرعت تمام به جانب مكّه روان شد ، چون به مجلس اولاد عبد مناف در آمد بعد از تحيّت و سلام گفت : اى اكابر و اشراف و اى فرزندان عبد مناف ! از عزّت خود غافل شده‌ايد و چراغ هدايت خود را در خانهء ديگران افروخته‌ايد ، پس پيام عبد المطلّب را به ايشان رسانيد ، ايشان گفتند : ما ندانستيم كه او به اين مرتبه رسيده است ، آن رسول گفت كه : به خدا سوگند مىخورم كه فصحا در جنب فصاحت او لالند ، و عقلا در مكالمهء او عاجزند ، خورشيد حسن و جمال است ، و نور ديدهء اهل فضل و كمال است .\r\nپس مطلّب در همان مجلس مركب طلبيد و سوار شد ، تنها عنان عزيمت به صوب مدينه معطوف گردانيد ، به سرعت تمام خود را رسانيد ، چون داخل شد شيبة الحمد را ديد كه با كودكان بازى مىكند ، پس او را به نور محمّدى صلّى اللّه عليه و آله و سلّم شناخت ، ديد كه سنگى عظيم برداشته است مىگويد : منم فرزند هاشم كه مشهور است به عظايم ، چون مطلّب اين سخن\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nرا شنيد ناقه را خوابانيد و گفت : نزديك من بيا اى يادگار برادر من ، پس شيبه به سوى او دويد و گفت : كيستى تو كه دلم به سوى تو مايل گرديد ، گمان مىبرم كه يكى از اعمام من تو باشى ، گفت : منم مطلّب عموى تو ، او را در بر گرفت مىبوسيد و مىگريست .\r\nپس گفت : اى نور يادگار برادر ! مىخواهى تو را به شهر پدر و عموهاى تو كه خانهء تو است ببرم ؟ گفت : بلى مىخواهم ، پس مطلّب سوار شد و شيبه را با خود سوار كرد به سوى مكّه روان شد ، پس شيبه گفت : اى عم من به سرعت برو كه مىترسم خويشان مادرم مطلع شوند و شجاعان قبيلهء اوس و خزرج با ايشان موافقت كنند و نگذارند كه مرا بيرون برى ، مطلّب گفت : اى فرزند برادر ! غم مخور كه خداى تعالى كفايت شرّ ايشان مىنمايد .\r\nچون يهودان مطّلع شدند كه شيبه با عم خود مطلّب تنها روانهء مكّه شده‌اند طمع كردند در قتل ايشان ، يكى از رؤساى يهود كه او را « وهبه » مىگفتند پسرى داشت « لاطيه » نام ، روزى لاطيه بيرون آمد كه با اطفال بازى كند ، شيبه استخوان شترى را گرفت بر سر او زد سرش را شكست و گفت : اى فرزند يهوديه اجلت نزديك شده است ، به زودى خانه‌هاى شما خراب خواهد شد ، چون اين خبر به پدر او رسيد در غايت خشمناك گرديد ، و اين كينه علاوهء كينهء قديم ايشان شد .\r\nچون اين خبر را شنيد ندا كرد در ميان يهود كه : اى گروه يهودان ! آن پسر كه از او مىترسيديد با عم خود تنها رفته است ، پس او را دريابيد و هلاك كنيد و از شرّ او ايمن گرديد ، هفتاد نفر يهود اسلحه بر خود درست كردند و از عقب ايشان روان شدند .\r\nپس در شب چون صداى سم ستوران ايشان به سمع مطلّب رسيد گفت : اى فرزند برادر ! رسيد به ما آنها كه از ايشان حذر مىكرديم ، شيبه گفت كه : اين راه را بگردان اى عم من ، مطلّب گفت : نور جبين تو راهنماى آن گمراهان خواهد شد ، به هر سو كه رويم به ما خواهند رسيد ، شيبه گفت : روى مرا بپوشان شايد كه آن نور مخفى گردد ، پس مطلّب جامه را سه ته كرد و به روى شيبه آويخت ، پس آن نور باز ساطع بود تفاوتى نكرد ، و گفت : اى فرزند برادر ! اين نور خورشيد جمال تو نور خدائى است به گل نمىتوان اندود ، كسى آن را پنهان نمىتواند نمود ، تو را شأنى بزرگ و قدر عظيم نزد حق تعالى هست ، آن خداوند\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nكه آن نور را به تو عطا كرده هر محذور را از تو دفع خواهد كرد .\r\nپس يهودان به ايشان رسيدند ، شيبه به عم خود گفت كه : مرا فرود آور تا قدرت الهى را به تو بنمايم ، چون بر زمين رسيد بر روى خاك به سجده افتاد روى بر خاك ماليد و گفت :\r\nاى پروردگار نور و ظلمت ، و گردانندهء هفت فلك را رفعت ، و قسمت كنندهء روزيهاى هر امّت ، سؤال مىكنم از تو به حق شفيع روز جزا و نور بزرگوارى كه سپرده‌اى به ما كه رد نمائى از ما مكر دشمنان را ، هنوز دعاى او تمام نشده بود كه خيل يهود به نزد ايشان رسيدند ، در برابر ايشان صف كشيدند ، به قدرت الهى مهابت عظيم از شيبه و از عم او بر ايشان مستولى شد ، و از روى تملّق و مدارا گفتند : اى بزرگواران نيكوكردار ما به قصد ضرر شما نيامده‌ايم ، و ليكن مىخواهيم شيبه را به سوى مادرش برگردانيم كه چراغ شهر ماست و مايهء بركت و نعمت ماست ، شيبه گفت : از شما به غير كينه و مكر چيزى نمىبينم ، چون قدرت الهى بر شما ظاهر شده است اين سخن مىگوئيد .\r\nپس يهودان خائف و مخذول برگشتند ، چون قدرى راه رفتند لاطيه پسر وهبه به ايشان گفت : مگر نمىدانيد كه اين گروه معدن سحرند ما را جادو كردند ، بياييد تا پياده برگرديم و ايشان را دفع كنيم ، پس شمشيرهاى آبدار كشيدند و به جانب آن دو بزرگوار برگرديدند ، چون به نزديك ايشان رسيدند مطلّب گفت : اكنون مطلب شما ظاهر شد و جهاد شما واجب گرديد ، پس مطلّب كمان خود را گرفت و به چند تير چند جوان ايشان را به جهنّم فرستاد ، پس ايشان همگى به يك‌دفعه حمله آوردند ، مطلّب نام خدا برد و با ايشان مجادله مىكرد ، شيبه مىگريست و تضرّع مىكرد به درگاه قادر ذو الجلال ، تا آنكه غبارى از دور پيدا شد ، صهيل اسبان ، و قعقعهء سلاح شجاعان به گوش ايشان رسيد ، چون نزديك رسيدند مطلّب ديد كه سلمى با پدر خود و چهار صد نفر از شجاعان اوس و خزرج به طلب شيبه آمده‌اند ، چون سلمى ديد كه يهودان با مطلّب مشغول محاربه‌اند بانگ زد بر ايشان كه واى بر شما اين چه كردار است ، پس لاطيه رو به هزيمت نهاد ، مطلّب گفت : به كجا مىروى اى دشمن خدا ؟ شمشيرى زد و او را به دونيم كرد ، شجاعان اوس و خزرج رو آوردند بر يهود ، احدى از ايشان بيرون نرفتند .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nپس رو آوردند به مطلّب ، و مطلّب شمشير برهنه در دست داشت ، پس سلمى بر فرزند خود ترسيد و قبيلهء خود را از قتال منع كرد ، خطاب نمود با مطلّب كه : كيستى تو كه مىخواهى فرزند شير را از مادر خود جدا كنى ، مطلّب گفت : من آنم كه مىخواهم شرف او را بر شرف ، و عزّت او را بر عزّت بيفزايم ، بر او مهربانترم از شما و اميدوارم كه حق تعالى او را صاحب حرم و پيشواى امم گرداند ، منم عموى او مطلّب .\r\nپس سلمى گفت : مرحبا خوش آمدى ، چرا از من رخصت نطلبيدى در بردن فرزند من ؟ من شرط كرده‌ام بر پدر او كه چون فرزندى به هم رسد از من جدا نكند ، پس سلمى با فرزند خود شيبه گفت كه : اى فرزند گرامى ! اختيار با تو است اگر مىخواهى با عم خود برو و اگر مىخواهى با من برگرد ، شيبه چون سخن مادر خود را شنيد سر به زير افكند قطرات اشك فرو ريخت ، و گفت : اى مادر مهربان از مخالفت تو ترسانم و مجاورت خانهء خدا را خواهانم ، اگر رخصت مىفرمائى مىروم و اگر نه برمىگردم .\r\nپس سلمى گريست و گفت : خواهش تو را بر خواهش خود اختيار كردم ، و به ضرورت درد مفارقت تو را بر خود گذاشتم ، پس مرا فراموش مكن و خبرهاى خود را از من بازمگير ، او را در بر گرفت و وداع نمود ، با مطلّب گفت : اى فرزند عبد مناف ! امانتى كه برادرت به من سپرده بود به سوى تو تسليم كردم ، پس از او محافظت نما ، چون هنگام تزويج او شود زنى كه مناسب او باشد در عزّت و نجابت و شرف تحصيل كن .\r\nمطلّب گفت : اى كريمهء بزرگوار ! كرم كردى و احسان نمودى ، تا زنده‌ايم حق تو را فراموش نخواهيم كرد .\r\nپس مطلّب شيبه را رديف خود نمود و به جانب مكّه متوجّه شد ، چون آفتاب جمال شيبه از درّه‌هاى مكّه طالع گرديد پرتو نور او بر كوههاى مكّه و كعبه تابيد ، آن روشنى حيرت اهل مكّه گرديد از خانه‌ها بيرون شتافتند ، چون مطلّب را ديدند پرسيدند كه : اين كيست كه با خود آورده‌اى ؟ براى مصلحت گفت : بندهء من است ، به اين سبب شيبه را عبد المطلّب ناميدند ، پس او را به خانه آورد و مدّتى امر او را مخفى داشت ، مردم از نور او تعجّب مىنمودند و نمىدانستند كه او جدّ حضرت رسول صلّى اللّه عليه و آله و سلّم خواهد بود .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nپس امر او در ميان قريش عظيم شد ، در هر امر از او بركت مىيافتند ، و در هر مصيبت و بليّه‌اى پناه به او مىبردند ، و در هر قحط و شدّت متوسّل به نور حضرت رسول صلّى اللّه عليه و آله و سلّم مىشدند ، حق تعالى دفع آن شدايد از ايشان مىنمود ، و معجزات باهرات از آن نور ظاهر مىگرديد « 1 »  .\r\n\r\n","description":"","footnote":" ( 1 ) بحار الأنوار 15 / 33 - 65 . ","page_name":" 63 ","page_number":63},
  {"content":"\r\n\r\n\r\nفصل سوّم در بيان ولادت با سعادت آن حضرت و تاريخ او\r\nبدان كه اجماع علماى اماميّه منعقد است بر آنكه ولادت با سعادت آن حضرت در هفدهم ماه ربيع الأوّل شد ، اكثر مخالفان در دوازدهم مىدانند ، و نادرى از مخالفان در هشتم يا دهم ماه مزبور قائل شده‌اند ، و شاذّى از ايشان گفته‌اند كه : در ماه مبارك رمضان واقع شد .\r\nمحمّد بن يعقوب كلينى رحمه اللّه گفته است كه : ولادت آن حضرت در وقتى شد كه دوازده شب از ماه ربيع الاوّل گذشته بود ، در سالى كه فيل آوردند براى خراب كردن كعبه ، و به حجارهء سجّيل معذّب شدند ، در روز جمعه وقت زوال ؛ به روايت ديگر : نزد طلوع فجر پيش از بعثت به چهل سال ، و مادرش به آن حضرت حامله شد در ايّام تشريق نزد جمرهء وسطى ، در منزل عبد اللّه بن عبد المطلّب ، ولادت آن حضرت در مكّهء معظّمه شد در شعب ابى طالب در خانهء محمّد بن يوسف در زاويهء برابر از جانب چپ كسى كه داخل خانه شود ، و خيزران آن حجره را از آن خانه بيرون انداخت آن را مسجد كرد كه مردم نماز كنند . تمام شد كلام كلينى « 1 »  .\r\nگويا در تعيين روز ولادت تقيّه فرموده موافق مشهور ميان مخالفان بيان كرده است .\r\nو در كتاب عُدَدِ قويّه گفته است : ولادت آن حضرت نزد طلوع صبح روز جمعه هفدهم\r\n\r\n","description":"","footnote":" ( 1 ) كافى 1 / 439 . ","page_name":" 64 ","page_number":64},
  {"content":"\r\n\r\nماه ربيع الاوّل شد بعد از پنجاه و پنج روز از هلاك اصحاب فيل يا چهل و پنج روز بعد از آن ، يا سى سال بعد از آن ؛ بعضى گفته‌اند : در همان روز بود ، اشهر آن است كه در همان سال بود ، و عامه گفته‌اند : در روز دوشنبه بود ، گويند : هفت سال از پادشاهى انوشيروان مانده بود ، بعضى گفته‌اند : در زمان پادشاهى هرمز فرزند انوشيروان بود .\r\nو طبرى گفته است كه : چهل و دو سال از پادشاهى انوشيروان گذشته بود ، و مؤيّد اين قول است آن روايت مشهور كه حضرت رسول صلّى اللّه عليه و آله و سلّم فرمود : متولّد شدم در زمان پادشاه عادل ؛ و گويند كه : موافق بيستم شباط رومى بوده .\r\nبعضى گويند : غرّه يا بيستم يا بيست و هشتم نيسان رومى بوده ، و هفدهم دى ماه فرس بود ، و عقرب از منازل قمر طالع بود .\r\nابو معشر گفته است : طالع ولادت آن حضرت در بيستم جدى بود ، زحل و مشترى در عقرب بودند ، و مرّيخ در خانهء خود بود در حمل ، و آفتاب در شرف بود در حمل ، و زهره در حوت بود در شرف ، و عطارد نيز در حوت بود ، و قمر در اوّل ميزان ، و رأس در جوزا بود ، و ذنب در قوس بود ؛ و در خانهء خود متولّد شد ، پس حضرت آن خانه را به عقيل بن أبى طالب بخشيد ، و عقيل آن را فروخت به محمّد بن يوسف برادر حجّاج ، و او ضميمهء خانهء خود كرد ، چون زمان هارون شد خيزران مادر او آن خانه را جدا كرد از خانهء محمّد بن يوسف و مسجد كرد ، الحال به همان حالت باقى است ، مردم به زيارت مىروند « 1 »  .\r\nابن بابويه عليه الرحمه گفته است كه : حامله شد مادر آن حضرت به او در شب جمعه هجدهم شهر جمادى الآخر « 2 »  .\r\nابن بابويه به سند معتبر روايت كرده است از ابو طالب عليه السّلام كه : عبد المطلب گفت : شبى در حجر اسماعيل خوابيده بودم ، ناگاه خواب غريبى ديدم برخاستم ، در راه يكى از كاهنان مرا ديد كه مىلرزم و موهاى سرم بر دوشم متحرّك است ، چون آثار تغيّر در من مشاهده كرد گفت : چه مىشود بزرگ عرب را كه رنگش چنين متغيّر گرديده است ؟ آيا\r\n\r\n","description":"","footnote":" ( 1 ) بحار الأنوار 15 / 249 .  ( 2 ) بحار الأنوار 15 / 251 . ","page_name":" 65 ","page_number":65},
  {"content":"\r\n\r\nحادثه‌اى از حوادث دهر او را رو داده است ؟\r\nگفتم : بلى امشب در حجر خوابيده بودم ، در خواب ديدم كه درختى از پشت من روئيد ، چندان بلند گرديد كه سرش به آسمان رسيد ، و شاخه‌هايش مشرق و مغرب را گرفت ، نورى از آن درخت ساطع گرديد كه هفتاد برابر نور آفتاب بود ، عرب و عجم را ديدم كه سجده مىكردند براى آن درخت ، پيوسته عظمت و نور آن در تزايد بود ، و گروهى از قريش مىخواستند آن درخت را بكنند چون نزديك مىرفتند جوانى از همه نيكوتر و پاكيزه‌جامه‌تر ايشان را مىگرفت و پشتهاى ايشان را مىشكست ، و ديده‌هايشان را مىكند ، پس دست بلند كردم كه شاخه‌اى از شاخه‌هاى آن را بگيرم ، آن جوان صدا زد مرا و گفت : تو را از آن بهره‌اى نيست ، گفتم : درخت از من است و من از آن بهره‌اى ندارم ؟ گفت : بهره‌اش از آن گروهى است كه در آن آويخته‌اند ، پس هراسان از خواب برآمدم .\r\nچون كاهن اين خواب را شنيد رنگش متغيّر شد و گفت : اگر راست مىگوئى از صلب تو فرزندى بيرون خواهد آمد كه مالك مشرق و مغرب گردد و پيغمبر شود ، پس عبد المطلّب گفت : اى ابو طالب سعى كن كه آن جوان كه يارى او نمود تو باشى ، پس ابو طالب پيوسته بعد از فوت آن حضرت آن خواب را ذكر مىكرد و مىگفت : و اللّه آن درخت ابو القاسم امين بود « 1 »  .\r\nمؤلّف گويد : ظاهرش آن است كه آن جوان تعبيرش أمير المؤمنين عليه السّلام باشد .\r\nابن شهر آشوب روايت كرده است : چون بر مأمون وفور علم حكيم ايزدخواه در علم نجوم ظاهر شد ، روزى به او گفت : تو با اين علم و زيركى چرا ايمان نمىآورى به پيغمبر ما ؟ گفت : چگونه ايمان بياورم به او و حال آنكه دروغ او بر من ظاهر گرديده است زيرا كه او گفته است : من خاتم پيغمبرانم ، اين را دروغ مىدانم ، چون در طالعى متولّد شده است كه هر كه در آن طالع متولّد شود مىبايد پيغمبر باشد .\r\nپس يكى از حكما كه حاضر بود جواب داد : ما از طالع او مىدانيم كه او راستگو است\r\n\r\n","description":"","footnote":" ( 1 ) كمال الدين 173 ؛ امالى شيخ صدوق 216 . ","page_name":" 66 ","page_number":66},
  {"content":"\r\n\r\nزيرا كه حكما اتّفاق كرده‌اند كه طالع مشترى و عطارد و زهره و مرّيخ است ، هر فرزندى كه به آن طالع متولّد شود مىبايد كه همان ساعت بميرد ، و اگر بماند البتّه پيش از روز هفتم مىميرد ، آن پيغمبر به آن طالع متولّد شد و شصت و سه سال زندگانى كرد ، اين علاوهء ساير معجزات اوست ، پس او اقرار كرد و مسلمان شد ، مأمون او را « ايزدخواه » و « ما شاء اللّه » نام كرد .\r\nپس نظر مشترى علامت علم و حكمت و زيركى و فطنت و سياست و رياست آن حضرت بود ، و نظر عطارد نشانهء لطافت و ظرافت و ملاحت و فصاحت و حلاوت اوست ، و نظر زهره دليل صباحت و شادى و بشاشت و حسن و طيب و جمال و بها و غنج و دلال اوست ، و نظر مرّيخ دلالت مىكند بر شجاعت و جلادت و قتال و قهر و غلبه و محاربهء آن حضرت ، پس حق تعالى جمع كرد در آن حضرت جميع مدايح را .\r\nبعضى از منجّمان گفته‌اند : طالع ولادت پيغمبران سنبله و ميزان است ، و طالع حضرت رسول صلّى اللّه عليه و آله و سلّم ميزان بود .\r\nبعضى گفته‌اند كه : طالع آن حضرت سماك رامح بود « 1 »  .\r\nو ابن بابويه رحمه اللّه به سند معتبر از عبد الله بن عبّاس روايت كرده است كه عبّاس پدر او گفت كه : چون براى پدرم عبد المطلّب برادرم عبد الله عليه السّلام متولّد شد ، در روى او نورى ديدم مانند نور آفتاب ، پس پدرم گفت : اين پسر را شأنى بزرگ خواهد بود ، پس شبى در خواب ديدم كه از بينى عبد اللّه مرغى سفيد بيرون آمد ، پرواز كرد تا به مشرق و مغرب عالم رسيد ، پس برگشت تا بر بام كعبه نشست ، پس همهء قريش او را سجده كردند ، پس در آن مرغ به حيرت مىنگريستم ، ناگاه نورى شد ميان زمين و آسمان ، و مشرق و مغرب را فرو گرفت ، چون بيدار شدم از كاهنه‌اى كه در بنى مخزوم بود پرسيدم ، گفت : اى عبّاس اگر راست باشد خواب تو مىبايد كه از پشت عبد اللّه پسرى بيرون آيد كه اهل مشرق و مغرب تابع او گردند .\r\nعبّاس گفت : بعد از اين خواب پيوسته در فكر امر عبد اللّه بودم تا وقتى كه آمنه را\r\n\r\n","description":"","footnote":" ( 1 ) مناقب ابن شهر آشوب 1 / 181 . ","page_name":" 67 ","page_number":67},
  {"content":"\r\n\r\nبه عقد خود در آورد ، و او جميله‌ترين زنان قريش بود ، چون عبد الله به رحمت الهى و اصل شد حضرت رسول صلّى اللّه عليه و آله و سلّم از آمنه متولّد گشت ، ديدم نورى از ميان دو ديدهء او لامع بود ، چون او را در بر گرفتم بوى مشك از او شنيدم ، مانند نافهء مشك خوشبو گرديدم .\r\nپس آمنه مرا خبر داد كه چون مرا درد زائيدن گرفت و شديد شد ، صداهاى بسيار شنيدم از خانه‌اى كه در آن بودم كه به سخن آدميان شباهت نداشت ، و علمى از سندس بهشت ديدم كه بر قصبى از ياقوت آويخته بودند كه ميان زمين و آسمان را پر كرده بود ، و نورى ديدم كه از سر مبارك آن حضرت ساطع شد كه آسمان را روشن كرد ، و قصرهاى شام را ديدم كه از بسيارى نور مانند شعله آتشى شده بودند و در دور خود مرغان بسيار مانند اسفرود مىديدم كه بالها گشوده بودند بر دور من .\r\nشعيرهء اسديّه را ديدم كه گذشت و مىگفت : اى آمنه چه‌ها خواهند ديد كاهنان و بتها از اين فرزند تو ، و جوان بلندى را ديدم كه از همه كس بلندتر و سفيدتر و نيكوتر بود ، گمان كردم كه او عبد المطلّب است ، پس نزديك من آمد و فرزندم را گرفت و آب دهانش را در دهان او ريخت ، طشتى از طلا داشت كه با زمرّد مرصّع كرده بودند ، و شانه‌اى از طلا داشت ، پس شكم آن حضرت را شكافت و دلش را بيرون آورد و شكافت ، نقطهء سياهى از ميان آن دل منوّر بيرون آورد انداخت ، پس كيسه‌اى بيرون آورد از حرير سبز و آن را گشود و در ميان آن كيسه گياهى بود مانند ذريرهء سفيد ، پس آن دل مقدّس را از آن پر كرد و به جاى خود گذاشت و دست بر شكم مباركش كشيد ، و با آن حضرت سخن گفت و او جواب گفت ، من سخن ايشان را نفهميدم مگر آنكه گفت : در امان و حفظ و حمايت خدا باش ، به تحقيق كه پر كردم دلت را از ايمان و علم و حلم و يقين و عقل و شجاعت ، توئى بهترين بشر ، خوشا حال كسى كه تو را متابعت نمايد ، و واى بر كسى كه تو را مخالفت كند .\r\nپس كيسه‌اى ديگر بيرون آورد از حرير سفيد و سرش را گشود ، انگشترى بيرون آورد بر ميان دو كتف مباركش زد كه نقش گرفت ، پس گفت كه : امر كرده است مرا پروردگار من\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nكه من بدمم در تو از روح القدس ، پس او دميد و پيرهنى بر او پوشانيد و گفت : اين امان تو است از آفتهاى دنيا ، اى عبّاس اينها بود كه به ديده‌هاى خود ديدم ، عبّاس گفت :\r\nكتفهايش را گشودم و نقش مهر را خواندم ، و پيوسته اين احوال را پنهان مىداشتم تا آنكه از خاطرم محو شد ، بعد از آنكه به شرف اسلام مشرّف شدم حضرت رسول صلّى اللّه عليه و آله و سلّم به خاطر من آورد « 1 »  .\r\nايضاً به سند معتبر از حضرت صادق عليه السّلام روايت كرده است كه : ابليس لعنه اللّه به هفت آسمان بالا مىرفت گوش مىداد و اخبار سماويّه را مىشنيد ، چون حضرت عيسى عليه السّلام متولّد شد او را از سه آسمان منع كردند تا چهار آسمان بالا مىرفت ، و چون حضرت رسول صلّى اللّه عليه و آله و سلّم متولّد شد او را از همهء آسمانها منع كردند ، و شياطين را به تيرهاى شهاب از ابواب سماوات راندند .\r\nپس قريش گفتند : مىبايد وقت گذشتن دنيا و آمدن قيامت باشد كه ما مىشنيديم كه اهل كتاب ذكر مىكردند ، پس عمر بن اميّه كه داناترين اهل جاهليّت بود گفت : نظر كنيد اگر ستاره‌هاى معروف كه به آنها هدايت مىيابند مردم و به آنها مىشناسند زمانهاى زمستان و تابستان را ، اگر يكى از آنها بيفتد بدانيد كه وقت آن است كه جميع خلق هلاك شوند ، و اگر آنها به حال خودند و ستاره‌هاى ديگر ظاهر مىشود ، پس امر غريبى مىبايد حادث شود .\r\nصبح آن روز كه آن حضرت متولّد شد هر بتى كه در هر جاى عالم بود به رو در افتاده بودند ، و ايوان كسرى يعنى پادشاه عجم بلرزيد ، و چهارده كنگرهء آن افتاد ، و درياچهء ساوه كه آن را مىپرستيدند فرو رفت و خشك شد - همان است كه نمك شده است ، نزديك كاشان است - و وادى سماوه كه سالها بود كسى آب در آن نديده بود آب در آن جارى شد ، و آتشكدهء فارس كه هزار سال خاموش نشده بود در آن شب خاموش شد ، و داناترين علماى مجوس در آن شب در خواب ديد كه شتر صعبى چند اسبان عربى را مىكشيد و از دجله گذشته و داخل بلاد ايشان شدند ، و طاق كسرى از ميانش شكست دو حصّه شد ، و\r\n\r\n","description":"","footnote":" ( 1 ) كمال الدين 175 ، امالى شيخ صدوق 217 . ","page_name":" 69 ","page_number":69},
  {"content":"\r\n\r\nآب دجله شكافته شد در قصر او جارى شد .\r\nو نورى در آن شب از طرف حجاز ظاهر شد و در عالم منتشر گرديد پرواز كرد تا به مشرق رسيد ، تخت هر پادشاهى در آن صبح سرنگون شده بود ، جميع پادشاهان در آن روز لال بودند سخن نمىتوانستند گفت ، علم كاهنان بر طرف شد و سحر ساحران باطل شد ، هر كاهنى كه بود ميان او و همزادى كه داشت خبرها به او مىگفت جدائى افتاد ، و قريش در ميان عرب بزرگ شدند ، ايشان را آل اللّه مىگفتند زيرا كه ايشان در خانهء خدا بودند .\r\nو آمنه عليها السّلام گفت كه : و اللّه كه چون پسرم به زمين رسيد دستها را بر زمين گذاشت ، سر به سوى آسمان بلند كرد و به اطراف آسمان نظر كرد ، پس از او نورى ساطع شد كه همه چيز را روشن كرد ، به سبب آن نور قصرهاى شام را ديدم ، در ميان آن روشنى صدائى شنيدم كه قائلى مىگفت كه : زائيدى بهترين مردم را ، پس او را محمّد صلّى اللّه عليه و آله و سلّم نام كن .\r\nچون آن حضرت را به نزد عبد المطّلب آوردند ، او را در دامن گذاشت گفت : حمد مىگويم و شكر مىكنم خداوندى را كه عطا كرد به من اين پسر خوشبو را كه در گهواره بر همهء اطفال سيادت و بزرگوارى دارد ، پس او را تعويذ نمود به نامهاى اركان كعبه شعرى چند در فضائل آن حضرت فرمود ، در آن وقت شيطان در ميان اولاد خود فرياد كرد تا همه نزد او جمع شدند گفتند : چه چيز تو را از جا برآورده است اى سيّد ما ؟ گفت : واى بر شما ، از اوّل شب تا حال احوال آسمان و زمين را متغيّر مىيابم ، مىبايد كه حادثهء عظيمى در زمين واقع شده باشد كه تا عيسى به آسمان رفته است مثل اين واقع نشده است ، پس برويد بگرديد و تفحّص كنيد كه چه امر غريب حادث شده است ؟ پس متفرّق شدند و گرديدند و برگشتند و گفتند : چيزى نيافتيم .\r\nآن ملعون گفت : استعلام اين كار من است ، پس فرو رفت در دنيا و جولان كرد در تمام دنيا تا به حرم رسيد ديد كه ملائكه اطراف حرم را فرا گرفته‌اند ، چون خواست كه داخل شود ملائكه بر او بانگ زدند ، پس برگشت و كوچك شد مانند گنجشكى از جانب كوه حرا داخل شد ، جبرئيل گفت : برگرد اى ملعون ! گفت : اى جبرئيل يك حرف از تو\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nسؤال مىكنم بگو كه امشب چه واقع شده است در زمين ؟ جبرئيل گفت : محمّد صلّى اللّه عليه و آله و سلّم كه بهترين پيغمبران است امشب متولّد شده است ، پرسيد كه : آيا مرا در او بهره‌اى هست ؟ گفت : نه ، پرسيد : آيا در امّت او بهره‌اى دارم ؟ گفت : بلى ؛ ابليس راضى شد « 1 »  .\r\nدر حديث ديگر روايت كرده است كه آمنه رضي اللّه عنها گفت كه : چون حامله شدم به رسول خدا صلّى اللّه عليه و آله و سلّم هيچ اثر حمل در خود نيافتم ، و آن حالات كه زنان را در حمل عارض مىشود مرا عارض نشده ، در خواب ديدم كه شخصى در نزد من آمد و گفت : حامله شدى به بهترين مردمان ، چون وقت ولادت شد به آسانى متولّد شد كه آزارى به من نرسيد ، دستهاى خود را پيشتر بر زمين گذاشت و فرود آمد ، هاتفى مرا ندا كرد كه به زمين گذاشتى بهترين بشر را ، پس او را پناه ده به خداوند يگانهء صمد از شرّ هر ظالمى و صاحب حسد « 2 »  .\r\nبه روايت ديگر گفت كه : چون او را به زمين گذارى بگو : « اعيذه بالواحد ، من شرّ كل حاسد ، و كل خلق مارد ، يأخذ بالمراصد ، في طرق الموارد ، من قائم و قاعد » پس آن حضرت در روزى آن قدر نمو مىكرد كه ديگران در هفته آن قدر نمو كنند ، و در هفته آن قدر نمو مىكرد كه ديگران در ماه آن قدر نمو كنند « 3 »  .\r\nايضاً روايت كرده است از ليث بن سعد كه گفت : من نزد معاويه بودم و كعب الأحبار حاضر بود ، من از او پرسيدم كه چگونه يافته‌ايد صفت ولادت حضرت رسالت پناه صلّى اللّه عليه و آله و سلّم را در كتابهاى خود ؟ آيا فضيلتى براى عزّت آن حضرت يافته‌ايد ؟ پس كعب ملتفت شد به سوى معاويه كه ببيند او راضى است به گفتن يا نه ، پس حق تعالى به زبان معاويه جارى كرد كه : بگو اى ابو اسحاق آنچه ديده و مىدانى .\r\nكعب گفت : من هفتاد و دو كتاب خوانده‌ام كه همهء آنها از آسمان فرود آمده است ، و\r\n\r\n","description":"","footnote":" ( 1 ) امالى شيخ صدوق 235 .  ( 2 ) كمال الدين 196 .  ( 3 ) بحار الأنوار 15 / 271 . ","page_name":" 71 ","page_number":71},
  {"content":"\r\n\r\nصحف دانيال را خوانده‌ام ، در همهء آنها ذكر ولادت آن حضرت و ولادت عترت او هست ، بدرستى كه نام او معروف است در همهء كتابها ، در هنگام ولادت هيچ پيغمبرى ملائكه نازل نشدند به غير عيسى عليه السّلام و احمد صلّى اللّه عليه و آله و سلّم ، و حجابهاى بهشت را نزدند براى زنى به غير از مريم و آمنه ، و ملائكه موكّل نشدند بر زنى در وقت حامله بودن به غير از مادر مسيح عليه السّلام و مادر احمد صلّى اللّه عليه و آله و سلّم .\r\nو علامت حمل آن حضرت آن بود كه شبى كه آمنه به آن حضرت حامله شد ، منادى ندا كرد در آسمانهاى هفت‌گانه كه بشارت باد شما را كه درّ شاهوار نطفهء خاتم انبياء در صدف عصمت و جلالت قرار گرفت ، در جميع زمينها و درياها مژدهء مسرّت ثمره را ندا كردند ، در زمين هيچ رونده و پرنده‌اى نماند كه بر ولادت آن حضرت مطلع نگرديد ، در شب ولادت با سعادت آن جناب هفتاد هزار قصر از مرواريد تر بنا كردند و آنها را قصور ولادت ناميدند ، و جميع بهشتها را زينت نمودند و ندا كردند كه شاد شو و بر خود ببال كه پيغمبر دوستان تو متولّد گرديد ، پس بهشت خنديد و تا قيامت خندان است .\r\nشنيدم كه يكى از ماهيان دريا كه آن را « طموسا » مىگويند ، سيّد و بزرگ ماهيان است ، هفتصد هزار دم دارد و بر پشت او هفتصد هزار گاو راه مىروند كه هر گاوى از دنيا بزرگ‌تر است ، و هر يك از آنها هفتاد هزار شاخ دارند از زمرّد سبز ، و آن ماهى از رفتار آنها خبردار نمىشود ، و آن ماهى براى شادى ولادت آن جناب به حركت آمد ، اگر حق تعالى او را ساكن نمىگردانيد هرآينه زمين سرنگون مىشد .\r\nشنيدم كه در آن روز هيچ كوه نماند كه كوه ديگر را بشارت نداد ، و همه صدا به لا إله الّا اللّه بلند كردند و جميع كوهها خاضع شدند نزد أبو قبيس براى كرامت محمّد صلّى اللّه عليه و آله و سلّم ، جميع درختها تقديس حق تعالى كردند با شاخه‌ها و ميوه‌ها به شادى ولادت آن حضرت وزيدند ، در ميان آسمان و زمين هفتاد عمود از انواع نورها كه هيچ‌يك به ديگرى شبيه نبود ، و روح حضرت آدم عليه السّلام را بشارت ولادت آن حضرت دادند ، پس هفتاد برابر حسن او مضاعف شد ، در آن وقت تلخى مرگ از كام او بيرون رفت ، و حوض كوثر در بهشت به اضطراب در آمد و هفتاد هزار قصر از درّ و ياقوت بيرون افكند براى نثار\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nولادت آن حضرت . و شيطان را به زنجيرها بستند ، چهل روز او را در قلعه محبوس كردند و عرش او را چهل روز در آب غرق كردند ، بتها همه سرنگون شدند ، فرياد وا ويلاه از آنها بلند شد ، صدائى از كعبه شنيده شد كه اى آل قريش آمد به سوى شما بشارت دهنده به ثوابها ، و ترساننده از عذابها ، و با اوست عزّت ابد و سودمندى بزرگ ، اوست خاتم پيغمبران .\r\nما در كتابها يافته‌ايم كه عترت او بهترين مردمند ، بعد از او مردم در امانند از عذاب خدا مادام كه در دنيا احدى از ايشان بر زمين راه مىرود .\r\nمعاويه گفت : اى ابو اسحاق عترت او كيستند ؟ گفت : فرزندان فاطمه ، معاويه رو ترش نمود و لبهاى خود را به دندان گزيد دست بر ريش نجس خود مىماليد ، پس كعب گفت : ما يافته‌ايم صفت آن دو فرزند پيغمبر را كه شهيد خواهند شد ، و آنها دو فرزند فاطمه‌اند ، خواهند كشت ايشان را بدترين خلق خدا ! معاويه گفت : كه خواهد كشت ايشان را ؟ گفت : مردى از قريش ! پس معاويه بىتاب شد و گفت : برخيزيد ، پس ما برخاستيم « 1 »  .\r\nايضاً به سند معتبر از حضرت صادق عليه السّلام روايت كرده است كه : فاطمه بنت اسد مادر حضرت امير المؤمنين على عليه السّلام به نزد ابو طالب عليه السّلام آمد و او را بشارت داد به ولادت حضرت رسول صلّى اللّه عليه و آله و سلّم ، و غرايب بسيار نقل كرد ، ابو طالب گفت : سى سال صبر كن كه براى تو هم فرزندى به هم خواهد رسيد كه مثل اين فرزند باشد در همهء كمالات به غير از پيغمبرى « 2 »  .\r\nو شيخ كلينى به سند معتبر ديگر از آن حضرت روايت كرده است : در هنگام ولادت حضرت رسول صلّى اللّه عليه و آله و سلّم فاطمه بنت اسد نزد آمنه حاضر بود ، پس يكى از ايشان به ديگرى گفت : آيا مىبينى آنچه من مىبينم ؟ ديگرى گفت : چه مىبينى ؟ گفت : اين نور ساطع كه ما بين مشرق و مغرب را فرا گرفته است ، پس در اين سخن بودند كه ابو طالب عليه السّلام در آمد به\r\n\r\n","description":"","footnote":" ( 1 ) امالى شيخ صدوق 481 .  ( 2 ) معانى الأخبار 403 . ","page_name":" 73 ","page_number":73},
  {"content":"\r\n\r\nايشان گفت : چه تعجّب داريد ؟ فاطمه خبر آن نور را ذكر كرد ، ابو طالب او را گفت :\r\nمىخواهى تو را بشارتى دهم ؟ گفت : بلى ، ابو طالب گفت : از تو فرزندى به هم خواهد رسيد كه وصىّ اين فرزند خواهد بود « 1 »  .\r\nايضاً روايت كرده است كه : ابو طالب عقيقه كرد در روز هفتم ولادت آن حضرت ، و آل ابو طالب را طلبيد ، از او سؤال نمودند كه اين چه طعام است ؟ گفت : عقيقهء احمد است ، گفتند : چرا او را احمد نام كردى ؟ گفت : زيرا كه اهل آسمان و زمين او را ستايش خواهند كرد .\r\nايضاً كلينى و شيخ طوسى رضي اللّه عنهما به سندهاى معتبر روايت كرده‌اند از حضرت امام محمّد باقر و امام جعفر صادق عليه السّلام : در شبى كه حضرت رسول متولّد شد يكى از علماى اهل كتاب در آن روز آمد به سوى مجلس قريش كه اشراف ايشان حاضر بودند ، و در ميان ايشان هشام و وليد پسرهاى مغيره و عاص بن هشام و ابو وجزة بن أبي عمرو بن اميّه و عتبة بن ربيعه بود ، گفت : آيا امشب در ميان شما فرزندى متولّد شده است ؟ گفتند :\r\nنه ، گفت : مىبايد فرزندى متولّد شده باشد كه نامش احمد باشد ، در او علامتى مىبايد باشد كه به رنگ خزى كه به سياهى مايل باشد و هلاك اهل كتاب خصوصاً يهود بر دست او خواهد بود ، شايد شده باشد و شما مطّلع نشده باشيد .\r\nچون متفرّق شدند از آن مجلس ، سؤال كردند ، شنيدند كه پسرى براى عبد الله بن عبد المطلّب متولّد شده است ، پس آن مرد را طلب كردند ، گفتند : بلى پسرى در ميان ما متولّد شده است ، پرسيد كه : پيش از آنكه من به شما بگويم يا بعد از آن ؟ گفتند : پيشتر ، گفت : پس مرا ببريد به نزد او تا در او نظر كنم ، چون به نزد آمنه رفتند گفتند : بيرون آور فرزند خود را تا بر او نظر كنيم .\r\nگفت : و اللّه كه فرزند من به روش فرزندان ديگر نيامد ، دستها را بر زمين انداخت و سر به سوى آسمان بلند كرد ، نورى از او ساطع شد كه قصرهاى بصرى را از شام ديدم ، و هاتفى از ميان هوا صدا زد كه : زائيدى سيّد امّت را ، پس بگو « اعيذه بالواحد من شرّ كل\r\n\r\n","description":"","footnote":" ( 1 ) كافى 8 / 302 . ","page_name":" 74 ","page_number":74},
  {"content":"\r\n\r\nحاسد » او را محمّد نام كن .\r\nپس آن مرد گفت : او را بيرون آور تا او را ببينم ، چون آمنه آن حضرت را آورد آن مرد در او نظر كرد پشت دوشش را گشود مهر نبوّت را ديد بيهوش افتاد ، پس آن حضرت را گرفتند و به آمنه دادند گفتند : خدا مبارك گرداند فرزند تو را ، چون آن مرد به هوش بازآمد گفتند : چه شد تو را ؟ گفت : پيغمبرى از بنى اسرائيل بر طرف شد تا قيامت ، اين است و اللّه آن كه ايشان را هلاك كند ، چون ديد كه قريش از خبر او شاد شدند گفت : و اللّه كه سطوتى به شما بنمايد كه اهل مشرق و مغرب ياد كنند « 1 »  .\r\nابن شهر آشوب رحمه اللّه و صاحب كتاب انوار و غير ايشان روايت كرده‌اند : آمنه گفت كه :\r\nچون نزديك شد ولادت حضرت رسالت پناه صلّى اللّه عليه و آله و سلّم دهشتى بر من غالب شد ، پس ديدم مرغ سفيدى را كه بال خود را بر دل من كشيد تا خوف از من زايل شد ، پس زنان ديدم مانند نخل در بلندى كه داخل شدند و از ايشان بوى مشك و عنبر مىشنيدم و جامه‌هاى ملوّن بهشت در بر كرده بودند با من سخن مىگفتند ، سخنان مىشنيدم كه به سخن آدميان شبيه نبود ، و در دستهاى ايشان كاسه‌ها بود از بلور سفيد ، و شربتهاى بهشت در آن كاسه‌ها بود ، گفتند : بياشام اى آمنه از اين شربتها ، بشارت باد تو را به بهترين گذشتگان و آيندگان محمّد مصطفى صلّى اللّه عليه و آله و سلّم .\r\nپس از آن شربتها بياشاميدم ، نورى كه در رويم بود مشتعل گرديد ، و سراپاى مرا فرو گرفت ، ديدم چيزى مانند ديباى سفيد كه ميان زمين و آسمان را پر كرده بود ، صداى هاتفى را شنيدم كه مىگفت : بگيريد عزيزترين مردم را ، و مردانى چند ديدم كه در هوا ايستاده بودند و ابريقها در دست داشتند ، مشرق و مغرب زمين را ديدم و علمى ديدم از سندس بر ياقوت سرخ بسته بودند ، و بر بام كعبه نصب كرده بودند ، ميان آسمان و زمين را گرفته بودند .\r\nچون آن حضرت بيرون آمد رو به كعبه به سجده افتاد ، و دستها به سوى آسمان بلند كرد با حق تعالى مناجات مىگفت ، ابرى سفيد ديدم كه از آسمان فرود آمد تا آنكه آن\r\n\r\n","description":"","footnote":" ( 1 ) كافى 8 / 300 . ","page_name":" 75 ","page_number":75},
  {"content":"\r\n\r\nحضرت را فرو گرفت ، پس هاتفى ندا كرد كه : بگردانيد محمّد را به مشرق و مغرب زمين و درياها تا همهء خلايق او را به نام و صفت و صورت بشناسند .\r\nپس ابر بر طرف شد ، و ديدم آن حضرت را در جامه‌اى پيچيده از شير سفيدتر ، و در زيرش حرير سبز گسترده‌اند ، و سه كليد از مرواريد تر در دست داشت ، گوينده مىگفت كه : محمّد گرفت كليدهاى نصرت و سودمندى و پيغمبرى را . پس ابر ديگر آمد و آن حضرت را از ديدهء من پنهان كرد زياده از مرتبهء اوّل ، و نداى ديگر شنيدم كه :\r\nبگردانيد محمّد را به مشرق و مغرب ، و عرض كنيد او را بر روحانيان جن و انس و مرغان و درندگان ، و عطا كنيد به او صفاى آدم ، و رقّت نوح ، و خلد ابراهيم ، و زبان اسماعيل ، و جمال يوسف ، و بشارت يعقوب ، و صداى داود ، و زهد يحيى ، و كرم عيسى عليهم السّلام را .\r\nچون ابر گشوده شد حرير سفيدى ديدم كه در دست دارد ، و بسيار محكم پيچيده‌اند ، شنيدم گوينده مىگفت كه : محمّد جميع دنيا را در تصرّف خود گرفت ، پس هيچ چيز نماند مگر آنكه در تصرّف او داخل شد ، و سه نفر ديدم كه از نور و صفات به مرتبه‌اى بودند كه گويا خورشيد از روى ايشان طالع بود ، و در دست يكى ابريقى بود از نقره و نافهء مشكى ، و در دست ديگرى طشتى بود از زمرّد سبز ، و آن طشت چهار جانب داشت ، و به هر جانب مرواريدى منصوب بود ، و قائلى مىگفت كه : اين دنياست بگير اى دوست خدا ، پس ميانش را گرفت ، گوينده گفت كه : كعبه را اختيار كرد و گرفت ، و در دست سيم حرير سفيدى بود پيچيده ، پس او را گشود و انگشترى از ميان آن بيرون آورد كه شعاع آن ديده‌ها را حيران مىكرد ، پس آن حضرت را هفت مرتبه شست به آن آبى كه در ابريق بود ، و آن انگشتر را بر ميان دو كتف او زد كه نقش گرفت ، و با او سخن گفت ، حضرت جواب او گفت ، پس آن حضرت را دعا كرد ، و هر يك او را ساعتى در ميان بال خود گرفتند ، و آن كه آنها نسبت به آن حضرت كرد « رضوان » خازن بهشت بود ، پس روانه شد و به جانب آن حضرت ملتفت شد و گفت : بشارت باد تو را اى مايهء عزّت دنيا و\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nآخرت « 1 »  .\r\nبه سند ديگر روايت كرده است كه : عبد المطلّب در شب ولادت آن جناب نزديك كعبه خوابيده بود ، ناگاه ديد كه خانهء كعبه با همهء اركانش از زمين كنده شد و به جانب مقام ابراهيم به سجده افتاد ، پس راست شد گفت : اللّه اكبر پروردگار محمّد مصطفى ، پروردگار من الحال مرا پاك گردانيد از انجاس مشركان و ارجاس كافران ، پس بتها بلرزيدند و بر رو در افتادند ، ناگاه ديدم كه مرغان همه به سوى كعبه جمع شدند و كوههاى مكّه به جانب كعبه مشرف شدند و ابرى سفيد ديدم كه در برابر حجرهء آمنه ايستاده است .\r\nعبد المطلّب گفت : پس به سوى خانهء آمنه دويدم و گفتم : من آيا خوابم يا بيدار ؟ گفت :\r\nبيدار ، گفتم : نورى كه در پيشانى تو بود چه شد ؟ گفت : به آن فرزند است كه از من جدا شد و مرغى چند او را از من گرفته‌اند به دست من نمىگذارند ، و اين ابر براى ولادت او بر من سايه افكنده است ، گفتم : بياور فرزند مرا تا ببينم ، گفت : تا سه روز تو را نخواهند گذاشت كه ببينى ، پس من شمشير خود را كشيدم و گفتم : فرزند مرا بيرون آور و اگر نه تو را مىكشم ، گفت : در حجره است تو دانى و او ، چون رفتم كه داخل حجره شوم مردى بيرون آمد و گفت : برگرد كه احدى از فرزندان آدم او را نمىبيند تا همهء ملائكه او را زيارت بكنند ، پس بر خود بلرزيدم و برگشتم « 2 »  .\r\nروايت كرده است : آن حضرت ختنه كرده و ناف بريده متولّد شد ، عبد المطّلب مىگفت : اين فرزند مرا شأنى بزرگ هست « 3 »  .\r\nاز حضرت امير المؤمنين عليه السّلام روايت كرده است كه : چون آن حضرت متولّد شد بتها كه بر كعبه گذاشته بودند همه بر رو در افتادند ، چون شام شد اين ندا از آسمان رسيد كه « جاء الحق و زهق الباطل ان الباطل كان زهوقا » و جميع عالم در آن شب روشن شد ، هر سنگ و كلوخى و درختى كه بود خنديد ، آنچه در آسمانها و زمينها بود تسبيح خدا گفتند ، شيطان\r\n\r\n","description":"","footnote":" ( 1 ) مناقب ابن شهر آشوب 1 / 53 .  ( 2 ) مناقب ابن شهر آشوب 1 / 55 .  ( 3 ) مناقب ابن شهر آشوب 1 / 59 . ","page_name":" 77 ","page_number":77},
  {"content":"\r\n\r\nمىگريخت و مىگفت : بهترين امّتها و بهترين خلايق و گرامىترين بندگان و بزرگترين عالميان محمّد صلّى اللّه عليه و آله و سلّم است « 1 »  .\r\nشيخ طبرسى عليه الرحمه در كتاب احتجاج روايت كرده است از حضرت امام موسى كاظم عليه السّلام كه : چون حضرت رسول صلّى اللّه عليه و آله و سلّم از شكم مادر بر زمين آمد ، دست چپ را بر زمين گذاشت ، و دست راست را به سوى آسمان بلند كرد ، و لبهاى خود را به توحيد به حركت آورد ، از دهان مباركش نورى ساطع شد كه اهل مكّه قصرهاى بصرى و اطراف آن را از شام ديدند ، و قصرهاى سرخ يمن و نواحى آن را و قصرهاى سفيد اصطخر فارس و حوالى آن را ديدند .\r\nو در شب ولادت آن حضرت دنيا روشن شد تا آنكه جن و انس و شياطين ترسيدند و گفتند : در زمين امر غريبى حادث شده است ، و ملائكه را ديدند كه فرود مىآمدند و بالا مىرفتند فوج فوج ، و تسبيح و تقديس خدا مىكردند ، و ستاره‌ها به حركت آمدند و در ميان هوا مىريختند ، اينها علامات ولادت آن حضرت بود .\r\nابليس لعين خواست كه به آسمان رود ، به سبب آن غرايب كه مشاهده كرده زيرا كه او را جائى بود در آسمان سيّم كه او و ساير شياطين گوش مىدادند به سخن ملائكه ، چون رفتند كه حقيقت واقعه معلوم كنند ايشان را به تيرهاى شهاب زدند براى ولادت و پيغمبرى آن حضرت « 2 »  .\r\nابن بابويه و غير او روايت كرده‌اند كه : در شب ولادت قرين السعادت حضرت رسالت پناه صلّى اللّه عليه و آله و سلّم بلرزيد ايوان كسرى ، و چهارده كنگرهء آن ريخت ، و درياچهء ساوه فرو رفت و آتشكدهء فارس كه مىپرستيدند خاموش شد ، و اعلم علماى فارس در خواب ديد كه شتر صعبى چند مىكشيدند اسبان عربى را تا آنكه از دجله گذشتند و در بلاد عجم منتشر شدند ، چون كسرى اين احوال غريبه را مشاهده نمود تاج بر سر گذاشت و بر تخت خود نشست ، امراء و اركان دولت خود را جمع كرد ، ايشان را خبر داد به آنچه ديده بود . پس در\r\n\r\n","description":"","footnote":" ( 1 ) مناقب ابن شهر آشوب 1 / 58 .  ( 2 ) احتجاج 1 / 529 . ","page_name":" 78 ","page_number":78},
  {"content":"\r\n\r\nاثناى اين حال نامه‌اى رسيد مشتمل بر خبر خاموش شدن آتشكدهء فارس ، پس غم و اندوه كسرى مضاعف شد ، عالم ايشان گفت : اى پادشاه ! من نيز خواب غريبى ديده‌ام ، و خواب خود را نقل كرد ، گفت : اين خواب تعبيرش چيست ؟ گفت : مىبايد حادثه‌اى در ناحيهء مغرب واقع شده باشد .\r\nپس كسرى نامه‌اى به نعمان بن المنذر پادشاه عرب نوشت كه عالمى از علماى عرب را به سوى من فرست كه مىخواهم مسأله غامضى از او سؤال كنم ، چون نامه به نعمان رسيد عبد المسيح بن عمرو غسانى را فرستاد ، چون حاضر شد وقايع را به او نقل كرد ، عبد المسيح گفت : مرا علم اين خواب و اسرار اين واقعه نيست و ليكن خالوى من سطيح كه در شام مىباشد تعبير اين غرايب را مىداند ، كسرى گفت : برو از او سؤال كن و براى من خبر بياور .\r\nچون عبد المسيح به مجلس سطيح حاضر شد او مشرف بر موت شده بود ، سلام كرد جواب نشنيد ، پس شعرى چند خواند مشتمل بر آنكه از راه دور آمده‌ام براى سؤالى از نزد بزرگى ، و تعب بسيار كشيده‌ام ، اكنون از جواب نااميدم ، سطيح چون شعر او را شنيد ديده‌هاى خود را گشود گفت : عبد المسيح بر شترى سوار شده‌اى طى مراحل نموده‌اى به سوى سطيح آمده‌اى ، در هنگامى كه نزديك است كه منتقل گردد به ضريح ، او را فرستاده است پادشاه بنى ساسان براى لرزيدن ايوان ، و منتفى شدن نيران ، و خواب ديدن اعلم علماى ايشان ، و خشك شدن درياچه ساوه ، اى عبد المسيح ! وقتى كه بسيار شود تلاوت قرآن ، و مبعوث شود پيغمبرى ، و عصاى كوچكى در دست داشته باشد ، و رودخانهء سماوه پرآب شود ، و بحيرهء ساوه خشك شود ، ملك شام و عجم از تصرّف ملك ايشان به در رود ، و به عدد كنگره‌هاى قصر كسرى كه ريخته است ، پادشاهى خواهند كرد ، بعد از آن پادشاهى ايشان زايل خواهد شد ، هر چه شدنى است البتّه واقع مىشود .\r\nاين را گفت و دار فانى را وداع كرد ، پس عبد المسيح سوار شد و به سرعت تمام خود را به پادشاه عجم رسانيد و سخنان سطيح را نقل كرد ، كسرى گفت : چهارده نفر ما پادشاهى\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nكنند زمان بسيارى خواهد گذشت ، پس ده كس ايشان در مدّت چهار سال منقرض شدند و باقى ايشان تا امارت عثمان پادشاهى كردند و مستأصل شدند ؛ سطيح در سيل العرم متولّد شده بود و تا زمان پادشاهى ذو نواس زنده ماند ، و آن زياده از سى قرن بود كه هر قرنى سى سال است يا زياده « 1 »  .\r\nقطب راوندى روايت كرده است كه : از ابن عبّاس پرسيدند از احوال سطيح ، گفت :\r\nحق تعالى او را خلق كرده بود گوشتى تنها كه او را بر روى جريده‌هاى درخت خرما مىگذاشتند ، و به هركجا كه مىخواستند نقل مىكردند ، هيچ استخوان و عصب در بدن او نبود به غير از سر و گردن ، و از پاها تا چنبرهء گردن او را مىپيچيدند چنان كه جامه را مىپيچند ، و هيچ عضوى از او حركت نمىكرد به غير از زبان او ، چون خواستند كه او را به مكّه آورند چنبرى از جريدهء نخل بافتند و او را بر روى او انداختند و به مكّه آوردند ، پس چهار نفر از قريش نزد او آمدند و گفتند : ما به زيارت تو آمده‌ايم به سبب آنچه به ما رسيده است از وفور علم تو ، پس خبر ده ما را به آنچه در زمان ما و بعد از ما خواهد بود .\r\nسطيح گفت : اى گروه عرب ! نزد شما علم و فهم نيست ، و از عقب شما گروهى هم خواهند رسيد كه انواع علم را طلب خواهند كرد ، و بتها را خواهند شكست ، و عجم را خواهند كشت ، و غنيمتها طلب خواهند كرد ، گفتند : اى سطيح ! چه جماعت خواهند بود ايشان ؟ گفت : به حق خانهء صاحب اركان از عقب شما فرزندان به هم خواهند رسيد كه خداوند رحمان را به يگانگى خواهند پرستيد و ترك عبادت شيطان و بتان خواهند كرد ، پرسيدند كه : از نسل كه خواهند بود ؟ گفت : از نسل شريف‌ترين اشراف عبد مناف ، گفتند :\r\nاز كدام بلد بيرون خواهند آمد ؟ گفت : به حق خداوندى كه باقى است تا ابد بيرون نخواهد آمد مگر از اين بلد ، و هدايت خواهد كرد مردم را به راه رشد و صلاح ، و عبادت خواهد كرد خداوند يگانه را به فيروزى و فلاح « 2 »  .\r\n\r\n","description":"","footnote":" ( 1 ) كمال الدين 91 .  ( 2 ) خرايج 1 / 127 . ","page_name":" 80 ","page_number":80},
  {"content":"\r\n\r\nسيّد ابن طاووس رضى اللّه عنه روايت كرده است به سند خود از وهب بن منبه كه : كسرى پادشاه عجم سدّى بر دجله بسته بود و مال بسيارى در آن خرج كرده و طاقى در آنجا براى خود ساخته بود كه كسى مانند آن بنا نديده بود ، و آن مجلس ديوان او بود كه تاج مىپوشيد و بر تخت مىنشست و سيصد و شصت نفر از ساحران و كاهنان و منجّمان در مجلس او حاضر مىشدند ، و در ميان ايشان مردى بود از منجّمان عرب كه او را « سايب » مىگفتند و « باذان » حاكم يمن براى او فرستاده بود ، و در احكام خود خطا كم مىكرد ، هر امرى كه پادشاه را پيش مىآمد كاهنان و ساحران و منجّمان خود را مىطلبيد ، از مفرّ و چارهء آن امر از او سؤال مىنمود .\r\nچون حضرت رسول صلّى اللّه عليه و آله و سلّم متولّد شد - و به روايتى مبعوث شد - صبحى برخاست ديد كه طاق ملكش از ميان شكسته است و در دجله ريخته شده است ، و بر قصرش آب جارى گرديده است ، گفت : پادشاهى من در هم شكست ، بسيار محزون شد ، منجّمان و كاهنان را طلبيد واقعه را به ايشان نقل كرد گفت : فكرى كنيد و تفحّص نمائيد سبب اين حادثه را براى من بيان كنيد .\r\nسايب نيز در ميان آنها بود ، چون بيرون آمدند از هر راه فكر كردند و تأمّل نمودند چيزى بر ايشان ظاهر نشد ، و راههاى دانش خود را از راه كهانت و نجوم و غير آن بر خود مسدود يافتند ، ديدند كه سحر ساحران ، و كهانت كاهنان ، و احكام منجّمان باطل شده است ، سايب در آن شب بر روى تلى نشسته بود ، و در آن حال حيران مانده بود ، ناگاه برقى ديد كه از جهت حجاز لامع گرديد و پرواز كرد تا به مشرق رسيد ، چون صبح شد نظر كرد به زير پاى خود ناگاه باغ سبزى به نظرش آمد و گفت : مقتضاى آنچه مىبينم آن است كه از طرف حجاز پادشاهى ظاهر خواهد شد كه پادشاهى او به مشرق برسد ، و زمين به سبب آن آبادان شود زياده از زمان هر پادشاهى .\r\nچون كاهنان و منجّمان با يكديگر نشستند گفتند : مىدانيم كه باطل شدن سحرها و كهانتهاى ما و مسدود شدن راههاى علم ما نيست مگر براى حدوث امر آسمانى ، مىبايد براى پيغمبرى باشد كه مبعوث شده است يا خواهد شد ، و پادشاهى اين ملوك به سبب او\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nبر طرف خواهد شد ، و اگر اين حكم را به كسرى بگوئيم ما را خواهد كشت ، بايد كه اين را از او اخفا نمائيم تا از جهتى ديگر شايع شود .\r\nپس آمدند به نزد كسرى گفتند : ما نظر كرديم چنان يافتيم كه ساعتى كه بناى سدّ دجله و قصر تو را در آن گذاشته‌اند از ساعت نحسى بوده است ، غلط كرده‌اند در حساب ، به اين سبب چنين خراب شد ، بايد ساعت نيكى اختيار كرد و در آن ساعت بنا كرد تا چنين نشود .\r\nپس ساعتى اختيار كردند ، و در آن ساعت سدّ دجله را بنا كردند ، و در مدّت هشت ماه تمام كردند ، مال بىحساب در آن خرج كردند ، چون فارغ شدند ساعتى اختيار كردند ، بر بام قصر نشست و فرشهاى ملوّن گسترد ، انواع رياحين بر دور خود گذاشت ، چون درست نشست اساس قصرش در هم شكست و به آب فرو رفت ، وقتى از آب او را بيرون آوردند كه اندك رمقى از او مانده بود ، پس منجّمان و كاهنان را جمع كرد قريب به صد نفر ايشان را گردن زد ، گفت : من شما را مقرّب خود گردانيده‌ام و اموال فراوان به شما مىدهم و شما با من بازى مىكنيد و مرا فريب مىدهيد .\r\nايشان گفتند : اى پادشاه ! ما نيز در حساب خطا كرديم چنانچه پيش از ما خطا كرده بودند ، اكنون حساب ديگر مىكنيم ، و بر آن حساب بناى قصر را مىگذاريم ، پس هشت ماه ديگر اموال بىحساب خرج كرد ، بار ديگر قصر را به اتمام رسانيد ، جرأت نكرد كه قرار گيرد ، سواره داخل قصر شد ، باز قصر در هم شكست و به آب نشست ، كسرى غرق شد ، اندك رمقى از او مانده بود كه او را بيرون آوردند .\r\nپس ايشان را طلبيد تهديد بسيار نمود و گفت : همهء شما را مىكشم و اكتاف شما را بيرون مىآورم و شما را در زير پاى فيلان مىاندازم اگر سرّ اين واقعه را به من راست نگوئيد ، گفتند : ايّها الملك ! در اين مرتبه راست مىگوئيم ، چون اين واقعهء هايله را ذكر كردى ، هر يك از ما نظر در كار خود كرديم ، ابواب علم خود را مسدود يافتيم ، دانستيم كه به سبب حادث آسمانى اين امور غريبه رو داده است ، مىبايد پيغمبرى مبعوث شده باشد يا بعد از اين مبعوث شود ، و از خوف كشته شدن به تو اظهار اين امر نتوانستيم نمود ، گفت :\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nواى بر شما بايست اوّل بگوئيد تا من چارهء كار خود بكنم ، پس دست از ايشان و بناى قصر برداشت و برگشت « 1 »  .\r\n\r\n","description":"","footnote":" ( 1 ) تاريخ طبرى 1 / 470 . ","page_name":" 83 ","page_number":83},
  {"content":"\r\n\r\n\r\nفصل چهارم در بيان وصيّت حضرت رسول صلّى اللّه عليه و آله و سلّم و ساير وقايعى كه نزديك ارتحال آن حضرت به عالم قدس واقع شد\r\nشيخ مفيد و شيخ طبرسى روايت كرده‌اند كه : چون حضرت رسول صلّى اللّه عليه و آله و سلّم از حجّة الوداع مراجعت نمود ، بر آن حضرت معلوم شد كه رحلت او به عالم بقا نزديك شده است ، پيوسته در ميان ايشان خطبه مىخواند ، ايشان را از فتنه‌هاى بعد از خود و مخالفت فرموده‌هاى خود حذر مىنمود ، و وصيّت مىفرمود ايشان را كه دست از سنّت و طريقهء او بر ندارند ، و بدعت در دين الهى نكنند ، و متمسّك شوند به عترت و اهل بيت او به اطاعت ، و نصرت و حراست و متابعت ايشان را بر خود لازم دانند ، و منع مىكرد ايشان را از مختلف شدن و مرتد شدن .\r\nمكرّر مىفرمود كه : ايّها النّاس من پيش از شما مىروم ، و شما در حوض كوثر بر من وارد خواهيد شد ، از شما سؤال خواهم كرد كه چه كرديد با دو چيز گران بزرگ كه در ميان شما گذاشتم : كتاب خدا ، و عترت كه اهل بيت منند ، نظر كنيد كه چگونه خلافت من خواهيد كرد در اين دو چيز ، به درستى كه خداوند لطيف خبير مرا خبر داده است كه اين دو چيز از هم جدا نمىشوند تا در حوض كوثر بر من وارد شوند ، به درستى كه اين دو چيز را در ميان شما مىگذارم و مىروم ، پس سبقت مگيريد بر اهل بيت من و پراكنده مشويد از ايشان و تقصير مكنيد در حق ايشان كه هلاك خواهيد شد ، و چيزى تعليم ايشان مكنيد ، به درستى كه ايشان داناترند از شما ، چنين مىيابم شما را كه بعد از من از دين برگرديد و كافر\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nشويد و شمشيرها به روى يكديگر بكشيد ، پس ملاقات كنيد من با على را در لشكرى مانند سيل در فراوانى و سرعت و شدّت ، بدانيد كه علىّ بن ابى طالب عليه السّلام برادر و وصىّ من است ، و قتال خواهد كرد بر تأويل قرآن چنانچه قتال كردم بر تنزيل قرآن ، از اين باب سخنان در مجالس متعدّد مىفرمود .\r\nپس اسامة بن زيد را امير كرد و لشكرى از منافقان و اهل فتنه و غير ايشان براى او ترتيب داد ، امر كرد او را كه با اكثر صحابه بيرون رود به سوى بلاد روم به آن موضعى كه پدرش در آنجا شهيد شده بود ، و غرض حضرت از فرستادن اين لشكر آن بود كه مدينه از اهل فتنه و منافقان خالى شود و كسى با حضرت امير المؤمنين عليه السّلام منازعه نكند تا امر خلافت بر آن حضرت مستقر گردد ، و مردم را مبالغهء بسيار مىفرمود در بيرون رفتن و اسامه را به حرب فرستاد و حكم فرمود كه در آنجا توقّف نمايد تا لشكر بر سر او جمع شوند ، و جمعى را مقرّر فرمود كه مردم را بيرون كنند ، و ايشان را حذر مىفرمود از دير رفتن .\r\nپس در اثناى آن حال آن حضرت را مرضى طارى شد كه به آن مرض به جوار رحمت الهى و اصل گرديد ، چون آن حالت را مشاهده نمود ، دست حضرت امير المؤمنين عليه السّلام را گرفت و متوجّه بقيع گرديد ، اكثر صحابه از پى او بيرون آمدند ؛ فرمودند كه : حق تعالى مرا امر كرده است كه استغفار كنم براى مردگان بقيع ، چون به بقيع رسيد ، گفت : السّلام عليكم اى اهل قبور ، گوارا باد شما را آن حالتى كه صبح كرده‌ايد در آن و نجات يافته‌ايد از محنتهائى كه مردم را در پيش است ، به درستى كه رو كرده است به سوى مردم محنتهاى بسيار مانند پاره‌هاى شب تار .\r\nپس مدّتى ايستاد و طلب آمرزش براى اهل بقيع نمود ، و رو آورد به سوى حضرت امير المؤمنين عليه السّلام ، فرمود : جبرئيل در هر سال قرآن را يك مرتبه بر من عرض مىكرد ، و در اين سال دو مرتبه عرض نمود ، چنين گمان دارم كه اين براى آن است كه وفات من نزديك شده است .\r\nپس فرمود : يا على به درستى كه حق تعالى مرا مخيّر گردانيد بر ميان خزانه‌هاى دنيا و مخلّد بودن در آن يا بهشت ، من اختيار لقاى پروردگار خود كردم ، چون بميرم عورت مرا\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nبپوشان كه هر كه به عورت من نظر كند كور مىشود .\r\nپس به منزل خود مراجعت نمود ، و مرض آن حضرت شديد شد ، بعد از سه روز به مسجد در آمد عصابه بر سر مبارك بسته ، و به دست راست بر دوش امير المؤمنين ، و به دست چپ بر دوش فضل بن عبّاس تكيه فرموده بود تا آنكه بر منبر بالا رفت نشست و فرمود : اى گروه مردم ! نزديك شده است كه من از ميان شما غايب شوم ، هر كه را نزد من وعده‌اى باشد بيايد وعدهء خود را بگيرد ، هر كه را بر من قرضى باشد مرا خبردار گرداند و استيفاى دين خود نمايد ، اى گروه مردم ! نيست ميانهء خدا و ميانهء احدى وسيله‌اى كه به سبب آن خيرى بيابد يا شرّى از او دور گردد مگر عمل به طاعت خدا .\r\nايّها النّاس ! دعوى نكند دعوى كننده‌اى كه من بىعمل رستگار مىگردم ، و آرزو نكند آرزو كننده‌اى كه بىطاعت خدا به رضاى او مىرسم ، به حق آن خداوندى كه مرا به حق به خلق فرستاده است كه نجات نمىدهد از عذاب الهى مگر عمل نيكو يا رحمت حق تعالى ، و اگر من معصيت كنم هرآينه به جهنّم مىروم ، خداوندا آيا رسانيدم رسالت تو را ؟\r\nپس از منبر فرود آمد و با مردم نماز سبكى ادا كرد و به خانهء ام سلمه برگشت ، يك روز يا دو روز در آنجا ماند ، پس عايشه زنان ديگر را راضى كرد و به نزد حضرت آمد و التماس كرد آن حضرت را به خانهء خود برد ، چون به خانهء عايشه رفت مرض آن حضرت شديد شد ، پس بلال هنگام نماز صبح آمد ، در آن وقت حضرت متوجّه عالم قدس بود ، چون بلال نداى نماز را داد حضرت مطّلع شد ، پس عايشه گفت كه : أبو بكر را بگوئيد كه با مردم نماز كند ، و حفصه گفت كه : عمر را بگوئيد كه با مردم نماز كند ، حضرت چون صداى ايشان را شنيد و غرض فاسد ايشان را دانست ، فرمود كه : دست از اين سخنان برداريد كه شما به زنانى مىمانيد كه يوسف را مىخواستند گمراه كنند .\r\nچون حضرت امر كرده بود كه أبو بكر و عمر با لشكر اسامه بيرون روند ، در اين وقت از سخنان عايشه و حفصه يافت كه ايشان براى فتنه و فساد به مدينه برگشته‌اند ، بسيار غمگين شد و با آن شدّت مرض برخاست كه مبادا أبو بكر يا عمر با مردم نماز كنند كه اين باعث شبههء مردم شود ، دست بر دوش امير المؤمنين و فضل بن عبّاس انداخت ، با نهايت\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nضعف و ناتوانى پايهاى خود را مىكشيد تا به مسجد در آمد ، چون نزديك محراب رسيد ديد كه أبو بكر سبقت كرده است و در محراب به جاى آن حضرت ايستاده ، و به نماز شروع كرده است ، پس به دست مبارك خود اشاره كرد كه پس بايست ، خود داخل محراب شد و نشست با مردم نماز را نشسته ادا كرد ، نماز را از سر گرفت و اعتنا نكرد به آنچه أبو بكر كرده بود .\r\nچون سلام نماز گفت به خانه برگشت ، أبو بكر و عمر و جماعتى از مسلمانان را طلبيد فرمود كه : من نگفتم كه شما با لشكر اسامه بيرون رويد ؟ گفتند : بلى يا رسول اللّه گفتى ، فرمود كه : پس چرا امر مرا اطاعت نكرديد ؟ أبو بكر گفت : من بيرون رفتم و برگشتم براى آنكه عهد خود را با تو تازه كنم ، و عمر گفت : يا رسول اللّه من بيرون رفتم و برگشتم براى آنكه نخواستم كه خبر بيمارى تو را از ديگران بپرسم .\r\nپس حضرت رسول صلّى اللّه عليه و آله و سلّم فرمود : روانه كنيد لشكر اسامه را ، و بيرون رويد با لشكر اسامه ، خدا لعنت كند كسى را كه تخلّف نمايد از لشكر اسامه ، سه مرتبه اين سخن را فرمود و مدهوش شد از تعب رفتن به مسجد و برگشتن ، و از حزن و اندوهى كه عارض شد آن حضرت را به سبب آنچه مشاهده نمود از اطوار ناپسنديدهء منافقان ، و دانست از نيّتهاى فاسد ايشان .\r\nپس مسلمانان بسيار گريستند ، و صداى گريه و نوحه از زنان و فرزندان آن حضرت بلند شد ، و شيون از مردان و زنان مسلمانان برخاست ، پس حضرت چشم مبارك گشود و به سوى ايشان نظر كرد فرمود كه : بياوريد از براى من دواتى و كتف گوسفندى تا بنويسم از براى شما نامه‌اى كه گمراه نشويد هرگز .\r\nپس يكى از صحابه برخاست كه دوات و كتف را بياورد ، عمر گفت : برگرد كه اين مرد هذيان مىگويد ، و بيمارى بر او غالب شده است ، ما را كتاب خدا بس است ؛ پس اختلاف كردند آنها كه در آن خانه بودند ، بعضى گفتند : قول قول عمر است ، و بعضى گفتند كه : قول قول رسول خدا صلّى اللّه عليه و آله و سلّم است ، و گفتند : در چنين حالى چگونه مخالفت حضرت رسول خدا صلّى اللّه عليه و آله و سلّم روا باشد ؟\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nپس بار ديگر پرسيدند كه : آيا بياوريم آنچه طلب كردى يا رسول اللّه ؟ فرمود : بعد از اين سخنان كه من از شما شنيدم مرا حاجتى به آن نيست ، و ليكن وصيّت مىكنم شما را كه با اهل بيت من سلوك كنيد و رو از ايشان نگردانيد ؛ ايشان برخاستند « 1 »  .\r\nمؤلّف گويد كه : اين حديث دوات و قلم در صحيح بخارى « 2 »  و مسلم « 3 »  و ساير كتب معتبرهء اهل سنّت مذكور است به طرق متعدّده ، چنين روايت كرده‌اند ايشان از ابن عبّاس كه او گريست آن قدر كه آب ديده‌اش سنگريزهء مسجد را تر كرد ، و مىگفت كه : روز پنجشنبه و چه روز پنجشنبه ، روزى كه درد رسول خدا صلّى اللّه عليه و آله و سلّم شديد شد و گفت : بياوريد دواتى و كتفى تا بنويسم از براى شما كتابى كه گمراه نشويد بعد از آن هرگز ، پس نزاع كردند در اين ، و سزاوار نبود كه نزاع كنند در حضور پيغمبر خود ، عمر گفت : رسول خدا هذيان مىگويد ، به روايتى ديگر گفت : درد بر او غالب شده است ، نزد شما قرآن هست ، بس است ما را كتاب خدا ، پس اختلاف كردند اهل آن خانه و با يكديگر مخاصمه كردند ، بعضى گفتند : بياوريد تا بنويسد رسول خدا صلّى اللّه عليه و آله و سلّم براى شما كتابى كه بعد از آن گمراه نشويد ، بعضى گفتند كه : قول قول عمر است ، چون آوازها بلند شد و اختلاف بسيار شد نزد آن حضرت ، دلتنگ شد و فرمود : برخيزيد از پيش من .\r\nپس ابن عبّاس مىگفت : به درستى كه مصيبت و بدترين مصيبتها آن بود كه مانع شدند ميان رسول خدا صلّى اللّه عليه و آله و سلّم و ميان آنكه آن كتاب را از براى ايشان بنويسد ، به سبب اختلافى كه نمودند و آوازها كه بلند كردند « 4 »  .\r\nاى عزيز ! آيا بعد از اين حديث كه همهء عامّه روايت كرده‌اند هيچ عاقل را مجال آن هست كه شك كند در كفر عمر و كفر كسى كه عمر را مسلمان داند ، اگر بقّالى يا علّافى خواهد كه وصيّت كند ، كسى مانع وصيّت او شود ، مردم بر او طعنها مىكنند ، هرگاه رسول خدا صلّى اللّه عليه و آله و سلّم خواهد وصيّتى كند كه صلاح جميع امّت در آن باشد و كسى مانع او شود ، در چنان حالى آن حضرت را آزرده كند و نسبت هذيان به آن حضرت دهد ، چگونه\r\n\r\n","description":"","footnote":" ( 1 ) ارشاد شيخ مفيد 1 / 179 .  ( 2 ) صحيح بخارى 7 / 9 .  ( 3 ) صحيح مسلّم 5 / 75 .  ( 4 ) مناقب ابن شهر آشوب 1 / 292 . ","page_name":" 88 ","page_number":88},
  {"content":"\r\n\r\nخواهد بود حال او ؟ و حال آنكه حق تعالى مىفرمايد :   وَ ما يَنْطِق عَن الْهَوى * إِن هُوَ إِلَّا وَحْيٌ يُوحى   « 1 »  يعنى : سخن نمىگويد آن حضرت از خواهش نفس خود و نيست سخن او مگر وحى كه به او فرستاده مىشود ؛ و مىفرمايد : آنها كه آزار مىكنند خدا و رسول او را خدا لعنت كرده است ايشان را در دنيا و آخرت .\r\nو كدام آزار از اين بدتر مىباشد كه پيغمبر به آن بزرگوارى و شفقت و مهربانى را چون بيابند كه نزديك رفتن او شده است ديگر منفعتى از او متصوّر نيست ، كينه‌هاى خود را ظاهر كنند و دست از طاعت او بردارند ، هر چند گويد كه با لشكر اسامه بيرون رويد فرمان نبردند ، و فرمايد كه دوات و قلم بياوريد كه وصيّت‌نامه بنويسم اطاعت نكنند ، براى آنكه مبادا امر خلافت امير المؤمنين را واضح‌تر گرداند ، در همهء احوال حضرت داند كه غرض ايشان آن است كه بعد از آن حضرت انتقام او را از اهل بيت او بكشند ، پس لعنت خدا و رسول بر ايشان باد ، و به هر كه ايشان را مسلمان داند و هر كه در لعن ايشان توقّف نمايد ، تفصيل اين سخن در محل خود بيان خواهد شد ان شاء اللّه تعالى .\r\nو سيّد ابن طاووس در كتاب طرف « 2 »  از حضرت موسى بن جعفر عليه السّلام روايت كرده است كه : چون مرض حضرت رسالت پناه صلّى اللّه عليه و آله و سلّم سنگين شد ، حضرت امير المؤمنين عليه السّلام را طلبيد ، سر مبارك خود را در دامان آن حضرت گذاشت و مدهوش گرديد ، چون اذان نماز گفتند عايشه بيرون رفت عمر را گفت : برو با مردم نماز كن ، عمر گفت كه : أبو بكر پدر تو اولى است به نماز كردن ، عايشه گفت : راست مىگوئى و ليكن پدر من مردى است نرم و سست مىترسم كه نگذارند او را كه نماز كند ، تو برو نماز كن ، عمر گفت : او بيايد پيش بايستد من او را مدد مىكنم ، نمىگذارم كه كسى مخالفت نمايد به آنكه محمّد مدهوش است و گمان ندارم كه برگردد و على مشغول اوست ، در اين حالت از او مفارقت نمىنمايد ، و فرصت غنيمت است بايد پيش از آنكه او به هوش بازآيد أبو بكر با مردم نماز كند زيرا كه\r\n\r\n","description":"","footnote":" ( 1 ) سورهء نجم / آيهء 3 و 4 .  ( 2 ) كتاب « الطرف من الأنباء و المناقب في شرف سيد الأنبياء و الأطائب » در وصيت و تصريح پيامبر صلّى اللّه عليه و آله و سلّم به خلافت امير المؤمنين على عليه السّلام است ، و اين كتاب به منزلهء استدراكى براى كتاب « الطرائف في مذهب الطوائف » مىباشد . ( الذريعة 15 / 161 ) . ","page_name":" 89 ","page_number":89},
  {"content":"\r\n\r\nاگر به هوش بازآيد على را به نماز خواهد فرستاد ، مگر نشنيدى كه ديشب چه رازها به على گفت ؛ در آخر سخن گفت « الصلاة الصلاة » .\r\nپس ابا بكر به مسجد آمد با مردم نماز كند ، اوّل مردم انكار كردند گفت : من به امر حضرت رسالت آمده‌ام با شما نماز كنم ، و به نزديك محراب رفت ، هنوز تكبير نگفته بود كه حضرت رسالت چشم مبارك گشود ، خبر نماز پرسيد ، گفتند : ابو بكر رفته است با مردم نماز كند ، حضرت آزرده شد عبّاس را طلبيد - به روايت ديگر فضل بن عبّاس - يك دست بر دوش او و دست ديگر بر دوش على انداخت و پاى مبارك خود را بر زمين مىكشيد تا به نزديك محراب رسيد ، ابا بكر را دور كرد و نشسته با مردم نماز كرد .\r\nپس امر كرد او را برداشتند بر منبر نشانيدند ، بعد از آن ديگر بر منبر نرفت تا از دنيا رحلت نمود ، جميع اهل مدينه از مهاجر و انصار براى ادراك لقاى آخرين سيّد المرسلين به مسجد در آمدند حتّى دختران از حجله‌ها به مسجد دويدند ، مردان و زنان مىگريستند ، فغان برآوردند ناله و نوحه در گرفتند ، بعضى وا ويلاه و بعضى انّا للّه مىگفتند ، آن حضرت به آواز ضعيف خطبه مىخواند ، گاه از ناتوانى ساعتى ساكت مىشد باز شروع به خطبه مىكرد .\r\nپس در اثناى خطبه فرمود : اى گروه مهاجر و انصار ! هر كه در اين روز در اين ساعت در اين مجلس حاضر شده است از جنّيان و آدميان ، بايد كه آنچه به شما مىگويم به غايبان برسانيد ، و حق را مپوشانيد ، بدانيد كه من مىروم و در ميان شما مىگذارم كتاب خدا را كه مشتمل است بر نور هدايت و بيان هر چه محتاجند به آن امّت من ، آن حجّت خداست از براى من بر شما ، و مىگذارم در ميان شما علم اكبر را كه نشان راه دين است و نور هدايت است ، او وصىّ من علىّ بن أبي طالب است ، و او حبل متين خداست ، پس همه چنگ زنيد در او و پراكنده مشويد از او ، و ياد كنيد نعمت خدا را بر خود در وقتى كه دشمنان بوديد با يكديگر ، پس خدا الفت افكند در ميان دلهاى شما ، پس گرديديد به نعمت خدا برادران يكديگر .\r\nايّها النّاس ! علىّ بن أبي طالب گنج علم و حكمت خداست ، هر كه دوست دارد او را در\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nاين روز وفا كرده است به عهد خدا ، و ادا كرده است آنچه واجب است بر او ، و هر كه دشمنى كند با او امروز يا بعد از اين در روز قيامت كور و كر محشور خواهد شد ، از براى او حجّتى نخواهد بود نزد خدا .\r\nايّها النّاس ! نيائيد روز قيامت نزد من با دنياى فراوان ، و اهل بيت من آيند ژوليده و گردآلود و آزار كشيده و ستم‌ديده ، خونهاى ايشان در پيش روى شما جارى شده باشد به بيعتهاى ضلالت و مشورتهاى جهالت ، شما يارى ايشان نكرده باشيد .\r\nايّها النّاس ! امامت را صاحبان هست ، و ايشان را علامتها هست ، حق تعالى اوصاف ايشان را در قرآن مجيد بيان كرده است ، من ايشان را براى شما نام برده‌ام ، آنچه بايد در حق ايشان به شما رسانيده‌ام ، و ليكن مىبينم شما را گروهى نادان بعد از من كافر مىشويد ، از دين برمىگرديد ، و كتاب خدا را به نادانى تأويل مىكنيد به هوا و خواهش خود ، بدعتها در دين مىكنيد زيرا كه هر سنّت و حديث و سخن كه خلاف قرآن است آن باطل است ، و قرآن پيشواى راه هدايت است ، قرآن را قائدى است كه مردم را به سوى آن مىخواند ، و تأويل و تفسير آن را مىداند ، او على بن أبي طالب است كه وارث علم حكمت ملك منّان و محرم رازهاى نهان است ، ميراث من و جميع پيغمبران نزد اوست .\r\nايّها الناس ! به خدا سوگند مىدهم شما را در حق اهل بيت خود ، به درستى كه ايشانند اركان دين و چراغ راه يقين و معدن علم رب العالمين ، على برادر من و وارث من و وزير من و امين من است ، بعد از من خلافت با اوست ، به عهدهاى من او وفا خواهد كرد ، پيش از همه كس به من ايمان آورده ، بعد از همه از من جدا خواهد شد ، در قيامت از همه به من نزديكتر خواهد بود ، پس حاضران به غايبان برسانيد ، و هر كه پيشواى جماعتى شود و در ميان ايشان از او داناترى باشد او كافر است .\r\nايّها الناس ! هر كه از من حقّى طلب دارد بيايد بگيرد ، هر كه من با او وعده كرده‌ام بعد از من به نزد على رود كه او ضامن وعده‌هاى من است ، پس رو به جانب حضرت امير المؤمنين عليه السّلام گردانيد فرمود كه : يا على ! اكثر اين جماعت كافر خواهند شد ، و از دين برخواهند گشت ، شمشير بر روى يكديگر خواهند كشيد ، چون من از دنيا رحلت كنم\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nآنچه گفتم بر تو ظاهر خواهد شد ، يا على ! هر كه با تو منازعه كند از زنان من و اصحاب من معصيت من كرده است و هر كه معصيت من كند معصيت خدا كرده است ، من از ايشان بيزارم تو نيز از ايشان بيزار باش .\r\nحضرت امير گفت : يا رسول اللّه ! بيزار شدم من از ايشان ، حضرت رسول گفت :\r\nخداوندا تو گواه باش .\r\nپس گفت : يا على ! ايشان با يكديگر تمهيد و عهد و پيمان كرده كه بعد از من بر تو ستم كنند ، و بر اين خيال باطل شب به روز مىآورند ، هر كه اين مكر در خاطر او باشد من از او بيزارم ، و اين آيه در حق ايشان نازل شده است  بَيَّت طائِفَةٌ مِنْهُم غَيْرَ الَّذِي تَقُول وَ اللَّه يَكْتُب ما يُبَيِّتُون  « 1 »  يعنى : شب به روز مىآورند طايفه‌اى از ايشان بر غير آنچه تو مىگوئى ، و خدا مىنويسد آنچه را ايشان در شبها توطئه مىكنند « 2 »  .\r\nايضا سيّد بن طاووس رضى اللّه عنه از حضرت موسى بن جعفر عليه السّلام روايت كرده است كه :\r\nحضرت امام جعفر صادق عليه السّلام فرمود كه : هنگام وفات حضرت سيّد انبياء صلّى اللّه عليه و آله و سلّم شد ، انصار را طلبيد و گفت : اى گروه انصار و ياوران احمد مختار ! مفارقت من از شما نزديك شده است ، حق تعالى مرا به جوار رحمت خود دعوت نموده است ، و اجابت داعى حق لازم است ، با من نيكو مجاورت كرديد ، آنچه شرط يارى و نصرت بود به عمل آورديد ، و با مهاجران در مال مضايقه نكرديد ، و خير خود را بر مسلمانان وسعت داديد ، و در راه خدا جان دريغ نداشتيد . حق تعالى شما را بر اين اعمال پسنديده جزاى جزيل و ثواب جميل كرامت خواهد فرمود ، و دو چيز مانده است كه كار شما به آنها تمام مىشود و بدون آنها هيچ عمل شما را فايده نمىبخشد ، و آن دو چيز از هم جدا نمىشود : آنها كتاب خدا و اهل بيت منند ، پس دست برمداريد از كتاب خدا كه آن است حجّت و برهان و گواه عادل مسلمانان ، در روز قيامت خصمى خواهد كرد با گروهى كه به آن عمل نكرده‌اند ، و قدمهاى ايشان را از صراط خواهد لغزانيد .\r\n\r\n","description":"","footnote":" ( 1 ) سورهء نساء / آيهء 81 .  ( 2 ) بحار الأنوار 22 / 485 . ","page_name":" 92 ","page_number":92},
  {"content":"\r\n\r\nاى گروه انصار ! مرا رعايت كنيد در حق اهل بيت من ، به درستى كه خدا مرا خبر داده كه كتاب خدا از ايشان جدا نمىشود تا وارد شوند بر من در حوض كوثر ، بدانيد كه اسلام مانند سقفى است و ستون آن اطاعت امام است و متابعت او .\r\nاى گروه مسلمانان ! زنهار كه دست از اهل بيت من برمداريد كه ايشان چراغهاى راه هدايت و معدنهاى علم و چشمه‌هاى حكمتند ، و بر ايشان نازل مىشوند ، ملائكه آسمان ، يكى از ايشان على بن أبي طالب است كه او وصى و امين و وارث من است ، و از من به منزلهء هارون است از موسى .\r\nاى گروه انصار ! فاطمه درگاه حرمت من است و خانهء او خانهء من است ، هر كه حرمت او را ضايع كند حرمت خدا را ضايع كرده است .\r\nپس حضرت امام موسى عليه السّلام بسيار گريست و گفت : اى مادر بزرگوار ! حرمت تو را ضايع كردند ، و درگاه جلالت تو را شكستند ، و حرمت خدا را رعايت نكردند ، آنگاه فرمود كه : پس حضرت رسالت صلّى اللّه عليه و آله و سلّم مهاجران را جمع كرد و فرمود كه : ايّها النّاس حضرت رب العزّه مرا به سوى خود خوانده ، در اين زودى دعوت او را اجابت مىنمايم ، و مشتاق لقاى رحمت پروردگار خود گرديده‌ام ، و آرزومند ملاقات برادران خود كه پيغمبرانند شده‌ام ، و شما را مانند چهارپايان بىسردار نمىگذارم ، و كار شما را با وصىّ خود علىّ بن أبي طالب عليه السّلام گذاشته‌ام ، آنچه شما را ضرور است به او گفته‌ام ، پس عمر برخاست و گفت : آيا به امر خدا اين وصيّت را كردى يا به امر خود ؟ حضرت فرمود كه :\r\nبنشين اى عمر كه به امر خدا و امر خود او را وصى كردم ، و امر من امر خداست ، و طاعت من طاعت خداست ، و معصيت من معصيت خداست ، هر كه وصىّ مرا اطاعت كند مرا اطاعت كرده ، و هر كه مرا اطاعت كند خدا را اطاعت كرده ، و هر كه وصىّ مرا نافرمانى كند مرا نافرمانى كرده است ، و هر كه مرا نافرمانى كند خدا را نافرمانى كرده ، امّا تو و مصاحب تو ابو بكر به اين امر راضى نيستيد .\r\nپس آن حضرت خشمناك رو از او گردانيد و گفت : ايّها النّاس بشنويد وصيّت مرا هر كه به من ايمان آورده و پيغمبرى مرا تصديق كرده او را وصيّت مىكنم به ولايت علىّ بن\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nأبي طالب و اطاعت و تصديق او زيرا كه ولايت او ولايت من و ولايت من ولايت پروردگار من است ، من آنچه بايست بگويم به شما گفتم ، بايد كه حاضران به غايبان برسانيد ، به درستى كه على علم هدايت است ، هر كه از او پس ماند گمراه است ، و هر كه بر او پيشى گيرد راه او به سوى جهنّم است ، و هر كه به جانب راست و چپ رود هالك و گمراه است « 1 »  .\r\nايضا سيّد بن طاووس و كلينى به سند مزبور از حضرت موسى بن جعفر عليهما السّلام روايت كرده‌اند كه آن حضرت فرمود كه : از پدرم حضرت امام جعفر صادق عليه السّلام پرسيدم : آيا نه چنين بود كه حضرت امير المؤمنين عليه السّلام كاتب وصيّت نامهء رسول خدا صلّى اللّه عليه و آله و سلّم بود كه حضرت بر او القا مىكرد و او مىنوشت ، و جبرئيل و ملائكه مقرّبان عليه السّلام گواهان بودند ؟\r\nحضرت صادق عليه السّلام ساعتى ساكت شد ، بعد از آن فرمود كه : چنين بود كه گفتى ، و ليكن چون وقت وفات آن حضرت شد جبرئيل از جانب خداوند جليل نامهء نوشتهء تمام كردهء مهر كرده‌اى آورد با امينان خداوند عالميان از ملائكهء مقرّبان .\r\nپس جبرئيل گفت : يا محمّد امر كن كه بيرون كنند آنها را كه نزد تواند به غير از وصىّ تو على بن أبي طالب ، تا آنكه نامهء آسمانى را از ما بگيرد وصىّ تو ، گواه‌گيرى تو ما را بر آنكه نامه را به او سپردى ، و او ضامن شد كه عمل نمايد به آنچه در آن نامه هست .\r\nپس امر كرد حضرت رسول صلّى اللّه عليه و آله و سلّم كه هر كه در آن خانه بود بيرون كردند به غير از علىّ بن أبي طالب عليه السّلام ، و فاطمه عليها السّلام در پشت پرده نشسته بود ، جبرئيل گفت : يا محمّد پروردگارت سلام مىرساند و مىفرمايد : آن نامه چيزى است كه پيشتر در معراج و غير آن عهد كرده بودم با تو ، و شرط كرده بودم بر تو ، و گواه شده بودم به آن بر تو ، و گواه گرفته بودم بر تو ملائكهء خود را به آنكه من كافيم از براى گواه بودن اى محمّد .\r\nحضرت رسول صلّى اللّه عليه و آله و سلّم چون اين سخنان را از جبرئيل شنيد ، بندهاى بدن مباركش از خوف الهى لرزيد فرمود : اى جبرئيل ! پروردگار من سالم است از همهء نقصها ، و از اوست همهء سلامتيها ، و به سوى او برمىگردد همهء تحيّتها ، راست گفته است پروردگار من ، وفا به وعدهء خود نموده است ، به من بده نامه را .\r\n\r\n","description":"","footnote":" ( 1 ) بحار الأنوار 22 / 476 . ","page_name":" 94 ","page_number":94},
  {"content":"\r\n\r\nپس جبرئيل نامه را به آن حضرت داد ، امر كرد به حضرت امير المؤمنين عليه السّلام تسليم نمايد ، چون حضرت رسول صلّى اللّه عليه و آله و سلّم نامه را تسليم على عليه السّلام نمود فرمود : بخوان اين نامه را ، حضرت نامه را حرف حرف خواند تا به آخر ، چون نامه را تمام كرد رسول خدا صلّى اللّه عليه و آله و سلّم فرمود : اين عهد پروردگار من است به سوى من ، و شرطى است كه بر من گرفته است ، و امانتى است از او نزد من ، من رسانيدم آن را ، و آنچه خير خواهى امّت بود به عمل آوردم و اداى رسالتهاى خدا نمودم .\r\nامير المؤمنين عليه السّلام فرمود : گواهى مىدهم از براى تو - پدر و مادرم فداى تو باد - كه تبليغ رسالت كردى و خير خواهى امّت نمودى ، تصديق مىنمايم تو را در آنچه گفتى ، گواهى مىدهد از براى تو گوش من و چشم من و گوشت من و خون من .\r\nجبرئيل گفت : من نيز براى شما هر دو بر آنچه گفتيد از جملهء گواهانم .\r\nحضرت رسول صلّى اللّه عليه و آله و سلّم فرمود : يا على گرفتى وصيّت مرا ، دانستى آن را و ضامن شدى از براى خدا و از براى من كه وفا كنى به هر عهدى كه در آن نامه نوشته است ؟ حضرت امير المؤمنين عليه السّلام فرمود : بلى - پدر و مادرم فداى تو باد - بر من است ضمان آنها و بر خداست كه مرا يارى كند و توفيق دهد كه به آنها عمل نمايم ، پس رسول خدا صلّى اللّه عليه و آله و سلّم فرمود : يا على من مىخواهم بر تو گواه بگيرم چون در روز قيامت به نزد من آئى براى من گواهى دهند كه حجّت بر تو تمام كردم ، على عليه السّلام فرمود : بلى گواه بگير .\r\nحضرت رسول صلّى اللّه عليه و آله و سلّم فرمود : جبرئيل و ميكائيل با ملائكهء مقرّبان كه با ايشان آمده‌اند و حاضرند ، ميان من و تو گواهند ، حضرت امير عليه السّلام فرمود : گواه شوند بر من و من نيز ايشان را گواه مىگيرم - پدر و مادرم فداى تو باد - پس حضرت رسول صلّى اللّه عليه و آله و سلّم ايشان را گواه گرفت .\r\nو از جملهء امورى كه بر آن جناب شرط گرفت به امر جبرئيل از جانب حق تعالى آن بود كه گفت : يا على وفا مىكنى به آنچه در اين نامه است از دوستى كسى كه با خدا و رسول دوستى كند ، و دشمنى كسى كه با خدا و رسول دشمنى كند ، و بيزارى جستن از ايشان ، و بر آنكه صبر كنى بر فرو خوردن خشم ايشان و بر رفتن حق تو و غصب كردن خمس تو و ضايع كردن حرمت تو ؟ حضرت امير المؤمنين عليه السّلام گفت : بلى يا رسول اللّه .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nپس حضرت امير عليه السّلام فرمود كه : سوگند ياد مىكنم به حق آن خداوندى كه دانه را شكافته ، و خلايق را آفريده است ، كه شنيدم از جبرئيل كه مىگفت با رسول خدا كه : يا محمّد اعلام كن او را كه هتك حرمت او خواهند كرد ، حرمت او حرمت خدا و رسول است ، و ريش مبارك او را از خون سر او خضاب خواهند كرد ، پس حضرت امير عليه السّلام فرمود كه : چون اين كلمه را شنيدم از جبرئيل امين مدهوش شدم بر رو در افتادم ، گفتم : بلى قبول كردم و راضى شدم ، هر چند هتك حرمت من بكنند و سنّتها را معطّل گردانند و كتاب الهى را پاره كنند و كعبه را خراب كنند و ريشم را از خونم رنگين كنند ، در همهء احوال صبر خواهم كرد و اميد اجر از پروردگار خود خواهم داشت ، تا آنكه مظلوم به نزد تو آيم .\r\nپس حضرت رسول صلّى اللّه عليه و آله و سلّم فاطمه و حسن و حسين عليهم السّلام را طلبيد ، ايشان را اعلام كرد مثل آنچه حضرت امير را اعلام كرده بود ، ايشان مثل آنچه حضرت امير جواب گفت گفتند ، وصيّت‌نامه را مهر كردند به مهرهاى طلاى بهشت كه آتش به آن نرسيده بود ، نامه را به حضرت امير المؤمنين عليه السّلام سپردند .\r\nچون حضرت امام موسى عليه السّلام سخن را به اينجا رسانيد ، راوى پرسيد : در آن وصيّتنامه چه بود ؟ حضرت فرمود كه : سنّتهاى خدا و سنّتهاى رسول خدا صلّى اللّه عليه و آله و سلّم .\r\nراوى پرسيد : آيا در آن وصيّت نوشته بود كه منافقان غصب خلافت امير المؤمنين خواهند كرد ؟ حضرت فرمود كه : بلى و اللّه جميع آنچه كردند در آن نامه نوشته بود ، مگر نشنيده‌اى قول حق تعالى را كه  إِنَّا نَحْن نُحْيِ الْمَوْتى وَ نَكْتُب ما قَدَّمُوا وَ آثارَهُم وَ كُل شَيْءٍ أَحْصَيْناه فِي إِمام مُبِين  « 1 »  يعنى : ما زنده مىگردانيم مردگان را و مىنويسيم آنچه پيش فرستاده‌اند و آنچه بعد از ايشان بر اعمال ايشان مترتّب مىشود ، همه چيز را احصا كرده‌ايم در امام مبين ، يعنى لوح محفوظ يا امير المؤمنين عليه السّلام .\r\nپس حضرت فرمود كه : رسول خدا صلّى اللّه عليه و آله و سلّم با حضرت امير المؤمنين و فاطمه عليها السّلام فرمود كه : آيا فهميديد آنچه به شما گفتم ؟ قبول كرديد كه به آنها عمل نمائيد ؟ گفتند : بلى ، قبول كرديم چنانچه حق قبول كردن است ، و صبر مىكنيم بر آنچه بر ما دشوار باشد و ما را به\r\n\r\n","description":"","footnote":" ( 1 ) سورهء يس / آيهء 12 . ","page_name":" 96 ","page_number":96},
  {"content":"\r\n\r\nخشم آورد « 1 »  .\r\nسيّد بن طاووس از حضرت امام موسى عليه السّلام روايت كرده است كه : حضرت امير المؤمنين عليه السّلام فرمود : حضرت رسالت صلّى اللّه عليه و آله و سلّم در هنگام وفات مرا طلبيد و خانه را خلوت كرد ، جبرئيل و ميكائيل عليهما السّلام در آنجا بودند ، من صداى ايشان را مىشنيدم و ايشان را نمىديدم .\r\nپس حضرت رسول نامهء وصيّت الهى را از جبرئيل گرفت به من داد و امر كرد كه مهر را برگرفتم و همه را خواندم ، پس گفت : اينك جبرئيل اين را از جانب خداوند جليل براى تو آورده است ، چون خواندم همه را موافق يافتم به آنچه آن حضرت مرا وصيّت كرده بود ، در آن حالت حضرت رسالت بر سينهء من تكيه داده بود ، پس فرمود كه : بيا برابر من ، و جبرئيل آن حضرت را به سينهء خود چسبانيد ، و ميكائيل در جانب راست وى نشست .\r\nحضرت فرمود : يا على كف دستهاى خود را بر يكديگر بچسبان ، و گفت : از تو عهد مىگيرم در حضور دو امين پروردگار عالميان جبرئيل و ميكائيل ، تو را سوگند مىدهم به حق اين دو بزرگوار كه آنچه در وصيّتنامه نوشته است به عمل آورى و قبول نمائى همه را با شكيبائى و پرهيزكارى بر سنّت و طريقت من ، نه بر طريقت و بدعت أبو بكر و عمر ، و بگير آنچه خدا تو را عطا كرده است با دل قوى و نيّت درست ، پس دست مبارك خود را در ميان دو دست من داخل كرد ، چنان يافتم كه در ميان دست من چيزى ريخته شد ، پس گفت : يا على ريختم در ميان دو دست تو علم و حكمت را ، بر تو مخفى نخواهد بود هيچ مسأله‌اى و حكم و قضائى كه بر تو وارد شود ؛ چون هنگام وفات تو شود تو نيز با وصىّ خود چنين كن « 2 »  .\r\nپس حضرت امير المؤمنين عليه السّلام فرمود : منقطع وصيّت با بركت حضرت رسالت چنين بود : بسم اللّه الرّحمن الرّحيم ، اين وصيّت عهد و پيمان محمّد بن عبد الله است ، به امر إله بسوى وصايت پناه على بن أبي طالب امير مؤمنان ؛ در آخر وصيّت نوشته بود كه گواه شدند\r\n\r\n","description":"","footnote":" ( 1 ) كافى 1 / 281 .  ( 2 ) بحار الأنوار 22 / 478 . ","page_name":" 97 ","page_number":97},
  {"content":"\r\n\r\nجبرئيل و ميكائيل و اسرافيل بر آنچه وصيّت نمود محمّد صلّى اللّه عليه و آله و سلّم بسوى على بن أبي طالب عليه السّلام ، قبض نمود على وصيّت را ، ضامن شد كه عمل نمايد به آنچه در آن نوشته است به نحوى كه ضامن شدند يوشع بن نون براى موسى بن عمران ، و شمعون بن حمون براى عيسى بن مريم عليه السّلام ، چنانچه ضامن شدند اوصياى پيش از ايشان براى پيغمبران به آنكه محمّد بهترين پيغمبران است و على بهترين اوصياى ايشان است ، و محمد على را ولىّ امر خلافت گردانيد و عهد نمود كه بعد از من پيغمبرى نخواهد بود ، نه از براى على و نه از براى ديگرى ، خدا گواه است بر همه كس « 1 »  .\r\nپس حضرت صادق عليه السّلام گفت : چون وصيّتهاى حضرت رسالت صلّى اللّه عليه و آله و سلّم تمام شد گفت :\r\nيا على جواب خود را مهيّا كن كه فرداى قيامت نزد حق تعالى ادا كنى ، به درستى كه من در قيامت بر تو حجّت خواهم گرفت به حلال و حرام و محكم و متشابه كلام خدا ، به نحوى كه فرستاده است به آنچه من تو را امر كرده‌ام از فرايض و احكام ، و امر به نيكيها و نهى از بديها ، و اقامت حدود خدا ، و برپا داشتن نماز و دادن زكات به اهل آن ، و حج خانهء كعبه و جهاد در راه خدا ، پس چه جواب خواهى گفت يا على ؟ حضرت امير گفت : پدر و مادرم فداى تو باد ، امّيدوارم به كرامتى و منزلتى كه تو را نزد خدا هست و منّتها كه خدا بر تو دارد كه مرا يارى كند پروردگار من بر آنچه فرمودى ، ثابت بدارد مرا بر سنّت و طريقهء تو ، پس تو را نزد خدا ملاقات نمايم تقصير و تفريط نكرده باشم ، و خجلت بر جبين مبين تو ظاهر نگردانم ، فداى روى تو باد روى من و رويهاى پدران و مادران من ، بلكه خواهى يافت مرا - پدر - و مادرم فداى تو باد - متابعت كنندهء وصيّت ، و طريقهء سنّت تو را تا زنده‌ام ، چنان خواهى يافت هر يك از امامان فرزندان مرا .\r\nپس حضرت امير فرمود : چون سخن به اينجا كشيد ، نايرهء حسرت در كانون سينه‌ام مشتعل گرديد ، خود را بر سينهء او افكندم ، و رو به روى حق‌جويش گذاشتم و فغان بركشيدم كه وا حسرتاه ، زهى وحشت و تنهائى بعد از چون تو انيسى ، پدر و مادرم فداى تو باد ، زهى حسرت و وحشت بر دختر بزرگوار و فرزندان بىقرار تو ، يك لحظه بىلقاى\r\n\r\n","description":"","footnote":" ( 1 ) بحار الأنوار 22 / 481 . ","page_name":" 98 ","page_number":98},
  {"content":"\r\n\r\nغمزداى تو آرام ندارد ، زهى غم جانگداز و اندوه دور و دراز بر مفارقت چون تو يار دمسازى كه بعد از تو خبرهاى آسمان از خانهء ما منقطع خواهد شد ، نه از جبرئيل خبرى و نه از ميكائيل اثرى خواهم يافت .\r\nپس آن جناب متوجّه حضرت رب الارباب گرديد و مدهوش شد و زوجات مكرّمات و خواتين معظّمات به حجرهء طاهره در آمدند ، صدا به نوحه و شيون بلند كردند ، مهاجران و انصار از بيرون در نالهء وا محمّدا و وا سيّدا به نهم خرگاه رسانيدند .\r\nپس آن حضرت ديدهء مبارك گشود ، حضرت امير را طلب نمود ؛ چون داخل شد آن سرور را بر سينهء انور خود چسبانيد و گفت : اى برادر بفهم خدا تو را بفهماند و توفيق تو را زياده گرداند و تو را بلند آوازه سازد .\r\nاى برادر ! چون من از دنيا رحلت كنم امّت غدّار به من نپردازند ، پيش از غسل و دفن من مشغول غصب خلافت گردند ، تو از پى ايشان مرو ، طلب حق خود مكن تا ايشان به طلب تو آيند زيرا كه مثل تو در اين امّت مثل كعبه است كه در آن جاى خود ثابت است و بر مردم لازم است كه از اطراف جهان به سوى آن روند ، توئى علم هدايت و نور دين و روشنى آسمان و زمين .\r\nاى برادر ! به حق آن خداوندى كه مرا به راستى به خلق فرستاده است سوگند ياد مىكنم كه امانت و وجوب متابعت تو را به همه رسانيده‌ام ، اقرار و بيعت گرفتم و همگى به ظاهر اظهار انقياد كردند ، مىدانم كه وفا به آنها نخواهند كرد ، چون به عالم بقا رحلت كنم ، از غسل و نماز و دفن من فارغ شوى ، در خانهء خود بنشين و قرآن را به ترتيبى كه خدا فرستاده است جمع كن ، آنچه تو را به آن امر كرده‌ام به جا آور و از ملامت خلق پروا مكن و بر جور امّت صبر كن تا به نزد من آئى « 1 »  .\r\nپس حضرت فاطمه و امام حسن و امام حسين عليهم السّلام را طلبيد ، ديگران را از خانه بيرون كرد ، ام سلمه را گفت : بر در بايست نگذار كسى به نزديك در آيد ، پس فرمود : يا على به نزديك من بيا كه هنگام وداع است . پس دست نور ديدهء خود فاطمه را گرفت بر سينهء خود\r\n\r\n","description":"","footnote":" ( 1 ) بحار الأنوار 22 / 482 . ","page_name":" 99 ","page_number":99},
  {"content":"\r\n\r\nچسبانيد و به دست ديگر دست برادر خود على را گرفت ، و ساعتى به ديدهء حسرت در ايشان نگريست و قطرات عبرات از ديدهء مبارك باريد ، هرگاه كه اراده مىكرد كه سخن بگويد گريه مانع مىشد .\r\nپس اهل بيت رسالت همه خروش برآوردند ، حضرت فاطمه گفت : يا رسول اللّه به گريهء خود دلم را پاره پاره كردى و جگرم را سوختى و آتش در سينهء پرحسرتم افروختى ؛ اى سيّد پيغمبران ! و اى بهترين گذشتگان و آيندگان ! و اى امين پروردگار عالميان ! و اى رسول خداوند رحمان ! و اى حبيب ملك منّان ! كه بعد از تو حامى فرزندان من خواهد بود در مذلّتها كه از امّت تو به من رسد ؟ كه ياور من خواهد بود كه در جور و بيداد امّت تو به فرياد برادرت على كه ناصر دين خداست خواهد رسيد ؟ كه بعد از تو وحى خدا خواهد شنيد و امر خدا را به مردم خواهد رسانيد ؟\r\nپس فاطمه خود را به سينهء پدر بزرگوار خود چسبانيد ، و روى مباركش را مىبوسيد ، و قطرات از ديدهء حق بين مىباريد ، و آه حسرت به چرخ نيلگون مىرسانيد ، پس حضرت امام حسن و امام حسين عليهما السّلام را در بر گرفت ، هر يك را وداع كرد ، صداى « الوداع الوداع » و خروش « الفراق الفراق » از زمين و آسمان بلند شد .\r\nپس دست فاطمه را به دست على داد فرمود : امانت خدا و امانت رسول خداست نزد تو ، پس حرمت خدا و حرمت مرا در حق او رعايت كن ، و دانم كه خواهى كرد ، يا على ! به خدا سوگند كه اين بهترين زنان اهل بهشت است از گذشتگان و آيندگان ، به خدا سوگند كه از مريم بزرگتر است نزد خدا ، به خدا سوگند كه جانم به اينجا نرسيد مگر آنكه از حق تعالى سؤال كردم از براى او و شما آنچه خير شما در آن است ، و آنچه سؤال كردم عطا فرمود .\r\nيا على ! من امرى چند به فاطمه گفته‌ام به امر جبرئيل از جانب خداوند جليل ، به تو خواهد گفت ، آنچه گويد به عمل آور ، و بدان كه من راضيم از هر كه دختر من فاطمه از او راضى است ، و همچنين پروردگار عالميان و ملائكهء زمين و آسمان از كسى خشنودند كه فاطمه از او خشنود است .\r\nيا على ! واى بر كسى كه بر تو ستم كند ، و عذاب جهنّم براى كسى است كه حق او را\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nغصب كند ، و ويل براى كسى است كه هتك حرمت او نمايد ، بدا به حال كسى كه درگاه خانهء او را بسوزاند ، و عذاب اليم براى كسى است كه دوست او را اذيّت رساند ، اسفل دركات جحيم براى كسى است كه با او منازعت و مبارزت نمايد ، خداوندا من از ايشان بيزارم و ايشان از من بيزارند .\r\nپس حضرت رسالت نام برد أبو بكر و عمر و آنها را كه اين اعمال شنيعه از ايشان صادر شد . پس فاطمه و على و حسن و حسين عليهم السّلام را در آغوش كشيد و گفت : خداوندا من براى ايشان و شيعيان ايشان دوست و ياورم ، و ضامنم كه داخل بهشت شوند ، دشمن و محاربم با آنان كه با ايشان دشمنى نمايند يا بر ايشان ستم كنند يا بر ايشان پيشى گيرند يا از ايشان پس مانند و متابعت ايشان را اختيار نكنند ، و ضامنم كه همه داخل جهنّم شوند ؛ آنگاه سه مرتبه فرمود : به خدا سوگند ياد مىكنم كه از كسى راضى نمىشوم تا تو از او راضى نشوى ، و خشنود نمىشوم از كسى كه تو از او خشنود نباشى « 1 »  .\r\nپس با حضرت امير عليه السّلام خطاب كرد و گفت : يا على ! عايشه و حفصه با تو جدال و نزاع و عداوت خواهند كرد بعد از من ، و عايشه با لشكر گران بر تو خروج خواهد كرد ، و حفصه را خواهد گذاشت كه براى او لشكر جمع كند ، و هر دو در عداوت تو مثل يكديگر خواهند بود ، يا على در آن وقت چه خواهى كرد ؟\r\nحضرت امير عليه السّلام گفت : يا رسول اللّه ! اگر چنين كنند اوّل از كتاب خدا حجّت بر ايشان تمام كنم ، اگر قبول نكنند سنّت تو را و آنچه در بيان وجوب اطاعت من و لزوم حق من فرموده‌اى بر ايشان حجّت خواهم كرد ، اگر قبول نكنند خدا را و تو را بر ايشان گواه خواهم گرفت و با ايشان قتال خواهم كرد . حضرت فرمود : يا على ! قتال كن و شتر عايشه را پى كن و پروا مكن ، پس گفت : خداوندا تو گواه باش .\r\nپس فرمود : يا على ! چون چنين كنند ، ايشان را طلاق بگو و از من بيگانه گردان كه هر دو بيگانه‌اند از من در دنيا و عقبى ، و پدرهاى ايشان شريكند با ايشان در اعمال ايشان .\r\nپس گفت : يا على ! صبر كن بر ستم ظالمان ، به درستى كه كفر و ارتداد و نفاق رو\r\n\r\n","description":"","footnote":" ( 1 ) بحار الأنوار 22 / 484 . ","page_name":" 101 ","page_number":101},
  {"content":"\r\n\r\nخواهد آورد به سوى مردم با خلافت أبو بكر ، و عمر از او بدتر و ستمكارتر خواهد بود ، و همچنين سيّم ايشان عثمان ، چون او كشته شود براى تو جمع خواهد شد گروهى از شيعيان كه با ايشان جهاد خواهى كرد با ناكثان و قاسطان و مارقان ، نفرين و لعنت كن بر ايشان كه ايشان و شيعيان و دوستان ايشان احزاب كفر و نفاقند « 1 »  .\r\nچون شب شد باز على و فاطمه و حسن و حسين عليهم السّلام را طلبيد و فرمود كه در خانه را بستند كه كسى به غير ايشان نيايد ، پس حبيبهء خود فاطمه را به نزديك خود طلبيد و راز دور و دراز با او گفت ؛ چون ساير اهل بيت ديدند كه حضرت رسول با فاطمه راز مىگويد بيرون آمدند نزديك در ايستادند ، و مردم در بيرون در بودند ، و زنان حضرت رسالت مىديدند كه حضرت امير و امام حسن و امام حسين نزديك در ايستاده‌اند . پس عايشه گفت كه : براى امر عظيمى شماها را بيرون كرده و با دختر خود خلوت كرده است ، در اين ساعت حضرت امير عليه السّلام فرمود كه : تو مىدانى كه براى چه خلوت كرده است ، براى آنچه تو و پدرت و عمر و چند نفر ديگر تمهيد كرده‌ايد و در اتمام آن كوشش مىنمائيد ، آن ملعونه چون اين سخن را شنيد دانست كه اهل بيت بر راز ايشان مطّلع شده‌اند جواب نگفت .\r\nپس حضرت امير فرمود كه : در اين حال فاطمه مرا طلبيد ، چون داخل شدم ديدم كه حضرت رسالت بر جناح سفر آخرت است ، خود را ضبط نتوانستم كرد بىاختيار گريستم ، حضرت فرمود : يا على چرا مىگريى ؟ اين هنگام تعزيت نيست وقت وصيّت است و مفارقت نزديك شده ، حق تعالى سراى عقبى را براى من بر دنيا اختيار كرده است .\r\nاى برادر ! تو را به خدا مىسپارم ، غم و اندوه من بر تو و بر فاطمه است كه بعد از من بر او ستم خواهند كرد ، و گروه منافقان امّت اجماع كرده‌اند بر ظلم شما ، و شما را به خداوند خود سپرده‌ام ؛ قبول كرده است وديعت مرا ؛ يا على فاطمه را وصيّتى چند كرده‌ام و امر كردم كه آنها را به تو بگويد ، آنچه گويد بجا آور كه او راستگو و تصديق كرده شده است .\r\nپس بار ديگر آن گوهر صدف عصمت را در بر گرفت سرش را بوسيد و گفت : پدرت فداى تو باد ، اى فاطمه خداى تعالى تو را صبر دهد ؛ پس صداى فاطمه به گريه و زارى\r\n\r\n","description":"","footnote":" ( 1 ) بحار الأنوار 22 / 488 . ","page_name":" 102 ","page_number":102},
  {"content":"\r\n\r\nبلند شد ، بار ديگر فاطمه را در بركشيد فرمود : به خدا سوگند كه خدا انتقام براى تو از ستمكاران خواهد كشيد و براى غضب تو غضب خواهد كرد ، پس ويل و عذاب اليم و آتش جحيم براى ستمكاران تو مهيّاست .\r\nپس حضرت امير فرمود : آنگاه اشك حسرت از ديده‌هاى حق بين حضرت رسالت مانند باران جارى گرديد و بر ريش مباركش دويد ، چادرى كه بر روى آن حضرت افكنده بودند از آب ديده‌اش تر شد ، چندان گريست كه جگرم براى گريهء آن حضرت پاره پاره شد ؛ در آن حال سر مباركش را به سينهء خود گرفته بودم و بر من تكيه داده بود و فاطمه را بر سينهء خود چسبانيده بود ، امام حسن و امام حسين قدمهاى عرش پيمايش را مىبوسيدند و ديده‌هاى نورانى خود را بر پاهاى مبارك جدّ بزرگوار خود مىماليدند و صدا به گريه بلند كرده بودند ؛ در آن وقت جبرئيل امين حاضر بود ، صداى گريهء او را مىشنيدم ، و از گريهء فاطمه چنان مىيافتم كه زمين و آسمان در گريه و فغان آمدند . پس حضرت رسالت فرمود : اى دختر گرامى ! خدا خليفهء من است بر تو و خدا نيكو خليفه‌اى است براى شما ، سوگند ياد مىكنم به آن خداوندى كه مرا به حق فرستاده است كه آسمانها و زمينها و آنچه در آنهاست و عرش اعلا و ساكنان عالم بالا به گريهء تو گريستند و به نالهء تو به فغان آمدند .\r\nاى فاطمه ! به خدا سوگند كه بهشت حرام است بر همهء خلايق تا من داخل شوم ، و بعد از من تو داخل خواهى شد با جامه‌ها و زيورهاى بهشت شاد و خوش‌حال ، اى فاطمه گوارا باد تو را نعمتهاى خدا ، به خدا سوگند كه تو بهترين زنان بهشتى .\r\nاى فاطمه ! به درستى كه در قيامت ، جهنّم چنان بخروشد كه جميع ملائكهء مقرّبان و پيغمبران از دهشت آن مدهوش گردند ، پس حق تعالى جهنّم را ندا كند كه : به عزّت من ساكن شو و قرار گير تا فاطمه دختر محمّد صلّى اللّه عليه و آله و سلّم از تو بگذرد به سوى بهشت ، و غبار و دودى به دامان عزّت او نرسد ؛ پس به خدا سوگند كه داخل بهشت شوى و حسن در جانب راست و حسين در جانب چپ تو باشند ، تا آنكه بر اعلاى غرفات جنان بر آئى و بر محشر مشرف شوى ، و علم حمد در دست على باشد ؛ به خدا سوگند كه در آن روز با دشمنان تو\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nخصمى كنم ، و پشيمان شوند آنها كه حق تو را غصب كردند و مودّت تو را قطع كردند و دروغ بر من بستند ، و ملائكه ايشان را از نزديك من ربايند و به سوى جهنّم كشند . پس من گويم : اينها از امّت منند ، در جواب گويند كه : ايشان بعد از تو دين را بدل كردند و به راه جهنّم رفتند « 1 »  .\r\nپس حضرت رسالت گفت كه : اى على و اى فاطمه ! اين حنوطى است كه جبرئيل امين از بهشت برين براى من آورده است ، و شما را سلام مىرساند و مىگويد كه : اين حنوط را ميان خود قسمت كنيد ؛ حضرت فاطمه گفت كه : يا رسول اللّه ثلث آن از تو باشد و باقى را علىّ بن أبي طالب قسمت كند . حضرت رسول گريست و فاطمه را در برگرفت فرمود كه :\r\nپيوسته تو موفّق و هدايت يافته و ملهمى ، آنچه گفتى موافق رضاى الهى بود ؛ يا على تو در باقى حكم كن ؛ حضرت امير گفت : يا رسول اللّه نصف باقى از فاطمه باشد و نصف ديگر براى هر كه بفرمائى ؛ فرمود : نصف ديگر از تو است ، همه را بگير و صرف كن در آنچه دانستى « 2 »  .\r\nپس فرمود : يا على ! آيا ضامن قرض من شدى كه بعد از من ادا كنى ؟ گفت : بلى ، حضرت رسول فرمود : خداوندا تو گواه باش ، پس گفت : يا على تو مرا غسل بده ، غير تو مرا غسل ندهد كه نابينا مىشود ؛ حضرت امير گفت : چرا يا رسول اللّه ؟ فرمود كه : جبرئيل چنين گفت از جانب رب جليل كه هر كه بعد از فوت ، نظرش بر بدن تو مىافتد كور مىشود ؛ حضرت امير گفت : يا رسول اللّه من چگونه به تنهائى تو را غسل توانم داد ؟\r\nفرمود : جبرئيل و ميكائيل و اسرافيل و ملك موت و اسماعيل كه بر آسمان اوّل موكّل است تو را اعانت خواهند كرد بر غسل من ، گفت : كه آب به من خواهد داد ؟ فرمود : فضل بن عبّاس ، امّا ديدهء خود را ببندد كه نظرش بر بدن من نيفتد زيرا كه حرام است بر زنان و مردان به غير از تو كه نظر كنند به بدن من .\r\nچون بدن مرا بشوئى ، مرا بر تخته‌اى بگذار و از چاه غرس چهل دلو آب بر بدن من بريز ، پس فاطمه و حسن و حسين را حاضر گردان ، و از من بشنو خبر گذشته و آينده را و\r\n\r\n","description":"","footnote":" ( 1 ) بحار الأنوار 22 / 490 .  ( 2 ) بحار الأنوار 22 / 492 . ","page_name":" 104 ","page_number":104},
  {"content":"\r\n\r\nهر چه خواهى بپرس كه جواب تو خواهم گفت ان شاء اللّه تعالى .\r\nيا على آنچه گفتم قبول كردى ؟ گفت : بلى ، آنگاه گفت : خداوندا تو گواه باش . پس گفت : يا على چه خواهى كرد اگر اين گروه بر تو امير شوند بعد از من و بر تو پيشى گيرند و أبو بكر طاغى بفرستد و تو را به سوى بيعت خود بخواند ؛ چون ابا كنى گريبان تو را بگيرد ، مخذول و اندوهناك و مهموم و بىيار و ياور به سوى آن لعين ببرند ، بعد از آن مذلّت و خوارى جگرگوشهء من فاطمه را فروگيرد . چون فاطمه اين سخنان جانسوز را استماع نمود ، فرياد برآورد ، گريان و نالان شد . حضرت رسالت از گريهء سيّدهء نساء گريان شد ، پس گفت : اى دختر گرامى گريه مكن ، همنشينان و ياران خود را كه ملائكهء پروردگارند اذيّت مرسان ، اينك جبرئيل جليل و ميكائيل با تعجيل و صاحب سرّ خدا اسرافيل از گريهء تو گريان شدند ، اى فرزند پسنديده و نور ديده گريه مكن كه آسمانها و زمين را به ناله و فغان آوردى ، و ديدهء مهر و ماه را از آه حسرت مقرّبان درگاه احديّت تيره گردانيدى .\r\nپس حضرت امير عليه السّلام گفت : يا رسول اللّه ! اگر ياور نيابم صبر مىكنم و با ايشان بيعت نمىكنم ، و ليكن تا ياور نيابم با ايشان قتال نخواهم كرد ، چون ياور و مددكار يافتم با ايشان قتال خواهم كرد .\r\nپس حضرت رسالت صلّى اللّه عليه و آله و سلّم گفت : خداوندا ! تو گواه باش ، آنگاه گفت : يا على چه خواهى كرد با قرآن ؟ حضرت امير گفت : يا رسول اللّه قرآن را جمع خواهم كرد و به سوى ايشان خواهم برد ، اگر قبول نكنند خدا و تو را بر ايشان گواه خواهم گردانيد .\r\nپس حضرت رسالت فرمود كه : يا على چون مرا غسل دهى ، در همان خانه كه قبض روح من شده است مرا دفن كن ، در سه جامه كه يكى جامهء يمنى باشد مرا كفن كن ، و غير تو كسى در قبر من در نيايد . چون از غسل فارغ شوى صبر كن تا جبرئيل تو را رخصت دهد ، پس با فاطمه و حسن و حسين بر من نماز كنيد و هفتاد و پنج تكبير بر من بگوئيد ، پس مردان اهل بيت من بر من فوج فوج نماز كنند ، پس زنان ايشان ، پس ساير مردم « 1 »  .\r\nدر آن وقت عايشه رسيد و گفت : يا رسول اللّه ! هرگاه تو را در حجرهء من دفن كنند من در\r\n\r\n","description":"","footnote":" ( 1 ) بحار الأنوار 22 / 492 . ","page_name":" 105 ","page_number":105},
  {"content":"\r\n\r\nكجا ساكن شوم ؟ حضرت فرمود كه : در هر خانه كه خواهى ساكن شو و تو را در حجره حقّى نيست ، در خانهء خود قرار گير و به روش اهل كفر و جاهليّت از خانه بيرون مرو ، و با مولاى خود و اولى به امر خود قتال مكن از روى ستم و شقاق و نفاق ؛ دانم كه خواهى كرد .\r\nچون اين سخن به عمر رسيد حفصه را گفت : با عايشه بگو كه در باب على با محمّد معارضه مكن كه ديوانهء محبّت او شده است در حال حيات و نزد وفات ، خاطر جمع دار كه خانه از توست ، كسى تو را از خانه بيرون نمىتواند كرد .\r\nپس حضرت امير المؤمنين عليه السّلام فرمود كه : ما در آن شب نزديك آن حضرت نشسته بوديم و جامهء نازكى بر روى آن سرور افكنده بودند و متوجّه عالم قدس بود ، اهل بيت رسالت مشغول گريه و زارى بودند و « انّا للّه و انّا اليه راجعون » مىگفتند ، ناگاه آن حضرت به سخن در آمد و گفت : سفيد شد روئى چند و سياه شد روئى چند ، جماعتى سعادتمند شدند و گروهى بدبخت ، اصحاب عبا پنج نفرند و من سرور ايشانم و ايشانند اهل بيت من و مقرّبان درگاه آله ؛ سعادتمند خواهد شد هر كه متابعت و پيروى ايشان نمايد بر دين من و دين پدران من ؛ پروردگارا به عمل آوردى وعده‌هاى خود را در حق اهل بيت من تا روز قيامت ؛ لب تشنه و رو سياه به جهنّم رفتند آنان كه ثقل اكبر ( يعنى قرآن ) را دريدند و ضايع كردند ، و ثقل اصغر را كه اهل بيت منند از جاى خود دور كردند و حساب ايشان با خداست ؛ هر كس در گرو كردار خود است .\r\nبعد از اين دو منافق سوّمى و چهارمى خواهند بود روهاى ايشان سياه كه مالها جمع خواهند كرد و مردم را به سوى جهنّم خواهند كشيد ، و در زمان ايشان كتاب خدا مندرس خواهد گرديد ، و در خانهء اهل بيت رسالت مهجور و متروك خواهد بود ، و حكمها به نادانى خواهند كرد ؛ دشمن على و آل على در جهنّمند ، و دوست على و آل على در بهشت .\r\nپس آن حضرت ساعتى ساكت شد و روح مقدّسش به كنگرهء عرش قرب ملك منّان و رياض خلد جاودان پرواز نمود و با رفيقان اعلى از انبياء و اولياء و شهداء ملحق گرديد « 1 »  .\r\nايضاً كلينى رضى اللّه عنه به سند معتبر از حضرت صادق عليه السّلام روايت كرده است كه جبرئيل امين\r\n\r\n","description":"","footnote":" ( 1 ) بحار الأنوار 22 / 494 . ","page_name":" 106 ","page_number":106},
  {"content":"\r\n\r\nاز جانب خداوند عالميان خبر وفات حضرت رسول صلّى اللّه عليه و آله و سلّم را آورد در وقتى كه آن حضرت را هيچ دردى و المى نبود ، پس حضرت فرمود در ميان مردم ندا كردند كه جمع شوند ، و مهاجر و انصار را حكم فرمود اسلحهء خود را بپوشند ، چون مردم جمع شدند ، حضرت بر منبر برآمد و خبر فوت خود را به ايشان گفت و فرمود : خدا را به ياد كسى مىآورم كه بعد از من والى باشد بر امّت من كه البتّه رحم كند بر جماعت مسلمانان و پيران ايشان را بزرگ شمارد و بر ضعيفان ايشان رحم كند و عالم ايشان را تعظيم نمايد ، ضرر به ايشان نرساند كه باعث مذلّت ايشان گردد و فقير نگرداند ايشان را كه مورث كفر ايشان شود ، در خود را به روى ايشان نبندد كه اقوياى ايشان بر ضعيفان مسلّط شوند و ايشان را در سر حدهاى كافران بسيار حبس ننمايد كه باعث قطع نسل امّت من گردد ، پس فرمود كه : تبليغ رسالت كردم و خيرخواهى شما بجا آوردم ، پس همه گواه باشيد .\r\nحضرت صادق عليه السّلام فرمود كه : اين آخر سخنى بود كه آن حضرت بر منبر خود گفت « 1 »  .\r\nكلينى و ابن بابويه و شيخ طوسى و شيخ مفيد و اكثر محدّثين خاصّه و عامّه به سندهاى معتبر از حضرت امام زين العابدين و حضرت امام محمّد باقر و حضرت امام جعفر صادق عليهم السّلام و غير ايشان روايت كرده‌اند كه : چون هنگام وفات رسول خدا صلّى اللّه عليه و آله و سلّم شد ، بيمارى آن حضرت سنگين شد ، حضرت امير المؤمنين و عبّاس را طلب نمود و خانه پر بود از اصحاب آن حضرت از مهاجر و انصار ، و سر مبارك خود را در دامن امير المؤمنين گذاشت ، و عبّاس در پيش روى حضرت ايستاده بود و به طرف رداى خود مگس را از روى آن حضرت دور مىكرد . پس آن حضرت چشم گشود و فرمود : اى عبّاس اى عم پيغمبر ! قبول كن وصيّت مرا در اهل من و در زنان من ، و بگير ميراث مرا و ادا كن دين مرا ، و وعده‌هاى مرا به عمل آور ، و ذمّت مرا برى گردان ؛ عبّاس گفت : يا رسول اللّه من مرد پير عيال‌بارم و تو از ريح عاصف باد دست تر و از ابر بهارى بخشنده‌ترى ، و مال من وفا نمىكند به وعده‌هاى تو و بخششهاى تو ، اين را از من بگردان به سوى كسى كه طاقتش از من بيشتر باشد . حضرت سه مرتبه اين سخن را بر او اعاده كرد و در هر مرتبه او جواب\r\n\r\n","description":"","footnote":" ( 1 ) كافى 1 / 406 . ","page_name":" 107 ","page_number":107},
  {"content":"\r\n\r\nچنين گفت ، پس حضرت فرمود كه : ميراث خود را به كسى دهم كه قبول كند آن را چنانچه حق قبول كردن است و سزاوار آن باشد ، چنانچه تو جواب گفتى جواب نگويد .\r\nپس با حضرت امير المؤمنين عليه السّلام خطاب كرد و فرمود : يا على ! تو بگير ميراث مرا كه مخصوص تو است و كسى را با تو در آن نزاعى نيست ، و قبول كن وصيّت مرا و به عمل آور وعده‌هاى مرا و ادا كن قرضهاى مرا ؛ يا على خليفهء من باش در اهل من ، و تبليغ رسالت من بعد از من به مردم بكن .\r\nپس حضرت امير المؤمنين عليه السّلام فرمود : چون نظر كردم و سر مبارك حضرت رسول صلّى اللّه عليه و آله و سلّم را ديدم كه در دامن من از شدّت مرض مىلرزد ، بىتاب شدم و آب از ديده‌هاى من بر روى مباركش ريخت ، دلم طپيدن گرفت ، نتوانستم كه جواب آن حضرت بگويم ، پس بار ديگر آن سخن را اعاده فرمود ، باز گريه در گلوى من گره شده بود ، با نهايت دشوارى به صداى ضعيفى گفتم : بلى يا رسول اللّه پدر و مادرم فداى تو باد . پس حضرت فرمود : مرا بنشان ، آن حضرت را نشانيدم و پشت مباركش را بر سينهء خود چسبانيدم ، پس گفت : يا على توئى برادر من در دنيا و آخرت و وصى و خليفهء من در اهل و امّت من ، پس فرمود : اى بلال برو و بياور خود مرا كه آن را « ذو الجبين » مىگويند و زره مرا كه آن را « ذات الفضول » مىگويند و رايت مرا كه آن را « عقاب » مىگويند و شمشير مرا « ذو الفقار » و عمامهء مرا كه « سحاب » مىگويند و عمامهء ديگر كه آن را « طحميّه » مىگويند و بُرد مرا و ابرقهء مرا و عصاى كوچك مرا و چوب دست مرا كه آن را « ممشوق » مىگويند ، عبّاس گفت : آن ابرقه را من پيشتر نديده بودم ، و چون او را حاضر كردند نور آن نزديك بود كه ديده‌ها را بربايد ، پس حضرت فرمود كه : يا على جبرئيل اين جامه را براى من آورد و گفت : يا محمّد اين را در حلقه‌هاى زره خود داخل كن و به جاى منطقه بر كمرت ببند ، پس دو جفت نعل عربى را طلبيد كه يكى پينه داشت و يكى پينه نداشت ، و پيراهنى كه در شب معراج پوشيده بود طلبيد و پيراهنى كه در روز احُد پوشيده بود طلبيد ، و سه كلاه‌خود خود را طلبيد ، كلاهى كه در سفر مىپوشيد و كلاهى كه در عيدها مىپوشيد و كلاهى كه مىپوشيد و در ميان اصحاب خود مىنشست .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nپس فرمود كه : اى بلال ! بياور دو استر مرا يكى « شهبا » و ديگرى « دلدل » ، و دو ناقهء مرا يكى « عضبا » و ديگرى « صهبا » ، و دو اسب مرا يكى « جناح » و ديگرى « حيزوم » ، و « جناح » آن بود كه بر در مسجد رسول خدا صلّى اللّه عليه و آله و سلّم بازمىداشتند و هر كه را پى حاجتى مىفرستاد بر آن سوار مىشد ، و « حيزوم » آن بود كه در روز احُد حضرت بر آن سوار بود و جبرئيل در ميان هوا مىگفت : پيش رو اى حيزوم ، و درازگوش گوش خود را طلبيد كه « يعفور » بود .\r\nچون بلال آنها را حاضر كرد ، عبّاس را طلبيد و فرمود : به جاى على بنشين و پشت مرا نگاه دار ، و فرمود : يا على برخيز و اينها را قبض كن در حيات من ، اين جماعت كه حاضرند همه گواه شوند و كسى بعد از من با تو نزاعى نكند .\r\nحضرت فرمود كه : برخاستم و پاى من توانائى رفتار نداشت ، پس با نهايت مشقّت رفتم همه را گرفتم و به خانهء خود بردم ، پس برگشتم و به خدمت حضرت ايستادم . چون نظر مباركش بر من افتاد انگشتر خود را از دست حق‌پرست خود بيرون آورد و در دست من كرد در وقتى كه خانه پر بود از بنى هاشم و ساير مسلمانان ، و با آن ضعف كه سر خود را نمىتوانست نگاه داشت و سر مباركش به جانب راست و چپ حركت مىكرد ، صدا بلند كرد كه همه شنيدند و گفت : اى گروه مسلمانان ! على برادر من و وصى و خليفهء من است در اهل و امّت من ، و على ادا مىكند دين مرا و وفا مىكند به وعده‌هاى من ، اى گروه فرزندان هاشم و فرزندان عبد المطّلب و اى گروه مسلمانان ! دشمنى با على مكنيد و مخالفت امر او منمائيد كه گمراه مىشويد ، و حسد بر او مبريد و از جانب او به سوى ديگرى رغبت منمائيد كه كافر مىشويد . پس فرمود كه : اى عبّاس ! برخيز از جاى على ، عبّاس گفت كه :\r\nمرد پيرى را برمىخيزانى و طفلى را به جاى او مىنشانى ، حضرت سه مرتبه اين سخن را فرمود و او چنين جواب گفت ، پس عبّاس غضبناك برخاست و حضرت امير در جاى او نشست .\r\nچون حضرت رسول صلّى اللّه عليه و آله و سلّم عبّاس را غضبناك يافت فرمود كه : اى عبّاس اى عم رسول خدا ! كارى مكن كه من از دنيا بيرون روم بر تو خشمناك باشم و غضب من تو را به\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nجهنّم برد . چون اين را شنيد برگشت و به جاى خود نشست ، پس فرمود كه : يا على مرا بخوابان ، چون حضرت خوابيد فرمود كه : اى بلال بياور دو فرزند مرا حسن و حسين .\r\nچون ايشان حاضر شدند ، ايشان را بر سينهء خود چسبانيد و آن دو گل بوستان رسالت را مىبوسيد ، حضرت امير عليه السّلام فرمود : من ترسيدم كه ايشان باعث زيادى اندوه آن حضرت شوند ، نزديك رفتم كه ايشان را دور كنم ، حضرت فرمود : يا على بگذار ايشان را كه من ايشان را ببويم و ايشان مرا ببويند ، ايشان توشهء خود را از ملاقات من بگيرند ، و من توشهء خود را از لقاى ايشان بگيرم كه بعد از من بليّه‌هاى بزرگ و مصيبتهاى عظيم به ايشان خواهد رسيد ، پس خدا لعنت كند كسى كه ايشان را بترساند و جور و ستم بر ايشان رساند ، خداوندا ايشان را به تو مىسپارم و به شايستهء مؤمنان يعنى على بن أبي طالب عليه السّلام « 1 »  .\r\nشيخ مفيد روايت كرده است كه حضرت مردم را مرخّص كرد ، بيرون رفتند ، عبّاس و فضل پسر او و علىّ بن أبي طالب و اهل بيت مخصوص آن حضرت نزد او ماندند ، پس عبّاس گفت : يا رسول اللّه اگر اين امر خلافت در ما بنى هاشم قرار خواهد گرفت پس ما را بشارت ده كه شاد شويم ، و اگر مىدانى كه بر ما ستم خواهند كرد و خلافت را از ما غصب خواهند كرد پس به صحابهء خود سفارش ما را بكن ؛ حضرت فرمود كه : شما را بعد از من ضعيف خواهند كرد و بر شما غالب خواهند شد ؛ پس همهء اهل بيت گريان شدند ، و از حيات آن حضرت نااميد شدند . در آن مرض ، على عليه السّلام شب و روز در خدمت رسول خدا بودند ، و از آن جناب مفارقت نمىنمود مگر براى حاجت ضرورى « 2 »  .\r\nابن بابويه و شيخ مفيد و شيخ طوسى و صفار و شيخ طبرسى و ابن شهر آشوب رحمه اللّه و ديگران روايت كرده‌اند به سندهاى خود متواتراً از حضرت امير المؤمنين و امام محمّد باقر و امام جعفر صادق عليهم السّلام و ام سلمه و عايشه و غير ايشان كه در مرض آخر آن حضرت ، جناب امير المؤمنين عليه السّلام براى حاجت ضرورى بيرون رفته بود ، حضرت فرمود كه :\r\nبخوانيد از براى من يار مرا و دوست مرا و برادر مرا ، پس عايشه به نزد أبو بكر فرستاد و\r\n\r\n","description":"","footnote":" ( 1 ) امالى شيخ طوسى 600 ؛ علل الشرايع 166 و 168 ؛ كافى 1 / 236 ؛ كشف الغمه 2 / 36 .  ( 2 ) ارشاد شيخ مفيد 1 / 184 . ","page_name":" 110 ","page_number":110},
  {"content":"\r\n\r\nحفصه به نزد عمر فرستاد ، ايشان را طلبيدند ، چون ايشان حاضر شدند و نظر حضرت بر ايشان افتاد سر و روى خود را به جامه پوشانيد - به روايتى ديگر رو از ايشان گردانيد - چون ايشان برگشتند ، باز جامه را دور كرد و فرمود : بطلبيد از براى من خليل من و حبيب من و برادر مرا ؛ باز آن دو ملعونه پدرهاى خود را طلبيدند ، چون حاضر شدند ، حضرت باز رو از ايشان گردانيد يا رو از ايشان پوشانيد ، ايشان گفتند كه : ما را نمىخواهد على را مىخواهد .\r\nپس حضرت فاطمه عليها السّلام حضرت على عليه السّلام را طلب كرد ، چون حضرت امير حاضر شد حضرت او را بر سينهء خود چسبانيد و دهان مبارك را بر گوش او گذاشت و جامهء خود را بر روى او كشيد و عرق ايشان بر روى يكديگر مىريخت ، و زمان بسيار با آن حضرت راز گفت و مردم در پشت خانهء آن حضرت جمع شده بودند ، و ابا بكر و عمر نيز در بيرون در ايستاده بودند . چون حضرت على عليه السّلام بيرون آمد ، آن دو ملعون و ساير صحابه پرسيدند :\r\nاين چه راز دراز بود كه پيغمبر با تو مىگفت ؟ فرمود : هزار باب از علم تعليم من نمود كه از هر بابى هزار باب مفتوح مىشود « 1 »  .\r\nو به روايت ديگر ، خضر عليه السّلام در دهليز خانهء رسول خدا صلّى اللّه عليه و آله و سلّم على عليه السّلام را ديد و پرسيد :\r\nآيا رسول خدا صلّى اللّه عليه و آله و سلّم به تو رازى گفت ؟ گفت : بلى هزار نوع از علم به من آموخت كه از هر نوع هزار نوع ديگر مفتوح مىگردد ، پرسيد : آيا همه را دانستى و ضبط نمودى ؟ گفت :\r\nبلى ، پرسيد : چيست آن كلفى كه در ماه هست ؟ فرمود : حق تعالى مىفرمايد :  وَ جَعَلْنَا اللَّيْل وَ النَّهارَ آيَتَيْن فَمَحَوْنا آيَةَ اللَّيْل وَ جَعَلْنا آيَةَ النَّهارِ مُبْصِرَةً  « 2 »  خضر گفت :\r\nدرست ياد گرفته‌اى يا على « 3 »  .\r\nدر روايت عايشه چنين است كه : چون حضرت امير عليه السّلام حاضر شد ، رسول خدا صلّى اللّه عليه و آله و سلّم او را در ميان لحاف خود برد و در بر گرفت او را و با او راز مىگفت ، تا روح مقدّسش از بدن\r\n\r\n","description":"","footnote":" ( 1 ) خصال شيخ صدوق 642 ؛ بصائر الدرجات 313 ؛ الاختصاص 285 .  ( 2 ) سورهء اسراء / آيهء 12 .  ( 3 ) خصال شيخ صدوق 643 . ","page_name":" 111 ","page_number":111},
  {"content":"\r\n\r\nمطهّرش مفارقت كرد ، و دستش بر روى بدن امير المؤمنين عليه السّلام بود « 1 »  .\r\nابن بابويه به سند معتبر از حضرت امير المؤمنين عليه السّلام روايت كرده است كه : چون هنگام وفات رسول خدا صلّى اللّه عليه و آله و سلّم شد مرا طلبيد و گفت : يا على توئى وصى من و خليفهء من بر اهل و امّت من در حيات و ممات من ، دوست تو دوست من است و دوست من دوست خداست ، و دشمن تو دشمن من است و دشمن من دشمن خداست ، يا على هر كه منكر امامت تو است بعد از من چنان است كه انكار رسالت من كرده باشد در حيات من زيرا كه تو از منى و من از توام ، پس مرا نزديك طلبيد هزار باب از علم بر من گشود كه از هر بابى هزار باب مفتوح مىشود « 2 »  .\r\nبه روايتى ديگر فرمود : هزار باب از حلال و حرام و از آنچه بوده و خواهد بود تا روز قيامت تعليم من نمود كه از هر بابى هزار باب بر من مفتوح گرديد ، تا آنكه دانستم مرگها و بلاهاى مردم را ، و حكمهاى حقّى كه در ميان مردم بايد نمود « 3 »  .\r\nصفّار به سند معتبر از امام صادق عليه السّلام روايت كرده كه : روزى حضرت رسول صلّى اللّه عليه و آله و سلّم در مرض خود نماز صبح را در مسجد اداء نمود و پيراهن سياهى پوشيده بود ، پس خطبه خواند براى مردم ، و در آن خطبه مردم را امر و نهى كرد و موعظه فرمود و آخرت را به ياد ايشان آورد ، پس براى تنبيه مردم فرمود : اى فاطمه ! عمل كن و طاعت خدا بجا آور كه بدون عمل من فايده‌اى به تو نمىتوانم بخشيد .\r\nچون مردم خطبهء حضرت را شنيدند ، و به ديدن آن حضرت مسرور گرديدند ، و زنان رسول خدا شاد شدند كه آن حضرت شفا يافته است و گيسوهاى خود را شانه كردند و سرمه در ديده‌هاى خود كشيدند ، پس در همان روز رسول خدا صلّى اللّه عليه و آله و سلّم از دنيا مفارقت نمود .\r\nراوى پرسيد كه : پس در چه وقت بود آنكه رسول خدا صلّى اللّه عليه و آله و سلّم هزار باب از علم تعليم حضرت امير المؤمنين عليه السّلام نمود ؟ حضرت فرمود كه : آن پيش از اين روز بود « 4 »  .\r\nو شيخ مفيد به سند معتبر از عبد الله بن عبّاس روايت كرده است كه : على بن\r\n\r\n","description":"","footnote":" ( 1 ) امالى شيخ طوسى 332 .  ( 2 ) خصال شيخ صدوق 652 .  ( 3 ) خصال شيخ صدوق 643 .  ( 4 ) بصائر الدرجات 304 . ","page_name":" 112 ","page_number":112},
  {"content":"\r\n\r\nأبي طالب عليه السّلام و عبّاس و فضل بن عبّاس بر رسول خدا صلّى اللّه عليه و آله و سلّم داخل شدند در مرضى كه در آن مرض از دنيا مفارقت نمود ، و گفتند : يا رسول اللّه ! مردان و زنان انصار در مسجد حاضر شده‌اند و همه بر تو مىگريند ، حضرت فرمود : چرا مىگريند ؟ گفتند : مىترسند كه تو در اين مرض از ايشان مفارقت نمائى ، حضرت فرمود : دست مرا بگيريد ، پس بيرون آمد و چادرى بر خود پيچيده بود و عصابه بر سر بسته بود ، پس بر منبر نشست و حمد و ثناى حق تعالى را ادا كرد و فرمود :\r\nامّا بعد ايّها النّاس چه انكار مىكنيد مردن پيغمبر خود را ، من مكرّر خبر مرگ خود را به شما دادم ، و خبر مرگ شما را به شما گفتم ، اگر پيش از من هميشه پيغمبرى در دنيا مىماند من هم هميشه در ميان شما مىماندم ، بدانيد كه من مىروم به سوى پروردگار خود و در ميان شما چيزى مىگذارم كه اگر به آن متمسّك شويد هرگز گمراه نمىشويد ، آن كتاب خداست كه در ميان شماست ، در هر صبح و شام تلاوت مىكنيد ، پس رغبت منمائيد در دنيا و حسد مبريد بر يكديگر و دشمنى مكنيد با هم و برادران باشيد چنانچه خدا شما را امر فرموده است ، به تحقيق كه اهل بيت و عترت خود را در ميان شما مىگذارم ، و شما را وصيّت مىكنم به ايشان . پس وصيّت مىكنم شما را به انصار زيرا كه دانستيد حقهاى ايشان را و سعيهاى ايشان را نزد خدا و نزد رسول خدا و مؤمنان ، توسعه دادند براى شما در خانه‌هاى خود و نصف ميوه‌هاى خود را به شما بخشيدند و اختيار كردند شما را بر خود هر چند كه خود محتاج بودند ، كسى كه والى امرى شود در ميان مسلمانان بايد نيكوكار انصار را بنوازد ، و از بدكردار ايشان عفو نمايد .\r\nاين آخر مجلسى بود كه حضرت بر منبر نشست ، تا آنكه حق تعالى را ملاقات كرد « 1 »  .\r\nشيخ مفيد به سند معتبر از حضرت امام محمّد باقر عليه السّلام روايت كرده است كه : چون هنگام وفات رسول خدا صلّى اللّه عليه و آله و سلّم شد ، جبرئيل به خدمت آن حضرت آمد و گفت : يا رسول اللّه آيا مىخواهى كه به دنيا برگردى ؟ حضرت صلّى اللّه عليه و آله و سلّم فرمود : نمىخواهم آنچه بر من بود از تبليغ رسالت الهى به عمل آورده‌ام ، باز جبرئيل گفت : آيا نمىخواهى به دنيا برگردى ؟\r\n\r\n","description":"","footnote":" ( 1 ) امالى شيخ مفيد 46 . ","page_name":" 113 ","page_number":113},
  {"content":"\r\n\r\nفرمود : نه بلكه رفيق اعلى را مىخواهم ، يعنى موافقت انبياء و اوصياء و دوستان خدا .\r\nپس حضرت صلّى اللّه عليه و آله و سلّم مردم را موعظه كرد و گفت : ايّها النّاس ! پيغمبرى بعد از من نيست ، و سنّتى بعد از سنّت من نيست ، پس هر كه بعد از من دعواى پيغمبرى كند يا بدعتى در دين من كند ، دعواى او و بدعت او در آتش است ، هر كه چنين دعوائى كند او را بكشيد و هر كه پيروى او كند در آتش است ، ايّها النّاس ! احيا كنيد قصاص را و زنده بداريد حق را و پراكنده مشويد و مسلمان باشيد و انقياد كنيد پيشوايان دين را تا از عذاب دنيا و آخرت سالم گرديد ، پس اين آيه را خواند  كَتَب اللَّه لَأَغْلِبَن أَنَا وَ رُسُلِي إِن اللَّه قَوِيٌّ عَزِيزٌ  « 1 »  « 2 »  ايضا به سند معتبر از ابو سعيد خدرى روايت كرده كه : آخر خطبه‌اى كه رسول خدا صلّى اللّه عليه و آله و سلّم براى ما خواند خطبه‌اى بود كه در مرض آخر خود خواند و از خانه بيرون آمد تكيه كرده بر حضرت على عليه السّلام و بر ميمونهء آزاد كردهء خود ، پس بر منبر نشست و گفت : ايّها النّاس ! به درستى كه در ميان شما مىگذارم دو چيز بزرگ ، و ساكت شد ، پس مردى برخاست و گفت : يا رسول اللّه اين دو چيز را كه گفتى كدامند ؟ پس حضرت در غضب شد تا رنگ مباركش سرخ شد ، و فرمود : من نگفتم آن را مگر آنكه مىخواستم تفسير آن بكنم و ليكن از ضعف و بيمارى ، نفسم تنگ شد ، پس فرمود : يكى از آنها قرآن است كه ريسمانى است آويخته از آسمان بر زمين و يك طرفش به دست خداست و يك طرفش به دست شماست ، و ديگرى اهل بيت منند ، پس فرمود : به خدا سوگند كه اين سخن را به شما مىگويم و مىدانم كه مردانى چند هستند كه هنوز در پشتهاى اهل شركند و به دنيا نيامده‌اند ، اميد از ايشان زياده از اكثر شما دارم .\r\nپس فرمود : به خدا سوگند كه دوست نمىدارد اهل بيت مرا بنده‌اى مگر آنكه حق تعالى عطا مىكند به او نورى در روز قيامت تا آنكه در حوض كوثر بر من وارد شود ، و دشمن نمىدارد ايشان را بنده‌اى مگر آنكه حق تعالى رحمت خود را از او محجوب مىگرداند در روز قيامت . راوى گفت : من اين حديث را به خدمت امام محمّد باقر عليه السّلام\r\n\r\n","description":"","footnote":" ( 1 ) سورهء مجادله / آيهء 21 .  ( 2 ) امالى شيخ مفيد 53 . ","page_name":" 114 ","page_number":114},
  {"content":"\r\n\r\nعرض كردم ، حضرت تصديق آن فرمود « 1 »  .\r\nشيخ طوسى به سند معتبر روايت كرده است كه : سلمان فارسى رضى اللّه عنه گفت : به خدمت رسول خدا صلّى اللّه عليه و آله و سلّم رفتم در مرضى كه در آن مرض به عالم قدس رحلت نمود ، در خدمت او نشستم و از احوال آن حضرت پرسيدم ، چون برخاستم كه بيرون آيم فرمود : بنشين اى سلمان كه گواه شوى بر امرى كه آن بهترين امور است . چون نشستم ناگاه ديدم كه مردى چند از اهل بيت آن حضرت و مردى چند از اصحاب آن حضرت به خانه در آمدند و حضرت فاطمه عليها السّلام نيز داخل شد ، چون ضعف آن حضرت را مشاهده كرد گريه در گلويش گره شد و آب ديده‌اش بر روى مباركش فرو ريخت .\r\nچون حضرت حال او را مشاهده نمود فرمود : اى دختر چرا گريه مىكنى ، خدا ديدهء تو را روشن گرداند و هرگز ديدهء تو را نگرياند ، حضرت فاطمه عليها السّلام فرمود : چون نگريم و حال آنكه تو را به اين حال مشاهده مىكنم ؟\r\nرسول خدا صلّى اللّه عليه و آله و سلّم فرمود : اى فاطمه ! توكّل كن بر خدا و صبر كن چنانچه صبر كردند پدران تو كه پيغمبر بودند و مادران تو كه زنهاى پيغمبران بودند ، آيا مىخواهى كه بشارت دهم تو را اى فاطمه ؟ گفت : بلى اى پدر بزرگوار ، فرمود : مگر نمىدانى كه حق تعالى از جميع خلق پدر تو را اختيار كرد و او را به مرتبهء پيغمبرى رسانيد ، بر كافّهء خلق مبعوث گردانيد ، پس بعد از او على را اختيار كرد ، و امر كرد مرا كه تو را به او تزويج نمايم ، و او را به امر پروردگار وزير و وصىّ خود گردانيدم .\r\nاى فاطمه ! حق على بر مسلمانان از حق همه كس عظيم‌تر است بر ايشان ، و اسلام او از همه قديمتر است ، و علم او از همه بيشتر ، و حلم او از همه فراوان‌تر ، و در ميزان قدر و منزلت قدر او از همه گرانتر است .\r\nپس فاطمه عليها السّلام شاد شد ، رسول خدا صلّى اللّه عليه و آله و سلّم فرمود : آيا شاد كردم تو را اى فاطمه ؟\r\nگفت : بلى اى پدر ، فرمود : مىخواهى زياده بگويم در فضيلت شوهر و پسر عمّت ؟ گفت :\r\nبلى اى پيغمبر خدا ، فرمود : به درستى كه على اوّل كسى است كه ايمان آورد به خدا و\r\n\r\n","description":"","footnote":" ( 1 ) امالى شيخ مفيد 135 . ","page_name":" 115 ","page_number":115},
  {"content":"\r\n\r\nرسول از اين امّت ، و بعد از او پيش از همه كس خديجه مادر تو ايمان آورد ، و اوّل كسى كه يارى من كرد بر پيغمبرى من على بود .\r\nاى فاطمه ! به درستى كه على برادر من و برگزيدهء من و پدر فرزندان من است ، حق تعالى على را چند خصلتهاى نيكو عطا كرده است كه احدى را پيش از او نداده است و احدى را بعد از او نخواهد داد ، پس صبر كن و بدان كه پدر تو در اين زودى به حق تعالى ملحق مىگردد .\r\nفاطمه گفت : اى پدر ! مرا اوّل شاد گردانيدى و آخر غمگين نمودى ، حضرت فرمود :\r\nاى دختر چنين است امور دنيا ، شادى او به اندوه او آميخته است و صافى دنيا به كدورتش مخلوط است ، آيا مىخواهى زياده كنم براى تو ؟ گفت : بلى يا رسول اللّه ، فرمود :\r\nحق تعالى خلايق را آفريد و ايشان را دو قسمت نمود ، و مرا و على را در قسمت نيكوتر قرار داد كه ايشان اصحاب اليمين‌اند ، و آن هر دو قسمت را قبيله‌ها گردانيد ، مرا و على را بهترين قبيله‌ها قرار داد چنانچه فرمود  وَ جَعَلْناكُم شُعُوباً وَ قَبائِل لِتَعارَفُوا إِن أَكْرَمَكُم عِنْدَ اللَّه أَتْقاكُم  « 1 »  پس آن قبيله‌ها را خانه آبادها گردانيد ، من و على را در بهترين خانه آبادها قرار داد چنانچه فرمود :  إِنَّما يُرِيدُ اللَّه لِيُذْهِب عَنْكُم الرِّجْس أَهْل الْبَيْت وَ يُطَهِّرَكُم تَطْهِيراً  « 2 »  .\r\nپس حق تعالى اختيار كرد مرا از اهل بيت من ، و اختيار كرد على و حسن و حسين و تو را از ايشان ، پس من بهترين فرزندان آدمم و على بهترين عرب است و تو بهترين زنان عالميانى و حسن و حسين بهترين جوانان اهل بهشتند ، و از ذريّهء تو است مهدى عليه السّلام كه حق تعالى به بركت او زمين را پر مىكند از عدالت بعد از آنكه پر از جور و ستم شده باشد « 3 »  .\r\nفرات ابن ابراهيم به سند معتبر از جابر انصارى روايت كرده است كه : حضرت رسول صلّى اللّه عليه و آله و سلّم در مرض آخر خود با حضرت فاطمه عليها السّلام گفت : پدر و مادرم فداى تو باد ،\r\n\r\n","description":"","footnote":" ( 1 ) سورهء حجرات / آيهء 13 .  ( 2 ) سورهء احزاب / آيهء 33 .  ( 3 ) امالى شيخ طوسى 607 . ","page_name":" 116 ","page_number":116},
  {"content":"\r\n\r\nبفرست و شوهر خود را بطلب ؛ فاطمه امام حسن عليه السّلام را گفت : برو به نزد پدر خود بگو : جدّ من تو را مىطلبد ؛ چون حضرت امير المؤمنين عليه السّلام حاضر شد شنيد كه فاطمه مىگويد :\r\nزهى الم و اندوه براى شدّت الم و آزار تو اى پدر . رسول خدا صلّى اللّه عليه و آله و سلّم فرمود : ديگر شدّتى بر تو بعد از امروز نيست ، بدان اى فاطمه كه براى پيغمبر گريبان نمىبايد دريد و رو نمىبايد خراشيد و وا ويلاه نمىبايد گفت ، و ليكن بگو آنچه پدر تو در وفات ابراهيم فرزند خود گفت كه : چشمان مىگريند و دل به درد مىآيد ، نمىگويم چيزى كه موجب غضب پروردگار باشد ، اى ابراهيم ! ما بر تو اندوهناكيم . اگر ابراهيم زنده مىماند مىبايست كه پيغمبر شود .\r\nپس فرمود : يا على نزديك بيا ، چون نزديك رفت فرمود : گوش خود را نزديك دهان من بدار . چون عايشه و حفصه گوش دادند كه سخن حضرت را بشنوند فرمود : خداوندا ! گوشهاى ايشان را مسدود نما كه نشنوند ، پس فرمود : اى برادر من ! شنيده‌اى كه حق تعالى در قرآن فرموده است  إِن الَّذِين آمَنُوا وَ عَمِلُوا الصَّالِحات أُولئِك هُم خَيْرُ الْبَرِيَّةِ  « 1 »  يعنى : به درستى كه آنان كه ايمان آورده‌اند و اعمال شايسته كرده‌اند ، ايشان بهترين خلقند ؟ حضرت امير عليه السّلام گفت : بلى شنيده‌ام يا رسول اللّه ، فرمود : ايشان شيعيان و ياوران تواند ، و وعده‌گاه من و ايشان در روز قيامت نزد حوض كوثر است در هنگامى كه همهء امّتها به دو زانو در افتاده باشند و اعمال ايشان را بر حق تعالى عرض نمايند ، پس خدا بخواند تو و شيعيان تو را بيائيد با روها و دست و پاهاى نورانى در حالتى كه سير و سيراب باشيد .\r\nيا على ! شنيده‌اى كه حق تعالى در قرآن فرموده است كه  إِن الَّذِين كَفَرُوا مِن أَهْل الْكِتاب وَ الْمُشْرِكِين فِي نارِ جَهَنَّم خالِدِين فِيها أُولئِك هُم شَرُّ الْبَرِيَّةِ  « 2 »  ؟ گفت :\r\nبلى ، فرمود : ايشان يهودان و بنى اميّه و اتباع ايشان و دشمنان شيعيان تواند ، مبعوث مىشوند در روز قيامت گرسنه و تشنه با روهاى سياه و شقاوت و تعب و عذاب شديد « 3 »  .\r\n\r\n","description":"","footnote":" ( 1 ) سورهء بيّنه / آيهء 7 .  ( 2 ) سورهء بيّنه / آيهء 6 .  ( 3 ) تفسير فرات 586 . ","page_name":" 117 ","page_number":117},
  {"content":"\r\n\r\nهمين حديث در كتاب سليم بن قيس از حضرت امير المؤمنين عليه السّلام منقول است « 1 »  .\r\nو در تفسير محمّد بن العبّاس بن ماهيار از امام محمّد باقر عليه السّلام مروى است « 2 »  .\r\nابن بابويه به سند معتبر از حضرت امام محمّد باقر عليه السّلام روايت كرده است كه : رسول خدا صلّى اللّه عليه و آله و سلّم در هنگام وفات خود به حضرت فاطمه عليها السّلام گفت : اى فاطمه ! چون بميرم روى خود را براى من مخراش و گيسوى خود را پريشان مكن ، وا ويلا مگو و بر من نوحه مكن و نوحه‌گران را مطلب « 3 »  .\r\nدر كتاب « بشارة المصطفى » روايت كرده است كه : چون رسول خدا رنجور شد در بيمارى كه از دنيا مفارقت نمود ، حضرت فاطمه عليها السّلام حسن و حسين عليهما السّلام را برداشت به خدمت آن جناب آمد ، چون پدر را با آن حال مشاهده نمود بىتاب شد و بر روى آن حضرت افتاد ، و سينهء خود را به سينهء مبارك آن حضرت چسبانيد ، بسيار گريست ، پس حضرت فرمود : اى فاطمه گريه مكن و صبور باش ؛ پس فاطمه برخاست و آب از ديدهء مبارك رسول خدا صلّى اللّه عليه و آله و سلّم جارى شد ، سه نوبت گفت : خداوندا ! ايشان اهل بيت منند و آنها را مىسپارم به تو و به هر مؤمنى « 4 »  .\r\nشيخ مفيد رحمه اللّه روايت كرده است : چون رحلت رسول خدا صلّى اللّه عليه و آله و سلّم به عالم قدس نزديك شد ، امير المؤمنين عليه السّلام را گفت كه : يا على ! سرم را در دامن خود بگذار كه امر خداوند عالميان رسيده است ، چون جان من بيرون آيد آن را به دست خود بگير و به روى خود بكش ، پس روى مرا به سوى قبله بگردان و متوجّه تجهيز من شو ، اوّل تو بر من نماز كن و از من جدا مشو تا به قبرم سپارى ، در جميع اين امور از حق تعالى يارى بجو .\r\nچون على عليه السّلام سر مبارك آن سرور را به دامن نهاد حضرت بيهوش شد ، پس فاطمه نظر به جمال بىمثال آن حضرت نموده مىگريست و ندبه مىكرد ، شعرى خواند كه مضمونش اين است : سفيد روئى كه به بركت روى او طلب باران مىكنند ، و فريادرس يتيمان و پناه بيوه‌زنان است .\r\n\r\n","description":"","footnote":" ( 1 ) كتاب سليم بن قيس 30 .  ( 2 ) بحار الأنوار 22 / 459 .  ( 3 ) معانى الاخبار 390 .  ( 4 ) بشارة المصطفى 127 . ","page_name":" 118 ","page_number":118},
  {"content":"\r\n\r\nچون حضرت رسول صلّى اللّه عليه و آله و سلّم صداى فاطمه را شنيد ، ديدهء خود را گشود و به آواز ضعيفى گفت : اى دختر ! اين سخن عم تو ابو طالب است ، اين را مگو و ليكن بگو كه  وَ ما مُحَمَّدٌ إِلَّا رَسُول قَدْ خَلَت مِن قَبْلِه الرُّسُل أَ فَإِن مات أَوْ قُتِل انْقَلَبْتُم عَلى أَعْقابِكُم  « 1 »  .\r\nچون فاطمه بسيار گريست ، حضرت او را به نزديك خود طلبيد و رازى در گوش او گفت ، او شاد شد .\r\nچون روح مقدّس آن حضرت مفارقت كرد ، حضرت امير دستش در زير روى آن حضرت بود ، پس دست خود را بلند كرد و بر روى خود كشيد و ديده‌هاى حق‌بينش را پوشانيد و جامه بر قامت با كرامتش كشيد ، پس از فاطمه عليها السّلام پرسيدند : آن چه راز بود كه چون حضرت رسول صلّى اللّه عليه و آله و سلّم در گوش تو گفت اندوه تو به شادى مبدّل شد ، و قلق و اضطراب تو تسكين يافت ؟ فاطمه عليها السّلام فرمود كه : پدر بزرگوارم مرا خبر داد كه اوّل كسى كه از اهل بيت او به او ملحق خواهد شد من خواهم بود و مدّت حيات من بعد او امتدادى نخواهد داشت ، و به اين سبب شدّت اندوه و حزن من تسكين يافت زيرا كه دانستم كه مدّت مفارقت من و آن حضرت بسيار نخواهد بود « 2 »  .\r\n\r\n","description":"","footnote":" ( 1 ) سورهء آل عمران / آيهء 144 .  ( 2 ) ارشاد شيخ مفيد 1 / 186 ؛ اعلام الورى 136 . ","page_name":" 119 ","page_number":119},
  {"content":"\r\n\r\n\r\nفصل پنجم در بيان كيفيّت وقوع مصيبت كبرى و واقعهء عظمى يعنى وفات سيّد انبياء محمّد مصطفى صلّى اللّه عليه و آله و سلّم است ، و كيفيّت تغسيل و تكفين و دفن و نماز بر آن حضرت ، و وقايعى كه مقارن آن و بعد از آن به وقوع پيوسته است\r\nبدان كه اكثر علماى خاصّه و عامّه را اعتقاد آن است كه ارتحال سيّد انبيا به عالم بقا در روز دوشنبه بوده است ، و اكثر علماى شيعه را اعتقاد آن است كه آن روز بيست و هشتم ماه صفر بوده است ، و اكثر علماى عامّه روز دوازدهم ماه ربيع الأوّل گفته‌اند ، و محمّد بن يعقوب كلينى از علماى ما به اين قول قائل شده است ، و قول اوّل أصح و أشهر است . بعضى از علماى عامّه دوّم ماه ربيع ، و بعضى اوّل ماه ربيع ، و بعضى هيجدهم ماه ربيع ، و بعضى دهم ماه ربيع ، و بعضى هشتم نيز گفته‌اند ، و خلافى نيست كه در آن وقت از سن شريف آن حضرت شصت و سه سال گذشته بود ، و سال دهم هجرت بود .\r\nو در كشف الغمّه از حضرت امام محمّد باقر عليه السّلام روايت كرده است كه : آن حضرت سال دهم هجرت به عالم بقا رحلت نمود و از عمر شريف آن حضرت شصت و سه سال گذشته بود ، چهل سال در مكّه ماند تا وحى بر او نازل شد ، بعد از آن سيزده سال ديگر در مكّه ماند ، چون به مدينه هجرت نمود پنجاه و سه سال از عمر شريفش گذشته بود و ده سال بعد از هجرت در مدينه ماند ، و وفات آن حضرت در روز دوشنبه دوّم ماه ربيع الاوّل\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nواقع شد « 1 »  .\r\nمؤلّف گويد كه : به اين قول كسى از علماى شيعه قائل نشده است ، شايد محمول بر تقيّه بوده باشد .\r\nايضاً در كشف الغمّه آورده است كه : عمر شريف آن حضرت شصت و سه سال بود ، با پدر خود دو سال و چهار ماه ماند ، چون عبد المطلّب وفات يافت هشت سال از عمر شريفش گذشته بود ، و بعد از او عم او ابو طالب كفالت و حمايت او مىنمود . بعضى گفته‌اند كه : در وقت وفات پدر خود هفت‌ماهه بود ، چون شش سال از عمر شريفش گذشت مادرش به رحمت الهى و اصل شد ، چون عم او ابو طالب به رياض جنّت رحلت نمود از عمر آن حضرت چهل و شش سال و هشت ماه و بيست و چهار روز گذشته بود ، و بعد از او به سه روز حضرت خديجه از دنيا رحلت نمود ، پس به اين سبب آن سال را عام حزن گفتند . و آن حضرت بعد از بعثت سيزده سال در مكّه ماند ، پس سه روز يا شش روز در غار پنهان بود ، بعد از آن به سوى مدينه هجرت نمود و در روز دوشنبه يازدهم ماه ربيع الاوّل داخل مدينه شد ، و ده سال در مدينه ماند ، پس در بيست و هشتم ماه صفر به رحمت خالق قضا و قدر فايز گرديد در سال دهم هجرت « 2 »  .\r\nقطب راوندى از ابن عبّاس روايت كرده است كه : روزى ابو سفيان به خدمت حضرت سيّد المرسلين آمد و گفت : يا رسول اللّه مىخواهم از تو سؤالى بكنم ، حضرت فرمود كه :\r\nاگر مىخواهى من خبر دهم از سؤال تو پيش از آنكه بگوئى ؟ گفت : بلى ، حضرت فرمود كه : آمده‌اى كه از من سؤال كنى كه عمر من چقدر خواهد بود ؟ گفت : بلى يا رسول اللّه ، حضرت فرمود كه : من شصت و سه سال زندگانى خواهم كرد ، ابو سفيان گفت : گواهى مىدهم كه تو راست‌گوئى ، رسول خدا صلّى اللّه عليه و آله و سلّم فرمود كه : به زبان مىگوئى نه به دل « 3 »  .\r\nابن بابويه به سند معتبر از حضرت امام محمّد باقر عليه السّلام روايت كرده است كه آن حضرت فرمود : روزه مگير و سفر مكن در روز دوشنبه كه در اين روز رسول خدا صلّى اللّه عليه و آله و سلّم از دنيا\r\n\r\n","description":"","footnote":" ( 1 ) كشف الغمّه 1 / 13 .  ( 2 ) كشف الغمّه 1 / 15 .  ( 3 ) قصص الأنبياء راوندى 294 . ","page_name":" 121 ","page_number":121},
  {"content":"\r\n\r\nرحلت نمود « 1 »  . و بر اين مضمون از ائمّهء اطهار عليهم السّلام احاديث بسيار منقول شده است .\r\nشيخ طوسى و ديگران به سندهاى معتبر از حضرت صادق عليه السّلام روايت كرده‌اند كه آن حضرت فرمود : چون مصيبتى به تو برسد به يادآور مصيبت رسول خدا صلّى اللّه عليه و آله و سلّم را كه به مردم چنين مصيبتى نرسيده و نخواهد رسيد هرگز « 2 »  .\r\nابن شهر آشوب روايت كرده است كه حضرت رسول صلّى اللّه عليه و آله و سلّم گفت : يا على به هر كه مصيبتى برسد مصيبت مرا ياد كند كه آن عظيمترين مصيبتهاست « 3 »  .\r\nابن بابويه به سند معتبر روايت كرده است كه جبرئيل براى حضرت رسول صلّى اللّه عليه و آله و سلّم چهل درهم از كافور بهشت براى حنوط آورد ، پس حضرت آن را سه قسمت مساوى كرد ، و يك قسمت را براى خود نگاه داشت و يك قسمت را به على داد و يكى را به فاطمه عليهم السّلام « 4 »  .\r\nشيخ طوسى به سند معتبر از امير المؤمنين عليه السّلام روايت كرده است كه آن حضرت فرمود :\r\nرفتم به خدمت رسول خدا صلّى اللّه عليه و آله و سلّم در وقتى كه بيمار بود ، ديدم كه سر آن حضرت در دامن كسى است كه از او خوش‌روتر نديده بودم كسى را ، و رسول خدا در خواب بود ، چون داخل شدم آن مرد گفت : بيا سر پسر عم خود را بگير كه تو سزاوارترى به او از من ، چون من نزديك رفتم آن مرد برخاست و سر آن سرور را در دامن من گذاشت . چون ساعتى نشستم ، حضرت بيدار شد و فرمود كه : كجا رفت آن مردى كه سر من در دامن او بود ؟ من آنچه گذشته بود به خدمت آن حضرت عرض كردم ، حضرت فرمود كه : آن مرد را شناختى ؟ گفتم : نه پدر و مادرم فداى تو باد ، فرمود كه : او جبرئيل بود ، چون آزار من عظيم بود با من سخن مىگفت تا آنكه درد من سبك شد مشغول سخن او گرديدم و به خواب رفتم « 5 »  .\r\nابن بابويه روايت كرده است از عبد الله بن مسعود كه گفت : از حضرت رسول صلّى اللّه عليه و آله و سلّم\r\n\r\n","description":"","footnote":" ( 1 ) خصال شيخ صدوق 385 .  ( 2 ) امالى شيخ طوسى 681 .  ( 3 ) مناقب ابن شهر آشوب 1 / 294 .  ( 4 ) علل الشرايع 302 .  ( 5 ) امالى شيخ طوسى 385 . ","page_name":" 122 ","page_number":122},
  {"content":"\r\n\r\nپرسيدم : كه تو را غسل خواهد داد چون وفات يا بى ؟ حضرت فرمود : هر پيغمبرى را وصىّ او غسل مىدهد ، گفتم : وصى تو كيست يا رسول اللّه ؟ گفت : على بن أبي طالب ، پرسيدم كه : چند سال بعد از تو زندگانى خواهد كرد ؟ فرمود كه : سى سال چنانچه يوشع بن نون وصىّ موسى بعد از موسى سى سال زندگانى كرد ، و صفراء دختر شعيب كه زوجهء حضرت موسى بود بر او خروج كرد و گفت : من سزاوارترم به خلافت از تو ، يوشع با او مقاتله كرد و لشكر او را كشت و او را اسير كرد ، بعد از اسير كردن او را گرامى داشت ، به درستى كه دختر ابو بكر بر على خروج خواهد كرد با چندين هزار نامرد از امّت من ، و على اكثر مردان لشكر او را خواهد كشت و او را اسير خواهد كرد ، بعد از اسير كردن با او احسان خواهد كرد « 1 »  .\r\nكلينى و صفّار و شيخ طوسى و ابن بابويه و قطب راوندى و ديگران به سندهاى بسيار از حضرت امير و حضرت امام محمّد باقر و امام جعفر صادق عليه السّلام روايت كرده‌اند كه : رسول خدا صلّى اللّه عليه و آله و سلّم امير المؤمنين عليه السّلام را طلبيد فرمود : يا على چون من بميرم شش مشك آب بكش از چاه غرس ، پس مرا نيكو غسل ده به آن آب و مرا كفن كن و حنوط كن ، چون از غسل و كفن و حنوط من فارغ شوى گريبان كفن مرا بگير و مرا بنشان ، هر چه خواهى از من سؤال كن كه هر چه بپرسى تو را جواب مىگويم . پس حضرت چنين كرد و فرمود كه : در اين موضع نيز هزار باب از علم مرا تعليم نمود كه از هر باب هزار باب مفتوح مىشود « 2 »  .\r\nدر روايت ديگر امير المؤمنين عليه السّلام فرمود كه : چون از آن حضرت سؤال كردم ، مرا خبر داد به آنچه واقع خواهد شد تا روز قيامت ، پس هيچ گروهى از مردم نيستند مگر آنكه مىدانم كه محق ايشان و گمراه ايشان كيست « 3 »  .\r\nبه روايت ديگر : آنچه حضرت املا فرمود در آن وقت ، امير المؤمنين عليه السّلام همه را نوشت « 4 »  .\r\nشيخ طوسى به سند صحيح از حضرت صادق عليه السّلام روايت كرده است كه : رسول خدا صلّى اللّه عليه و آله و سلّم\r\n\r\n","description":"","footnote":" ( 1 ) كمال الدين 27 .  ( 2 ) بصائر الدرجات 284 .  ( 3 ) خرايج 2 / 801 .  ( 4 ) خرايج 2 / 804 . ","page_name":" 123 ","page_number":123},
  {"content":"\r\n\r\nامير المؤمنين عليه السّلام را گفت : يا على ! چون من بميرم مرا غسل ده كه احدى عورت مرا نبيند به غير از تو مگر آنكه ديده‌هاى او كور مىشود ، پس امير المؤمنين عليه السّلام گفت : يا رسول اللّه تو مرد گرانى و مرا چاره نيست از كسى كه مرا يارى كند بر غسل تو ، حضرت فرمود كه :\r\nجبرئيل عليه السّلام با تو است و تو را يارى خواهد كرد بر غسل من ، و امر كن فضل بن عبّاس را كه آب به دست تو بدهد و بگو او را كه عصابه بر ديدهء خود ببندد كه اگر نظرش بر عورت من افتد كور مىشود « 1 »  .\r\nابن بابويه به سند معتبر از امام جعفر صادق عليه السّلام روايت كرده است كه : دو مرد از قريش به خدمت حضرت امام زين العابدين عليه السّلام آمدند ، حضرت فرمود : مىخواهيد شما را خبر دهم از وفات رسول خدا صلّى اللّه عليه و آله و سلّم ؟ گفتند : بلى ، فرمود : پدرم مرا خبر داد كه سه روز پيش از وفات رسول خدا صلّى اللّه عليه و آله و سلّم جبرئيل بر آن حضرت نازل شد و گفت : اى احمد به درستى كه خداوند عالميان مرا فرستاده است به سوى تو براى گرامى داشتن تو و تفضيل تو ، و سؤال مىكند از تو از حالتى كه خود بهتر مىداند آن را و مىگويد : چگونه مىيابى حال خود را اى محمّد ؟ حضرت فرمود : اى جبرئيل خود را غمگين و در شدّت مىيابم .\r\nچون روز سوّم شد جبرئيل نازل شد با ملك موت ، و با ايشان ملكى بود كه او را اسماعيل مىگويند و در هوا موكّل است بر هفتاد هزار ملك ، پس جبرئيل پيش از ايشان آمد و از جانب حق تعالى همان پيغام سابق را آورد ، حضرت همان جواب را فرمود ، پس ملك موت رخصت طلبيد كه داخل شود در خانهء آن حضرت ، پس جبرئيل گفت : اى احمد اين ملك موت است رخصت مىطلبد كه به خانهء تو در آيد و رخصت نطلبيده است بر داخل شدن به خانهء احدى پيش از تو ، و رخصت نخواهد طلبيد از احدى بعد از تو ، رسول خدا فرمود : رخصت ده او را تا داخل شود ، پس جبرئيل او را رخصت داد .\r\nچون ملك موت داخل شد ، به نزديك آمد و به قدم ادب در خدمت آن حضرت ايستاد و گفت : اى احمد به درستى كه حق تعالى مرا فرستاده است به سوى تو ، و امر كرده است مرا كه اطاعت كنم تو را در هر چه مرا به آن امر نمائى ، اگر فرمائى جان تو را قبض كنم\r\n\r\n","description":"","footnote":" ( 1 ) امالى شيخ طوسى 660 . ","page_name":" 124 ","page_number":124},
  {"content":"\r\n\r\nمىكنم و اگر فرمائى كه برگردم برمىگردم ، پس رسول خدا صلّى اللّه عليه و آله و سلّم فرمود : اگر تو را امر كنم برگردى و مرا بگذارى خواهى كرد اى ملك موت ؟ گفت : بلى چنين مأمور شده‌ام كه اطاعت كنم تو را در هر چه مىفرمائى ، پس جبرئيل گفت : اى احمد به درستى كه حق تعالى مشتاق لقاى تو گرديده است . پس رسول خدا صلّى اللّه عليه و آله و سلّم فرمود : اى ملك موت مشغول شو آنچه مأمور به آن گرديده‌اى ، پس جبرئيل گفت : اين آخر آمدن من است به زمين ، تو بودى حاجت من از دنيا ، با تو كار داشتم و ديگر مرا به دنيا حاجتى نيست .\r\nپس چون روح مقدّس آن حضرت از بدن مطهّرش مفارقت نمود ، شخصى آمد و ايشان را تعزيه گفت كه صداى او را مىشنيدند و شخص او را نمىديدند .\r\nپس گفت : السّلام عليكم و رحمة اللّه و بركاته  كُل نَفْس ذائِقَةُ الْمَوْت وَ إِنَّما تُوَفَّوْن أُجُورَكُم يَوْم الْقِيامَةِ فَمَن زُحْزِح عَن النَّارِ وَ أُدْخِل الْجَنَّةَ فَقَدْ فازَ وَ مَا الْحَياةُ الدُّنْيا إِلَّا مَتاع الْغُرُورِ  « 1 »  يعنى : هر نفسى چشندهء مرگ است ، و نيست جز آنكه تمام داده مىشويد مزدهاى خود را در روز قيامت ، پس هر كه دور گردانيده شود از آتش جهنّم داخل گردانند او را در بهشت ، پس رستگار گرديده است ؛ و نيست زندگى دنيا جز متاع فريب ، و رحمت الهى صبر فرماينده است از هر مصيبتى ، و خدا خلف است از هر كه هلاك شود و ثواب او تدارك مىنمايد آنچه را فوت شود ، پس بر خدا اعتماد كنيد و از او اميد بداريد ، به درستى كه مصيبت يافته كسى است كه از ثواب خدا محروم گردد و السّلام عليكم و رحمة اللّه . پس على عليه السّلام فرمود : اين خضر عليه السّلام بود كه به تعزيت ما آمده بود « 2 »  .\r\nايضاً ابن بابويه از ابن عبّاس روايت كرده است كه : چون حضرت رسالت پناه صلّى اللّه عليه و آله و سلّم به بستر بيمارى خوابيد ، اصحاب آن حضرت برگرد او جمع گرديدند ، عمّار بن ياسر رضى اللّه عنه برخاست گفت : پدر و مادرم فداى تو باد يا رسول اللّه ، چون به جوار رحمت پروردگار خود و اصل گردى كه از ما تو را غسل خواهد داد ؟ حضرت فرمود : غسل دهندهء من على بن أبي طالب است زيرا كه هر عضوى از اعضاى مرا قصد مىكند بشويد ، ملائكه او را بر شستن آن عضو اعانت مىكنند ، گفت : پدر و مادرم فداى تو باد يا رسول اللّه ، كه از ما بر تو\r\n\r\n","description":"","footnote":" ( 1 ) سورهء آل عمران / آيهء 185 .  ( 2 ) امالى شيخ صدوق 226 . ","page_name":" 125 ","page_number":125},
  {"content":"\r\n\r\nنماز خواهد كرد ؟ فرمود : ساكت شو خدا تو را رحمت كند .\r\nپس رو به على عليه السّلام آورد و گفت : اى پسر ابو طالب چون بينى كه روح من از بدن من مفارقت كرد ، مرا غسل ده و نيكو غسل ده و كفن كن مرا در اين دو جامه كه پوشيده‌ام يا در جامهء سفيد مصرى يا در برد يمانى ، كفن مرا بسيار گران مگردان و مرا برداريد تا بر كنار قبر بگذاريد ، پس اوّل كسى كه بر من نماز خواهد كرد خداوند جبّار خواهد بود كه بر عرش عظمت و جلال خود بر من صلوات خواهد فرستاد ، بعد از آن جبرئيل و ميكائيل و اسرافيل با لشكرها و فوجهاى ملائكه كه نمىدانند عدد ايشان را به غير خداوند عالميان بر من نماز خواهند كرد ، پس آنها كه احاطه به عرش الهى كرده‌اند ، پس بعد از ايشان ساكنان هر آسمانى بعد از آسمانى ديگر بر من نماز خواهند كرد ، پس جميع اهل بيت من و زنان من در مرتبهء قرب منزلت ايشان ايما كنند ايماكردنى و سلام كنند بر من سلام‌كردنى ، و آزار نرسانند مرا به صداى نوحه‌كننده . و ناله‌كننده . پس گفت : اى بلال ! مردم را به نزد من بطلب كه در مسجد جمع شوند ، چون جمع شدند حضرت بيرون آمد ، عمامهء مبارك را بر سر بسته بود و بر كمان خود تكيه فرموده بود تا آنكه بر منبر بالا رفت حمد و ثناى الهى را ادا نمود و فرمود :\r\nاى گروه اصحاب چگونه پيغمبرى بودم براى شما ؟ آيا خود به نفس خود جهاد نكردم در ميان شما ؟ آيا دندان پيش مرا نشكستيد ؟ آيا جبين مرا خاك‌آلود نكرديد ؟ آيا خون بر روى من جارى نكرديد تا آنكه ريش من رنگين شد ؟ آيا متحمّل شدّتها و تعبها نشدم از نادانان قوم خود ؟ آيا سنگ از گرسنگى بر شكم نبستم براى ايثار بر امّت خود ؟\r\nصحابه گفتند : بلى يا رسول اللّه به تحقيق كه صبركننده بودى از براى خدا و نهىكننده بودى از بديها ، پس جزا دهد تو را خدا از ما بهترين جزاها .\r\nرسول خدا صلّى اللّه عليه و آله و سلّم فرمود : خدا شما را نيز جزاى خير دهد ، پس فرمود كه : حق تعالى حكم كرده است و سوگند ياد نموده است كه نگذرد از ظلم ستمكارى ، پس سوگند مىدهم شما را به خدا كه هر كه او را نزد محمّد مظلمه‌اى بوده باشد البته برخيزد و از او قصاص بستاند كه قصاص دنيا نزد من محبوبتر است از قصاص عقبى در حضور گروه ملائكه و انبيا .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nپس مردى از آخر مردم برخاست كه او را سواد بن قيس مىگفتند گفت : پدر و مادرم فداى تو باد يا رسول اللّه ، در هنگامى كه از طائف مىآمدى من به استقبال تو آمدم ، تو بر ناقهء غضباى خود سوار بودى و عصاى ممشوق خود را در دست داشتى ، چون بلند كردى آن را كه بر راحلهء خود بزنى بر شكم من آمد ، ندانستم كه به عمد كردى يا به خطا ؟ ! فرمود :\r\nمعاذ اللّه كه به عمد كرده باشم . پس گفت : اى بلال ! برو به خانهء فاطمه همان عصا را بياور .\r\nچون بلال از مسجد بيرون آمد ، در بازارهاى مدينه ندا مىكرد كه : اى گروه مردم ! كيست كه قصاص فرمايد نفس خود را پيش از روز قيامت ، اينك محمّد خود را در معرض قصاص در آورده است پيش از روز جزا .\r\nچون به در خانهء فاطمه عليها السّلام رسيد ، در را كوبيد و گفت : اى فاطمه ! برخيز كه پدرت عصاى ممشوق خود را مىطلبد ، فاطمه گفت : امروز روز كار فرمودن عصا نيست ، براى چه آن را مىخواهد ؟ بلال گفت : اى فاطمه مگر نمىدانى كه پدرت بر منبر بر آمده است ، اهل دين و دنيا را وداع مىكند ، چون فاطمه سخن وداع شنيد فرياد برآورد و گفت : زهى غم و اندوه و حسرت دل فكار من براى اندوه تو اى پدر بزرگوار ، بعد از تو فقيران و بيچارگان و غريبان و درماندگان به كه پناه برند اى حبيب خدا و محبوب قلوب فقرا ؟\r\nپس بلال عصا را گرفت و به خدمت رسول خدا صلّى اللّه عليه و آله و سلّم شتافت ، چون عصا را به حضرت داد فرمود : به كجا رفت آن مرد پير ؟ او گفت : من حاضرم يا رسول اللّه پدر و مادرم فداى تو باد ، فرمود : بيا و از من قصاص كن تا راضى شوى از من ، آن مرد گفت : شكم خود را بگشا يا رسول اللّه ، چون حضرت شكم محترم خود را گشود گفت : پدر و مادرم فداى تو باد يا رسول اللّه ، دستورى مىدهى كه دهان خود بر شكم تو گذارم ؟ چون رخصت يافت ، شكم مكرّم آن حضرت را بوسيده و گفت : پناه مىبرم به موضع قصاص شكم رسول خدا صلّى اللّه عليه و آله و سلّم از آتش جهنّم در روز جزا ، حضرت فرمود كه : اى سواده آيا قصاص مىكنى يا عفو مىنمائى ؟ گفت : بلكه عفو نمايم يا رسول اللّه . حضرت صلّى اللّه عليه و آله و سلّم فرمود كه : خداوندا تو عفو كن از سوادة بن قيس چنان كه او عفو كرد از پيغمبر تو . پس از منبر به زير آمد و داخل خانهء ام سلمه شد و مىگفت : پروردگارا ! تو سلامت دار امّت محمّد را از آتش جهنّم و بر ايشان\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nحساب روز جزا را آسان گردان .\r\nپس ام سلمه گفت : يا رسول اللّه چرا تو را غمگين مىيابم و رنگ مبارك تو را متغيّر مىبينم ؟ حضرت فرمود كه : جبرئيل در اين ساعت خبر مرگ مرا به من رسانيد ، پس سلام بر تو باد در دنيا كه بعد از اين روز هرگز صداى محمّد را نخواهى شنيد . ام سلمه چون اين خبر محنت اثر را از آن سرور شنيد ، خروش برآورد و گفت : وا حزنا بر تو ، اندوهى مرا رو داد يا محمّد كه ندامت و حسرت تدارك او نمىكند . پس حضرت فرمود : اى ام سلمه ! حبيب دل و نور ديدهء من فاطمه را طلب نما ، اين را گفت و مدهوش شد .\r\nچون فاطمهء زهرا به خانه در آمد پدر خود سيّد انبياء را بدان حال مشاهده نمود ، خروش برآورد و گفت : جانم فداى جان تو باد و رويم فداى روى تو باد ، اى پدر بزرگوار تو را چنان مىبينم كه عزم سفر آخرت دارى و لشكرهاى مرگ از هر سو تو را فرو گرفته‌اند ، آيا يك كلمه‌اى با فرزند مستمند خود سخن نمىگوئى و آتش حسرت او را به زلال بيان خود تسكين نمىدهى ؟\r\nچون رسول خدا صداى غم‌زداى فرزند دلبند خود را شنيد ، ديدهء مبارك خود را گشود و گفت : اى دختر گرامى در اين زودى از تو مفارقت مىكنم و تو را وداع مىنمايم ، پس سلام بر تو باد . فاطمه عليها السّلام چون اين خبر وحشت اثر را از سيّد بشر شنيد ، آه حسرت از دل پردرد برآورد و گفت : اى پدر بزرگوار ! در روز قيامت كجا تو را ملاقات كنم ؟ حضرت فرمود : در آنجا كه خلايق را حساب مىكنند . فاطمه عليها السّلام گفت كه : اگر آنجا تو را نبينم كجا تو را بجويم ؟ فرمود كه : در مقام محمود كه خدا مرا وعده داده است كه در آنجا گناهكاران امّت خود را شفاعت خواهم كرد ، فاطمه عليها السّلام گفت كه : اگر آنجا تو را نيز نيابم چه كنم ؟\r\nفرمود كه : مرا نزد صراط طلب كن ، در هنگامى كه امّت من از صراط گذرند من ايستاده باشم و جبرئيل در جانب راست من و ميكائيل در جانب چپ من و ساير ملائكهء حق تعالى در پيش رو و پس سر من ايستاده باشند ، همه به درگاه قاضى الحاجات تضرّع نمايند و دعا كنند كه : پروردگارا امّت محمّد را به سلامت از صراط بگذران و حساب را بر ايشان آسان گردان . پس فاطمه عليها السّلام پرسيد كه : مادر من خديجهء كبرى كجاست ؟ حضرت فرمود : در\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nقصرى است كه چهار در آن قصر به سوى بهشت گشوده مىشود .\r\nپس آن حضرت مدهوش شد و متوجّه عالم قدس گرديد ، چون بلال نداى نماز را داد گفت : الصّلاة رحمك اللّه ، حضرت به هوش بازآمد برخاست و به مسجد در آمد و نماز را سبك ادا كرد ، چون فارغ شد على بن أبي طالب عليه السّلام و اسامة بن زيد را طلبيد و فرمود كه : مرا به خانهء فاطمه بريد ، چون به خانهء فاطمه درآمد ، سر خود را در دامن آن بهترين زنان عالميان گذاشت و تكيه فرمود . چون امام حسن و امام حسين عليهما السّلام جدّ بزرگوار خود را بر آن حالت مشاهده نمودند ، بىتاب گرديدند و آب حسرت از ديده باريدند و خروش برآوردند و مىگفتند كه : جانهاى ما فداى جان تو باد و روهاى ما فداى روى تو باد ، حضرت پرسيدند كه : ايشان كيستند ؟ امير المؤمنين عليه السّلام گفت : يا رسول اللّه ! فرزندان گرامى تواند حسن و حسين . پس حضرت ايشان را نزديك خود طلبيد و دست در گردن ايشان در آورد و آن دو جگرگوشهء خود را به سينهء خود چسبانيد ، چون حضرت امام حسن عليه السّلام بيشتر مىگريست ، رسول خدا صلّى اللّه عليه و آله و سلّم فرمود : يا حسن گريه را كم كن كه گريهء تو بر من دشوار است و موجب آزار دل فكار است .\r\nپس در آن حال ملك موت نازل شد و گفت : السّلام عليك يا رسول اللّه ، حضرت فرمود : و عليك السّلام اى ملك موت ، مرا به سوى تو حاجتى است ، ملك موت گفت :\r\nحاجت تو چيست اى پيغمبر خدا ؟ فرمود : حاجت من آن است كه روح مرا قبض نكنى تا جبرئيل نزد من آيد و بر من سلام كند و من بر او سلام كنم و او را وداع نمايم . پس ملك موت بيرون آمد و مىگفت : يا محمّداه ، پس جبرئيل از هوا به ملك موت رسيد و پرسيد كه : قبض روح محمّد كردى اى ملك موت ؟ گفت : نه اى جبرئيل ، رسول خدا از من سؤال كرد كه او را قبض روح ننمايم تا تو را ملاقات نمايد و با تو وداع كند ، جبرئيل گفت : اى ملك موت مگر نمىبينى كه درهاى آسمان را گشوده‌اند براى روح محمّد ، مگر نمىبينى حوريان بهشت را كه زينت كرده‌اند خود را براى روح محمّد ؟\r\nپس جبرئيل نازل شد و به نزد رسول خدا صلّى اللّه عليه و آله و سلّم آمد و گفت : السّلام عليك يا أبا القاسم ، حضرت فرمود : و عليك السّلام يا جبرئيل ، آيا در چنين حال مرا تنها مىگذارى ؟\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nجبرئيل گفت : يا محمّد تو را مىبايد مرد و همه كس را مرگ در پيش است ، و هر نفسى چشندهء مرگ است ، حضرت فرمود : نزديك شو به من اى حبيب من ؛ پس جبرئيل نزديك آن حضرت رفت و ملك موت نازل شد و جبرئيل به او گفت : اى ملك موت به خاطر دار وصيّت حق تعالى را در قبض روح محمّد ، پس جبرئيل در جانب راست رسول خدا ايستاد و ميكائيل در جانب چپ ، و ملك موت در پيش رو مشغول قبض روح اطهر آن حضرت گرديد .\r\nپس ابن عبّاس گفت : آن حضرت در آن روز مكرّر مىگفت : بطلبيد از براى من حبيب دل مرا ، و هر كه را مىطلبيدند روى مبارك خود را از او مىگردانيد ، پس به فاطمه عليها السّلام گفتند : گمان مىبريم كه او على را مىطلبد ، حضرت فاطمه رفت و امير المؤمنين عليه السّلام را حاضر گردانيد . چون نظر مبارك سيّد انبياء بر روى منوّر سيّد اوصياء افتاد شاد و خندان گرديد و مكرّر گفت : اى على نزديك من بيا تا آنكه دست او را گرفت و نزديك بالين خود نشاند و باز مدهوش شد . پس در اين حال حسن مجتبى و حسين سيّد شهدا از در درآمدند .\r\nچون نظر ايشان بر جمال بىمثال آن برگزيدهء ذو الجلال افتاد ، آن حضرت را بر آن حال مشاهده كردند فرياد وا جدّاه وا محمّداه برآوردند ، و فغان كنان خود را بر سينهء آن حضرت افكندند . امير المؤمنين عليه السّلام خواست كه ايشان را دور كند ، در آن حالت رسول خدا به هوش بازآمد گفت : يا على بگذار كه من دو گل بوستان خود را ببويم و ايشان گل رخسار مرا ببويند ، و من ايشان را وداع كنم و ايشان مرا وداع كنند ، به درستى كه ايشان بعد از من مظلوم خواهند شد و به تيغ ظلم و به زهر ستم كشته خواهند شد ، پس سه مرتبه فرمود : لعنت خداى بر كسى باد كه بر ايشان ستم كند .\r\nپس دست به سوى على عليه السّلام فراز كرد ، و آن حضرت را كشيد تا آنكه به زير لحاف خود برد و دهان خود را بر دهان او - و به روايت ديگر : بر گوش او گذاشت - و به او راز بسيار گفت و اسرار الهى و علوم غير متناهى بر گوش هوش او مىخواندند ، تا آنكه مرغ روح مقدّسش به سوى آشيان عرش رحمت پرواز كرد . پس امير مؤمنان از زير لحاف آن سيّد پيغمبران بيرون آمد و گفت : حق تعالى مزد شما را عظيم گرداند در مصيبت پيغمبر شما ، به\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nدرستى كه خداوند عالميان روح برگزيدهء آدميان را به سوى خود برد ، پس صداى خروش و شيون از اهل بيت رسالت بلند شد ، و جمعى قليل از مؤمنان كه به غصب خلافت مشغول نگرديده بودند در تعزيه و مصيبت با ايشان موافقت نمودند .\r\nابن عبّاس گفت : از حضرت امير عليه السّلام پرسيدند كه : چه راز بود كه رسول خدا با تو گفت در هنگامى كه تو را در زير لحاف خود برد ؟ حضرت فرمود : هزار باب از علم تعليم من نمود كه از هر باب هزار باب ديگر گشوده مىشود « 1 »  .\r\nابن بابويه به سند معتبر روايت كرده است كه : امير المؤمنين عليه السّلام فرمود : اوّل بلاها و امتحانها كه بعد از حضرت رسالت پناه صلّى اللّه عليه و آله و سلّم بر من وارد شد آن بود كه مرا به خصوص در ميان همهء مسلمانان به غير از رسول خدا صلّى اللّه عليه و آله و سلّم مونس و يارى و ياورى نبود كه اعتماد بر او نمايم و اميد يارى از او داشته باشم ، او مرا در خردسالى تربيت كرد ، و در بزرگى پناه داد ، و از يتيمى به در آورد ، و خرج مرا و عيال مرا متكفّل گرديد ، و مرا بىنياز گردانيد از طلب ، و محتاج نشدم به بركت آن حضرت به كسب اينها و امثال اينها نعمتى چند بود از آن حضرت بر من در امور دنيا ، و آنها با بسيارى كم بود در جنب آنچه مرا به آن مخصوص گردانيد از ترقّى فرمودن در درجات عاليهء كمالات نفسانى ، و ممتاز گردانيد به علوم ربّانى ، و راهنمائى سلوك مراتب قرب و وصال ملك متعال ، و متحلّى گردانيدن به آداب حسنه در اقوال و افعال .\r\nپس نازل شد بر من در وفات آن حضرت الم و اندوهى چند كه گمان ندارم كه اگر آنها را بر كوهها بار مىكردند تاب تحمّل آنها مىداشتند ، پس مردم را در آن مصيبت بر احوال مختلف يافتم ، بعضى جزع ايشان به مرتبه‌اى بود كه ضبط خود نمىتوانستند كرد ، و قوّت بر تحمّل آن مصيبت عظيم نداشتند ، و شدّت جزع صبر ايشان را برده بود ، و عقل ايشان را پريشان كرده بود ، و حائل گرديده بود ميان او و فهميدن و فهمانيدن و گفتن و شنيدن .\r\nاين بود حال خويشان آن حضرت از اهل بيت او و فرزندان عبد المطّلب ، و ساير مردم بعضى تعزيت مىگفتند و امر به صبر مىفرمودند ، و بعضى مساعدت و يارى ايشان در گريه\r\n\r\n","description":"","footnote":" ( 1 ) امالى شيخ صدوق 505 . ","page_name":" 131 ","page_number":131},
  {"content":"\r\n\r\nمىكردند و با ايشان در جزع شريك مىشدند ، پس با چنين مصيبت عظيمى كه ناگاه رو به من آورد ، خود را به شكيبائى داشتم و خاموشى را اختيار كردم ، و مشغول گرديدم به آنچه مرا امر فرموده بود از تجهيز نمودن و غسل دادن و حنوط و كفن كردن و نماز بر او گزاردن و او را در قبر سپردن و جمع كردن كتاب خدا ، و مرا از اين امور ضروريّه كه از جانب آن حضرت مأمور شده بودم مانع نشد گريهء بىتابانه و نه آه و ناله و نه حرقت گزنده و نه مصيبت به دردآورنده ، تا آنكه ادا كردم در اين امور آنچه از حق تعالى بر من لازم گرديده بود ، و آن دردها و مصيبتها را بر خود شكستم از روى صبر و شكيبائى و اميدوارى رحمت نامتناهى الهى « 1 »  .\r\nو ابن شهر آشوب از ابن عبّاس روايت كرده است كه : حضرت رسالت صلّى اللّه عليه و آله و سلّم در مرض وفات روزى مدهوش شد ، ناگاه كسى در خانه را كوبيد ، حضرت فاطمه گفت : كيست كه در مىكوبد ؟ گفت : مرد غريبم و آمده‌ام از رسول خدا سؤالى بكنم ، آيا دستورى مىدهى كه در خانه درآيم ؟ حضرت فاطمه گفت : برو پى كار خود ، خدا تو را رحمت كند كه رسول خدا به مرض خود مشغول است و به تو نمىتواند پرداخت ، پس رفت و بعد از اندك زمانى برگشت ، باز در را كوبيد و گفت : غريبى رخصت مىطلبد كه به نزد رسول خدا صلّى اللّه عليه و آله و سلّم درآيد ، آيا رخصت مىدهيد غريبان را ؟\r\nدر آن حال رسول خدا صلّى اللّه عليه و آله و سلّم به هوش آمد و ديدهء مبارك خود را گشود و فرمود كه :\r\nاى فاطمه مىدانى كه اين كيست ؟ گفت : نه يا رسول اللّه ، فرمود كه : اين پراكنده كنندهء جماعتهاست و در هم شكنندهء لذّتهاست ، اين ملك موت است كه پيش از من بر كسى رخصت نطلبيده است و بعد از من بر كسى رخصت نخواهد طلبيد ، و براى كرامتى كه من نزد پروردگار خود دارم از من دستورى طلب مىنمايد ، دستورى دهيد كه درآيد .\r\nپس حضرت فاطمه عليها السّلام گفت : به خانه درآ ، خدا تو را رحمت كند ، پس داخل شد مانند نسيم تند سلام كرد بر اهل بيت رسالت و گفت : السّلام على اهل بيت رسول اللّه . پس رسول خدا صلّى اللّه عليه و آله و سلّم وصيّت كرد امير المؤمنين را به صبر كردن از آنچه در دنيا از اهل جور و\r\n\r\n","description":"","footnote":" ( 1 ) خصال 370 . ","page_name":" 132 ","page_number":132},
  {"content":"\r\n\r\nجفا ملاقات نمايد ، و به حفظ كردن حضرت فاطمه ، و به آنكه قرآن را جمع كند ، و قرضهاى آن حضرت را ادا نمايد ، و غسل دهد جسد او را ، و بر دور قبر آن حضرت ديوارى بسازد ، و حسن و حسين عليهما السّلام را محافظت نمايد « 1 »  .\r\nو در كشف الغمّه از حضرت امام محمّد باقر عليه السّلام روايت كرده است كه : چون هنگام وفات سيّد انبياء صلّى اللّه عليه و آله و سلّم رسيد ، مردى رخصت طلبيد كه به خدمت آن حضرت درآيد ، امير المؤمنين عليه السّلام بيرون رفت و گفت : چه كارى دارى ؟ گفت : مىخواهم كه رسول خدا را ملاقات نمايم ، امير المؤمنين عليه السّلام گفت كه : در اين وقت ملازمت آن حضرت ميسّر نيست بگو چه‌كار دارى ؟ گفت : كار ضرورى دارم و البتّه مىبايد به خدمت او برسم ، امير المؤمنين عليه السّلام به خدمت رسول خدا آمد و براى او رخصت طلبيد ، حضرت فرمود كه بگو در آيد .\r\nچون داخل شد نزديك بالين آن حضرت نشست گفت : اى پيغمبر خدا ! من به رسالت از جانب حق تعالى نزد تو آمده‌ام ، فرمود كه : تو كيستى ؟ گفت : منم ملك موت ، حق تعالى مرا فرستاده است كه تو را مخيّر گردانم ميان لقاى او و برگشتن به دنيا ، حضرت فرمود كه :\r\nمرا مهلت ده تا جبرئيل فرود آيد و با او مشورت نمايم ، پس جبرئيل نازل شد و گفت : يا رسول اللّه آخرت بهتر است براى تو از دنيا و حق تعالى در آخرت از قرب و كرامت و منزلت و شفاعت آن قدر به تو خواهد داد كه خشنود گردى ، و لقاى حق تعالى براى تو نيكوتر است از بقاى دنيا .\r\nپس رسول خدا ملك موت را گفت كه : به آنچه مأمور شده‌اى از جانب خدا اقدام نما ، جبرئيل گفت : اى ملك موت تعجيل مكن تا من نزد پروردگار خود روم و برگردم ، ملك موت گفت : جان مقدّس او به جائى رسيده است كه ديگر تأخير در او روا نيست ، پس جبرئيل گفت : اين آخر آمدن من بود بر زمين و ديگر مرا به سوى زمين حاجتى نيست « 2 »  .\r\nو ايضاً از ثعلبى روايت كرده است كه : ابو بكر به خدمت حضرت رسول صلّى اللّه عليه و آله و سلّم آمد در وقتى كه مرض آن حضرت سنگين شده بود و گفت : يا رسول اللّه اجل تو كى خواهد بود ؟\r\n\r\n","description":"","footnote":" ( 1 ) مناقب ابن شهر آشوب 3 / 384 .  ( 2 ) كشف الغمّه 1 / 18 . ","page_name":" 133 ","page_number":133},
  {"content":"\r\n\r\nحضرت فرمود كه : حاضر شده است اجل من ، ابو بكر گفت : بازگشت تو به كجاست ؟\r\nفرمود : به سوى سدرة المنتهى ، و جنّة المأوى ، و رفيق اعلى ، و عيش گوارا ، و جرعه‌هاى شراب قرب حق تعالى ، ابو بكر گفت : تو را كه غسل خواهد داد ؟ فرمود : هر كه از اهل بيت من به من نزديكتر باشد ، پرسيد : در چه چيز تو را كفن كنند ؟ فرمود : در همين جامه‌ها كه پوشيده‌ام يا در حلّه‌هاى يمنى يا در جامه‌هاى سفيد مصرى ، پرسيد : چگونه بر تو نماز كنند ؟\r\nدر اين وقت خروش از مردم برخاست و در و ديوار به لرزه آمد ، حضرت رسالت صلّى اللّه عليه و آله و سلّم فرمود كه : صبر كنيد خدا عفو كند از شما ، چون مرا غسل دهند و كفن كنند مرا بر تختى بگذاريد بر كنار قبر من و ساعتى بيرون رويد مرا تنها بگذاريد ، و اوّل كسى كه بر من نماز مىكند خداوند عالميان است ، پس رخصت مىفرمايد ملائكه را كه بر من نماز كنند ، و اوّل كسى كه نازل مىشود جبرئيل است پس اسرافيل پس ميكائيل پس ملك موت پس لشكرهاى ملائكه ، همگى فرود مىآيند و بر من نماز مىكنند ، پس شما فوج فوج به اين خانه درآئيد و بر من صلوات فرستيد و سلام كنيد ، و مرا آزار مكنيد به گريه و فرياد و ناله ، و بايد اوّل كسى كه از آدميان بر من نماز كند نزديكان اهل بيت من باشند ، و بعد از ايشان زنان و كودكان اهل بيت من ، و بعد از ايشان مردم ديگر .\r\nابو بكر گفت : كه داخل قبر تو خواهد شد ؟ فرمود : هر كه از اهل بيت من به من نزديكتر است با ملكى چند كه شما ايشان را نخواهيد ديد ، پس فرمود : برخيزيد آنچه گفتم به ديگران برسانيد « 1 »  .\r\nو ايضاً از حضرت امير المؤمنين عليه السّلام روايت كرده است : در بيمارى آخر رسول خدا صلّى اللّه عليه و آله و سلّم جبرئيل هر روز و هر شب بر آن حضرت نازل مىشد و مىگفت : السّلام عليك به درستى كه پروردگار تو تو را سلام مىرساند و مىفرمايد كه : چگونه مىيابى خود را ؟ و او حال تو را از تو بهتر مىداند ، و ليكن مىخواهد كرامت و شرافت تو را زياده گرداند چنانچه تو را بر جميع خلق فضيلت داده است ، و خواسته كه عيادت بيماران سنّتى گردد\r\n\r\n","description":"","footnote":" ( 1 ) كشف الغمّه 1 / 16 . ","page_name":" 134 ","page_number":134},
  {"content":"\r\n\r\nدر امّت تو .\r\nاگر آن حضرت را وجعى بود در جواب مىفرمود : درد دارم ، و جبرئيل در جواب مىگفت كه : اى محمّد هيچ‌كس گرامىتر نيست نزد حق تعالى از تو ، و براى آن تو را درد داده است كه دوست مىدارد صداى دعاى تو را بشنود ، و مىخواهد درجات تو را در آخرت بلندتر گرداند ؛ و اگر آن حضرت مىفرمود : من در راحت و عافيتم ، جبرئيل مىگفت : خدا را حمد كن بر عافيت كه حق تعالى حمد حامدان را مىپسندد ، و نعمت خود را بر ايشان افزون مىگرداند .\r\nپس حضرت امير المؤمنين عليه السّلام فرمود : هرگاه كه جبرئيل نازل مىشد و آثار آمدن او بر ما ظاهر مىگرديد ، همه از آن خانه بيرون مىرفتند به غير از من آيد ، پس در مرتبهء آخر جبرئيل به رسول خدا گفت : يا محمّد ! پروردگار تو سلام مىرساند تو را و از حال تو سؤال مىنمايد با آنكه بهتر مىداند ، حضرت فرمود : خود را بر جناح سفر آخرت مىبينم و آثار مرگ را در خود مشاهده مىنمايم ، جبرئيل گفت : يا محمّد بشارت باد تو را كه حق تعالى مىخواهد به سبب اين حالى كه در تو هست درجات تو را بلند گرداند از آنچه هست با آنكه درجهء هيچ‌كس به درجهء تو نمىرسد ، پس حضرت فرمود : اى جبرئيل ! ملك موت رخصت طلبيد و به خانهء من داخل شد و من از او مهلت طلبيدم تا تو به نزد من آيى ، جبرئيل گفت : يا محمّد ! پروردگار عالميان به سوى تو مشتاق است و ملك موت به غير از تو از هيچ‌كس رخصت نطلبيده و نخواهد طلبيد ، رسول خدا فرمود : اى جبرئيل حركت مكن تا ملك موت برگردد ؛ پس حضرت ، زنان و فرزندان خود را طلب نمود كه با ايشان وداع كند و حضرت فاطمه را فرمود : نزديك من بيا اى دختر ، پس فاطمه را در بر كشيد و بوسيد و رازى در گوش او گفت ، چون جناب فاطمه عليها السّلام سر برداشت آب از ديده‌هاى مباركش ريخت ، پس رسول خدا بار ديگر او را به نزديك خود طلبيد و در بر كشيد و رازى در گوش او گفت ، چون سر برداشت خندان گرديد .\r\nپس زنان رسول خدا از آن حال تعجّب كردند ، چون از آن مخدّره سؤال كردند فرمود :\r\nاو مرتبه خبر وفات خود را به من گفت و به اين سبب گريان شدم ، و در مرتبهء دوّم فرمود :\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاى دختر من ! جزع مكن كه من از پروردگار خود سؤال كرده‌ام : اوّل كسى كه از اهل بيت من به سوى من آيد تو باشى و دعاى مرا مستجاب گردانيده و بعد از من در دنيا بسيار نخواهى ماند ، و به اين سبب شاد و خندان گرديدم ، پس امام حسن و امام حسين عليهما السّلام را طلبيد و ايشان را بوسيد و آب از ديده‌هاى مباركش ريخت « 1 »  .\r\nشيخ طوسى به سند معتبر روايت كرده است : چون حضرت رسول صلّى اللّه عليه و آله و سلّم از دنيا مفارقت نمود ، پرده‌اى در پيش آن حضرت آويختند ، و حضرت امير المؤمنين عليه السّلام در پيش پرده نشسته بود و از غايت اندوه دستهاى خود را بر زير روى خود گذاشته بود ، چون باد مىوزيد آن پرده بر روى مبارك رسول خدا مىخورد ، و صحابه بر در خانهء آن حضرت و در مسجد پر شده بودند ، و صداها به ناله و زارى بلند كرده بودند ، و آب حسرت از ديده مىريختند ، و خاك مذلّت بر سر خود مىريختند .\r\nناگاه صدائى از اندرون خانهء آن حضرت بلند شد كه گوينده را نديدند و صداى او را شنيدند كه گفت : پيغمبر شما طاهر و مطهّر بود ، او را دفن كنيد و غسل مدهيد . چون امير المؤمنين عليه السّلام اين صدا را شنيد دانست كه صداى شيطان است ، از افتتان مردم ترسيد و سر از زانوى اندوه برداشت و فرمود : دور شو اى دشمن خدا آن حضرت مرا امر كرده است كه او را غسل دهم و كفن كنم ، و اين سنّت از براى همه كس جارى است تا روز قيامت .\r\nپس منادى ديگر ندا كرد به غير آن صداى اوّل كه : اى علىّ بن أبي طالب بپوشان عورت پيغمبر خود را ، و در وقت غسل پيراهن را از بدن او بيرون مكن « 2 »  .\r\nشيخ مفيد و سيّد رضي الدين رضي اللّه عنهما و ديگران به سندهاى معتبر از ابن عبّاس و غير او روايت كرده‌اند كه : چون حضرت رسول صلّى اللّه عليه و آله و سلّم از دار فنا به دار بقا رحلت فرمود ، حضرت امير المؤمنين عليه السّلام متوجّه غسل آن حضرت گرديد ، و عبّاس حاضر بود ، و فضل بن عبّاس آن حضرت را مدد مىنمود . چون از غسل آن حضرت فارغ گرديد ، آن حضرت را كفن كرد ، جامه را از روى مبارك رسول خدا دور كرد و گفت : پدر و مادرم فداى تو باد ، طيّب و نيكو و پاكيزه بودى در حيات و بعد از موت ، و منقطع شد به وفات تو آنچه منقطع\r\n\r\n","description":"","footnote":" ( 1 ) كشف الغمّه 1 / 17 .  ( 2 ) تهذيب الاحكام 1 / 468 . ","page_name":" 136 ","page_number":136},
  {"content":"\r\n\r\nنشده بود به وفات احدى از خلق از پيغمبرى و نازل شدن وحيهاى آسمانى ، مصيبت تو چندان عظيم شد كه تسلّى فرمايندهء مصيبتهاى ديگران گرديد ، و محنت وفات تو چنان عام گرديد كه همهء خلق صاحب مصيبت‌اند در تعزيت تو .\r\nو اگر نه آن بود كه امر كردى به صبر كردن و نهى فرمودى از جزع نمودن ، هرآينه آبهاى سر خود را در مصيبت تو فرو مىريختم ، و هرآينه درد مصيبت تو را هرگز دوا نمىكردم ، و جراحت مفارقت تو را از سينه بيرون نمىكردم ، و اينها در مصيبت تو اندكى است از بسيار ، و اندوه و حسرت را چاره نمىتوان كرد ، و حزن مفارقت تو بر طرف شدنى نيست ، پدر و مادرم فداى تو باد ، ياد كن ما را نزد پروردگار خود و ما را از خاطر خود بيرون مكن ، پس بر روى آن حضرت در افتاد و روى مباركش را بوسيد و آه حسرت از سينهء پردرد بركشيد ، پس جامه را بر روى آن حضرت پوشانيد « 1 »  .\r\nو در بصائر الدرجات روايت كرده است كه : روزى كه حضرت امير المؤمنين عليه السّلام حضرت رسالت صلّى اللّه عليه و آله و سلّم را غسل داد ، حق تعالى به او راز گفت « 2 »  .\r\nايضاً به سند معتبر از حضرت صادق عليه السّلام روايت كرده است كه چون حضرت رسول خدا صلّى اللّه عليه و آله و سلّم به عالم بقا رحلت نمود ، نازل شدند جبرئيل و ملائكه و روح كه در شب قدر بر آن حضرت نازل مىشدند ، پس حق تعالى ديدهء امير المؤمنين عليه السّلام را منوّر گردانيد كه ايشان را از منتهاى آسمانها تا زمين مىديد ، و ايشان معاونت آن حضرت مىنمودند در غسل دادن رسول خدا و نماز كردن بر او و قبر شريفش را حفر مىكردند ، و به خدا سوگند كه كسى به غير از ملائكه قبر آن حضرت را نكند ، تا آنكه امير المؤمنين عليه السّلام آن حضرت را به قبر برد ، ايشان با آن حضرت داخل قبر شدند ، و رسول را در قبر گذاشتند .\r\nپس حضرت رسول صلّى اللّه عليه و آله و سلّم با ملائكه به سخن آمد ، و حق تعالى گوش امير المؤمنين را شنوائى آن سخنان داد ، و شنيد كه حضرت رسول صلّى اللّه عليه و آله و سلّم ملائكه را سفارش على عليه السّلام مىكند ، پس حضرت گريان شد و شنيد كه ملائكه در جواب گفتند : ما در خدمت و اعانت و يارى و خيرخواهى او تقصير نخواهيم كرد ، و اوست صاحب و امام و پيشواى ما بعد از\r\n\r\n","description":"","footnote":" ( 1 ) امالى شيخ مفيد 102 .  ( 2 ) بصائر الدرجات 411 . ","page_name":" 137 ","page_number":137},
  {"content":"\r\n\r\nتو ، و پيوسته به نزد او خواهيم آمد و ليكن او به غير اين مرتبه ما را نخواهد ديد و صداى ما را خواهد شنيد .\r\nچون امير المؤمنين عليه السّلام به عالم قدس رحلت نمود ، جبرئيل و ملائكه و روح باز بر حسن و حسين عليهما السّلام نازل شدند ، و ايشان ملائكه را ديدند ، و واقع شد آنچه در وفات حضرت رسول صلّى اللّه عليه و آله و سلّم واقع شده بود ، و ديدند حضرت رسالت صلّى اللّه عليه و آله و سلّم را كه مدد مىكرد ملائكه را در غسل و كفن و دفن امير المؤمنين عليه السّلام .\r\nچون حضرت امام حسن عليه السّلام به سراى باقى ارتحال نمود ، حضرت امام حسين عليه السّلام جبرئيل و ملائكه و روح و رسول خدا و امير المؤمنين عليهم السّلام را ديد كه نازل شدند و در غسل و كفن و دفن او با او موافقت نمودند .\r\nچون حضرت امام حسين عليه السّلام شهيد شد ، حضرت على بن الحسين عليه السّلام جبرئيل و ملائكه و روح و رسول خدا و على و حسن عليهم السّلام را ديد كه حاضر شدند در همهء امور يارى آن حضرت نمودند .\r\nچون على بن الحسين عليه السّلام به رياض جنّت رحلت نمود ، امام محمّد باقر عليه السّلام حضرت رسول و امير المؤمنين و امام حسن و امام حسين عليهم السّلام را ديد كه مدد مىكردند جبرئيل و ملائكه و روح را در معاونت آن حضرت .\r\nچون امام محمّد باقر عليه السّلام به سراى آخرت رحلت نمود ، من ديدم رسول خدا و امير المؤمنين و حسن و حسين و امام زين العابدين عليهم السّلام را كه مدد مىكردند ملائكه و روح را در غسل و كفن و دفن و نماز آن حضرت ، و يارى من در همهء اين امور مىنمودند ، و اين حكم جارى و باقى است تا آخر ائمّه صلوات اللّه عليهم اجمعين « 1 »  .\r\nمؤلّف گويد كه : شايد مراد از آن احاديثى كه گذشت كه جبرئيل فرمود : ديگر من بر زمين نازل نمىشوم ، مراد آن باشد كه براى وحى نازل نمىشوم تا با اين اخبار منافات نداشته باشد ، و محتمل است كه بعد از آن حضرت به زمين نمىآمده باشد و در هوا اين امور را به عمل مىآورده باشد ، و اللّه تعالى يعلم .\r\n\r\n","description":"","footnote":" ( 1 ) بصائر الدرجات 225 . ","page_name":" 138 ","page_number":138},
  {"content":"\r\n\r\nكلينى و شيخ طوسى و ديگران به سندهاى معتبر روايت كرده‌اند كه : حضرت رسول صلّى اللّه عليه و آله و سلّم را در سه جامه كفن كردند ، يكى برد حبرى سرخى بود ، و دو جامهء سفيد از صحارى يمن بود « 1 »  .\r\nو ايضاً به سند حسن از حضرت امام صادق عليه السّلام روايت كرده‌اند كه : عبّاس به خدمت حضرت امير المؤمنين عليه السّلام آمد و گفت : مردم اتّفاق كرده‌اند كه رسول خدا صلّى اللّه عليه و آله و سلّم را در بقيع دفن كنند و ابو بكر پيش بايستد و بر او نماز كند . چون امير المؤمنين عليه السّلام دانست كه آن منافقان ارادهء فساد دارند ، از خانه بيرون آمد و فرمود : ايّها النّاس به درستى كه رسول خدا صلّى اللّه عليه و آله و سلّم امام و پيشواى ماست در حال حيات و بعد از وفات خود فرمود : من دفن مىشوم در بقعه‌اى كه در آنجا قبض روح من مىشود .\r\nو چون ايشان در غصب خلافت مطلب خود را به عمل آورده بودند ، در اين باب با آن حضرت مضايقه نكردند گفتند : آنچه مىدانى بكن . پس على عليه السّلام در پيش در ايستاد و خود بر او نماز كرد ، و بعد از آن مرخّص فرمود صحابه را كه ده نفر ده نفر داخل مىشدند ، و ايشان بر دور جنازهء رسول خدا مىايستادند ، و امير المؤمنين در ميان ايشان مىايستاد و اين آيه را مىخواند :  إِن اللَّه وَ مَلائِكَتَه يُصَلُّون عَلَى النَّبِيِّ يا أَيُّهَا الَّذِين آمَنُوا صَلُّوا عَلَيْه وَ سَلِّمُوا تَسْلِيماً  « 2 »  پس ايشان اين آيه را مىخواندند و صلوات بر آن حضرت مىفرستادند و بيرون مىرفتند تا آنكه مدينه و اطراف مدينه همه بر آن حضرت صلوات فرستادند « 3 »  .\r\nشيخ طبرسى از حضرت امام محمّد باقر عليه السّلام روايت كرده است كه : ده نفر ده نفر داخل مىشدند و بر آن حضرت نماز مىكردند بىامامى ، در روز دوشنبه و شب سه‌شنبه تا صبح روز سه‌شنبه تا شام ، تا آنكه خرد و بزرگ و مرد و زن اهل مدينه و اهل اطراف مدينه همه بر آن حضرت چنين نماز كردند « 4 »  .\r\nكلينى به سند معتبر از امام محمّد باقر عليه السّلام روايت كرده است كه چون حضرت رسالت صلّى اللّه عليه و آله و سلّم\r\n\r\n","description":"","footnote":" ( 1 ) تهذيب الاحكام 1 / 296 .  ( 2 ) سورهء احزاب / آيهء 56 .  ( 3 ) كافى 1 / 450 .  ( 4 ) اعلام الورى 137 . ","page_name":" 139 ","page_number":139},
  {"content":"\r\n\r\nرحلت فرمود ، نماز كردند بر او جميع ملائكه و مهاجران و انصار فوج فوج ، و امير المؤمنين عليه السّلام فرمود كه : شنيدم از حضرت رسول صلّى اللّه عليه و آله و سلّم كه در حال صحّت خود مىفرمود كه : اين آيه در باب نماز بر من بعد از فوت من نازل شده است « 1 »  .\r\nو شيخ طوسى به سند صحيح از آن حضرت روايت كرده است كه چون حضرت امير المؤمنين عليه السّلام رسول خدا صلّى اللّه عليه و آله و سلّم را غسل داد جامه‌اى بر روى آن حضرت افكند و در ميان خانه گذاشت ، و هر گروهى كه داخل خانه مىشدند بر دور آن حضرت مىايستادند و صلوات بر آن حضرت مىفرستادند و براى او دعا مىكردند و بيرون مىرفتند ، پس گروهى ديگر داخل مىشدند .\r\nچون همه از صلوات بر آن حضرت فارغ شدند ، امير المؤمنين عليه السّلام داخل قبر رسول خدا شد و فضل بن عبّاس را نيز با خود به قبر برد . چون رسول خدا را بر روى دست خود گرفت كه داخل قبر كند ، در آن حال مردى از انصار از بنى الخيلا كه او را اوس بن خولى مىگفتند از بيرون نگاه كرد و گفت : سوگند مىدهم شما را كه حق ما را قطع مكنيد و خدمتهاى ما را فراموش مكنيد و ما را نيز از اين شرف بهره بدهيد پس امير المؤمنين عليه السّلام او را نيز طلبيد و داخل قبر كرد ، و او در جنگ بدر حاضر شده بود .\r\nراوى پرسيد كه : جنازهء آن حضرت را در كجاى قبر گذاشتند ؟ فرمود : نزد پاى قبر گذاشتند ، و از آنجا داخل قبر كردند « 2 »  .\r\nدر كتاب احتجاج و كتاب سليم بن قيس هلالى از سلمان روايت كرده‌اند كه : چون امير المؤمنين عليه السّلام از غسل و كفن حضرت رسول صلّى اللّه عليه و آله و سلّم فارغ شد ، داخل خانه كرد مرا و ابو ذر و مقداد و فاطمه و حسن و حسين عليهم السّلام را ، و خود پيش ايستاد و ما در عقب او صف بستيم و بر آن رسول خدا نماز كرديم ، و عايشه در آن حجره بود و مطّلع نشد بر نماز كردن ما به سبب آنكه جبرئيل عليه السّلام چشمهاى او را گرفته بود ، پس ده نفر ده نفر از مهاجر و انصار داخل حجره مىگردانيد و ايشان بر آن حضرت صلوات مىفرستادند و بيرون مىرفتند تا آنكه\r\n\r\n","description":"","footnote":" ( 1 ) كافى 1 / 451 .  ( 2 ) تهذيب الاحكام 1 / 296 . ","page_name":" 140 ","page_number":140},
  {"content":"\r\n\r\nهمهء مهاجر و انصار چنين كردند ، و نماز بر آن حضرت همان بود كه در اوّل واقع شد « 1 »  .\r\nو در كتاب كفاية الاثر به سند معتبر از عمّار روايت كرده است كه : چون هنگام وفات رسول خدا شد على عليه السّلام را طلبيد و راز بسيارى به او گفت ، پس فرمود : يا على تو وصىّ منى و وارث منى ، و حق تعالى به تو عطا كرده است علم و فهم مرا ، چون من از دنيا بروم ظاهر خواهد شد براى تو كينه‌هاى ديرينه كه در سينه‌هاى جماعتى پنهان است ، و غصب حق تو خواهند نمود .\r\nپس فاطمه و حسن و حسين عليهما السّلام بگريستند ، حضرت با فاطمه گفت كه : اى بهترين زنان چرا مىگريى ؟ گفت : اى پدر مىترسم كه حق ما را بعد از تو ضايع كنند و حرمت ما را رعايت ننمايند ، حضرت فرمود : بشارت باد تو را اى فاطمه كه تو اوّل كسى خواهى بود كه از اهل بيت من به من ملحق مىگردى ، گريه مكن و اندوهناك مباش ، به درستى كه تو بهترين زنان اهل بهشتى ، و پدر تو بهترين پيغمبران است ، و پسر عم تو بهترين اوصياى پيغمبران است ، و دو پسر تو بهترين جوانان اهل بهشتند ، و حق تعالى از صلب حسين نه امام بيرون خواهد آورد كه همه مطهّر و معصوم باشند ، و از ما خواهد بود مهدى اين امّت .\r\nپس با على بن أبي طالب خطاب كرد و فرمود : يا على متوجّه غسل و كفن من نشود كسى به غير از تو ، حضرت امير عليه السّلام گفت : يا رسول اللّه كه معاونت من خواهد نمود بر غسل تو ؟\r\nفرمود : جبرئيل معاونت تو خواهد كرد ، و فضل بن عبّاس آب به دست تو بدهد « 2 »  .\r\nو در فقه الرّضا عليه السّلام مذكور است كه چون حضرت امير المؤمنين عليه السّلام از غسل رسول خدا صلّى اللّه عليه و آله و سلّم فارغ شد ، به زبان مبارك خود ليسيد آنچه در دور چشم رسول خدا صلّى اللّه عليه و آله و سلّم بود و گفت : پدر و مادرم فداى تو باد يا رسول اللّه ، طيّب و پاكيزه بودى در حال حيات و بعد از وفات « 3 »  .\r\nو در كتاب نهج البلاغه مسطور است كه بعد از وفات فاطمهء زهرا عليها السّلام حضرت امير المؤمنين عليه السّلام با حضرت رسول صلّى اللّه عليه و آله و سلّم خطاب كرد كه : به درستى كه مفارقت عظيم تو و\r\n\r\n","description":"","footnote":" ( 1 ) الاحتجاج 1 / 203 ؛ كتاب سليم بن قيس 79 .  ( 2 ) بحار الأنوار 22 / 536  ( 3 ) بحار الأنوار 22 / 517 . ","page_name":" 141 ","page_number":141},
  {"content":"\r\n\r\nمصيبت بزرگ تو مرا صبر فرماينده است از هر مصيبتى زيرا كه به دست خود تو را در لحد گذاشتم ، و روح مقدّس تو در ميان نحر و سينهء من بيرون آمد « 1 »  .\r\nو در خطبهء ديگر فرمود : چون روح مقدّس رسول خدا صلّى اللّه عليه و آله و سلّم را قبض كردند ، سر مباركش بر سينهء من بود ، و جان او در ميان كتف من جارى شد و آن را بر روى خود كشيدم ، و خود متوجّه غسل او شدم ، و ملائكه ياوران من بودند . پس آن خانه و اطراف آن خانه از صداى ملائكه پر شده بود ، گروهى بالا مىرفتند و گروهى به زير مىآمدند ، و صداهاى ايشان را مىشنيدم كه بر آن حضرت صلوات مىفرستادند ، تا آنكه جسد مطهّر او را در ضريح منوّرش پنهان كردم ، پس كيست از من سزاوارتر به رسول خدا در حيات او و بعد از وفات او « 2 »  .\r\nو كلينى به سند حسن از حضرت صادق عليه السّلام روايت كرده است كه : ابو طلحهء انصارى لحد رسول خدا صلّى اللّه عليه و آله و سلّم را كند « 3 »  .\r\nمؤلّف گويد كه : مىتواند بود كه به حسب ظاهر در نظر مردم چنين نموده باشد كه ابو طلحه مىكند و در واقع ملائكه كنده باشد تا منافى خبر سابق نباشد .\r\nو كلينى به سند معتبر ديگر از حضرت صادق عليه السّلام روايت كرده است كه : شقران آزاد كردهء رسول خدا در قبر آن حضرت قطيفه‌اى انداخت « 4 »  .\r\nو به سند صحيح ديگر از آن حضرت روايت كرده است كه امير المؤمنين عليه السّلام در قبر رسول خدا خشت چيد « 5 »  .\r\nو به سند معتبر ديگر از آن حضرت روايت كرده است كه بر روى قبر رسول خدا صلّى اللّه عليه و آله و سلّم سنگريزه‌هاى سرخ ريختند « 6 »  .\r\nكلينى و حميرى و ديگران روايت كرده‌اند كه حضرت رسالت صلّى اللّه عليه و آله و سلّم امير المؤمنين عليه السّلام را گفت : چون من بميرم ، مرا در همين مكان دفن كن ، و قبر مرا از زمين چهار انگشت بلند\r\n\r\n","description":"","footnote":" ( 1 ) نهج البلاغه ، خطبه 202 .  ( 2 ) نهج البلاغه ، خطبه 197 .  ( 3 ) كافى 3 / 166 .  ( 4 ) كافى 3 / 197 .  ( 5 ) كافى 3 / 197 .  ( 6 ) كافى 3 / 201 . ","page_name":" 142 ","page_number":142},
  {"content":"\r\n\r\nكن ، و آب بر روى قبر من بريز « 1 »  .\r\nشيخ طوسى در حديث ديگر روايت كرده است كه : قبر شريف آن حضرت را يك شبر از زمين بلند كردند « 2 »  .\r\nمؤلّف گويد : احاديث چهار انگشت بيشتر است ، و محتمل است كه به اعتبار اختلاف شبرها بوده باشد زيرا كه چهار انگشت گشاده به يك شبر نزديك است ، و محتمل است كه در اوّل چهار انگشت بوده باشد و بعد از ريختن سنگريزه يك شبر شده باشد ، و احتمال دارد كه اين حديث محمول بر تقيّه بوده باشد .\r\nشيخ طبرسى روايت كرده است كه‌ام سلمه گفت كه : چون حضرت رسالت صلّى اللّه عليه و آله و سلّم به عالم بقا رحلت نمود ، من دست خود را بر سينهء مبارك آن گذاشتم ، پس چند هفته بعد از آن چون طعام مىخوردم يا وضو مىساختم ، بوى مشك از دست خود مىشنيدم « 3 »  .\r\nو كلينى به سند معتبر از حضرت امام محمّد باقر عليه السّلام روايت كرده است كه در شبى كه حضرت رسالت صلّى اللّه عليه و آله و سلّم به رياض جنّت رحلت نمود ، بر اهل بيت آن حضرت درازترين شبها گذشت ، و حالتى بر ايشان گذشت كه نمىدانستند كه زير آسمانند يا بر روى زمينند ، زيرا كه حضرت رسول صلّى اللّه عليه و آله و سلّم از براى خدا با نزديكان و دوران دشمنى كرده بود و از ايشان بسيار كس كشته بود ، و از انتقام كافران و منافقان ترسان بودند ، پس حق تعالى در اين حال ملكى را فرستاد - و به روايتى ديگر جبرئيل را فرستاد - كه او را نمىديدند و صداى او را مىشنيدند ، و گفت : « السّلام عليكم اهل البيت و رحمة اللّه و بركاته » به درستى كه ثواب خدا تسلّى دهنده است از هر مصيبتى و نجات دهنده است از هر مهلكه‌اى و تدارك‌كننده است هر فوت شده را ، پس اين آيه را خواند  كُل نَفْس ذائِقَةُ الْمَوْت وَ إِنَّما تُوَفَّوْن أُجُورَكُم يَوْم الْقِيامَةِ فَمَن زُحْزِح عَن النَّارِ وَ أُدْخِل الْجَنَّةَ فَقَدْ فازَ وَ مَا الْحَياةُ الدُّنْيا إِلَّا مَتاع الْغُرُورِ  « 4 »  .\r\nپس فرمود : به درستى كه حق تعالى شما را برگزيده است و بر ديگران فضيلت داده\r\n\r\n","description":"","footnote":" ( 1 ) كافى 1 / 450 .  ( 2 ) تهذيب الاحكام 1 / 469 .  ( 3 ) اعلام الورى 137 .  ( 4 ) سورهء آل عمران / آيهء 185 . ","page_name":" 143 ","page_number":143},
  {"content":"\r\n\r\nاست ، و از گناهان و عيبها پاك گردانيده است ، و شما را اهل بيت پيغمبر خود گردانيده است ، و علم خود را به شما سپرده است ، و كتاب خود را به شما ميراث داده است ، و شما را صندوق علم خود گردانيده است ، و عصاى عزّت خود ساخته است ، و براى شما مثلى از نور خود زده است ، و معصوم گردانيد شما را از لغزشها ، و ايمن نمود شما را از فتنه‌ها ، پس به صبر فرمودن خدا صبر كنيد ، به درستى كه حق تعالى از شما دور نمىكند رحمت خود را و زايل نمىگرداند نعمت خود را .\r\nبه خدا سوگند شمائيد اهل خدا كه به شما تمام كرده است نعمت خود را بر خلق ، و مجتمع ساخته است پراكندگيها را ، و متّفق نموده است كلمه‌ها را ، و شمائيد دوستان خدا ، هر كه ولايت شما را اختيار نمايد رستگار است ، و هر كه بر شما ستم كند و حق شما را از شما بگيرد او هالك است ، حق تعالى مودّت شما را در كتاب خود بر مؤمنان واجب گردانيده است و خدا قادر است بر يارى كردن شما هر وقت كه مىخواهد و مصلحت داند ، پس صبر كنيد و منتظر باشيد عاقبت نيكو را ، به درستى كه بازگشت امور به سوى خداست .\r\nو به تحقيق كه پيغمبر خدا شما را به حق تعالى سپرد ، و حق تعالى از او قبول كرد و شما را سپرد به دوستان مؤمن خود در زمين ، پس هر كه اداى امانت الهى بكند و ولايت شما را بر خود لازم داند و حرمت شما را رعايت نمايد ، حق تعالى جزاى راستگوئى او را در قيامت به او مىدهد ، پس شمائيد امانت سپرده‌شدهء خدا و رسول ، و از براى شماست مودّت واجبه و اطاعت مفروضه . و حضرت رسول از دنيا نرفت تا آنكه دين را از براى شما كامل گردانيد ، و راه نجات را از براى شما بيان كرد ، و از براى جاهلى حجّتى نگذاشت ، پس كسى كه نادان باشد يا اظهار نادانى نمايد يا انكار حقّى بكند يا فراموش كند يا اظهار فراموشى نمايد ، پس بر خداست حساب او ، و خدا برآورندهء حاجتهاى شماست ، و شما را به خدا مىسپارم و السّلام عليكم .\r\nراوى پرسيد كه : اين تعزيه از جانب كه بود ؟ حضرت فرمود : از جانب خداوند عالميان « 1 »  .\r\n\r\n","description":"","footnote":" ( 1 ) كافى 1 / 445 . ","page_name":" 144 ","page_number":144},
  {"content":"\r\n\r\nدر احاديث معتبره وارد شده است كه آن حضرت به شهادت از دنيا رفت « 1 »  .\r\nچنانچه صفّار به سند معتبر از حضرت صادق عليه السّلام روايت كرده است كه در روز خيبر زهر دادند آن حضرت را در دست بزغاله‌اى ، چون حضرت رسول صلّى اللّه عليه و آله و سلّم لقمه‌اى از آن تناول نمود ، آن گوشت به سخن آمد و عرض كرد : يا رسول اللّه مرا به زهر آلوده‌اند ، پس حضرت در مرض موت مىفرمود : پشت مرا در هم شكست آن لقمه كه در خيبر تناول كردم ، و هيچ پيغمبر و وصىّ پيغمبر نيست مگر آنكه به شهادت از دنيا مىرود .\r\nو در روايت معتبر ديگر فرمود : زن يهوديّه آن حضرت را زهر داد در ذراع گوسفند ، چون حضرت قدرى از آن تناول فرمود ، آن ذراع خبر داد كه من زهرآلودم ، پس حضرت آن را انداخت ، و پيوسته آن زهر در بدن آن حضرت اثر مىكرد تا آنكه به همان علّت از دنيا رحلت نمود « 2 »  .\r\nو عيّاشى به سند معتبر از حضرت صادق عليه السّلام روايت كرده است كه عايشه و حفصه آن حضرت را به زهر شهيد كردند « 3 »  . و محتمل است كه هر دو زهر در شهادت آن حضرت دخيل بوده باشد .\r\nو شيخ مفيد و شيخ طوسى و شيخ طبرسى و ساير محدّثان خاصّه و عامّه روايت كرده‌اند كه چون رسول خدا صلّى اللّه عليه و آله و سلّم از دنيا رحلت نمود ، منافقان مهاجران و انصار مانند ابو بكر و عمر و عبد الرّحمن بن عوف و امثال ايشان ، اهل بيت آن حضرت را بر آن حال گذاشتند و به تعزيت ايشان نپرداختند و متوجّه تجهيز آن حضرت نگرديدند و رفتند به سقيفهء بنى ساعده و متوجّه غصب خلافت شدند ، و به اين سبب اكثر ايشان نماز بر رسول خدا را در نيافتند ، و امير المؤمنين عليه السّلام بريده را به نزد ايشان فرستاد كه به نماز آن حضرت حاضر شوند ، و ايشان نرفتند تا آنكه بيعت خود را وقتى تمام كردند كه حضرت را دفن كرده بودند . چون صبح شد ، فاطمه عليها السّلام فرياد برآورد كه : وا سوء صباحاه ، يعنى روز بد بيا كه روز تو است . چون ابو بكر لعين اين سخن را شنيد ، از روى شماتت گفت كه : روز تو\r\n\r\n","description":"","footnote":" ( 1 ) تهذيب الاحكام 6 / 2 و 39 .  ( 2 ) بصائر الدرجات 503 .  ( 3 ) تفسير عيّاشى 1 / 200 . ","page_name":" 145 ","page_number":145},
  {"content":"\r\n\r\nبدترين روزهاست .\r\nپس آن ملاعين فرصت را غنيمت شمردند كه امير المؤمنين عليه السّلام متوجّه تغسيل و تجهيز و دفن آن حضرت است و بنى هاشم به مصيبت آن حضرت درمانده‌اند ، پس رفتند و با يكديگر اتّفاق كردند كه ابو بكر را خليفه گردانند ، چنانچه در حيات حضرت رسول صلّى اللّه عليه و آله و سلّم چنين توطئه كرده بودند . چون منافقان انصار خواستند كه خلافت را براى سعد بن عباده بگيرند ، با منافقان مهاجران مقاومت نتوانستند كرد مغلوب شدند .\r\nچون بيعت ابو بكر تمام شد ، مردى به خدمت امير المؤمنين عليه السّلام آمد در وقتى كه آن حضرت بيل در دست داشت و قبر شريف رسول خدا صلّى اللّه عليه و آله و سلّم را مىساخت و گفت : منافقان صحابه با ابو بكر بيعت كردند از ترس آنكه چون مبادا شما فارغ شويد نتوانند غصب حق شما نمود . پس حضرت امير ، بيل كه در دست داشت بر زمين گذاشت و اين آيات را خواند بسم اللّه الرّحمن الرّحيم      « الم * أَ حَسِب النَّاس أَن يُتْرَكُوا أَن يَقُولُوا آمَنَّا وَ هُم لا يُفْتَنُون * وَ لَقَدْ فَتَنَّا الَّذِين مِن قَبْلِهِم فَلَيَعْلَمَن اللَّه الَّذِين صَدَقُوا وَ لَيَعْلَمَن الْكاذِبِين * أَم حَسِب الَّذِين يَعْمَلُون السَّيِّئات أَن يَسْبِقُونا ساءَ ما يَحْكُمُون »      « 1 »  « 2 »  . و تفسير اين قصّه بعد از اين در مجلّد ديگر مذكور خواهد شد ان شاء اللّه تعالى .\r\nو شيخ طوسى به سند معتبر روايت كرده است كه : به خدمت حضرت امام محمّد تقى عليه السّلام نوشتند كه : آيا امير المؤمنين عليه السّلام غسل كرد در وقتى كه رسول خدا صلّى اللّه عليه و آله و سلّم را غسل داد ؟ حضرت در جواب نوشت كه : رسول خدا صلّى اللّه عليه و آله و سلّم طاهر و مطهّر بود ، و ليكن حضرت امير المؤمنين غسل كرد و سنّت چنين جارى شد كه هر ميّتى را كه مس نمايند غسل كنند « 3 »  .\r\nو شيخ طوسى و شيخ طبرسى و ساير محدّثان خاصّه و عامّه روايت كرده‌اند كه : در روز شورى كه حضرت امير المؤمنين عليه السّلام حجّتها بر آن منافقان القا مىنمود ، فرمود كه : آيا در ميان شما كسى هست به غير از من كه حضرت رسول صلّى اللّه عليه و آله و سلّم را غسل داده باشد با ملائكهء\r\n\r\n","description":"","footnote":" ( 1 ) سورهء عنكبوت / آيهء 1 - 4 .  ( 2 ) ارشاد شيخ مفيد 1 / 189 .  ( 3 ) تهذيب الاحكام 1 / 107 . ","page_name":" 146 ","page_number":146},
  {"content":"\r\n\r\nمقرّبين كه نازل شده بودند با بوها و گلهاى بهشت ، و ملائكه از براى من اعضاى آن حضرت را مىگردانيدند ، و من سخن ايشان را مىشنيدم و مىگفتند كه : بپوشانيد عورت پيغمبر خود را تا حق تعالى شما را بپوشاند ؟ همه گفتند : نه ، باز فرمود كه : آيا در ميان شما كسى هست به غير از من كه كفن كرده باشد حضرت رسول صلّى اللّه عليه و آله و سلّم را و دفن كرده باشد آن حضرت را به دست خود ؟ گفتند : نه .\r\nباز فرمود كه : آيا به غير از من كسى در ميان شما هست كه حق تعالى به سوى او تعزيت فرستاده باشد در وقتى كه حضرت رسول صلّى اللّه عليه و آله و سلّم از دنيا مفارقت نمود ، و فاطمهء زهرا عليها السّلام بر آن حضرت مىگريست ، ناگاه شنيدم صدائى از پيش در و گوينده مىگفت بىآنكه او را ببينم : « السّلام عليكم اهل البيت و رحمة اللّه و بركاته » پروردگار شما سلام مىرساند شما را و مىفرمايد كه : در رحمت و ثواب الهى خلف و عوض هست از هر مصيبتى و تسلّى فرماينده‌اى است از هر گذشته و تدارك نماينده‌اى است از هر فوت شده ، پس به تعزيت فرمودن خدا صبر كنيد و بدانيد كه همهء اهل زمين مىميرند و از اهل آسمان كسى باقى نمىماند ، و السّلام عليكم و رحمة اللّه ، و در آن وقت نبود در آن خانه به غير از من و فاطمه و حسن و حسين ، و حضرت رسول صلّى اللّه عليه و آله و سلّم در ميان ما خوابيده بود ، و جامه بر روى او پوشانيده بوديم ؟ گفتند : نه .\r\nباز فرمود كه : آيا در ميان شما كسى هست كه حضرت رسول صلّى اللّه عليه و آله و سلّم حنوط بهشت را به او داده باشد و فرموده باشد كه : آن را سه قسمت كن و به ثلث آن مرا حنوط كن ، و يك ثلث را براى دختر من ، و يك ثلث را براى خود نگاه دار ؟ گفتند : نه . باز فرمود كه : آيا در ميان شما كسى هست كه عهد او به ملاقات رسول خدا صلّى اللّه عليه و آله و سلّم از من نزديكتر باشد ؟ گفتند : نه .\r\nباز فرمود كه : سوگند مىدهم شما را به خدا كه آيا به غير از من در ميان شما هست كه رسول خدا صلّى اللّه عليه و آله و سلّم هزار كلمه به او تعليم نموده باشد كه هر كلمه‌اى كليد هزار كلمهء ديگر بوده باشد ؟ گفتند : نه « 1 »  .\r\nو كلينى و ديگران به سندهاى معتبر از حضرت صادق عليه السّلام روايت كرده‌اند : چون\r\n\r\n","description":"","footnote":" ( 1 ) امالى شيخ طوسى 547 ؛ احتجاج طبرسى 1 / 321 . ","page_name":" 147 ","page_number":147},
  {"content":"\r\n\r\nحضرت رسالت صلّى اللّه عليه و آله و سلّم به رياض خلد رحلت نمود ، حضرت فاطمه عليها السّلام را از وفات آن حضرت و جور منافقان امّت حزنى رو داده بود كه به غير از حق تعالى كسى شدّت آن را نمىدانست . پس حق تعالى جبرئيل را به سوى آن حضرت فرستاد كه نزد آن حضرت سخن گويد و شدّت اندوه آن حضرت را تسكين نمايد .\r\nهر روز جبرئيل مىآمد و دلدارى آن حضرت مىنمود و خبر مىداد آن حضرت را از قرب و منزلت حضرت رسول صلّى اللّه عليه و آله و سلّم نزد حق تعالى ، و درجات و منازل آن حضرت ، و آنچه بعد از آن حضرت بر ذرّيّهء مطهّر آن حضرت واقع خواهد شد از مصيبتها و محنتها ، و آنچه بر دشمنان ايشان واقع خواهد شد از عذابها ، و هر كه در اين امّت سلطنتى و دولتى به حق يا باطل خواهد يافت . چون حضرت فاطمه عليها السّلام آن حالت را مشاهده نمود ، با امير المؤمنين عليه السّلام گفت كه : كسى به نزد من مىآيد چنين سخنان مىگويد ، حضرت فرمود كه : اى فاطمه هرگاه او به نزد تو آيد مرا خبر كن .\r\nپس هرگاه جبرئيل مىآمد ، فاطمه عليها السّلام حضرت امير عليه السّلام را خبر مىكرد ، آنچه جبرئيل مىگفت حضرت امير عليه السّلام مىنوشت تا آنكه كتابى جمع شد و آن است مصحف فاطمه مشتمل است بر جميع احوال آينده تا روز قيامت ، آن كتاب اكنون نزد حضرت قائم عليه السّلام است .\r\nحضرت فرمود : فاطمه عليها السّلام بعد از حضرت رسالت هفتاد و پنج روز زنده ماند ، و پيوسته در شدّت و الم بود تا به پدر بزرگوار خود ملحق گرديد ، صلوات اللّه عليها و على أبيها و بعلها و أولادها الطاهرين ، و لعنة اللّه على أعدائهم أجمعين « 1 »  .\r\n\r\n","description":"","footnote":" ( 1 ) كافى 1 / 240 و 241 . ","page_name":" 148 ","page_number":148},
  {"content":"\r\n\r\n\r\nفصل ششم در بيان احوال چند است كه بعد از دفن آن حضرت واقع شد ، و آنچه نزد ضريح مقدّس آن حضرت ظاهر گرديد ، و غرايب احوال روح مقدّس آن حضرت است\r\nشيخ طوسى روايت كرده است كه : چون خواستند عمارت روضهء آن حضرت را بسازند ، نزديك سر آن حضرت و نزديك پاى آن حضرت مشكى ظاهر شد كه به آن خوشبوئى نديده بودند « 1 »  .\r\nكلينى به سند معتبر روايت كرده است از جعفر بن مثنّى خطيب كه گفت : در مدينه بودم كه خراب شد سقف مسجد رسول صلّى اللّه عليه و آله و سلّم از موضعى كه نزديك قبر شريف آن حضرت بود ، و بنّايان و كاركنان بالا مىرفتند و فرود مىآمدند ، پس اسماعيل بن عمّار را گفتم كه : از حضرت صادق سؤال كند كه آيا مىتوانيم بالا رفت كه بر قبر مقدّس رسول خدا مشرف شويم و نظر كنيم ؟\r\nروزى ديگر اسماعيل براى ما خبر آورد كه حضرت فرمود كه : من دوست نمىدارم براى احدى كه بر قبر رسول خدا مشرف شود ، و ايمن نيستم كه ببيند چيزى كه ديده‌اش نابينا شود به سبب آن ، يا آنكه ببيند كه آن حضرت ايستاده است و نماز مىكند ، يا آنكه ببيند كه با بعضى از زنان طاهرهء خود نشسته است و صحبت مىدارد « 2 »  .\r\n\r\n","description":"","footnote":" ( 1 ) امالى شيخ طوسى 317 .  ( 2 ) كافى 1 / 452 . ","page_name":" 149 ","page_number":149},
  {"content":"\r\n\r\nايضا به سند صحيح از حضرت صادق عليه السّلام روايت كرده است كه : در سال چهل و يكم هجرت ، معاويه ارادهء حج كرد ، و نجّارى را با چوبها و آلتها فرستاد و نامه به والى مدينه نوشت كه منبر حضرت رسول صلّى اللّه عليه و آله و سلّم را بكن و به قدر منبرى كه من در شام دارم بساز . چون ارادهء كندن منبر آن حضرت كردند ، آفتاب منكسف شد و زلزلهء عظيمى در زمين پيدا شد ، و ايشان دست برداشتند و آن قضيّه را به معاويه نوشتند ، و آن ملعون در جواب ايشان نوشت كه : آنچه نوشته‌ام البتّه مىبايد كرد . پس ايشان به گفتهء آن ملعون منبر آن حضرت را كندند و بزرگ كردند « 1 »  .\r\nصفّار و ديگران به سندهاى صحيح معتبر از حضرت صادق عليه السّلام روايت كرده‌اند كه :\r\nحضرت رسالت صلّى اللّه عليه و آله و سلّم روزى به اصحاب خود گفت : زندگى من بهتر است براى شما و مردن من بهتر است براى شما ، صحابه گفتند : يا رسول اللّه مىدانيم كه حيات تو براى ما بهتر است و به سبب تو هدايت يافتيم از ضلالت و از كنار گودال آتش نجات يافتيم ، به چه سبب مردن تو از براى ما خير است ؟ حضرت فرمود : بعد از فوت من ، عملهاى شما را بر من عرض مىنمايند ، پس هر عمل نيك كه از شما مىبينم دعا مىكنم كه خدا توفيق شما را زياد گرداند ، و هر عمل بد كه از شما مىبينم براى شما از خدا طلب آمرزش مىنمايم .\r\nپس مردى از منافقان گفت : يا رسول اللّه چگونه براى ما دعا خواهى كرد در وقتى كه استخوانهاى تو خاك شده باشد ؟ حضرت فرمود : نه چنين است ، زيرا كه حق تعالى گوشتهاى ما را بر زمين حرام كرده است ، و بدن ما در زمين نمىپوسد و كهنه نمىشود « 2 »  .\r\nايضا به سندهاى معتبر از حضرت صادق عليه السّلام روايت كرده‌اند كه : هيچ پيغمبرى و وصىّ پيغمبرى در زمين زياده از سه روز نمىماند تا آنكه روح و گوشت و استخوان او به آسمان بالا مىرود ، و مردم به سوى جاى بدنهاى ايشان مىروند ، و از دور و نزديك سلام مردم به ايشان مىرسد « 3 »  .\r\nايضا به سندهاى معتبر بسيار از آن حضرت روايت كرده‌اند كه : چون ابو بكر از\r\n\r\n","description":"","footnote":" ( 1 ) كافى 4 / 554 .  ( 2 ) بصائر الدرجات 444 .  ( 3 ) بصائر الدرجات 445 . ","page_name":" 150 ","page_number":150},
  {"content":"\r\n\r\nامير المؤمنين عليه السّلام غصب خلافت كرد ، حضرت به او گفت كه : آيا رسول خدا تو را امر نكرد كه مرا اطاعت كنى ؟ آن ملعون گفت : نه و اگر مرا امر مىكرد مىكردم ، حضرت فرمود :\r\nالحال اگر پيغمبر را ببينى و تو را امر كند به اطاعت من آيا خواهى كرد ؟ گفت : آرى ، حضرت فرمود : با من بيا به سوى مسجد قبا .\r\nچون به مسجد قبا رسيدند ، ابو بكر ديد كه حضرت رسول صلّى اللّه عليه و آله و سلّم ايستاده است و نماز مىكند . چون از نماز فارغ شد ، امير المؤمنين عليه السّلام گفت : يا رسول اللّه ابو بكر انكار مىكند كه تو او را امر به اطاعت من كرده‌اى ، حضرت رسول صلّى اللّه عليه و آله و سلّم به ابو بكر گفت : من مكرّر تو را امر كرده‌ام به اطاعت او برو و او را اطاعت كن . آن ملعون بسيار ترسيد و برگشت و در راه عمر را ديد ، عمر گفت : چه مىشود تو را ؟ ابو بكر گفت : حضرت رسول صلّى اللّه عليه و آله و سلّم با من چنين گفت ، عمر گفت : هلاك شوند امّتى كه چون تو احمقى را والى خود كرده‌اند ، مگر نمىدانى كه اينها از سحر بنى هاشم است « 1 »  .\r\nدر كتاب اختصاص و بصائر الدرجات و ساير كتب به سندهاى معتبر از حضرت صادق عليه السّلام روايت كرده‌اند كه : چون گريبان على عليه السّلام را گرفتند و براى بيعت ابو بكر به سوى مسجد كشيدند ، على عليه السّلام در برابر قبر رسول خدا صلّى اللّه عليه و آله و سلّم ايستاد و گفت آنچه هارون در جواب موسى گفت :  ابْن أُم إِن الْقَوْم اسْتَضْعَفُونِي وَ كادُوا يَقْتُلُونَنِي  « 2 »  يعنى : اى برادر من و اى فرزند مادر من ! به درستى كه قوم مرا ضعيف گردانيدند و نزديك شد كه مرا بكشند .\r\nپس دستى از قبر رسول خدا صلّى اللّه عليه و آله و سلّم بيرون آمد به سوى ابو بكر كه همه شناختند كه دست آن جناب است ، و به صدائى كه همه دانستند صداى آن حضرت است گفت :  أَ كَفَرْت بِالَّذِي خَلَقَك مِن تُراب ثُم مِن نُطْفَةٍ ثُم سَوَّاك رَجُلًا  « 3 »  يعنى : آيا كافر شدى به آن خداوندى كه تو را خلق كرده است از خاك ، پس از نطفه ، پس تو را مردى گردانيده است .\r\nو به روايتى ديگر : دستى از قبر ظاهر شد ، و بر آن دست نوشته بود : « أكفرت يا عمر بالّذي خلقك من تراب ثم من نطفة ثم سوّيك رجلا » « 4 »  .\r\n\r\n","description":"","footnote":" ( 1 ) بصائر الدرجات 276 .  ( 2 ) سورهء اعراف / آيهء 150 .  ( 3 ) سورهء كهف / آيهء 37 .  ( 4 ) بصائر الدرجات 275 . ","page_name":" 151 ","page_number":151},
  {"content":"\r\n\r\nو ايضا صفّار و ديگران به سندهاى معتبر از حضرت صادق عليه السّلام روايت كرده‌اند كه :\r\nآن حضرت با اصحاب خود فرمود : چرا آزرده مىكنيد حضرت رسول صلّى اللّه عليه و آله و سلّم را ؟ گفتند : ما چگونه آن حضرت را آزرده مىكنيم ؟ على عليه السّلام فرمود : مگر نمىدانيد كه اعمال شما بر آن حضرت عرض مىشود ، چون معصيتى از شما مىبيند آزرده مىشود « 1 »  .\r\nكلينى و صفّار و ديگران به سندهاى معتبر از حضرت صادق عليه السّلام روايت كرده‌اند : چون شب جمعه مىشود ، رخصت مىدهند رسول خدا صلّى اللّه عليه و آله و سلّم را و ارواح پيغمبران گذشته را و ارواح اوصياى گذشته را و روح امام زمان را ، پس ايشان را به عرش بالا مىبرند و هفت شوط بر دور عرش طواف مىكنند ، و نزد هر قائمه‌اى از قائمه‌هاى عرش دو ركعت نماز مىگذارند ، چون صبح مىشود علم ايشان بسيار افزون گرديده است « 2 »  .\r\nو در روايت معتبر ديگر وارد شده است : چون حق تعالى مىخواهد علم تازه بر امام زمان افاضه نمايد به غير از حلال و حرام ، پس آن علم را با ملكى مىفرستد به نزد رسول خدا صلّى اللّه عليه و آله و سلّم و آن را بر آن حضرت عرض مىنمايد ، پس حضرت رخصت مىفرمايد كه برو به نزد على بن أبي طالب و اين علم را به او برسان . چون به نزد على عليه السّلام مىآيد مىفرمايد : برو به نزد حسن عليه السّلام و همچنين هر امامى به سوى امام ديگر مىفرستد تا به امام زمان منتهى مىشود « 3 »  .\r\nحميرى و صفّار به سند معتبر روايت كرده‌اند كه : حضرت رضا عليه السّلام فرمود : ديشب حضرت رسول صلّى اللّه عليه و آله و سلّم را در همين موضع ديدم و او را در برگرفتم « 4 »  .\r\n\r\n","description":"","footnote":" ( 1 ) بصائر الدرجات 445 .  ( 2 ) بصائر الدرجات 130 .  ( 3 ) بصائر الدرجات 393 ؛ الاختصاص 313 .  ( 4 ) قرب الاسناد 348 . ","page_name":" 152 ","page_number":152},
  {"content":"\r\n\r\n.\r\n\r\n","description":"","footnote":"","page_name":" 153 ","page_number":153},
  {"content":"\r\n\r\n\r\nباب دوّم در بيان تاريخ ولادت با سعادت و وفات و بعضى از احوال كريمه و مناقب شريفهء سيّدهء نساء عالميان و مخدومهء ملائكهء مقرّبان فاطمهء زهراء عليها السّلام است و در آن چند فصل است\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nفصل اوّل در بيان ولادت با سعادت آن جناب است\r\nكلينى به سند صحيح از حضرت امام محمّد باقر عليه السّلام روايت كرده است كه : ولادت آن جناب پنج سال بعد از بعثت رسول خدا صلّى اللّه عليه و آله و سلّم شد ، و سن شريف آن جناب در هنگام وفات هيجده سال و هفتاد و پنج روز بود « 1 »  .\r\nو در كشف الغمّه مثل اين را از حضرت صادق عليه السّلام روايت كرده است « 2 »  .\r\nو شيخ طوسى در مصباح و غير آن و اكثر محقّقان علما ذكر كرده‌اند كه ولادت آن حضرت در روز بيستم ماه جمادى الثّانى بود ، و گفته‌اند كه : روز جمعه بود در سال دوّم بعثت ، و بعضى گفته‌اند كه : در سال پنجم بعثت بود ، و عامّه روايت كرده‌اند كه ولادت آن جناب پنج سال پيش از بعثت بود « 3 »  ، و قول اوّل اشهر و اقوى است .\r\nطبرى امامى در دلايل الامامه از حضرت صادق عليه السّلام روايت كرده كه ولادت حضرت فاطمه عليها السّلام در بيستم ماه جمادى الثّانى بود در سال چهل و پنجم ولادت رسول خدا صلّى اللّه عليه و آله و سلّم ، پس هشت سال در مكّه ماند و ده سال در مدينه ، و هفتاد و پنج روز بعد از وفات رسول خدا صلّى اللّه عليه و آله و سلّم ، در سوّم ماه جمادى الثّانى سال يازدهم هجرت به جنان انتقال نمود « 4 »  .\r\nاز حضرت امام زين العابدين عليه السّلام روايت كرده‌اند كه : چون حضرت فاطمه عليها السّلام متولّد شد ، در روزى به قدر آنكه طفلان ديگر در يك هفته بزرگ شوند نمو مىكرد ، و در هفته به\r\n\r\n","description":"","footnote":" ( 1 ) كافى 1 / 457 .  ( 2 ) كشف الغمّه 2 / 76 .  ( 3 ) مصباح المتهجّد 733 .  ( 4 ) بحار الأنوار 43 / 9 . ","page_name":" 155 ","page_number":155},
  {"content":"\r\n\r\nقدر ماهى ، و در ماهى به قدر سالى ، و چون حضرت رسالت صلّى اللّه عليه و آله و سلّم به مدينه هجرت فرمود ، ام سلمه را به نكاح خود در آورد ، و فاطمه عليها السّلام را به او سپرد كه خدمت و تربيت نمايد ، ام سلمه گفت : به خدا سوگند كه من از او ادب مىآموختم و او را حاجت به آموختن آداب نبود و همه چيز را بهتر از من و ديگران مىدانست « 1 »  .\r\nابن بابويه به سند معتبر از عبد اللّه بن عبّاس روايت كرده است كه روزى عايشه به خدمت پيغمبر صلّى اللّه عليه و آله و سلّم آمد ، ديد آن جناب فاطمهء زهرا را مىبوسد ، گفت : آيا دوست مىدارى فاطمه را يا رسول اللّه ؟ فرمود : به خدا سوگند كه اگر بدانى چقدر او را دوست مىدارم هرآينه دوستى تو نسبت به او زياده خواهد شد ، به درستى كه در شب معراج چون به آسمان چهارم رسيدم جبرئيل اذان گفت و ميكائيل اقامت گفت ، پس جبرئيل مرا گفت كه : پيش بايست يا محمّد كه با تو نماز كنيم ، من گفتم : يا جبرئيل آيا من تقدّم جويم بر تو در نماز ، جبرئيل گفت : بلى به درستى كه خدا فضيلت داده پيغمبران مرسل خود را بر ملائكهء مقرّبين ، و تو را به خصوص زيادتى داده است بر همهء عالميان . پس پيش رفتم و با اهل آسمان چهارم نماز كردم .\r\nپس به جانب راست ابراهيم عليه السّلام را ديدم در باغى از باغهاى بهشت ، و گروهى از ملائكه را ديدم كه برگرد او برآمده بودند ، پس از آنجا بالا رفتم به سوى آسمان پنجم ، و از آنجا به آسمان ششم رفتم ، پس در آنجا نداى حق تعالى به من رسيد كه : اى محمّد نيكو پدرى است پدر تو ابراهيم و نيكو برادرى است برادر تو على .\r\nچون به حجب رسيدم ، جبرئيل دست مرا گرفت و داخل بهشت گردانيد ، چون داخل شدم درختى از نور مشاهده كردم ، و در پاى آن درخت دو ملك ديدم كه حلّه‌ها و زيورها بر هم مىپيچيدند ، گفتم : اى حبيب من جبرئيل اين درخت از براى كيست ؟ و اين حلّه‌ها و زيورها از كيست ؟ گفت : اينها از برادر تو على بن أبي طالب است ، و اين دو ملك پيوسته از براى او زيور و حلّه‌ها مىپيچند تا روز قيامت . پس قدرى پيشتر رفتم و رطبى مشاهده كردم از مسكه نرم‌تر ، و از مشك خوشبوتر ، و از عسل شيرين‌تر ، پس يك رطب از آنها\r\n\r\n","description":"","footnote":" ( 1 ) بحار الأنوار 43 / 10 . ","page_name":" 156 ","page_number":156},
  {"content":"\r\n\r\nتناول كردم ، و آن رطب نطفه شد در صلب من ، چون به زمين آمدم با خديجه مقاربت نمودم و او به فاطمه حامله شد ، پس فاطمه حوريّهء انسيّه است كه در ظاهر به صورت انسان است و در صفات و اخلاق موافق حوريان است ، پس هرگاه كه مشتاق مىشوم به سوى بهشت ، فاطمه را مىبويم و از او بوى بهشت مىيابم « 1 »  .\r\nايضا به سند معتبر از امام محمّد باقر عليه السّلام روايت كرده است كه : با رسول اللّه صلّى اللّه عليه و آله و سلّم گفتند كه : به چه سبب بسيار مىبوسى فاطمه را ، و در بر مىگيرى او را ، و بسيار نزديك خود مىطلبى و نسبت به او لطفى چند مىنمائى كه نسبت به ساير دختران خود نمىنمائى ؟\r\nحضرت فرمود : سببش آن است كه جبرئيل از سيبهاى بهشت براى من آورد ، پس آن را تناول كردم و نطفه شد در صلب من ، پس با خديجه مقاربت كردم و به فاطمه حامله شد ، و من پيوسته از او بوى بهشت مىشنوم « 2 »  .\r\nعلى بن ابراهيم و ديگران به سندهاى معتبر از حضرت صادق عليه السّلام روايت كرده‌اند كه :\r\nحضرت رسول صلّى اللّه عليه و آله و سلّم بسيار مىبوسيد و مىبوئيد فاطمه عليها السّلام را ، و بر طبع عايشه اين معنى گران بود ، چون در بعضى از روزها اظهار اين معنى مىنمود ، حضرت فرمود : اى عايشه چون مرا به آسمان بردند و داخل بهشت شدم ، جبرئيل مرا به نزديك درخت طوبى برد و از ميوه‌هاى آن درخت به من داد تناول كردم ، و حق تعالى آن را آبى گردانيد در پشت من ، چون به زمين آمدم با خديجه مقاربت كردم و او به فاطمه حامله شد ، پس هرگاه كه او را مىبويم بوى درخت طوبى از او استشمام مىنمايم « 3 »  .\r\nدر كتاب معانى الاخبار به سند معتبر از حضرت صادق عليه السّلام روايت كرده است كه :\r\nحضرت رسول صلّى اللّه عليه و آله و سلّم فرمود كه : حق تعالى خلق كرد نور فاطمه را پيش از آنكه بيافريند آسمانها و زمين‌ها را ، بعضى از مردم گفتند : يا رسول اللّه مگر او داخل انس نيست ؟\r\nحضرت فرمود : فاطمه در باطن حوريّه است ، و به ظاهر انسيّه است ، گفتند : يا رسول اللّه حقيقت اين سخن را از براى ما بيان فرما ، حضرت فرمود : حق تعالى فاطمه را از نور خود\r\n\r\n","description":"","footnote":" ( 1 ) علل الشرايع 183 .  ( 2 ) علل الشرايع 183 .  ( 3 ) تفسير قمى 1 / 365 . ","page_name":" 157 ","page_number":157},
  {"content":"\r\n\r\nآفريد پيش از آنكه آدم را خلق كند در هنگامى كه ارواح خلايق را آفريد ، چون حق تعالى آدم را خلق كرد نور فاطمه را بر آدم عرض كرد .\r\nصحابه گفتند : يا رسول اللّه پيش از آفريدن آدم نور فاطمه در كجا بود ؟ فرمود : در حقّه‌اى بود در زير ساق عرش . گفتند : يا رسول اللّه خوراك او چه بود ؟ فرمود : طعام او تسبيح و تهليل و تحميد حق تعالى بود ، چون حق تعالى آدم عليه السّلام را خلق كرد و مرا از صلب او بيرون آورد و خواست كه فاطمه را از صلب من بيرون آورد ، نور فاطمه را سيبى گردانيد در بهشت و جبرئيل عليه السّلام آن سيب را براى من آورد و گفت : السّلام عليك و رحمة اللّه و بركاته يا محمّد ، گفتم : و عليك السّلام و رحمة اللّه اى حبيب من جبرئيل ، پس جبرئيل گفت : اى محمّد پروردگار تو سلام مىرساند تو را ، من گفتم : از اوست سلامتيها ، و به سوى او برمىگردد سلامها و تحيّتها .\r\nپس جبرئيل گفت : يا محمّد اين سيبى است كه حق تعالى به هديه فرستاده است به سوى تو از بهشت ، پس من آن سيب را گرفتم به سينهء خود چسبانيدم ، جبرئيل گفت : اى محمّد خداوند جليل مىفرمايد : اين سيب را بخور . چون سيب را پاره كردم نورى از آن ساطع گرديد كه من ترسان شدم از آن ، جبرئيل گفت : چرا تناول نمىكنى بخور و مترس ، به درستى كه اين نور كسى است كه نام او در آسمان منصوره است ، و در زمين فاطمه است ، گفتم : اى حبيب من جبرئيل چرا در آسمان او را منصوره مىگويند و در زمين فاطمه ؟\r\nجبرئيل گفت : او را در زمين فاطمه مىگويند از براى آنكه قطع كرده است شيعيان خود را از آتش جهنّم ، و دشمنان خود را از محبّت خود بريده است ؛ و در آسمان او را منصوره مىنامند براى آنكه محبّان خود را نصرت و يارى مىكند چنانچه حق تعالى مىفرمايد :\r\n  يَوْمَئِذٍ يَفْرَح الْمُؤْمِنُون * بِنَصْرِ اللَّه يَنْصُرُ مَن يَشاءُ   « 1 »  ( 2 ) .\r\nو در كتاب عيون المعجزات از عمّار بن ياسر رضى اللّه عنه روايت كرده است كه : روزى على عليه السّلام نزد فاطمه عليها السّلام رفت ، چون نظر فاطمه بر آن حضرت افتاد گفت : يا على نزديك من بيا تا خبر دهم تو را از آنچه بوده است و از آنچه خواهد بود تا روز قيامت و از آنچه نخواهد بود ،\r\n\r\n","description":"","footnote":" ( 1 ) سورهء روم / آيهء 4 و 5 .\r\n( 2 ) معانى الاخبار 396 . ","page_name":" 158 ","page_number":158},
  {"content":"\r\n\r\nچون على عليه السّلام اين سخن از فاطمه شنيد برگشت به خدمت حضرت رسول صلّى اللّه عليه و آله و سلّم آمد ، چون حضرت رسول صلّى اللّه عليه و آله و سلّم نظرش بر آن حضرت افتاد فرمود : نزديك بيا اى ابو الحسن ، چون نزديك آن جناب نشست فرمود : مىخواهى من تو را خبر دهم يا تو مرا خبر مىدهى ؟ على عليه السّلام فرمود : سخن گفتن تو بهتر است يا رسول اللّه ، پس آنچه ميان آن حضرت و فاطمه گذشته بود بيان فرمود . پس جناب امير گفت : آيا نور فاطمه از نور ماست ؟ حضرت رسول فرمود : مگر نمىدانى يا على كه نور فاطمه از نور ماست ، پس جناب امير عليه السّلام به سجده در آمد شكر الهى بجا آورد .\r\nپس جناب امير المؤمنين به سوى فاطمه عليها السّلام مراجعت نمود ، حضرت فاطمه فرمود :\r\nرفتى به نزد پدر من و آنچه من با تو گفتم به پدرم گفتى ؟ حضرت فرمود : بلى چنين بود اى فاطمه . پس فاطمه گفت : اى ابو الحسن به درستى كه حق تعالى آفريد نور مرا ، و نور من تسبيح حق تعالى مىكرد ، پس نور مرا سپرد بر درختى از درختهاى بهشت و آن درخت به نور من روشن شد ، چون شب معراج پدرم داخل بهشت شد ، حق تعالى الهام كرد او را كه آن ميوه را از آن درخت چيد و تناول نمود ، پس نور من در صلب او قرار گرفت ، پس نور من از صلب او منتقل شد به رحم خديجه دختر خويلد ، پس من از آن نور به وجود آمدم ، چون متولّد شدم علم گذشته و آينده را مىدانستم ، اى ابو الحسن مؤمن به نور خدا نظر مىكند « 1 »  .\r\nابن بابويه به سند معتبر از مفضّل بن عمر روايت كرده است كه گفت : از حضرت صادق عليه السّلام سؤال كردم كه چگونه بود ولادت فاطمه عليها السّلام ؟ حضرت فرمود : چون خديجه اختيار مزاوجت حضرت رسالت صلّى اللّه عليه و آله و سلّم نمود ، زنان مكّه از عداوتى كه به آن حضرت داشتند ، از او هجرت نمودند و بر او سلام نمىكردند و نمىگذاشتند كه زنى به نزد او برود ، پس خديجه را به اين سبب وحشتى عظيم عارض شد ، و ليكن عمدهء غم و جزع خديجه براى حضرت رسول صلّى اللّه عليه و آله و سلّم بود كه مبادا از شدّت عداوت ايشان آسيبى به آن حضرت برسد . چون به فاطمه عليها السّلام حامله شد ، فاطمه در شكم با او سخن مىگفت و مونس او بود و\r\n\r\n","description":"","footnote":" ( 1 ) عيون المعجزات 52 . ","page_name":" 159 ","page_number":159},
  {"content":"\r\n\r\nاو را صبر مىفرمود .\r\nخديجه اين حالت را از حضرت رسالت پنهان مىداشت ، پس روزى حضرت داخل شد شنيد كه خديجه سخن مىگويد با شخصى و كسى را نزد او نديد ، فرمود : اى خديجه با كه سخن مىگوئى ؟ خديجه گفت : فرزندى كه در شكم من است با من سخن مىگويد و مونس من است ، حضرت فرمود : اينك جبرئيل مرا خبر مىدهد كه اين فرزند دختر است ، او و نسل او طاهر با ميمنت با بركت است ، و حق تعالى نسل مرا از او به وجود خواهد آورد ، و از نسل او امامان و پيشوايان دين به هم خواهند رسيد ، حق تعالى بعد از انقضاى وحى ايشان را خليفه‌هاى خود خواهد گردانيد در زمين .\r\nو پيوسته خديجه در اين حالت بود تا آنكه ولادت جناب فاطمه عليها السّلام نزديك شد ، چون درد زائيدن را در خود احساس كرد به سوى زنان قريش و فرزندان هاشم كس فرستاد كه نزد او حاضر شوند ، ايشان در جواب او فرستادند كه : فرمان ما نبردى و قبول قول ما نكردى و زن يتيم ابو طالب شدى كه فقير است و مالى ندارد ، و ما به اين سبب به خانهء تو نمىآئيم و متوجّه امور تو نمىشويم ، خديجه چون پيغام ايشان را شنيد بسيار اندوهناك گرديد .\r\nدر اين حالت ناگاه ديد كه چهار زن گندمگون بلند بالا نزد او حاضر شده و به زنان بنى هاشم شبيه بودند ، خديجه از ديدن ايشان بترسيد ، پس يكى از ايشان گفت : مترس اى خديجه كه ما رسولان پروردگاريم به سوى تو ، و ما ظهيران توئيم ، منم ساره زوجهء ابراهيم خليل ، و دوّم آسيه دختر مزاحم است كه رفيق تو و زن شوهر تو خواهد بود در بهشت ، و سوّم مريم دختر عمران است ، و چهارم كلثوم خواهر موسى بن عمران است ، حق تعالى ما را فرستاده است كه در وقت ولادت نزد تو باشيم ، و تو را بر اين حالت معاونت نمائيم ، پس يكى از ايشان در جانب راست خديجه نشست ، و ديگرى در جانب چپ و سيّم در پيش رو و چهارم در پشت سر .\r\nپس فاطمه عليها السّلام پاك و پاكيزه فرود آمد ، و چون به زمين رسيد نور او ساطع گرديد به مرتبه‌اى كه خانه‌هاى مكّه را روشن گردانيد ، و در مشرق و مغرب زمين موضعى نماند مگر\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nآنكه از آن نور روشن شد ، و ده نفر از حور العين به آن خانه در آمدند ، و هر يك ابريقى و طشتى از بهشت در دست داشتند ، و ابريقهاى ايشان مملو بود از آب كوثر ، پس آن زنى كه در پيش روى خديجه نشسته بود جناب فاطمه عليها السّلام را برداشت و به آب كوثر غسل داد و دو جامهء سفيدى بيرون آورد كه از شير سفيدتر و از مشك و عنبر خوشبوىتر بود ، و فاطمه را در يك جامه پيچيد ، و جامهء ديگر را مقنعهء او گردانيد . پس او را به سخن در آورد ، فاطمه گفت : أشهد أن لا إله الّا اللّه ، و ان أبي رسول اللّه سيّد الانبياء ، و ان بعلي سيّد الاوصياء ، و ولدي سادة الأسباط ، يعنى : گواهى مىدهم به يگانگى خدا و به آنكه پدرم رسول خدا بهترين پيغمبران است ، و شوهرم بهترين اوصياى پيغمبران است ، و فرزندانم بهترين فرزندزاده‌هاى پيغمبرانند .\r\nپس بر هر يك از آن زنان سلام كرد و هر يك را به نام ايشان خواند ، پس آن زنان شادى كردند ، و حوريان بهشت خندان شدند ، و يكديگر را بشارت دادند و اهل آسمانها يكديگر را بشارت دادند به ولادت آن سيّدهء زنان عالميان ، در آسمان نور روشنى هويدا شد كه پيشتر چنان نورى نديده بودند ، پس آن زنان مقدّسه با خديجه خطاب كردند و گفتند : بگير اين دختر را كه طاهر و مطهّر است و پاكيزه و با بركت است ، حق تعالى بركت داده است او را و نسل او را ، پس خديجه او را گرفت ، شاد و خوش‌حال پستان در دهانش گذاشت ، پس فاطمه در روزى آن قدر نمو مىكرد كه اطفال ديگر در ماهى نمو كنند و در ماهى آن قدر نمو مىكرد كه اطفال ديگر در سال نمو كنند « 1 »  .\r\n\r\n","description":"","footnote":" ( 1 ) امالى شيخ صدوق 475 . ","page_name":" 161 ","page_number":161},
  {"content":"\r\n\r\n\r\nفصل دوّم در بيان اسماء شريفه و بعضى از فضائل آن حضرت است\r\nابن بابويه به سند معتبر از حضرت صادق عليه السّلام روايت كرده است كه : حضرت فاطمه عليها السّلام را نه نام است نزد حق تعالى : فاطمه ، صديقه ، مباركه ، طاهره ، زكيّه ، راضيه ، مرضيّه ، محدّثه و زهرا ، پس حضرت فرمود : آيا مىدانى كه چيست تفسير فاطمه ؟ راوى عرض كرد : خبر ده مرا اى سيّد من ، فرمود : يعنى بريده شده است از بديها ، پس حضرت فرمود :\r\nاگر امير المؤمنين عليه السّلام فاطمه را تزويج نمىنمود او را كفوى نبود بر روى زمين تا روز قيامت « 1 »  .\r\nمؤلّف گويد : صدّيقه به معنى معصومه است ، و مباركه يعنى صاحب بركت در علم و فضل و كمالات و معجزات و اولاد گرام ، طاهره يعنى پاكيزه از صفات نقص ، زكيّه يعنى نموكننده در كمالات و خيرات ، راضيه يعنى راضى به قضاى الهى ، مرضيّه يعنى پسنديدهء خدا و دوستان خدا ، محدّثه يعنى ملك با او سخن مىگفت ، و زهرا يعنى نورانى به نور صورى و معنوى .\r\nبدان كه اين حديث شريف دلالت مىكند بر آنكه حضرت على عليه السّلام از جميع پيغمبران و اوصياى ايشان به غير از پيغمبر آخر الزّمان صلّى اللّه عليه و آله و سلّم افضل باشد ، بلكه بعضى استدلال بر افضليّت فاطمهء زهراء عليها السّلام بر ايشان نيز كرده‌اند .\r\n\r\n","description":"","footnote":" ( 1 ) علل الشرايع 178 ؛ خصال شيخ صدوق 414 . ","page_name":" 162 ","page_number":162},
  {"content":"\r\n\r\nايضا در كتاب علل الشّرائع به سند معتبر روايت كرده است كه : ابان بن تغلب از حضرت صادق عليه السّلام سؤال كرد به چه سبب فاطمهء را زهرا مىناميدند ؟ حضرت فرمود :\r\nبراى آنكه نور فاطمه در روزى سه مرتبه براى حضرت امير المؤمنين عليه السّلام ظاهر مىشد :\r\nيك مرتبه در اوّل روز كه فاطمه به نماز بامداد مىايستاد ، و مردم در ميان رختخوابهاى خود بودند ، نور سفيدى از آن خورشيد فلك عصمت ساطع مىگرديد ، در جميع خانه‌هاى مدينه داخل مىشد و ديوارهاى آنها سفيد مىشد ، از مشاهدهء آن حالت تعجّب مىكردند و به خدمت حضرت رسول صلّى اللّه عليه و آله و سلّم مىشتافتند و علّت آن نور را سؤال مىكردند ، حضرت رسول صلّى اللّه عليه و آله و سلّم مىفرمود : برويد به خانهء دخترم فاطمه تا سبب آن نور بر شما ظاهر گردد .\r\nچون به خانهء آن حضرت مىآمدند مىديدند كه آن حضرت در محراب عبادت نشسته به نماز مشغول است ، از روى انورش آن نور ساطع است ، پس مىدانستند نورى كه مشاهده كرده‌اند از او است .\r\nچون هنگام زوال شمس مىشد فاطمه عليها السّلام مهيّاى نماز پيشين مىگرديد ، نور زردى از جبينش مىدرخشيد ، و بر خانه‌هاى مدينه مىتابيد ، و از آن نور در و ديوار و جامه‌ها و رنگهاى ايشان زرد مىشد ، چون از سبب آن حال سؤال كردند ، حضرت آنها را به خانهء فاطمه عليها السّلام مىفرستاد ، چون به خانهء آن حضرت مىرفتند او را در محراب عبادت مىيافتند كه به نماز مشغول است ، و نور زردى از روى مباركش ساطع است ، پس مىدانستند كه آنچه ديده‌اند از نور روى آن حضرت بوده است .\r\nچون آخر روز مىشد ، آفتاب غروب مىكرد روى منوّر فاطمه عليها السّلام سرخ مىشد ، و نور سرخى از روى او مىدرخشيد از فرح و شادى و شكر نعمت الهى ، پس آن نور داخل خانه‌هاى مدينه مىشد و ديوارهاى آن سرخ مىشد ، از مشاهدهء آن حالت متعجّب مىشدند ، و به خدمت رسول خدا صلّى اللّه عليه و آله و سلّم مىآمدند و از علّت آن سؤال مىنمودند ، حضرت ايشان را به خانهء فاطمه عليها السّلام مىفرستاد ، پس آن حضرت را مىديدند كه در محراب نماز نشسته به تسبيح و تمجيد الهى مشغول است و از گونهء لطيفش نور سرخى ساطع است ، پس مىدانستند كه آنچه ديده‌اند از آثار نور آن حضرت است ، و پيوسته آن نور در جبين\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nانور آن حضرت بود تا آنكه حضرت امام حسين عليه السّلام متولّد شد ، آن نور به جبين آن حضرت منتقل شد ، و پيوسته آن نور با ما هست و از امامى به امامى ديگر منتقل مىشود تا روز قيامت « 1 »  .\r\nايضا به سند معتبر روايت كرده است كه از آن حضرت پرسيدند : به چه سبب حضرت فاطمه عليها السّلام را زهرا گفتند ؟ فرمود : زيرا كه حق تعالى آن حضرت را آفريد از نور عظمت خود ، چون او را آفريد آسمانها و زمين از نور روى او روشن گرديد و ديده‌هاى ملائكه را خيره گردانيد ، و همگى براى حق تعالى به سجده افتادند و گفتند : اى خداى ما و بزرگ ما ! اين چه نور است ؟ حق تعالى وحى كرد به ايشان كه : نورى است كه از نور خود آفريده‌ام ، و در آسمان ساكن گردانيده‌ام ، و از عظمت خود او را خلق كرده‌ام ، و بيرون خواهم آورد او را از صلب پيغمبرى از پيغمبران خود كه او را زيادتى داده‌ام بر جميع پيغمبران ، و از اين نور بيرون خواهم آورد پيشوايان دين را كه قيام نمايند به امر من و هدايت كنند مردم را به دين حق ، و آنها را خليفه‌هاى خود گردانم در زمين بعد از آنكه وحى من منقطع شود « 2 »  .\r\nايضا به سند معتبر از آن حضرت روايت كرده است كه : فاطمه عليها السّلام را به آن سبب زهرا ناميدند كه چون در محراب خود به عبادت مىايستاد ، نور او اهل آسمان را روشنى مىبخشيد چنان كه ستارگان آسمان اهل زمين را روشنى مىدهند « 3 »  .\r\nايضا به سند معتبر از حضرت موسى بن جعفر عليهما السّلام روايت كرده است كه : حق تعالى چون مىدانست كه حضرت رسالت صلّى اللّه عليه و آله و سلّم دختر از قبائل بسيار خواهد خواست و هر يك از ايشان طمع در خلافت آن حضرت خواهند كرد ، لذا چون فاطمه به وجود آمد او را فاطمه ناميد زيرا كه خبر داد كه خلافت آن حضرت در شوهر و فرزندان اوست ، به ولادت آن حضرت قطع طمع ديگران از خلافت شد زيرا كه فاطمه مشتق از « فطم » است به معنى قطع و بريدن است « 4 »  .\r\nو ايضا به سند معتبر از حضرت امام محمّد باقر عليه السّلام روايت كرده است كه : چون حضرت\r\n\r\n","description":"","footnote":" ( 1 ) علل الشرايع 180 .  ( 2 ) علل الشرايع 179 .  ( 3 ) معانى الاخبار 64 ؛ علل الشرايع 181 .  ( 4 ) علل الشرايع 178 . ","page_name":" 164 ","page_number":164},
  {"content":"\r\n\r\nسيّدة النّساء متولّد شد ، حق تعالى ملكى فرستاد كه بر زبان سيّد انبياء صلّى اللّه عليه و آله و سلّم جارى گردانيد كه آن حضرت را فاطمه ناميد ، پس با فاطمه خطاب كرد كه : تو را به علم بريدم از جهل ، و تو را بريدم از حائض شدن ، پس حضرت باقر عليه السّلام فرمود : به خدا سوگند كه حق تعالى او را در روز الست به علم خود مخصوص ، و از كثافت حيض و آلودگيها مطهّر گردانيد « 1 »  .\r\nو در احاديث متواتره از طريق خاصّه و عامّه روايت شده است كه : آن حضرت را براى اين فاطمه ناميده‌اند كه حق تعالى او را و شيعيان او را از آتش جهنّم بريده است « 2 »  .\r\nو ابن بابويه به سند معتبر از حضرت باقر عليه السّلام روايت كرده است كه : حضرت فاطمه عليها السّلام در روز قيامت بر كنار جهنّم خواهد ايستاد ، و در آن روز در ميان دو چشم هر كس نوشته خواهد شد كه مؤمن است يا كافر ، پس امر كنند در آن روز يكى از محبّان اهل بيت را كه گناه بسيار كرده باشد كه او را به جهنّم برند ، چون او را به نزديك جناب فاطمه رسانند ، آن جناب در پيشانى او بخواند كه محب آن حضرت و ذريّت آن حضرت است ، پس گويد : اى خداى من و سيّد من مرا فاطمه ناميدى و مرا وعده دادى كه به سبب من دوستان مرا از آتش جهنّم آزاد گردانى ، و وعدهء تو حق است و خلاف وعده نمىكنى .\r\nپس حق تعالى فرمايد : راست گفتى اى فاطمه ، به درستى كه من تو را فاطمه ناميدم و بريدم و قطع كردم تو را و هر كه تو را و امامان از ذريّت تو را دوست دارد و از مواليان تو و ايشان باشد از آتش جهنّم آزاد كردم ، و وعدهء من حق است و خلاف وعده نمىكنم ، براى آن امر كردم كه اين بنده را به سوى آتش برند تا تو او را شفاعت كنى و شفاعت تو را در حق او قبول كنم ، و ظاهر گردد بر ملائكه و انبياء و رسولان من قدر و منزلت تو نزد من ، پس هر كه را در ميان ديده‌اش بخوانى كه مؤمن است دستش را بگير و داخل بهشت گردان « 3 »  .\r\nو ايضا به سند معتبر روايت كرده است : از حضرت رسول صلّى اللّه عليه و آله و سلّم پرسيدند كه : به چه سبب فاطمه را بتول مىنامى ؟ فرمود كه : براى آنكه خونى كه زنان ديگر مىبينند او\r\n\r\n","description":"","footnote":" ( 1 ) علل الشرايع 179 .  ( 2 ) علل الشرايع 179 .  ( 3 ) علل الشرايع 179 . ","page_name":" 165 ","page_number":165},
  {"content":"\r\n\r\nنمىبيند ، و ديدن خون در دختران پيغمبران ناخوش است « 1 »  .\r\nو در روايت ديگر از حضرت رسول صلّى اللّه عليه و آله و سلّم منقول است كه : در فاطمه علّتها و كثافتهاى زنان ديگر نمىباشد « 2 »  .\r\nو ابن شهر آشوب روايت كرده است : از امام حسن عسكرى عليه السّلام سؤال كردند كه : چرا حضرت فاطمه را زهرا ناميدند ؟ فرمود : از براى آنكه روى آن حضرت براى حضرت امير المؤمنين عليه السّلام در اوّل روز مىدرخشيد مانند آفتاب ، و در هنگام زوال مانند ماه منير ، و نزد غروب آفتاب مانند ستاره روشن مىشود « 3 »  .\r\nو ايضا روايت كرده است : از حضرت صادق عليه السّلام پرسيدند كه : فاطمه را به چه سبب زهرا ناميدند ؟ حضرت فرمود : براى آنكه از براى فاطمه قبّه‌اى در بهشت هست از ياقوت سرخ ، و بلندى آن قبّه به قدر يك سال راه است ، و به قدرت حق تعالى در ميان هوا ايستاده است ، نه از بالا علاقه دارد كه آن را نگاه دارد و نه از زير ستونى دارد كه بر آن قرار گيرد ، و آن را هزار در است ، و بر هر درى هزار ملك ايستاده است ، مىبينند آن قبّه را اهل بهشت مانند شما كه ستارگان را در آسمان مشاهده مىكنيد ، پس مىگويند كه : اين قبّهء زهرا و نورانى از فاطمه سيّدة النّساء است « 4 »  .\r\nديلمى در كتاب ارشاد القلوب از سلمان فارسى رضي اللّه عنه روايت كرده است كه : روزى حضرت رسول صلّى اللّه عليه و آله و سلّم در مسجد نشسته بود ، ناگاه عبّاس عم آن حضرت داخل شد و سلام كرد و حضرت جواب او فرمود و او را مرحبا گفت ، پس عبّاس گفت : به چه سبب بر ما فضيلت يافته است على بن أبي طالب و حال آنكه اصل ما يكى است ؟ فرمود كه : اى عم ! حق تعالى آفريد مرا و على را در وقتى كه نه آسمان بود و نه زمين ، و نه بهشت و نه دوزخ ، و نه لوح بود و نه قلم ، چون حق تعالى خواست كه ما را بيافريند تكلّم نمود به كلمه‌اى و از آن نورى به هم رسيد ، پس كلمهء ديگر فرمود و از آن وحى به هم رسيد ، پس آن نور را به آن روح ممزوج گردانيد ، پس من و على را از آن نور و روح آفريد ، پس از نور من عرش را\r\n\r\n","description":"","footnote":" ( 1 ) معانى الاخبار 64 .  ( 2 ) مناقب ابن شهر آشوب 3 / 378 .  ( 3 ) مناقب ابن شهر آشوب 3 / 378 .  ( 4 ) مناقب ابن شهر آشوب 3 / 378 . ","page_name":" 166 ","page_number":166},
  {"content":"\r\n\r\nبيرون آورد و من از عرش بزرگترم ، و از نور على آسمانها را بيرون آورد پس على جليل‌تر و بزرگ‌تر است از آسمانها ، پس بيرون آورد از نور حسن نور آفتاب را ، و از نور حسين نور ماه را ، پس ايشان بزرگترند از آفتاب و ماه . پس ملائكه تسبيح حق تعالى مىكردند و مىگفتند : سبّوح قدّوس ، چه بسيار گرامىاند اين نورها نزد حق تعالى .\r\nچون حق تعالى خواست كه امتحان كند ملائكه را ، بر ايشان فرستاد ابرى تاريك ، و چنان فرو گرفت ملائكه را كه يكديگر را نمىديدند ، ملائكه گفتند : اى خداوند ما و سيّد و بزرگ ما ! روزى كه ما را آفريده بودى تا حال چنين حالتى مشاهده نكرده بوديم ، پس از تو سؤال مىكنيم به حق اين نور كه ظلمت را از ما دور گردانى . پس حق تعالى نور حضرت فاطمه عليها السّلام را آفريد مانند قنديلى و بر كنار عرش آويخت ، و از نور آن آسمانهاى هفت‌گانه و زمينها روشن گرديد ، و به اين سبب فاطمه را زهرا ناميدند ، پس ملائكه تسبيح و تقديس حق تعالى كردند ، و حق تعالى فرمود كه : به عزّت و جلال خودم سوگند ياد مىكنم كه ثواب تسبيح و تقديس شما را تا روز قيامت قرار دادم از براى محبّان اين زن و پدر او و شوهر او و فرزندان او « 1 »  .\r\nو ابن شهر آشوب روايت كرده است كه : كنيتهاى آن حضرت : ام الحسن و ام الحسين و ام المحسن و ام الائمّه و ام أبيها بود ، و اسماء آن حضرت : فاطمه و بتول و حصان و حرّه و سيّده و عذراء و زهراء و حوراء و مباركه و طاهره و زكيّه و مرضيّه و محدّثه و مريم الكبرى و صدّيقة الكبرى بود « 2 »  .\r\n\r\n","description":"","footnote":" ( 1 ) ارشاد القلوب 403 .  ( 2 ) مناقب ابن شهر آشوب 3 / 406 . ","page_name":" 167 ","page_number":167},
  {"content":"\r\n\r\n\r\nفصل سوّم در بيان فضائل و مناقب و بعضى از احوال و معجزات آن حضرت است\r\nشيخ مفيد و ابن بابويه و ديگران به سند معتبر از امام محمّد باقر عليه السّلام روايت كرده‌اند كه :\r\nحضرت رسول صلّى اللّه عليه و آله و سلّم فرمود : حق تعالى غضب مىكند براى غضب فاطمه ، و خشنود مىشود براى خشنودى او « 1 »  .\r\nو ابن بابويه به سند معتبر از موسى بن جعفر عليه السّلام روايت كرده است كه : حضرت رسالت صلّى اللّه عليه و آله و سلّم فرمود : حق تعالى از زنان چهار كس را اختيار كرده است : مريم و آسيه و خديجه و فاطمه « 2 »  .\r\nو ايضاً به سند معتبر از حضرت امام رضا عليه السّلام روايت كرده است كه : حضرت رسول صلّى اللّه عليه و آله و سلّم فرمود : حضرت امام حسن و امام حسين عليهما السّلام بهترند از جميع اهل زمين بعد از من و بعد از پدر خود ، و مادر ايشان بهترين زنان اهل زمين است « 3 »  .\r\nابن بابويه از طريق مخالفان از مادر انس بن مالك روايت كرده كه : جناب فاطمه عليها السّلام هرگز خون حيض و نفاس نديد « 4 »  .\r\nايضا به سند صحيح روايت كرده است كه از حضرت صادق عليه السّلام پرسيدند كه : آنچه رسول خدا فرمود : فاطمه بهترين زنان اهل بهشت است ، آيا بهترين زنان اهل زمان خود\r\n\r\n","description":"","footnote":" ( 1 ) عيون أخبار الرضا 2 / 29 .  ( 2 ) خصال شيخ صدوق 225 .  ( 3 ) عيون أخبار الرضا 2 / 67 .  ( 4 ) امالى شيخ صدوق 154 . ","page_name":" 168 ","page_number":168},
  {"content":"\r\n\r\nبوده است ؟ حضرت فرمود : مريم بهترين زنان اهل زمان خود بود ، و فاطمه بهترين زنان بهشت است از اوّلين و آخرين ، پرسيدند كه : قول رسول خدا صلّى اللّه عليه و آله و سلّم كه فرمودند : حسن و حسين بهترين جوانان اهل بهشتند چگونه است ؟ فرمود : به خدا سوگند كه ايشان بهترين جوانان اهل بهشتند از گذشتگان و آيندگان « 1 »  .\r\nايضا به سند صحيح روايت كرده است كه : چون حضرت رسول صلّى اللّه عليه و آله و سلّم از سفرى مراجعت مىفرمودند ، اوّل به خانهء فاطمه عليها السّلام تشريف مىبردند و مدّتى مىماندند و بعد از آن به خانهء زنان خود مىرفتند ، پس در بعضى از سفرهاى آن حضرت جناب فاطمه عليها السّلام دو دست رنج و قلاده و گوشواره از نقره ساختند و پرده‌اى بر در خانه آويختند ، چون آن جناب مراجعت فرمودند و به خانهء فاطمه عليها السّلام داخل شدند و صحابه بر در خانه توقّف نمودند و آن حال را مشاهده فرمودند ، غضبناك بيرون رفتند و به مسجد در آمدند و به نزد منبر نشستند ، فاطمه عليها السّلام گمان بردند كه براى آن زينتها رسول خدا صلّى اللّه عليه و آله و سلّم چنين به غضب آمدند ، پس گردن بند و دست رنجها و گوشواره‌ها را كندند و پرده را گشودند و همه را به نزد آن جناب فرستادند ، و به آن شخص كه آنها را برد گفت : بگو به حضرت كه دخترت سلام مىرساند و مىگويد : اينها را در راه خدا بده . چون به نزد آن جناب آوردند ، سه مرتبه فرمود : كرد آنچه مىخواستم ، پدرش فداى او باد ، دنيا از محمّد و آل محمّد نيست ، اگر دنيا در خوبى نزد خدا برابر پر پشه‌اى مىبود خدا در دنيا كافران را شربتى آب نمىداد ، پس برخاستند و به خانهء فاطمه داخل شدند « 2 »  .\r\nايضا به سند معتبر از حضرت صادق عليه السّلام روايت كرده است كه : روزى فاطمه عليها السّلام از رسول خدا صلّى اللّه عليه و آله و سلّم پرسيد كه : اى پدر ! در روز قيامت تو را كجا ملاقات كنم ؟ فرمود : اى فاطمه نزد در بهشت در وقتى كه علم حمد با من باشد ، و شفاعت كنم براى امّت خود به سوى پروردگار خود ، گفت : اى پدر اگر تو را آنجا نيابم در كجا تو را طلب كنم ؟ فرمود :\r\nنزد حوض كوثر در وقتى كه امّت خود را آب دهم از آن حوض ، گفت : اى پدر اگر آنجا نيابم در كجا تو را طلب كنم ؟ فرمود : نزد صراط وقتى كه ايستاده باشم و بگويم :\r\n\r\n","description":"","footnote":" ( 1 ) امالى شيخ صدوق 109 .  ( 2 ) امالى شيخ صدوق 194 . ","page_name":" 169 ","page_number":169},
  {"content":"\r\n\r\nپروردگارا امّت مرا به سلامت از صراط بگذران ، گفت : اگر آنجا نيابم تو را چه كنم ؟\r\nفرمود : مرا طلب كن نزد ميزان كه ايستاده باشم و گويم : خداوندا سالم بدار امّت مرا از عذاب خود ، گفت : اگر آنجا نيابم ؟ فرمود : در كنار جهنّم مرا طلب كن در هنگامى كه ايستاده باشم و منع كنم شراره‌ها و زبانه‌هاى آن را از امّت خود ، پس فاطمه عليها السّلام از استماع اين سخنان شاد شد « 1 »  .\r\nايضا به سند معتبر از حضرت موسى بن جعفر عليهما السّلام روايت كرده است كه : روزى جناب رسالت پناه صلّى اللّه عليه و آله و سلّم به خانهء دختر خود فاطمه عليها السّلام در آمد و در گردن او گردن‌بندى ديد ، پس روى مبارك از او گردانيد ، چون حضرت فاطمه يافت كه آن جناب را خوش نيامد ديدن آن گردنبند ، آن را پاره كرد و دور افكند ، پس حضرت رسول صلّى اللّه عليه و آله و سلّم فرمود : تو از منى اى فاطمه . در آن حال سائلى آمد ، جناب فاطمه عليها السّلام گردن بند را به او بخشيد ، پس حضرت رسول صلّى اللّه عليه و آله و سلّم فرمود : شديد است غضب خدا و غضب من بر كسى كه خون مرا بريزد و آزار كند مرا در عترت من « 2 »  .\r\nشيخ مفيد و شيخ طوسى از طريق مخالفان روايت كرده‌اند كه : حضرت رسول صلّى اللّه عليه و آله و سلّم فرمود : فاطمه پارهء تن من است ، هر كه او را شاد گرداند مرا شاد گردانيده است ، و هر كه او را آزرده كند مرا آزرده است ، فاطمه عزيزترين مردم است نزد من « 3 »  .\r\nايضا به طريق ايشان از عايشه روايت كرده است كه : هيچ‌كس از مردان نزد رسول خدا صلّى اللّه عليه و آله و سلّم محبوب‌تر از على بن أبي طالب نبود ، و از زنان نزد آن حضرت كسى محبوب‌تر از حضرت فاطمه عليها السّلام « 4 »  .\r\nايضا از عايشه روايت كرده‌اند كه : روزى حضرت رسالت صلّى اللّه عليه و آله و سلّم نشسته بود ، جناب فاطمه عليها السّلام به سوى او آمد و مانند رفتار رسول خدا صلّى اللّه عليه و آله و سلّم به راه مىرفت ، چون آن حضرت را نظر بر او افتاد دو مرتبه فرمود : مرحبا به دختر من ، پس گفت : اى فاطمه آيا\r\n\r\n","description":"","footnote":" ( 1 ) امالى شيخ صدوق 227 .  ( 2 ) امالى شيخ صدوق 377 .  ( 3 ) مجالس شيخ مفيد 260 ؛ امالى شيخ طوسى 24 .  ( 4 ) امالى شيخ طوسى 332 . ","page_name":" 170 ","page_number":170},
  {"content":"\r\n\r\nراضى نيستى كه چون در روز قيامت بيائى ، بهترين زنان مؤمنان يا بهترين زنان اين امّت باشى ؟ « 1 »  ابن بابويه به سند معتبر از ابن عبّاس روايت كرده است كه : روزى حضرت رسول صلّى اللّه عليه و آله و سلّم نشسته بود و امير المؤمنين و فاطمه و حسن و حسين صلوات اللّه عليهم نزد آن حضرت بودند ، پس گفت : خداوندا تو مىدانى كه اينها اهل بيت منند و گرامىترين مردمند نزد من ، پس دوست دار هر كه ايشان را دوست دارد و دشمن دار هر كه ايشان را دشمن دارد ، و دوستى كن با هر كه با ايشان دوستى كند و دشمنى كن با هر كه با ايشان دشمنى كند ، و اعانت كن هر كه ايشان را اعانت مىكند ، و ايشان را پاكيزه و مطهّر گردان از هر شك و شبهه ، و معصوم گردان از هر گناهى ، و تقويت كن ايشان را به روح القدس از جانب خود .\r\nپس فرمود : يا على تو پيشواى امّت منى ، و خليفهء منى بر امّت من بعد از من ، و تو كشانندهء مؤمنانى به سوى بهشت ، و گويا نظر مىكنم به سوى دختر خود فاطمه كه بيايد به صحراى محشر سوار شده بر شترى از نور ، و از جانب راست او هفتاد هزار ملك و از جانب چپ او نيز هفتاد هزار ملك باشند ، و همچنين از پيش روى او و پشت سر او هر يك هفتاد هزار ملك باشند ، و زنان مؤمنهء امّت مرا از پى خود برد به سوى بهشت ، پس هر زنى كه در شبانه روزى پنج نماز واجب را ادا كرده باشد ، و ماه مبارك رمضان را روزه داشته باشد ، و زكات مال خود را داده و شوهر خود را اطاعت كرده و اقرار به امامت على بعد از من كرده باشد ، داخل بهشت شود به شفاعت دختر من فاطمه ، به درستى كه دختر من فاطمه بهترين زنان عالميان است .\r\nگفتند : يا رسول اللّه آيا او بهترين زنان زمان خود است ؟ حضرت فرمود : آن مريم دختر عمران است كه بهترين زنان زمان خود بود ، و امّا دختر من فاطمه بهترين زنان عالميان است از گذشتگان و آيندگان ، و چون در محراب عبادت خود مىايستد ، هفتاد هزار ملك از ملائكهء مقرّبين بر او سلام مىكنند ، و ندا مىكنند او را ندائى كه ملائكه مريم دختر عمران را مىكردند ، و مىگويند : يا فاطمه « ان اللّه اصطفاك و طهّرك و اصطفاك على نساء العالمين »\r\n\r\n","description":"","footnote":" ( 1 ) امالى شيخ طوسى 333 . ","page_name":" 171 ","page_number":171},
  {"content":"\r\n\r\nيعنى : اى فاطمه به درستى كه حق تعالى تو را برگزيد و مطهّر و پاكيزه گردانيد ، و اختيار كرد تو را بر زنان عالميان .\r\nپس متوجّه امير المؤمنين عليه السّلام و فرمود : يا على ! فاطمه پارهء تن من است و نور ديدهء من است و ميوهء دل من است ، مرا آزرده مىكند هر چه او را آزرده مىكند و مرا شاد مىگرداند هر چه او را شاد مىكند ، و اوّل كسى كه از اهل بيت من به من ملحق مىشود او خواهد بود ، پس بعد از من به او نيكو سلوك كن . امام حسن و امام حسين پس ايشان پسران منند ، و دو گل بوستان منند ، و بهترين جوانان بهشتند ، پس بايد كه ايشان را گرامى دارى مانند چشم و گوش خود .\r\nپس آن جناب دست به جانب آسمان بلند كرد و فرمود : خداوندا ! من تو را گواه مىگيرم كه من دوست مىدارم كسى را كه ايشان را دوست دارد ، و دشمن مىدارم كسى را كه ايشان را دشمن دارد ، و صلحم با كسى كه با ايشان صلح است ، و جنگم با كسى كه با ايشان جنگ است ، و يارم با كسى كه با ايشان يار است « 1 »  .\r\nايضا به سند معتبر از حضرت امام محمّد باقر عليه السّلام روايت كرده است كه : دختران پيغمبران حائض نمىشوند ، به درستى كه حيض عقوبتى است براى زنان ، و اوّل كسى كه از زنان نيكو حائض شد ساره بود « 2 »  .\r\nشيخ طوسى به سند مخالفان از عايشه روايت كرده است كه او مىگفت : نديده‌ام احدى از مردمان را كه در گفتار و سخن شبيه‌تر باشد از فاطمه به رسول خدا صلّى اللّه عليه و آله و سلّم ، چون فاطمه به نزد آن حضرت مىآمد او را مرحبا مىگفت و دستهاى او را مىبوسيد و در جاى خود مىنشاند ، چون حضرت رسول صلّى اللّه عليه و آله و سلّم به خانهء فاطمه عليها السّلام مىرفت ، برمىخاست و استقبال آن حضرت مىكرد و مرحبا مىگفت و دستهاى آن حضرت را مىبوسيد .\r\nدر مرض وفات حضرت رسالت صلّى اللّه عليه و آله و سلّم فاطمه به نزد آن حضرت آمد و حضرت با او رازى گفت كه فاطمه گريان شد ، پس رازى ديگر به او گفت او خندان شد ، پس من در خاطر خود گفتم : من فاطمه را بهتر از زنان مىدانستم ، اكنون دانستم كه او نيز مثل زنان\r\n\r\n","description":"","footnote":" ( 1 ) امالى شيخ صدوق 393 .  ( 2 ) علل الشرايع 290 . ","page_name":" 172 ","page_number":172},
  {"content":"\r\n\r\nديگر است در اثناى گريه مىخندد ، از سبب آن گريه و خنده از فاطمه عليها السّلام سؤال كردم ، فرمود : من افشاى سر نمىكنم ، چون حضرت رسول صلّى اللّه عليه و آله و سلّم از دنيا رفت ، سبب آن حال را از فاطمه سؤال كردم ، فرمود : اوّل مرتبه مرا خبر داد به فوت خود ، به آن سبب گريستم ؛ پس مرا خبر داد كه : تو پيش از ساير اهل بيت به من ملحق خواهى شد ، به اين سبب خندان شدم « 1 »  .\r\nعلى بن ابراهيم روايت كرده است كه : حضرت رسول صلّى اللّه عليه و آله و سلّم فرمود : هر كه آزار كند فاطمه را در حيات من چنان است كه او را آزار كند بعد از من ، و هر كه او را آزار كند بعد از من چنان است كه آزار كند او را در حيات من ، و هر كه او را آزار كند مرا آزار كرده ، و هر كه مرا آزار كند خدا را آزار كرده ، و حق تعالى در باب ايذاى امير المؤمنين عليه السّلام و فاطمه اين آيه را فرستاده :  إِن الَّذِين يُؤْذُون اللَّه وَ رَسُولَه لَعَنَهُم اللَّه فِي الدُّنْيا وَ الْآخِرَةِ وَ أَعَدَّ لَهُم عَذاباً مُهِيناً  « 2 »  يعنى : به درستى كه آنان كه ايذا مىكنند خدا و رسول را ، لعنت كرده است خدا ايشان را در دنيا و آخرت ، و مهيّا گردانيده است براى ايشان عذاب خواركننده » « 3 »  .\r\nابن بابويه و ديگران به سندهاى معتبر روايت كرده‌اند كه : حضرت رسول صلّى اللّه عليه و آله و سلّم وصيّت فرمود كه : يا على به درستى كه علم خدا احاطه كرد به احوال خلق و مرا برگزيد بر مردان عالميان ، پس تو را اختيار كرد بعد از من ، پس اختيار كرد امامان از فرزندان تو را از جميع مردان عالميان بعد از من و بعد از تو ، پس برگزيد فاطمه عليها السّلام را بر جميع زنان عالميان « 4 »  .\r\nايضا به سندهاى معتبر بسيار از حضرت رسول صلّى اللّه عليه و آله و سلّم روايت كرده‌اند كه : آن جناب فرمود : فاطمه شاخه‌اى است از من ، ايذا مىكند مرا هر چه او را ايذا مىكند ، و شاد مىگرداند مرا هر چه او را شاد مىگرداند ، به درستى كه حق تعالى غضب مىكند براى غضب فاطمه ، و خوشنود مىگردد براى خوشنودى فاطمه « 5 »  .\r\n\r\n","description":"","footnote":" ( 1 ) امالى شيخ طوسى 400 .  ( 2 ) سورهء احزاب / آيهء 57 .  ( 3 ) تفسير قمى 2 / 196 .  ( 4 ) خصال شيخ صدوق 206 .  ( 5 ) معانى الاخبار 303 . ","page_name":" 173 ","page_number":173},
  {"content":"\r\n\r\nدر صحيفة الرّضا عليه السّلام از اسماء بنت عميس روايت كرده است كه : روزى حضرت رسالت صلّى اللّه عليه و آله و سلّم به خانهء فاطمهء زهرا عليها السّلام آمد ، بر گردن او قلاده‌اى ديد از طلا كه امير المؤمنين عليه السّلام از غنيمت براى او گرفته بود ، پس آن جناب فرمود : اى فاطمه تو را فريب ندهند مردم كه گويند دختر محمّدى و لباس جبّاران را بپوشى ، حضرت فاطمه آن قلاده را گشود و فروخت و بنده‌اى خريده آزاد كرد ، پس رسول صلّى اللّه عليه و آله و سلّم به آن شاد گرديد « 1 »  .\r\nقطب راوندى روايت كرده است كه : روزى حضرت رسالت صلّى اللّه عليه و آله و سلّم نشسته بود فاطمه عليها السّلام نزد آن حضرت آمد و رنگ مباركش از گرسنگى متغيّر گرديده بود ، پس فرمود :\r\nنزديك من بيا ، چون فاطمه به نزديك آن حضرت رفت ، دست مبارك خود را بر سينهء آن حضرت گذاشت ، هنوز آن حضرت كودك بود ، پس گفت : خداوندا اى سير كنندهء گرسنگان و بلند كنندهء زير دستان ! فاطمه را گرسنه مدار . چون دعاى حضرت تمام شد ، ديدم كه گلگون فاطمه از زردى به سرخى مايل گرديد گويا خون بر روى مبارك جارى مىشد ، پس فاطمه فرمود : بعد از آن هرگز گرسنگى نيافتم « 2 »  .\r\nايضا به سند معتبر از جابر انصارى روايت كرده است كه : حضرت رسول صلّى اللّه عليه و آله و سلّم چند روز گذشت كه طعامى تناول نفرمود ، تا آنكه گرسنگى بر آن حضرت بسيار غالب شد ، به حجره‌هاى زنان خود گرديد و طعامى نيافت ، پس به حجرهء طاهرهء جناب فاطمه عليها السّلام در آمد فرمود : اى دخترك گرامى آيا نزد تو طعامى هست تناول نمايم زيرا كه گرسنگى بر من زور آورده است ؟ فاطمه گفت : نه به خدا سوگند كه طعام نزد من نيست جانم فداى تو باد .\r\nچون حضرت از خانه بيرون رفت ، يكى از كنيزكان فاطمه دو گردهء نان و پارچهء گوشتى از براى آن حضرت هديه آورد ، پس فاطمه آن را گرفت و در زير كاسه پنهان كرد و جامه بر روى آن پوشانيد و گفت : به خدا سوگند كه حضرت رسالت را اختيار مىكنم بر خود و بر فرزندان خود ، همه گرسنه بودند و محتاج به طعام ، پس حضرت امام حسن و امام حسين را فرستاد به خدمت پدر بزرگوار خود و آن حضرت را طلبيد ، چون تشريف آوردند گفت : اى پدر بعد از رفتن شما حق تعالى طعامى از براى من رسانيد و از براى تو\r\n\r\n","description":"","footnote":" ( 1 ) بحار الأنوار 43 / 26 - 27 .  ( 2 ) خرايج 1 / 80 . ","page_name":" 174 ","page_number":174},
  {"content":"\r\n\r\nپنهان كرده‌ام از فرزندان خود ، فرمود : بياور اى دختر . چون سر كاسه را برداشت به قدرت حق تعالى آن كاسه پر از نان و گوشت شده بود .\r\nچون فاطمه آن حالت را مشاهده كرد متحيّر شد دانست كه از جانب حق تعالى است ، پس حمد الهى بجا آورد و صلوات بر حضرت رسالت صلّى اللّه عليه و آله و سلّم فرستاد ، آن طعام را به نزد آن حضرت آورد ، چون حضرت آن كاسهء پر از طعام را ديد ، شكر حق تعالى به تقديم رسانيد ، پرسيد كه : از كجا آورده‌اى اين طعام را ؟ فاطمه گفت : از نزد حق تعالى آمده است ، به درستى كه حق تعالى روزى مىدهد هر كه را مىخواهد بىحساب ، پس حضرت رسول صلّى اللّه عليه و آله و سلّم حضرت امير المؤمنين عليه السّلام را طلبيد ، پس حضرت رسول صلّى اللّه عليه و آله و سلّم و امير المؤمنين عليه السّلام و فاطمه عليها السّلام و حسن عليه السّلام و حسين عليه السّلام و جميع زنان آن حضرت از آن طعام تناول كردند تا سير شدند ، فاطمه عليها السّلام فرمود : آن كاسه به حال خود ماند و هيچ كم نشد تا آنكه جميع همسايگان خود را از آن سير كردم ، و حق تعالى در آن خير و بركت بسيار كرامت فرمود « 1 »  .\r\nايضا روايت كرده است از حضرت صادق عليه السّلام كه : چون خديجه از دار دنيا به دار بقا رحلت فرمود ، فاطمه نزديك پدر خود آمد اضطراب مىكرد و مىپرسيد كه : مادر من كجاست ؟ حضرت جواب او نمىفرمود ، فاطمه پيوسته مىگشت و از اهل خانه سؤال مىكرد كه : مادر من كجاست ؟ حضرت رسول صلّى اللّه عليه و آله و سلّم نمىدانست كه چه جواب گويد او را ، در آن حال جبرئيل از جانب ملك جليل نازل شد و گفت : پروردگار تو امر مىكند تو را كه سلام او را به فاطمه برسانى و بگوئى به او كه : مادر تو در خانه‌اى است از خانه‌هاى بهشت كه از نى ساخته‌اند ، و نىها را در طلا نصب كرده‌اند ، و عمودهاى آن از ياقوت سرخ است ، و در ميان قصر آسيه زن فرعون و مريم دختر عمران است ، فاطمه گفت : حق تعالى سالم است از نقصها و عيبها ، و سلامتيها از اوست ، و سلامها و تحيّتها به او برمىگردد « 2 »  .\r\nايضا روايت كرده است كه : چون فاطمه عليها السّلام از دنيا مفارقت كرد ، ام ايمن خادمهء آن حضرت سوگند ياد كرد در مدينه نماند ، زيرا كه نمىتواند جاى آن حضرت را خالى ببيند .\r\n\r\n","description":"","footnote":" ( 1 ) خرايج 2 / 528 .  ( 2 ) خرايج 2 / 529 . ","page_name":" 175 ","page_number":175},
  {"content":"\r\n\r\nپس از مدينه متوجّه مكّه شد ، در بعضى از منازل او را تشنگى عظيمى روى داد . چون از آب مأيوس شده دست به سوى آسمان دراز كرد و گفت : خداوندا من خادم فاطمه‌ام آيا مرا از تشنگى هلاك خواهى كرد ؟ پس به اعجاز فاطمه عليها السّلام دلو آبى از آسمان براى او به زير آمد ، چون از آن آب آشاميد تا هفت سال محتاج به خوردن و آشاميدن نگرديد ، مردم او را در روزهاى بسيار گرم براى كارها مىفرستادند تشنه نمىشد « 1 »  .\r\nايضا به سند معتبر روايت كرده است كه : روزى سلمان به خانهء فاطمه عليها السّلام در آمد ، ديد كه آن حضرت نشسته است نزد آسيائى و جو از براى عيال خود خرد مىكند و دست مباركش مجروح گرديده و پينه كرده و خون بر چوب آسيا روان شده ، امام حسين عليه السّلام در ناحيهء خانه از گرسنگى گريه و اضطراب مىكند ، سلمان گفت : اى دختر رسول خدا دستهاى تو از آسيا كردن مجروح شده است و پينه كرده است ، اينك فضّه كنيز تو حاضر است چرا اين خدمت را به او نمىفرمائى و خود متحمّل مىشوى ؟ فرمود : حضرت رسول صلّى اللّه عليه و آله و سلّم مرا وصيّت كرده است كه خدمت خانه يك روز با فضّه باشد و يك روز با من ، ديروز نوبت فضّه بود ؛ سلمان گفت : من بندهء آزاد كردهء شمايم يا بفرما كه امام حسين عليه السّلام را مشغول گردانم يا آسيا را بگردانم ، حضرت فرمود : تسكين حسين را من بهتر مىتوانم كرد ، تو آسيا را بگردان .\r\nچون سلمان قدرى از جو را خرد كرد ، اقامهء نماز را شنيد ، براى نماز به مسجد رفت .\r\nچون از نماز فارغ شد ، آنچه ديده بود از براى حضرت امير المؤمنين عليه السّلام نقل كرد ، حضرت از استماع آن قصّه گريان شد و به خانه برگشت پس تبسّم كنان باز به مسجد معاودت نمود ، چون حضرت رسول صلّى اللّه عليه و آله و سلّم از سبب تبسّم آن حضرت سؤال كرد گفت : چون به خانه برگشتم فاطمه را ديدم كه بر پشت خوابيده بود ، و حضرت امام حسين بر روى سينه‌اش به خواب رفته بود و آسيا بىآنكه دستى ظاهر باشد خود مىگرديد ، پس رسول خدا صلّى اللّه عليه و آله و سلّم تبسّم كرد و فرمود : يا على مگر نمىدانى كه خدا را ملكى چند هست كه در زمين مىگردند و خدمت مىكنند محمّد و آل محمّد را تا روز قيامت « 2 »  .\r\n\r\n","description":"","footnote":" ( 1 ) خرايج 2 / 530 .  ( 2 ) خرايج 2 / 530 . ","page_name":" 176 ","page_number":176},
  {"content":"\r\n\r\nايضا به سند معتبر روايت كرده است كه : ابو ذر رضى اللّه عنه گفت : روزى حضرت رسول صلّى اللّه عليه و آله و سلّم مرا به خانهء على عليه السّلام فرستاد كه آن حضرت را طلب نمايم ، چون به خانهء آن حضرت رفتم و ندا كردم ، كسى مرا جواب نگفت ، ديدم كه آسيا خود مىگردد و كسى نزد آسيا حاضر نيست ، پس حضرت را ندا كردم ، چون به خدمت رسول صلّى اللّه عليه و آله و سلّم آمد و سخنى به او گفت كه نفهميدم ، پس گفتم كه : در تعجّبم از آسيائى كه ديدم در خانهء على مىگرديد و كسى نزد او نبود ، حضرت فرمود : حق تعالى دل و جميع جوارح دخترم فاطمه را پر كرده است از ايمان و يقين . چون حق تعالى ضعف او را مىداند ، او را يارى كرده است بر روزگار او و كفايت امور و مهمّات او نموده است ، مگر نمىدانى كه خدا را ملكى چند هست كه موكّلند به يارى آل محمّد صلّى اللّه عليه و آله و سلّم « 1 »  .\r\nدر كتاب كشف الغمّه و امالى شيخ طوسى و تفسير فرات بن ابراهيم از ابو سعيد خدرى روايت كرده‌اند كه : روزى حضرت امير المؤمنين عليه السّلام با حضرت فاطمه عليها السّلام گفت : آيا نزد تو طعامى هست كه چاشت كنم ؟ فاطمه گفت : به حق آن خداوندى كه پدرم را گرامى داشته است به پيغمبرى و تو را گرامى داشته است به وصايت كه در اين بامداد نزد من هيچ طعامى نيست كه براى تو حاضر كنم ، دو روز بود كه طعامى نداشتم به غير آنچه نزد تو مىآوردم ، از خود و فرزندان خود بازمىگرفتم و تو را بر خود و ايشان اختيار مىكردم . حضرت فرمود : اى فاطمه چرا در اين دو روز مرا خبر نمىكردى كه طعام در خانه نيست تا از براى شما طعامى طلب كنم ، فاطمه عليها السّلام گفت : اى ابو الحسن من شرم مىكنم از خداى خود كه تو را تكليف كنم بر چيزى كه قادر بر آن نيستى .\r\nحضرت امير عليه السّلام از خانه بيرون آمد با اهتمام تمام و وثوق عظيم به خداوند خود ، يك دينار قرض كرد خواست كه از براى عيال خود طعامى بگيرد ، ناگاه در عرض راه مقداد را ملاقات كرد در روز بسيار گرمى كه حرارت آفتاب از بالاى سر و از زير پا او را فرو گرفته بود و حالش را متغيّر گردانيده بود .\r\nچون حضرت او را در آن وقت با آن حال مشاهده كرد گفت : اى مقداد در اين ساعت\r\n\r\n","description":"","footnote":" ( 1 ) خرايج 2 / 531 . ","page_name":" 177 ","page_number":177},
  {"content":"\r\n\r\nگرم براى چه از خانه بيرون آمده‌اى ؟ مقداد گفت : اى ابو الحسن از من در گذر و از حال من سؤال مكن ، حضرت فرمود : اى برادر مرا جايز نيست كه از تو درگذرم تا بر حال تو مطّلع نگردم ، باز مقداد مضايقه كرد ، حضرت مبالغه فرمود ، پس مقداد گفت : به حق آن خداوندى كه گرامى داشته است محمّد را به پيغمبرى و تو را وصىّ او گردانيده است كه از خانه بيرون نيامده‌ام مگر براى شدّت گرسنگى و عيال خود را در خانه گرسنه گذاشته‌ام ، چون صداى گريهء ايشان را شنيدم تاب نياوردم ، و با اين حال از خانه بيرون آمدم . چون حضرت بر حال مقداد مطّلع گرديد ، آب از ديده‌هاى مباركش فرو ريخت و آن قدر گريست كه ريش مباركش تر شد و فرمود كه : سوگند ياد مىكنم به آن خداوندى كه تو به او سوگند ياد كردى كه من نيز از براى اين كار از خانه بيرون آمده‌ام و يك دينار قرض بهم رسانيده‌ام ، تو را ايثار مىكنم بر نفس خود ، پس دينار را به مقداد داد و از شرم به خانه نرفت و به مسجد آمد نماز ظهر و عصر و مغرب را با رسول خدا صلّى اللّه عليه و آله و سلّم ادا كرد .\r\nچون حضرت رسول صلّى اللّه عليه و آله و سلّم از نماز مغرب فارغ شد ، به امير المؤمنين عليه السّلام گذشت كه در صف اوّل نشسته بود ، پس به پاى مبارك خود اشاره كرد كه برخيز ، پس حضرت برخاست و از پى حضرت رسول خدا صلّى اللّه عليه و آله و سلّم روان شد ، و در در مسجد به آن حضرت رسيد و سلام كرد به آن حضرت ، حضرت ردّ سلام او كرد و فرمود : يا على آيا طعامى دارى كه ما امشب تناول كنيم ؟ پس امير المؤمنين عليه السّلام از شرم ساكت شد و جواب نفرمود ، حضرت رسول صلّى اللّه عليه و آله و سلّم به وحى الهى دانسته بود آنچه بر آن حضرت در آن روز گذشته بود ، حق تعالى او را امر كرد در آن شب نزد على بن أبي طالب افطار كند . چون رسول خدا او را ساكت يافت فرمود : يا ابو الحسن چرا جواب نمىگوئى ؟ يا بگو نه تا من برگردم يا بگو آرى تا بيايم ، على عليه السّلام گفت : يا رسول اللّه از شرم جواب نمىتوانم گفت بيا تا برويم ، حضرت رسول صلّى اللّه عليه و آله و سلّم دست او را گرفت و با يكديگر روانه شدند تا به خانهء فاطمه در آمدند . فاطمه در جاى نماز خود نشسته بود ، از نماز فارغ شده در پشت سرش كاسه‌اى گذاشته بود كه مملوّ از طعام بود و بخار از سر كاسه برمىخاست .\r\nچون صداى حضرت رسول صلّى اللّه عليه و آله و سلّم را شنيد از جاى نماز خود بيرون آمد و بر آن\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nحضرت سلام كرد ، و فاطمه عزيزترين مردم بود نزد آن حضرت ، پس حضرت جواب سلام او گفت و دست مبارك خود را بر سر او كشيد و گفت : اى دختر بر چه حال شام كرده‌اى خدا تو را رحمت كند ؟ گفت : به خير و خوبى شام كرده‌ام ، فرمود : طعامى براى ما بياور كه تناول كنم خدا تو را رحمت كند و كرده است . پس فاطمه آن كاسه را برداشت و نزد رسول خدا صلّى اللّه عليه و آله و سلّم و امير المؤمنين عليه السّلام گذاشت .\r\nچون جناب امير آن طعام را مشاهده نمود از روى تعجّب بر روى فاطمه عليها السّلام نظر كرد ، فاطمه عليها السّلام گفت : سبحان اللّه چه بسيارى از روى تعجّب و شدّت به سوى من نظر مىكنى ، آيا بدى كرده‌ام كه مستوجب سخط و غضب تو گرديده‌ام ؟ حضرت امير عليه السّلام فرمود : از آن تعجّب مىكنم كه امروز سوگند ياد كردى كه دو روز است كه طعام تناول نكرده‌ام و هيچ طعام در خانه ندارم و اكنون چنين طعامى نزد من آورده‌اى ، پس حضرت فاطمه به سوى آسمان نظر كرد و گفت : پروردگار آسمان و زمين مىداند سوگندى كه ياد كردم حق بود ، حضرت امير گفت : اى فاطمه از كجا آورده‌اى اين طعام را كه اين نوع طعام نديده‌ام در رنگ و در بو ، و از اين نيكوتر طعامى نخورده‌ام . پس حضرت رسول صلّى اللّه عليه و آله و سلّم دست مبارك خود را در ميان دو كتف على عليه السّلام گذاشت و از روى لطف فشرد و فرمود : يا على اين بدل دينار تو است كه به مقداد دادى ، و اين طعام جزاى دينار تو است از جانب خدا ، و خدا روزى مىدهد هر كه را مىخواهد بىحساب ، پس رسول خدا صلّى اللّه عليه و آله و سلّم گريان شد و گفت :\r\nحمد و سپاس مر خداوندى را كه شما را از دنيا بيرون نبرد تا آنكه تو را به منزلهء زكريّا گردانيد و فاطمه را به منزلهء مريم دختر عمران « 1 »  .\r\nعيّاشى مثل اين قصّه را از حضرت امام محمّد باقر عليه السّلام روايت كرده است ، و در آخرش مذكور است كه : حضرت رسول صلّى اللّه عليه و آله و سلّم فرمود كه : يا على مثل تو و مثل فاطمه مثل زكريّا و مريم است كه هرگاه نزد او مىرفت ، طعامى نزد او مىيافت ، از او مىپرسيد : از كجا آمده است اين طعام براى تو ؟ مىگفت : از نزد خداوند عالميان ، به درستى كه او روزى مىدهد هر كه را خواهد بىحساب . پس فرمود : يك ماه از آن كاسه طعام خوردند كم نشد ، اكنون\r\n\r\n","description":"","footnote":" ( 1 ) امالى شيخ طوسى 616 ؛ كشف الغمّه 2 / 97 ؛ تفسير فرات كوفى 83 . ","page_name":" 179 ","page_number":179},
  {"content":"\r\n\r\nآن كاسه نزد ماست و حضرت قائم عليه السّلام از آن كاسه طعام ميل خواهد كرد « 1 »  .\r\nابن شهر آشوب و قطب راوندى روايت كرده‌اند كه : روزى حضرت امير المؤمنين عليه السّلام محتاج به قرض شد ، و چادر حضرت فاطمه عليها السّلام را به نزد يهودى مرهون كرد - و به روايت ابن شهر آشوب آن يهودى زيد نام داشت - و آن چادر از پشم بود ، و قدرى جو به قرض گرفت . پس يهودى آن چادر را به خانه برد و در حجره گذاشت . چون شب شد زن يهودى به آن حجره در آمد و نورى از آن چادر ساطع ديد كه تمام حجره را روشن كرده بود ، چون زن آن حالت غريب را مشاهده كرد به نزد شوهر خود رفت و آنچه ديده بود نقل كرد . پس يهودى از استماع آن حالت متعجّب شد و فراموش كرده بود كه چادر حضرت فاطمه عليها السّلام در آن خانه است ، به سرعت شتافت و داخل آن حجره شد ديد شعاع چادر آن خورشيد فلك عصمت است كه مانند بدر منير خانه را روشن كرده است ، از مشاهدهء آن حالت تعجّبش زياده شد ، پس با زنش به خانهء خويشان خود دويدند و هشتاد نفر از آنها حاضر شدند و از بركت شعاع چادر فاطمه عليها السّلام همگى به نور اسلام منوّر گرديدند « 2 »  .\r\nقطب راوندى روايت كرده است : جمعى از يهود عروسى داشتند ، به خدمت حضرت رسول صلّى اللّه عليه و آله و سلّم آمدند و گفتند : ما بر تو حق همسايگى داريم ، و عروسى در پيش داريم ، التماس مىنمائيم كه فاطمه را به خانهء ما بفرستى كه موجب مزيد عزّت و مكرمت ما گردد ، و در اين باب مبالغهء بسيار كردند ، حضرت فرمود كه : او زن على بن أبي طالب است و در حكم اوست ، ايشان التماس كردند كه حضرت شفاعت نمايد به نزد حضرت امير المؤمنين و رخصت بگيرد . غرض آنها آن بود كه چون خود را به حلى و زيور بسيار آراسته بودند و جامه‌هاى فاخر پوشيده بودند ، اگر فاطمه با جامه‌هاى كهنهء خود به عروسى ايشان برود موجب خوارى و مذلّت آن حضرت گردد ، پس در آن حال جبرئيل نازل شد جامه‌ها و زيورها از بهشت براى فاطمه آورد ، و آن حضرت با جامه‌ها و زيورهاى بهشتى به خانهء آن يهودى در آمد .\r\n\r\n","description":"","footnote":" ( 1 ) تفسير عياشى 1 / 171 - 172 .  ( 2 ) مناقب ابن شهر آشوب 3 / 387 ؛ خرايج 2 / 537 . ","page_name":" 180 ","page_number":180},
  {"content":"\r\n\r\nچون زنان يهود آن حضرت را با آن حلى و زيورها و نور و صفا مشاهده كردند ، همگى به نزد آن حضرت بر زمين افتادند و پاهاى مباركش را بوسه دادند ، و بسيارى به شرف اسلام مشرّف شدند « 1 »  .\r\nمترجم گويد : اين قصّه از اين مبسوطتر در كتب ديگر مسطور است ، چون در كتب معتبر به اين نحو بود ما چنين ايراد كرديم .\r\nدر احاديث معتبر از طرق خاصّه و عامّه از حضرت صادق عليه السّلام و غير آن حضرت روايت كرده‌اند در تفسير آيهء  مَرَج الْبَحْرَيْن يَلْتَقِيان  « 2 »  يعنى : مخلوط كرد دو دريا را كه برمىخوردند با يكديگر ، حضرت فرمود : مراد دو درياى علم است يعنى على و فاطمه كه حق تعالى ايشان را به يكديگر رسانيد ؛  بَيْنَهُما بَرْزَخ لا يَبْغِيان  « 3 »  يعنى : ميان ايشان فاصله است كه بر يكديگر زيادتى نكنند ، حضرت فرمود : مراد حضرت رسول صلّى اللّه عليه و آله و سلّم است كه سبب الفت على و فاطمه گرديد ؛  يَخْرُج مِنْهُمَا اللُّؤْلُؤُ وَ الْمَرْجان  « 4 »  يعنى : بيرون مىآيد از آن دو دريا مرواريد و مرجان ، حضرت فرمود :\r\nمراد حسن و حسين عليهما السلام‌اند كه از آن دو درياى علم به وجود آمده‌اند « 5 »  .\r\nدر كتب معتبرهء عامّه به اسانيد بسيار از حضرت رسول صلّى اللّه عليه و آله و سلّم روايت كرده‌اند كه حضرت فرمود : بس است از زنان عالميان چهار كس : مريم دختر عمران ، و خديجه دختر خويلد ، و فاطمه دختر محمّد صلّى اللّه عليه و آله و سلّم ، و آسيه زن فرعون ؛ و بهترين ايشان فاطمه عليها السّلام است .\r\nبه اسانيد بسيار ديگر روايت كرده‌اند كه بهترين زنان بهشت اين چهار زنند . به روايت ديگر : بهترين زنان عالميان اين چهار زنند . در روايت متواتره از طريق خاصّه و عامّه روايت شده است كه فاطمه بهترين زنان عالميان است از اوّلين و آخرين .\r\nايضا مخالفان از عايشه روايت كرده‌اند كه حضرت رسول صلّى اللّه عليه و آله و سلّم با جناب فاطمه عليها السّلام گفت : بشارت باد تو را اى فاطمه كه خدا برگزيده است تو را بر زنان عالميان « 6 » \r\n\r\n","description":"","footnote":" ( 1 ) خرايج 2 / 538 .  ( 2 ) سورهء رحمن / آيهء 19 .  ( 3 ) سورهء رحمن / آيهء 20 .  ( 4 ) سورهء رحمن / آيهء 22 .  ( 5 ) مناقب ابن شهر آشوب 3 / 365 .  ( 6 ) مناقب ابن شهر آشوب 3 / 369 . ","page_name":" 181 ","page_number":181},
  {"content":"\r\n\r\nدر حديث ديگر روايت كرده‌اند كه : در روز قيامت آسيه و مريم و خديجه پيش روى فاطمه روند مانند دربانان و خدمتكاران تا آن حضرت را داخل بهشت كنند « 1 »  .\r\nايضا روايت كرده‌اند كه : چون حضرت رسالت صلّى اللّه عليه و آله و سلّم ارادهء سفرى مىنمود آخر كسى را كه وداع مىنمود فاطمه بود ، چون از سفر برمىگشت اوّل كسى را كه ملاقات مىكرد فاطمه بود « 2 »  .\r\nايضا از ابن مسعود روايت كرده‌اند كه : حضرت رسول صلّى اللّه عليه و آله و سلّم فرمود : چون حق تعالى مرا امر فرمود فاطمه را به على تزويج نمايم ، جبرئيل گفت : حق تعالى بهشتى بنا كرده است از مرواريد ، و ديوارهاى آن را از قصبات مرواريد و ياقوت ساخته و به طلا مشبّك گردانيده ، و سقفهاى آن را از زبرجد سبز گردانيده ، و در آن بهشت طاقها از مرواريد بنا كرده و آنها را به ياقوت مكلّل ساخته ، و در آن بهشت غرفه‌ها آفريده ، يك خشت از طلا و يك خشت از نقره و يك خشت از مرواريد و يك خشت از ياقوت و يك خشت از زبرجد ، و در آن غرفه‌ها چشمه‌ها قرار داده‌اند كه از اطراف آن غرفه‌ها جارى ، و نهرها بر دور آن غرفه‌ها جارى است ، و بر آن نهرها قبّه‌ها از مرواريد ساخته شده و آن قبّه‌ها را به زنجيرهاى طلا بسته‌اند ، و بر دور آن قبّه‌ها انواع درختان ميوه‌دار رسته ، و بر هر شاخى قبّه‌اى بنا كرده‌اند ، و در هر قبّه‌اى تختى گذاشته‌اند از مرواريد سفيد ، و پرده‌ها از حرير نازك سفيد و كندهء بهشت بر روى آن تختها كشيده‌اند ، و فرش زمينش از زعفران است ، و آن تختها را به مشك و عنبر معطّر گردانيده‌اند ، و در هر قبّه حوريه‌اى جا داده‌اند ، و آن قبّه صد در دارد ، و بر هر در دو كنيز ايستاده ، و بر دور آن قبّه‌ها آية الكرسى نقش شده .\r\nپس من گفتم : يا جبرئيل اين بهشت را براى كه بنا كرده‌اند ؟ جبرئيل گفت : از براى على و فاطمه بنا كرده‌اند ، و اين تحفه‌اى است كه حق تعالى براى ايشان مقرّر گردانيده به غير از بهشتهاى ديگر كه از براى ايشان آفريده است از براى آنكه ديدهء تو روشن و شاد گردد « 3 »  .\r\nابن شهر آشوب از امام محمّد باقر و امام جعفر صادق عليهما السّلام روايت كرده است كه :\r\n\r\n","description":"","footnote":" ( 1 ) مناقب ابن شهر آشوب 3 / 371 .  ( 2 ) مناقب ابن شهر آشوب 3 / 381 .  ( 3 ) مناقب ابن شهر آشوب 3 / 381 . ","page_name":" 182 ","page_number":182},
  {"content":"\r\n\r\nحضرت رسول صلّى اللّه عليه و آله و سلّم به خواب نمىرفت تا آنكه روى انور حضرت فاطمه را مىبوسيد ، و روى خود را در ميان دو پستان آن نور ديدهء خود مىگذاشت و از براى او دعا مىكرد « 1 »  .\r\nاز حضرت صادق عليه السّلام روايت كرده است كه : از آن حضرت سؤال كردند از معنى حيّ على خير العمل ، حضرت فرمود : يعنى بشتابيد به نيكى كردن به سوى فاطمه و فرزند فاطمه تا روز قيامت كه آن بهترين اعمال است « 2 »  .\r\nثعلبى و ديگران از مفسّران عامّه روايت كرده‌اند كه چون اهل بهشت ساكن گردند در بهشت ، نورى مشاهده كنند كه تمام بهشت روشن گردد به آن ، پس اهل بهشت گويند :\r\nپروردگارا تو در قرآن فرستادى كه اهل بهشت آفتاب نمىبينند ، اين چه نور است كه مشاهده كرديم ؟ پس منادى ندا كند : اين نور آفتاب و ماه نيست بلكه على و فاطمه خنديدند ، اين نور ايشان است « 3 »  .\r\nايضا روايت كرده‌اند كه بسيار بود كه حضرت فاطمه عليها السّلام مشغول عبادت بود ، يكى از فرزندان مطهّر او مىگريستند در گهواره ، حق تعالى ملائكه را امر مىكرد كه گهواره را حركت مىدادند تا آن حضرت از عبادت فارغ مىشد « 4 »  .\r\nدر كتاب كشف الغمّه به سند معتبر از حضرت امام حسن عسكرى عليه السّلام روايت كرده‌اند كه حق تعالى چون آدم و حوّا را خلق كرد ، افتخار كردند در بهشت ، آدم به حوّا گفت :\r\nحق تعالى خلقى از ما بهتر نيافريده . پس حق تعالى وحى كرد به سوى جبرئيل كه دو بندهء من آدم و حوّا را ببر به سوى فردوس اعلى ، چون آدم و حوّا داخل فردوس شدند نظر كردند بسوى دخترى كه بر روى تختى از تختهاى بهشت نشسته بود و تاجى از نور بر سر داشت و در گوشهاى خود دو گوشواره از نور داشت ، جميع بهشتها از نور روى او روشن گرديده بود .\r\nپس آدم گفت : اى حبيب من جبرئيل كيست اين دختر كه تمام بهشت از نور روى او روشن گرديده است ؟ جبرئيل گفت : اين فاطمه دختر محمّد صلّى اللّه عليه و آله و سلّم است ، و او پيغمبرى\r\n\r\n","description":"","footnote":" ( 1 ) مناقب ابن شهر آشوب 3 / 382 .  ( 2 ) مناقب ابن شهر آشوب 3 / 373 .  ( 3 ) مناقب ابن شهر آشوب 3 / 376 .  ( 4 ) مناقب ابن شهر آشوب 3 / 385 . ","page_name":" 183 ","page_number":183},
  {"content":"\r\n\r\nاست از فرزندان تو كه در آخر الزّمان ظاهر خواهد شد ، آدم گفت : اين تاجى كه بر سر دارد چيست ؟ گفت : اين تاج شوهر اوست على عليه السّلام ، پرسيد : اين گوشواره‌ها چيست كه در گوش اوست ؟ جبرئيل گفت : دو فرزند اويند حسن و حسين ، آدم گفت : اى حبيب من جبرئيل آيا ايشان پيش از من آفريده شده‌اند ؟ جبرئيل گفت : ايشان موجود بوده‌اند در علم پنهان حق تعالى پيش از آنكه تو آفريده شوى به چهار هزار سال « 1 »  .\r\nايضا از طرق مخالفان روايت كرده‌اند كه عايشه مىگفت : محبوبترين زنان به سوى رسول خدا فاطمه بود ، و محبوبترين مردان به سوى آن حضرت شوهر او بود « 2 »  .\r\nايضا از عايشه روايت كرده‌اند كه گفت : من راستگوتر از فاطمه نديدم كسى را مگر پدرش « 3 »  .\r\nابن بابويه به سند معتبر از حضرت رسول صلّى اللّه عليه و آله و سلّم روايت كرده است كه بهشت مشتاق است به سوى چهار كس از زنان : مريم دختر عمران ، و آسيه زن فرعون كه در بهشت زوجهء رسول خدا خواهد بود ، و خديجه كه زوجهء آن حضرت است در دنيا و آخرت ، و فاطمه دختر محمّد صلّى اللّه عليه و آله و سلّم « 4 »  .\r\nدر كشف الغمّه از طريق مخالفان روايت كرده است كه روزى حضرت رسالت صلّى اللّه عليه و آله و سلّم از خانه بيرون آمد و دست فاطمه عليها السّلام را در دست داشت و فرمود : هر كه اين را شناسد بشناسد ، و هر كه نشناسد اين فاطمه دختر محمّد است ، و اين پارهء تن من است و اين دل من است و جان من است كه در ميان دو پهلوى من است ، پس هر كه او را آزار كند مرا آزار كرده است ، و هر كه مرا آزار كند خدا را آزار كرده است « 5 »  .\r\nايضا از طريق مخالفان از ام سلمه روايت كرده است كه گفت : فاطمه شبيه‌ترين مردم بود در رو و خلقت و سيرت به رسول خدا صلّى اللّه عليه و آله و سلّم « 6 »  .\r\nايضا به سند معتبر روايت كرده‌اند كه : حضرت رسالت صلّى اللّه عليه و آله و سلّم به فاطمه عليها السّلام گفت : هر كه\r\n\r\n","description":"","footnote":" ( 1 ) كشف الغمّه 2 / 83 .  ( 2 ) كشف الغمّه 2 / 90 .  ( 3 ) كشف الغمّه 2 / 91 .  ( 4 ) كشف الغمّه 2 / 94 .  ( 5 ) كشف الغمّه 2 / 94 .  ( 6 ) كشف الغمّه 2 / 100 . ","page_name":" 184 ","page_number":184},
  {"content":"\r\n\r\nبر تو صلوات فرستد ، حق تعالى گناهان او را بيامرزد و او را ملحق گرداند به من در هر جاى از بهشت كه باشم « 1 »  .\r\nدر كتاب بشارة المصطفى به سند معتبر از حضرت صادق عليه السّلام روايت كرده است كه روزى حضرت رسالت صلّى اللّه عليه و آله و سلّم نماز عصر را ادا كرد ، چون از نماز فارغ شد در محراب نشست و مردم بر دور آن حضرت نشسته بودند ، ناگاه مرد پيرى پيدا شد از مهاجران عرب و جامه‌هاى كهنه پوشيده بود ، از نهايت پيرى خود را نگاه نمىتوانست داشت ، پس حضرت متوجّه او گرديد و احوال از او پرسيد ، مرد پير گفت : يا رسول اللّه من گرسنه‌ام مرا طعام ده ، و برهنه‌ام مرا جامه ده ، و فقيرم مرا بىنياز گردان .\r\nحضرت فرمود كه : از براى تو چيزى نزد خود نمىيابم و ليكن دلالت كنندهء بر خير مثل كنندهء آن است ، برو به سوى خانهء كسى كه خدا و رسول او را دوست مىدارند و او خدا و رسول را دوست مىدارد و رضاى خدا را بر جان خود اختيار مىكند ، برو به سوى حجرهء فاطمه ، و خانهء آن حضرت متّصل بود به حجره‌اى كه حضرت رسول صلّى اللّه عليه و آله و سلّم براى خود مقرّر فرموده بود ، هرگاه مىخواست كه از زنان تنها شود به آن حجره مىآمد .\r\nپس حضرت بلال را فرمود كه : اين مرد را ببر به خانهء فاطمه ، چون آن مرد پير به در خانهء فاطمه رسيد به آواز بلند ندا كرد كه : « السّلام عليكم يا اهل بيت النبوّة و مختلف الملائكة و مهبط جبرئيل الرّوح الأمين بالتنزيل من عند رب العالمين » يعنى : سلام بر شما باد اى اهل خانهء پيغمبرى ، و محل آمدن و رفتن ملائكه ، و محل نزول جبرئيل روح الامين با قرآن مجيد از جانب پروردگار عالميان ، پس حضرت فاطمه گفت : بر تو باد سلام كيستى تو ؟ گفت : من مرد پيرى از عرب ، آمده‌ام به سوى پدر تو و هجرت كرده‌ام از مكان دورى ، اى دختر محمّد گرسنه و برهنه‌ام ، پس مواسات كن با من از مال خود تا خدا تو را رحمت كند . و حضرت فاطمه عليها السّلام و حضرت امير المؤمنين عليه السّلام و حضرت رسول خدا صلّى اللّه عليه و آله و سلّم سه روز بود كه طعام تناول نكرده بودند ، حضرت رسول صلّى اللّه عليه و آله و سلّم آن حالت را از ايشان مىدانست .\r\n\r\n","description":"","footnote":" ( 1 ) كشف الغمّه 2 / 100 . ","page_name":" 185 ","page_number":185},
  {"content":"\r\n\r\nپس حضرت فاطمه عليها السّلام پوست گوسفندى در خانه داشت كه حضرت امام حسن و امام حسين عليهما السّلام بر روى آن مىخوابيدند ، آن را به سائل داد و فرمود كه : بگير اين را شايد حق تعالى از اين بهتر از براى تو ميسّر گرداند ، اعرابى گفت : اى دختر محمّد من به سوى تو از گرسنگى شكايت كردم و تو پوست گوسفندى به من دادى من چكنم با آن با گرسنگى كه دارم ؟\r\nچون حضرت فاطمه اين سخن را از سائل شنيد ، دست دراز كرد به سوى گردن‌بندى كه فاطمه دختر حمزه براى آن حضرت هديه فرستاده بود ، آن را از گردن خود گسيخت به سوى اعرابى افكند و فرمود كه : بگير اين گردن بند را و به فروش شايد كه حق تعالى بهتر از اين تو را عوض دهد ، پس اعرابى آن گردنبند را برداشت و به سوى مسجد رسول صلّى اللّه عليه و آله و سلّم آمد ، هنوز حضرت با اصحاب خود نشسته بود گفت : يا رسول اللّه ! فاطمه اين گردن بند را به من داد و گفت : به فروش شايد حق تعالى براى تو بهتر از اين ميسّر گرداند .\r\nآن حضرت چون اين سخن را شنيد گريست و فرمود كه : چگونه حق تعالى از براى تو از اين بهتر ميسّر گرداند و حال آنكه فاطمه دختر محمّد به تو داده است بهترين دختران فرزند آدم . پس در آن حال عمّار برخاست و گفت : يا رسول اللّه آيا رخصت مىدهى مرا كه اين گردن بند را بخرم ؟ فرمود : بخر اى عمّار اگر شريك شوند در اين گردن بند تمام جن و انس هرآينه حق تعالى ايشان را معذّب نسازد به آتش جهنّم ، عمّار گفت : به چند مىفروشى آن را اى اعرابى ؟ گفت : به آن قدر كه از گوشت و نان سير شوم و يك برد يمانى كه عورت خود را به آن بپوشانم ، و در آن برد براى پروردگار خود نماز كنم ، و يك دينار طلا كه مرا به اهل خود برساند . در آن وقت عمّار حصّهء خود را از غنيمت خيبر فروخته بود و چيزى از براى او مانده بود .\r\nپس عمّار گفت كه : اين گردن بند را از تو مىخرم به بيست دينار و دويست درهم هجرى و يك برد يمانى و شترى كه خود دارم كه تو را به اهل خود برساند و آن قدر چيزى كه سير شوى از نان گندم و گوشت ، اعرابى گفت : چه بسيار جوانمردى به مال خود اى مرد ، پس عمّار او را با خود برد و آنچه گفته بود تسليم او نمود ، اعرابى به خدمت حضرت\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبرگشت . حضرت فرمود كه : اى اعرابى آيا سير شدى و پوشيده شدى ؟ اعرابى گفت : بلى مستغنى و بىنياز شدم پدر و مادرم فداى تو باد ، حضرت فرمود كه : پس جزا ده فاطمه را به آنچه كرد نسبت به تو اى اعرابى ، گفت : خداوندا توئى پروردگارى كه تو را حادث نيافته‌ايم ، هميشه بوده‌اى ، و خدائى كه عبادت كنيم به جز تو نداريم ، و توئى روزى دهندهء ما بر همه حال ، خداوندا عطا كن به فاطمه آنچه ديده نديده باشد ، و گوشى نشنيده باشد .\r\nپس رسول خدا صلّى اللّه عليه و آله و سلّم آمين گفت بر دعاى او و رو به اصحاب خود كرد و فرمود كه :\r\nحق تعالى به فاطمه عطا كرده است در دنيا آنچه اعرابى براى او سؤال كرد ، زيرا كه منم پدر او ، و احدى از عالميان مثل من نيست ، و على شوهر اوست كه اگر على نمىبود فاطمه را جفتى و مانندى نبود ، حق تعالى به او حسن و حسين را عطا كرده ، و به هيچ‌كس از عالميان چنين فرزند نداده است ، و بهترين فرزندزادگان پيغمبرانند ، و بهترين جوانان بهشتند .\r\nدر آن وقت در برابر آن حضرت سلمان و مقداد و عمّار نشسته بودند ، پس فرمود كه :\r\nمىخواهيد زياده بگويم ؟ گفتند : بلى يا رسول اللّه ، فرمود كه : جبرئيل عليه السّلام به نزد من آمد و گفت : چون فاطمه از دنيا رحلت كند و او را دفن كنند ، دو ملك در قبر او آيند و از او سؤال كنند كه : كيست پروردگار تو ؟ او در جواب گويد كه : خداوند عالميان پروردگار من است ، پس گويند كه : كيست پيغمبر تو ؟ گويد كه : پدر من ، گويند كه : كيست ولىّ و امام تو ؟\r\nگويد : اين كه در كنار من ايستاده است على بن أبي طالب .\r\nپس فرمود كه : ديگر بگويم از فضائل او ، به درستى كه حق تعالى موكّل گردانيده است به فاطمه گروه بسيارى از ملائكه را كه محافظت مىنمايند او را از پيش رو و از پشت سر و از جانب راست و از جانب چپ ، و آن ملائكه با اويند در حيات او ، و بعد از وفات او نزد قبر او خواهند بود ، و صلوات بسيار مىفرستند بر او و بر پدرش و بر شوهرش و فرزندانش . پس هر كه او را زيارت كند بعد از وفات من چنان است كه مرا زيارت كرده است در حيات من ، و هر كه على را زيارت كند چنان است كه فاطمه را زيارت كرده باشد ، و هر كه حسن و حسين را زيارت كند چنان است كه على را زيارت كرده باشد ، و كسى كه\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nامامان از فرزندان ايشان را زيارت كند چنان است كه ايشان را زيارت كرده است .\r\nپس عمّار آن گردن بند را با مشك خوشبو كرد ، و در برد يمانى پيچيد آن را ، و غلامى داشت كه او را سهم نام كرده بود ، و از حصّهء غنيمت خيبر او را خريده بود ، پس آن گردن بند را به غلام داد و گفت : اين را ببر به خدمت حضرت رسول صلّى اللّه عليه و آله و سلّم و تو را نيز به او بخشيدم .\r\nچون غلام آن را به خدمت پيغمبر آورد آنچه عمّار گفته بود عرض كرد ، فرمود : برو به نزد فاطمه و گردن بند را به او بده و تو را به او بخشيدم .\r\nچون غلام به خدمت جناب فاطمه رفت و پيغام حضرت را رسانيد ، جناب فاطمه گردن بند را گرفت و غلام را آزاد كرد ، پس غلام خنديد ، حضرت فرمود كه : چرا مىخندى ؟ گفت : تعجّب مىكنم از بسيارى بركت اين گردن بند ، گرسنه را سير كرد ، و برهنه را پوشيده كرد ، و فقير را غنى كرد ، و بنده را آزاد كرد باز به صاحبش برگشت « 1 »  .\r\nكلينى به سند معتبر از حضرت امام محمّد باقر عليه السّلام روايت كرده است كه : روزى حضرت رسالت صلّى اللّه عليه و آله و سلّم به جناب فاطمه عليها السّلام گفت : برخيز و بيرون آور آن كاسه را ، پس فاطمه برخاست و بيرون آورد كاسه را كه در آن گوشتى و ترديدى بود ، مىجوشيد و بخار از روى آن برمىخاست ، و در آن ساعت از آسمان فرود آمده بود ، جناب رسول خدا صلّى اللّه عليه و آله و سلّم و امير المؤمنين و فاطمه و امام حسن و امام حسين عليهم السّلام از آن تناول مىكردند در مدّت سيزده روز . پس روزى ام ايمن ديد كه قدرى از آن در دست جناب امام حسين عليه السّلام بود تناول مىكرد ، پرسيد كه : اين را از كجا آورده‌اى ؟ جناب امام حسين عليه السّلام فرمود كه :\r\nچند روز است كه ما از اين تناول مىكنيم ، پس ام ايمن به نزد فاطمه عليها السّلام آمد و گفت : هرگاه چيزى نزد ام ايمن به هم مىرسد از براى فاطمه و فرزندان فاطمه است ، و هرگاه نزد فاطمه بهم مىرسد ام ايمن از آن بهره‌اى ندارد .\r\nپس فاطمه عليها السّلام بيرون آورد كاسه را و ام ايمن از آن خورد ، به آن سبب طعام آن كاسه بر طرف شد ، حضرت رسول صلّى اللّه عليه و آله و سلّم فرمود كه : اگر آن را به ديگرى اطعام نمىكردى هرآينه از براى تو و فرزندان تو مىماند تا روز قيامت .\r\n\r\n","description":"","footnote":" ( 1 ) بشارة المصطفى 137 . ","page_name":" 188 ","page_number":188},
  {"content":"\r\n\r\nپس حضرت امام محمّد باقر عليه السّلام فرمود كه : آن كاسه نزد ماست ، و قائم ما عليه السّلام آن را بيرون خواهد آورد « 1 »  .\r\nايضاً به سند معتبر از آن حضرت روايت كرده است كه : عبادت كرده نشده است خدا به چيزى از تعظيم و تمجيد او كه بهتر باشد از تسبيح فاطمه عليها السّلام و اگر از آن بهتر چيزى مىبود هرآينه حضرت رسالت صلّى اللّه عليه و آله و سلّم آن را به فاطمه عطا مىكرد « 2 »  .\r\nفرات ابن ابراهيم در تفسير خود از امام جعفر صادق عليه السّلام روايت كرده است كه : روزى جابر انصارى از پدرم حضرت امام محمّد باقر عليه السّلام سؤال كرد از فضائل حضرت فاطمه عليها السّلام ، فرمود كه : حضرت رسالت صلّى اللّه عليه و آله و سلّم فرمود كه : چون روز قيامت شود ، از براى پيغمبران و رسولان منبرها از نور نصب كنند ، و منبر من از منبرهاى ايشان بلندتر باشد ، پس حق تعالى مرا ندا كند : يا محمّد خطبه بخوان ، پس من خطبه‌اى بخوانم كه هيچ‌كس از پيغمبران و رسولان چنين خطبه‌اى نشنيده باشند .\r\nپس نصب كنند براى اوصياى پيغمبران منبرها از نور ، و براى وصىّ من على بن أبي طالب عليه السّلام در ميان آنها منبرى نصب كنند كه از همهء آنها عالىتر باشد ، پس حق تعالى فرمايد كه : اى على خطبه بخوان ، و او خطبه‌اى ادا كند كه احدى از اوصيا چنان خطبه‌اى نشنيده باشند . پس از براى فرزندان پيغمبران و مرسلان منبرها برپا كنند از نور ، پس از براى دو پسر من و دو گل بوستان من حسن و حسين دو منبر نصب كنند ، پس حق تعالى امر كند ايشان را كه خطبه بخوانند ، و ايشان خطبه‌اى ادا كنند كه احدى از اولاد پيغمبران چنان خطبه‌اى ادا نكرده باشند .\r\nپس جبرئيل ندا كند كه : كجاست فاطمه عليها السّلام دختر محمّد صلّى اللّه عليه و آله و سلّم ؟ كجاست خديجه دختر خويلد ؟ كجاست مريم دختر عمران ؟ كجاست آسيه دختر مزاحم ؟ كجاست ام كلثوم مادر يحيى ؟ پس ايشان برخيزند ، و حق تعالى ندا كند كه اى اهل محشر كرم و بزرگوارى از براى كيست امروز ؟ پس محمّد و على و حسن و حسين گويند كه : مخصوص خداوند يگانه و قهّار است . حق تعالى ندا كند كه : اى اهل محشر من امروز كرم و بزرگوارى را براى\r\n\r\n","description":"","footnote":" ( 1 ) كافى 1 / 460 .  ( 2 ) كافى 3 / 343 . ","page_name":" 189 ","page_number":189},
  {"content":"\r\n\r\nمحمّد و على و حسن و حسين و فاطمه قرار دادم ، اى اهل محشر سرها به زير افكنيد و ديده‌ها بپوشيد كه فاطمه به سوى بهشت مىرود .\r\nپس جبرئيل ناقه‌اى از ناقه‌هاى بهشت براى آن حضرت بياورد كه پهلوهاى آن را به ديباى بهشت مزيّن كرده باشند ، و مهار آن از مرواريد تر باشد ، و جهاز آن از مرجان باشد ، پس بخواباند آن را به نزد آن حضرت ، و بر آن سوار شود ، پس حق تعالى صد هزار ملك بفرستد كه بر جانب راست او روند ، و صد هزار ملك ديگر از جانب چپ او روند ، و صد هزار ملك ديگر كه او را بر بالهاى خود بردارند و پرواز كنند به سوى بهشت . چون به در بهشت رسد ، نظرى به عقب كند ، حق تعالى او را ندا كند كه : اى دختر حبيب من براى چه نظر مىكنى و حال آن كه امر كرده‌ام كه تو را به بهشت برند ؟ فاطمه گويد كه : اى پروردگار من مىخواستم كه قدر و منزلت من نزد تو امروز بر مردم معلوم شود ، پس حق تعالى فرمايد : اى دختر حبيب من برگرد به سوى محشر و نظر كن هر كه را در دل او بيابى محبّت خود يا محبّت يكى از ذريّت خود ، دست او را بگير و داخل بهشت گردان .\r\nپس حضرت امام محمّد باقر عليه السّلام فرمود كه : اى جابر ! به خدا سوگند كه فاطمه در آن روز شيعيان و محبّان خود را از صحراى محشر بربايد چنان كه مرغ دانهء نيكو را از دانهء بد جدا مىكند . چون شيعيان آن حضرت به در بهشت مىرسند ، حق تعالى در دل ايشان مىافكند كه التفات به عقب مىكنند ، پس حق تعالى ايشان را ندا مىكند كه : اى دوستان من براى چه التفات به عقب مىكنيد و حال آنكه شفاعت فاطمه دختر حبيب خود را در حق شما قبول كردم ؟ پس ايشان گويند : پروردگارا مىخواستيم كه در اين روز قدر ما نزد تو ظاهر گردد بر اهل محشر . پس حق تعالى فرمايد كه : اى دوستان من برگرديد به سوى محشر ، و نظر كنيد به هر كه شما را دوست دارد براى دوستى فاطمه ، و هر كه شما را طعام داده باشد براى محبّت فاطمه ، و هر كه شما را جامه پوشانيده باشد براى محبّت فاطمه ، و هر كه شما را شربتى از آب داده باشد براى محبّت فاطمه ، و هر كه از شما غنيمتى رد كرده باشد به محبّت فاطمه ، دست ايشان را بگيريد و داخل بهشت كنيد .\r\nپس امام محمّد باقر عليه السّلام فرمود : به خدا سوگند كه در صحراى محشر نخواهند ماند مگر\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nشك‌كننده يا كافرى يا منافقى . چون ايشان را به طبقات جهنّم در اندازند گويند كه :   فَما لَنا مِن شافِعِين * وَ لا صَدِيق حَمِيم   « 1 »  يعنى : پس نيست ما را شفاعت كنندگان و نه يار مهربان ، پس گويند :  فَلَوْ أَن لَنا كَرَّةً فَنَكُون مِن الْمُؤْمِنِين  « 2 »  يعنى : چه بودى اگر ما را بازگشتى به دنيا مىبود پس مىگرديديم از مؤمنان .\r\nپس حضرت باقر عليه السّلام فرمود : هيهات هيهات آرزوى ايشان در آن روز فايده نمىبخشد ، و اگر برگردند بسوى دنيا هرآينه بر خواهند گشت بسوى آن عملهائى كه نهى كرده بودند ايشان را از آنها ، و به درستى كه ايشان از دروغ‌گويانند « 3 »  .\r\nو سيّد ابن طاووس به سند معتبر از ابو سعيد خدرى روايت كرده است كه : پادشاه حبشه براى حضرت رسول صلّى اللّه عليه و آله و سلّم قطيفه‌اى به هديه فرستاد كه به طلا بافته بودند ، حضرت فرمود : البتّه اين قطيفه را به مردى بدهم كه خدا و رسول را دوست دارد ، و خدا و رسول او را دوست دارند . چون اصحاب آن حضرت شنيدند ، همه گردنها كشيدند كه شايد به ايشان داده شود . پس حضرت فرمود : كجاست على ؟ عمّار چون اين سخن را شنيد به خانهء امير المؤمنين عليه السّلام شتافت و اين خبر را به حضرت رسانيد .\r\nچون آن جناب حاضر شد ، حضرت رسول صلّى اللّه عليه و آله و سلّم قطيفه را به او داد و فرمود : توئى سزاوار اين قطيفه ، پس حضرت امير آن قطيفه را به سوق الليل آورد و تارهاى آن را از هم گشود ، طلاهاى آن را ميان مهاجران و انصار قسمت نمود ، چون به خانه برگشت هيچ از آن با خود نبرد .\r\nچون روز ديگر حضرت رسول صلّى اللّه عليه و آله و سلّم او را ملاقات كرد فرمود : يا على ديروز هزار مثقال طلا گرفته‌اى ، فردا من و همهء مهاجران و انصار نزد تو چاشت خواهيم خورد ، امير المؤمنين عليه السّلام گفت : چنين باشد يا رسول اللّه . چون روز ديگر شد حضرت رسول صلّى اللّه عليه و آله و سلّم با مهاجر و انصار متوجّه خانهء آن حضرت شدند تا آنكه در كوبيدند ، تا آنكه حضرت بيرون آمد ، چون نظر مباركش بر ايشان افتاد ، در عرق حيا غوطه خورد زيرا كه در خانهء خود گمان\r\n\r\n","description":"","footnote":" ( 1 ) سورهء شعراء / آيهء 100 و 101 .  ( 2 ) سورهء شعراء / آيهء 102 .  ( 3 ) تفسير فرات كوفى 298 . ","page_name":" 191 ","page_number":191},
  {"content":"\r\n\r\nچيزى نداشت نه اندك و نه بسيار .\r\nپس حضرت رسول صلّى اللّه عليه و آله و سلّم با مهاجران و انصار به خانه در آمدند و نشستند ، امير المؤمنين عليه السّلام به نزد فاطمه رفت ناگاه كاسهء بزرگى ديد پر از تريد و بر روى آن پارهء گوشتى گذاشته بود كه بوى مشك از آن ساطع بود ، پس حضرت امير خواست كه آن را بردارد نتوانست از بسيارى بزرگى كه داشت ، پس فاطمه عليها السّلام او را مدد كرد تا آنكه على عليه السّلام آن كاسه را به نزد رسول خدا صلّى اللّه عليه و آله و سلّم گذاشت .\r\nچون حضرت آن طعام مشاهده كرد به نزد فاطمه عليها السّلام آمد فرمود : اى دختر از كجا آوردى اين طعام را ؟ فاطمه گفت : اى پدر از جانب خدا آمده است ، به درستى كه خدا روزى مىدهد هر كه را مىخواهد بىحساب . پس رسول خدا صلّى اللّه عليه و آله و سلّم فرمود كه : حمد مىكنم خداوندى را كه بيرون نبرد مرا از دنيا تا آنكه ديدم در دختر خود آنچه زكريّا در مريم دختر عمران ديد « 1 »  .\r\nابن بابويه به سند معتبر از حضرت صادق عليه السّلام روايت كرده است كه : حضرت فاطمه عليها السّلام را به اين سبب محدّثه مىگفتند كه ملائكه از آسمان فرود مىآمدند و او را ندا مىكردند چنانچه ندا مىكردند مريم دختر عمران را ، پس مىگفتند : به درستى كه خداوند عالميان تو را برگزيده است و تو را مطهّر و معصوم گردانيده است و تو را اختيار كرده است بر زنان عالميان ، اى فاطمه عبادت كن و خاضع شو براى پروردگار خود و سجود كن و ركوع كن با ركوع كنندگان ، پس او با ملائكه سخن مىگفت و ملائكه با او سخن مىگفتند ، پس شبى با ملائكه گفت كه : آيا كسى نيست برگزيدهء زنان عالميان مثل مريم دختر عمران ؟ ايشان گفتند كه : مريم بهترين زنان زمان خود بود ، خداى تعالى تو را بهترين زنان زمان خود و زمان مريم و بهترين زنان اوّلين و آخرين گردانيده است « 2 »  .\r\n\r\n","description":"","footnote":" ( 1 ) بحار الأنوار 43 / 76 .  ( 2 ) علل الشرايع 182 . ","page_name":" 192 ","page_number":192},
  {"content":"\r\n\r\n\r\nفصل چهارم در بيان بعضى از سير و مكارم اخلاق آن حضرت است\r\nدر قرب الاسناد به سند معتبر از حضرت امام محمّد باقر عليه السّلام روايت كرده است كه :\r\nحضرت رسالت صلّى اللّه عليه و آله و سلّم مقرّر فرمود كه هر چه خدمت بيرون در باشد از آب و هيزم آوردن و امثال اينها حضرت امير المؤمنين عليه السّلام بجا آورد ، و هر چه خدمت اندرون خانه باشد از آسيا كردن و نان و طعام پختن و جاروب كردن و امثال اينها با حضرت فاطمه عليها السّلام باشد « 1 »  .\r\nابن بابويه به سند معتبر از حضرت امام حسن عليه السّلام روايت كرده است كه : آن حضرت فرمود كه : در شب جمعه مادرم حضرت فاطمه عليها السّلام در محراب عبادت خود ايستاده و مشغول بندگى حق تعالى گرديد ، و پيوسته در ركوع و سجود و قيام و دعا بود تا صبح طالع شد ، شنيدم كه پيوسته دعا مىكرد از براى مؤمنين و مؤمنات و ايشان را نام مىبرد ، و دعا براى ايشان بسيار مىكرد و از براى خود دعائى نمىكرد ، پس گفتم : اى مادر چرا از براى خود دعا نكردى چنانچه از براى ديگران كردى ؟ گفت : اى فرزند ! اوّل همسايه را بايد رسيد و آخر خود را « 2 »  .\r\nايضا به سند معتبر از حضرت امير المؤمنين عليه السّلام روايت كرده است كه : آن حضرت فرمود كه : فاطمهء زهرا محبوبترين مردم بود نزد حضرت رسالت صلّى اللّه عليه و آله و سلّم ، و آن قدر آب از مشك آورد كه در سينهء او اثر كرد ، و آن قدر آسيا گردانيد كه دستهايش پينه كرد ، و آن قدر\r\n\r\n","description":"","footnote":" ( 1 ) قرب الاسناد 52 .  ( 2 ) علل الشرايع 181 . ","page_name":" 193 ","page_number":193},
  {"content":"\r\n\r\nخانه را جاروب كرد كه جامه‌هايش گردآلود شد ، و آن قدر در طعام پختن آتش افروخت كه جامه‌هايش سياه شد ، به سبب اين خدمتها به آن حضرت ضرر شديدى رسيد ، پس من روزى به او گفتم كه : برو و از پدر خود سؤال كن كه براى تو كنيزكى بخرد كه بعضى از خدمتهاى تو را متحمّل گردد .\r\nچون به خدمت حضرت رسول صلّى اللّه عليه و آله و سلّم رفت ، نزد آن حضرت جماعتى را ديد كه سخن مىگفتند ، حيا مانع شد او را كه با آن جناب سخن گويد به خانه برگشت . پس حضرت رسول صلّى اللّه عليه و آله و سلّم دانست كه او براى كارى رفته ، پس روز ديگر بامداد به نزد ما آمد و ما هر دو در زير يك لحاف بوديم و جامه نداشتيم كه بپوشيم و از زير لحاف بيرون آئيم ، پس حضرت فرمود كه : السّلام عليكم ، ما شرم كرديم كه جواب سلام آن حضرت بگوئيم به سبب آن حالتى كه داشتيم ، پس بار ديگر آن جناب سلام كرد و جواب نگفتيم ، چون در مرتبهء سوّم سلام كرد ترسيديم كه اگر جواب نگوئيم برگردد ، و عادت آن حضرت چنين بود كه سه مرتبه سلام مىكرد اگر جواب نمىشنيد برمىگشت ، پس من گفتم : و عليك السّلام يا رسول اللّه داخل شو ، پس او داخل شد و بر بالين ما نشست ، فرمود : اى فاطمه چه حاجت داشتى ديروز نزد محمّد ؟ فاطمه عليها السّلام در جواب گفتن شرم كرد ، من ترسيدم اگر جواب نگويم حضرت برخيزد ، من سر خود را بيرون آوردم و حالت او را عرض كردم ، فرمود : آيا مىخواهيد كه خبر دهم شما را به يك چيزى كه بهتر است از براى شما از كنيز ؟\r\nچون به رختخواب مىرويد سى و سه مرتبه سبحان اللّه و سى و سه مرتبه الحمد للّه و سى و چهار مرتبه اللّه اكبر بگوئيد ، پس فاطمه عليها السّلام سر خود را بيرون آورد و سه مرتبه گفت :\r\nراضى شدم از خدا و رسول « 1 »  .\r\nو در كتاب مكارم الاخلاق به سند معتبر از حضرت امام محمّد باقر عليه السّلام روايت كرده است كه : چون حضرت رسول ارادهء سفر مىنمود ، آخر كسى را كه وداع مىنمود فاطمه عليها السّلام بود ، و از خانهء او متوجّه سفر مىگرديد ؛ چون برمىگشت از سفرى اوّل به خانهء\r\n\r\n","description":"","footnote":" ( 1 ) علل الشرايع 366 . ","page_name":" 194 ","page_number":194},
  {"content":"\r\n\r\nفاطمه مىرفت ، پس در يكى از سفرهاى آن حضرت على عليه السّلام غنيمتى يافته بود و به فاطمه داده بود ، چون آن حضرت به آن سفر بيرون رفت ، حضرت فاطمه از آن غنيمت دو دست رنج از نقره گرفت و در دست كرد ، و بر در خانهء خود پرده‌اى آويخت .\r\nچون حضرت رسول صلّى اللّه عليه و آله و سلّم از آن سفر مراجعت فرمود ، داخل مسجد شد و به عادت مقرّر متوجّه خانه فاطمه گرديد و داخل شد ، حضرت فاطمه شاد و خوش‌حال به استقبال پدر بزرگوار شتافت ، چون آن جناب آن دسترنجها و پرده را ديد برگشت و در مسجد نشست .\r\nفاطمه از مشاهدهء اين حال بسيار غمگين شد و گريست و فرمود كه : پيش از اين با من چنين نمىكرد ، پس حضرت امام حسن و امام حسين عليهما السّلام را طلبيد و پرده را گشود و دست رنجها را بيرون كرد ، و دست رنجها را به يكى از ايشان داد و پرده را به ديگرى داد و گفت : ببريد اينها را به سوى پدرم و او را از من سلام برسانيد و بگوئيد كه بعد از رفتن تو ما كارى به غير از اينها نكرده بوديم كه موجب غضب تو گردد ، پس هر چه خواهى به اينها بكن .\r\nچون آن دو نور ديدهء حضرت رسول صلّى اللّه عليه و آله و سلّم پيغام مادر مكرّم خود را به آن حضرت رسانيده ، حضرت ايشان را در بركشيد و روى ايشان را بوسيد و هر يك را بر يك ران خود نشانيد ، پس فرمود آن دست رنجها را شكستند و پاره پاره كردند ، پس گروهى از فقراى مهاجرين را كه در صفّه مىبودند و منزلى و مالى نداشتند طلبيد و آنها را پاره پاره در ميان ايشان قسمت كرد ، پس آن پرده را به قدر لنگها پاره پاره كرد و به هر يك از ايشان كه عريان بودند و سترى نداشتند يكى از آنها را مىداد كه به جاى لنگ مىبستند .\r\nچون آن پرده كم عرض بود هرگاه به سجود مىرفتند عورت ايشان گشوده مىشد ، به اين سبب حضرت مقرّر فرمود كه در نماز جماعت مردان پيش از زنان سر از سجده بردارند كه نظر زنان بر عورت ايشان نيفتد ، و سنّت چنين مقرّر شد .\r\nپس حضرت فرمود كه : خدا رحمت كند فاطمه را ، و او را به عوض اين پرده جامه‌هاى\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبهشت بپوشاند ، و به عوض اين زيور از زيورهاى بهشت محلّى گرداند « 1 »  و ابن شهر آشوب و ديگران از طريق مخالفان روايت كرده‌اند كه : حسن بصرى مىگفت كه : حضرت فاطمه عابدترين امّت بود ، در عبادت حق تعالى آن قدر بر پا مىايستاد كه پاهاى مباركش ورم مىكرد « 2 »  .\r\nايضا به اسانيد معتبره روايت كرده‌اند كه : روزى حضرت رسالت صلّى اللّه عليه و آله و سلّم به خانهء حضرت فاطمه در آمد ، فاطمه جامه‌اى پوشيده بود از جلّهاى شتر و به دستهاى خود آسيا مىگردانيد ، و در آن حالت فرزند خود را شير مىداد . چون حضرت او را بر آن حالت مشاهده كرد ، آب از ديدهء مباركش روان شد و فرمود : اى دختر گرامى تلخيهاى دنيا را امروز بچش براى حلاوتهاى آخرت ، پس فاطمه گفت : يا رسول اللّه حمد مىكنم خدا را بر نعمتهاى او ، و شكر مىكنم خدا را بر كرامتهاى او ، پس حق تعالى اين آيه را فرستاد  وَ لَسَوْف يُعْطِيك رَبُّك فَتَرْضى  « 3 »  يعنى : حق تعالى در قيامت آن قدر به تو خواهد داد كه راضى شوى « 4 »  .\r\nو شيخ طوسى به سند معتبر از حضرت صادق عليه السّلام روايت كرده است كه : حضرت فاطمه عليها السّلام در هر بامداد روز شنبه به زيارت حمزه و ساير شهدا به احد مىرفت و ترحّم و استغفار از براى حمزه مىكرد « 5 »  .\r\nو على بن ابراهيم به سند حسن از حضرت صادق عليه السّلام روايت كرده است كه : شبى جناب فاطمه در خواب ديد كه رسول خدا صلّى اللّه عليه و آله و سلّم امير المؤمنين و فاطمه و حسن و حسين عليهم السّلام را برداشت از مدينه بيرون برد ، چون از باغهاى مدينه گذشتند دو راه ايشان را پيش آمد ، پس حضرت رسول از راهى كه در جانب راست بود روان شد تا آنكه منتهى شد به موضعى كه در آنجا آبى و درختان خرما بود ، پس حضرت رسول صلّى اللّه عليه و آله و سلّم گوسفندى\r\n\r\n","description":"","footnote":" ( 1 ) مكارم الاخلاق 94 .  ( 2 ) مناقب ابن شهر آشوب 3 / 389 .  ( 3 ) سورهء ضحى / آيهء 5 .  ( 4 ) مناقب ابن شهر آشوب 3 / 390 .  ( 5 ) تهذيب الأحكام 1 / 465 . ","page_name":" 196 ","page_number":196},
  {"content":"\r\n\r\nخريد كه در يكى از گوشتهايش نقطه‌هاى سفيد بود ، و فرمود كه آن گوسفند را ذبح كردند و پختند . چون تناول نمودند همه مردند . پس فاطمه از خواب بيدار شد گريان و ترسان و حضرت رسول را از اين خواب مطّلع نگردانيد .\r\nچون صبح شد حضرت رسول صلّى اللّه عليه و آله و سلّم درازگوشى آورد و سوار كرد بر آن فاطمه را ، و امر كرد امير المؤمنين را كه امام حسن و امام حسين عليهما السّلام را از مدينه بيرون آورد . و چون از باغستانهاى مدينه بيرون رفتند ، دو راه ايشان را پيش آمد ، حضرت رسول صلّى اللّه عليه و آله و سلّم به جانب راست ميل فرمود چنانچه فاطمه عليها السّلام در خواب ديده بود ، تا آنكه رسيدند به موضعى كه در آن آب و درختان خرما بود ، پس حضرت رسول گوسفندى خريد به نحوى كه فاطمه در خواب ديده بود ، فرمود كه آن گوسفند را ذبح كردند و بريان كردند ، پس چون خواستند كه تناول كنند فاطمه عليها السّلام برخاست و به كنارى رفت و گريان شد از ترس آنچه در خواب ديده بود ، پس رسول خدا صلّى اللّه عليه و آله و سلّم آن حضرت را طلب كرد تا آنكه او را گريان يافت ، فرمود كه :\r\nسبب گريهء تو چيست اى دختر ؟ عرض كرد كه : يا رسول اللّه چنين خوابى ديده بودم ، آنچه در خواب ديده بودم تا حال به عمل آوردى ، از شما دور شدم تا آن حالتى را كه بعد از اين ديده‌ام مشاهده نكنم .\r\nپس حضرت رسول برخاست و دو ركعت نماز كرد ، و بعد با پروردگار خود مناجات كرد ، پس جبرئيل نازل شد و گفت : يا محمّد خواب فاطمه از شيطانى است كه او را وهّار مىگويند ، و به خواب مؤمنان مىآيد و ايشان را آزار مىكند و خوابهاى پريشان به ايشان مىنمايد كه باعث اندوه ايشان مىگردد .\r\nپس جبرئيل آن شيطان را به خدمت آن حضرت آورد ، حضرت از او پرسيد كه : تو بودى كه اين خواب را به فاطمه نمودى ؟ گفت : بلى يا محمّد ، پس حضرت سه مرتبه آب دهان را به جانب او انداخت ، و سه جاى سر او را مجروح كرد . پس جبرئيل گفت : بگو يا محمّد هرگاه ببينى در خواب خود چيزى كه تو را خوش نيايد يا ببيند يكى از مؤمنان چنين خوابى ، اين دعا را بخواند « أعوذ بما عاذت به ملائكة اللّه المقرّبون و أنبياء اللّه المرسلون و عباده الصّالحون من شرّ ما رأيت من رؤياى » بخواند سورهء حمد و معوّذتين و قل هو اللّه\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nأحد را ، و به جانب چپ خود سه مرتبه آب دهان بيندازد ، چون چنين كند آن خوابى كه ديده است به او ضررى نمىرساند ، پس حق تعالى اين آيه را به حضرت فرستاد كه  إِنَّمَا النَّجْوى مِن الشَّيْطان لِيَحْزُن الَّذِين آمَنُوا وَ لَيْس بِضارِّهِم شَيْئاً إِلَّا بِإِذْن اللَّه وَ عَلَى اللَّه فَلْيَتَوَكَّل الْمُؤْمِنُون  « 1 »  « 2 »  .\r\n\r\n","description":"","footnote":" ( 1 ) سورهء مجادله / آيهء 10 .  ( 2 ) تفسير قمى 2 / 355 . ","page_name":" 198 ","page_number":198},
  {"content":"\r\n\r\n\r\nفصل پنجم در بيان تزويج امير المؤمنين و فاطمه عليها السّلام است\r\nشيخ مفيد و ابن طاووس و اكثر اعاظم علما ذكر كرده‌اند كه : اين مزاوجت با سعادت در شب پنجشنبه بيست و يكم ماه محرّم از سال سوّم هجرت واقع شد « 1 »  .\r\nشيخ طوسى در امالى روايت كرده كه : زفاف حضرت امير و فاطمه عليهما السّلام شانزده روز بعد از وفات رقيّه بود ، و بعد از رجوع از جنگ بدر و چند روز از ماه شوّال گذشته بود . و بعضى گفته‌اند كه : روز سه‌شنبه ششم ماه ذيحجّه بود « 2 »  .\r\nدر كشف الغمّه از حضرت صادق عليه السّلام روايت كرده است كه : تزويج آن حضرت در ماه رمضان ، و زفاف در ماه ذيحجّه بود از سال دوّم هجرت « 3 »  .\r\nو بعضى از مخالفان گفته‌اند : در ماه صفر بعد از هجرت به يك سال واقع شد . بعضى گفته‌اند : بعد از مراجعت از جنگ بدر واقع شد .\r\nدر كتاب عيون اخبار الرّضا به سند معتبر از حضرت رضا عليه السّلام روايت كرده است كه :\r\nحضرت على عليه السّلام فرمود كه : حضرت رسالت صلّى اللّه عليه و آله و سلّم به من گفت : يا على با من معاتبه كردند مردانى از قريش در امر فاطمه و گفتند : ما خواستگارى كرديم او را از تو و از ما منع كردى و او را به على تزويج نمودى ، من گفتم به ايشان : به خدا سوگند كه من منع نكردم شما را و\r\n\r\n","description":"","footnote":" ( 1 ) بحار الأنوار 43 / 92 .  ( 2 ) امالى شيخ طوسى 43 .  ( 3 ) كشف الغمّه 1 / 374 . ","page_name":" 199 ","page_number":199},
  {"content":"\r\n\r\nمن تزويج نكردم به او ، بلكه خدا شما را منع كرد و به او تزويج كرد ، پس جبرئيل بر من نازل شد و گفت : يا محمّد خداوند مىفرمايد : اگر من خلق نمىكردم على را هرآينه براى فاطمه دختر تو كفوى و جفتى نبود در روى زمين نه آدم نه غير آدم « 1 »  .\r\nشيخ طوسى به سند معتبر از حضرت صادق روايت كرده است كه : اگر حق تعالى على عليه السّلام را براى فاطمه عليها السّلام خلق نمىكرد ، براى او كفوى نبود « 2 »  . و اين مضمون از طرق خاصّه و عامّه به سندهاى بسيار وارد شده .\r\nابن بابويه به سندهاى معتبر از حضرت رضا عليه السّلام روايت كرده است كه : حضرت رسول صلّى اللّه عليه و آله و سلّم فرمود كه : تزويج نكردم فاطمه را به على بن أبي طالب مگر بعد از آنكه حق تعالى مرا امر كرد به تزويج ايشان « 3 »  .\r\nايضاً به سندهاى معتبر از آن حضرت روايت كرده‌اند كه : حضرت رسالت صلّى اللّه عليه و آله و سلّم فرمود : آمد ملكى به نزد من گفت : يا محمّد به درستى كه حق تعالى تو را سلام مىرساند و مىفرمايد : فاطمه را تزويج كردم به على ، پس تزويج كن او را به على ، و امر كردم درخت طوبى را كه بردارد درّ و ياقوت و مرجان ، به درستى كه اهل آسمان شاد شدند براى اين ، و زود باشد كه دو پسر از ايشان متولّد شود كه بهترين جوانان اهل بهشت باشند ، و به ايشان زينت يابند اهل بهشت ، پس شاد باش يا محمّد كه تو بهترين پيشينيان و آيندگانى « 4 »  .\r\nايضا به سندهاى معتبر از موسى بن جعفر عليه السّلام روايت كرده است كه : روزى حضرت رسالت صلّى اللّه عليه و آله و سلّم نشسته بود ، ناگاه ملكى بر آن حضرت داخل شد كه بيست و چهار رو داشت ، رسول اللّه صلّى اللّه عليه و آله و سلّم فرمود : اى حبيب من جبرئيل هرگز تو را نديده‌ام در مثل اين صورت ، گفت : من جبرئيل نيستم منم محمود ، حق تعالى مرا فرستاده است كه نور را با نور جفت گردانى ، حضرت فرمود : كه را با كه ؟ گفت : فاطمه را با على . چون ملك پشت كرد حضرت ديد كه در ميان دو كتف او نوشته است : محمّد رسول اللّه ، علي وصيّه . حضرت از\r\n\r\n","description":"","footnote":" ( 1 ) عيون أخبار الرضا 1 / 203 .  ( 2 ) امالى شيخ طوسى 43 .  ( 3 ) عيون أخبار الرضا 2 / 64 .  ( 4 ) عيون أخبار الرضا 2 / 30 . ","page_name":" 200 ","page_number":200},
  {"content":"\r\n\r\nاو پرسيد : چند گاه است اين در ميان كتف تو نوشته شده ؟ گفت : پيش از آنكه حق تعالى آدم را بيافريند به بيست و دو هزار سال « 1 »  .\r\nو به روايت ابن شهر آشوب بيست و چهار هزار سال ، و عامّه نيز اين روايت را به طرق بسيار روايت كرده‌اند ، به روايت ايشان نام آن ملك صرصائيل بود ، و بيست سر داشت و در هر سرى هزار زبان داشت ، و دستهاى او بزرگتر از هفت آسمان و هفت زمين بود ، و در ميان دو كتف او بعد از شهادتين نوشته بود : على بن أبى طالب مقيم الحجّة « 2 »  .\r\nشيخ طوسى به سند معتبر از امير المؤمنين عليه السّلام روايت كرده است كه : نزد من آمدند ابو بكر و عمر و گفتند : چرا به نزد حضرت رسول صلّى اللّه عليه و آله و سلّم نمىروى كه فاطمه را خواستگارى نمائى ؟ من رفتم به خدمت آن حضرت ، چون نظر مباركش به من افتاد خندان شد و فرمود : براى چه آمده‌اى اى ابو الحسن ؟ حاجت خود را بيان كن .\r\nپس من خويشى و مبادرت نمودن خود را به سوى اسلام و ياريها كه آن حضرت را كرده بودم و جهادها كه در راه دين به تقديم رسانيده بودم عرض كردم ، فرمود : يا على راست گفتى تو نيكوترى از آنچه گفتى و ياد كردى . پس گفتم : يا رسول اللّه استدعا مىنمايم فاطمه را به من تزويج كنى ، فرمود : پيش از تو جماعتى خواستگارى او نمودند ، چون آنها را نزد او مذكور ساختم ، آثار كراهت در روى او ديدم ، و ليكن باش تا بروم و به نزد تو برگردم .\r\nچون حضرت رسول صلّى اللّه عليه و آله و سلّم به نزد فاطمه رفت ، فاطمه برخاست و رداى مباركش را گرفت و نعلين از پاى مباركش كند ، آب آورد دست و پايش را شست ، پس در خدمت آن حضرت نشست ، رسول خدا فرمود : اى فاطمه ، گفت : لبّيك چه حاجت دارى يا رسول اللّه ؟ فرمود : اى فاطمه مىدانى قرابت على بن أبي طالب و فضيلت او را و سبق اسلام او را و حقوق او را در دين خدا ، من از حق تعالى سؤال كردم تو را تزويج نمايد به بهترين خلق\r\n\r\n","description":"","footnote":" ( 1 ) معانى الاخبار 103 ؛ خصال شيخ صدوق 640 .  ( 2 ) مناقب ابن شهر آشوب 3 / 398 . ","page_name":" 201 ","page_number":201},
  {"content":"\r\n\r\nخود و محبوب‌ترين خلق به سوى او در امر خواستگارى تو ، پس چه مصلحت مىدانى ؟\r\nحضرت فاطمه عليها السّلام چون اين سخن را شنيد ساكت گرديد و ليكن روى خود را نگردانيد و اظهار كراهت نفرمود ، پس رسول خدا برخاست و فرمود : اللّه اكبر ساكت شدن او علامت راضى شدن اوست . پس در آن وقت جبرئيل نازل شد و گفت : يا محمّد فاطمه را تزويج كن به على بن أبي طالب كه حق تعالى على را براى فاطمه و فاطمه را براى على خلق كرده و پسنديده است . حضرت امير المؤمنين عليه السّلام فرمود : پس تزويج كرد فاطمه را به من « 1 »  .\r\nدر مناقب خوارزمى و ساير كتب معتبرهء عامّه و خاصّه از حضرت امير المؤمنين عليه السّلام و ام سلمه و سلمان فارسى روايت كرده‌اند كه : چون حضرت فاطمه عليها السّلام به حدّ بلوغ رسيد ، اكابر و اشراف قريش و صاحبان مال و ثروت و شرف و عزّت آن حضرت را خواستگارى نمودند ، هر يك از ايشان كه اظهار اين امر مىنمودند حضرت رسول صلّى اللّه عليه و آله و سلّم روى مبارك خود را از او مىگردانيد و اظهار كراهت مىفرمود ، تا آنكه هر يك از آنها گمان مىبردند كه حضرت بر او خشمناك است يا وحى از آسمان بر مذمّت او نازل شده . از جملهء آنها كه خطبه كردند ابو بكر بود كه در جواب او فرمود : امر او با خداست و بعد از او عمر خطبه كرد ، حضرت همان جواب فرمود .\r\nپس روايت كرده‌اند : روزى ابو بكر و عمر و سعد بن معاذ در مسجد حضرت رسول صلّى اللّه عليه و آله و سلّم نشسته بودند و سخن مزاوجت حضرت فاطمه عليها السّلام در ميان آوردند ، پس ابو بكر گفت : اشراف قريش خواستگارى او از آن حضرت نمودند ، و حضرت در جواب ايشان فرمود كه : امر او به سوى پروردگار اوست ، اگر خواهد كه او را تزويج نمايد خواهد نمود ، و على بن ابى طالب در اين باب با حضرت سخن نگفت ، و كسى نيز براى آن حضرت سخن نگفت ، و گمان ندارم كه چيزى مانع شده باشد او را مگر تنگدستى ، و آنچه من مىدانم آن است كه خدا و رسول صلّى اللّه عليه و آله و سلّم فاطمه عليها السّلام را نگاه نداشته‌اند مگر از براى او .\r\nپس ابو بكر با عمر و سعد بن معاذ گفت كه : برخيزيد كه به نزد على برويم و او را تكليف\r\n\r\n","description":"","footnote":" ( 1 ) امالى شيخ طوسى 39 . ","page_name":" 202 ","page_number":202},
  {"content":"\r\n\r\nنمائيم كه خواستگارى فاطمه بكند ، و اگر تنگدستى او را مانع باشد ما او را در اين باب مدد كنيم . سعد بن معاذ گفت كه : بسيار درست ديده‌اى ، و برخاستند و به خانهء امير المؤمنين عليه السّلام رفتند ، آن جناب را در خانه نيافتند ، در آن وقت حضرت شتر خود را برده بود در باغ مردى از انصار آب مىكشيد به اجرت . پس متوجّه آن باغ شدند ، چون به خدمت آن حضرت رسيدند فرمود كه : براى چه حاجت آمده‌ايد ؟ ابو بكر گفت : اى ابو الحسن هيچ خصلتى از خصال خير نيست مگر آنكه تو بر ديگران در آن خصلت سبقت گرفته‌اى ، و رابطهء ميان تو و حضرت رسول صلّى اللّه عليه و آله و سلّم از جهت خويشى و مصاحبت دائمى ، و نصرت و يارى ، و روابط معنوى معلوم است ، جميع اشراف قريش فاطمه دختر آن حضرت را خواستگارى نمودند اجابت نفرمود ، و در جواب فرمود كه : امر او با پروردگار اوست ، پس چه مانع است تو را كه خواستگارى نمىنمائى او را ؟ زيرا كه مرا گمان آن است كه خدا و رسول او را از براى تو نگاه داشته‌اند و از ديگران منع مىكنند .\r\nچون حضرت امير المؤمنين عليه السّلام اين سخنان را از ابو بكر شنيد ، آب از ديده‌هاى مباركش فرو ريخت و فرمود كه : اندوه مرا تازه كردى و آرزوئى كه در سينهء من پنهان بود به هيجان آوردى ، كه باشد كه فاطمه را نخواهد و ليكن به اعتبار تنگدستى شرم مىكنم از آنكه اين معنى را اظهار نمايم .\r\nپس ايشان به هر نحو كه بود آن حضرت را راضى كردند كه به خدمت حضرت رسول صلّى اللّه عليه و آله و سلّم رود فاطمه را از آن حضرت خواستگارى نمايد . حضرت شتر خود را گشود و به خانه آورد و بست ، و نعلين خود را پوشيد و متوجّه خانهء حضرت رسالت صلّى اللّه عليه و آله و سلّم شد ، در آن وقت آن حضرت در حجرهء ام سلمه بود . چون حضرت دست بر در زد ، ام سلمه گفت : كيستى ؟ پس پيش از آنكه حضرت بفرمايد كه منم على ، حضرت رسالت صلّى اللّه عليه و آله و سلّم فرمود كه : اى ام سلمه برخيز و در بگشا كه اين مردى است كه خدا و رسول را دوست مىدارد ، و خدا و رسول او را دوست مىدارند . ام سلمه گفت : پدر و مادرم فداى تو باد كيست كه تو در حق او چنين سخن مىگوئى و هنوز او را نديده‌اى ؟ حضرت فرمود كه :\r\nساكت باش اى ام سلمه كه اين مردى است كه سفاهت ندارد و زود از جا به در نمىآيد ، اين\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nبرادر من است و پسر عم من است و محبوب‌ترين خلق است به سوى من .\r\nام سلمه گفت كه : من برجستم و مبادرت نمودم براى در گشودن و پايم به دامنم پيچيد و از نهايت تعجيل نزديك بود كه به سر درآيم . چون در را گشودم على بن أبي طالب را ديدم ، پس به خدا سوگند كه داخل خانه نشد تا آنكه دانست كه من به پردهء خود مراجعت نمودم .\r\nپس داخل شد بر رسول خدا صلّى اللّه عليه و آله و سلّم و گفت : السّلام عليك يا رسول اللّه و رحمة اللّه و بركاته ، حضرت رسول صلّى اللّه عليه و آله و سلّم در جواب فرمود : و عليك السّلام اى ابو الحسن بنشين ، ام سلمه گفت :\r\nپس على بن أبي طالب نشست در خدمت رسول صلّى اللّه عليه و آله و سلّم و بسوى زمين نظر مىكرد ، چنان مىنمود كه براى كارى آمده است و شرم مىكند كه اظهار كند و از حيا آن حضرت سر به زير افكنده بود ، پس حضرت رسول صلّى اللّه عليه و آله و سلّم به علم نبوّت دانست كه آن حضرت عليه السّلام چه در خاطر دارد ، فرمود كه : اى ابو الحسن چنان مىبينم كه براى كارى آمده‌اى ، حاجت خود را بگوى و آنچه در خاطر دارى اظهار كن كه حاجتهاى تو نزد من برآورده است .\r\nپس على بن أبي طالب عليه السّلام گفت : پدر و مادرم فداى تو باد مىدانى يا رسول اللّه كه مرا از عم خود ابو طالب و فاطمه بنت اسد گرفتى در وقتى كه من كودك بودم ، و از غذاى خود مرا غذا دادى ، و به آداب خود مرا تأديب كردى ، نسبت به من از مادر و پدر مهربان‌تر بودى ، حق تعالى مرا به بركت تو هدايت كرد ، و مرا نجات دادى از آنچه پدران و عموهاى ما بر آن بودند از حيرت و ضلالت ، به درستى كه توئى يا رسول اللّه ذخيرهء من و شرف من در دنيا و آخرت ، و به آن كرامتها كه حق تعالى به بركت تو نسبت به من كرده است مىخواهم كه زوجه و خانه داشته باشم و آمده‌ام به سوى تو خطبه‌كننده ، اميد دارم كه دختر خود فاطمه را به من تزويج نمائى ، آيا به من تزويج مىنمائى او را يا رسول اللّه ؟\r\nام سلمه گفت كه : ديدم روى مبارك رسول خدا صلّى اللّه عليه و آله و سلّم را كه از استماع آن سخنان شكفته و خندان گرديد ، پس از روى تبسّم به آن حضرت گفت : يا على آيا چيزى با خوددارى كه او را به تو تزويج نمايم ؟ حضرت امير المؤمنين عليه السّلام گفت : پدر و مادرم فداى تو باد به خدا سوگند كه بر تو پنهان نيست چيزى از امر من ، شمشيرى دارم و زرهى و شترى كه با آن آب مىكشم ، و چيزى به غير اينها مالك نيستم ، حضرت فرمود كه : امّا شمشير تو را به\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nآن احتياج هست از براى جهاد فى سبيل اللّه و مقاتله مىكنى به آن با دشمنان خدا ، و شتر را آب مىكشى از براى نخلستان خود و اهل خود و اسباب خود را در سفر به آن بار مىكنى ، و ليكن تو را تزويج مىكنم به آن زره و به آن از تو راضيم اى ابو الحسن ، مىخواهى تو را بشارتى بدهم ؟ حضرت امير گفت : بلى يا رسول اللّه پدر و مادرم فداى تو باد بشارت ده مرا ، به درستى كه تو هميشه با بركت و سعادت و ميمنت و فيروزى بوده‌اى در گفتار و كردار ، درود خدا بر تو باد .\r\nحضرت رسول صلّى اللّه عليه و آله و سلّم فرمود كه : بشارت باد تو را اى ابو الحسن ، به درستى كه حق تعالى فاطمه را به تو تزويج كرد در آسمان پيش از آنكه من او را به تو تزويج نمايم در زمين . در همين موضع كه نشسته‌ام پيش از آنكه تو بيائى ملكى بر من نازل گرديد كه روهاى بسيار و بالهاى بىشمار داشت و پيش از او از ملائكه مانند او نديده بودم ، چون فرود آمد گفت : السّلام عليك و رحمة اللّه و بركاته ، بشارت باد تو را اى محمّد به اجتماع اهل تو و پاكيزگى نسل تو ، گفتم : اين چه خبر است كه مىدهى اى ملك ؟ گفت : يا رسول اللّه منم سيطائيل و موكّلم به يكى از قائمه‌هاى عرش الهى ، از پروردگار خود رخصت طلبيدم كه تو را بشارت دهم ، اينك جبرئيل از عقب من مىرسد كه تو را خبر دهد به كرامتهاى خداى تعالى نسبت به تو . هنوز سخن آن ملك تمام نشده بود كه جبرئيل در رسيد و گفت : السّلام عليك و رحمة اللّه و بركاته يا نبيّ اللّه ، پس حرير سفيدى از حريرهاى بهشت به دست من داد و در آن حرير دو سطر از نور نوشته بود ، گفتم : اى حبيب من جبرئيل اين حرير و نوشته‌ها چيست ؟ گفت : يا محمّد چون حق تعالى به علم خود بر احوال خلق مطّلع بود تو را از جميع خلق برگزيد ، پس تو را به رسالت خود فرستاد ، و بعد از تو از ميان جميع خلق برگزيد از براى تو برادرى و وزيرى و مصاحبى و دامادى ، پس دختر تو فاطمه را به او تزويج كرد .\r\nگفتم : اى حبيب من جبرئيل آن مرد كيست ؟ گفت : اى محمّد برادر تو در دنيا و پسر عم تو در نسبت على بن أبي طالب عليه السّلام ، به درستى كه حق تعالى وحى كرد بسوى بهشتها كه زينت يابيد . پس مزيّن گرديدند روضات جنّات ، و بسوى درخت طوبى كه بر دار حلّه‌ها و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nزيورها را و زينت كردند حوريان بهشت ، حق تعالى امر كرد ملائكه را كه مجتمع شوند در آسمان چهارم نزد بيت المعمور ، پس هر ملكى كه در بالاى آسمان چهارم بود فرود آمد ، و هر ملكى كه در زير آسمان چهارم بود بالا رفت ، حق تعالى رضوان خزانه‌دار بهشت را امر كرد كه منبر كرامت را نصب نمايد نزد بيت المعمور ، و آن منبرى است كه حضرت آدم عليه السّلام بر آن خطبه خواند در روزى كه عرض اسماء مىكرد بر ملائكه ، و آن منبرى است از نور ، پس حق تعالى وحى كرد به سوى ملكى از ملائكهء حجب كه او را راحيل مىگويند كه بر آن منبر بالا رود ، و حق تعالى را ستايش كند به محامد او و او را به جلالت و بزرگى ياد كند ، و ثنا گويد حق تعالى را ثنائى كه سزاوار اوست ، در ميان ملائكه خوش‌زبان‌تر و نيكوتر از او نيست . پس به منبر برآمد ، حمد و ستايش حق تعالى كرد به محامدى كه سزاوار عظمت و جلال او بود ، صداى شادى و فرح از جميع ملائكهء آسمانها برآمد ، و جميع اهل سماوات خرسند و شاد شدند .\r\nو به روايتى اين خطبه را خواند : حمد و سپاس خداوندى را سزاست كه اوّل است پيش از اوّليّت پيشينيان ، و باقى است بعد از فناى عالميان . حمد مىكنم او را كه گردانيد ما را ملائكهء روحانيان ، و گردانيد ما را از اقرار كنندگان به پروردگارى خود ، و بر نعمتهائى كه بر ما تمام كرده است از شكر كنندگان ، و ما را محبوب گردانيد از گناهان و مستور گردانيد از عيبها ، و ما را ساكن گردانيد در سماوات ، و نزديك گردانيد به سوى سرادقات ، و از ما زايل گردانيد حرص بر شهوات را ، و حرص و خواهش ما را در تسبيح و تقديس خود قرار داد . آن خداوندى كه رحمت خود را پهن كرده است ، و بخشندهء نعمتهاى خود است ، جليل‌تر است از آنچه به او نسبت مىدهند مشركان در زمين ، و بلندتر است به عظمت و جلال خود از افتراها كه بر او مىبندند ملحدان .\r\nپس بعد از سخنى چند گفت : به درستى كه اختيار كرد خداوند جبّار برگزيدهء گرامى و بندهء پسنديدهء خود را براى كنيز خود كه بهترين زنان است و دختر بهترين پيغمبران و اشرف مرسلان است ، پس پيوند كرد حبل آن پيغمبر را به حبل مردى از اهل او كه مصاحب اوست ، و تصديق كنندهء دعوت اوست ، و مبادرت‌كننده است به سوى دين و ملّت\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nاو ، على كه پيوند يافته است به فاطمهء بتول و دختر رسول .\r\nبه روايت اوّل جبرئيل گفت : پس حق تعالى به من وحى كرد عقد نكاح ايشان را ببندم ، به درستى كه من تزويج كردم كنيز خود فاطمه دختر حبيب خود محمّد را به بندهء خود على بن أبي طالب عليه السّلام پس بستم عقد نكاح را و گواه گرفتم بر آن ملائكهء مقرّبان را ، و گواهى آنها در اين حرير نوشته شده است ، به تحقيق كه امر كرد پروردگار من مرا كه اين نامه را بر تو عرض كنم ، و به مشك آن را مهر كنم ، و به رضوان خزانه‌دار بهشت بسپارم . به درستى كه چون حق تعالى گواه گرفت ملائكه را بر تزويج على به فاطمه ، امر كرد درخت طوبى را كه آنچه بار برداشته است از حلى و حلل فرو ريزد ، و بر ايشان نثار كند ، پس ملائكه و حور العين آن نثارها را ربودند ، به درستى كه حوريان براى يكديگر هديه مىفرستند آن نثار را ، و تفاخر مىكنند به آن تا روز قيامت .\r\nيا محمّد حق تعالى مرا امر كرده است كه امر كنم تو را تزويج كنى در زمين فاطمه را به على ، و بشارت دهى ايشان را كه حق تعالى كرامت خواهد كرد به ايشان دو پسر پاكيزهء نجيب طاهر طيّب خيّر صاحب فضيلت در دنيا و آخرت .\r\nيا ابو الحسن به خدا سوگند كه ملك از نزد من هنوز بالا نرفته بود كه تو دست بر در زدى ، بدان كه من در باب تو جارى خواهم كرد امر پروردگار خود را ، اى ابو الحسن بيرون رو كه من از عقب تو مىآيم به سوى مسجد ، و در حضور مردم فاطمه را به تو تزويج مىنمايم ، و از فضيلت تو ذكر خواهم كرد آنچه باعث روشنى ديدهء تو و ديدهء دوستان تو گردد در دنيا و آخرت .\r\nحضرت امير المؤمنين عليه السّلام فرمود كه : من از خدمت حضرت بيرون آمده به سرعت متوجّه مسجد شدم ، و مرا فرح و شادى رو داده بود كه وصف نمىتوانم كرد .\r\nچون ابو بكر و عمر آن حضرت را براى امتحان فرستاده بودند و انتظار بيرون آمدن آن حضرت را مىكشيدند ، سر راه بر او گرفتند و پرسيدند : چه خبر دارى ؟ حضرت فرمود :\r\nحضرت رسول صلّى اللّه عليه و آله و سلّم دختر خود فاطمه را به من تزويج كرد ، و مرا خبر داد كه حق تعالى در آسمان او را به من تزويج نموده است ، اينك حضرت رسول صلّى اللّه عليه و آله و سلّم مىآيد كه در حضور\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nمردم فاطمه را به من تزويج كند .\r\nچون ايشان اين خبر را شنيدند به ظاهر اظهار خشنودى كردند و به مسجد برگشتند .\r\nحضرت امير عليه السّلام فرمود : ما هنوز به ميان مسجد نرسيده بوديم كه پيغمبر به ما ملحق شد ، و از روى مباركش آثار شادى ظاهر بود ، و بلال را فرمود كه ندا كند مهاجر و انصار را كه جمع شوند . چون جمع شدند بر يك پايهء منبر بالا رفت ، حمد و ثناى حق تعالى ادا كرد و فرمود كه : اى گروه مسلمانان در اين زودى جبرئيل نزد من آمد و خبر داد مرا كه حق تعالى ملائكه را نزد بيت المعمور جمع كرد ، و همه را گواه گرفت بر آنكه تزويج كرد كنيز خود فاطمه دختر رسول را به بندهء خود على بن أبي طالب ، و مرا امر كرد فاطمه را در زمين به او تزويج كنم ، و شما را گواه مىگيرم بر اين . پس نشست و به على فرمود كه : اى ابو الحسن برخيز و خواستگارى كن فاطمه را براى خود ، پس حضرت امير المؤمنين عليه السّلام برخاست و خطبه‌اى در نهايت فصاحت و بلاغت ادا كرد .\r\nبعضى از آن خطبه اين است : حمد مىكنم خدا را براى شكر نعمتها و احسانهاى او ، و گواهى مىدهم به وحدانيّت خدا شهادتى كه موجب رضاى او گردد ، و صلوات مىفرستم بر محمّد و آل او صلواتى كه موجب مزيد منزلت او شود ، بدانيد كه نكاح از جمله چيزهائى است كه حق تعالى امر كرده است به آن و پسنديده است آن را ، و اين مجلس و مجمع ما به قضا و قدر حق تعالى مرتّب گرديده است ، به تحقيق كه تزويج كرد به من رسول خدا صلّى اللّه عليه و آله و سلّم دختر خود فاطمه را ، و مهر او را اين زره من گردانيد - به روايتى ديگر : پانصد درهم گردانيد - و من راضى شدم به اين ، پس از او بپرسيد و گواه شويد .\r\nپس مسلمانان از حضرت پرسيدند كه : آيا تزويج كردى فاطمه را به او يا رسول اللّه ؟\r\nحضرت فرمود : بلى ، مسلمانان گفتند كه : خدا بركت دهد براى ايشان و شمل ايشان را جمع كند ، حضرت رسول صلّى اللّه عليه و آله و سلّم به خانهء ازواج خود برگشت « 1 »  .\r\nشيخ طوسى به سند معتبر از حضرت صادق عليه السّلام روايت كرده است كه چون\r\n\r\n","description":"","footnote":" ( 1 ) كشف الغمّه 1 / 363 . ","page_name":" 208 ","page_number":208},
  {"content":"\r\n\r\nرسول خدا صلّى اللّه عليه و آله و سلّم فاطمه را به على تزويج كرد ، به نزد فاطمه مىآمد او مىگريست ، پرسيد كه : سبب گريهء تو چيست ؟ به خدا سوگند كه اگر در ميان اهل بيت من از او بهتر كسى مىبود هرآينه تو را به او تزويج مىكردم ، و من تو را به او تزويج نكردم و ليكن حق تعالى تو را به او تزويج كرد ، و خمس را مهر تو گردانيد مادام كه آسمان و زمين باقى است .\r\nحضرت امير المؤمنين عليه السّلام فرمود كه : حضرت رسول صلّى اللّه عليه و آله و سلّم مرا فرمود كه : يا على برخيز و زره را به فروش ، پس برخاستم و قيمت آن را گرفتم ، به خدمت آن حضرت آوردم ، زرها را در دامن آن حضرت ريختم ، آن حضرت از من نپرسيد كه چند است من نيز نگفتم ، پس يك كف از آن زر گرفت بلال را طلبيد به او داد و گفت : از براى فاطمه بوى خوشى بگير ، پس دو كف از آن دراهم برگرفت و به أبو بكر داد فرمود كه : برو به بازار و از براى فاطمه بگير آنچه او را در كار است از جامه و اثاث البيت ، عمّار بن ياسر و جمعى از صحابه را از پى او فرستاد ، همگى به بازار در آمدند . پس هر يك از ايشان چيزى را كه اختيار مىكردند ، به أبو بكر مىنمودند و به مصلحت او مىخريدند .\r\nپس پيراهنى خريدند به هفت درهم ، و مقنعه‌اى به چهار درهم ، و قطيفه‌اى سياه خيبرى ، و كرسى كه ميانش را از ليف خرما بافته بودند ، و دو نهالى گرفتند از جامه‌هاى مصرى كه ميان يكى را از ليف خرما پر كرده بودند و ديگر پر از پشم ، و چهار بالش گرفتند از پوست طائف كه ميانش را از علف اذخر پر كرده بودند ، و پرده‌اى از پشم ، و حصير هجرى ، و دست آسيائى ، و باديهء مصرى ، و ظرفى براى آب خوردن از پوست ، كاسهء چوبى براى شير ، و مشكى از براى آب ، و مطهره‌اى به قير اندوده ، و سبوى سبزى ، و كوزه‌ها از سفال .\r\nچون همهء اسباب را خريدند ، بعضى را أبو بكر برداشت و هر يك از صحابه بعضى را برداشتند به خدمت حضرت رسول صلّى اللّه عليه و آله و سلّم آوردند ، حضرت هر يك از آنها را به دست مىگرفت و ملاحظه مىنمود و مىفرمود : خداوندا مبارك گردان اين را بر اهل بيت من . و به روايت ديگر : آب از ديدهء مباركش ريخت ، و سر به جانب آسمان بلند كرد و فرمود :\r\nخداوندا بركت ده براى گروهى كه بيشتر ظرفهاى ايشان سفال است .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nحضرت امير المؤمنين عليه السّلام فرمود : بعد از اين يك ماه ماندم كه با حضرت رسول صلّى اللّه عليه و آله و سلّم نماز در مسجد مىگزاردم و به خانه برمىگشتم ، و از امر فاطمه عليها السّلام چيزى مذكور نمىساختم ، پس زنان حضرت رسول صلّى اللّه عليه و آله و سلّم به من گفتند كه : آيا نمىخواهى كه ما در باب مزاوجت تو با حضرت رسول صلّى اللّه عليه و آله و سلّم سخنى بگوئيم ؟ گفتم : بگوئيد ، پس ايشان رفتند به خدمت حضرت رسول صلّى اللّه عليه و آله و سلّم ، ام ايمن گفت : يا رسول اللّه اگر خديجه مىبود هرآينه ديدهء او روشن مىشد به زفاف فاطمه عليها السّلام ، به درستى كه على زوجهء خود را مىخواهد ، پس روشن گردان ديدهء فاطمه را به شوهرش ، و جمع كن ميانهء اين دو بزرگوار ، و ديدهء ما را روشن گردان به اين امر . حضرت رسول صلّى اللّه عليه و آله و سلّم فرمود كه : على چرا زوجهء خود را از من نمىطلبد ؟ من منتظر طلب اويم . حضرت امير المؤمنين عليه السّلام فرمود كه : گفتم : يا رسول اللّه حيا مانع من شد ، پس روى كرد به جانب زنان فرمود كه : كيست از زنان من در اينجا ؟ ام سلمه گفت : من حاضرم و زينب و فلان و فلان حاضرند ، حضرت فرمود كه : مهيّا كنيد براى دختر و پسر عم من حجره‌اى از حجره‌هاى من ، ام سلمه گفت كه : كدام حجره يا رسول اللّه ؟ حضرت فرمود كه : حجرهء خود را مهيّا كن ، و زنان خود را امر فرمود كه فاطمه را زينت كنند ، و آنچه او را در كار است به عمل آورند .\r\nام سلمه گفت : از فاطمه پرسيدم آيا نزد تو بوى خوشى هست كه از براى خود ذخيره كرده باشى ؟ گفت : بلى ، پس شيشه‌اى آورد و از آن شيشه قدرى در كف من ريخت ، من بوى خوشى استشمام كردم كه هرگز چنين بوى خوشى استشمام نكرده بودم . پس از فاطمه پرسيدم : اين بوى خوش از كجاست ؟ گفت : دحيهء كلبى به خدمت پدرم رسول خدا صلّى اللّه عليه و آله و سلّم مىآمد ، پدرم مىفرمود : اى فاطمه بياور بالشى و از براى عم خود بينداز ، من از براى او بالش مىانداختم و دحيه بر روى او مىنشست ، چون برمىخواست از ميان جامه‌هاى او چيزى مىريخت ، حضرت مرا امر مىكرد كه آنها را جمع كنم . پس حضرت امير المؤمنين عليه السّلام از حضرت رسول صلّى اللّه عليه و آله و سلّم پرسيد از سبب آن ، حضرت فرمود كه : او جبرئيل بود كه به صورت دحيه مىآمد ، و اين عنبرى است كه از ميان بالهاى جبرئيل مىريخت .\r\nبه روايتى ديگر : فاطمه گلابى نيز آورد كه هرگز گلابى به آن عطر نديده بودند ، ام سلمه\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nپرسيد : اين گلاب را از كجا آوردى ؟ حضرت فاطمه گفت : چون حضرت رسول صلّى اللّه عليه و آله و سلّم نزد من قيلوله مىكرد ، عرق آن حضرت را مىگرفتم و در اين شيشه مىكردم ، اين گلاب از عرق آن حضرت است .\r\nپس حضرت امير المؤمنين عليه السّلام فرمود كه : حضرت رسالت صلّى اللّه عليه و آله و سلّم مرا گفت : يا على بساز از براى اهل خود طعام نيكوئى ، و فرمود كه : گوشت و نان را ما مىآوريم ، و خرما و روغن را تو بياور . پس خرما و روغن را گرفتم و آوردم ، حضرت رسول صلّى اللّه عليه و آله و سلّم جامه را از دستهاى مبارك خود بالا كرد و به دست با بركت خود خرما را در ميان روغن مىشكست و چنگال مىساخت ، و از براى ما گوسفند فربهى فرستاد ، و نان بسيارى از براى ما مهيّا كرد .\r\nچون طعامها مهيّا شد فرمود كه : يا على برو هر كه را مىخواهى طلب كن .\r\nچون به مسجد در آمدم ، مسجد را از صحابه مملو يافتم ، و حيا مانع شد مرا كه بعضى را بطلبم و بعضى را بگذارم ، پس بر بلندى برآمدم و ندا كردم كه : بيائيد بسوى وليمهء حضرت فاطمه . پس جميع اهل مسجد برخاستند و متوجّهء خانه شدند ، و من شرم كردم از بسيارى مردم و كمى طعام . چون حضرت رسول صلّى اللّه عليه و آله و سلّم آن حالت را مشاهده كرد ، فرمود كه : من دعا خواهم كرد كه حق تعالى اين طعام را بركت بدهد ، پس حضرت امير المؤمنين عليه السّلام فرمود كه : از بركت دعاى آن حضرت همهء صحابه از آن طعام خوردند و از آب آشاميدند ، و از براى ما دعا به بركت كردند و سير برگشتند ، ايشان زياده از چهار هزار كس بودند ، و از آن طعام هيچ كم نشد .\r\nپس حضرت رسالت فرمود كه : كاسه‌ها بياوريد ، چون آوردند كاسه‌ها را پر كرده به خانهء زنان خود فرستاد ، پس كاسه طلبيد پر از طعام كرد و فرمود : اين از فاطمه و شوهر اوست .\r\nچون آفتاب غروب كرد ، حضرت رسالت صلّى اللّه عليه و آله و سلّم ام سلمه را گفت : بياور فاطمه را ، پس ام سلمه فاطمه را آورد و دامان خود را بر زمين مىكشيد ، و عرق حيا از آن حضرت مىچكيد ، و از غايت شرم به سر در آمد . حضرت رسول صلّى اللّه عليه و آله و سلّم فرمود كه : حق تعالى تو را از لغزش نگاه دارد در دنيا و آخرت .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nچون در پيش روى حضرت ايستاد ، حضرت نقاب را از روى منوّرش برداشت تا آنكه على بن أبي طالب خورشيد جمالش را مشاهده كرد ، پس دست فاطمه را گرفت به دست على داد و فرمود : خدا مبارك گرداند مواصلت دختر رسول خدا را با تو ، يا على نيكو زوجه‌اى است فاطمه ، و يا فاطمه نيكو شوهرى است على ، برويد به سوى منزل خود ، و كارى مكنيد تا من به سوى شما بيايم .\r\nحضرت امير المؤمنين عليه السّلام فرمود : فاطمه را گرفتم به خانه بردم ، و فاطمه را در يك جانب صفّه نشانيدم و خود در يك جانب ديگر نشستم ، هر يك از شرمندگى سر به زير افكنده بوديم . پس آن حضرت تشريف آورد و فرمود : كيست در اينجا ؟ گفتم : داخل شو يا رسول اللّه مرحبا به تو اى زيارت‌كننده و اى داخل شونده ، پس حضرت داخل شد و فاطمه را در پهلوى خود نشانيد و فرمود : اى فاطمه آبى بياور .\r\nفاطمه برخاست كاسه را پر از آب كرد به نزد آن حضرت آورد ، پس حضرت جرعه‌اى از آن آب در دهان مبارك خود كرد و مضمضه فرمود و باز در آن ظرف ريخت ، پس قدرى از آن آب بر سر فاطمه ريخت و فرمود : رو به جانب من كن ، و قدرى از آن آب در ميان پستانهايش پاشيد ، پس فرمود : پشت خود را به جانب من كن ، و قدرى از آن آب در ميان دو كتف آن حضرت پاشيد ، پس فرمود كه : خداوندا اين دختر من است و محبوبترين خلق است به سوى من ، خداوندا اين برادر من است و محبوبترين خلق است نزد من ، خداوندا او را ولىّ خود گردان و اطاعت‌كننده و فرمان‌بردار خود گردان ، و اهل او را براى او مبارك گردان ، پس فرمود : اى على نزديك شو به اهل خود خدا بركت دهد براى تو ، و رحمت خدا و بركات خدا بر شما باد اى اهل بيت ، به درستى كه خدا مستحق حمد است و بزرگوار است « 1 »  .\r\nدر روايت معتبر ديگر : امير المؤمنين عليه السّلام فرمود كه : در شب زفاف حضرت رسالت صلّى اللّه عليه و آله و سلّم به نزد من آمد و دست مرا گرفت فرمود : برخيز به نام خدا و بگو : مىروم با\r\n\r\n","description":"","footnote":" ( 1 ) امالى شيخ طوسى 40 . ","page_name":" 212 ","page_number":212},
  {"content":"\r\n\r\nبركت خدا ، آنچه خدا خواهد واقع مىشود ، و قوّتى نيست در امور مگر به خدا ، توكّل كردم بر خدا . پس مرا آورد به نزد فاطمه نشانيد و گفت : خدايا اين هر دو احب خلقند بسوى من ، پس تو دوست دار ايشان را و بركت ده در فرزندان ايشان ، و از جانب خود حافظى بر ايشان مقرّر كن ، و پناه مىدهم ايشان را به تو و ذريّت ايشان را از شرّ شيطان رجيم « 1 »  .\r\nدر كتب معتبرهء خاصّه و عامّه از حضرت امير المؤمنين عليه السّلام روايت كرده‌اند كه : چون حضرت رسول صلّى اللّه عليه و آله و سلّم در مجمع صحابه ، حضرت فاطمه عليها السّلام را به من تزويج نمود ، و بعد از آن يك ماه صبر كردم و از امر فاطمه چيزى در خدمت حضرت رسالت صلّى اللّه عليه و آله و سلّم ذكر نكردم از شرم آن حضرت ، و ليكن هرگاه با آن حضرت به خلوت مىنشستم مىفرمود : اى ابو الحسن چه نيكو است زوجهء تو ، شاد باش اى ابو الحسن كه تزويج كردم به تو بهترين زنان عالميان را .\r\nچون يك ماه گذشت ، به نزد من آمد برادرم عقيل بن أبي طالب - به روايت ديگر جعفر و عقيل - و گفت : اى برادر به هيچ چيز آن قدر شاد نشدم مانند شادى كه مرا به هم رسيد از تزويج تو با فاطمه دختر محمّد ، اى برادر چرا از آن حضرت سؤال نمىكنى كه فاطمه را به تو عطا كند و ديدهء ما روشن گردد به زفاف شما ؟ على عليه السّلام فرمود : به خدا سوگند كه من نيز مىخواهم و ليكن حيا مانع است كه اين معنى را در خدمت رسول خدا اظهار كنم .\r\nپس عقيل مرا سوگند داد برداشت و با خود برد ، در اثناى راه‌ام ايمن را ملاقات كرديم ، ام ايمن گفت : بگذاريد كه در اين باب من با حضرت سخن بگويم كه سخن زنان در اين باب انفع است ، پس ام ايمن برگشت به نزد ام سلمه و با او در اين باب مصلحت كرد ، و ام سلمه ساير زنان حضرت را طلبيد و همه رفتند به خدمت حضرت رسول صلّى اللّه عليه و آله و سلّم در وقتى كه آن حضرت در حجرهء عايشه بود ، و به خدمت آن حضرت عرض كردند كه : براى امرى جمع شده‌ايم كه اگر خديجه در حيات مىبود هرآينه ديده‌اش به آن روشن مىگرديد .\r\n\r\n","description":"","footnote":" ( 1 ) امالى شيخ طوسى 40 . ","page_name":" 213 ","page_number":213},
  {"content":"\r\n\r\nام سلمه گفت : چون نام خديجه را بردم ، رسول خدا گريان شد و فرمود : مثل خديجه كجاست ؟ مرا تصديق كرد وقتى كه همهء مردم مرا تكذيب كردند ، و مرا يارى كرد بر دين خدا و معاونت كرد مرا به مال خود ، حق تعالى مرا امر كرد كه بشارت دهم خديجه را كه حق تعالى خانه‌اى در بهشت از قصبات زمرّد بنا كرده است كه در آن خانه تعب و مشقّت نمىباشد .\r\nام سلمه گفت : ما گفتيم : پدران و مادران ما فداى تو باد يا رسول اللّه ، هر چه در فضائل خديجه بيان كنى همه حق است ، و او به رحمت پروردگار خود و اصل گرديده و به كرامتهاى حق تعالى رسيده ، خدا گوارا گردانيد بر او نعمتهاى خود را و به رحمت خود ميان ما و او در بهشت جمعيّت دهد ، اينك برادر تو در دنيا و پسر عم تو در نسب على بن أبي طالب مىخواهد كه زوجهء او فاطمه را به او تسليم نمائى .\r\nرسول خدا فرمود : اى ام سلمه على چرا خود از من سؤال نكرد ؟ ام سلمه گفت : حيا مانع است او را يا رسول اللّه ، ام ايمن گفت : حضرت رسول صلّى اللّه عليه و آله و سلّم با من گفت : برو و على را حاضر ساز ، پس حضرت امير عليه السّلام فرمود : چون ام ايمن مرا طلبيد به خدمت حضرت رفتم ، زنان رسول خدا برخاستند و من در خدمت آن حضرت نشستم ، از شرم سر به زير افكندم ، پس رسول خدا فرمود : مىخواهى زوجهء تو را به تو تسليم نمايم ؟ پس من از شرم سر به زير افكندم و گفتم : بلى فداى تو شود پدر و مادرم ، رسول خدا فرمود : امشب يا فردا شب ان شاء اللّه فاطمه را به تو تسليم مىكنم .\r\nپس من از خدمت آن حضرت شاد بيرون آمدم ، و رسول خدا زنان خود را طلبيد امر فرمود كه فاطمه را زينت كنند و او را خوشبو گردانند و حجره‌اى براى او فرش كنند و از قيمت زره كه به‌ام سلمه سپرده بود ده درهم گرفت و به من داد فرمود : يا على خرما و روغن و كشك بخر ، پس خريدم و به خدمت حضرت آورده و حضرت دست مبارك خود را بر زده سفره‌اى از پوست طلبيد و به دست مبارك خود خرما و روغن را با كشك ممزوج مىكرد تا آنكه چنگالى ساخت ، پس فرمود : يا على هر كه را مىخواهى بطلب .\r\nپس به سوى مسجد آمدم در وقتى كه اصحاب آن حضرت همه در مسجد بودند گفتم\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nكه : حضرت رسول شما را طلبيده است بيائيد ، پس همه برخاستند و متوجّه خانهء آن حضرت شدند ، من برگشتم خدمت آن حضرت و گفتم : جماعت بسيارى آمدند ، پس حضرت دستمالى بر روى سفره افكند و فرمود : ده كس ده كس بياور طعام بخورند و بيرون روند ، ايشان به اين نحو مىآمدند و مىخوردند و بيرون مىرفتند و از طعام هيچ كم نمىشد ، تا آنكه هفتصد مرد و زن از آن طعام تناول كردند به بركت آن حضرت .\r\nو به روايت ديگر : نداى حضرت امير عليه السّلام به اعجاز آن حضرت رسيد به جميع اهل مدينه و اطراف آن ، و از نخلستانها و زراعتهاى خود متوجّه خانهء آن حضرت شدند ، و براى ايشان نطعها در مسجد افكندند ، همه از آن طعام خوردند و سير شدند ، و عدد ايشان بيش از چهار هزار كس بود ، تا سه روز مىآمدند و از آن طعام مىخوردند و چيزى كم نمىشد .\r\nام سلمه گفت كه : پس حضرت رسول صلّى اللّه عليه و آله و سلّم على و فاطمه را طلبيد ، على را به دست راست خود گرفت و فاطمه را به دست چپ و هر دو را به سينهء خود چسبانيد ، و ميان دو ديدهء آن نور ديدهء خود را بوسيد و او را به على تسليم كرد و گفت : يا على نيكو زنى است زن تو ، پس رو به فاطمه كرد و فرمود : نيكو شوهرى است شوهر تو ، پس برخاست و ايشان را با خود برد تا آنكه داخل خانه‌اى كرد كه از براى ايشان مهيّا كرده بودند ، و از خانه بيرون آمد و دو پيكر در را گرفت به دستهاى مبارك خود و فرمود : خدا شما را مطهّر گرداند و نسل شما را پاك و پاكيزه گرداند ، من يارم با هر كه با شما يار است و جنگم با هر كه با شما در جنگ است ، شما را به خدا مىسپارم و خدا را خليفهء خود بر شما مىگردانم .\r\nو به روايت ديگر فرمود كه : مرحبا به دو درياى علم كه با يكديگر ملاقات كردند ، مرحبا به دو نجم آسمان سعادت و شرف كه با يكديگر مقترن گرديدند ، حضرت امير فرمود : سه روز حضرت رسول به نزد ما نيامد ، چون صبح روز چهارم شد خواست كه به نزد ما بيايد ، اسماء بنت عميس را ديد كه در بيرون حجرهء ما ايستاده است به او فرمود كه :\r\nبراى چه اينجا ايستاده‌اى و مرد بيگانه در اين حجره هست ؟ اسماء گفت : پدر و مادرم فداى تو باد ، عروس را كه به خانهء شوهر مىبرند ناچار است از زنى كه نزد او باشد و به خدمات او قيام نمايد ، من از براى خدمت آن حضرت ايستاده‌ام ، حضرت فرمود : اى\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nاسماء حق تعالى حوايج دنيا و آخرت تو را برآورد .\r\nحضرت امير فرمود كه : آن بامداد بسيار سرد بود ، من و فاطمه در زير عبا خوابيده بوديم ، چون سخن حضرت را شنيديم خواستيم كه برخيزيم ، حضرت ما را سوگند داد كه به حق من بر شما كه از جاى خود حركت مكنيد تا من برگردم بسوى شما ، پس بر حال خود مانديم تا حضرت بر بالين ما آمد و نزديك سر ما نشست و پاهاى خود را در ميان ما داخل كرد .\r\nپس من پاى راستش را گرفتم و به سينهء خود چسبانيدم ، فاطمه پاى چپش را گرفت و به سينهء خود چسبانيد ، و پاهاى مباركش را گرم كرديم . چون پاهاى مباركش گرم شد فرمود : يا على كوزهء آبى بياور ، چون كوزه را آوردم سه مرتبه آب دهان مبارك در آن انداخت و آيه‌اى چند از قرآن بر آن خواند و فرمود : يا على از اين آب بخور و اندكى در ته كوزه بگذار . چون آشاميدم باقى را در سر و سينهء من ريخت و فرمود كه : حق تعالى هر بدى را از تو دور گرداند يا ابو الحسن و پاك گرداند تو را از گناهان و عيبها پاك گردانيدنى ، و فرمود : آبى تازه بياور ، چون آوردم باز سه مرتبه آب دهان مبارك خود را در آن ريخت و آيات قرآن بر آن خواند و به فاطمه عليها السّلام داد و فرمود : بياشام و اندكى در تهش بگذار ، پس باقيماندهء آب را بر سر و سينه‌اش ريخت و فرمود : خدا هر بدى را از تو دور گرداند و پاك گرداند تو را از گناهان و عيبها پاك گردانيدنى ، و مرا از خانه بيرون كرد و با فاطمه خلوت كرد ، از او پرسيد كه : چه حال دارى اى دختر ؟ و شوهر خود را چگونه يافتى ؟ فاطمه گفت : اى پدر نيكو شوهرى است و ليكن زنان قريش به نزد من آمدند و گفتند : حضرت رسول صلّى اللّه عليه و آله و سلّم تو را تزويج كرده است به مردى كه پريشان است و مالى ندارد ، حضرت فرمود : اى دختر پدر تو و شوهر تو پريشان نيستند ، به تحقيق كه عرض كردند بر من خزينه‌هاى زمين را و من نخواستم ، و اختيار ثواب آخرت كردم ، اى دختر اگر بدانى آنچه پدر تو مىداند هرآينه دنيا را در نظر تو قدرى نخواهد بود ، به خدا سوگند اى دختر كه در خير خواهى تو تقصير نكردم و تو را به كسى تزويج كرده‌ام كه اسلامش از همه كس پيشتر است و علمش از همه بيشتر است و حلمش از همه بزرگتر است ، اى دختر حق تعالى از\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nميان جميع اهل زمين دو كس را اختيار كرده است يكى را پدر تو گردانيده است و ديگرى را شوهر تو ، اى دختر نيكو شوهرى است شوهر تو ، در هيچ امرى مخالفت او را روا مدار .\r\nپس حضرت صدا زد مرا طلبيد ، گفتم : لبّيك يا رسول اللّه ، پس فرمود : داخل خانهء خود شو و مهربانى كن با زوجهء خود ، به درستى كه فاطمه پارهء تن من است ، هر چه او را به درد آورد مرا به درد مىآورد ، و هر چه او را شاد گرداند مرا شاد مىگرداند ، شما را به خدا مىسپارم و خدا را خليفهء خود مىگردانم بر شما .\r\nپس امير المؤمنين عليه السّلام فرمود : به خدا سوگند كه تا فاطمه از دنيا رفت هرگز او را به غضب نياوردم ، و هرگز امرى كه بر طبع او گران بود بجا نياوردم ، و هرگز او مرا به غضب نياورد و در هيچ امرى نافرمانى من نكرد ، و هرگاه كه به او نظر مىكردم جميع غمها و المها از سينهء من بيرون مىرفت .\r\nامير المؤمنين عليه السّلام فرمود : چون حضرت رسول صلّى اللّه عليه و آله و سلّم برخاست كه بيرون رود ، فاطمه گفت : اى پدر من طاقت خدمت خانه ندارم ، خادمى براى من بگير كه مرا خدمت كند و مرا يارى كند در امور خانه ، فرمود : اى فاطمه نمىخواهى چيزى كه از خادم بهتر باشد ؟\r\nامير المؤمنين عليه السّلام گفت : بگو بلى ، فاطمه گفت : اى پدر مىخواهم آنچه بهتر است از خادم ، حضرت فرمود : هر روز سى و سه مرتبه سبحان اللّه و سى و سه مرتبه الحمد للّه و سى و چهار مرتبه اللّه اكبر بگو ، كه اين صد تسبيح است در زبان و هزار ثواب دارد در ميزان . اى فاطمه اگر اين تسبيح را در صبح هر روز گوئى ، حق تعالى كفايت مىكند امور دنيا و آخرت تو را « 1 »  .\r\nابن بابويه به سند معتبر از ابن عبّاس روايت كرده است كه حضرت رسالت صلّى اللّه عليه و آله و سلّم فرمود كه : حق تعالى ميانهء من و على برادرى انداخت و در بالاى هفت آسمان دختر مرا به او تزويج كرد ، و گواه گرفت بر تزويج او ملائكهء مقرّبان را ، و او را وصى و خليفهء من گردانيد ، پس على از من است و من از اويم ، و دوست او دوست من است و دشمن او دشمن من\r\n\r\n","description":"","footnote":" ( 1 ) كشف الغمّه 1 / 369 . ","page_name":" 217 ","page_number":217},
  {"content":"\r\n\r\nاست ، به درستى كه ملائكه تقرّب مىجويند بسوى حق تعالى به محبّت او « 1 »  .\r\nو ايضاً به سند معتبر از حضرت صادق عليه السّلام روايت كرده است كه روزى ام ايمن به خدمت حضرت رسالت صلّى اللّه عليه و آله و سلّم آمد و در ميان چادر خود چيزى داشت ، حضرت به او فرمود : با خود چه دارى ؟ ام ايمن گفت : به عروسى فلان زن رفته بودم و بر او نثارى كردند ، اين از نثار اوست ، پس ام ايمن گريست و گفت : يا رسول اللّه فاطمه را تزويج كردى و بر او چيزى نثار نشد ، حضرت فرمود : اى ام ايمن چرا دروغ مىگوئى ، به درستى كه حق تعالى چون تزويج كرد فاطمه را به على ، امر كرد درختان بهشت را كه نثار كنند بر اهل بهشت از زيورهاى خود و حلّه‌ها و ياقوت و مرواريد و زمرّد و حرير خود ، و برداشتند از آنها آنچه نتوانند وصف كرد ، حق تعالى درخت طوبى را به مهر فاطمه داد و آن را در خانهء على عليه السّلام قرار داد « 2 »  .\r\nعلى بن ابراهيم به سند معتبر روايت كرده است : هر كه خواستگارى فاطمه عليها السّلام را نزد حضرت رسالت صلّى اللّه عليه و آله و سلّم مىكرد ، حضرت رو از او برمىگردانيد و اظهار كراهت مىنمود ، چون خواست كه او را به امير المؤمنين عليه السّلام تزويج كند ، پنهان به فاطمه عليها السّلام اظهار نمود ، آن حضرت در جواب گفت : اختيار من با تو است و ليكن زنان قريش در حق على مىگويند :\r\nاو مردى است شكم بزرگ ، و دستهاى بلند دارد ، و بندهاى استخوانش گنده است ، و پيش سرش مو ندارد ، و چشمهاى بزرگ دارد ، پيوسته دندانهايش به خنده گشاده است ، و مالى ندارد . فرمود : اى فاطمه مگر نمىدانى كه حق تعالى مشرف شد بر دنيا و مرا اختيار كرد بر جميع مردان عالم ، پس بار ديگر مشرّف شد بر دنيا و اختيار كرد على را بر مردان عالميان ، پس مطّلع شد بر دنيا و تو را اختيار كرد بر زنان عالميان .\r\nاى فاطمه ! در شبى كه مرا به آسمان بردند ، ديدم بر صخرهء بيت المقدس نوشته بود : لا إله الّا اللّه محمّد رسول اللّه ، أيّدته بوزيره و نصرته بوزيره . يعنى : محمّد را تقويت كردم به وزير او و يارى كردم او را به وزير او ، پس از جبرئيل پرسيدم : كيست وزير من ؟ گفت :\r\n\r\n","description":"","footnote":" ( 1 ) امالى شيخ صدوق 108 .  ( 2 ) امالى شيخ صدوق 237 . ","page_name":" 218 ","page_number":218},
  {"content":"\r\n\r\nعلى بن أبي طالب عليه السّلام .\r\nچون به سدرة المنتهى رسيدم باز اين را بر آن نوشته ديدم ، چون به عرش رسيدم مثل اين را بر قوائم عرش نوشته ديدم ، چون داخل بهشت شدم درخت طوبى را در خانهء على ديدم و در بهشت هيچ قصرى و منزلى نيست مگر آنكه از آن درخت شاخه‌اى هست ، و بالاى آن درخت سبدهاست از حلّه‌هاى سندس و استبرق بهشت ، و براى هر بندهء مؤمنى هزار هزار سبد هست ، در هر سبدى صد هزار حلّه هست ، و هيچ حلّه‌اى از آنها به حلّهء ديگر شبيه نيست ، و هر يك به رنگى است ، و جامه‌هاى اهل بهشت از آن است ، و در ميان آن درخت نورى است كشيده ، و عرض بهشت مانند عرض آسمانها و زمين است ، و مهيّا شده است براى مؤمنين به خدا و رسول .\r\nاگر سواره در سايهء آن درخت صد هزار سال بتازد ، از سايهء آن به در نمىرود ، و اين است تفسير قول حق تعالى  وَ ظِل مَمْدُودٍ  « 1 »  و پائين آن درخت ميوه‌ها و طعامهاى اهل بهشت است كه آويخته است در ميان خانه‌هاى ايشان ، و در هر شاخه‌اى از آن صد نوع ميوه است از آن ميوه‌ها كه شبيه آن را در دنيا ديده‌ايد و از آنها كه نديده‌ايد ، و از آنچه شنيده‌ايد شبيه آن را و از آنچه نشنيده‌ايد ؛ و هر ميوه كه چيده مىشود از آن درخت ، در همان ساعت مثل آن به جاى او مىرويد ، چنانچه حق تعالى فرموده است كه  لا مَقْطُوعَةٍ وَ لا مَمْنُوعَةٍ  « 2 »  و در بيخ آن درخت نهرى جارى مىشود كه از آن نهر منشعب مىشود چهار نهر ، كه حق تعالى فرموده است : اوّل نهرها آبى كه هرگز متغيّر نمىشود ، دوّم نهرها شيرى كه مزه‌اش متغيّر نمىگردد ، سوّم نهرها شرابى كه لذّت بخشنده است آشامندگان را ، چهارم نهرها از عسل صاف كرده .\r\nاى فاطمه ! حق تعالى به من عطا كرده است در حق على هفت خصلت : او اوّل كسى است كه با من از قبر بيرون مىآيد ، و اوّل كسى است كه با من بر صراط مىايستد و خطاب مىكند به آتش جهنّم كه : اين را بگير و آن را بگذار ، و اوّل كسى است كه با من جامه\r\n\r\n","description":"","footnote":" ( 1 ) سورهء واقعه / آيهء 30 .  ( 2 ) سورهء واقعه / آيهء 33 . ","page_name":" 219 ","page_number":219},
  {"content":"\r\n\r\nمىپوشد ، و اوّل كسى است كه با من در جانب راست عرش مىايستد ، و اوّل كسى است كه با من در بهشت را مىكوبد ، و اوّل كسى است كه با من در درجات علّيّين ساكن مىگردد ، و اوّل كسى است كه با من مىنوشد از شراب سر به مهر بهشت ، و در اين بايد كه رغبت كنند رغبت كنندگان .\r\nاى فاطمه ! اينهاست كه حق تعالى به على كرامت كرده است در آخرت و مهيّا گردانيده است براى او در بهشت ، اگر در دنيا مالى ندارد در آخرت اين عظمت و جلالت دارد . امّا آنكه گفتى كه شكم او بزرگ است ، حق تعالى او را مملوّ از علم گردانيده است و او را از ميان امّت من به علم من مخصوص ساخته است ؛ و امّا آنكه گفتى پيش سرش مو ندارد و ديده‌هايش گشاده است ، به درستى كه حق تعالى او را به صفت حضرت آدم آفريده است ؛ و امّا بلندى دستهاى او ، پس حق تعالى براى آن دستهاى او را بلند گردانيده است كه دشمنان خدا و دشمنان مرا به آن به قتل رساند ، و حق تعالى به بركت او دين مرا غالب خواهد گردانيد بر همهء دينها هر چند نخواهند مشركان ، و به او حق تعالى فتحها كرامت خواهد كرد ، و مقاتله خواهد نمود با مشركان و كافران بر تنزيل قرآن ، و با منافقان و بغى كنندگان و بيعت‌شكنندگان و از دين به در روندگان بر تأويل قرآن ، و حق تعالى از پشت او بيرون خواهد آورد دو سيّد جوانان اهل بهشت را ، و به آنها عرش خود را زينت خواهد داد در قيامت .\r\nاى فاطمه ! حق تعالى پيغمبرى نفرستاد مگر آنكه فرزندان او را از صلب او قرار داد ، و ذريّت مرا از صلب على بيرون خواهد آورد ، اگر على نمىبود ذريّت من در زمين نمىماند .\r\nپس فاطمه فرمود : بر او اختيار نمىكنم احدى از اهل زمين را ، پس حق تعالى فاطمه را به على تزويج نمود « 1 »  .\r\nابن بابويه و ديگران به سندهاى معتبر از حضرت امام زين العابدين و امام جعفر صادق و حضرت امام رضا عليهم السّلام روايت كرده‌اند كه : حضرت امير المؤمنين عليه السّلام فرمود كه : من\r\n\r\n","description":"","footnote":" ( 1 ) تفسير قمى 2 / 336 . ","page_name":" 220 ","page_number":220},
  {"content":"\r\n\r\nتزويج حضرت فاطمه را در خاطر داشتم شب و روز ، در اين خيال بودم و جرأت نمىكردم كه به خدمت حضرت رسالت صلّى اللّه عليه و آله و سلّم عرض نمايم ، تا آنكه روزى به خدمت آن حضرت رفتم ، فرمود كه : يا على آيا مىخواهى تو را كدخدا كنم ، گفتم : رسول خدا مصلحت را بهتر مىداند ، و آن حضرت مىخواست كه يكى از زنان قريش را به من تزويج نمايد ، من مىترسيدم كه فاطمه از دست من بيرون رود ، روزى بىخبر نشسته بودم ، ناگاه فرستادهء حضرت رسول صلّى اللّه عليه و آله و سلّم به نزد من آمد و گفت : اجابت كن حضرت را كه تو را مىطلبد و به زودى بيا ، هرگز آن حضرت را به آن فرح و شادى نديده بودم .\r\nحضرت فرمود : بشتاب رفتم به خدمت آن حضرت و او را در حجرهء ام سلمه يافتم .\r\nچون نظر مباركش بر من افتاد ، اثر سرور و شادى از جبين مباركش ظاهر شد و شكفته گرديد و خندان شد به حدّى كه نور دندانهاى منوّرش ساطع شد ، پس فرمود : يا على حق تعالى كفايت كرد براى من آنچه را من اهتمام به آن داشتم از تزويج تو ، گفتم : چگونه است يا رسول اللّه ؟ فرمود : جبرئيل به نزد من آمد ، از سنبل و قرنفل بهشت با خود آورد ، پس من گرفتم آنها را و بوئيدم و گفتم : سبب آوردن اين سنبل و قرنفل چيست ؟\r\nجبرئيل گفت : حق تعالى امر فرمود ساكنان بهشت را از ملائكه و هر كه در بهشت است كه بيارايند و زينت نمايند جميع باغستانهاى بهشت را با زمينها و ميوه‌ها و قصرهاى آنها ، و امر كرد بادهاى بهشت را كه بوزيدند به انواع بوهاى خوش ، و امر كرد حوريان بهشت را كه تلاوت نمايند سوره‌هاى طه و طواسين و يس و حمعسق را ، پس منادى از زير عرش ندا كرد كه : امروز وليمهء على عليه السّلام است ، به درستى كه من شما را گواه مىگيرم كه تزويج كردم فاطمه دختر محمّد را به على بن أبي طالب براى آنكه پسنديده‌ام ايشان را براى يكديگر .\r\nپس حق تعالى ابر سفيدى فرستاد كه باريد بر ايشان از مرواريدها و زبرجدها و ياقوتهاى خود ، برخاستند ملائكه و فرو ريختند از سنبل و قرنفل بهشت ، و اين از نثار ملائكه است كه براى تو آورده‌ام ، پس حق تعالى امر كرد ملكى از ملائكهء بهشت را كه او را راحيل مىگويند ، و در ميان ملائكه به فصاحت و بلاغت او ملكى نيست كه خطبه بخواند ،\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nپس خطبه خواند كه مثل آن خطبه را اهل آسمان و زمين نشنيده بودند . پس منادى ندا كرد : اى ملائكه و اى ساكنان بهشت من ! بركت فرستيد بر على بن أبي طالب كه حبيب و دوست محمّد صلّى اللّه عليه و آله و سلّم است و بر فاطمه دختر محمّد صلّى اللّه عليه و آله و سلّم ، به تحقيق كه من بركت فرستاده‌ام بر ايشان ، به درستى كه من تزويج كردم محبوبترين زنان را بسوى خود با محبوبترين مردان بسوى خود بعد از پيغمبر آخر الزّمان صلّى اللّه عليه و آله و سلّم ، پس راحيل گفت : بركتى كه بر ايشان فرستاده زياده از آنچه مشاهده كرديم امروز ظاهر گردانيدى از كرامت ايشان چه خواهد بود ؟\r\nحق تعالى ندا كرد : اى راحيل از بركت من بر ايشان آن است كه جمع مىكنم ايشان را بر محبّت خود و مىگردانم ايشان را حجّت خود بر خلق خود ، به عزّت و جلال خود سوگند ياد مىكنم كه از ايشان خلقى خواهم آفريد و از ايشان ذريّتى به وجود خواهم آورد و ايشان را خزينه داران خود در زمين و معدنهاى علم خود خواهم گردانيد ، و ايشان مردم را دعوت خواهند كرد بسوى دين من ، و به ايشان حجّت بر خلق خود تمام مىكنم بعد از پيغمبران . پس بشارت باد تو را يا على كه حق تعالى تو را كرامتى كرده كه به احدى از خلق چنين كرامتى نكرده ، و من تزويج كردم فاطمه را به تو به نحوى كه خداوند رحمان او را به تو تزويج كرد ، و راضى شدم از براى فاطمه آنچه خدا از براى او راضى شده ، پس بگير زوجهء خود را كه سزاوارترى به او از من ، و به تحقيق كه خبر داد مرا جبرئيل كه بهشت مشتاق است به سوى تو و فاطمه ، اگر نه اين بود كه حق تعالى مقدّر كرده است كه از شما بيرون آورد حجّتهاى خود را بر خلق ، هرآينه دعاى بهشت و اهل بهشت را در حق شما مستجاب مىكرد و شما را در اين زودى به ايشان مىرسانيد ، پس نيكو برادر و داماد و مصاحبى تو از براى من ، و كافى است مرا خشنودى خدا از خشنودى ديگران .\r\nپس امير المؤمنين عليه السّلام عرض كرد : يا رسول اللّه آيا قدر من به جائى رسيده است كه مرا در بهشت ياد مىكنند ، و حق تعالى مرا در ميان ملائكهء خود تزويج مىنمايد ؟ حضرت فرمود كه : چون حق تعالى گرامى دارد ولىّ خود را و دوست خود را ، گرامى مىدارد او را به آنچه چشمها نديده باشد و گوشها نشنيده باشد ، پس حق تعالى اين كرامتها را به تو عطا كرده است اى على ، پس على عليه السّلام فرمود :  رَب أَوْزِعْنِي أَن أَشْكُرَ نِعْمَتَك الَّتِي أَنْعَمْت \r\n\r\n","description":"","footnote":"","page_name":" 222 ","page_number":222},
  {"content":"\r\n\r\n عَلَيَّ وَ عَلى والِدَيَّ وَ أَن أَعْمَل صالِحاً تَرْضاه وَ أَصْلِح لِي فِي ذُرِّيَّتِي  « 1 »  پس حضرت رسول صلّى اللّه عليه و آله و سلّم گفت : آمين يا رب العالمين و يا خير النّاصرين « 2 »  .\r\nدر كتاب قرب الاسناد به سند معتبر از حضرت صادق عليه السّلام منقول است كه در شب زفاف حضرت فاطمه و امير المؤمنين عليهما السّلام فراش ايشان كه در زير افكنده بودند پوست گوسفندى بود ، چون مىخواستند بر روى آن بخوابند مىگردانيدند و پشتش را بالا مىكردند و بر روى آن مىخوابيدند ، و بالش ايشان از پوستى بود كه در ميانش ليف خرما پر كرده بودند ، و مهر آن حضرت زره آهنى بود « 3 »  .\r\nشيخ طوسى به سند معتبر از موسى بن جعفر عليهما السّلام روايت كرده است كه چون حضرت رسالت صلّى اللّه عليه و آله و سلّم فاطمه را به على تزويج كرد و جمعى از قريش به خدمت آن حضرت آمده و گفتند : تو تزويج كردى فاطمه را به على به مهر خسيسى ، حضرت فرمود : من دختر خود را به على تزويج نكردم ، خدا او را به آن حضرت تزويج كرد در شبى كه مرا به معراج بردند به سدرة المنتهى ، پس وحى رسيد كه نثار كن آنچه بر تو هست ، پس نثار كرد مرواريد و مرجان و انواع جواهر ، پس حوريان بهشت مبادرت كردند و ربودند و آنها را به هديه مىفرستادند از براى يكديگر ، و فخر مىكنند به آن و مىگويند كه : اينها از نثار فاطمه دختر محمّد صلّى اللّه عليه و آله و سلّم است .\r\nچون شب زفاف فاطمه شد ، حضرت استر اشهب خود را حاضر ساخت و قطيفه‌اى بر روى آن افكند و فاطمه را بر آن سوار كرد ، امر كرد سلمان را كه سر استر را بكشد ، و حضرت رسول صلّى اللّه عليه و آله و سلّم از پى استر مىرفت ، پس در اثناى راه در ميان هوا صداهاى بسيار شنيدند ، ناگاه جبرئيل فرود آمد با هفتاد هزار ملك ، و ميكائيل فرود آمد با هفتاد هزار ملك ، و حضرت از ايشان پرسيد كه : براى چه به زمين آمده‌ايد ؟ گفتند : آمده‌ايم براى زفاف فاطمه و على عليهما السّلام ، پس جبرئيل و ميكائيل تكبير گفتند و ملائكه با ايشان موافقت كردند ، حضرت رسول صلّى اللّه عليه و آله و سلّم هم تكبير گفت ، پس تكبير گفتن در عروسيها در آن شب\r\n\r\n","description":"","footnote":" ( 1 ) سورهء احقاف / آيهء 15 .  ( 2 ) امالى شيخ صدوق 448 .  ( 3 ) قرب الاسناد 112 . ","page_name":" 223 ","page_number":223},
  {"content":"\r\n\r\nمقرّر شد « 1 »  .\r\nايضا به سند معتبر از حضرت صادق عليه السّلام روايت كرده است كه : حق تعالى ربع دنيا را مهر فاطمه عليها السّلام گردانيد ، و بهشت و دوزخ را مهر او گردانيد كه دشمنان خود را داخل جهنّم مىكند و دوستان خود را داخل بهشت مىكند ، اوست صدّيقهء كبرى ، و جميع پيغمبران گذشته بر معرفت و ولادت او مبعوث گرديده‌اند « 2 »  .\r\nدر قرب الاسناد به سند موثّق از حضرت صادق عليه السّلام روايت كرده است كه مهر حضرت فاطمه عليها السّلام زرهى بود كه به سى درهم مىارزيد « 3 »  .\r\nمؤلّف گويد كه : اشهر آن است كه مهر آن حضرت پانصد درهم بود كه به حساب اين زمان سه تومان و يك هزار و پانصد دينار مىشود .\r\nقطب راوندى روايت كرده است كه در هنگام وليمهء حضرت فاطمه عليها السّلام جبرئيل هديه‌اى از آسمان آورد ، و آن سبدى بود كه در آن نان و مويز بهشت بود ، و يك به از ميوه‌هاى بهشت آورد . حضرت رسول صلّى اللّه عليه و آله و سلّم به دست خود آن را به دونيم كرد ، نصف آن را به على و نصف آن را به فاطمه داد و فرمود : اين هديه‌اى است از بهشت براى شما « 4 »  .\r\nابن شهر آشوب روايت كرده است كه : جبرئيل از آسمان حلّه‌اى از براى حضرت فاطمه عليها السّلام آورد كه قيمت آن برابر جميع دنيا بود ، چون آن حضرت آن جامه را پوشيد جميع زنان قريش متحيّر شدند زيرا كه مثل آن نديده بودند و گفتند : از كجا آوردى اين را ؟\r\nحضرت فرمود : اين از جانب خداست « 5 »  .\r\nايضا از حضرت صادق عليه السّلام روايت كرده است كه : حق تعالى وحى كرد به حضرت رسول صلّى اللّه عليه و آله و سلّم كه فاطمه را بگو كه : نافرمانى على نكند ، كه اگر او به غضب آيد من به غضب مىآيم از براى غضب او « 6 »  .\r\nايضا از امام محمّد باقر عليه السّلام روايت كرده است كه : حق تعالى به حضرت رسالت صلّى اللّه عليه و آله و سلّم\r\n\r\n","description":"","footnote":" ( 1 ) امالى شيخ طوسى 258 .  ( 2 ) امالى شيخ طوسى 668 .  ( 3 ) قرب الاسناد 173 .  ( 4 ) خرايج 2 / 535 .  ( 5 ) مناقب ابن شهر آشوب 3 / 402 .  ( 6 ) مناقب ابن شهر آشوب 3 / 382 . ","page_name":" 224 ","page_number":224},
  {"content":"\r\n\r\nوحى كرد كه : من از جانب على خمس دنيا و ثلث بهشت را به فاطمه بخشيدم ، و از براى او در زمين چهار نهر مقرّر ساختم : نهر فرات و نيل مصر و نهروان و نهر بلخ ، و تو او را در زمين تزويج كن به پانصد درهم تا سنّتى گردد از براى امّت تو « 1 »  .\r\nبه روايت ديگر : حضرت رسالت صلّى اللّه عليه و آله و سلّم فرمود : يا على ! من فاطمه را به تو تزويج كردم به امر حق تعالى بر صداق خمس زمين و چهارصد و هشتاد درهم « 2 »  .\r\nايضا از جابر انصارى روايت كرده است كه : چون شب زفاف حضرت فاطمه عليها السّلام شد ، حضرت رسول صلّى اللّه عليه و آله و سلّم در پيش بود ، جبرئيل از جانب راست و ميكائيل از جانب چپ بود ، و هفتاد هزار ملك از عقب آن حضرت بودند و تسبيح و تقديس حق تعالى مىگفتند تا طلوع صبح « 3 »  .\r\nبه روايت ديگر : حضرت امر كرد دختران عبد المطّلب را كه همراه فاطمه بروند ، فرح و شادى كنند و رجزها بخوانند و تسبيح و تحميد حق تعالى بگويند ، و چيزى كه خدا نمىپسندد نگويند ، جابر گفت : پس حضرت رسول صلّى اللّه عليه و آله و سلّم آن حضرت را بر ناقه سوار كرد - به روايت ديگر : بر استر اشهب خود سوار كرد - سلمان مهارش را گرفت و بر دوش هفتاد حوريّه مىرفتند ، حضرت رسول صلّى اللّه عليه و آله و سلّم و عقيل و حمزه و جعفر و اهل بيت از عقب او مىرفتند و شمشيرهاى برهنه در دست داشتند ، و زنان حضرت رسالت صلّى اللّه عليه و آله و سلّم از پيش او مىرفتند و رجز مىخواندند ، تا آنكه على و فاطمه را در حجرهء عزّت و سعادت به يكديگر سپردند . چون صبح شد ، حضرت رسالت صلّى اللّه عليه و آله و سلّم به نزد ايشان آمد و كاسه‌اى از شير براى ايشان آورد و به فاطمه فرمود : بخور فداى تو گردد پدرت ، و به امير المؤمنين فرمود :\r\nبياشام فداى تو گردد پسر عمّت « 4 »  .\r\nدر كتاب كشف الغمّه از اسماء بنت عميس روايت كرده است كه گفت : شنيدم از فاطمه عليها السّلام كه فرمود : شبى كه حضرت امير المؤمنين عليه السّلام در فراش من در آمد ، شنيدم كه زمين با آن حضرت سخن مىگفت و از آن حالت ترسان گرديدم ، چون صبح شد ،\r\n\r\n","description":"","footnote":" ( 1 ) مناقب ابن شهر آشوب 3 / 400 .  ( 2 ) مناقب ابن شهر آشوب 3 / 400 .  ( 3 ) مناقب ابن شهر آشوب 3 / 402 .  ( 4 ) مناقب ابن شهر آشوب 3 / 403 . ","page_name":" 225 ","page_number":225},
  {"content":"\r\n\r\nحضرت رسول صلّى اللّه عليه و آله و سلّم به نزد من آمد مرا ترسناك يافت ، چون قصّه را به حضرت نقل كردم به سجده در آمد و شكر حق تعالى به تقديم رسانيد ، پس سر از سجده برداشت و فرمود :\r\nاى فاطمه بشارت باد تو را به فرزندان طيّب و نيكو ، به درستى كه حق تعالى شوهر تو را فضيلت داده است بر ساير خلق خود ، و امر كرده است زمين را كه خبر دهد او را به آنچه بر روى آن واقع مىشود از مشرق و مغرب « 1 »  .\r\nقطب راوندى و ابن شهر آشوب و ديگران روايت كرده‌اند كه روزى حضرت رسالت صلّى اللّه عليه و آله و سلّم از خانه بيرون آمد و روى مباركش خندان بود و نورى از آن ساطع بود مانند ماه تابان ، پس عبد الرّحمن بن عوف برخاست و گفت : يا رسول اللّه اين نور چيست كه در روى تو مشاهده مىكنم ؟ حضرت فرمود : به سبب بشارتى است كه به من رسيده است در باب برادر و پسر عم من و دختر من ، كه حق تعالى تزويج كرده است فاطمه را به على و امر كرده است « رضوان » خزانه‌دار بهشت را كه درخت طوبى را به حركت درآورد ، پس بر آنها به بار آورد درخت طوبى به عدد محبّان اهل بيت رسول خدا ، و آفريد در زير آن درخت ملكى چند از نور و به هر ملكى از ملايك براتى از آن داد . چون قيامت برپا شود آن ملائكه ندا كنند در ميان خلايق ، پس نماند محبّى از دوستان اهل بيت مگر آنكه يكى از آن براتها را به او دهند ، و در آن برات نوشته باشد كه او آزاد است از آتش جهنّم ، پس در آن روز به بركت برادر و پسر عم و دخترم بنده‌هاى بسيار از آتش جهنّم آزاد شوند « 2 »  .\r\nدر كتاب كشف الغمّه از طريق مخالفان به سندهاى بسيار روايت كرده است كه :\r\nحضرت رسول صلّى اللّه عليه و آله و سلّم فرمود كه : هر كه فاطمه را از من خواستگارى مىنمود جواب نمىگفتم و انتظار وحى پروردگار خود مىكشيدم ، تا آنكه در شب بيست و چهارم ماه مبارك رمضان جبرئيل بر من نازل شد و گفت : اى محمّد خداوند علىّ اعلى تو را سلام مىرساند و جمع كرد روحانيّان و كرّوبيان را در وادى كه آن را « فسخ » مىگويند در زير درخت طوبى و تزويج كرد فاطمه را به على ، من خطبه‌كننده بودم و خداوند عالميان ولىّ\r\n\r\n","description":"","footnote":" ( 1 ) كشف الغمّه 1 / 289 .  ( 2 ) كشف الغمّه 1 / 362 ؛ مناقب ابن شهر آشوب 3 / 394 . ","page_name":" 226 ","page_number":226},
  {"content":"\r\n\r\nفاطمه بود ، امر كرد درخت طوبى را كه بردارد از حلى و حلل و مرواريد و ياقوت ، پس بر ايشان نثار كرد و حوريان بهشت آن نثارها را ربودند ، و هر كه بيشتر و بهتر برداشته است فخر مىكند تا روز قيامت و مىگويد كه : اين نثار فاطمه است .\r\nچون شب زفاف شد ، جبرئيل و ميكائيل و اسرافيل با هفتاد هزار ملك به زير آمدند و « دلدل » را براى فاطمه آوردند ، و جبرئيل لجام آن را گرفت و اسرافيل ركاب را گرفت و ميكائيل ايستاده بود در پهلوى دلدل و حضرت رسول صلّى اللّه عليه و آله و سلّم جامه‌هاى او را درست مىكرد ، پس جبرئيل و ميكائيل و اسرافيل و جميع ملائكه تكبير گفتند ، و سنّت جارى شد در تكبير گفتن در زفاف تا روز قيامت « 1 »  .\r\nو صاحب كتاب فردوس الاخبار كه از مشاهير مخالفان است از ابن عبّاس روايت كرده است كه : حضرت رسالت صلّى اللّه عليه و آله و سلّم با على بن أبي طالب عليه السّلام فرمود كه : يا على حق تعالى فاطمه را به تو تزويج نمود ، زمين را مهر او گردانيد ، پس هر كه بر روى زمين راه رود و دشمن تو باشد ، حرام بر روى زمين راه رفته « 2 »  .\r\nدر كشف الغمّه از حضرت امام محمّد باقر عليه السّلام روايت كرده است كه : روزى حضرت فاطمه عليها السّلام شكايت كرد از حضرت امير المؤمنين عليه السّلام كه هر چه به هم مىرساند ميان فقرا و مساكين قسمت مىكند ، حضرت فرمود كه : اى فاطمه مىخواهى كه مرا به خشم آورى در باب برادرم و پسر عمّم ، به درستى كه خشم او خشم من است ، و خشم من خشم خداست ، پس حضرت فاطمه عليها السّلام فرمود : پناه مىبرم به خدا از غضب خدا و رسول « 3 »  .\r\nكلينى به سندهاى معتبر از امام محمّد باقر و حضرت صادق عليهما السّلام روايت كرده است كه :\r\nحضرت امير عليه السّلام فاطمه عليها السّلام را تزويج نمود به برد كهنه و زرهى كه سى درهم مىارزيد و فراشى از پوست گوسفند كه هرگاه مىخواستند بخوابند مىگردانيدند و بر روى پشم آن مىخوابيدند « 4 »  .\r\nايضا به سند معتبر روايت كرده است كه : روزى حضرت رسالت صلّى اللّه عليه و آله و سلّم به نزد فاطمه عليها السّلام\r\n\r\n","description":"","footnote":" ( 1 ) كشف الغمّه 1 / 378 .  ( 2 ) كشف الغمّه 2 / 100 .  ( 3 ) كشف الغمّه 2 / 101 .  ( 4 ) كافى 5 / 377 . ","page_name":" 227 ","page_number":227},
  {"content":"\r\n\r\nآمد فاطمه مىگريست ، پرسيد : چرا گريه مىكنى ؟ به خدا سوگند اگر در ميان اهل من از او بهترى مىبود من تو را به او تزويج مىكردم ، و من تو را به او تزويج نكردم خدا تو را به او تزويج كرد ، و خمس دنيا را صداق تو گردانيد تا آسمان و زمين باقى است « 1 »  .\r\nايضا به سند حسن از حضرت صادق عليه السّلام روايت كرده است كه : غيرتى در حلال روا نيست بعد از آنكه حضرت رسالت صلّى اللّه عليه و آله و سلّم به على و فاطمه عليهما السّلام در شب زفاف گفت : كارى نكنيد تا من نزد شما بيايم ، چون به نزد ايشان آمد پاهاى مباركش را در ميان ايشان دراز كرد در رختخواب « 2 »  .\r\nايضا روايت كرده است كه : در مبارك باد زفاف حضرت فاطمه عليها السّلام مىگفتند : « بالرفاء و البنين » چنانچه در ميان ايشان متعارف بود ، يعنى : اين مزاوجت مقرون باد به اتّفاق و پسرها . پيغمبر فرمود : چنين مگوئيد بلكه بگوئيد : « على الخير و البركة » يعنى : مزاوجت با خير و بركت باد « 3 »  .\r\nابن شهر آشوب از حضرت صادق عليه السّلام روايت كرده است كه : حق تعالى بر حضرت امير عليه السّلام حرام گردانيده بود زنان ديگر را تا حضرت فاطمه عليها السّلام در حيات بود ، زيرا كه او طاهره بود و هرگز حائض نمىشد « 4 »  .\r\nبعضى از محقّقان گفته‌اند كه : حق تعالى در سورهء « هل أتى » انواع نعمتهاى بهشت را بيان فرموده و متعرّض ذكر حوريان نگرديده است ، شايد كه چون اين سوره براى اهل بيت نازل شده است ، حق تعالى براى رعايت حضرت فاطمه عليها السّلام حوريان را ذكر نكرده باشد « 5 » \r\n\r\n","description":"","footnote":" ( 1 ) كافى 5 / 378 .  ( 2 ) كافى 5 / 538 .  ( 3 ) كافى 5 / 568 .  ( 4 ) مناقب ابن شهر آشوب 3 / 378 .  ( 5 ) مناقب ابن شهر آشوب 3 / 372 . ","page_name":" 228 ","page_number":228},
  {"content":"\r\n\r\n\r\nفصل ششم در بيان كيفيّت معاشرت حضرت امير عليه السلام و فاطمه عليها السّلام است\r\nابن بابويه به سند مخالفان از ابو هريره روايت كرده است كه گفت : روزى حضرت رسالت صلّى اللّه عليه و آله و سلّم با ما نماز صبح ادا كرد و اثر حزن از روى مباركش ظاهر بود ، پس برخاست و بسوى منزل فاطمه عليها السّلام رفت و ما نيز عقبش رفتيم ، چون به در خانه رسيد ديد على عليه السّلام در ميان در خوابيده است بر روى خاك ، پس نزد او نشست و خاك را از پشت او دور مىكرد و مىفرمود : برخيز فداى تو باد پدر و مادرم اى ابو تراب . پس دست على را گرفت و داخل خانهء فاطمه شد ، ما ساعتى در بيرون در ايستاديم ، پس صداى خندهء بلندى شنيديم ، و مقارن آن حال حضرت بيرون آمد بسوى ما شكفته و شاد ، پس گفتم : يا رسول اللّه داخل شدى با روى اندوهناك و بيرون آمدى با روى ديگر ؟ فرمود : چگونه شاد نباشم و حال آنكه اصلاح كردم ميان دو كس كه محبوبترين اهل زمين‌اند به سوى اهل آسمان « 1 »  .\r\nبه روايت ديگر : چون حضرت داخل شد ، فرشى براى آن حضرت انداختند و حضرت بر روى آن فرش خوابيد ، پس فاطمه عليها السّلام از يك طرف خوابيد و حضرت امير المؤمنين عليه السّلام در جانب ديگر ، پس حضرت رسول صلّى اللّه عليه و آله و سلّم دست على را گرفت و بر روى ناف خود گذاشت و دست فاطمه را نيز بر ناف خود گذاشت ، پيوسته با ايشان سخن مىگفت تا در ميان ايشان اصلاح كرد ، چون بيرون آمد گفت كه : چگونه شاد نباشم و حال آنكه اصلاح\r\n\r\n","description":"","footnote":" ( 1 ) علل الشرايع 155 . ","page_name":" 229 ","page_number":229},
  {"content":"\r\n\r\nكردم ميان دو كس كه محبوبترين اهل زمينند بسوى من .\r\nمؤلّف گويد كه : ابن بابويه رحمه اللّه گفته است كه : اين حديث نزد من معتمد نيست ، زيرا كه على بن أبي طالب سيّد اوصياست و فاطمه سيّدهء نساء است ، و ميان اين دو بزرگوار مناقشه و منازعه روا نيست « 1 »  .\r\nدر كتاب علل الشّرائع و بشارة المصطفى و مناقب به سندهاى معتبر از ابو ذر و ابن عبّاس روايت كرده‌اند كه : چون جعفر طيّار در حبشه بود ، براى او كنيزى به هديه فرستادند و قيمت او چهار هزار درهم بود ، چون جعفر به مدينه آمد آن كنيزك را براى برادر خود امير المؤمنين عليه السّلام به هديه فرستاد ، و آن كنيزك خدمت آن حضرت را مىكرد ، روزى حضرت فاطمه عليها السّلام به خانه در آمد ديد سر على عليه السّلام در دامن آن كنيزك است ، چون آن حالت را ملاحظه نمود متغيّر گرديد پرسيد : آيا كارى كردى با او ؟ حضرت امير فرمودند : نه به خدا سوگند اى دختر محمّد كارى نكردم ، الحال آنچه مىخواهى بگو تا بجا آورم . گفت : مىخواهم مرا رخصت دهى كه به خانهء پدرم روم ، حضرت امير فرمود :\r\nرخصت دادم ، پس فاطمه چادر بر سر كرد و برقع افكند و متوجّه خانهء پدر بزرگوار خود گرديد . پيش از آنكه فاطمه به خدمت حضرت برسد ، جبرئيل از جانب خداوند جليل بر او نازل شد و گفت : حق تعالى تو را سلام مىرساند و مىفرمايد : اينك فاطمه به نزد تو مىآيد براى شكايت على ، از او در باب على چيزى قبول مكن . چون فاطمه عليها السّلام داخل شد ، حضرت رسول صلّى اللّه عليه و آله و سلّم فرمود كه : به شكايت على آمده‌اى ؟ گفت : بلى به رب كعبه ، پس فرمود : برگرد بسوى على و بگو : به رغم انف خود راضيم به آنچه كنى ، پس برگشت به خدمت على عليه السّلام و سه مرتبه گفت : به رغم انف خود راضيم به آنچه رضاى تو در آن است .\r\nحضرت امير عليه السّلام فرمود : اى فاطمه شكايت مرا كردى به حبيب من و دوست من و يار من رسول اللّه صلّى اللّه عليه و آله و سلّم ، وا سوأتاه از شرمندگى نزد آن حضرت ، خدا را گواه مىگيرم اى فاطمه كه اين جاريه را آزاد كردم از براى رضاى حق تعالى ، و چهار صد درهم كه از عطاى من\r\n\r\n","description":"","footnote":" ( 1 ) علل الشرايع 156 . ","page_name":" 230 ","page_number":230},
  {"content":"\r\n\r\nزياد آمده است تصدّق مىكنم بر فقراى مدينه . پس جامه و نعلين پوشيد و متوجّه خدمت حضرت رسول شد ، پس بار ديگر جبرئيل نازل شد و گفت : يا محمّد حق تعالى تو را سلام مىرساند و مىفرمايد : بگو به على كه بهشت را به تو عطا كردم براى آزاد كردن جاريه از براى خشنودى فاطمه ، و اختيار جهنّم را به تو دادم براى چهارصد درهم كه تصدّق كردى ، پس داخل بهشت كن هر كه را خواهى به رحمت من ، و هر كه را خواهى از جهنّم بيرون آور به عفو من ، پس در آن وقت حضرت امير عليه السّلام فرمود : منم قسمت كنندهء ميان بهشت و دوزخ « 1 »  .\r\nمؤلّف گويد : در كارهاى بزرگان دين و مقرّبان درگاه رب العالمين تفكّر نمىبايد نمود ، و هر چه از ايشان رسيد در مقام تسليم و انقياد مىبايد بود ، بسا باشد كه اين معارضه‌ها به حسب ظاهر قسمى نمايد ، و در واقع مشتمل بر مصلحتهاى نامتناهى باشد و مىتواند بود كه براى آن باشد كه جلالت ايشان بر ديگران ظاهر مىگردد .\r\n\r\n","description":"","footnote":" ( 1 ) علل الشرايع 163 . ","page_name":" 231 ","page_number":231},
  {"content":"\r\n\r\n\r\nفصل هفتم در بيان كيفيّت شهادت حضرت فاطمه عليها السّلام و بيان ستمهائى است كه از منافقان اين امّت نسبت به آن جگرگوشهء حضرت رسالت صلّى اللّه عليه و آله و سلّم واقع شده ، و ساير احوال آن حضرت بعد از حضرت رسالت صلّى اللّه عليه و آله و سلّم\r\nابن بابويه به سند معتبر از امام صادق عليه السّلام روايت كرده است كه : بسيار گريه كنندگان پنج كس بودند : آدم و يعقوب و يوسف و فاطمه دختر محمّد و على بن الحسين صلوات اللّه عليهم اجمعين . امّا آدم پس بر مفارقت بهشت آن قدر گريست كه بر دو خدّ روى او اثر گريه مانند دو نهر مانده بود .\r\nامّا يعقوب پس بر مفارقت يوسف آن قدر گريست كه نابينا شد تا آنكه گفتند به او به خدا سوگند كه پيوسته ياد مىكنى يوسف را تا آنكه خود را به مشقّت عظيم اندازى تا هلاك شوى .\r\nامّا يوسف پس آن قدر در مفارقت يعقوب گريست تا آنكه اهل زندان از گريهء او متأذّى شدند و گفتند به او كه : يا در شب گريه كن و روز ساكت باش تا ما آرام بگيريم يا در روز گريه كن و در شب ساكت باش ، پس به ايشان صلح كرد كه در يكى از آنها گريه كند و در ديگرى ساكت باشد .\r\nو امّا فاطمه عليها السّلام پس آن قدر گريست بر وفات رسول خدا صلّى اللّه عليه و آله و سلّم كه اهل مدينه از گريهء او\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nمتأذّى شدند و گفتند به او كه : ما را آزار كردى از بسيارى گريهء خود ، پس آن حضرت مىرفت به مقبرهء شهداى احد و آنچه مىخواست مىگريست و به سوى مدينه برمىگشت .\r\nو امّا على بن الحسين بر مصيبت پدر خود بيست سال گريست - و به روايتى چهل سال - و هرگز طعام نزد او نگذاشتند كه گريه نكند ، و هرگز آبى نياشاميد كه نگريد ، تا آنكه يكى از آزادكرده‌هاى آن حضرت گفت : فداى تو شوم يا بن رسول اللّه مىترسم كه خود را از گريه هلاك كنى ، حضرت فرمود : شكايت مىكنم مصيبت و اندوه خود را به سوى خدا ، و مىدانم از خدا آنچه شما نمىدانيد ، من هرگز به ياد نمىآورم شهادت فرزندان فاطمه را مگر آنكه گريه در گلوى من مىگيرد « 1 »  .\r\nشيخ طوسى به سند معتبر از ابن عبّاس روايت كرده است كه : چون هنگام وفات حضرت رسالت صلّى اللّه عليه و آله و سلّم شد ، آن قدر گريست كه آب ديده‌اش بر ريش مباركش جارى شد .\r\nگفتند : يا رسول اللّه سبب گريهء شما چيست ؟ فرمود : گريه مىكنم براى فرزندان خود و آنچه نسبت به ايشان خواهند كرد بدان امّت من بعد از من ، گويا مىبينم فاطمه دختر خود را بر او ستم كرده باشند بعد از من و او ندا كند كه : يا أبتاه يا أبتاه ، و احدى از امّت من او را اعانت نكند .\r\nچون فاطمه اين سخن را شنيد گريست . حضرت رسول صلّى اللّه عليه و آله و سلّم فرمود : گريه مكن اى دختر ، فاطمه گفت : گريه نمىكنم براى آنچه بعد از تو با من خواهند كرد و ليكن مىگريم از مفارقت تو يا رسول اللّه ، حضرت فرمود كه : بشارت باد تو را اى دختر كه زود به من ملحق خواهى شد ، و تو اوّل كسى خواهى بود كه از اهل بيت من به من ملحق مىشود « 2 »  .\r\nقطب راوندى از ابن عبّاس روايت كرده است كه : در مرض آخر حضرت رسول صلّى اللّه عليه و آله و سلّم فاطمهء زهرا عليها السّلام به خدمت آن حضرت آمد ، پس حضرت فرمود : خبر مرگ مرا به من رسانيده‌اند ، پس فاطمه گريست ، رسول خدا فرمود : گريه مكن كه بعد از من در دنيا نخواهى ماند مگر هفتاد و دو روز و نصف روزى تا آنكه ملحق خواهى شد به من ، و به من ملحق نخواهى شد تا آنكه از ميوه‌هاى بهشت براى تو تحفه بياورند ، پس فاطمه\r\n\r\n","description":"","footnote":" ( 1 ) خصال 272 .  ( 2 ) امالى شيخ طوسى 188 . ","page_name":" 233 ","page_number":233},
  {"content":"\r\n\r\nخندان شد « 1 »  .\r\nكلينى و ديگران به سند صحيح از حضرت صادق عليه السّلام روايت كرده‌اند كه : حضرت فاطمه عليها السّلام بعد از پدر بزرگوار خود هفتاد و پنج روز در دنيا ماند و حزن شديدى بر آن حضرت داخل شده بود از مفارقت پدر خود ، جبرئيل مىآمد به نزد او و او را تسلّى نيكو مىداد و خاطر او را خوش مىكرد و خبر مىداد او را از حال پدرش و مكان او ، و خبر مىداد او را به آنچه بعد از او واقع خواهد شد در فرزندان او ، و حضرت امير المؤمنين عليه السّلام اينها را مىنوشت ، و مصحف فاطمه اين است « 2 »  .\r\nايضا به سند صحيح ديگر از آن حضرت روايت كرده‌اند كه : حضرت فاطمه بعد از پدر بزرگوار خود هفتاد و پنج روز در دنيا ماند و در آن مدّت كسى آن حضرت را شاد و خندان نديد ، در هر هفته دو مرتبه به زيارت قبور شهداء احد مىرفت ، و در روز دوشنبه و پنجشنبه نماز و دعا و گريه مىكرد ، بر اين حال بود تا از دنيا مفارقت كرد « 3 »  .\r\nدر بعضى از كتب معتبره از حضرت امير المؤمنين عليه السّلام روايت كرده‌اند كه فرمود :\r\nحضرت رسول صلّى اللّه عليه و آله و سلّم را در پيراهنش غسل دادم ، پيوسته فاطمه مىگفت : پيراهن را به من بنما ، چون پيراهن را مىدادم مىبوئيد مدهوش مىگرديد ، پس پيراهن را پنهان كردم و ديگر ندادم « 4 »  .\r\nابن بابويه روايت كرده است كه : چون حضرت رسالت صلّى اللّه عليه و آله و سلّم از دنيا مفارقت كرد ، بلال مؤذّن آن حضرت امتناع كرد از اذان گفتن و گفت : اذان نمىگويم از براى كسى بعد از رسول خدا صلّى اللّه عليه و آله و سلّم ، پس حضرت فاطمه عليها السّلام روزى فرمود كه : من مىخواهم كه بشنوم صداى مؤذّن پدر خود را . اين خبر به بلال رسيد ، شروع كرد به اذان ، چون بلال « اللّه اكبر » گفت ، فاطمه پدر خود را و ايّام معاشرت آن حضرت را به ياد آورد و خود را از گريه ضبط نتوانست كرد ، چون به « اشهد ان محمّدا رسول اللّه » رسيد ، فاطمه نعره زد و بر رو در افتاد و غش كرد ، مردم گمان كردند كه آن حضرت از دنيا مفارقت كرد ، به بلال گفتند : ترك كن\r\n\r\n","description":"","footnote":" ( 1 ) قصص الأنبياء راوندى 309 .  ( 2 ) كافى 1 / 241 .  ( 3 ) كافى 4 / 561 .  ( 4 ) بحار الأنوار 43 / 157 . ","page_name":" 234 ","page_number":234},
  {"content":"\r\n\r\nاذان را كه دختر محمّد صلّى اللّه عليه و آله و سلّم از دنيا رفت ، پس اذان را قطع كرد و تمام نكرد .\r\nپس حضرت فاطمه عليها السّلام به هوش آمد و بلال را فرمود كه : اذان را تمام كن ، او نكرد و گفت : اى بهترين زنان ، بر تو مىترسم كه چون صداى مرا بشنوى به اذان هلاك شوى ، پس حضرت فاطمه او را معاف داشت « 1 »  .\r\nابن قولويه به سند معتبر از حضرت صادق عليه السّلام روايت كرده است كه : چون حضرت رسالت صلّى اللّه عليه و آله و سلّم را به معراج بردند ، حق تعالى به او وحى كرد كه : من تو را امتحان مىنمايم در سه چيز تا نظر كنم كه صبر تو چگونه است ، حضرت فرمود : تسليم مىكنم پروردگارا امر تو را و مرا حولى و قوّتى نيست مگر به تو . پرسيد كه : آن سه چيز كدام است ؟\r\nحق تعالى ندا فرمود كه :\r\nاوّل آن است كه خود و عيال و اهل خود را گرسنه بدارى و فقيران و محتاجان امّت را بر خود و ايشان اختيار نمائى ، حضرت فرمود كه : قبول كردم اى پروردگار من و راضى شدم و تسليم كردم ، از تو مىطلبم توفيق و صبر را .\r\nامّا دوّم آن است كه صبر نمائى بر تكذيب امّت ، و ترس و بيم بسيار از ايشان ، و آنكه جان خود را در راه رضاى من بذل كنى ، و با كافران محاربه نمائى به جان و مال خود و صبر نمائى بر آنچه از ايشان به تو مىرسد از آزار و اذيّت از اهل نفاق ، و بر المها و جراحتهائى كه در جنگ به تو رسد . حضرت گفت : پروردگارا قبول كردم ، و راضى شدم و انقياد نمودم ، از تو مىطلبم توفيق و صبر را . پس حق تعالى فرمود كه :\r\nامّا سوّم آن است كه به اهل بيت تو خواهد رسيد بعد از تو كشته شدن ، امّا علىّ بن أبي طالب برادر تو پس خواهد يافت از امّت تو دشنام و عنف و درشتى و سرزنش ، و محروم خواهند كرد او را از حق خود ، و به مشقّت و تعب خواهند افكند او را ، و ستم بر او خواهند كرد ، و در آخر كار او را شهيد خواهند كرد . حضرت فرمود : پروردگارا قبول كردم و انقياد نمودم ، از تو توفيق و صبر مىطلبم . و امّا دختر تو پس مظلوم خواهد شد ، و او را از ميراث تو محروم خواهند كرد ، و غصب خواهند نمود از او حقّى را كه تو از براى او قرار\r\n\r\n","description":"","footnote":" ( 1 ) من لا يحضره الفقيه 1 / 297 . ","page_name":" 235 ","page_number":235},
  {"content":"\r\n\r\nخواهى داد ، و در بر شكم او خواهند زد در وقتى كه او حامله باشد ، و به حرم‌سرا و منزل او بىرخصت داخل خواهند شد ، و مذلّت و خوارى او را فرو خواهد گرفت ، و كسى منع نخواهد كرد اشقياى امّت تو را از آنچه نسبت به او كنند ، و از آن ضرب فرزندى كه در شكم او باشد بيندازد ، و از شدّت آن ضرب و جراحت شهيد گردد . حضرت فرمود : انّا للّه و انّا اليه راجعون ، قبول كردم پروردگارا و انقياد نمودم ، از تو توفيق و صبر طلب مىنمايم .\r\nپس حق تعالى فرمود كه : از دختر و برادر تو دو پسر به هم خواهد رسيد ، يكى از ايشان را به مكر و غدر شهيد خواهند كرد ، و اموال او را غارت خواهند نمود ، و به طعن خنجر او را مجروح خواهند گردانيد ، همهء اينها را امّت تو نسبت به او خواهند كرد .\r\nحضرت فرمود كه : قبول كردم انّا للّه و انّا اليه راجعون و انقياد نمودم ، از تو توفيق و صبر مىطلبم . پس حق تعالى فرمود كه : امّا پسر ديگر را ، پس امّت تو او را به جهاد خواهند طلبيد و او را به بدترين حالى شهيد خواهند كرد ، فرزندان و برادران و خويشان او را در نظر او خواهند كشت ، و حرمت او را ضايع خواهند كرد ، و خيمهء او را به غارت خواهند برد ، در آن حال استعانت به من خواهند جست و من براى او و اهل بيت و ياران او شهادت مقرّر كردم ، كشتن او حجّت خواهد بود بر جميع اهل زمين ، پس اهل آسمانها و زمينها بر او گريه خواهند كرد از روى جزع ، و گريه خواهند كرد بر او ملائكه چند كه به نصرت او بيايند و يارى او را در نيابند .\r\nپس از پشت او پسرى در آورم كه تو را به آن پسر يارى كنم ، و شبح او الحال در زير عرش است ، و پر خواهد كرد زمين را از عدالت ، و رعب او را در دلهاى مردم خواهم افكند ، آن قدر از منافقان و كافران خواهد كشت كه مردم گويند كه : چرا مردم را اين قدر به قتل مىرساند ، حضرت فرمود : انّا للّه و انّا اليه راجعون . پس ندا از جانب حق تعالى رسيد كه : به جانب بالا نظر كن ، چون نظر كرد مردى را ديد از همه كس خوش‌روتر و از جميع مردان خوشبوتر ، از سر و پايش نور ساطع بود . پس او را به نزديك خود طلبيد ، آمد به نزد آن حضرت با جامه‌هاى نور ، و سيماى خير و سعادت از جبين او ظاهر بود ، به نزديك آمد و ميان دو ديدهء آن حضرت را بوسيد ، پس حضرت ملائكهء بسيار ديد كه بر دور او احاطه\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nكرده بودند كه عدد آن ملائكه را به غير از خدا كسى نمىدانست .\r\nپس حضرت رسول صلّى اللّه عليه و آله و سلّم فرمود : اى پروردگار من اين مرد از براى كه غضب خواهد كرد ؟ و از براى كه مهيّا گردانيده‌اى اين جماعت بسيار را كه بر دور اويند ؟ و حال آنكه مرا وعدهء نصرت كرده‌اى و من منتظر يارى تو هستم ، اين جماعت كه حال ايشان را بيان كردى ياران من و اهل بيت منند ، و مرا خبر دادى به ستمهائى كه بعد از من به ايشان خواهد رسيد ، اگر خواهى مىتوانى كه مرا يارى دهى در حق ايشان بر آنهائى كه بر ايشان ستم كنند و حال آنكه انقياد كردم امر تو را و قبول كردم و راضى شدم ، از تو مىطلبم توفيق و رضا و يارى بر صبر را .\r\nپس خطاب رسيد به من كه : امّا برادر تو پس جزاى او نزد من آن است كه جنّة المأوى را به او عطا كنم به صبرى كه بر اين مصائب مىكند ، و حجّت او را بر خلايق غالب گردانم در روز قيامت ، و حوض كوثر را به او واگذارم كه دوستان شما را از آن آب دهد و منع كند از آن دشمنان شما را ، و جهنّم را بر او سرد و سلامت گردانم ، داخل جهنّم شود و بيرون آورد از آن هر كه را در دل به قدر سنگينى ذرّه‌اى از محبّت او بوده باشد ، و منزلت شماها همه را در يك درجهء بهشت قرار دهم .\r\nامّا آن دو پسر مظلوم مقتول شهيد را ، پس در روز قيامت عرش خود را به ايشان زينت دهم ، و ايشان را در قيامت آن قدر كرامت عطا كنم كه در خاطر كسى خطور نكرده باشد به سبب آن بلاها كه به ايشان رسد ، و زيارت كنندگان ايشان را گرامى دارم ، زيرا كه زيارت كنندگان ايشان زيارت كنندگان تواند ، و زيارت كنندگان تو زيارت كنندگان منند ، و بر من لازم است كه زيارت كنندگان خود را گرامى دارم ، و هر چه سؤال مىكنند ايشان را عطا مىكنم ، و ايشان را در قيامت جزائى بدهم كه آرزوى حال ايشان كند هر كه بر احوال ايشان مطّلع گردد .\r\nامّا دختر تو پس در روز قيامت او را در نزد عرش خود بازمىدارم ، و او را ندا مىكنم كه :\r\nحق تعالى تو را حاكم گردانيده است بر خلق خود ، پس هر كه ستم كرده است بر تو يا فرزندان تو ، پس حكم كن در حق ايشان به آنچه خواهى ، به درستى كه من اجازت مىكنم\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nحكم تو را در حق ايشان ، پس به عرصهء محشر درآيد و حكم نمايد كه ستمكاران او و فرزندان او را داخل جهنّم كنند .\r\nپس ستمكاران اهل بيت اخيار - يعنى عمر - فرياد برآورد كه : زهى حسرت بر آنچه تقصير كردم در اطاعت خدا و رعايت دوستان خدا ، و آرزو كند كه به دنيا برگردد و تدارك كند ، و انگشت خود را به دندان گزد و گويد : كاش با پيغمبر راهى درست كرده بودم ، و گويد : واى بر من كاش ابو بكر را يار خود نكرده بودم ، و با ابو بكر گويد : كاش ميان من و تو دورى مىبود مانند دورى مشرق و مغرب ، پس بد قرينى بودى از براى من . پس حق تعالى ايشان را ندا كند كه : امروز اين سخنان شما را نفعى نمىبخشد و همه در عذاب شريكيد ، پس ستمكار گويد كه : تو امروز حكم مىكنى ميان بندگان خود در آنچه پيشتر اختلاف در آن مىكردند يا ديگران در آن حكم مىكنند ، پس ندا رسد به ابو بكر و عمر كه :\r\nلعنت خدا بر ستمكاران است ، آنهائى كه منع مىكردند مردم را از راه خدا - يعنى از متابعت امير المؤمنين عليه السّلام ولىّ خدا - و راه خدا را به مردم كج مىنمودند ، و اعتقاد به قيامت نداشتند .\r\nو اوّل كسى را كه در قيامت براى او حكم خواهند كرد ، محسن فرزند على عليه السّلام خواهد بود ، كه حكم خواهد كرد در كشندهء او عمر بن الخطّاب ، و بعد از او در قنفذ كه به امر او رفت و در بر شكم فاطمه زد و محسن او را شهيد كرد ، پس آن دو ملعون را حاضر كنند و تازيانه‌هاى آتش بر ايشان بزنند ، كه اگر يكى از آنها بر دريا واقع شود همه به جوش آيند از مشرق تا مغرب ، و اگر بر كوههاى دنيا بگذارند هرآينه خاكستر شوند .\r\nپس حضرت امير المؤمنين عليه السّلام نزد عرش حق تعالى به دو زانو در آيد و با ستمكاران خود خصمى نمايد خصوصا معاويه ، پس ابو بكر و عمر و معاويه را به چاهى اندازند از چاههاى جهنّم ، و سر آن چاه را بپوشند ، كسى آنها را نبيند و آنها كسى را نبينند ، پس گويند آن جماعتى كه ولايت و محبّت ايشان را اختيار كرده بودند : اى پروردگار ما بنما به ما آن دو كس را كه گمراه كردند ما را از جن و انس - يعنى ابو بكر و عمر - تا ايشان را در زير پاهاى خود قرار دهيم ، تا آنكه از ما پست‌تر باشند ، و عذاب ايشان از ما شديدتر باشد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nپس حق تعالى فرمايد : فايده نمىكند شما را اين سخنان ، چون ستم كرده‌ايد بر خود و همه در عذاب شريكيد ، پس در اين وقت نداى وا ويلاه و وا ثبوراه برآوردند و آيند به نزد حوض كوثر سؤال كنند از حضرت امير المؤمنين عليه السّلام حافظان ملائكه نزد او باشند و گويند :\r\nعفو كن از ما و ما را آب ده و از عذاب خلاص كن . حضرت به ايشان گويد : برگرديد تشنه لب بسوى آتش جهنّم كه نيست شراب شما امروز مگر از حميم و غسلين ، نفع نمىبخشد شما را شفاعت شافعين « 1 »  .\r\nابن بابويه به سند معتبر از ابن عبّاس روايت كرده است كه : روزى سيّد انبياء صلّى اللّه عليه و آله و سلّم با جمعى از اصحاب در مسجد نشسته بودند ، ناگاه حضرت امام حسن عليه السّلام از در درآمد ، چون نظر مبارك سيّد عالم بر او افتاد بسيار گريست ، فرمود : « اليّ يا بنيّ » بسوى من آى اى فرزند من و اى انيس دل مستمند ، آن شاهزاده را بر زانوى راست خود بنشاند . چون زمانى شد حضرت سيّد الشّهداء امام حسين عليه السّلام از در درآمد ، خواجهء عالم چون بر وى نظر كرد قطرات عبرات از ديده بباريد ، فرمود : اى نور ديده و اى سرور سينهء من نزديك بيا ، و آن امام مظلوم را بر زانوى چپ خود نشانيد . بعد از ساعتى خورشيد افق عصمت و جلالت انسيّهء حوراء فاطمهء زهراء عليها السّلام حاضر شد ، چون نظر حضرت رسالت صلّى اللّه عليه و آله و سلّم بر وى افتاد ، بىاختيار گريه آغاز كرد و فرمود : اى فرزند گرامى نزديك من بيا ، و آن جناب را در مقابل خود نشانيد . چون لحظه‌اى گذشت ، حضرت سيّد اوصياء على مرتضى عليه السّلام مانند خورشيد تابان از در مسجد داخل شد ، چون آن جناب را ديد ، اشك حسرت از ديدهء مبارك باريد و گفت : اى پسر عم و اى انيس دل پرغم نزديك من آى ، و آن سرور اصحاب اليمين را در پهلوى راست خود نشانيد .\r\nاصحاب گفتند : يا رسول اللّه سبب چه بود كه هر يك از شموس فلك عصمت و طهارت را كه ديدى بگريستى ؟ سيّد عالم فرمود كه : به حق آن خداوندى كه مرا به راستى به خلق فرستاده و از جميع عالميان و آدميان مرا برگزيده ، سوگند مىخورم به خداوند عالميان كه من و اين چهار گوهر صدف عصمت و طهارت گرامىترين خلقيم نزد حق تعالى و او را\r\n\r\n","description":"","footnote":" ( 1 ) كامل الزيارات 332 . ","page_name":" 239 ","page_number":239},
  {"content":"\r\n\r\nخلقى از ما گرامىتر نيست ، هيچ احدى از خلق الهى را از ايشان دوست‌تر نمىدارم .\r\nامّا على بن أبي طالب ، پس او برادر و دمساز و عديل من است ، و صاحب امر خلافت است بعد از من ، و علمدار من است در دنيا و آخرت ، ساقى حوض كوثر و شفاعت كنندهء روز محشر است ، و مولاى مسلمانان و پيشواى مؤمنان و راهنماى متّقيان است ، او وصى و خليفه و جانشين من است بر اهل بيت و امّت من در حيات و بعد از وفات من ، دوستدار او دوستدار من است و دشمن او دشمن من است ، حق تعالى گناهكاران امّت مرا به بركت دوستى او بيامرزد ، و سيه‌كار مجرمان را به نور خورشيد ولايت او محو نمايد ، و دشمنان او را به عذاب اليم معذّب سازد ، سبب گريهء من بر آن جناب آن بود كه مىدانم بعد از من امّت جفاكار با وى غدرها نمايند و منصب خلافت را از وى غصب كنند و او را بىيار و انصار در ميان جمعى از كلاب اهل نار و بدترين اشرار بگذارند ، پيوسته از امّت محنتها به او برسد و او به امر الهى صبر نمايد ، و پيوسته آنچه شرط نصيحت باشد بجا آورد ، تا آنكه بدبخت‌ترين امّت من ضربتى بر فرق مبارك آن سلطان سرير خلافت زند كه ريش مباركش از خون سرش رنگين شود ، و او بر اين حال خدا را ملاقات نمايد .\r\nپس سيّد عالم صلّى اللّه عليه و آله و سلّم فرمود : امّا فاطمه ، پس او سيّدهء زنان عالميان و مهتر و بهتر پيشينيان و پسينيان است ، و او پارهء تن من و نور دو چشم من و ميوهء دل و جان من است ، هرگاه كه او به قدم عبوديّت در محراب عبادت به نزد خداوند خود بايستد و چهره به نور اخلاص برافروزد ، نور او ملائكهء هفت آسمان را روشنى دهد و شعاع او عرش عظيم را منوّر سازد چنانچه كواكب آسمان اهل زمين را نور بخشند ، و حق تعالى در ملأ اعلا به او مباهات نمايد ، ندا فرمايد كه : اى ملائكهء من نظر نمائيد به اين بندهء من فاطمه و بهترين خلقان من چگونه در خدمت من ايستاده و جميع مفاصل و اعضاى او از خوف من به لرزه در آمده ، و دل از جميع ما سوى برداشته و متوجّه جناب اقدس من گرديده ، اى گروه ملائكه گواه باشيد كه شيعيان و محبّان او را از آتش دوزخ ايمن گردانيدم و از عذاب خود نجات بخشيدم .\r\nپس حضرت رسالت صلّى اللّه عليه و آله و سلّم فرمود : چون جگرگوشهء خود را ديدم بر بىكسى و غريبى\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاو بعد از خود گريستم ، و بر آن محنتهائى كه از جفاكاران امّت من به او خواهند رسيد ، زود باشد كه در خانهء او كه بيت الشّرف و عزّت و مكرمت است ، مذلّت و خوارى در آيد و رعايت حرمت او ننمايند ، و هيچ از او شرم ندارند ، و فدك را كه خدا به او داده از او بازستانند ، و او را از ميراث من منع نمايند ، و از هر طرف كه نظر كند نه يارى يابد كه او را يارى كند و نه دلسوزى كه او را غمخوارى نمايد ، و بىرحمان اين امّت به او رحم ننمايند و پاس حرمت او ندارند ، و او فرياد كند كه يا أبتاه و يا محمّداه ، هيچ‌كس به فرياد او نرسد ، چندان كه تضرّع و زارى كند هيچ‌كس او را يارى نكند . و پيوسته بعد از من محزون و دردناك و مكروب و غمناك گريه و زارى و ناله و بىقرارى نمايد ، گاهى انقطاع وحى را به ياد آورد و آه جانسوز از دل پرغم بركشد ، و زمانى صحبت مرا به خاطر گذراند و آتش حسرت از كانون سينه‌اش مشتعل گردد ، چون شب گوش دهد و آواز تلاوت قرآن مرا كه در نماز تهجّد مىخواندم نشنود ، زار زار بنالد و ياد عزّت و دولت زمان پدر بزرگوار كند و بر مذلّت و خوارى خود نوحه كند ، در آن وقت حق سبحانه و تعالى كرّوبيان ملأ اعلا را و قدسيان عالم بالا را مونس او گرداند و به دلدارى او بفرستد و او را ندا كند به ندائى كه مريم دختر عمران را كرده : « يا فاطمة اقنتي لربّك و اسجدي و اركعي مع الرّاكعين » يعنى : « اى فاطمه ! قنوت و خضوع كن براى پروردگار خود ، و سجده كن و ركوع كن با ركوع كنندگان » .\r\nآنگاه از آن جراحتى كه از بدترين خلق خدا عمر بن الخطّاب خورده باشد ، صاحب فراش گردد ، و وجع او اشتداد نمايد و بر فراش درد و الم بىكس و غريب بخوابد ، حق سبحانه و تعالى مريم مادر عيسى را به پرستارى او بفرستد كه در وحشت و بىكسى انيس او باشد و در مرض و الم تيمار او نمايد ، چون از مرض و الم جفاى امّت به تنگ آيد ، دست نياز بردارد كه بار خدايا مشتاق لقاى تو گرديده‌ام ، و از زندگانى سير گشته‌ام ، و از جفاى اين امّت به تنگ آمده‌ام ، و از محنتهاى دنياى غدّار ملول گشته‌ام ، و از مفارقت پدر بزرگوار بىطاقت گرديده‌ام ، مرا در روضات رضوان و غرفات جنان به پدر خود ملحق گردان .\r\nپس حق سبحانه و تعالى او را به نزد من آورد ، و اوّل كسى كه از اهل بيت رسالت به من\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nملحق شود او باشد . چون غمگين و مجروح به نزد من آيد ، دست تضرّع به درگاه قاضى الحاجات بردارم و خروش برآورم كه : خداوندا ظالمان فاطمه را به عذاب خود معذّب گردان ، و هر كه حق جگرگوشهء مرا غصب كرده او را به نكال خود معاقب گردان ، و خوار و بىمقدار كن هر كه او را خوار كرده ، پيوسته در آتش جهنّم بدار هر كه در بر شكم او زده و فرزندان او را شهيد كرده ، و هر دعائى كه من كنم ملائكهء آسمانها آمين گويند .\r\nپس سيّد عالم فرمود : امّا امام حسن عليه السّلام ، پس او فرزند پسنديده و نور ديدهء من است و روشنائى سينه و ثمرهء دل من است ، او سيّد و مهتر و بهترين جوانان اهل بهشت است و حجّت و خليفهء خداست ، و بعد از پدرش بر خلقان گفتهء او گفتهء من است و كردهء او كردهء من است ، و هر كه متابعت او كند متابعت من كرده است و هر كه مخالفت او كند مخالفت من كرده .\r\nچون بر جمال با كمالش نظر افكندم ، ستمهائى كه بعد از من بر وى خواهند كرد به خاطر آوردم ، بر بىكسى و غريبى و مظلومى او گريستم ، زيرا كه بعد از من اصحاب او را غريب و بىيار در ميان دشمنان جفاكار بگذارند ، پيوسته در محنت و مشقّت و عنا باشد تا آنكه او را به زهر قهر شهيد كنند ، و ملائكهء ارض و سما و كرّوبيان ملأ اعلا در ماتم آن جگرگوشهء من بگريند ، و آسمان و زمين در مصيبت او زارى نمايند ، و مرغان هوا و ماهيان دريا بر غريبى و بىكسى او نوحه كنند . هر كس در مصيبت او اشك خونين از ديده ببارد ، در روز قيامت كه ديده‌ها نابينا شود چشم او روشن باشد ، و هر كه در تعزيهء او اندوهگين باشد ، در روز جزا كه دلهاى خلايق غمگين گردد دل او شاد و خرّم باشد ، و هر كه در روضهء مطهّر آن امام مظلوم او را زيارت كند ، قدم او بر صراط ثابت باشد در روزى كه قدمها بر صراط لرزان باشد .\r\nو امّا امام حسين عليه السّلام ، پس او فرزند دلبند و انيس دل مستمند من است ، و او بهترين مردمان و امام مسلمانان است بعد از پدر و برادر خود ، او پناه بىچارگان و فريادرس درماندگان و حجّت خداوند عالميان است ، و او بهترين جوانان اهل بهشت است و باب رستگارى و فيروزى اين امّت است ، امر او امر من است و اطاعت او اطاعت من است .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nچون آن نور چشم خود را ديدم ، بر غريبى و بىكسى و درماندگى او گريستم ، زيرا كه بدبختان اين امّت قصد كشتن او كنند ، و او به مدينه‌ايد و پناه به حرم محترم و روضهء مكرّم من آورد ، و او را امان ندهند ، و هيچ وصيّت مرا در حق او مرعى ندارند ، و شرم از حرم من ننمايند ، و كار را بر او تنگ گيرند ، پس من در خواب او را در برگيرم و سر او را بر سينهء خود گذارم و او را امر نمايم كه از دار هجرت من رحلت نمايد ، و او را بشارت دهم كه جفاكاران اين امّت تو را شهيد خواهند كرد ، و به سعادت شهادت خواهى رسيد . پس آن جگرگوشهء من با چشم گريان و دل بريان از مرقد مطهّر من مفارقت نمايد و به زمين كربلا و محنت و عنا و مقتل شهيدان آل عبا رو آورد ، چندين هزار بدبخت از امّت من تيغ بر روى او بكشند ، و گروهى از مسلمانان او را يارى كنند و بهترين شهيدان امّت باشند در روز قيامت ، آن گروه او را در ميان گيرند تير باران كنند . چون آن نور ديدهء من از اسب در افتد ، آن روسياهان تيغ بر گلوى مباركش گذارند و او را به طريق گوسفند سر ببرند .\r\nحضرت سيّد عالم صلّى اللّه عليه و آله و سلّم اين را فرمود و آهى گرم از سينهء پردرد بركشيد ، زار زار بگريست ، خروش از حاضران برآمد ، صداى نوحه و زارى بلند شد ، آنگاه سيّد عالم صلّى اللّه عليه و آله و سلّم برخاست رو بسوى آسمان كرد كه : بار خدايا به تو شكايت مىكنم از آنچه از اين گروه ستمكار به اهل بيت من مىرسد ، و به حجرهء طاهره مراجعت فرمود « 1 »  .\r\nايضا به سند معتبر از حضرت امير المؤمنين عليه السّلام روايت كرده است كه : آن حضرت فرمود : روزى من و فاطمه و حسن و حسين عليهم السّلام در خدمت حضرت رسول صلّى اللّه عليه و آله و سلّم نشسته بوديم ، ناگاه نظر كرد به سوى ما گريست ، گفتم : سبب گريهء تو چيست يا رسول اللّه ؟ فرمود :\r\nمىگريم براى آنچه نسبت به تو خواهند كرد بعد از من ، گفتم : آن چيست يا رسول اللّه ؟\r\nفرمود : مىگريم براى ضربتى كه بر سر تو خواهند زد ، و طپانچه‌اى كه بر روى فاطمه خواهند زد ، و طعنى كه بر ران حسن خواهند زد و او را به زهر شهيد خواهند كرد ، و از كشتن حسين . چون اهل بيت رسالت اين خبرها را شنيدند همه گريان شدند ، پس من گفتم : يا رسول اللّه نيافريده است ما را پروردگار ما مگر از براى بلا ، حضرت فرمود : شاد\r\n\r\n","description":"","footnote":" ( 1 ) امالى شيخ صدوق 99 . ","page_name":" 243 ","page_number":243},
  {"content":"\r\n\r\nباش يا على كه خدا عهد كرده است بسوى من كه دوست نمىدارد تو را مگر مؤمنى ، و دشمن نمىدارد تو را مگر منافقى « 1 »  .\r\nابن شهر آشوب از جابر روايت كرده است كه : حضرت رسالت صلّى اللّه عليه و آله و سلّم در وقت وفات به حضرت امير المؤمنين عليه السّلام گفت : سلام خدا بر تو باد اى پدر دو گل بوستان من ، وصيّت مىكنم تو را كه دو ريحانهء باغ مرا - يعنى حسن و حسين - را محترم بدارى ، زود باشد كه دو ركن تو خراب شود . چون حضرت رسالت صلّى اللّه عليه و آله و سلّم از دنيا رفت ، جناب امير المؤمنين فرمود : اين يك ركن من بود كه خراب شد ، چون حضرت فاطمه عليها السّلام از دنيا رحلت نمود فرمود كه : اين ركن دوّم بود « 2 »  .\r\nايضا از عايشه و ام سلمه روايت كرده است كه : در مرضى كه حضرت رسالت صلّى اللّه عليه و آله و سلّم از دنيا رفت فاطمه را طلبيد ، چون فاطمه پيدا شد ، رفتار او مانند رفتار حضرت رسالت صلّى اللّه عليه و آله و سلّم بود ، فرمود كه : اى دختر من بيا نزديك من ، پس او را در پهلوى خود نشانيد و رازى به او گفت كه گريان شد ، و رازى ديگر به او گفت كه خندان شد . چون بعد از وفات آن حضرت از او پرسيدند ، فرمود : در اوّل به من گفت : جبرئيل در هر سالى قرآن را يك مرتبه به من عرض مىكرد و در اين سال دو مرتبه عرض كرد ، مىدانم كه در اين سال از دنيا مىروم و فرزندان تو بعد از من مظلوم و ستم رسيده خواهند شد ، من به اين سبب گريان شدم ؛ پس فرمود كه : اوّل كسى خواهى بود كه به من ملحق مىشوى از اهل بيت من ، به اين سبب خندان شدم . به روايت ديگر فرمود كه : آيا راضى نيستى كه سيّدهء زنان عالميان باشى ، پس به اين سبب خندان شدم « 3 »  .\r\nايضا روايت كرده است كه : چون سيّد انبياء صلّى اللّه عليه و آله و سلّم به عالم بقا رحلت فرمود ، حضرت سيّدهء نساء پيوسته غمگين و محزون بود ، عصابهء درد و الم بر سر مىبست ، و جسم مباركش ضعيف و نحيف ، و اركان عزّتش در هم شكسته بود ، پيوسته آب از ديده‌هاى مبارك حق‌بينش جارى بود ، و با دل سوخته و جگر افروخته مىبود ، ساعت به ساعت\r\n\r\n","description":"","footnote":" ( 1 ) امالى شيخ صدوق 116 .  ( 2 ) مناقب ابن شهر آشوب 3 / 410 .  ( 3 ) مناقب ابن شهر آشوب 3 / 410 . ","page_name":" 244 ","page_number":244},
  {"content":"\r\n\r\nغش بر او طارى مىشد ، با حسن و حسين عليهما السّلام مىگفت : كجاست پدر شما كه شما را ساعت به ساعت در بر مىگرفت ؟ كجاست پدر شما كه از همهء خلق مهربانتر بود نسبت به شما و نمىگذاشت كه شما بر روى زمين راه رويد ؟ پيوسته مىخواست كه بر دوش او باشيد ، ديگر هرگز نخواهيم ديد كه اين در را بگشايد و در بيت الاحزان من درآيد ، ديگر نخواهيم ديد كه شما را به دوش خود بردارد چنان كه پيوسته با شما چنين مىكرد « 1 »  .\r\nبه اسانيد معتبره از سليم بن قيس هلالى و ديگران روايت كرده‌اند كه : سلمان و عبّاس گفتند : چون مرض حضرت رسالت صلّى اللّه عليه و آله و سلّم به اشتداد انجاميد ، جمعى از مهاجر و انصار بر بالين آن حضرت حاضر گشتند ، حضرت رسول صلّى اللّه عليه و آله و سلّم چون مىدانست كه اصحاب او وفا به بيعت على عليه السّلام نخواهند نمود ، فرمود : اى گروه ! دوات و قلم و صحيفه‌اى نزد من حاضر سازيد تا نامه‌اى از براى شما بنويسم كه هرگز گمراه نشويد بعد از وفات من . چون عمر بن الخطّاب مىدانست كه حضرت سيّد عالم مىخواست كه خلافت امير المؤمنين عليه السّلام را بنويسد ، به دست وقاحت پرده از روى نفاق برداشت گفت : اين مرد بيمارى بر او غلبه كرده و هذيان مىگويد ، كتاب خدا ما را كافى است و احتياج به كتاب او نداريم ، پس جمعى از منافقين اصحاب تابع آن ملعون شدند كه ما را به كتاب رسول خدا احتياج نيست ، و جمعى از اصحاب گفتند : اطاعت رسول خدا صلّى اللّه عليه و آله و سلّم بر همه واجب است و رنجانيدن خاطر شريف آن جناب در چنين حالى روا نيست ، در ميان صحابه نزاع شد و آوازها بلند كردند .\r\nچون حضرت سيّد عالم صلّى اللّه عليه و آله و سلّم بر اين ماجرا اطّلاع يافت غمگين گرديد ، دانست كه هرگاه در حيات او بناى اين قسم ظلم نهادند ، بعد از او با اهل بيت او چه خواهند كرد ، فرمود : قوموا عنّي ، از پيش من برويد و بيش از اين مرا متألّم مسازيد ، و مرا با پروردگار خود گذاريد .\r\nلعنت خدا بر آن گروه بدبخت ، كسى كه نسبت هذيان به رسول خدا صلّى اللّه عليه و آله و سلّم دهد ، او را امام خود دانند با آنكه حق سبحانه و تعالى مىفرمايد كه :\r\n\r\n","description":"","footnote":" ( 1 ) مناقب ابن شهر آشوب 3 / 411 . ","page_name":" 245 ","page_number":245},
  {"content":"\r\n\r\n  وَ ما يَنْطِق عَن الْهَوى * إِن هُوَ إِلَّا وَحْيٌ يُوحى   « 1 »  و نفرين رسول خدا بر آن قوم باد كه چنين بىشرم بىدينى را كه در چنين حال سيّد كاينات صلّى اللّه عليه و آله و سلّم را از خود برنجاند ، او را خليفهء رسول خدا دانند و حال آنكه حق تعالى مىفرمايد كه  إِن الَّذِين يُؤْذُون اللَّه وَ رَسُولَه لَعَنَهُم اللَّه فِي الدُّنْيا وَ الْآخِرَةِ وَ أَعَدَّ لَهُم عَذاباً مُهِيناً  « 2 »  يعنى : آن گروهى كه اذيّت و آزار به خدا و رسول مىرسانند ، حق تعالى ايشان را در دنيا و عقبى لعنت كرده ، و عذاب اليم و نكال جحيم از جهت ايشان مهيّا ساخته .\r\nچون روح مطهّر حضرت سيّد عالم صلّى اللّه عليه و آله و سلّم به عالم وصال ارتحال نمود ، حضرت امير المؤمنين عليه السّلام با جبرئيل امين به مقتضاى وصيّت سيّد عالم صلّى اللّه عليه و آله و سلّم به تجهيز و تكفين و تغسيل آن جناب اشتغال نمودند ، عمر و ابو بكر و جمعى از منافقان اصحاب كه در زمان رسول صلّى اللّه عليه و آله و سلّم با يكديگر بيعت كرده بودند كه بعد از وفات سيّد عالم صلّى اللّه عليه و آله و سلّم حضرت امير المؤمنين عليه السّلام را از خلافت منع نمايند ، فرصت غنيمت دانسته جنازهء رسول صلّى اللّه عليه و آله و سلّم را در ميان گذاشته به سقيفهء بنى ساعده رفتند و در امر خلافت سخن آغاز كردند ، بعد از منازعهء بسيار و مجادلهء بىشمار از مهاجر و انصار ، امر خلافت ظاهرى بر ابو بكر قرار يافت ، و آن ملعون روسياه سبقت به عذاب اليم الهى اختيار كرده خلافت را قبول كرد ، و اكثر مهاجرين و انصار وصيّت احمد مختار و بيعت على كرّار را منظور نداشته ، از خدا شرم نكردند و با آن ملعون بيعت كردند .\r\nچون سيّد اوصيا از دفن سرور انبياء فارغ شد ، بىوفائى اصحاب كفر و نفاق ايشان را مشاهده نمود غمگين گرديد ، چون شب در آمد ، امام حسن و امام حسين عليهما السّلام را با خود برداشته به خانهء يك يك از مهاجران و انصار در آمد و ايشان را از عقوبت الهى بترسانيد ، و وصيّت رسول خدا را در غدير خم بر ايشان خواند ، و از ايشان نصرت و يارى طلبيد ، و از آن گروه بىشرم به جز بيست و چهار نفر اجابت نكردند . چون صبح طالع شد از آن بيست و چهار كس بر بيعت نمانده بودند به غير از چهار كس ، تا سه شب آن جناب ايشان را به بيعت دعوت مىفرمود و طلب يارى از ايشان مىنمود ، و به جز چهار كس - و به روايتى\r\n\r\n","description":"","footnote":" ( 1 ) سورهء نجم / آيهء 3 و 4 .  ( 2 ) سورهء احزاب / آيهء 57 . ","page_name":" 246 ","page_number":246},
  {"content":"\r\n\r\nسه كس - اجابت ننمودند .\r\nچون آن سلطان سرير خلافت ، آن كفر و شقاوت را از آن گروه مشاهده فرمود به مسجد در آمد ، و در مجمع اصحاب حجّتهاى شافى بر ايشان تمام كرد و آياتى كه جبرئيل در شأن او آورده بود بر ايشان خواند ، آنچه سيّد انبياء در شأن او فرموده بود بر ايشان حجّت ساخت ، و از مهاجر و انصار شهادت بر حقيقت مقال خويش طلب نمود ، جملگى به راستى گفتار او شهادت دادند .\r\nچون به نزديك رسيد كه مردمان از بيعت آن ملعون پشيمان گرديده به حق بازگردند ، عمر بترسيد و جمعيّت مردم را متفرّق ساخت ، حضرت امير المؤمنين عليه السّلام به حجرهء طاهره مراجعت فرمود . چون آن حضرت از هدايت آن قوم مأيوس گرديد ، به امر رسول خدا صلّى اللّه عليه و آله و سلّم به جمع قرآن اشتغال نمود . چون عمر ديد كه جميع مهاجر و انصار به غير از حضرت امير المؤمنين عليه السّلام و چهار نفر از خواص اصحاب آن حضرت ، دين به دنيا فروختند و با آن ملعون بيعت كردند ، به ابو بكر گفت : چرا حضرت على بن أبي طالب عليه السّلام را به بيعت خود نمىخوانى ، و اللّه كه اگر با تو بيعت ننمايد ، خلافت بر تو قرار نيابد ؛ زيرا كه او خليفهء به حق رسول خدا و اعلم و اشجع و افضل و اقضاى اين امّت است ، مردمان را به او رجوع بسيار است .\r\nپس ابو بكر بسوى آن جناب فرستاد و او را به بيعت خود خواند ، حضرت سيّد اولياء عليه السّلام فرمود كه : سوگند خورده‌ام كه از خانه بيرون نيايم و رداى مبارك بر دوش نيندازم تا آيات قرآن را جمع نمايم . بعد از چند روز آن كلام اللّه ناطق ، قرآن را جمع كرده در كيسه گذاشت و سر آن را مهر كرده به مسجد آمد ، در مجمع مهاجر و انصار ندا فرمود : اى گروه مردمان چون از دفن سيّد كاينات صلّى اللّه عليه و آله و سلّم فارغ گرديدم ، به امر آن حضرت به جمع قرآن مشغول شدم ، و جميع آيات قرآنى و سور فرقانى را جمع كردم ، و هيچ آيه از آسمان نازل نشده كه حضرت رسول صلّى اللّه عليه و آله و سلّم بر من نخوانده باشد و تأويل آن را به من تعليم ننموده باشد .\r\nچون در آن قرآن چند آيه بود كه از كفر و نفاق منافقان آن قوم و خلافت على عليه السّلام و فرزندان او صريح بود ، عمر آن را قبول نكرد . سيد اوصياء عليه السّلام خشمناك گرديد و به حجرهء\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nطاهره مراجعت نمود فرمود : اين قرآن را ديگر نخواهيد ديد تا حضرت قائم آل محمّد عليه السّلام ظهور نمايد .\r\nپس ابو بكر بار ديگر به خدمت على عليه السّلام فرستاد كه اجابت كن خليفهء رسول خدا را ، حضرت امير المؤمنين عليه السّلام فرمود : اى ملعون ! خوش زود بر رسول خدا افترا بستى ، جميع مهاجر و انصار از ادانى و اقاصى مىدانند كه خدا و رسول به جز من در ميان شما خليفه‌اى نگذاشتند .\r\nچون اين پيغام را به ايشان رسانيدند ، ابو بكر گفت : راست مىگويد على ، رسول خدا مرا خليفه نكرده است . پس عمر در خشم شد برجست ، ابو بكر براى مصلحت خود به او گفت : بنشين . ديگر باره فرستاد كه : امير المؤمنين ابو بكر تو را طلب مىنمايد ، على عليه السّلام فرمود : عهد شما به رسول خدا هنوز نزديك است ، مگر فراموش كرديد كه خدا مرا امير المؤمنين خواند ، مرا به اين اسم سامى مخصوص گردانيده ، رسول خدا صلّى اللّه عليه و آله و سلّم شما را امر فرمود كه به اين لقب گرامى بر من سلام كنيد ، مگر نشنيديد كه رسول خدا صلّى اللّه عليه و آله و سلّم فرمود :\r\nعلى است امير مؤمنان و سيّد و مهتر مسلمانان و حامل لواء حمد و صاحب كرامت و مجد ، خداوند عالميان جل و علا در روز قيامت او را بر صراط بنشاند كه دوستان خود را بنوازد و داخل بهشت سازد ، و دشمنان خود را به خوارى در آتش اندازد .\r\nچون اين پيغام به ايشان رسيد ، باز عمر برجست و گفت : من مىدانم كه او را تا نكشم ، امر ما مستقيم نمىشود ، بگذار تا من بروم و سر او را براى تو بياورم . باز ابو بكر براى مصلحت او را سوگند داد كه بنشين ، بازفرستاد كه بيا ابو بكر تو را مىطلبد ، باز حضرت اجابت ننمود و فرمود : من مشغول وصيّتهاى حضرت رسولم .\r\nچون آن دو ملعون روسياه دانستند كه على عليه السّلام به اختيار بيعت ايشان را قبول نمىنمايد ، شخصى قنفذ نام را كه آزاد كردهء عمر بود ، در شقاوت عديل آن ملعون بود ، و به زشتى رو و به درشتى خود در ميان ايشان مشهور بود ، با خالد بن وليد پليد و جمعى ديگر از بدبختان آن قوم به در خانهء اهل بيت رسالت و حجرهء عصمت و طهارت فرستادند و گفتند :\r\nحضرت امير المؤمنين عليه السّلام را از خانه بيرون آورده به مسجد آوريد تا از او بيعت بگيريم .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nچون به ساحت عزّت و سعادت و حريم رفعت و جلالت خانهء اهل بيت رسالت رسيدند ، جرأت نكردند كه بىرخصت به آن خانه درآيند ، اذن دخول طلب كردند ، آن جناب ايشان را اجازت نفرمود .\r\nبسوى آن ملعون بازگشتند و گفتند : ما را رخصت نمىدهد كه بر وى داخل شويم ، ما را جرأت آن نيست كه بىرخصت در خانهء رسول صلّى اللّه عليه و آله و سلّم داخل شويم . پس عمر بانگ بر ايشان زد كه : شما را به اجازت او كارى نيست ، به هر نوع كه باشد آن حضرت را از خانه بيرون آوريد . و در اين مرتبه عمر با ايشان بود ، و بىشرمى آغاز كردند و فرياد در در خانهء اهل بيت رسالت بلند كردند و بىحيائى را از حد بردند . عمر پاى نجس بر در زد و فرياد كرد كه : اى پسر ابو طالب در را بگشا ، آن شير بيشهء شجاعت به امر خدا صبر مىنمود و متعرّض ايشان نمىشد ، تا آنكه حضرت فاطمه عليها السّلام بىتاب گرديده به عقب در آمد ، از درد و الم عصابه بر سر بسته بود و جسم شريفش بسيار نحيف گرديده بود به سبب مصيبت حضرت رسالت صلّى اللّه عليه و آله و سلّم ، فرمود : اى عمر چه از ما مىخواهى ، ما را به مصيبت خود نمىگذارى ، عمر گفت : در را بگشا و الّا آتش در خانهء شما مىاندازم و شما را مىسوزانم ، حضرت فاطمه عليها السّلام گفت : اى عمر از خدا نمىترسى مىخواهى به خانه ما بىرخصت درآئى ، اين خانهء اهل بيت رسالت و بيت الحرام عزّت و جلالت است ، از اين حرم محترم شرم دار ، اين جور و ستم روا مدار .\r\nپس آن ملعون بىحيا و آن دشمن خدا و رسول خدا ، از آن سخنان هيچ پروا نكرد و هيزم طلبيد ، در خانهء اهل بيت رسالت را سوخت و در را گشود ، حضرت سيّدة النّساء فرياد برآورد كه : يا أبتاه يا رسول اللّه ، مانع شد آن ملعون را از داخل شدن .\r\nباز آن بىحياء لعين ممتنع نشد و سر غلاف شمشير را به پهلوى فاطمه زد ، آن مظلومه باز فرياد برآورد ، باز آن ملعون تازيانه بلند كرد و بر دست مباركش زد ، فاطمه فرياد مىكرد : يا أبتاه ! حال اهل بيت خود را ببين .\r\nپس امير المؤمنين عليه السّلام برخاست عمر را بلند كرد و بر زمين زد ، بينى و گردنش را مجروح كرد ، خواست او را به قتل رساند پس به خاطر آورد وصيّت رسول خدا صلّى اللّه عليه و آله و سلّم را\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nكه به آن حضرت گفت : يا على زود باشد كه جفاكاران امّت با تو غدر و مكر نمايند و بيعت تو را بشكنند و به عهد من وفا نكنند ، تو را بىكس و تنها در ميان جمعى از اشقيا بگذارند ، و تو از من به منزلهء هارونى از موسى ؛ چنانچه قوم موسى عليه السّلام هارون را بگذاشتند و به عبادت گوسالهء سامرى پرداختند ، امّت من نيز تو را تنها بگذارند و به گوسالهء سامرى اين امّت ابو بكر بيعت نمايند .\r\nحضرت امير المؤمنين عليه السّلام گفت : چون امّت تو با من چنين كنند ، من با ايشان چه معامله نمايم ؟ حضرت فرمود : اگر ياور بيابى با ايشان جهاد كن ، و الّا صبر كن و دست از ايشان بردار و معاملهء ايشان را با پروردگار خود گذار ، چون ياورى بيابى جهاد كن تا به نزد من آئى و خون از شمشير تو بريزد .\r\nپس على عليه السّلام به مقتضاى وصيّت حضرت رسالت صلّى اللّه عليه و آله و سلّم دست از آن ملعون برداشت و فرمود : اى فرزند صهّاك حبشيّه ! سوگند ياد مىكنم به حق آن خداوندى كه گرامى داشته است محمّد را به پيغمبرى ، كه اگر وصيّت حضرت رسالت صلّى اللّه عليه و آله و سلّم مرا منع نمىنمود ، هرآينه مىدانستى كه بىرخصت من داخل خانهء من نمىتوانى شد . پس عمر كس به مسجد فرستاد و از ابو بكر و ساير منافقان يارى طلب كرد . فوج فوج از آن منافقان به يارى آن ملعون مىآمدند تا آنكه به خانهء آن حضرت ريختند ، خالد بن وليد شمشير كشيد و بر حضرت امير المؤمنين عليه السّلام حمله كرد ، پس حضرت بر او حمله كرد خواست كه او را به قتل رساند ، ديگران حضرت را به حق حضرت رسالت صلّى اللّه عليه و آله و سلّم قسم دادند تا دست از آن ملعون برداشت .\r\nسلمان و ابو ذر و مقداد و عمّار و بريدهء اسلمى به يارى حضرت امير عليه السّلام برخاستند ، نزديك شد كه فتنهء عظيم برپا شود ، پس حضرت ايشان را منع كرد و فرمود : مرا با ايشان بگذاريد ، خدا مرا مأمور نكرده است كه در اين وقت با ايشان جهاد كنم . پس آن كافران ريسمانى در گردن آن حضرت انداختند و بسوى مسجد كشيدند ، چون به در خانه رسيدند حضرت فاطمه عليها السّلام مانع شد ، پس قنفذ - و به روايت ديگر عمر - تازيانه‌اى به بازوى فاطمه زد كه شكست و ورم كرد ، باز آن حضرت دست از على عليه السّلام برنمىداشت تا آنكه در\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nرا بر شكم آن حضرت فشردند و دنده‌ها و پهلوى آن حضرت را شكستند ، فرزندى كه در شكم داشت كه پيغمبر او را محسن نام كرده بود شهيد كردند ، در آن ساعت سقط شد و فاطمه عليها السّلام بر آن ضربت از دنيا رفت . به روايتى ديگر : مغيرة بن شعبه با عمر در بر شكم مبارك آن حضرت زد و فرزند او را شهيد كرد ، پس على عليه السّلام را به مسجد كشيدند ، آن جفاكاران از پى او مىرفتند و هيچ‌يك او را يارى نمىكردند .\r\nسلمان و أبي ذر و مقداد و عمّار و بريده فرياد مىكردند و مىگفتند : چه زود خيانت كرديد با حضرت رسالت صلّى اللّه عليه و آله و سلّم و كينه‌هاى سينه‌هاى خود را ظاهر كرديد و انتقام آن حضرت را از اهل بيت او كشيديد . پس بريده گفت : اى عمر همهء قريش اصل و نسب تو را مىدانند و تو را مىشناسند كه از چندين زنا به هم رسيده‌اى ، با اين حال به خانهء اهل بيت رسالت داخل مىشوى ، و دختر آن حضرت را مجروح مىكنى ، و برادر و وصىّ آن حضرت را به اين رسوائى به مسجد مىكشى ؟\r\nچون نظر ابو بكر بر آن حضرت افتاد گفت : دست از او برداريد ، حضرت فرمود : اى ابو بكر به كدام حق و به كدام فضيلت و ميراث تو در خلافت تصرّف كرده‌اى ؟ ديروز به امر پيغمبر با من بيعت كردى در غدير خم ، و به امر آن حضرت بر من سلام كردى به امارت مؤمنان . پس عمر شمشير از غلاف كشيد و بالاى سر آن حضرت ايستاد و گفت : اين سخنان را بگذار و بيعت كن ، فرمود : اگر بيعت نكنم چه خواهى كرد ؟ گفت : اگر بيعت نكنى تو را به قتل خواهم رسانيد ، حضرت فرمود : تو مىتوانى كه برادر حضرت رسول صلّى اللّه عليه و آله و سلّم را به قتل رسانى ؟ به خدا سوگند كه اگر اطاعت امر خدا و وصيّت پيغمبر خدا نمىبود ، بر تو معلوم مىشد كه كى ضعيف‌تر است .\r\nپس بريده برخاست و گفت : اى عمر و اى ابو بكر آيا شما نبوديد كه رسول خدا امر كرد شما و ماها را كه برويم و سلام كنيم بر على به امارت و پادشاهى مؤمنان ، پس شما از آن حضرت پرسيديد كه : اين را از جانب خدا مىگوئى ؟ فرمود : بلى امر خدا و رسول چنين است ، پس رفتيم و بر او سلام كرديم و گفتيم : السّلام عليك يا امير المؤمنين ؟ عمر گفت : اى بريده تو را به اين كارها چه‌كار است ؟ بريده گفت : به خدا سوگند كه من نمىمانم در شهرى\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nكه شماها در آن امير باشيد ، و خليفهء حضرت رسول صلّى اللّه عليه و آله و سلّم معزول باشد ، پس عمر گفت كه بريده را زدند و از مسجد بيرون كردند .\r\nپس سلمان برخاست و گفت : اى ابو بكر از خدا بترس و از مجلسى كه لايق آن نيستى دور شو ، حق خلافت را به اهلش بگذار و جميع امّت را تا روز قيامت به جهالت و ضلالت مگذار . عمر بر او بانگ زد كه : اى سلمان تو را به اين كارها چه‌كار است ؟ سلمان گفت : به خدا سوگند كه اگر مىدانستم كه به شمشير خود يارى اين دين مىتوانم كرد هرآينه شمشير مىكشيدم و مردانه در راه خدا جهاد مىكردم تا شما با وصىّ رسول خدا چنين نكنيد ، پس رو به سوى مردم كرد و گفت : كرديد و نكرديد و ندانيد كه چه كرديد ، به دين در آمديد و از دين به در رفتيد ، پس بشارت مىدهم شما را به بلا و نااميدى از نعمت و رخا ، بدانيد كه بعد از اين ستمكاران بر شما مسلّط خواهند شد و به جور و ظلم در ميان شما سلوك خواهند كرد و كتاب خدا و احكام او را بدل خواهند كرد .\r\nپس ابو ذر و مقداد و عمّار نيز برخاستند ، و هر يك حجّتها بر آن اشقياء تمام كردند ، پس رو كردند به جناب امير المؤمنين عليه السّلام و گفتند كه : چه مىفرمائى ؟ اگر رخصت مىدهى شمشير مىكشيم و با ايشان جهاد مىكنيم تا كشته شويم ، حضرت فرمود كه : خدا رحمت كند شما را ، دست از اين اشقيا برداريد و وصيّت حضرت رسالت صلّى اللّه عليه و آله و سلّم را به ياد آوريد ، و ابو بكر بر بالاى منبر نشسته بود و سخن نمىگفت ، عمر گفت : چه نشسته‌اى بر بالاى منبر و على در زير منبر با تو بيعت نمىكند و با تو در مقام محاربه است ، رخصت بده تا گردنش را بزنم .\r\nدر آن وقت حضرت امام حسن و امام حسين عليهما السّلام بر بالاى سر پدر بزرگوار خود ايستاده بودند ، چون اين سخن را از آن ملعون شنيدند گريستند و به خروش آمدند ، و رو به قبر جدّ بزرگوار خود كردند و فرياد برآوردند كه : يا جدّاه يا رسول اللّه ! ما را به اين حال بىناصر و ياور ببين ، پس حضرت امير المؤمنين عليه السّلام ايشان را به سينهء خود چسبانيد و فرمود : گريه مكنيد به خدا سوگند كه ايشان قدرت آن ندارند كه پدر شما را به قتل رسانند ، و از آن ذليل‌تر و بىمقدارتراند كه اين اراده توانند كرد .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nپس در آن حالت ام سلمه زوجهء حضرت رسالت صلّى اللّه عليه و آله و سلّم و ام ايمن مربّيهء آن حضرت از حجره‌ها بيرون دويدند و فرياد كردند كه : اى ابو بكر و اى اشقياى امّت سيّد المرسلين ! خوش زود كينه‌ها و حسدهاى خود را بر آن حضرت ظاهر كرديد .\r\nپس عمر امر كرد كه ايشان را از مسجد به در كردند ، و گفت : ما را با زنان و گفتهء ايشان چه‌كار است ؟ پس حضرت امير المؤمنين عليه السّلام برخاست و رو به سوى مهاجر و انصار كرد ، مناقب و فضايل خود را يك يك بر ايشان شمرد ، و از ايشان شهادت بر نصوصى كه حضرت رسول صلّى اللّه عليه و آله و سلّم بر خلافت او كرده بود و در روز غدير و غير آن از مواطن متعدّده به ياد ايشان آورد و حجّت الهى بر ايشان تمام كرد ، آن بدبختان گفتند : يا على اگر پيشتر اينها را مىگفتى با او بيعت نمىكرديم .\r\nپس عمر ترسيد كه مردم از خلافت ابو بكر برگردند بازگفت كه : يا على بيعت كن و اگر نه گردنت را مىزنم . حضرت فرمود كه : اى فرزند صهّاك ! دروغ مىگوئى به خدا سوگند كه قدرت ندارى ، پس خالد بن وليد برجست و شمشير از غلاف كشيده و گفت : به خدا سوگند كه اگر نكنى گردنت را مىزنم ، حضرت امير المؤمنين عليه السّلام گريبان او را گرفت حركتى داد و به دور انداخت ، شمشير از دستش افتاد ، هر چند سعى كردند كه حضرت دست به بيعت دراز كند نكرد ، پس دست آن حضرت را گرفتند و ابو بكر دست نحس خود را دراز كرد و به دست حضرت رسانيد « 1 »  .\r\nدر احاديث معتبره وارد شده است كه : چون آن حضرت را به مسجد درآوردند ، رو بسوى مرقد مطهّر حضرت رسالت صلّى اللّه عليه و آله و سلّم كرد و فرمود : يا بن ام ان القوم استضعفوني و كادوا يقتلونني ، يعنى : اى برادر ! قوم مرا ضعيف گردانيدند ، و نزديك شد كه مرا بكشند . پس دستى از قبر حضرت رسالت صلّى اللّه عليه و آله و سلّم بيرون آمد كه همه شناختند كه دست رسول خدا است و صدائى ظاهر شد كه شناختند كه صداى آن حضرت است : يا أبا بكر أكفرت بالّذي خلقك من تراب ثم من نطفة ثم سوّاك رجلا ، يعنى : اى ابو بكر آيا كافر شدى به آن خدائى كه تو را\r\n\r\n","description":"","footnote":" ( 1 ) كتاب سليم بن قيس 249 با كمى اختلاف . ","page_name":" 253 ","page_number":253},
  {"content":"\r\n\r\nآفريد از خاك ، پس از نطفه ، پس تو را درست مردى گردانيد « 1 »  .\r\nبه سندهاى معتبر از حضرت امام جعفر صادق عليه السّلام روايت كرده‌اند كه : چون حضرت امير المؤمنين عليه السّلام را به مسجد در آوردند ، حضرت سيّدة النّساء فاطمهء زهرا عليها السّلام مجروح و نالان و خشمناك و غمگين ، با جميع مخدّرات حجرات بنى هاشم از خانه بيرون آمده رو به مسجد رسول صلّى اللّه عليه و آله و سلّم آوردند ، چون به مسجد درآمد به نزديك ضريح مقدّس حضرت رسالت صلّى اللّه عليه و آله و سلّم رسيد ، به خروش و آواز بلند بگريست و آهى چند از دل پردرد بركشيد و فرياد برآورد كه : اى گروه ستمكار و اى قوم غدّار ! از پسر عمّم دست بداريد ، به حق آن خدائى كه پدرم محمّد مصطفى صلّى اللّه عليه و آله و سلّم را به راستى فرستاده كه اگر اين ظلم را فرو نگذاريد و دست از آن حضرت برنداريد ، گيسوهاى خود را بر سر پريشان كنم و پيراهن پدرم رسول خدا صلّى اللّه عليه و آله و سلّم را بر سر اندازم ، و دست در دامن كبرياى احديّت بزنم و به درگاه رب الارباب فرياد برآورم و ناله‌هاى آتش‌بار از دل افكار بركشم ، و درياى غضب الهى را به جوش درآورم ، و آهى چند از سينهء پردرد بركشم كه زمين و زمان را بسوزانم و يك متنفّس از شما روى زمين نگذارم ، و اللّه كه ناقهء صالح نزد خدا از من گرامىتر نيست ، و بچهء او نزد خداوند عالميان از فرزند من عزيزتر نيست .\r\nسلمان گويد كه : من نزديك آن حضرت ايستاده بودم ، ديدم كه ديوارهاى مسجد رسول خدا صلّى اللّه عليه و آله و سلّم به لرزه درآمد و بلند گرديد به نحوى كه اگر كسى خواستى از زير آن عبور مىتوانست نمود . من چون آن حال را مشاهده كردم ، بر خود لرزيدم و آثار غضب الهى را معاينه ديدم ، پس به نزديك آن حضرت آمدم و استغاثه نمودم كه : اى سيّدة النّساء ، و اى بتول عذرا ، و اى خواتون قيامت ، و اى بانوى حجلهء كرامت ، و اى جگرگوشهء رسول ثقلين ، و اى مادر سبطين ، بر اين قوم ببخشا و بر امّت پدر خود رحم نما ، شما اهل بيت رحمت و شفاعتيد ، چون پدرت رحمت عالميان بود ، شما باعث عذاب الهى بر ايشان مشويد .\r\nآن جناب التماس مرا قبول نمود ، به حجرهء طاهره مراجعت فرمود ، و ديوارهاى مسجد\r\n\r\n","description":"","footnote":" ( 1 ) الاختصاص 275 . ","page_name":" 254 ","page_number":254},
  {"content":"\r\n\r\nبر جاى خود قرار گرفت ، و گرد به نحوى بلند گرديد كه تمام مسجد را فرو گرفت « 1 »  .\r\nو حضرت امام محمّد باقر عليه السّلام گفت : به خدا سوگند كه اگر فاطمه موى سر خود را مىگشود هرآينه همه مىمردند .\r\nو به روايتى ديگر : چون فاطمه عليها السّلام به مسجد آمد ، پيراهن حضرت رسالت پناه را بر سر گذاشته بود و دست حضرت امام حسن و امام حسين عليهما السّلام را گرفته بود ، فرياد زد كه :\r\nاى ابو بكر تو را با ما چه‌كار است ، مىخواهى فرزندان مرا يتيم كنى ؟ به خدا سوگند كه اگر بد نبودى موى سر خود مىگشودم و به درگاه خدا صدا بلند مىكردم . پس مردى از آن گروه به ابو بكر گفت : مىخواهى همه را هلاك كنى ؟ آن ملعون ترسيد و دست از على عليه السّلام برداشت و حضرت به خانه برگشت « 2 »  .\r\nايضاً سليم بن قيس از سلمان روايت كرده است كه : چون زبير را بردند كه با ابو بكر بيعت كند ، با عمر گفت : اى فرزند صهّاك اگر اين اراذل كه برگرد تو برآمده‌اند تو را يارى نمىكردند نمىتوانستى كه بر على تقدّم‌جوئى و شمشير در دست من باشد ، عمر گفت : تو نام صهّاك را مىبرى ؟ زبير گفت : چرا نام او را نبرم او كنيز زناكارى بود ، ملك جدّ من عبد المطّلب بود ، جدّ تو نفيل با او زنا كرد و پدر تو خطّاب از او به هم رسيد ، او بندهء جدّ من بود . پس ابو بكر ميان عمر و زبير صلح داد .\r\nچون سلمان را ريسمان در گردن كردند و براى بيعت بسوى ابو بكر كشيدند ، در گردنش كنده به هم رسيد . چون به جبر به ابو بكر بيعت كرد گفت : هلاك و ضلالت را براى خود اختيار كرديد تا روز قيامت ، و بدعتهاى امّتهاى گذشته را به عمل آورديد و بعد از پيغمبر خود از دين برگشتيد و خلافت را از معدنش بيرون كرديد ، عمر گفت : چون از تو و امام تو بيعت گرفتيم هر چه خواهى بگو ، و او هر چه خواهد بگويد . سلمان گفت : شنيدم از حضرت رسالت صلّى اللّه عليه و آله و سلّم كه بر تو و بر ابو بكر مثل گناهان جميع امّت تا روز قيامت ، و مثل عذاب ايشان خواهد بود . پس عمر گفت : چون بيعت كردى ، ديدهء تو روشن نشد به خلافت مولاى تو هر چه خواهى بگو ، سلمان گفت : گواهى مىدهم كه در كتابهاى آسمانى\r\n\r\n","description":"","footnote":" ( 1 ) احتجاج 1 / 222 .  ( 2 ) كافى 8 / 238 . ","page_name":" 255 ","page_number":255},
  {"content":"\r\n\r\nخوانده‌ام كه درى از درهاى جهنّم مسمّى است به نام و كنيت و صفت تو ، باز عمر گفت :\r\nچون خلافت زايل گرديد از جماعتى كه تو ايشان را خداى خود گرفته بودى هر چه خواهى بگو . سلمان گفت : شهادت مىدهم كه از حضرت رسالت صلّى اللّه عليه و آله و سلّم پرسيدم از تفسير آيهء   « فَيَوْمَئِذٍ لا يُعَذِّب عَذابَه أَحَدٌ * وَ لا يُوثِق وَثاقَه أَحَدٌ »   « 1 »  حضرت فرمود : اين آيه در شأن تو است ، سلمان گفت كه : حضرت امير عليه السّلام به من گفت : ساكت شو ، اگر آن حضرت نمىفرمود كه ساكت شوم هرآينه آنچه كه در شأن او و ابو بكر نازل شده بود و آنچه حضرت رسالت صلّى اللّه عليه و آله و سلّم در حق ايشان گفته بود همه را مىگفتم .\r\nپس حضرت امير المؤمنين خطاب كرد به سلمان و ابو ذر و مقداد و زبير كه سوگند مىدهم شما را كه نشنيديد از حضرت رسول خدا صلّى اللّه عليه و آله و سلّم كه مىفرمود : در جهنّم تابوتى هست كه دوازده كس در آن تابوت هستند ، شش كس از گذشتگان و شش نفر از اين امّت ، و آن تابوت در چاهى است در قعر جهنّم ، و بر سر آن چاه سنگى افتاده است كه هرگاه حق تعالى مىخواهد كه جهنّم را مشتعل سازد ، امر مىفرمايد كه آن سنگ را از سر چاه بردارند . چون سنگ را برمىدارند ، جميع جهنّم مشتعل مىشود از حرارت آن چاه ، پس من در حضور شما پرسيدم : آنها كيستند ؟ فرمود : امّا از پيشينيان پس اين شش نفر : قابيل و فرعون و نمرود و پى كنندهء ناقهء صالح و دو كس از بنى اسرائيل كه بعد از عيسى و موسى دين ايشان را تغيير دادند و امّت ايشان را گمراه كردند . و امّا از اين امّت ، پس دجّال است و پنج نفر كه نامه نوشتند و با يكديگر پيمان كردند كه نگذارند كه خلافت بر وصىّ من قرار گيرد ، يعنى : ابو بكر و عمر و ابو عبيدهء جرّاح و سالم مولاى حذيفه و سعد بن العاص .\r\nپس عثمان گفت : اى ابو الحسن آيا در حق من چيزى شنيده‌اى ؟ حضرت فرمود كه :\r\nمكرّر شنيده‌ام كه حضرت رسالت تو را لعنت كرد ، و نشنيدم كه براى تو استغفار كرده باشد « 2 »  .\r\nچون آن ملاعين خلافت را از آن حضرت غصب كردند ، به اين راضى نشده خواستند كه فدك را از فاطمه بگيرند ، و فدك قلعه‌اى چند بود كه حضرت رسالت صلّى اللّه عليه و آله و سلّم آنها را\r\n\r\n","description":"","footnote":" ( 1 ) سورهء فجر / آيهء 25 و 26 .  ( 2 ) كتاب سليم بن قيس 89 . ","page_name":" 256 ","page_number":256},
  {"content":"\r\n\r\nبىجنگ گرفته بود ، و حق تعالى فرستاد  وَ آت ذَا الْقُرْبى حَقَّه »  « 1 »  و جبرئيل گفت :\r\nحق تعالى مىفرمايد : كه فدك را به فاطمه بده كه از براى او و فرزندان او باشد تا روز قيامت . و حضرت رسول صلّى اللّه عليه و آله و سلّم به امر الهى به فاطمه عليها السّلام تسليم نمود ، و در تصرّف وكلاى آن حضرت بود تا حضرت رسول صلّى اللّه عليه و آله و سلّم از دنيا رفت .\r\nپس عمر و ابو بكر با يكديگر مصلحت كردند كه حاصل بلاد فدك مبلغ عظيمى مىشود ، اگر اين با اهل بيت باشد ، با علم و جلالت و بزرگوارى كه ايشان دارند و استحقاق واقعى خلافت دارند هرآينه مردمان به جانب ايشان ميل خواهند كرد ، پس با يكديگر اتّفاق كردند با جمعى ديگر از منافقان كه حديثى وضع كنند كه حضرت رسول گفت : ما گروه پيغمبران چيزى به ميراث نمىگذاريم ، و آنچه از ما مىماند تصدّق است از براى همهء مسلمانان ، با آنكه حق تعالى در قرآن مىفرمايد :  « وَ وَرِث سُلَيْمان داوُدَ »  « 2 »  ، حضرت زكريّا فرمود :   « فَهَب لِي مِن لَدُنْك وَلِيًّا يَرِثُنِي »   « 3 »  ، پس آن ملاعين فرستادند و وكلاء حضرت فاطمه عليها السّلام را از فدك بيرون كردند .\r\nچون خبر به آن حضرت رسيد ، با گروهى از زنان بنى هاشم به نزد ابو بكر آمد و فرمود :\r\nمىخواهى از من بگيرى زمينى را كه حضرت رسالت صلّى اللّه عليه و آله و سلّم به امر حق تعالى به من داده است ، و آن حضرت براى فرزندان خود به غير از اين چيزى نگذاشته است ، مگر نشنيده‌اى رسول خدا صلّى اللّه عليه و آله و سلّم فرمود : حرمت هر كس را در باب فرزندان او رعايت بايد كرد ؟ پس ابو بكر لعين از ترس تشنيع مردم دواتى طلبيد كه نامه‌اى براى آن حضرت بنويسد و فدك را رد كند ، عمر گفت : تا گواه نياورد براى او منويس ، حضرت فاطمه عليها السّلام فرمود : آيا حكمى كه در باب همهء مسلمانان جارى مىكنى كه بيّنه را از مدّعى بايد طلبيد ، در باب من جارى مىكنى ؟ و حال آنكه فدك را من تصرّف دارم ، تو مىخواهى از من بگيرى ، تو مىبايد گواه بياورى ، عمر گفت : تا گواه نياورى نمىدهم ، پس حضرت فاطمه على و حسن و حسين عليهم السّلام و ام ايمن را آورد كه گواهى دادند ، عمر گفت : شهادت على\r\n\r\n","description":"","footnote":" ( 1 ) سورهء اسراء / آيهء 26 .  ( 2 ) سورهء نمل / آيهء 16 .  ( 3 ) سورهء مريم / آيهء 5 . ","page_name":" 257 ","page_number":257},
  {"content":"\r\n\r\nاعتبار ندارد چون نفع از براى خود و فرزندان خود مىكند ، و حسن و حسين كودكند ، و ام ايمن زن عجمى است و گواهى او اعتبار ندارد « 1 »  .\r\nبه روايت ديگر : ابو بكر نامه‌اى نوشت به فاطمه عليها السّلام داد ، عمر آن نامه را از دست فاطمه عليها السّلام گرفت و آب دهان بر آن انداخت و نامه را پاره كرد ، حضرت فاطمه فرمود :\r\nچنانچه نامه را پاره كردى خدا شكم تو را پاره كند « 2 »  .\r\nبه روايت ديگر : حضرت فاطمه عليها السّلام بيرون آورد نامه‌اى را كه حضرت براى او نوشته بود در امر فدك كه حجّت گرداند بر ايشان ، عمر آن نامه را گرفت و آب دهان پليدش را بر آن انداخت و پاره كرد ، پس حضرت با زنان بنى هاشم به مسجد درآمدند ، و زنان بنى هاشم پرده در پيش روى آن حضرت آويختند براى آنكه حجّت حق تعالى را بر آن منافقان تمام كند و كفر ايشان را بر عالميان ظاهر گرداند ، خطبه‌اى در نهايت بلاغت و فصاحت ادا نمود و اوامر و نواهى الهى را بر ايشان بيان كرد ، ايشان را از عقوبات الهى ترسانيد و حجّتهاى شافى در امر فدك بر ايشان القا كرد ، آنچه فرمود همهء مهاجر و انصار تصديق كردند و از آنها گواهى طلبيد كه حضرت رسالت صلّى اللّه عليه و آله و سلّم در حق من گفت كه : فاطمه پارهء تن من است ، هر كه او را آزار كند مرا آزار كرده ، و هر كه مرا آزار كند خدا را آزار كرده ؟ همه شهادت بر حقيقت اين مقال دادند .\r\nپس فرمود : همه گواه باشيد كه ابو بكر و عمر مرا آزار كردند ، پس لعن ايشان را ثابت كرد ، و اين آيه را خواند  « إِن الَّذِين يُؤْذُون اللَّه وَ رَسُولَه لَعَنَهُم اللَّه فِي الدُّنْيا وَ الْآخِرَةِ وَ أَعَدَّ لَهُم عَذاباً مُهِيناً »  « 3 »  و به خانه برگشت ، از ضربتها و آزارهاى ايشان بيمار و رنجور گشت ، هرگاه حضرت امير المؤمنين عليه السّلام به مسجد مىآمد ، آن دو ملعون احوال فاطمه عليها السّلام را از او مىپرسيدند . تا آنكه مرض آن حضرت شديد شد ، ايشان سعى بسيار كردند كه آن حضرت را از خود راضى كنند به ظاهر كه تشنيع مردم از ايشان كم شود . آن جناب راضى نشد و فرمود كه : خداوندا تو گواه باش كه ايشان مرا آزار كردند و من\r\n\r\n","description":"","footnote":" ( 1 ) كتاب سليم بن قيس 253 با كمى اختلاف .  ( 2 ) احتجاج 1 / 236 .  ( 3 ) سورهء احزاب / آيهء 57 . ","page_name":" 258 ","page_number":258},
  {"content":"\r\n\r\nشكايت مىكنم بسوى رسول تو ، و از ايشان راضى نمىشوم تا پدر خود را ملاقات كنم ، آنچه با من كردند به او بگويم « 1 »  .\r\nپس سليم بن قيس مىگويد : از ابن عبّاس شنيدم كه مىگفت : چون مرض حضرت فاطمه عليها السّلام شديد شد ، على عليه السّلام را طلبيد و گفت : وصيّت مىكنم تو را كه بعد از من امامه دختر خواهر من زينب را بخواهى ، و نعش مرا چنانچه ملائكه براى من وصف كردند بسازى ، و نگذارى كه احدى از دشمنان خدا در جنازهء من حاضر شوند .\r\nپس همان روز فاطمه از دنيا رحلت كرد ، از صداى گريهء زنان و مردان ، مدينه به لرزه درآمد و مردم را دهشتى روى داد مانند روز وفات حضرت رسالت صلّى اللّه عليه و آله و سلّم ، پس ابو بكر و عمر به تعزيهء حضرت امير المؤمنين عليه السّلام آمدند و گفتند : تا ما حاضر نشويم نماز بر دختر رسول خدا مكن .\r\nچون شب درآمد ، حضرت على عليه السّلام عبّاس و فضل پسر او و مقداد و سلمان و ابو ذر و عمّار را طلبيد بر جنازهء حضرت فاطمه عليها السّلام نماز كرد و او را دفن كرد . چون صبح شد ، مقداد به ابو بكر و عمر گفت : ما ديشب فاطمه را دفن كرديم ، عمر به ابو بكر گفت : نگفتم چنين خواهند كرد ؟ عبّاس گفت : فاطمه خود چنين وصيّت كرده بود كه شما بر او نماز نكنيد ، عمر گفت : شما كينهء قديم خود را هرگز ترك نمىكنيد ، و اللّه كه مىروم او را از قبر به در مىآورم و بر او نماز مىكنم ، امير المؤمنين عليه السّلام فرمود : به خدا سوگند اى فرزند صهّاك اگر اين اراده بكنى ، شمشير خود را از غلاف بكشم و در غلاف نكنم تا تو را و جماعت بسيارى را به قتل رسانم .\r\nچون عمر اين را شنيد ساكت شد ، دانست كه چون امير المؤمنين قسم مىخورد البتّه وفا به آن مىكند . پس حضرت امير المؤمنين عليه السّلام فرمود : اى عمر حضرت رسالت صلّى اللّه عليه و آله و سلّم به سبب ظهور كفر و نفاق تو مرا طلبيد مىخواست بفرستد تو را به قتل رسانم ، حق تعالى اين آيه را فرستاد  « فَلا تَعْجَل عَلَيْهِم إِنَّما نَعُدُّ لَهُم عَدًّا »  « 2 »  ، به اين سبب دست از كشتن تو برداشت و عذاب تو را به آخرت گذاشت .\r\n\r\n","description":"","footnote":" ( 1 ) كتاب سليم بن قيس 253 .  ( 2 ) سورهء مريم / آيهء 84 . ","page_name":" 259 ","page_number":259},
  {"content":"\r\n\r\nپس بعد از ايشان توطئه كردند كه على عليه السّلام را به قتل رسانند و گفتند : امر ما مستقيم نمىشود تا او را نكشيم ، ابو بكر گفت كه : اين جرأت را كه مىكند ؟ عمر گفت : خالد بن وليد ، پس فرستادند آن ملعون را طلبيدند و گفتند : مىخواهيم تو را بر امر عظيمى بداريم ، گفت : مرا بر هر چه مىخواهيد بداريد اگر چه بر كشتن على باشد ، گفتند : از براى همين طلبيديم تو را ، خالد گفت : در چه وقت او را به قتل آورم ؟ ابو بكر گفت : در وقت نماز در پهلوى او بايست ، چون سلام نماز بگويد گردن او را بزن .\r\nچون اسماء بنت عميس كه پيشتر زن جعفر طيّار بود ، در آن وقت در خانهء ابو بكر بود ، بر تدبير ايشان مطّلع شد ، كنيزك خود را گفت : برو به خانهء على و فاطمه در ميان خانهء ايشان بگرد و اين آيه را بخوان  إِن الْمَلَأَ يَأْتَمِرُون بِك لِيَقْتُلُوك فَاخْرُج إِنِّي لَك مِن النَّاصِحِين  « 1 »  چون كنيزك آمد و اين آيه را خواند ، على عليه السّلام فرمود : بگو به خواتون خود كه : خدا تو را رحمت كند ، ايشان قدرت آن ندارند ، اگر ايشان مرا بكشند كه قتال خواهد كرد با ناكثان و قاسطان و مارقان ؟\r\nپس حضرت وضو ساخت و مهيّاى نماز شد ، به مسجد در آمد و مشغول نماز شد ، خالد بن وليد آمد در پهلوى آن حضرت ايستاد ، پس ابو بكر در اثناى نماز پشيمان شد ، ترسيد كه چون على عليه السّلام شمشير بكشد اوّل او را بكشد ، پس تشهّد را بسيار طول داد تا آنكه نزديك شد كه آفتاب در آيد ، مىترسيد كه اگر سلام بگويد خالد به گفتهء او عمل كند فتنه‌اى برپا شود ، پس پيش از سلام نماز گفت : اى خالد مكن آنچه را گفته بودم ، اگر بكنى تو را خواهم كشت . بعد از آن سلام نماز گفت . پس امير المؤمنين به خالد گفت : تو را به چه چيز امر كرده بود ؟ گفت : به كشتن تو ، حضرت فرمود : مىكردى ؟ آن ملعون گفت : بلى و اللّه كه اگر مرا نهى نمىكرد مىكردم ، پس حضرت او را بلند كرد و بر زمين زد و بر سينه‌اش نشست ، شمشير خودش را گرفت كه گردنش را بزند ، پس عمر فرياد زد به حق پروردگار كعبه كه مىكشدش او را خلاص كنيد ، جميع اهل مسجد جمع شدند نتوانستند او را از دست حضرت گرفت .\r\n\r\n","description":"","footnote":" ( 1 ) سورهء قصص / آيهء 20 . ","page_name":" 260 ","page_number":260},
  {"content":"\r\n\r\nبه روايت ديگر : او را به دو انگشت خود گرفت و بر ستون مسجد فشرد ، او نعره زد و جامه‌هاى خود را نجس كرد ، دست و پا مىزد هيچ‌كس نمىتوانست كه او را خلاص كند ، پس ابو بكر به عمر گفت كه : اين از رأىهاى شوم تو است من مىدانستم كه چنين خواهد شد ، پس ابو بكر عمر را گفت : برو و عبّاس عم او را خبر كن شايد شفاعت عم خود را قبول كند . چون عبّاس به مسجد در آمد گفت : او را به حق صاحب قبر قسم دهيد تا دست بردارد . چون چنين كردند دست برداشت و به گريبان عمر چسبيد و او را حركت عنيفى داد و فرمود : اگر وصيّت حضرت رسالت صلّى اللّه عليه و آله و سلّم نمىبود مىدانستى كه من ضعيف‌ترم يا تو ، و دست برداشت و به خانه مراجعت فرمود « 1 »  .\r\nابن بابويه به سند معتبر روايت كرده است كه : شخصى از حضرت صادق عليه السّلام پرسيد كه :\r\nآيا آتش از پى جنازه مىتوان برد و مجمره و قنديل و امثال آن با جنازه مىتوان برد ؟ پس رنگ مبارك حضرت متغيّر شد و فرمود كه : يكى از اشقياء به نزد حضرت فاطمهء زهرا عليها السّلام آمد و گفت كه : على بن أبي طالب دختر ابو جهل را خواستگارى مىنمود ، حضرت آن ملعون را سوگند داد ، آن ملعون سه مرتبه سوگند ياد كرد كه آنچه مىگويم حق است .\r\nحضرت فاطمه عليها السّلام بسيار به غيرت آمد زيرا كه حق تعالى در جبلّت زنان غيرتى قرار داده چنانچه بر مردان جهاد واجب گردانيده ، و از براى زنى كه با وجود غيرت صبر كند ثوابى مقرّر فرموده مثل ثواب كسى كه مرابطه كند در سر حدّ مسلمانان از براى خدا .\r\nپس غم فاطمه عليها السّلام شديد شد و در تفكّر ماند تا شب شد ، چون شب در آمد امام حسن را بر دوش راست و جناب امام حسين را بر دوش چپ گرفت و دست ام كلثوم را به دست راست خود گرفت به حجرهء پدر خود رفت ، چون حضرت امير عليه السّلام به حجره در آمد فاطمه عليها السّلام را در آنجا نديد ، غم آن حضرت شديد شد و بسيار عظيم نمود بر او ، سبب آن حالت را ندانست ، شرم كرد كه آن حضرت را از خانهء پدر خود طلب نمايد .\r\nپس بيرون آمد بسوى مسجد و نماز كرد بسيار ، پس بعضى از ريگ مسجد را جمع كرد و بر آن تكيه فرمود . چون حضرت رسالت صلّى اللّه عليه و آله و سلّم حزن فاطمه را مشاهده نمود ، غسل كرد\r\n\r\n","description":"","footnote":" ( 1 ) كتاب سليم بن قيس 255 ؛ احتجاج 1 / 240 . ","page_name":" 261 ","page_number":261},
  {"content":"\r\n\r\nو جامه پوشيد به مسجد در آمد ، پيوسته در مسجد نماز مىكرد و مشغول ركوع و سجود بود ، هر دو ركعت نماز كه مىكرد از حق تعالى سؤال مىنمود كه حزن فاطمه را زايل گرداند ، زيرا كه وقتى از خانه بيرون آمد فاطمه را ديد كه از پهلو به پهلو مىگرديد و ناله‌هاى بلند مىكرد .\r\nچون حضرت ديد كه او را خواب نمىبرد و قرار نمىگيرد فرمود كه : برخيز اى دختر گرامى ، چون برخاست حضرت رسول صلّى اللّه عليه و آله و سلّم امام حسن را برداشت و حضرت فاطمه عليها السّلام جناب امام حسين را برداشت ، دست ام كلثوم را گرفت از خانه بسوى مسجد آمدند ، تا آنكه نزديك امير المؤمنين عليه السّلام رسيدند و او در خواب بود ، پس حضرت رسول پاى خود را بر پاى حضرت امير عليه السّلام گذاشت و فشرد فرمود : برخيز اى ابو تراب بسا ساكتى را از جا به در آورده‌اى ، برو و ابو بكر و عمر و طلحه را بطلب .\r\nپس حضرت امير عليه السّلام رفت ابو بكر و عمر را از خانه بيرون آورد ، چون نزد حضرت حاضر گرديدند ، حضرت رسول صلّى اللّه عليه و آله و سلّم فرمود : يا على مگر نمىدانى كه فاطمه پارهء تن من است و من از اويم ، پس هر كه او را آزار كند مرا آزار كرده است ، و هر كه او را آزار كند بعد از وفات من چنان است كه او را آزار كرده است در حيات من ، و هر كه او را آزار كند در حيات من چنان است كه او را آزار كرده باشد بعد از مرگ من ؟ حضرت امير عليه السّلام عرض كرد : بلى چنين است يا رسول اللّه . پس حضرت رسول صلّى اللّه عليه و آله و سلّم فرمود : پس تو را چه باعث شد كه چنين كارى كردى ؟ على عليه السّلام فرمود : به حق خداوندى كه تو را به راستى به خلق فرستاده است سوگند ياد مىكنم كه هيچ‌يك از آنها كه به فاطمه رسيده است واقع نيست و به خاطرم خطور نكرده است ، حضرت رسول صلّى اللّه عليه و آله و سلّم فرمود : تو راست گفتى او نيز راست گفت ، پس فاطمه عليها السّلام شاد شد و تبسّم كرد تا آنكه دندان مباركش ظاهر شد ، پس يكى از آن دو ملعون به ديگرى گفت : عجب نيست ما را در اين وقت طلبيد و او را در اين طلب نمودن مطلبى هست .\r\nپس حضرت رسول صلّى اللّه عليه و آله و سلّم امير المؤمنين را گرفت و انگشتان خود را در انگشتان آن حضرت داخل گردانيد ، حضرت رسول صلّى اللّه عليه و آله و سلّم امام حسن را برداشت ، و حضرت على عليه السّلام\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nجناب امام حسين را برداشت ، و حضرت فاطمه عليها السّلام ام كلثوم را برداشت ، و حضرت رسالت صلّى اللّه عليه و آله و سلّم ايشان را داخل خانهء خود كرد ، قطيفه‌اى بر روى ايشان افكند ، ايشان را به خدا سپرد و بيرون آمد ، بقيّهء شب را به نماز گذرانيد .\r\nچون حضرت فاطمه عليها السّلام بيمار شد به آن بيمارى كه از دنيا مفارقت كرد به سبب اذيّتهاى آن دو ملعون و آن دو منافق ، از تشنيع مردم ترسيدند به عيادت آن حضرت آمدند و رخصت طلبيدند كه داخل شوند ، حضرت فاطمه ابا كرد رخصت نداد ايشان را . چون ابو بكر اين حال را ديد با خدا عهد كرد كه در زير سقفى نرود تا فاطمه را از خود راضى گرداند ، پس يك شب در زير آسمان خوابيد و در زير سقف نرفت .\r\nپس عمر به نزد امير المؤمنين عليه السّلام آمد و گفت : ابو بكر مرد پيرى است و دل نازكى دارد ، با رسول خدا در غار بوده و مصاحبت قديم با آن حضرت داشت ، مكرّر غير از اين مرتبه نيز آمديم و رخصت طلبيديم كه بر او داخل شويم فاطمه ابا كرد و رخصت نداد ، اگر مصلحت مىدانى كه رخصت بطلبى از براى ما بكن .\r\nپس حضرت امير المؤمنين عليه السّلام به نزد حضرت فاطمه عليها السّلام آمد و گفت : اى دختر رسول خدا از امر اين دو ملعون واقع شد آنچه دانستى ، و مكرّر آمدند و رخصت طلبيدند و رخصت ندادى ايشان را ، از من سؤال كردند كه از براى ايشان رخصت بگيرم ، حضرت فاطمه فرمود : به خدا سوگند كه رخصت نمىدهم ايشان را ، يك كلمه با ايشان سخن نمىگويم تا پدر خود را ملاقات كنم و شكايت كنم نزد آن حضرت از آنچه با من كرده‌اند و آنچه مرتكب شده‌اند از ستم و ظلم بر من ، پس امير المؤمنين فرمود كه : من ضامن شده‌ام كه از براى ايشان رخصت بگيرم ، فاطمه عليها السّلام فرمود كه : اگر ضامن شده‌اى از براى ايشان ، پس خانه خانهء توست و اختيار با توست و زنان مانع مردان نمىباشند ، و من در هيچ چيز مخالفت تو را روا نمىدانم ، هر كه را خواهى دستورى بده . پس حضرت امير المؤمنين عليه السّلام بيرون آمد و رخصت داد ايشان را كه داخل شوند ، و حضرت فاطمه فرمود كه : جامه بر روى او كشيدند .\r\nچون به خانه در آمدند ، بر حضرت فاطمه سلام كردند ، آن حضرت جواب سلام ايشان\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nنگفت رو از ايشان گردانيد ، پس به جانب ديگر آمدند و چندين مرتبه از ايشان رو گردانيد ، از جانبى به جانبى مىگرديدند . پس حضرت فاطمه فرمود كه : يا على جامه را از پيش روى من بردار و در برابر من نگاه‌دار ، و فرمود به زنانى كه در دور آن حضرت بودند كه روى مرا بگردانيد .\r\nپس ابو بكر گفت : اى دختر رسول خدا ما آمده‌ايم بسوى تو از براى طلب خشنودى تو و احتراز از غضب تو ، و از تو سؤال مىكنم كه ببخشى بر ما و عفو كنى از آنچه ما نسبت به تو كرده‌ايم ، حضرت فرمود كه : من يك سخن با تو نمىگويم تا پدر بزرگوار خود را ملاقات كنم و از شما نزد او شكايت نمايم و هر جور و ستمى كه بر من كرده‌ايد نزد آن حضرت ياد كنم .\r\nپس آن دو ملعون گفتند كه : ما آمده‌ايم به عذر خواهى نزد تو ، مىخواهيم كه تو از ما خشنود گردى ، پس بيامرز ما را ، عفو كن از ما و مؤاخذه مكن ما را به آنچه كرده‌ايم نسبت به تو ، پس حضرت متوجّه حضرت امير شد و فرمود كه : يك كلمه با ايشان سخن نمىگويم تا سؤال كنم از ايشان از چيزى كه شنيده‌اند از رسول خدا صلّى اللّه عليه و آله و سلّم ، پس اگر راست بگويند با من اگر خواهم با ايشان سخن خواهم گفت ، گفتند : بپرس از آنچه مىخواهى كه ما در جواب نخواهيم گفت مگر آنچه باشد و گواهى نخواهيم داد مگر به راستى .\r\nپس حضرت فاطمه فرمود كه : سوگند مىدهم شما را به خدا آيا به خاطر مىآيد شما را آن شبى كه حضرت رسالت صلّى اللّه عليه و آله و سلّم شما را طلبيد ، از خانه بيرون آورد به سبب آن تهمتى كه بر على زده بوديد ؟ گفتند : بلى ، حضرت فرمود : شما را سوگند مىدهم به خدا كه در آن شب نشنيديد از پدرم كه گفت : فاطمه پارهء تن من است و من از اويم ، هر كه او را آزار كند مرا آزار كرده است و هر كه مرا آزار كند خدا را آزار كرده است ، و هر كه او را آزار كند بعد از وفات من او را آزار كرده است در حيات من ، و هر كه در حيات من او را آزار كند چنان است كه بعد از وفات من او را آزار كرده است ؟ گفتند : بلى .\r\nپس حضرت فاطمه فرمود : الحمد للّه كه حق تعالى حق را بر زبان شما جارى كرد ، پس گفت : خداوندا تو گواه باش و اى جماعتى كه نزد من حاضريد همه گواه باشيد كه اين دو\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nمرد مرا آزار كرده‌اند در حيات من و نزد مرگ من ، به خدا سوگند كه به ايشان سخن نمىگويم به يك كلمه تا پروردگار خود را ملاقات نمايم و شكايت كنم نزد او از آنچه كردند نسبت به من و شوهر من و آنچه مرتكب شدند از هتك حرمت من و آزار و اذيّت من .\r\nپس ابو بكر به حيله و مكر براى پوشيدن قبايح اعمال خود نزد مردم فرياد وا ويلاه و وا ثبوراه برآورد و گفت : كاش مادرم مرا نزائيده بود ، پس عمر گفت : تعجّب دارم از مردم كه چگونه امور خود را به تو گذاشته‌اند و تو را خليفه كرده‌اند ، تو را پيرى و خرافت دريافته جزع مىكنى براى خشم يك زنى و شاد مىشوى براى خشنودى او ، چه خواهد بود براى كسى كه زنى را به خشم آورد ، پس برخاستند و بيرون رفتند .\r\nچون از جانب حق تعالى خبر وفات آن سيّدهء نساء در رسيد ، ام ايمن را طلبيد و او معتمدترين زنان بود نزد آن حضرت ، فرمود : اى ام ايمن خبر وفات من به من رسيده ، پس على را براى من بطلب .\r\nچون حضرت امير حاضر شد ، فرمود : اى پسر عم تو را وصيّت مىكنم به چيزى چند بايد كه وصيّتهاى مرا حفظ نمائى ، حضرت امير فرمود كه : هر چه مىخواهى بگو ، فرمود :\r\nوصيّتهاى من اوّل آن است كه امامه دختر زينب را بعد از من تزويج كنى كه تربيت كنندهء فرزندان من باشد ، براى ايشان در مهربانى مانند من است ، و نعشى براى من بساز مثل آنچه ملائكهء براى من تصوير كردند و به من نمودند ، حضرت فرمود كه : يا فاطمه به من بنما كه چگونه ايشان به تو نمودند ؟ پس حضرت فاطمه به آن حضرت نمود به روشى كه ملائكه وصف كرده بودند از براى او چنانچه از جانب حق تعالى به آن مأمور شده بودند .\r\nپس فرمود كه : وصيّت سوّم من آن است كه در هر ساعت از شب و روز كه وفات نمايم ، در همان ساعت مرا دفن كنى و تأخير ننمائى ، و نگذارى كه احدى از دشمنان خدا كه بر من ستم كرده‌اند بر جنازهء من حاضر شوند و بر من نماز كنند ، حضرت امير فرمود كه : چنين خواهم كرد .\r\nپس آن حضرت در ميان شب به رياض جنّت انتقال نمود ، حضرت امير المؤمنين عليه السّلام در همان ساعت مشغول تجهيز و تكفين آن حضرت شد چنانچه وصيّت كرده بود ، پس از\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nغسل و كفن فارغ شد ، جنازه را بيرون آورد و جريدى از درخت خرما روشن كردند با جنازهء آن حضرت بيرون آوردند ، تا آنكه در همان شب بر آن حضرت نماز گذاردند و جسد مطهّرش را دفن كردند .\r\nچون صبح شد ابو بكر و عمر به عيادت فاطمه عليها السّلام آمدند ، در عرض راه مردى از قريش را ديدند از او پرسيدند كه : از كجا مىآئى ؟ گفت : از تعزيهء فاطمه مىآيم ، گفتند :\r\nمگر وفات يافته ؟ گفت : بلى فوت شده است و در ميان شب او را دفن كردند ، پس آن دو ملعون از خوف تشنيع مردم بسيار متغيّر شدند و به جزع آمدند و به نزد امير المؤمنين عليه السّلام آمدند و گفتند : به خدا سوگند كه هيچ فرو نگذاشتى از مكر و حيله و بد كردن با ما ، اينها همه از كينه‌هائى است كه از ما در سينه دارى ، اين مثل آن است كه حضرت رسول صلّى اللّه عليه و آله و سلّم را غسل دادى و ما را خبر نكردى ، چنان كه ياد دادى ، پسر خود را كه به مسجد درآمد و صدا زد : اى ابو بكر از منبر پدرم فرود آى .\r\nحضرت امير المؤمنين عليه السّلام فرمود كه : اگر سوگند خورم از براى شما آيا تصديق من خواهيد كرد ؟ گفتند : بلى ، پس حضرت ايشان را به مسجد درآورد و سوگند ياد كرد كه حضرت رسول صلّى اللّه عليه و آله و سلّم مرا وصيّت كرده بود كه ديگرى را در وقت غسل او حاضر نگردانم و نظر نكند به بدن او مگر پسر عم او ، پس من غسل مىدادم آن حضرت را و ملائكه مىگردانيدند او را ، و فضل پسر عبّاس آب به دست من مىداد و چشمهايش بسته بود ، چون خواستم كه پيراهن آن حضرت را بيرون كنم كسى از كنار خانه مرا صدا زد كه آواز او را شنيدم و صورت او را نديدم ، گفت : مكن پيراهن رسول خدا صلّى اللّه عليه و آله و سلّم را ، مكرّر صداى او را مىشنيدم و او را نمىديدم ، پس پيراهن او را نكندم و دست در زير پيراهن كردم ، آن حضرت را غسل دادم ، پس كفن را به نزديك من آوردند و آن حضرت را كفن كردم ، بعد از كفن كردن پيراهن آن حضرت را كندم .\r\nامّا پسر من حسن ، پس شما اهل مدينه مىدانيد كه او در اثناى نماز مىآمد و از صفها مىگذشت تا به نزد حضرت رسول صلّى اللّه عليه و آله و سلّم مىرسيد ، آن حضرت در سجده بود بر پشت آن حضرت سوار مىشد ، چون آن حضرت برمىخاست يك دستش بر پشت حسن بود و\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nيك دست ديگرش بر پاهاى او ، و چنين نگاه مىداشت تا از نماز فارغ مىشد ؟ گفتند : بلى مىدانيم اين را . باز فرمود كه : شما و همهء اهل مدينه مىدانيد كه گاهى كه حسن به مسجد درمىآمد و آن حضرت در اثناى خطبه بود ، او را بر گردن خود سوار مىكرد و پايش را به سينهء خود مىگرفت تا خطبه را تمام مىكرد ، و مردم برق خلخالهاى حسن را از منتهاى مسجد مىديدند .\r\nچون اين ملاطفتها را از جدّ بزرگوار خود ديده بود و بر منبر او بيگانه را ديد ، بر او دشوار نمود ، اين سخن را گفت و به خدا سوگند كه من او را امر نكرده بودم و سخن او به فرمودهء من نبود .\r\nامّا فاطمه پس مىدانيد كه من رخصت براى شما گرفتم ، به نزد او آمديد و سخنان او را شنيديد و خشم او را با خود دانستيد ، به خدا سوگند كه مرا وصيّت كرد كه شما را در جنازهء او حاضر نگردانم ، و در نماز بر او شما را مطّلع نكنم ، هرگز نخواستم كه خلاف وصيّت او كنم در حق شما . عمر گفت : اين سخنان لغو را بگذار ، اكنون مىروم بسوى قبرستان و او را از قبر بيرون مىآورم و بر او نماز مىكنم ، حضرت فرمود : به خدا سوگند كه اگر چنين امرى اراده كنى هرآينه پيش از آنكه به عمل آورى سرت را از تن جدا كنم ، پس سخن ميان حضرت امير المؤمنين عليه السّلام و آن ملعون بلند شد ، نزديك بود كه بر يكديگر حمله كنند ، مهاجر و انصار جمع شدند و گفتند : به خدا سوگند كه راضى نمىشويم كه در حق پسر عم رسول خدا اين سخنان ناسزا گفته شود . چون عمر ديد كه فتنه برپا مىشود ، دست برداشت و رفت « 1 »  .\r\nكلينى به سند معتبر از حضرت صادق عليه السّلام روايت كرده است كه : چون بعد از وفات حضرت رسالت صلّى اللّه عليه و آله و سلّم حضرت فاطمه عليها السّلام مظلوم شد ، به نزد قبر پدر بزرگوار خود آمد زبان به شكايت گشود و شعرى ادا نمود كه مضمونش اين است : بعد از تو فتنه‌ها برپا شد و صداها بلند شد ، اگر تو حاضر بودى اينها نمىشد ، چون از ميان ما رفتى گرديديم مثل زمينى كه باران نبيند ، و قوم تو مختل شدند ، پس مطّلع شو بر احوال ايشان و غافل مباش\r\n\r\n","description":"","footnote":" ( 1 ) علل الشرايع 185 . ","page_name":" 267 ","page_number":267},
  {"content":"\r\n\r\nاز ايشان . و اشعار ديگر بر سبيل شكايت فرمود و به خانه مراجعت كرد « 1 »  .\r\nعيّاشى روايت كرده است كه : ام سلمه در مرض حضرت فاطمه عليها السّلام به عيادت او آمده پرسيد : چگونه صبح كرده‌اى شب را اى دختر پيغمبر ؟ فرمود : صبح كردم در ميان جراحت دل و اندوه و غم بسيار از غم وفات نبىّ مختار و مظلوميّت حيدر كرّار ، دريد پردهء حضرت رسالت را كسى كه امامتش به غصب بود ، بر خلاف حكم تنزيل و خلاف وصيّت پيغمبر جليل ، و سبب آن كينه‌هائى بود كه در جنگ بدر و احد در سينه داشتند ، و در زمان حضرت رسالت صلّى اللّه عليه و آله و سلّم از روى نفاق پنهان مىداشتند و منتظر فرصت بودند ، چون فرصت يافتند ، بارانهاى محنت و الم بر ما باريدند و از كمال كفر و نفاق تيرهاى ظلم و شقاق به سوى ما انداختند « 2 »  .\r\nمؤلّف گويد : در مدّت بقاى آن حضرت بعد از پدر بزرگوار خود ، خلاف بسيارى ميان خاصّه و عامّه هست ، از شش ماه بيشتر و از چهل روز كمتر نگفته‌اند ، دانستى كه احاديث معتبر دلالت كرد بر آنكه بقاى آن حضرت بعد از پيغمبر هفتاد و پنج روز بوده .\r\nابو الفرج اصفهانى در كتاب مقاتل الطالبيّين از حضرت امام محمّد باقر عليه السّلام روايت كرده است كه : مدّت بقاى آن حضرت بعد از پدر خود ، سه ماه بوده « 3 »  .\r\nو در روز وفات آن حضرت نيز خلاف بسيار است ، اكثر علماى اماميّه گفته‌اند كه : در روز سوّم جمادى الاوّل واقع بوده .\r\nشيخ طوسى در مصباح از ابن عيّاش روايت كرده است كه : در بيست و يكم رجب واقع شده است « 4 »  . و اين قول ابعد است .\r\nدر كشف الغمّه در شب سوّم ماه مبارك رمضان نيز نقل كرده است « 5 »  .\r\nابن شهر آشوب سيزدهم ماه ربيع الأوّل نقل كرده است « 6 »  .\r\n\r\n","description":"","footnote":" ( 1 ) كافى 8 / 376 .  ( 2 ) مناقب ابن شهر آشوب 2 / 234 .  ( 3 ) مقاتل الطالبيّين 49 .  ( 4 ) مصباح المتهجّد 748 .  ( 5 ) كشف الغمّه 2 / 125 .  ( 6 ) مناقب ابن شهر آشوب 3 / 406 ، كه در مناقب « ربيع الآخر » مىباشد . ","page_name":" 268 ","page_number":268},
  {"content":"\r\n\r\nدر كشف الغمّه از اسماء بنت عميس روايت كرده است كه : حضرت فاطمه عليها السّلام در مرض وفات به من گفت : قبيح مىدانم از آنچه با مردگان زنان مىكنند ، ايشان را روى تخته مىگذارند و جامه بر روى ايشان مىكشند و حجم بدن ايشان بر مردان ظاهر مىشود ، اسماء گفت : اى دختر رسول خدا من به تو بنمايم چيزى را كه در حبشه ديده‌ام ، پس جريده‌هاى تر را از درخت خرما طلبيد نعشى ساخت و جامه بر روى آن افكند ، حضرت فاطمه عليها السّلام چون آن را ديد فرمود : بسيار نيكو است اين ، چون ميّت را در ميان اين مىگذارند مرد و زن از يكديگر ممتاز نمىشوند ، فاطمه عليها السّلام گفت : چون من بميرم مرا غسل بده ، و كسى را به نزد من مياور .\r\nچون آن حضرت از دنيا رفت ، عايشه آمد خواست داخل شود ، اسماء نگذاشت ، عايشه رفت به ابو بكر شكايت كرد و گفت : اين زن خثعميه بين من و دختر پيغمبر حايل مىشود ، از براى او نعشى ساخته است .\r\nچون ابو بكر به اسماء اعتراض كرد ، اسماء گفت : خود مرا چنين امر كرده است كه كسى را نگذارم كه به نزد او درآيد ، اين نعش را در حال حيات به او نمودم ، مرا امر كرد كه چنين چيزى را براى او بسازم . ابو بكر گفت : آنچه گفته است به عمل بياور و برگشت ، پس على عليه السّلام و اسماء او را غسل دادند « 1 »  .\r\nدر كتاب روضة الواعظين و غير آن روايت كرده‌اند كه : حضرت فاطمه عليها السّلام را مرض شديدى عارض شد و تا چهل روز ممتد شد ، چون خبر وفات آن حضرت به او رسيد ام أيمن و اسماء بنت عميس و حضرت امير المؤمنين را حاضر ساخت و گفت : اى پسر عم ! از آسمان خبر فوت من به من رسيد و من در جناح سفر آخرتم ، تو را وصيّت مىكنم به چيزى چند كه در خاطر دارم ، حضرت امير عليه السّلام فرمود : آنچه خواهى وصيّت كن اى دختر رسول خدا .\r\nپس بر بالين آن حضرت نشست و هر كه در آن خانه بود بيرون كردند . پس فرمود : اى پسر عم هرگز مرا دروغگو و خائن نيافتى ، از روزى كه با من معاشرت نموده‌اى مخالفت\r\n\r\n","description":"","footnote":" ( 1 ) كشف الغمّه 2 / 126 . ","page_name":" 269 ","page_number":269},
  {"content":"\r\n\r\nتو نكرده‌ام ، حضرت على عليه السّلام فرمود : معاذ اللّه تو داناترى به خدا و نيكوكارتر و پرهيزكارتر و كريمتر و از خدا ترسان‌ترى از آنكه تو را سرزنش كنم به مخالفت خود ، و بر من بسيار گران است مفارقت تو و ليكن امرى است كه چاره‌اى از آن نيست ، به خدا سوگند كه تازه كردى بر من مصيبت رسول خدا صلّى اللّه عليه و آله و سلّم را ، و عظيم شد وفات تو و نيافتن تو بر من ، پس مىگويم : انّا للّه و انّا اليه راجعون براى مصيبتى كه چه بسيار دردآورنده است مرا و چه بسيار سوزنده و به حزن‌آورنده است مرا ، به خدا سوگند كه اين مصيبتى است كه تسلّى دهنده ندارد ، و رزيّه‌اى است كه هيچ چيز عوض آن نمىتواند شد .\r\nپس ساعتى هر دو گريستند ، پس حضرت سر حضرت فاطمه را ساعتى به دامن گرفت و به سينهء خود چسبانيد و فرمود : هر چه مىخواهى وصيّت بكن ، آنچه فرمائى به عمل مىآورم و امر تو را به امر خود اختيار مىكنم ، پس فاطمه عليها السّلام فرمود : خدا تو را جزاى خير دهد اى پسر عم رسول خدا ، وصيّت مىكنم تو را اوّل كه بعد از من امامه را به عقد خود درآورى ، زيرا كه مردان را چاره از زنان نيست ، او براى فرزندان من مثل من است .\r\nپس فرمود : براى من نعشى قرار ده ، زيرا كه ملائكه را ديدم كه صورت نعش براى من ساختند ، و اوّل نعشى كه در زمين ساختند آن بود . پس فرمود كه : باز وصيّت مىكنم تو را كه نگذارى كه بر جنازهء من حاضر شوند يكى از آنها كه بر من ستم كردند و حق مرا غصب كردند ، زيرا كه ايشان دشمن من و دشمن رسول خدااند ، و نگذارى كه احدى از ايشان بر من نماز كنند و نه از اتباع ايشان ، و مرا در شب دفن كنى در وقتى كه ديده‌ها در خواب باشد « 1 »  .\r\nدر كشف الغمّه و غير آن روايت كرده‌اند كه : چون وفات حضرت فاطمه عليها السّلام نزديك شد ، اسماء بنت عميس را گفت كه : آبى بياور كه من وضو بسازم ، پس وضو ساخت - به روايتى ديگر غسل كرد نيكوترين غسلها - و بوى خوش طلبيد و خود را خوشبو گردانيد و جامه‌هاى نو طلبيد ، پوشيد و فرمود : اى اسماء ! جبرئيل در وقت وفات پدرم چهل درهم كافور آورد از بهشت ، حضرت آن را سه قسمت كرد : و يك حصّه را از براى خود گذاشت\r\n\r\n","description":"","footnote":" ( 1 ) روضة الواعظين 151 . ","page_name":" 270 ","page_number":270},
  {"content":"\r\n\r\nو يكى از براى من و يكى از براى على ، آن كافور را بياور كه مرا به آن حنوط كنند .\r\nچون كافور را آورد فرمود : نزديك سر من بگذار ، پس پاى خود را به قبله كرد و خوابيد و جامه‌اى بر روى خود كشيد و فرمود : اى اسماء ساعتى صبر كن ، بعد از آن مرا بخوان ، اگر جواب نگويم على را طلب كن و بدان كه من به پدر خود ملحق گرديده‌ام .\r\nاسماء ساعتى انتظار كشيد ، بعد از آن آن حضرت را ندا كرد صدائى نشنيد ، پس گفت : اى دختر مصطفى ، اى دختر بهترين فرزندان آدم ، اى دختر بهترين كسى كه بر روى زمين راه رفته است ، اى دختر آن كسى كه در شب معراج به مرتبهء قاب قوسين او ادنى رسيده است .\r\nچون جواب نشنيد جامه را از روى مباركش برداشت ديد كه مرغ روحش به رياض جنّت پرواز كرده است ، پس بر روى آن حضرت افتاد و آن حضرت را مىبوسيد و مىگفت :\r\nچون به خدمت حضرت رسول صلّى اللّه عليه و آله و سلّم برسى ، سلام اسماء بنت عميس را به آن حضرت برسان .\r\nدر اين حال حضرت امام حسن و امام حسين عليهما السّلام از در درآمدند و گفتند : اى اسماء مادر ما در اين وقت چرا به خواب رفته است ؟ اسماء گفت : مادر شما به خواب نرفته و ليكن به رحمت رب الارباب و اصل گرديده است ، پس حضرت امام حسن عليه السّلام خود را بر روى آن حضرت افكند و روى انورش را مىبوسيد و مىگفت : اى مادر با من سخن بگو پيش از آنكه روحم از جسد مفارقت كند ، و حضرت امام حسين عليه السّلام بر پايش افتاد مىبوسيد و مىگفت : اى مادر بزرگوار ! منم فرزند تو حسين با من سخن بگو پيش از آنكه دلم شكافته شود و از دنيا مفارقت كنم .\r\nپس اسماء گفت : اى دو جگرگوشهء رسول خدا برويد و پدر بزرگوار خود را خبر كنيد و وفات مادر خود را به او برسانيد . پس ايشان بيرون رفتند ، چون نزديك مسجد رسيدند صدا به گريه بلند كردند ، پس صحابه به استقبال ايشان دويدند گفتند : سبب گريهء شما چيست اى فرزندان رسول خدا ؟ حق تعالى هرگز ديدهء شما را گريان نگرداند ، مگر جاى جدّ خود را خالى ديده‌ايد گريان گرديده‌ايد از شوق ملاقات او ؟ گفتند : مادر ما از دنيا مفارقت نموده .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nچون امير المؤمنين عليه السّلام اين خبر وحشت اثر را شنيد ، بر رو درآمد و مىفرمود : بعد از تو خود را به كه تسلّى دهم ، پس شعرى چند در مصيبت آن حضرت ادا فرمود كه زمين و آسمان را به گريه درآورد « 1 »  .\r\nچون اين خبر در مدينه منتشر گرديد ، مردان و زنان همه گريان شدند در مصيبت آن حضرت ، و شيون از خانه‌هاى مدينه بلند شد ، زنان و مردان به سوى خانهء آن حضرت دويدند ، زنان بنى هاشم در خانهء آن حضرت جمع شدند ، نزديك شد كه از صداى شيون ايشان مدينه به لرزه درآيد ، ايشان مىگفتند : اى سيّده و خاتون زنان ، اى دختر پيغمبر آخر الزّمان ؛ مردم فوج فوج به تعزيه به سوى حضرت امير المؤمنين عليه السّلام مىآمدند . آن حضرت نشسته بود ، جناب امام حسن و امام حسين عليهما السّلام در پيش آن حضرت نشسته بودند و مىگريستند ، مردم از گريهء ايشان مىگريستند ، ام كلثوم به نزد قبر حضرت رسول صلّى اللّه عليه و آله و سلّم آمد و گفت : يا أبتاه يا رسول اللّه امروز مصيبت تو بر ما تازه شد و امروز تو از دنيا رفتى ، دختر خود را بسوى خود بردى .\r\nمردم جمع شده بودند و گريه مىكردند و انتظار بيرون آمدن جنازه مىكشيدند . پس ابو ذر بيرون آمد گفت : بيرون آوردن آن حضرت را از اين پسين به تأخير انداختند ، پس مردم متفرّق شدند برگشتند . چون پاسى از شب گذشت ديده‌ها به خواب رفت ، جنازه را بيرون آوردند ، حضرت امير المؤمنين و حسن و حسين عليهم السّلام و عمّار و مقداد و عقيل و زهير و ابو ذر و سلمان و بريده و گروهى از بنى هاشم و خواص آن حضرت بر آن حضرت نماز كردند و در همان شب دفن كردند . حضرت امير المؤمنين عليه السّلام بر دور قبر آن حضرت هفت قبر ديگر ساخت كه ندانند قبر آن حضرت كدام است .\r\nبه روايتى ديگر : چهل قبر ديگر را آب پاشيد كه قبر آن حضرت در ميان مشتبه باشد .\r\nبه روايت ديگر : قبر آن حضرت را با زمين هموار كرد كه علامت قبر معلوم نباشد ، اينها براى آن بود كه عين موضع قبر آن حضرت را ندانند و بر قبر او نماز نكنند و خيال نبش قبر آن حضرت را به خاطر نگذرانند « 2 »  .\r\n\r\n","description":"","footnote":" ( 1 ) كشف الغمّه 2 / 122 .  ( 2 ) روضة الواعظين 151 . ","page_name":" 272 ","page_number":272},
  {"content":"\r\n\r\nبه اين سبب در موضع قبر آن حضرت اختلاف واقع شده است ، بعضى گفته‌اند كه : در بقيع است نزديك قبور ائمّهء بقيع عليهم السّلام و بعضى گفته‌اند : ميان قبر حضرت رسالت و منبر آن حضرت مدفون است ، زيرا كه حضرت فرمود : ميان منبر و قبر من باغى است از باغهاى بهشت و منبر من بر درى است از درهاى بهشت . و اصح آن است كه آن حضرت را در خانهء خود مدفون كردند ، چنانچه روايت صحيحه بر آن دلالت مىكند .\r\nابن شهر آشوب و ديگران روايت كرده‌اند كه : چون آن حضرت را خواستند كه در قبر گذارند ، دو دست از ميان قبر پيدا شد شبيه به دستهاى رسول خدا صلّى اللّه عليه و آله و سلّم ، و آن حضرت را گرفت و به قبر برد « 1 »  .\r\nشيخ طوسى به سند معتبر از حضرت امام محمّد باقر عليه السّلام روايت كرده است كه : چون مرض حضرت فاطمه عليها السّلام شديد شد ، عبّاس عم حضرت رسالت صلّى اللّه عليه و آله و سلّم آمد به نزد آن حضرت براى عيادت ، گفتند : مرض او سنگين شده است ، او را نمىتوان ديد . پس به خانه برگشت و پيكى فرستاد به خدمت حضرت امير المؤمنين عليه السّلام و گفت : بگو به آن حضرت كه عمّت تو را سلام مىرساند و مىگويد كه : غم بيمارى فاطمه دختر حبيب رسول خدا و نور ديدهء او و نور ديدهء من مرا در هم شكسته است ، چنين گمان دارم كه او پيش از ما به حضرت رسالت ملحق خواهد شد و آن حضرت براى او بهترين منازل و درجات اختيار خواهد كرد ، و او را مقرّب پروردگار خود خواهد گردانيد ، و عطاهاى بزرگ به او خواهد بخشيد ، چون اين امر ناگزير واقع شود ، پس جمع كن فداى تو شوم مهاجران و انصار را تا آنكه همه ثواب بيابند در حاضر شدن جنازهء او و نماز كردن بر او ، و اين باعث زيادتى دين است .\r\nحضرت امير المؤمنين عليه السّلام جواب فرمود كه : عم مرا سلام برسان و بگو : هرگز شفقت تو و تحيّت تو از ما بازنماند ، خير خواهى تو را شنيدم و فضيلت رأى تو را مىدانم ، به درستى كه فاطمه دختر رسول پيوسته مظلوم بود ، و حقّش را از او منع كردند ، و ميراثش را به او ندادند ، و سفارش حضرت رسالت صلّى اللّه عليه و آله و سلّم را در باب او مرعى نداشتند ، و حق حرمت او را ادا نكردند ، و حق خدا را در باب او رعايت نكردند ، خدا كافى است براى حكم كردن و\r\n\r\n","description":"","footnote":" ( 1 ) مناقب ابن شهر آشوب 3 / 414 با كمى اختلاف . ","page_name":" 273 ","page_number":273},
  {"content":"\r\n\r\nبراى او انتقام از ستمكاران كشيدن ، من از تو سؤال مىكنم اى عم بزرگوار بر من ببخشى عمل نكردن نصيحت خود را زيرا كه فاطمه مرا وصيّت كرده است كه او را پنهان بردارم و مردم را در جنازهء او حاضر نگردانم .\r\nچون اين پيغام را به عبّاس رسانيدند ، گفت : خدا بيامرزد پسر برادرم را و حال آنكه او آمرزيده است و در رأيى كه او ديده باشد طعنى نمىتوان زد ، به درستى كه از فرزندان عبد المطّلب فرزندى مبارك‌تر از او متولّد نشده است مگر حضرت رسول صلّى اللّه عليه و آله و سلّم ، به درستى كه على پيوسته سابق‌ترين مردم بود بسوى هر مكرمتى ، و عالم‌ترين مردم بود به هر فضيلتى ، و شجاع‌ترين مردم بود در شدّتها ، و در مجاهدهء دشمنان دين از همه شديدتر بود ، و اوّل كسى بود كه ايمان به خدا و رسول آورد « 1 »  .\r\nشيخ مفيد و شيخ طوسى و شيخ كلينى به سندهاى معتبر از حضرت امام زين العابدين و امام حسين عليهما السّلام روايت كرده‌اند كه : چون فاطمه عليها السّلام بيمار شد ، وصيّت نمود به حضرت امير المؤمنين عليه السّلام كه كتمان كند مرض او را و مردم را بر احوال او مطّلع نگرداند ، و اعلام نكند احدى را به مرض او ، پس حضرت به وصيّت او عمل نموده ، خود متوجّه پرستارى او بود ، اسماء بنت عميس آن حضرت را معاونت مىكرد و احوال او را پنهان مىداشتند از مردم .\r\nچون نزديك وفات آن حضرت شد ، وصيّت كرد كه حضرت امير المؤمنين عليه السّلام خود متوجّه غسل و تكفين او شود و در شب او را دفن نمايد و قبرش را هموار كند ، پس حضرت امير خود متوجّه غسل و تكفين و امور او گرديد و او را در شب مدفون نمود و اثر قبر او را محو كرد . چون خاك قبر آن حضرت را از دست خود افشاند ، حزن و اندوه آن حضرت هيجان كرد ، آب از ديده‌هاى مباركش بر روى انورش جارى شد ، و رو به قبر حضرت رسالت نمود و فرمود : السّلام عليك يا رسول اللّه ، سلام من بر تو باد از جانب دختر و حبيبهء تو و نور ديدهء تو و زيارت كنندهء تو كه به زيارت تو آمده ، امشب در ميان خاك در عرصهء تو خوابيده ، حق تعالى او را در ميان اهل بيت اختيار كرد كه زود به تو\r\n\r\n","description":"","footnote":" ( 1 ) امالى شيخ طوسى 155 . ","page_name":" 274 ","page_number":274},
  {"content":"\r\n\r\nملحق گردد ، كم شد يا رسول اللّه از برگزيدهء تو صبر من ، و ضعيف شد از مفارقت بهترين زنان قوّت من ، و ليكن با صبر كردن در مصيبت تو و تاب آوردن اندوه مفارقت تو ، گنجايش دارد كه در اين مصيبت صبر كنم ، به تحقيق كه تو را به دست خود به قبر گذاشتم بعد از آنكه جان مقدّس تو در ميان سينه و نحر من جارى شد ، به دست خود ديدهء تو را پوشانيدم و امور تو را خود متكفّل شدم ، بلى در كتاب خدا هست آنكه قبول بايد كرد بهترين قبول‌كردنها و بايد گفت : انّا للّه و انّا اليه راجعون ، امانت خود را به خود برگردانيدى و گروگان خود را از من بازگرفتى ، و حضرت زهرا را از من ربودى .\r\nچه بسيار قبيح است آسمان سبز و زمين گردآلود در نظر من ، يا رسول اللّه اندوه من هميشه خواهد بود و شبهاى من پيوسته به بيدارى خواهد گذشت ، اين اندوه از من به در نخواهد رفت تا آنكه حق تعالى براى من اختيار كند آن خانه را كه اكنون تو در آنجا مقيمى ، در دلم جراحتى است چرك‌آورنده و در سينه‌ام اندوهى است از جا به درآورنده ، چه بسيار زود جدائى افتاد ميان ما ، و بسوى خدا شكايت مىكنم حال خود را ، و به زودى خبر خواهد داد تو را دختر تو به معاونت و يارى كردن امّت تو يكديگر را بر غصب حق من و ظلم كردن در حق او ، پس از او بپرس احوال را چه بسيار غمها در سينهء او بر روى هم نشسته بود كه به كسى اظهار نمىتوانست كرد ، و به زودى همه را به تو خواهد گفت ، و خدا از براى او حكم خواهد كرد و او بهترين حكم كنندگان است ، سلام بر تو باد يا رسول اللّه سلام وداع‌كننده كه از مواصلت ملالى به هم رسانيده باشد ، و از روى دشمنى مفارقت ننمايد .\r\nاگر از نزد قبر تو بروم از ملالت نيست ، و اگر نزد قبر تو اقامت نمايم از بدگمانى من نيست ، از ثواب‌هائى كه خدا وعده داده است صبر كنندگان را ، صبر مبارك‌تر و نيكوتر است ، و اگر نه غالب بودن آن جماعتى مىبود كه بر ما مستولى گرديده‌اند هرآينه اقامت نزد قبر تو را بر خود لازم مىدانستم و نزد ضريح تو معتكف مىشدم ، و هرآينه فرياد به ناله برمىداشتم مانند نالهء زن فرزند مرده در اين مصيبت بزرگ ، پس خدا مىبيند و مىداند كه دختر تو را پنهان دفن مىكنم از ترس دشمنان او ، و حقّش را غصب كردند به قهر ، و\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nميراثش را منع كردند علانيه ، و حال آنكه از زمان تو مدّتى نگذشته بود و نام تو كهنه نشده بود ، پس بسوى شما شكايت مىكنم يا رسول اللّه و در اطاعت تو تسلّى نيكو هست ، پس صلوات خدا بر او و بر تو باد ، و رحمت خدا و بركات او « 1 »  .\r\nكلينى به سند معتبر از حضرت صادق عليه السّلام روايت كرده است كه : سقطهائى كه از رحم زنان شما افتاده‌اند اگر ايشان را نام نگذاشته باشيد ، در روز قيامت كه شما را ملاقات مىكنند مىگويند : چرا ما را نام نگذاشته‌ايد و حال آنكه حضرت رسول صلّى اللّه عليه و آله و سلّم محسن را قبل از ولادت نام گذاشت « 2 »  ؟\r\nابن بابويه و كلينى به سند معتبر روايت كرده‌اند كه : مفضّل از حضرت صادق عليه السّلام سؤال نمود : فاطمه عليها السّلام را كه غسل داد ؟ حضرت فرمود : امير المؤمنين عليه السّلام غسل داد ، پس به راوى گفت : گويا اين سخن بر تو گران آمد ؟ گفت : بلى چنين است فدايت شوم ، حضرت فرمود : دلتنگ مباش زيرا كه فاطمه صدّيقه و معصومه بود ، و معصوم را به غير از معصوم غسل نمىدهد ، چنانچه مريم را حضرت عيسى عليه السّلام غسل داد « 3 »  .\r\nايضا در قرب الاسناد به سند معتبر از آن حضرت روايت كرده است كه : حضرت فاطمه عليها السّلام را حضرت امير عليه السّلام غسل داد « 4 »  .\r\nابن بابويه به سند معتبر روايت كرده است كه از حضرت صادق عليه السّلام پرسيدند : به چه سبب حضرت امير المؤمنين عليه السّلام فاطمه عليها السّلام را در شب دفن كرد ؟ فرمود : براى آنكه فاطمه عليها السّلام وصيّت كرده بود كه آن دو مرد اعرابى كه هرگز ايمان به خدا و رسول نياورده بودند - يعنى : ابو بكر و عمر - بر او نماز نكنند « 5 »  .\r\nايضا به سند معتبر روايت كرده است كه : از حضرت امير المؤمنين عليه السّلام پرسيدند از علّت دفن فاطمه عليها السّلام در شب ؟ فرمود : زيرا كه او خشمناك بود بر جماعتى و نمىخواست آنها بر جنازهء او حاضر شوند ، و حرام است بر كسى كه ولايت و محبّت آن جماعت داشته باشد\r\n\r\n","description":"","footnote":" ( 1 ) امالى شيخ مفيد 281 ؛ امالى شيخ طوسى 109 .  ( 2 ) كافى 6 / 18 .  ( 3 ) علل الشرايع 184 .  ( 4 ) قرب الاسناد 88 .  ( 5 ) علل الشرايع 185 . ","page_name":" 276 ","page_number":276},
  {"content":"\r\n\r\nكه نماز كند بر احدى از فرزندان فاطمه « 1 »  .\r\nايضا روايت كرده است كه : چون حضرت امير المؤمنين عليه السّلام از دفن حضرت فاطمه عليها السّلام فارغ شد ، شعرى چند از روى درد انشا فرمود كه مضمون آنها اين است : هر اجتماعى از دو دوست ، آخر به جدائى منتهى مىشود ، و هر مصيبتى كه غير از مرگ است اندك است ، رفتن فاطمه بعد از پيغمبر پيش من دليل است بر آنكه هيچ دوستى براى اين كس باقى نمىماند ، و زود باشد كه نام من نيز از ميان مردم بر طرف شود و دوستى مرا فراموش كنند ، و بعد از من از براى يار من يار ديگر به هم رسد « 2 »  .\r\nايضا از حضرت امير المؤمنين عليه السّلام روايت كرده است كه : هفت كس بر جنازهء حضرت فاطمه عليها السّلام نماز كردند : ابو ذر ، سلمان ، مقداد ، عمّار ياسر ، حذيفه ، عبد الله بن مسعود ، و من امام ايشان بودم « 3 »  .\r\nشيخ طوسى به سند معتبر روايت كرده است : از حضرت صادق عليه السّلام پرسيدند : اوّل كسى كه از براى او نعش قرار دادند كه بود ؟ فرمود : حضرت فاطمه عليها السّلام بود « 4 »  .\r\nايضا به سند معتبر از آن حضرت روايت كرده است : اوّل نعشى كه در اسلام ساختند نعش فاطمه بود ، سببش آن بود كه چون حضرت بيمار شد به آن بيمارى كه از دنيا رحلت كرد ، به اسماء بنت عميس گفت : اى اسماء ! ضعيف و نحيف شده‌ام و گوشت از بدن من رفته است ، آيا چيزى از براى من راست نمىكنى كه بدن مرا از مردان بپوشاند ؟ اسماء گفت كه : من چون در بلاد حبشه بودم ديدم كه ايشان كارى مىكردند ، اگر خواهى براى تو بكنم ، فرمود كه : بلى ، پس اسماء تختى آورد و سرنگون گذاشت و جريده‌هاى خرما طلبيد و بر پايه‌هاى آن بست ، پس جامه بر روى او افكند و گفت : اين روش ديدم كه مىكردند ، حضرت فرمود كه : چنين چيزى از براى من بساز ، و بدن مرا از مردان بپوشان تا خدا بدن تو را از آتش دوزخ بپوشاند « 5 »  .\r\n\r\n","description":"","footnote":" ( 1 ) امالى شيخ صدوق 523 .  ( 2 ) امالى شيخ صدوق 397 .  ( 3 ) خصال 361 .  ( 4 ) تهذيب الأحكام 1 / 469 .  ( 5 ) تهذيب الأحكام 1 / 469 . ","page_name":" 277 ","page_number":277},
  {"content":"\r\n\r\nو در بعضى از كتب معتبره از ابن عبّاس روايت كرده‌اند كه : چون حضرت فاطمه عليها السّلام از دنيا رحلت كرد ، اسماء بنت عميس گريبان خود را دريد به جانب مسجد دويد ، حضرت امام حسن و امام حسين عليهما السّلام در راه او را ديدند و احوال مادر خود را از او پرسيدند ، او ساكت شد و جواب نگفت ، چون به خانه آمدند مادر خود را ديدند كه در ميان خانه خوابيده است ، پس به نزديك او آمدند و حضرت امام حسين عليه السّلام او را حركت داد ، چون ديد كه از دنيا رحلت كرده است ، به امام حسن گفت : اى برادر ! خدا تو را مزد دهد در مصيبت مادرت ، و از خانه بيرون دويدند فرياد برآوردند كه : يا محمّداه يا احمداه امروز كه مادر ما از دنيا رحلت كرد ، مرگ تو از براى ما تازه شد . پس حضرت امير المؤمنين عليه السّلام را خبر كردند ، آن حضرت در مسجد بود ، چون اين خبر جانسوز را شنيد مدهوش گرديد ، آب بر روى مباركش پاشيدند تا به هوش بازآمد ، پس حسن و حسين عليهما السّلام را بر دوش گرفت به نزد فاطمه آمد و اسماء بر بالين آن حضرت بود مىگريست و مىگفت : اى يتيمان محمّد ، ما به مصيبت جدّ شما به فاطمه خود را تسلّى مىداديم ، پس بعد از فاطمه خود را به كه تسلّى دهيم .\r\nحضرت روى مبارك فاطمه را گشود و نزديك سر آن حضرت رفته رقعه‌اى ديد كه در آن نوشته بودند :\r\nبسم اللّه الرّحمن الرّحيم اين است آنچه وصيّت كرده به آن فاطمه دختر رسول خدا ، وصيّت مىكند و گواهى مىدهد به وحدانيّت خدا و به رسالت سيّد انبيا و آنكه بهشت حق است و دوزخ حق است ، و آنكه قيامت آمدنى است و در آن شكّى نيست ، و آنكه خدا زنده مىگرداند مرده‌ها را كه در قبرهايند . يا على منم فاطمه دختر محمّد ، خدا مرا به تو تزويج كرد كه زوجهء تو باشم در دنيا و آخرت ، و تو سزاوارترى به من از ديگران ، مرا غسل و كفن نما ، و نماز كن بر من ، و مرا دفن نماى در شب ، و كسى را اعلام مكن ، و تو را به خدا مىسپارم ، و سلام بر فرزندان خود تا روز قيامت .\r\nپس چون شب در آمد ، حضرت امير المؤمنين عليه السّلام او را غسل داد و در جنازه گذاشت و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nامام حسن عليه السّلام را فرمود كه : ابو ذر را طلب كن ، چون ابو ذر حاضر شد جنازه را برداشتند و بسوى بقيع بردند و بر آن حضرت نماز كردند . چون حضرت امير عليه السّلام از نماز فارغ شد ، دو ركعت نماز بجا آورد و دستهاى خود را بسوى آسمان بلند كرد و گفت : خداوندا اين دختر پيغمبر توست فاطمه ، پس بيرون بر او را از ظلمتها بسوى نور و از شدّتها بسوى شادى و سرور ، پس زمين روشن شد به قدر يك ميل در يك ميل .\r\nو چون خواستند كه آن حضرت را دفن كنند ، ندا رسيد از بقعه‌اى از بقعه‌هاى بقيع كه :\r\nبسوى من بيائيد كه تربت او را از من برداشته‌اند . چون نظر كرد حضرت ، قبر كنده‌اى ديد ، پس جنازهء آن حضرت را نزد آن قبر گذاشتند ، حضرت امير المؤمنين عليه السّلام از كنار قبر ندا كرد : اى زمين ! امانت خود را كه دختر رسول خدا است به تو سپردم ، پس از زمين صدائى آمد كه : يا على من مهربان‌ترم به او از تو ، برگرد و آزرده مباش . چون حضرت خواست برگردد ، قبر پر شد و با زمين هموار و ناپيدا شد ، و ديگر ندانستند كه در كجاست تا روز قيامت « 1 »  .\r\nبدان كه در عمر شريف حضرت فاطمه عليها السّلام و در وقت وفات او اختلاف بسيار است ، اكثر روايات معتبره دلالت مىكند بر آنكه عمر شريف او در آن وقت هيجده‌ساله بود ، بعضى بيست و سه سال و بعضى سى سال و بعضى بيست و هفت سال و بعضى بيست و هشت سال و بعضى سى و پنج سال نيز گفته‌اند ، و اصح و اشهر ميان علماى اماميّه قول اوّل است .\r\n\r\n","description":"","footnote":" ( 1 ) بحار الأنوار 43 / 214 - 215 . ","page_name":" 279 ","page_number":279},
  {"content":"\r\n\r\n\r\nفصل هشتم در بيان تظلّم حضرت فاطمه عليها السّلام در محشر\r\nابن بابويه به سند معتبر از حضرت امام محمّد باقر عليه السّلام روايت كرده است كه : حضرت رسالت صلّى اللّه عليه و آله و سلّم فرمود : چون قيامت برپا شود ، دختر من فاطمه بيايد بر ناقه‌اى از ناقه‌هاى بهشت سوار ، و از پهلوهاى آن ناقه حريرهاى بهشت آويخته باشد و مهار آن از مرواريد تر باشد ، و پاهاى آن از زمرّد سبز ، و دم آن از مشك ناب ، و ديده‌هاى آن از در و ياقوت سرخ ، بر آن ناقه قبّه‌اى از نور بسته باشد كه از اندرونش بيرون نمايان باشد ، و ميانش پر از عفو پروردگار باشد ، و بيرونش رحمت كريم . و فاطمه تاجى از نور بر سر داشته باشد كه بر هفتاد ركن مشتمل باشد ، هر ركنى را مرصّع كرده باشند از مرواريد و ياقوت ، و نور بخشد مانند ستارهء روشن ، و از جانب راست او هفتاد هزار ملك باشند و از جانب چپ او هفتاد هزار ملك ، و جبرئيل مهار ناقه را گرفته باشد و به صداى بلند ندا كند كه : بپوشانيد ديده‌هاى خود را تا بگذرد فاطمه دختر محمّد .\r\nپس نماند در آن روز پيغمبرى و نه رسولى و نه صدّيقى و نه شهيدى مگر آنكه ديده‌هاى خود را بپوشند تا فاطمه از صحراى محشر بگذرد . چون به زير عرش پروردگار در آيد ، خود را از ناقه به زير افكند و عرض كند : اى خداوند من و سيّد من ، حكم كن ميان من و آنها كه بر من ستم كرده‌اند ، خداوندا حكم كن ميان من و آنها كه فرزندان مرا شهيد كردند ، پس ندا از جانب حق تعالى برسد كه : اى حبيبهء من و فرزند رسول من ، از من سؤال كن تا عطا كنم ، و نزد من شفاعت كن تا شفاعت تو را روا كنم ، به عزّت و جلال خود سوگند ياد مىكنم كه امروز ظلم ستمكارى از من نمىگذرد .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nپس در آن وقت فاطمه عليها السّلام عرض كند : پروردگارا به من ببخش ذرّيّت مرا ، و شيعيان مرا و شيعيان فرزندان مرا ، و دوستان مرا و دوستان فرزندان مرا رحمت كن ، پس باز ندا از جانب حق تعالى رسد كه : كجايند فرزندان فاطمه و شيعيان او و دوستان او و دوستان ذريّت او ؟ پس ايشان بيايند و فرو گرفته باشند ايشان را ملائكهء رحمت از هر طرف ، پس در پيش ايشان روان شود تا ايشان را داخل بهشت گرداند « 1 »  .\r\nايضا به اسانيد معتبره از حضرت علىّ بن موسى الرّضا عليه السّلام روايت كرده است كه :\r\nحضرت رسالت صلّى اللّه عليه و آله و سلّم فرمود : دختر من فاطمه به صحراى محشر درآيد با جامه‌هاى خون‌آلود و در قائمهء عرش چنگ زند و گويد : اى خداوند عالم ! حكم كن ميان من و ميان آنها كه فرزندان مرا كشتند ، پس حق تعالى حكم خواهد كرد از براى دختر من به حق پروردگار كعبه « 2 »  .\r\nايضا به سند معتبر از حضرت صادق عليه السّلام روايت كرده است كه : حضرت رسالت صلّى اللّه عليه و آله و سلّم فرمود : چون روز قيامت شود ، براى حضرت فاطمه عليها السّلام قبّه‌اى از نور برپا كنند ، پس حضرت امام حسين عليه السّلام بيايد و سر مبارك خود را در دست داشته باشد . چون چشم فاطمه بر او افتد ، نعره‌اى بزند كه نماند در محشر ملك مقرّبى و نه پيغمبر مرسلى و نه بندهء مؤمنى مگر آنكه همه گريان شوند ، پس حق تعالى مردى براى او متمثّل گرداند به نيكوترين صورتى كه خصمى كند با قاتلان آن حضرت .\r\nپس خدا جمع كند قاتلان حسين را و آنها كه كارسازى ايشان كرده بودند و آنها كه شريك در خون او شده بودند ، پس همهء ايشان را به قتل آورند ، و باز ايشان را زنده گرداند تا آنكه امير المؤمنين عليه السّلام بار ديگر ايشان را به قتل آورد ، و باز ايشان را زنده گرداند تا امام حسين عليه السّلام ايشان را به قتل رساند ، پس در اين وقت خشم ما و شيعيان ما فرو نشيند و اندوه ما زايل گردد .\r\nپس حضرت صادق عليه السّلام فرمود : خدا رحمت كند شيعيان ما را ، به خدا سوگند كه ايشان\r\n\r\n","description":"","footnote":" ( 1 ) امالى شيخ صدوق 25 .  ( 2 ) عيون أخبار الرضا 2 / 29 . ","page_name":" 281 ","page_number":281},
  {"content":"\r\n\r\nمؤمنان‌اند ، به خدا سوگند كه ايشان با ما شريكند در مصيبت به طول حزن و حسرت « 1 »  .\r\nايضا به سند معتبر از حضرت رسالت صلّى اللّه عليه و آله و سلّم روايت كرده است كه : چون روز قيامت شود ، فاطمه عليها السّلام به محشر درآيد با جماعتى از زنان شيعيان خود ، پس به او گويند كه :\r\nداخل بهشت شو ، گويد : نمىروم تا ندانم كه با فرزندان من چه كرده‌اند بعد از من ، پس به او گويند : نظر كن در ميان قيامت ، چون نظر كند امام حسين عليه السّلام را بيند كه بىسر ايستاده ، پس فرياد برآورد ، و من از فرياد او فرياد برآورم ، و از جميع ملائكه فرياد برآيد . پس در اين وقت حق تعالى از براى ما غضب كند و امر كند آتشى كه او را « هبهب » مىگويند ، و هزار سال آن را افروخته‌اند تا سياه شده است ، و نسيمى هرگز داخل آن نمىشود ، و غمى هرگز از آن بيرون نمىرود ، پس حق تعالى آن را ندا كند كه : قاتلان حسين و حاملان قرآن را كه دست از اهل بيت رسالت برداشته‌اند و قرآن را وسيلهء ظلم و عدوان كرده‌اند بربايد .\r\nچون در ميان آتش درآيند ، آتش به فرياد آيد و ايشان به ناله آيند ، آتش بخروشد و ايشان بخروشند ، آتش زبانه كشد و ايشان نعره زنند و به سخن درآيند و به زبان فصيح بگويند كه : اى پروردگار به چه سبب آتش را بر ما واجب كردى پيش از بت‌پرستان ؟ پس جواب از جانب حق تعالى برسد كه : كسى كه ندانسته بد كند ، نيست مثل كسى كه به دانائى بد كند « 2 »  .\r\nايضا به سند معتبر از حضرت امير المؤمنين عليه السّلام روايت كرده است كه : حضرت رسول صلّى اللّه عليه و آله و سلّم فرمود كه : در روز قيامت سر حضرت امام حسين عليه السّلام براى حضرت فاطمه عليها السّلام متمثّل خواهد شد غلطيده به خون ، چون نظر آن حضرت بر آن سر مبارك افتد فرياد برآورد : اى فرزند مظلوم و اى ميوهء دل مهموم ، پس از براى فرياد و نالهء فاطمه ملائكه مدهوش گردند ، جميع اهل محشر فرياد برآورند و گويند كه : خدا بكشد كشندهء فرزند تو را اى فاطمه . پس ندا از جانب حق تعالى برسد كه چنين خواهم كرد و انتقام خواهم كشيد از قاتل او و اتباع قاتل او و دوستان قاتل او .\r\nفاطمه عليها السّلام در آن روز بر ناقه‌اى از ناقه‌هاى بهشت سوار باشد كه پهلوهاى آن را به\r\n\r\n","description":"","footnote":" ( 1 ) ثواب الاعمال 257 .  ( 2 ) ثواب الاعمال 258 . ","page_name":" 282 ","page_number":282},
  {"content":"\r\n\r\nحرير بهشت مزيّن كرده باشند و روى آن ناقهء زيبا و ديده‌هاى او شهلا باشد ، و سرش از طلا و گردنش از مشك و عنبر و مهارش از زبرجد سبز باشد ، و جهازش از مرواريد كه به جواهر ديگر مزيّن باشد ، بر آن ناقه هودجى بسته باشند كه پردهء آن هودج از نور حق تعالى باشد و ميانش مملوّ از رحمت الهى باشد ، و بلندى مهارش به قدر يك فرسخ از فرسخهاى دنيا باشد ، و در دور هودج او هفتاد هزار ملك احاطه كرده باشند ، و مشغول باشند به تسبيح و تهليل و تحميد و تكبير و ثناى حق تعالى . پس منادى از ميان عرش ندا كند كه : اى اهل قيامت ! ديده‌هاى خود را بپوشيد كه فاطمه دختر محمّد رسول خدا صلّى اللّه عليه و آله و سلّم بر صراط مىگذرد ، پس حضرت فاطمه و شيعيان و دوستانش بر صراط بگذرند مانند برق جهنده ، و دشمنان ذريّهء خود را در جهنّم اندازد « 1 »  .\r\nشيخ مفيد به سند موثّق از حضرت صادق عليه السّلام روايت كرده است كه : چون روز قيامت شود ، حق تعالى اوّلين و آخرين را در يك زمين جمع كند ، پس منادى از جانب حق تعالى ندا كند كه : بپوشيد ديده‌هاى خود را و سرها به زير افكنيد تا فاطمه دختر محمّد صلّى اللّه عليه و آله و سلّم از صراط بگذرد ، پس همهء خلايق ديده‌هاى خود را بپوشند و حضرت فاطمه عليها السّلام بيايد بر ناقه‌اى از ناقه‌هاى بهشت سوار شده ، و مشايعت كنند او را هفتاد هزار ملك . پس بايستد بر موقف شريفى از مواقف قيامت و از ناقه فرود آيد و پيراهن خون‌آلود حسين را در دست گيرد و گويد : پروردگارا اين پيراهن فرزند من است ، مىدانى كه به او چه كرده‌اند ، پس ندا از جانب حق تعالى به او رسد : آنچه موجب خشنودى توست به عمل مىآورم .\r\nحضرت فاطمه عليها السّلام گويد : پروردگارا انتقام مرا از كشندگان او بكش . پس حق تعالى امر كند كه از آتش جهنّم گردنى بيرون آيد و قاتلان آن حضرت را از صحراى محشر بربايد چنانچه مرغ دانه را مىربايد ، پس آن گردن ايشان را بسوى جهنّم برد و معذّب گرداند در جهنّم به انواع عذابها ، پس حضرت فاطمه عليها السّلام بر ناقهء خود سوار شود تا داخل بهشت گردد ، و ملائكه كه مشايعت او مىكردند در خدمت او باشند ، و فرزندانش در پيش روى او باشند ، و دوستان ايشان از مردم در جانب راست و چپ او روند « 2 »  .\r\n\r\n","description":"","footnote":" ( 1 ) ثواب الاعمال 260 .  ( 2 ) امالى شيخ مفيد 130 . ","page_name":" 283 ","page_number":283},
  {"content":"\r\n\r\nفرات بن ابراهيم در تفسير خود از حضرت امير المؤمنين عليه السّلام روايت كرده است كه :\r\nروزى حضرت رسالت صلّى اللّه عليه و آله و سلّم به خانهء حضرت فاطمه عليها السّلام آمد و او را محزون يافت ، پس فرمود كه : سبب اندوه تو چيست اى دختر گرامى ؟ حضرت فاطمه عليها السّلام فرمود كه : به ياد آوردم محشر را و ايستادن مردم را عريان در آن صحرا ، حضرت فرمود كه : اى دختر ! آن روز روز بزرگى است و ليكن خبر داد مرا جبرئيل از خداوند عالميان كه اوّل كسى كه زمين از او شكافته خواهد شد و از قبر بيرون خواهد آمد من خواهم بود ، بعد از من ابراهيم خليل ، پس شوهر تو على بن أبي طالب ، پس حق تعالى جبرئيل را به نزد قبر تو خواهد فرستاد با هفتاد هزار ملك ، و بر قبر تو هفت قبّه از نور خواهند زد . پس اسرافيل سه حلّه از نور براى تو خواهد آورد نزديك سر تو خواهد ايستاد ، تو را ندا خواهد كرد كه : اى فاطمه دختر محمّد بيرون بيا بسوى محشر ، پس از قبر بيرون خواهى آمد با عورت پوشيده و ايمن از مخاوف آن روز . پس اسرافيل حلّه‌ها را به تو خواهد داد و خواهى پوشيد ، و ملكى كه او را ذوقائيل مىگويند ناقه‌اى از براى تو خواهد آورد و مهار آن از مرواريد تر باشد ، محفه‌اى از طلا بر پشت آن زده باشند ، پس تو بر آن سوار شوى و ذوقائيل مهار آن را بكشد ، در پيش روى تو هفتاد هزار ملك باشند و علمهاى تسبيح در دست داشته باشند .\r\nچون روانه شوى هفتاد هزار حوريّه به استقبال تو بيايند و شادى كنند به نظر كردن بسوى تو ، و هر يك مجمره‌اى از نور در كف داشته باشند كه از آنها بوى عود ساطع باشد بىآتش ، و هر يك اكليل مرصّع به زبرجد سبز و انواع جواهر بر سر داشته باشند و از جانب راست تو روان شوند . پس قدرى ديگر راه به روى ، استقبال كند تو را مريم دختر عمران با هفتاد هزار حوريّه ديگر و بر تو سلام كند و با آن حوريان از جانب چپ تو روان گردد . پس استقبال كند تو را مادر تو خديجه دختر خويلد كه اوّل كسى است از زنان كه ايمان به خدا و رسول آورده‌اند ، و با او هفتاد هزار ملك باشند و علمهاى تكبير در دست داشته باشند .\r\nچون به نزديك محشر رسى ، حضرت حوّا تو را استقبال كند با هفتاد هزار حوريّه و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nآسيه زن فرعون با او باشد ، ايشان نيز با تو روانه شوند . چون به ميان صحراى محشر برسى و منادى از زير عرش ندا كند كه همهء خلايق بشنوند كه : بر هم گذاريد ديده‌هاى خود را تا بگذرد فاطمهء صدّيقه دختر محمّد صلّى اللّه عليه و آله و سلّم و آن زنان مطهّره كه با اويند ، پس در آن روز نظر بسوى تو نكند مگر دو كس : پدر تو ابراهيم و شوهر تو علىّ بن أبي طالب ، پس آدم حوّا را طلب كند و او با مادر تو خديجه در پيش روى تو بيايند .\r\nپس از براى تو منبرى از نور نصب كنند كه هفت پايه داشته باشد ، ميان هر پايه تا پايه ديگر صفهاى ملائكه ايستاده باشند و علمهاى نور به دست داشته باشند ، و حوريان از جانب راست و چپ منبر صف كشند ، و نزديكترين زنان به تو از جانب چپ تو حوّا و آسيه باشند . چون بر بالاى منبر برآئى ، جبرئيل از جانب خداوند جليل به نزد تو آيد و گويد :\r\nاى فاطمه ! حاجت خود را طلب كن ، پس گوئى : پروردگارا به من نما حسن و حسين را ، پس هر دو به نزد تو آيند و از رگهاى گردن حسين خون ريزد و او گويد : پروردگارا بگير امروز حق مرا از آنان كه بر من ستم كرده‌اند . در آن وقت درياى غضب حق تعالى به جوش آيد از براى غضب او ، ملائكه و جهنّم به خروش آيند ، جهنّم نعره زند و زبانه‌اى از آن به صحراى محشر درآيد ، و قاتلان آن امام مظلوم را بربايد و فرزندان ايشان را و فرزندان فرزندان ايشان را ، پس فرزندان ايشان گويند كه : پروردگارا ! ما حاضر نبوديم در وقت قتل حسين ، پس حق تعالى ندا كند زبانهء جهنّم را كه : بگير ايشان را كه علامت ايشان كبودى چشم و سياهى روى ايشان است ، بگيريد مويهاى پيشانى ايشان را ، و بر روى بكشيد در پائين‌ترين طبقات جهنّم بيندازيد ، به درستى كه ايشان سخت‌تر بودند بر دوستان حسين از پدرانشان كه با حسين محاربه و او را شهيد كردند .\r\nپس جبرئيل گويد : اى فاطمه ! حاجت خود را بطلب ، تو گوئى : خدايا شيعيانم را مىخواهم ، پس حق تعالى فرمايد : گناهان ايشان را آمرزيدم ، تو گوئى : پروردگارا شيعيان خود و دوستان ايشان را مىخواهم ، حق تعالى فرمايد : برو و هر كه چنگ در دامان تو زند او را به بهشت بر . پس در آن وقت آرزو كنند همهء خلايق كه از دوستان و شيعيان فاطمه باشند . پس روانه شوى با شيعيان خود ، و دوستان فرزندان خود ، و شيعيان\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nامير المؤمنين عليه السّلام و حال آنكه خوفهاى ايشان به ايمنى مبدّل شده باشد ، و عورتهاى ايشان پوشيده باشد ، و شدّتهاى قيامت بر ايشان آسان گردد ، و از اهوال قيامت به سهولت بگذرند ، و مردم ترسند و ايشان نترسند ، و مردم تشنه باشند و ايشان سيراب .\r\nچون به در بهشت برسى ، دوازده هزار حورى به استقبال تو بشتابند كه پيش از تو به استقبال كسى نرفته باشند ، و حربه‌هاى نور در دست داشته باشند ، بر ناقه‌هاى نور سوار باشند كه جهاز آن ناقه‌ها از طلاى زرد و ياقوت باشد ، و مهارهاى آنها از مرواريد تر و ركابهاى آنها از زبرجد باشد ، در ميان جهاز هر ناقه بالشى از سندس باشد .\r\nچون داخل بهشت گردى ، تمام اهل آن شادى كنند و يكديگر را بشارت دهند ، و براى شيعيان تو خوانها از الوان جواهر بر عمودهاى نور نصب كنند ، و ايشان از آن خوانها طعام تناول كنند در وقتى كه مردم مشغول حساب باشند ايشان از نعيم بهشت متنعّم گردند .\r\nچون دوستان خدا و ائمّه در بهشت قرار گيرند ، به زيارت تو آيند جميع پيغمبران از آدم تا خاتم .\r\nو در ميان بهشت دو مرواريد هست كه از يك رشته برآمده ، يكى از آن مرواريدها سفيد است ، ديگرى زرد ، و در هر يك از آنها هفتاد هزار قصر است و در هر قصر هفتاد هزار خانه ، پس آن قصرهاى سفيد منزلهاى ما و شيعيان ماست ، و قصرهاى زرد منازل ابراهيم و آل ابراهيم است .\r\nفاطمه عليها السّلام گفت : اى پدر بزرگوار من نمىخواهم مرگ تو را ببينم و بعد از تو زنده بمانم ، حضرت فرمود : جبرئيل مرا از جانب حق تعالى خبر داده اوّل كسى كه از اهل بيت من به من ملحق مىشود توئى ، پس واى بر كسى كه ظلم كند بر تو ، رستگارى عظيم براى كسى است كه تو را يارى كند « 1 » \r\n\r\n","description":"","footnote":" ( 1 ) تفسير فرات كوفى 445 . ","page_name":" 286 ","page_number":286},
  {"content":"\r\n\r\n.\r\n\r\n","description":"","footnote":"","page_name":" 287 ","page_number":287},
  {"content":"\r\n\r\n\r\nباب سوّم در بيان تاريخ ولادت و شهادت سيّد اوصياء و زبدهء اصفياء اسد اللّه الغالب امير المؤمنين على بن أبي طالب عليه السّلام و در آن چند فصل است\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nفصل اوّل در بيان ولادت با سعادت آن حضرت است\r\nمشهور ميان محدّثان و مورّخان آن است كه آن حضرت در روز جمعه سيزدهم ماه رجب ، سى سال پس از عام الفيل ، در ميان كعبهء معظّمه متولّد شد ، در آن وقت عمر شريف حضرت رسالت صلّى اللّه عليه و آله و سلّم بيست و هشت سال ، و به قولى دوازده سال ، و به قولى ده سال پيش از بعثت آن حضرت بود « 1 »  .\r\nشيخ طوسى عليه الرحمه در مصباح به سند صحيح از حضرت صادق عليه السّلام روايت كرده است كه ولادت موفور السّعادهء آن حضرت در روز يكشنبه هفتم ماه مبارك شعبان واقع شد « 2 »  ، و قول اوّل اشهر است . و اگر به هر دو روز احترام نمايند بهتر است ، بعضى بيست و سوّم ماه شعبان نيز گفته‌اند « 3 »  .\r\nپدر آن حضرت ابو طالب پسر عبد المطلّب بود كه با پدر رسول خدا صلّى اللّه عليه و آله و سلّم از يك مادر بود ، و مادر آن حضرت فاطمه بنت اسد بن هاشم بن عبد مناف بود ، آن حضرت و برادرانش اوّل هاشمى بودند كه پدر و مادر ايشان هر دو از بنى هاشم بودند .\r\nدر احاديث معتبرهء بسيار از طرق خاصّه و عامّه روايت كرده‌اند از رسول خدا صلّى اللّه عليه و آله و سلّم كه آن حضرت فرمود : من و على از يك نور خلق شديم ، و منظور انظار حق تعالى بوديم پيش از آنكه خدا حضرت آدم را خلق كند به بيست و چهار هزار سال - به روايت ديگر : به\r\n\r\n","description":"","footnote":" ( 1 ) الفصول المهمة 29 .  ( 2 ) مصباح المتهجّد 782 .  ( 3 ) بحار الأنوار 35 / 7 . ","page_name":" 289 ","page_number":289},
  {"content":"\r\n\r\nدو هزار سال - در جانب راست عرش الهى تسبيح و تقديس حق تعالى مىكرديم ، چون خدا آدم را آفريد آن نور مقدّس را به دو جزء قسمت كرد و هر دو را در صلب حضرت آدم جا داد . چون آدم به زمين آمد ، ما در صلب او بوديم ؛ چون نوح در كشتى نشست ، ما در صلب او بوديم ؛ چون حضرت ابراهيم عليه السّلام را در آتش انداختند ، ما در صلب او بوديم ، به اين سبب آتش به او ضرر نرسانيد . پس از يك جزء آن نور من به هم رسيدم ، از يك جزء ديگر على به هم رسيد « 1 »  .\r\nمحمّد بن العبّاس به سند خود از ابن عبّاس روايت كرده است كه گفت : روزى در خدمت حضرت رسول صلّى اللّه عليه و آله و سلّم بوديم ، حضرت امير المؤمنين عليه السّلام پيدا شد ، چون آن حضرت را نظر بر او افتاد تبسّم نمود فرمود : مرحبا به آن كسى كه خدا او را پيش از آدم خلق كرده است به چهل هزار سال ، گفتم : يا رسول اللّه مىتواند بود كه فرزند پيش از پدر مخلوق شود ؟ فرمود : بلى ، حق تعالى خلق كرد نور مرا و على را پيش از آنكه آدم را خلق كند به اين مدّت ، پس آن را به دونيم كرد ، از نصف آن مرا آفريد و از نصفى على را آفريد پيش از آنكه اشياء ديگر را بيافريند ، و آنها را از نور من و نور على منوّر گردانيد ، پس ما را در جانب راست عرش خود جا داد ، بعد از ما ملائكه را آفريد .\r\nچون ما تسبيح و تهليل و تحميد حق تعالى كرديم ، ملائكه از ما آموختند تسبيح و تكبير و تهليل حق تعالى را ، پس حق تعالى چنين مقرّر فرمود كه دوست من و على داخل جهنّم نشود و دشمن من و على داخل بهشت نشود ، به درستى كه حق تعالى ملكى چند آفريده است كه در دست ايشان ابريقهاست از نقرهء بهشت ، و آن ابريقها را پر كرده‌اند از آب حيات كه چشمه‌اى است از جنّة الفردوس . چون اراده مىنمايد پدر يكى از شيعيان على كه با مادر او مقاربت نمايد در وقتى كه حق تعالى مىخواهد كه نطفهء او منعقد شود ، يكى از آن ملائكه مىآيد و از آن آب بهشت قدرى مىريزد در آبى كه او در آن وقت مىآشامد و آن آب با نطفهء او مخلوط مىگردد ، پس به اين سبب به هم مىرسد در دل او محبّت من و على و فاطمه و حسن و حسين و نه امام از فرزندان حسين .\r\n\r\n","description":"","footnote":" ( 1 ) علل الشرايع 134 با كمى اختلاف . ","page_name":" 290 ","page_number":290},
  {"content":"\r\n\r\nپس حضرت فرمود كه : شكر مىكنم خداوندى را كه محبّت على و ايمان به او را سبب دخول بهشت و نجات از جهنّم گردانيده است « 1 »  .\r\nابن طاووس به سند معتبر روايت كرده است كه : از حضرت امام محمّد باقر عليه السّلام سؤال كردند از سبب سجدهء شكر كه حضرت امير المؤمنين عليه السّلام بجا آورد ؟ حضرت فرمود كه :\r\nپدران من مرا خبر دادند كه : روزى حضرت رسول صلّى اللّه عليه و آله و سلّم آن حضرت را براى مهمّى فرستاد و آن مهم را به احسن وجوه بجا آورد . چون برگشت وقتى رسيد كه حضرت رسول صلّى اللّه عليه و آله و سلّم براى نماز بيرون آمده بود ، با حضرت نماز را ادا كرد ، چون پيغمبر از نماز فارغ شد اوّل او را در برگرفت و از او پرسيد : چه كردى ؟ حضرت آنچه كرده بود بيان كرد ، حضرت رسول صلّى اللّه عليه و آله و سلّم شاد و خرّم گرديد فرمود : مىخواهى تو را بشارت دهم يا ابو الحسن ؟\r\nحضرت امير گفت : پدر و مادرم فداى تو باد پيوسته تو مرا بشارت دهندهء به خيرى .\r\nحضرت فرمود : جبرئيل بر من نازل شد در وقت زوال و گفت : يا محمّد اينك پسر عم تو على به نزد تو مىآيد ، حق تعالى به سبب او منفعت عظيم به مسلمانان رسانيده ، و در اين مهمّى كه او را فرستاده‌ام چنين و چنين كرده ، مرا خبر داد به آنچه تو گفتى . و گفت : اى محمّد به درستى كه نجات نيافتند از ذريّهء آدم مگر كسى كه ولايت شيث وصىّ او را اختيار كرد ، و شيث به سبب پدر خود آدم نجات يافت ، و آدم به حق تعالى نجات يافت ، و از قوم نوح نجات نيافت مگر كسى كه ولايت سام وصىّ او را اختيار نمود ، و سام به نوح نجات يافت ، و نوح به حق تعالى نجات يافت ، و نجات نيافت از قوم ابراهيم مگر كسى كه ولايت اسماعيل را اختيار كرد ، و نجات اسماعيل به ابراهيم بود ، و نجات ابراهيم به خدا ، و از قوم موسى نجات نيافت مگر كسى كه ولايت وصىّ او يوشع را اختيار نمود ، و نجات يوشع به موسى و نجات او به حق تعالى بود ، و از قوم عيسى كسى نجات يافت كه ولايت شمعون وصىّ او را اختيار نمود ، شمعون به عيسى و عيسى به حق تعالى نجات يافت ، و از امّت تو كسى نجات مىيابد كه اختيار نمايد ولايت على را كه وزير توست در حيات تو و وصىّ توست بعد از وفات تو ، على به تو نجات مىيابد و تو به حق تعالى ، يا محمّد حق تعالى تو\r\n\r\n","description":"","footnote":" ( 1 ) بحار الأنوار 35 / 29 . ","page_name":" 291 ","page_number":291},
  {"content":"\r\n\r\nرا بهترين پيغمبران گردانيده و على را بهترين اوصياء و امامان ، و پيشوايان دين را از ذريّت شما گردانيده است تا روز قيامت .\r\nچون حضرت امير المؤمنين عليه السّلام اين بشارت را شنيد ، به شكر حق تعالى به سجده رفت و روى خود را بر زمين ماليد و زمين را بوسيد ، به درستى كه حق تعالى محمّد و على و فاطمه و حسن و حسين عليهم السّلام را خلق كرد در عالم ارواح ، و ايشان تسبيح و تهليل حق تعالى مىگفتند در پيش عرش الهى پيش از آنكه خلق كند آدم را به چهارده هزار سال ، پس ايشان را نورى گردانيد كه منتقل مىساخت از پشتهاى مردان برگزيده بسوى رحمهاى زنان پاكيزه .\r\nپس حق تعالى خواست بر ملائكه ظاهر گرداند فضيلت و منزلت ايشان را و حق ايشان را بر ما واجب گرداند ، آن نور مقدّس را دو قسمت كرد ، يك قسمت را در صلب عبد الله بن عبد المطلّب قرار داد كه از او محمّد صلّى اللّه عليه و آله و سلّم كه سيّد پيغمبران و خاتم مرسلان است به هم رسيد و پيغمبرى را در او قرار داد ، و قسم ديگر را در صلب عبد مناف قرار داد كه از او ابو طالب بن عبد المطلّب بن هاشم بن عبد مناف به هم رسيد ، و از آن نور على به هم رسيد كه امير مؤمنان و بهترين اوصياى پيغمبران است ، پس حضرت رسول صلّى اللّه عليه و آله و سلّم او را ولى و وصى و خليفه و جانشين ، و شوهر دختر خود ، و ادا كنندهء قرض خود ، و وفا كنندهء به وعدهء خود ، و يارى كنندهء دين خود ، و بر طرف كنندهء غمهاى خود گردانيد « 1 »  .\r\nشيخ طوسى از طريق مخالفان از انس بن مالك روايت كرده است كه : روزى حضرت رسالت صلّى اللّه عليه و آله و سلّم بر استر خود سوار شد ، نزديك كوهى رفت و از استر به زير آمد فرمود كه :\r\nاى انس اين استر را بگير و به فلان موضع برو ، در آنجا على را خواهى يافت كه به سنگريزه تسبيح حق تعالى مىگويد ، چون او را ببينى سلام مرا به او برسان و او را بر اين استر سوار كن به نزد من آور . انس گفت : چون به خدمت آن حضرت رسيدم ، سلام حضرت به او رسانيدم و او را بر استر سوار كردم و در ركاب او روانه شدم ، چون ديدهء او بر حضرت رسول صلّى اللّه عليه و آله و سلّم افتاد گفت : السّلام عليك يا رسول اللّه . حضرت فرمود : و عليك\r\n\r\n","description":"","footnote":" ( 1 ) بحار الأنوار 35 / 26 . ","page_name":" 292 ","page_number":292},
  {"content":"\r\n\r\nالسّلام يا ابا الحسن بيا نزد من بنشين كه اين موضعى است كه هفتاد پيغمبر مرسل در اين موضع نشسته‌اند ، و من از همهء ايشان بهترم ، و به جاى هر پيغمبرى برادر او نشسته است كه تو از همهء آنها بهترى ، ناگاه ديدم ابرى بر سر ايشان پيدا شد و نزديك شد به سر ايشان ، پس حضرت رسالت صلّى اللّه عليه و آله و سلّم دست دراز كرد و خوشهء انگورى از ميان ابر گرفته در ميان خود و على گذاشته گفت : بخور اى برادر من كه اين هديّه‌اى است از جانب حق تعالى بسوى من و بسوى تو .\r\nانس گفت كه : من گفتم : يا رسول اللّه بيان كن از براى من كه او چگونه برادر توست ؟\r\nحضرت فرمود كه : حق تعالى آبى خلق كرد در زير عرش پيش از آنكه آدم را بيافريند به سه هزار سال ، و آن آب را در مرواريد سبزى جا داد تا آنكه حضرت آدم را آفريد ، پس آن آب را در صلب او جا داد ، چون او را به رحمت خود برد آن آب را به صلب شيث منتقل گردانيد ، همچنين پيوسته آن آب را از پشتى منتقل مىكردند از اصلاب طاهرهء انبياء و اوصياء تا آنكه به صلب عبد المطلّب رسيد ، پس در آنجا او را به دونيم كرد و نصف آن را به صلب عبد اللّه و نصف ديگر به صلب ابو طالب نقل كرد ، پس من از نصف آن آبم و على از نصف ديگر ، به اين سبب على برادر من است در دنيا و آخرت . پس حضرت اين آيه خواند  وَ هُوَ الَّذِي خَلَق مِن الْماءِ بَشَراً فَجَعَلَه نَسَباً وَ صِهْراً وَ كان رَبُّك قَدِيراً  « 1 »  يعنى :\r\nاوست خداوندى كه آفريده از آب بشرى را ، پس او را صاحب نسب و داماد گردانيد ، و پروردگار تو بر همه چيز قادر است « 2 »  .\r\nدر حديث ديگر فرمود : به اين سبب على از من است و من از عليم ، گوشت او از گوشت من است و خون او از خون من است ، پس هر كه مرا دوست دارد به دوستى من او را دوست مىدارد ، و هر كه مرا دشمن دارد به دشمنى من او را دشمن مىدارد « 3 »  .\r\nشيخ طوسى به سند معتبر از حضرت امام محمّد باقر عليه السّلام روايت كرده است كه :\r\nحضرت رسول صلّى اللّه عليه و آله و سلّم با على بن أبي طالب گفت : مىخواهى تو را بشارتى دهم ؟ گفت : بلى\r\n\r\n","description":"","footnote":" ( 1 ) سورهء فرقان / آيهء 54 .  ( 2 ) امالى شيخ طوسى 313 .  ( 3 ) خصال 640 . ","page_name":" 293 ","page_number":293},
  {"content":"\r\n\r\nيا رسول اللّه ، حضرت فرمود : من و تو از يك طينت خلق شده‌ايم و از زيادتى طينت ما شيعيان ما خلق شده‌اند ، چون روز قيامت شود مردم را به نام مادرهاى ايشان طلب نمايند مگر شيعيان تو كه ايشان را به نام پدرهاى ايشان طلب مىكنند زيرا كه حلال‌زاده‌اند « 1 »  .\r\nابن بابويه به سند معتبر از حضرت امام رضا عليه السّلام روايت كرده است كه : حضرت رسول صلّى اللّه عليه و آله و سلّم فرمود : يا على حق تعالى مردم را از درختهاى مختلف آفريده ، من و تو از يك درختيم ، من اصل آن درختم و تو فرع آن ، و حسن و حسين و امامان و فرزندان ايشان شاخه‌هاى آن درختند ، و شيعيان ما برگهاى آن درختند ، هر كه چنگ زند به شاخه‌هاى آن درخت حق تعالى او را داخل بهشت مىگرداند « 2 »  .\r\nكلينى به سندهاى معتبر از حضرت امام جعفر صادق عليه السّلام روايت كرده است كه : چون حضرت رسالت صلّى اللّه عليه و آله و سلّم متولّد شد ، نزد ولادت آن حضرت معجزات بسيار ظاهر شد و براى آمنه قصرهاى فارس و شام نمودار شد ، فاطمهء بنت اسد مادر امير المؤمنين عليه السّلام حاضر بود ، از مشاهدهء آن آيات و معجزات متعجّب و شاد گرديد ، بسوى ابو طالب عليه السّلام شتافت او را بشارت داد به ولادت آن حضرت و غرايبى كه مشاهده نموده بود ذكر كرد ، ابو طالب گفت :\r\nصبر كن سى سال ديگر فرزندى براى تو به هم خواهد رسيد كه در همهء كمالات مانند او باشد به غير از پيغمبرى ، وصى و وزير او خواهد بود « 3 »  .\r\nدر كتاب روضة الواعظين و ساير كتب معتبره از جابر بن عبد الله انصارى روايت كرده‌اند كه جابر گفت : سؤال كردم از حضرت رسالت صلّى اللّه عليه و آله و سلّم از ولادت با سعادت حضرت امير المؤمنين عليه السّلام . حضرت فرمود كه : آه آه سؤال كردى از بهترين كسى كه بعد از من متولّد شده است و سنّت حضرت مسيح عليه السّلام در او جارى خواهد شد ، به درستى كه حق تعالى خلق كرد مرا و على را از يك نور پيش از آنكه خلايق را بيافريند به پانصد هزار سال ، پس ما در عالم ملكوت تسبيح و تقديس حىّ لا يموت مىگفتيم ، چون حق تعالى آدم را آفريد ما را در صلب او قرار داد ، پس من در جانب راست او قرار گرفتم و على در جانب چپ او ،\r\n\r\n","description":"","footnote":" ( 1 ) امالى شيخ طوسى 456 .  ( 2 ) عيون أخبار الرضا 2 / 65 .  ( 3 ) كافى 1 / 454 . ","page_name":" 294 ","page_number":294},
  {"content":"\r\n\r\nپس ما را نقل كرد از صلب آدم بسوى اصلاب طاهره و ارحام پاكيزه ، پس مرا از صلب طيّبه بيرون آورد كه عبد الله بن عبد المطلّب بود ، و در بهترين رحمى قرار داد كه آن رحم آمنه بود ، پس على را از صلب طاهرى بيرون آورد كه ابو طالب بود و در بهترين رحمى قرار داد كه آن رحم فاطمه بنت اسد بود .\r\nپس حضرت فرمود : اى جابر پيش از آنكه على در شكم مادرش قرار گيرد ، در زمان او مرد راهبى بود كه او را مثرم بن رعيبا مىگفتند ، و در عبادت و زهد مشهور آفاق بود ، و در مدّت صد و نود سال حق تعالى را به صدق و اخلاص عبادت كرده بود ، از خدا براى خود حاجتى نطلبيده بود . روزى از پروردگار خود سؤال كرد كه دوستى از دوستان خود را به او بنمايد ، پس حق تعالى ابو طالب را به نزد او فرستاد ، چون مثرم ابو طالب را ديد و انوار جلالت در جبين او مشاهده نموده ، برخاست و سر او را بوسيد ، او را در پيش روى خود نشانيد و گفت : تو كيستى خدا تو را رحمت كند ؟ ابو طالب گفت : منم مردى از اهل تهامه ، پرسيد از كدام شهر تهامه ؟ ابو طالب گفت : از مكّه ، پرسيد از كدام قبيله ؟ ابو طالب گفت : از فرزندان عبد مناف ، پرسيد كه : از كدام شعبهء عبد مناف ؟ گفت : از فرزندان هاشم .\r\nچون راهب اين نسب بزرگوار را شنيد ، برجست و بار ديگر سر آن سرور را بوسيد و گفت : حمد و سپاس مىكنم خداوندى را كه مسئلت مرا به من عطا فرمود ، و مرا از دنيا نبرد تا دوستى از دوستان خود را به من نمود ، پس گفت : بشارت باد تو را كه حق تعالى مرا در باب تو بشارتى الهام كرده است ، ابو طالب گفت : آن بشارت كدام است ؟ مثرم گفت :\r\nفرزندى از صلب تو بيرون خواهد آمد كه او ولىّ خدا و پيشواى متّقيان و وصىّ رسول پروردگار عالميان باشد ، چون آن فرزند را دريابى ، سلام مرا به او برسان و بگو كه : مثرم تو را سلام مىرساند و گواهى مىدهد به وحدانيّت خدا و آنكه او را شريكى نيست ، و شهادت مىدهد كه محمّد بنده و رسول خدا است و تو وصىّ اوئى ، و به محمّد تمام مىشود پيغمبرى و به تو تمام مىشود وصيّت .\r\nچون ابو طالب اين بشارت را شنيد ، قطرات اشك از ديده باريد گفت : آن مولود چه نام دارد ؟ گفت : نام او على است ، گفت : حقيقت گفتار تو بر من ظاهر نمىشود مگر به برهان و\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nدليل واضحى است كه مشاهده نمايم ، مثرم گفت : چه چيز مىخواهى كه براى تو در اين وقت سؤال كنم كه حق تعالى به زودى تو را عطا كند تا بدانى كه من صادقم در گفتار خود ؟ گفت :\r\nدر اين وقت طعامى از بهشت مىخواهم كه براى من حاضر شود .\r\nپس راهب مشغول دعا شد ، هنوز دعاى او تمام نشده بود كه طبقى نزد ايشان حاضر شد كه در آن رطب و انگور و انار بهشت بود ، پس ابو طالب انار را برداشت شاد و خندان برخاست به منزل خود مراجعت نمود ، آن انار را تناول فرمود ، حق تعالى از آن انار آبى در صلب او آفريد ، در همان ساعت با فاطمه بنت اسد مقاربت نمود و به على بن أبي طالب عليه السّلام حامله شد ، چون آن نطفهء مبارك در رحم فاطمه قرار گرفت ، از مهابت آن حضرت زمين به حركت آمد و چند روز مىلرزيد ، قريش را به اين سبب فزع عظيمى حاصل شد ، گفتند :\r\nبرخيزيد كه بتهاى خود را ببريم بر سر كوه ابو قبيس ، از ايشان سؤال كنيم شايد اين زلزله از ما زايل گردد . چون بتها را بر سر كوه ابو قبيس بالا بردند ، زلزله شديدتر شد ، سنگها از كوه در گرديد ، و اجزاى كوه از هم پاشيد و بتها به رو در افتادند . چون اين حالت را مشاهده كردند ، متحيّر گرديدند گفتند : اين بلائى است كه ما را رهائى از آن ممكن نيست .\r\nدر اين حال ابو طالب بر كوه برآمد ، از آن حالت پروائى نمىكرد ، پس گفت : ايّها النّاس به درستى كه حق تعالى در اين شب حادثه‌اى پديد آورده است ، و خلق مباركى آفريده است كه اگر او را اطاعت نكنيد و اقرار به ولايت او ننمائيد و شهادت به امامت او ندهيد ، اين زلزله هرگز از شما ساكن نگردد و يك خانه در تهامه از براى شما نماند ، قريش گفتند :\r\nاى ابو طالب آنچه بفرمائى مىگوئيم و اطاعت مىنمائيم .\r\nپس ابو طالب به گريه آمد و دست بسوى آسمان بلند كرد گفت : الهى و سيّدي اسألك بالمحمّدية المحمودة و بالعلويّة العاليّة و بالفاطميّة البيضاء الّا تفضّلت على تهامة بالرأفة و الرّحمة . يعنى : اى خداوند من و سيّد من سؤال مىكنم از تو به حق ملّت محمّد كه پسنديده است ، و طريقهء على كه بلند مرتبه است ، و طريقهء فاطمه كه روشن و نورانى است كه البتّه تفضّل كنى بر اهل تهامه به رأفت و رحمت .\r\nپس حضرت فرمود كه : به حق آن كسى كه دانه‌ها را شكافته و گياهها را از آن بيرون\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nآورده و پروردگار خلايق است ، سوگند ياد مىكنم كه جميع عرب اين كلمات را نوشتند ، و در جاهليّت هر شدّت كه ايشان را رو مىداد به اين كلمات خدا را دعا مىكردند ، دعاى ايشان مستجاب مىشد ، و حقيقت معنى اين كلمات را نمىدانستند .\r\nچون شب ولادت حضرت امير المؤمنين عليه السّلام شد ، روشنى عظيم در آسمان پيدا شد و نور ستاره‌ها مضاعف گرديده ، پس قريش از مشاهدهء اين احوال متعجّب گرديدند و گفتند :\r\nدر آسمان حادثهء غريبى حادث گرديده ، ابو طالب از خانه بيرون آمد و در كوچه‌ها و بازارهاى مكّه مىگشت ، به آواز بلند مىگفت : ايّها النّاس تمام شد حجّت خدا . چون مردم ابو طالب را ديدند پرسيدند كه : اين چه انوار است كه ما در آسمان مشاهده مىكنيم ؟\r\nابو طالب گفت : بشارت باد شما را كه ظاهر شد در اين شب دوستى از دوستان خدا كه حق تعالى در او كامل خواهد كرد خصلتهاى خير را ، و به او ختم خواهد كرد اوصياى پيغمبران را و پيشواى متّقيان است ، و يارى دهندهء دين خداوند عالميان است ، و براندازندهء شيطان است ، و به خشم‌آورندهء منافقان و زينت عبادت كنندگان است ، و وصىّ پيغمبران است ، پيشواى هدايت است و نجم فلك رفعت است ، و كليد علم حكمت است ، و هلاك كنندهء شرك و شبهه‌ها است .\r\nابو طالب پيوسته اين كلمات و الفاظ را مىگفت تا صبح شد . پس چهل روز از قوم خود غايب گرديد ، جابر گفت : يا رسول اللّه به كجا رفت ؟ حضرت فرمود : به طلب مثرم رفت ، او وفات يافته بود در كوه لگام ، پس بپوشان يا جابر اين حديث را از غير اهلش كه اين از اسرار مكنونه و علوم مخزونهء حق تعالى است ، به درستى كه مثرم وصيّت كرده بود براى ابو طالب غارى را در كوه لگام و گفته بود كه : اگر خواهى مرا بيابى ، به آن موضع بيا كه مرا در آنجا مرده يا زنده خواهى يافت .\r\nچون ابو طالب بسوى آن غار رفت ، داخل شد مثرم را ديد كه مرده است و خود را در جامه‌اى پيچيده رو به قبله خوابيده است ، دو مار يكى سياه و يكى سفيد نزد او هستند و نمىگذارند كه آسيبى از جانورى به او برسد و او را حراست مىنمايند . چون مارها ابو طالب را ديدند ، در غار پنهان شدند ، و ابو طالب نزديك مثرم رفت و گفت : السّلام عليك\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nيا وليّ اللّه و رحمة اللّه و بركاته ، پس حق تعالى به قدرت كاملهء خود مثرم را زنده گردانيد و برخاست و دست بر روى خود ماليد و گفت : أشهد أن لا آله الّا اللّه وحده لا شريك له ، و أن محمّدا عبده و رسوله ، و أن عليّا وليّ اللّه و الامام بعد نبيّ اللّه .\r\nپس ابو طالب گفت : بشارت باد تو را كه على به زمين آمد ، مثرم گفت : چه علامت ظاهر شد در شبى كه او بوجود آمد ؟ ابو طالب گفت : چون ثلثى از شب گذشت ، فاطمه را درد زائيدن گرفت ، گفتم به او كه : چه مىشود تو را اى بهترين زنان ؟ گفت : اضطرابى در خود مشاهده مىنمايم ، پس بر او خواندم اسم اعظم الهى را كه در آن نجات از همهء دردهاست تا آنكه اضطراب او ساكن گرديد ، پس به او گفتم : من بروم و جمعى از زنان را بياورم كه تو را در اين امر معاونت نمايند در اين شب ، گفت : آنچه مىدانى بكن اى ابو طالب . چون برخاستم از كنار خانه ، صداى هاتفى را شنيدم كه گفت : باش اى ابو طالب كه دستهاى آلوده به گناهان ، به بدن مطهّر او نمىرسد ، ناگاه ديدم كه چهار زن پيدا شدند و جامه‌هايى مانند حرير سفيد پوشيده بودند و بوى ايشان از بوى مشك نيكوتر بود ، چون داخل شدند گفتند : السّلام عليك اى زنى كه دوست خدائى ، پس فاطمه ايشان را جواب گفت ، در پيش روى او نشستند و غاليه‌دانى بيرون آوردند از نقره و او را يارى كردند و دلدارى كردند تا حضرت امير المؤمنين عليه السّلام متولّد شد ، بىتابانه من نزديك او رفتم ، ناگاه ديدم كه به سجده رفته است و مانند خورشيد تابان نورى از او ساطع است و مىگويد :\r\nأشهد أن لا إله الّا اللّه ، و أن محمّدا رسول اللّه ، و أن عليّا وصيّ محمّد رسول اللّه ، بمحمّد يختم اللّه النبوّة ، و بى يتم الوصيّة و أنا أمير المؤمنين .\r\nپس يكى از آن زنان دست دراز كرد ، او را در دامان خود گذاشت ، چون نظر آن حضرت بر روى او افتاد به زبان فصيح بليغ گفت : السّلام عليك اى مادر ، او در جواب گفت : عليك السّلام اى فرزند گرامى ، حضرت گفت : چه خبر دارى از پدر من ؟ آن زن گفت : در نعمتهاى حق تعالى مىگردد و به قرب وصال او تنعّم مىنمايد .\r\nچون اين سخن را شنيدم ، بىتاب شده گفتم : اى فرزند گرامى مگر من پدر تو نيستم ؟\r\nگفت : بلى تو پدر منى و من و تو هر دو از صلب آدم به هم رسيده‌ايم و اين مادر من است\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nحوّا . چون اين سخن را شنيدم ، از شرم حضرت حوّا سر خود را به رداى خود پوشانيدم در زاويهء خانه خزيدم ، پس زن ديگر به نزديك او آمده ظرف غاليه را در دست داشت و على را گرفت . چون نظر آن حضرت بر روى او افتاد گفت : السّلام عليك اى خواهر من ، آن زن گفت : و عليك السّلام اى برادر من ، پس حضرت فرمود : از عم من چه خبر دارى ؟ گفت :\r\nحال او نيك است و تو را سلام مىرساند ، در اين حال گفتم : اى فرزند اين خواهر كيست ؟\r\nو اين عم كيست ؟ فرمود : اين مريم دختر عمران است ، و عم من عيسى بن مريم است ، پس آن زن بوى خوش از آن ظرف غاليه بيرون آورد و آن طيّب را به آن بوى خوش مطيّب گردانيد ، پس زنى ديگر او را گرفت و او را در جامه‌اى كه با خود آورده بود پيچيد .\r\nابو طالب گفت : در اين حال گفتم : اگر او را اكنون ختنه مىكرديم بر او آسان‌تر بود ، زيرا كه سنّت عرب در آن وقت چنين بود كه فرزندان خود را ختنه مىكردند ، آن زن گفت : اى ابو طالب اين فرزند طاهر و مطهّر است و نمىچشد او گرمى آهن را در دنيا مگر بر دست مردى كه خدا و رسول و ملائكه و آسمانها و زمينها و كوه‌ها و درياها او را دشمن مىدارند و لعنت مىكنند ، و آتش جهنّم مشتاق اوست . ابو طالب گفت : آن مرد كيست ؟ آن زنان گفتند : ابن ملجم مرادى است كه او را در كوفه شهيد خواهد كرد بعد سى سال از وفات محمّد صلّى اللّه عليه و آله و سلّم . ابو طالب گفت : در اين حال حضرت رسالت صلّى اللّه عليه و آله و سلّم به خانه درآمد و آن حضرت را از دست آن زنان گرفت و دست او را به دست خود گرفت و سخنان بسيار به او گفت ، على عليه السّلام نيز اسرار بسيار به آن حضرت گفت ، پس آن زنان غايب شدند و در خاطر خود گفتم : كاش آن دو زن ديگر را مىشناختم .\r\nدر اين حال على عليه السّلام به الهام حق تعالى گفت : اى پدر من ! زن اوّل حوّا مادر عالميان بود ، و زن دوّم مريم دختر عمران بود ، و آن زنى كه مرا در جامه پيچيد آسيه زن فرعون بود ، و آن زنى كه مرا خوشبو گردانيد مادر موسى عليه السّلام بود . پس گفت : برو در اين وقت بسوى مثرم و او را بشارت ده به ولادت من ، و آنچه ديدى و شنيدى به او بازگوى ، او در فلان غار است ، و خبر اين مار را نيز به من گفت . پس من به فرمودهء او به نزد او آمدم و احوال او اين بود كه به تو گفتم .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nچون از سخنان خود با حضرت رسول صلّى اللّه عليه و آله و سلّم فارغ شد ، به حالت طفوليّت برگشت و ساكت شد ، چون مثرم اين را شنيد به سجده افتاد و شكر حق تعالى بجا آورد و رو به قبله خوابيد و گفت : جامه بر روى من بپوشانيد . چون جامه را بر روى او افكندم ، به سراى باقى رحلت كرد و به حالت خود برگشت ، سه روز در آنجا ماندم ، هر چند به او سخن گفتم جواب نشنيدم . پس آن مارها بيرون آمده به سخن آمدند و گفتند : السّلام عليك يا ابا طالب . چون جواب سلام ايشان گفتم ، گفتند : برو ملحق شو به ولىّ خدا كه تو از همه كس سزاوارترى به حراست و محافظت او ، من گفتم به ايشان : كيستيد شما ؟ گفتند : ما عمل شايستهء اوئيم ، حق تعالى ما را از نيكيهاى عمل او خلق كرده تا آنكه دفع كنيم اذيّتها را از او تا روز قيامت . چون در روز قيامت زنده شود ، يكى از ما در پيش روى او و ديگرى در عقب او خواهيم بود ، و راهنمائى او خواهيم كرد بسوى بهشت ، پس ابو طالب به مكّه برگشت .\r\nجابر گفت : چون حضرت رسالت صلّى اللّه عليه و آله و سلّم اين خبر را نقل كرد گفتم : اللّه اكبر مردم مىگويند ابو طالب كافر مرد ، حضرت فرمود : اى جابر ! پروردگار تو به غيب داناتر است ، در شب معراج چون به زير عرش رسيدم چهار نور ديدم گفتم : الهى اين نورها چيست ؟ ندا رسيد : يا محمّد يكى عبد المطّلب و ديگرى ابو طالب و ديگرى پدر تو عبد الله و ديگرى برادر تو طالب است ، گفتم : الها ايشان اين درجه را به چه چيز يافته‌اند ؟ حق تعالى فرمود :\r\nبه آنكه ايمان خود را پنهان داشتند ، از قوم خود تقيه كردند و به آزارهاى ايشان صبر كردند تا از دنيا رحلت نمودند « 1 »  .\r\nمؤلّف گويد : مىتواند بود كه اين احوال در ميان كعبه واقع شده باشد تا آنكه با احاديث ديگر مخالفت نداشته باشد ، و آنكه واقع شده بود كه حرارت آهن به آن حضرت نخواهد رسيد مگر بر دست ابن ملجم ، شايد مراد آن باشد كه جراحتى كه بىاختيار خود و دوستان او باشد به او نخواهد رسيد مگر در ضربت آخر ، زيرا كه آن جراحتهاى ديگر را خود باعث شد و براى خدا خود را در معرض آنها مىآورد ، و محتمل است كه در آن جراحات ديگر\r\n\r\n","description":"","footnote":" ( 1 ) روضة الواعظين 77 . ","page_name":" 300 ","page_number":300},
  {"content":"\r\n\r\nالمى به آن حضرت نرسيده باشد . ايضا ذكر طالب برادر آن حضرت غريب است و محتمل است كه برادر حضرت امير المؤمنين مراد باشد ، چون در بعضى اخبار وارد شده كه او مسلمان از دنيا رفت ، و در بعضى از كتب به جاى او جعفر بن أبي طالب مذكور است .\r\nابن بابويه و شيخ طوسى و علّامهء حلّى و غير ايشان به سندهاى بسيار از حضرت امام جعفر صادق عليه السّلام و يزيد بن قعنب و عبّاس و عايشه روايت كرده‌اند كه : روزى عبّاس بن عبد المطّلب با يزيد بن قعنب و گروهى از بنى هاشم و جماعتى از قبيلهء بنى عبد العزّى در برابر خانهء كعبه نشسته بودند ، ناگاه فاطمه بنت اسد به مسجد درآمد و به حضرت امير المؤمنين عليه السّلام نه‌ماهه حامله بود و او را درد زائيدن گرفته بود ، پس در برابر خانهء كعبه ايستاد نظر به جانب آسمان كرد گفت : پروردگارا من ايمان آورده‌ام به تو و به هر پيغمبرى و رسولى كه فرستاده‌اى و به هر كتابى كه نازل گردانيده‌اى ، و تصديق كرده‌ام به گفته‌هاى جدّ خود ابراهيم خليل عليه السّلام كه خانهء كعبه بنا كردهء اوست ، پس سؤال مىكنم از تو به حق اين خانه و به حق آن كسى كه اين خانه را بنا كرده است ، و به حق اين فرزندى كه در شكم من است و با من سخن مىگويد ، و به سخن گفتن خود مونس من گرديده است و يقين دارم كه او يكى از آيات جلال و عظمت توست ، كه آسان نمائى بر من ولادت مرا .\r\nعبّاس و يزيد بن قعنب گفتند كه : چون فاطمه از اين دعا فارغ شد ، ديديم كه ديوار عقب خانهء كعبه شكافته شد ، فاطمه از آن رخنه داخل شد و از ديده‌هاى ما پنهان شد ، باز ديوار درست شد به اذن خدا ، چون خواستيم كه در خانه را بگشائيم چندان كه سعى كرديم در گشوده نشد ، دانستيم كه امرى است از جانب خدا . فاطمه سه روز در اندرون كعبه ماند ، و اهل مكّه در كوچه‌ها و بازارها اين قصّه را نقل مىكردند و زنان در خانه‌ها اين حكايت را ياد مىكردند و تعجّب مىنمودند .\r\nچون روز چهارم شد ، از آنجائى كه گشوده شده بود بازگشوده شد ، فاطمه بنت اسد بيرون آمد ، اسد اللّه الغالب على بن أبي طالب را در دست خود داشت گفت : اى گروه مردم به درستى كه حق تعالى برگزيد مرا از ميان خلق خود ، و تفضيل داد مرا بر زنان برگزيده كه پيش از من بوده‌اند ، زيرا كه حق تعالى برگزيد آسيه دختر مزاحم را ، و او عبادت كرد\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nحق تعالى را پنهان در موضعى كه عبادت حق تعالى در آنجا سزاوار نبود مگر در حال ضرورت - يعنى : خانهء فرعون - و مريم دختر عمران را حق تعالى برگزيد و ولادت حضرت عيسى عليه السّلام را بر او آسان گردانيد ، و در بيابان درخت خشك را جنبانيد ، و رطب تازه از براى او از آن درخت فرو ريخت ، حق تعالى مرا اختيار كرد و بر هر دو زيادتى داد و بر جميع زنان عالميان كه پيش از من گذشته‌اند ، زيرا كه من فرزندى آورده‌ام در ميان خانهء برگزيدهء او ، و سه روز در آن خانهء محترم ماندم و از ميوه‌ها و طعامهاى بهشت تناول كردم .\r\nچون خواستم كه بيرون آيم در هنگامى كه فرزند برگزيدهء من بر روى دست من بود ، هاتفى از عالم غيب مرا ندا كرد : اى فاطمه اين فرزند بزرگوار را على نام كن ، به درستى كه منم خداوند عليّ اعلا ، و او را آفريده‌ام از قدرت و عزّت و جلال خود ، و بهرهء كامل از عدالت خود به او بخشيده‌ام ، و نام او را از نام مقدّس خود اشتقاق نموده‌ام ، و او را به آداب خجستهء خود تأديب نموده‌ام ، و امور خود را به او تفويض كرده‌ام ، و او را بر علوم پنهان خود مطّلع كرده‌ام ، در خانهء محترم من متولّد شده است و او اوّل كسى است كه اذان خواهد گفت : بر روى خانهء من ، و بتها را خواهد شكست و آنها را از بالاى كعبه به زير خواهد انداخت ، و مرا به عظمت و مجد و بزرگوارى و يگانگى ياد خواهد كرد ، اوست امام و پيشوا بعد از حبيب من و پيغمبر من و برگزيدهء من از جميع خلق من محمّد كه رسول من است ، و او وصىّ او خواهد بود ، پس خوشا حال كسى كه او را دوست دارد و يارى كند ، و واى بر حال كسى كه فرمان او نبرد و يارى او نكند و انكار حق او نمايد .\r\nچون ابو طالب فرزند بزرگوار خود را ديد شاد شد ، حضرت امير المؤمنين بر او سلام كرد و گفت : السّلام عليك يا أبت و رحمة اللّه و بركاته . چون او را به خانه آوردند حضرت رسول صلّى اللّه عليه و آله و سلّم درآمد و حضرت امير المؤمنين را گرفت و در دامن گذاشت ، چون نظر حضرت امير بر جمال بىمثال حضرت رسول صلّى اللّه عليه و آله و سلّم افتاد ، شاد شد و خندان گرديد و گفت :\r\nالسّلام عليك يا رسول اللّه و رحمة اللّه و بركاته . پس به قدرت حق تعالى شروع كرد به تلاوت سورهء مؤمنان ، گفت : بسم اللّه الرّحمن الرّحيم    « قَدْ أَفْلَح الْمُؤْمِنُون * الَّذِين هُم   \r\n\r\n","description":"","footnote":"","page_name":" 302 ","page_number":302},
  {"content":"\r\n\r\n   فِي صَلاتِهِم خاشِعُون »    « 1 »  چون اين آيه را خواند حضرت رسول صلّى اللّه عليه و آله و سلّم فرمود : به تحقيق كه به تو رستگارى يافتند ايشان . پس حضرت امير المؤمنين عليه السّلام آيات بعد از اين را خواند تا   « أُولئِك هُم الْوارِثُون * الَّذِين يَرِثُون الْفِرْدَوْس هُم فِيها خالِدُون »   « 2 »  پس حضرت رسول صلّى اللّه عليه و آله و سلّم فرمود : به خدا سوگند كه توئى رهنماى ايشان ، و به تو هدايت مىيابند ، پس حضرت رسول فاطمهء بنت اسد را گفت : برو و عم او حمزه را بشارت ده به ولادت او ، فاطمه گفت : چون من بروم ، كه او را شير خواهد داد ؟ رسول خدا فرمود : تو برو كه من او را سير و سيراب مىگردانم ، پس حضرت زبان مبارك خود را در دهان او گذاشت و دوازده چشمه از زبان معجز نشان آن حضرت در دهان امير المؤمنين جارى شد ، به اين سبب آن روز را روز ترويه گفتند .\r\nچون فاطمه برگشت ديد كه از علىّ بن أبي طالب به جانب آسمان نورى ساطع است كه اطراف آسمان را روشن گردانيده است ، پس آن حضرت را به عادت اطفال ديگر در ميان جامه‌اى پيچيد و بست ، آن حضرت به قوّت ربّانى آن جامه را از هم دريد و خود را بيرون آورد ، پس فاطمه جامهء محكمتر آورد ، باز آن حضرت را به آن جامه پيچيد و بست ، باز آن حضرت قوّت كرده و جامه را پاره كرد ، همچنين در دو جامه و سه جامه و چهار جامهء محكم آن را بست ، على عليه السّلام همه را پاره كرد ، پس شش جامهء ديباى محكم حاضر كرد و آن حضرت را در آن جامه‌ها پيچيد ، پس پوست محكمى بر روى آنها پيچيد ، باز آن شير خدا به قوّت ربّانى همه را از هم دريد و به قدرت حق تعالى به سخن آمد و گفت : اى مادر دست مرا مبند كه مىخواهم دستهاى خود را به درگاه خدا به تضرّع و دعا برآورم ، و به انگشتان خود ابتهال و تبتّل نمايم . ابو طالب چون آن حالت را مشاهده نمود ، فاطمه را گفت كه : دست از او بردار كه كار او عجب است و مانند فرزندان ديگر نيست .\r\nچون روز ديگر شد ، رسول خدا صلّى اللّه عليه و آله و سلّم به نزد فاطمه آمد ، حضرت امير المؤمنين عليه السّلام را از او گرفت در دامن گذاشت ، و باز حضرت امير عليه السّلام بر آن حضرت سلام كرد و خنديد و بشاشت و شادى كرد ، و اشاره نمود كه از آنچه ديروز به من دادى باز عطا كن ، پس فاطمه\r\n\r\n","description":"","footnote":" ( 1 ) سورهء مؤمنون / آيهء 1 و 2 .  ( 2 ) سورهء مؤمنون / آيهء 10 و 11 . ","page_name":" 303 ","page_number":303},
  {"content":"\r\n\r\nشادى كرد گفت : به حق خداوند كعبه كه حضرت رسول را شناخت ، و به اين سبب آن روز را روز عرفه گفتند ، يعنى حضرت امير المؤمنين رسول خدا را شناخت .\r\nچون روز سوّم شد كه روز دهم ذى الحجّه بود ، ابو طالب در ميان مردم ندا كرد كه :\r\nحاضر شويد براى وليمهء فرزند من على ، و سيصد شتر و هزار گوسفند و گاو از براى اطعام مردم ذبح كرد و جميع اهل مكّه را از آن طعام خورانيد ، و ندا مىكرد در ميان مردم كه :\r\nهر كه خواهد از طعام فرزند من على تناول نمايد ، هفت شوط بر دور خانهء كعبه طواف كند و بيايد بر فرزند من على سلام كند كه حق تعالى او را شريف و بزرگوار گردانيده است ، و بعد از آن از وليمهء او تناول نمايد ، پس به اين سبب روز نحر را تعظيم و تكريم كردند و آن را عيد گردانيدند ، و قربانى در آن روز مقرّر شد .\r\nدر آن وقت سن مبارك حضرت رسول خدا صلّى اللّه عليه و آله و سلّم سى سال بود ، و آن حضرت را بسيار دوست مىداشت ، مىفرمود كه : گهوارهء او را نزديك رختخواب من بگذاريد ، و خود متوجّه تربيت آن حضرت مىشد ، و جسد مطهّر آن حضرت را مىشست ، و شير در گلوى او مىريخت ، و در وقت خواب گهوارهء او را مىجنبانيد ، و در بيدارى با او سخن مىگفت ، او را بر سينهء مبارك خود مىچسبانيد ، مىفرمود كه : اين برادر من و ولىّ و ياور من ، و برگزيده و ذخيرهء من ، و پشت و پناه من است ، و شوهر دختر برگزيدهء من است ، و امين من است بر وصيّتها و علوم من ، و جانشين من است در امّت من ، پيوسته آن حضرت را برمىداشت و در كوهها و واديهاى مكّه مىگردانيد ، و علوم و اسرار الهى را بر گوش و جان او مىخواند « 1 »  .\r\nمؤلّف گويد : تاريخ ولادت آن حضرت در اين حديث ، مخالف اخبار و اقوال گذشته است ، و محتمل است كه بناى اين حديث بر نسىء بوده باشد ، يا آنكه در سال ولادت آن حضرت قريش حج در ماه شعبان كرده باشند و آن را ذى الحجّه ناميده باشند ، چنانچه در ولادت حضرت رسالت صلّى اللّه عليه و آله و سلّم به آن اشاره نموديم .\r\nابن شهر آشوب روايت كرده است كه : روزى فاطمه بنت اسد ديد كه حضرت\r\n\r\n","description":"","footnote":" ( 1 ) علل الشرايع 135 ؛ معانى الاخبار 62 ؛ امالى شيخ صدوق 114 . ","page_name":" 304 ","page_number":304},
  {"content":"\r\n\r\nرسالت صلّى اللّه عليه و آله و سلّم خرمائى تناول مىنمايد كه از مشك و عنبر خوشبوتر است و به خرماهاى دنيا مشابهت ندارد ، پس از حضرت التماس كردم كه دانه‌اى از آن خرما به من عطا فرما ، حضرت فرمود : تا گواهى ندهى به وحدانيّت حق تعالى و پيغمبرى من اين خرما بر تو حلال نيست ، فاطمه شهادتين گفت ، يك دانه از آن خرما گرفت و تناول نمود ، بعد از خوردن رغبتش به آن خرما زياده شد و دانهء ديگر از براى حضرت ابو طالب طلب نمود ، حضرت فرمود : به شرطى مىدهم آن دانه را كه ندهى به ابو طالب مگر بعد از آنكه تكلّم نمايد به شهادت و وحدانيّت خدا و رسالت من .\r\nچون شب در آمد ، ابو طالب به نزد فاطمه آمد ، شميمى از فاطمه استشمام نمود كه هرگز چنان بوى خوشى نشنيده بود ، از او پرسيد كه : اين بوى خوش از چيست ؟ فاطمه خرما را بيرون آورد گفت : از اين خرماست ، ابو طالب از او التماس كرد كه خرما را بده كه تناول نمايم ، فاطمه گفت : تا شهادت ندهى به وحدانيّت خدا و رسالت محمّد مصطفى اين خرما را به تو نمىدهم ، ابو طالب بىتأمّل شهادت گفت ، فاطمه را گفت كه : اظهار مكن نزد قريش كه من شهادت گفتم كه من اسلام خود را براى مصلحت از ايشان پنهان مىدارم ، پس ابو طالب خرما را گرفت تناول نمود ، و آن خرماى بهشت بود ، و به آن نطفهء على بن أبي طالب منعقد شد . در همان شب با فاطمه مقاربت نمود ، فاطمه به آن حضرت حامله شد ، حسن و جمال آن گوهر صدف ولايت به سبب حمل آن ماه فلك امامت و خلافت مضاعف گرديد ، و در شكم او با او سخن مىگفت و در تنهائى مونس او بود .\r\nروزى فاطمه به نزد كعبه آمد و جعفر طيّار به او همراه بود ، حضرت امير المؤمنين عليه السّلام در شكم فاطمه با جعفر سخن گفت ، جعفر از غرابت آن حالت افتاده مدهوش شد ، در آن حال بتهائى كه بر كعبه نصب كرده بودند به رو در افتادند ، پس فاطمه دست بر شكم خود ماليد گفت : اى نور ديدهء من تو هنوز از شكم بيرون نيامده‌اى ، بتها تو را سجده مىكنند ، چون بيرون آئى رتبهء تو چون خواهد بود .\r\nچون اين حالت را به ابو طالب نقل كرد ، گفت : اين دليل است بر آنچه مرا خبر داد شير در راه طائف ، و قصّهء شير چنان بود كه درّندگان چون ابو طالب را مىديدند از او\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nمىگريختند ، روزى از طائف متوجّه مكّه گرديد ، ناگاه شيرى در برابر او پيدا شد ، چون نظرش بر ابو طالب افتاد به نزديك او آمد و رو بر خاك مىماليد و دم بر زمين مىسائيد و نزد او تذلّل مىنمود ، ابو طالب گفت : به حق آن خداوندى كه تو را آفريده است سوگند مىدهم كه بيان كنى چرا نزد من چنين تذلّل مىنمائى ، شير به قدرت خدا به سخن آمد و گفت : توئى پدر شير خدا و يارى كنندهء پيغمبر خدا و تربيت كنندهء او ، پس در آن روز محبّت حضرت رسالت صلّى اللّه عليه و آله و سلّم در دل ابو طالب جا كرد و ايمان آورد « 1 »  .\r\nدر حديث ديگر روايت كرده است كه : در شبى كه حضرت امير المؤمنين عليه السّلام متولّد شد ، ابو طالب او را بر سينهء خود گرفت و دست فاطمهء بنت اسد را گرفت بسوى ابطح آمد و ندا كرد به شعرى چند كه مضمون آنها اين است : اى پروردگارى كه شب تار ماه روشن را آفريده‌اى ، بيان كن از براى ما كه كودك خود را چه نام گذاريم ؟ ناگاه مانند ابر چيزى از روى زمين پيدا شد به نزديك ابو طالب آمد ، ابو طالب آن را گرفت و با على به سينهء خود چسبانيد و به خانه برگشت .\r\nچون صبح شد ديد لوح سبزى است ، در آن شعرى چند نوشته است و مضمون آنها اين است : مخصوص گرديديد شما اى ابو طالب و فاطمه به فرزند طاهر پاكيزهء برگزيدهء پسنديده ، پس نام بزرگوار او على است ، و خداوند علىّ اعلا نام او را از نام خود اشتقاق كرده است . پس ابو طالب آن حضرت را على نام كرد و آن لوح را در زاويهء راست كعبه آويخت ، و تا زمان هشام بن عبد الملك بود ، آن ملعون آن را از آنجا فرود آورد ، بعد از آن ناپيدا شد « 2 »  .\r\nدر كتاب روضة الواعظين و غير آن به سند بسيار از ابو سعيد خدرى و ديگران روايت كرده‌اند كه گفتند : روزى در خدمت حضرت رسالت صلّى اللّه عليه و آله و سلّم نشسته بوديم ، ناگاه سلمان فارسى و ابو ذر غفارى و مقداد و عمّار و حذيفه و ابو الهيثم بن تيهان و خزيمة بن ثابت و عامر بن واثله به خدمت آن حضرت آمدند و نشستند ، و آثار اندوه از روهاى ايشان ظاهر بود پس گفتند : پدران و مادران ما فداى تو باد يا رسول اللّه ، ما مىشنويم از جماعتى در\r\n\r\n","description":"","footnote":" ( 1 ) مناقب ابن شهر آشوب 2 / 196 .  ( 2 ) مناقب ابن شهر آشوب 2 / 199 . ","page_name":" 306 ","page_number":306},
  {"content":"\r\n\r\nحق برادر و پسر عمّت على بن أبي طالب سخنى چند كه ما را به اندوه مىآورد ، حضرت فرمود : چه مىتوانند گفت در حق برادر من و پسر عم من ؟ گفتند : مىگويند على را چه فضيلت هست در سبقت اسلام بر ديگران و حال آنكه در هنگام بعثت او كودكى بود ، اسلام او اعتبار ندارد ، و از اين مقوله سخنان باطل مىگويند .\r\nحضرت فرمود : به خدا قسم مىدهم شما را كه آيا نشنيده‌ايد در كتابهاى گذشته نوشته است كه : حضرت ابراهيم عليه السّلام را پدرش از نمرود مخفى داشت و مادر او را برد ميان تلى چند در كنار نهرى كه آن را حزران مىگفتند ، بعد از غروب آفتاب آن حضرت متولّد شد ، چون بر زمين آمد برخاست و دست بر سر و روى خود كشيد و شهادت به وحدانيّت الهى داد ، خود جامه‌اى برداشت و بر خود پوشيد . چون مادرش آن حال را مشاهده نمود ترسيد ، از پيش او گريخت ، پس نظر كرد بسوى آسمان و زمين و عبرتها گرفت ، و در همان شب حق تعالى علم ملكوت سماوات و ارض را به آن حضرت عطا فرمود ، و بر عابدان كواكب حجّتها تمام كرد ، چنانچه حق تعالى در قرآن مجيد ياد فرموده است .\r\nامّا نمىدانيد كه موسى بن عمران در زمانى متولّد شد كه فرعون در طلب او بود و براى او زنان حامله را شكم مىشكافت و هر كودكى را سر مىبريد ، چون موسى عليه السّلام متولّد شد به مادر خود گفت كه : مرا در تابوت گذار و تابوت را به دريا افكن ، مادرش از سخن موسى عليه السّلام ترسان شد گفت : اى فرزند گرامى مىترسم كه غرق شوى ، موسى گفت : مترس كه حق تعالى به زودى مرا به تو برخواهد گردانيد ، پس مادر موسى به گفتهء او موسى را در صندوقى گذاشت و به دريا افكند ، تا آنكه حق تعالى او را به مادرش برگردانيد ، و در مدّت هفتاد روز - و به روايتى هفت ماه - چيزى نخورد و نياشاميد تا نزد مادر خود برگشت .\r\nو عيسى بن مريم عليه السّلام چنانچه حق تعالى در قرآن ياد فرموده است كه در هنگام ولادت با مادر خود سخن گفت ، چون مريم بسوى او اشاره نمود در گهواره به سخن آمد گفت  « إِنِّي عَبْدُ اللَّه آتانِيَ الْكِتاب وَ جَعَلَنِي نَبِيًّا »  « 1 »  پس بعد از سه روز از ولادت او ، حق تعالى كتاب و پيغمبرى به او داد و او را وصيّت به نماز و زكات نمود .\r\n\r\n","description":"","footnote":" ( 1 ) سورهء مريم / آيهء 30 . ","page_name":" 307 ","page_number":307},
  {"content":"\r\n\r\nو همهء شما مىدانيد كه حق تعالى من و على را از يك نور آفريده است ، ما چون در صلب آدم عليه السّلام بوديم تسبيح حق تعالى مىگفتيم ، پس حق تعالى ما را منتقل گردانيد به صلبهاى مردان و رحمهاى زنان ، و در همهء اين احوال تسبيح ما را در پشتها و شكمها مىشنيدند در هر عصرى و زمانى تا به صلب عبد المطّلب در آمديم . نور ما از روهاى پدران ما و جبينهاى مادران ما پيوسته ساطع و لامع بود ، و نامهاى ما به نور بر چهره‌هاى ايشان نوشته بود ، پس در صلب عبد المطّلب نور من و نور على جدا شد ، نصف آن به صلب عبد الله و نصف ديگر به صلب عم من ابو طالب منتقل گرديد ، پس مردم تسبيح ما را از صلبهاى ايشان مىشنيدند .\r\nچون پدر و عم من در ميان بزرگان قريش مىنشستند ، نور ما از روهاى ايشان ساطع بود ، به اين نور از ساير قريش ممتاز بودند ، حتّى آنكه جميع جانوران و درندگان به سبب اين نور بر ايشان سلام مىكردند و ايشان را تعظيم مىنمودند ، تا آنكه از پشت پدرها به شكم مادرها منتقل شديم ، و حبيب من جبرئيل در وقت ولادت على به من گفت : اى حبيب خدا ! خداوند علىّ اعلا تو را سلام مىرساند و تو را تهنيت مىگويد به ولادت برادر تو على و مىگويد كه : نزديك شده است كه پيغمبرى تو ظاهر گردد و وحى تو آشكارا شود و رسالت تو بر مردمان هويدا گردد ، زيرا كه تقويت نمودم به برادر تو و وزير تو و شبيه تو و جانشين تو ، و آن كسى كه به سبب او بازوى تو را قوى مىگردانم و نام تو را بلند مىكنم ، پس برخيز و استقبال كن او را به دست راست خود كه سركردهء اصحاب يمين است ، و شيعيان او روسفيدان و دست و پا سفيدان خواهند بود .\r\nچون اين وحى را شنيدم ، برجستم و بسوى فاطمهء بنت اسد دويدم در وقتى رسيدم كه او را درد زائيدن گرفته بود ، پس جبرئيل مرا ندا كرد : يا محمّد ! من پرده ميان تو و فاطمه مىآويزم ، تو در پس پرده بنشين كه چون على بيرون آيد به دست خود بگيرى او را ، پس بعد از ساعتى جبرئيل مرا ندا كرد كه : يا محمّد دست خود را دراز كن و على را بگير ، دست راست خود را دراز كردم على بر روى دست من فرود آمد ، چون به نزديك خود آوردم دست راست خود را بر گوش راست خود گذاشت و به آواز بلند اذان و اقامه گفت و به\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nوحدانيّت خدا و رسالت من شهادت داد ، پس رو به من آورد گفت : السّلام عليك يا رسول اللّه ، پس گفت : يا رسول اللّه رخصت مىفرمائى كه بخوانم ؟ گفتم : بخوان ، پس به حق آن خداوندى كه جان محمّد در قبضهء قدرت اوست ، شروع كرد صحف آدم را كه شيث وصىّ او به آنها قيام نمود از اوّل تا آخر به نحوى تلاوت نمود كه اگر شيث حاضر مىبود مىگفت : از من بهتر مىداند ، پس صحف نوح و صحف ابراهيم را تلاوت نمود ، و تورات موسى را چنان خواند كه اگر موسى حاضر مىبود اقرار مىنمود كه او از من بهتر حفظ نموده است ، پس انجيل را تلاوت نمود كه اگر عيسى حاضر مىبود اقرار مىنمود كه از من بهتر مىداند ، پس قرآنى كه بر من نازل شده تلاوت نمود بىآنكه از من بشنود ، پس من به او سخن گفتم و او با من سخن گفت به روشى كه پيغمبران و اوصياى ايشان با يكديگر سخن گويند ، پس به حالت طفوليّت خود مراجعت نمود ، و چنين خواهد بود حال يازده امام از فرزندان او .\r\nپس چرا اندوهناك مىباشيد از گفته‌هاى اهل شك و شرك ، چون شما صاحب يقينيد چه پروا داريد از گفته‌هاى باطل ايشان ، مگر نمىدانيد كه من بهترين پيغمبرانم و وصىّ من ، بهترين اوصياى ايشان است ، به درستى كه پدرم حضرت آدم چون ديد كه به ساق عرش به نور نوشته است نام من و نام على و فاطمه و حسن و حسين و امامان از ذريّت حسين عليهم السّلام را گفت : الهى و سيّدى آيا خلقى آفريده‌اى كه از من گرامىتر باشد نزد تو ؟\r\nحق تعالى ندا كرد او را : اى آدم اگر صاحبان اين نامها نبودند ، هرآينه خلق نمىكردم آسمان را و نه زمين را ، و نه ملك مقرّبى را و نه پيغمبر مرسلى را و نه تو را اى آدم .\r\nپس حضرت آدم ترك اولى از او صادر شد ، سؤال كرد از خدا كه به حق ما كه قبول نمايد توبهء او را و خطاى او را بيامرزد . و به بركت ما حق تعالى توبهء او را قبول كرد . و مائيم آن كلماتى كه حق تعالى فرموده است كه : آدم تلقّى نمود آنها را از پروردگار خود ، پس حق تعالى خطاب كرد : اى آدم شاد و خرسند باش كه صاحبان نامها از فرزندان تو و ذريّت تواند ، پس آدم حق تعالى را بر اين نعمت عظيم شكر كرد و فخر كرد بر ملائكه به سبب ما ، و اينها همه از فضل خداست بر ما .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nپس سلمان و اصحابش برخاستند و گفتند كه : شكر مىكنيم خدا را كه مائيم رستگاران ، حضرت فرمود : بلى چنين است شمائيد رستگاران ، و بهشت از براى ما و شما آفريده شده است ، و جهنّم از براى دشمنان ما و دشمنان شما آفريده شده است « 1 »  .\r\nدر روضة الواعظين به سند معتبر از علىّ بن الحسين عليهما السّلام روايت كرده است كه : روزى فاطمهء بنت اسد در دور كعبه طواف مىكرد در وقتى كه به حضرت امير المؤمنين عليه السّلام حامله بود ، ناگاه در اثناى طواف او را درد زائيدن گرفت ، پس به قدرت الهى كعبه شكافته شد و فاطمه داخل كعبه شد ، امير المؤمنين در آن مكان مكرّم طاهر و مطهّر از او متولّد گرديد « 2 »  .\r\nو اين را به طريق ديگر ابن بابويه از حضرت موسى بن جعفر عليهما السّلام روايت كرده است كه :\r\nروزى ابو طالب به مسجد الحرام درآمد غمگين بود ، ناگاه رسول خدا صلّى اللّه عليه و آله و سلّم به مسجد درآمد از او سؤال كرد : سبب اندوه تو چيست ؟ گفت : اى عم ! فاطمه را درد زائيدن مضطرب كرده است ، پس حضرت دست ابو طالب را گرفت به نزد فاطمه آمد و فاطمه را برداشت به نزد كعبهء معظّمه آورد ، او را در ميان كعبه داخل كرد و گفت : بنشين به نام خدا كه آن فرزند مكرّم در اين مكان محترم مىبايد متولّد شود . پس على بن أبي طالب عليه السّلام از او متولّد شد پاك و پاكيزه كه به هيچ كثافتى آلوده نبود ، و ناف بريده و ختنه كرده به زمين آمد ، و رويش مانند آفتاب مىدرخشيد . پس ابو طالب او را على نام كرد ، و حضرت رسول صلّى اللّه عليه و آله و سلّم او را به دوش مبارك خود گرفت و به خانه آورد « 3 »  .\r\n\r\n","description":"","footnote":" ( 1 ) روضة الواعظين 82 .  ( 2 ) روضة الواعظين 81 .  ( 3 ) بحار الأنوار 35 / 30 . ","page_name":" 310 ","page_number":310},
  {"content":"\r\n\r\n\r\nفصل دوّم در بيان خبر دادن خدا و رسول و پيغمبران گذشته به شهادت آن حضرت و خبر دادن خود حضرت امير المؤمنين عليه السّلام به آن\r\nابن بابويه و سيّد ابن طاووس و ديگران به سندهاى معتبر از حضرت رضا عليه السّلام روايت كرده‌اند كه : حضرت امير المؤمنين عليه السّلام فرمود كه : حضرت رسالت صلّى اللّه عليه و آله و سلّم در جمعهء آخر ماه شعبان خطبه‌اى در فضيلت ماه مبارك رمضان ادا كرد ، و چون خطبه را تمام كرد من برخاستم و گفتم : يا رسول اللّه بهترين عملها در اين ماه مبارك چيست ؟ فرمود : اى ابو الحسن بهترين عملها در اين ماه پرهيزكارى از محرّمات الهى است ، پس قطرات اشك از ديدهء مبارك فرو ريخت ، گفتم : يا رسول اللّه سبب گريهء تو چيست ؟ فرمود : يا على گريه مىكنم بر آنچه بر تو واقع خواهد شد در اين ماه ، گويا مىبينم كه تو مشغول نمازى براى پروردگار خود ، برانگيخته شود بدبخت‌ترين اوّلين و آخرين ، جفت پى كنندهء ناقهء صالح ، پس ضربتى بر سر تو زند كه ريش مباركت را از خون سرت رنگين كند .\r\nحضرت امير المؤمنين عليه السّلام پرسيد : آيا آن حالت با سلامتى دين من خواهد بود ؟ فرمود :\r\nبلى دين تو به سلامت خواهد بود . پس حضرت فرمود : يا على هر كه تو را بكشد مرا كشته است ، و هر كه تو را دشمن دارد مرا دشمن داشته است ، و هر كه تو را ناسزا گويد مرا ناسزا گفته است زيرا كه تو از من به منزلهء جان منى و روح تو از روح من است و طينت تو از طينت من است ، به درستى كه حق تعالى مرا و تو را با هم آفريد و از ساير خلق برگزيد ، و مرا براى پيغمبرى و تو را براى امامت اختيار نمود ، پس هر كه انكار كند امامت تو را چنان\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nاست كه انكار پيغمبرى من كرده . يا على تو وصىّ منى و پدر فرزندان منى و شوهر دختر منى و خليفهء منى در امّت من در حال حيات و بعد از وفات من ، امر تو امر من است و نهى تو نهى من است ، سوگند ياد مىكنم به خداوندى كه مرا به پيغمبرى فرستاده است و مرا بهترين خلايق گردانيده است ، كه تو حجّت خدائى بر جميع خلق ، و امين خدائى بر اسرار او ، و خليفهء خدائى بر بندگان او « 1 »  .\r\nابن بابويه به سند معتبر از حضرت امام محمّد باقر عليه السّلام روايت كرده است كه : مردى از علماى يهود خدمت على عليه السّلام آمد و از مسأله‌اى چند سؤال نمود ، از جمله پرسيد : وصىّ پيغمبر شما بعد از او چند سال خواهد زيست ؟ فرمود : سى سال ، گفت : بگو در آخر خواهد مرد يا كشته خواهد شد ؟ فرمود : بلكه كشته خواهد شد ، و ضربتى بر سر او خواهند زد كه ريش او از خون او خضاب شود ، يهودى گفت : به خدا سوگند راست گفتى ، من چنين خوانده‌ام در كتابى كه موسى املاء كرده است و هارون نوشته است « 2 »  .\r\nشيخ طوسى به سند معتبر از حضرت امام رضا عليه السّلام روايت كرده است كه : روزى حضرت امير المؤمنين عليه السّلام بر منبر فرمود : اى گروه مردم ! حق بر باطل غالب گرديد و به زودى برخواهد گشت و باطل بر حق غالب خواهد شد ، پس فرمود : كجاست بدبخت‌ترين امّت كه ضربتى بر سر من زند و محاسنم را از آن رنگين كند « 3 »  . به روايت ديگر : دست خود را بر ريش خود كشيد فرمود : چه مانع شده است شقىترين اين امّت را كه اين ريش را از بالاتر آن رنگين كند « 4 »  .\r\nابن بابويه به سند معتبر روايت كرده است كه : مردى از علماى يهود به خدمت حضرت امير المؤمنين عليه السّلام آمد در هنگامى كه آن حضرت از قتال خوارج نهروان مراجعت نموده بود ، پرسيد كه : يا على توئى وصىّ پيغمبر آخر الزّمان ؟ فرمود : بلى ، يهودى گفت : بر وصىّ هر پيغمبرى هفت بليّه و امتحان وارد مىشود در حيات پيغمبر ، و هفت بليّه بعد از\r\n\r\n","description":"","footnote":" ( 1 ) عيون أخبار الرضا 1 / 265 ؛ امالى شيخ صدوق 84 .  ( 2 ) عيون أخبار الرضا 1 / 57 .  ( 3 ) امالى شيخ طوسى 364 .  ( 4 ) امالى شيخ طوسى 267 . ","page_name":" 312 ","page_number":312},
  {"content":"\r\n\r\nوفات آن پيغمبر ، تو بيان فرما كه آيا آنها نسبت به تو واقع شده است ؟ چون آن حضرت آن بليّه‌ها و امتحانها را همه بيان فرمود ، اصحاب آن حضرت حاضر بودند همه تصديق نمودند . پس فرمودند : يكى ديگر از بليّه‌هاى من مانده و نزديك است كه آن بليّه بر من وارد شود ، پس آن يهودى به گريه آمد ، و اصحاب آن حضرت به فغان آمدند و گفتند :\r\nيا على ! آن خصلت آخر را بيان فرما ؟ حضرت اشاره به ريش مبارك خود نمود فرمود :\r\nبليّهء آخر آن است كه اين ريش از خون اين موضع تر خواهد شد ، و اشاره به سر مبارك خود نمود .\r\nچون حضرت اين خبر وحشت اثر را فرمود ، صداهاى مردم در مسجد به گريه بلند شد ، شيون مردم به حدّى رسيد كه در كوفه هيچ خانه نماند مگر آنكه اهلش از بيم آن صدا بيرون دويدند . آن يهودى در همان ساعت بر دست آن حضرت مسلمان شد ، پيوسته در خدمت آن حضرت بود تا آنكه آن حضرت به درجهء شهادت فائز گرديد ، و ابن ملجم را گرفتند و به خدمت امام حسن عليه السّلام آوردند ، در آن وقت آن يهودى حاضر بود و مردم بر دور امام حسن عليه السّلام جمع شده بودند ، و آن ملعون را در پيش آن حضرت بازداشته بودند ، پس آن يهودى به آن حضرت گفت : اى ابو محمّد بكش اين لعين را خدا او را بكشد ، به درستى كه من خوانده‌ام در كتابى كه بر حضرت موسى نازل شده است كه اين بدبخت گناهش بزرگتر است از پسر آدم كه برادر خود را كشت ، و از قدار پى كنندهء ناقهء صالح « 1 »  .\r\nابن شهر آشوب روايت كرده است كه : چون حضرت امير المؤمنين عليه السّلام در غزوهء خندق پيش از آنكه عمرو بن عبد ود را بكشد ، ضربتى بر سر آن حضرت زد كه سر مباركش شكافته شد ، على عليه السّلام آن ملعون را به جهنّم فرستاد ، به خدمت حضرت رسالت صلّى اللّه عليه و آله و سلّم مراجعت نمود ، آن حضرت به دست مبارك خود آن جراحت را بست و به دهان معجز نشان خود بر آن جراحت دميد ، در ساعت ملتئم گرديد ، پس فرمود : من كجا خواهم بود در هنگامى كه اين ريش را به خون اين سر رنگين كنند « 2 »  ؟\r\nسيّد عبد الكريم بن طاووس روايت كرده است از ابن عبّاس كه : روزى حضرت\r\n\r\n","description":"","footnote":" ( 1 ) خصال 365 .  ( 2 ) مناقب ابن شهر آشوب 2 / 250 . ","page_name":" 313 ","page_number":313},
  {"content":"\r\n\r\nرسالت صلّى اللّه عليه و آله و سلّم با امير المؤمنين عليه السّلام گفت : يا على ! حق تعالى عرض كرد محبّت ما را بر آسمانها و زمين ، پس اوّل مكانى كه از آسمانها اجابت كرد آسمان هفتم بود ، حق تعالى او را زينت داد به عرش و كرسى ؛ بعد از آن آسمان چهارم اجابت نمود ، او را زينت بخشيد به بيت المعمور ؛ پس آسمان اوّل اجابت نمود ، آن را به ستاره‌ها مزيّن گردانيد ؛ پس زمين حجاز اجابت نمود ، آن را به خانهء كعبه مزيّن گردانيد ؛ پس زمين شام اجابت كرد ، آن را به بيت المقدس زينت داد ؛ پس زمين مدينه اجابت نمود ، آن را به قبر من مشرّف گردانيد ؛ پس زمين كوفه اجابت كرد ، آن را به قبر تو شرف داد يا على .\r\nپس حضرت امير المؤمنين عليه السّلام گفت : يا رسول اللّه آيا من در كوفهء عراق مدفون خواهم شد ؟ فرمود : بلى يا على ، شهيد خواهى شد در بيرون كوفه و مدفون خواهى گرديد در ما بين غريّين در ما بين تل‌هاى سفيد ، تو را خواهد كشت بدبخت‌ترين اين امّت عبد الرّحمن بن ملجم ، پس سوگند ياد مىكنم به حق آن خداوندى كه مرا به پيغمبرى فرستاده است كه پى كنندهء ناقهء صالح نزد حق تعالى گناهش از او بيشتر نيست . يا على صد هزار شمشير از عراق تو را يارى خواهند كرد « 1 »  .\r\nدر كتاب كنز الفوائد روايت كرده است كه : روزى حضرت امير المؤمنين عليه السّلام به سجده رفت و صداى آن حضرت به گريه بلند شد ، چون سر از سجده برداشت اصحاب آن حضرت گفتند : يا امير المؤمنين دلهاى ما را به درد آورد گريهء تو و ما را اندوهناك گردانيد ، تا حال چنين گريه‌اى از تو مشاهده نكرده بوديم ، آيا سبب آن چه بود ؟ حضرت فرمود : در سجده بودم و دعاى خيرات را مىخواندم ، ناگاه مرا خواب ربود ، خواب هولناكى ديدم ، در خواب ديدم حضرت رسالت صلّى اللّه عليه و آله و سلّم نزد من ايستاده است و مىگويد : اى ابو الحسن غيبت تو از ما به طول انجاميد ، مشتاق لقاى تو گرديده‌ايم ، آنچه حق تعالى مرا در باب تو وعده داده بود به همهء آنها وفا نمودى ، گفتم : يا رسول اللّه آنچه براى من به تو عطا كرده است كدام است ؟ فرمود : جاى تو را و جاى زوجهء تو و فرزندان بزرگوار تو و ساير امامان از فرزندان تو در اعلا علّيّين مقرّر ساخته است ، و درجهء شما را از جميع ملائكهء مقرّبين\r\n\r\n","description":"","footnote":" ( 1 ) فرحة الغري 27 . ","page_name":" 314 ","page_number":314},
  {"content":"\r\n\r\nبالاتر گردانيده است .\r\nپس من گفتم : پدر و مادرم فداى تو باد يا رسول اللّه ! شيعيان ما در كجا خواهند بود ؟\r\nفرمود : شيعيان ما با ما خواهند بود ، و قصرهاى ايشان محاذى قصرهاى ما خواهد بود ، و منزلهاى ايشان در برابر منزلهاى ما خواهد بود ، گفتم : يا رسول اللّه ! شيعيان ما را در دنيا چه ثواب خواهد بود ؟ فرمود : ثواب ايشان ايمنى از گمراه شدن و عافيت از فتنه‌ها است ، گفتم : ثواب ايشان در وقت مرگ چه خواهد بود ؟ فرمود : او را مخيّر مىگردانند در وقت مرگ ميان ماندن در دنيا و رفتن به سراى عقبى ، و ملك موت را امر مىكنند كه او را اطاعت كند ، گفتم ، طريق قبض روح ايشان چگونه خواهد بود ؟ فرمود : آنان كه در محبّت ما راسخند ، بيرون رفتن جان ايشان مانند آن است كه يكى از شما در روز بسيار گرمى آب بسيار سردى بخورد كه دلش را خنك گرداند ، و ساير شيعيان ما چنان از دنيا بيرون مىروند كه كسى با نهايت استراحت در رختخواب خود بخوابد و به خواب رود ، ديده‌اش به مردن روشن گردد « 1 »  .\r\nدر بصائر الدّرجات به سندهاى معتبر روايت كرده است كه : چون محمّد بن ابى بكر گروهى از اشراف مصر را به خدمت حضرت امير المؤمنين عليه السّلام فرستاد ، عبد الرّحمن بن ملجم در ميان ايشان بود ، نامه‌اى كه اسامى ايشان در آنجا نوشته شده بود در دست او بود ، چون حضرت نامه را گرفت و نامها را خواند ، به نام آن ملعون رسيد فرمود كه : توئى عبد الرّحمن ؟ گفت : بلى ، حضرت امير المؤمنين فرمود : لعنت خدا بر عبد الرّحمن باد ، آن ملعون گفت : يا امير المؤمنين من تو را دوست مىدارم ، حضرت فرمود كه : دروغ مىگوئى به خدا سوگند كه مرا دوست نمىدارى ، پس او سه مرتبه قسم خورد بر دوستى آن حضرت ، و حضرت سه مرتبه سوگند ياد كرد كه مرا دوست نمىدارى .\r\nآن ملعون گفت : يا امير المؤمنين سه مرتبه سوگند ياد كردم كه تو را دوست مىدارم باور نمىكنى . حضرت فرمود : واى بر تو حق تعالى ارواح را پيش از بدنها خلق كرد به دو هزار سال ، ايشان را در هوا ساكن گردانيد ، پس آنها كه در عالم ارواح با يكديگر الفت گرفته‌اند\r\n\r\n","description":"","footnote":" ( 1 ) بحار الأنوار 42 / 194 . ","page_name":" 315 ","page_number":315},
  {"content":"\r\n\r\nو يكديگر را شناخته‌اند ، در اين عالم با يكديگر موافقت و محبّت دارند ؛ و آنها كه در آن عالم با يكديگر الفت نداشته‌اند ، در اين عالم با يكديگر الفت ندارند ؛ روح من روح تو را نمىشناسد و در عالم ارواح با تو الفت نداشته است .\r\nچون آن ملعون پشت كرد ، حضرت فرمود : اگر كسى خواهد كه نظر كند به كشندهء من ، نظر كند به اين مرد ، بعضى از حاضران گفتند : يا امير المؤمنين چرا او را نمىكشى ؟ فرمود :\r\nبسيار عجب است مىگوئيد كه من بكشم كسى را كه هنوز نكشته است مرا « 1 »  .\r\nبه سند معتبر ديگر روايت كرده است كه : روزى حضرت امير المؤمنين عليه السّلام داخل حمّام شد ، شنيد كه صداى حضرت امام حسن و امام حسين عليهما السّلام بلند شد ، حضرت فرمود : چه شد شما را پدر و مادرم فداى شما باد ؟ گفتند : اين فاجر ملعون ابن ملجم از پى شما آمد ترسيديم كه آسيبى به شما برساند ، حضرت فرمود : به خدا سوگند كه كشندهء من به غير او نخواهد بود « 2 »  .\r\nدر احاديث معتبره وارد شده است كه چون حضرت امير المؤمنين عليه السّلام از نافرمانى و نفاق و كفر و شقاق اصحاب خود دلتنگ شد و لشكر معاويه بر اطراف و نواحى ملك آن حضرت غارت مىآوردند و اصحاب آن حضرت يارى او نمىنمودند ، بر منبر فرمود : به خدا سوگند دوست مىدارم كه حق تعالى مرا از ميان شما بيرون برد و در رياض رضوان جا دهد ، مرگ در اين زودى در كمين من است ، پس فرمود : چه مانع شده است بدبخت‌ترين امّت را كه محاسن مرا از خون سرم خضاب كند ، اين خبرى است كه پيغمبر بزرگوار مرا به آن خبر داده است ، پس فرمود : خداوندا من از ايشان به تنگ آمده‌ام و ايشان از من به تنگ آمده‌اند ، و من از ايشان ملال يافته‌ام و ايشان از من ملال يافته‌اند ، خداوندا مرا از ايشان راحت بخش ، و ايشان را مبتلا كن به كسى كه مرا ياد كنند « 3 »  .\r\nدر كتاب كشف الغمّه و مناقب ابن شهرآشوب مذكور است كه حضرت امير المؤمنين عليه السّلام را در كوفه عارضه‌اى رو داد ، جمعى به عيادتش رفتند و گفتند : يا امير المؤمنين ما در اين\r\n\r\n","description":"","footnote":" ( 1 ) بصائر الدرجات 88 .  ( 2 ) بصائر الدرجات 480 .  ( 3 ) بحار الأنوار 41 / 209 . ","page_name":" 316 ","page_number":316},
  {"content":"\r\n\r\nعارضه بر تو مىترسيم ، حضرت فرمود : و ليكن من بر خود نمىترسم زيرا كه شنيده‌ام از پيغمبر صادق و مصدّق كه فرمود : شقىترين امّت جفت پى كنندهء ناقهء صالح ضربتى بر سر من خواهد زد و محاسن مرا رنگين خواهد كرد « 1 »  .\r\nبه روايت ديگر : گفتند : يا امير المؤمنين چرا از ميان اين منافقان به در نمىروى كه خود را به مدينهء حضرت رسول اللّه صلّى اللّه عليه و آله و سلّم برسانى در جوار آن حضرت مدفون شوى ؟ فرمود كه :\r\nپيغمبر مرا خبر داده است كه در اين شهر شهيد خواهم شد ، و در پشت اين شهر مدفون خواهم گرديد « 2 »  .\r\nشيخ مفيد و ديگران به سندهاى معتبر روايت كرده‌اند كه چون حضرت امير المؤمنين عليه السّلام از مردم بيعت مىگرفت ، عبد الرّحمن بن ملجم مرادى آمد كه با آن حضرت بيعت كند ، حضرت قبول بيعت او ننمود تا آنكه سه مرتبه به خدمت آن حضرت آمد ، در مرتبهء سوّم با حضرت بيعت كرد . چون پشت كرد ، حضرت بار ديگر او را طلبيد و سوگندها داد كه بيعت نشكند و عهدهاى محكم از او گرفت . چون روانه شد ، باز او را طلبيد بار ديگر بر او تأكيد كرد ، آن ملعون گفت : يا امير المؤمنين آنچه با من كردى با ديگران كردى ، حضرت شعرى خواند كه مضمونش اين است كه : من به او بخشش مىنمايم و نيكى مىكنم ، و او ارادهء قتل من دارد ، چه بد يارى است قبيلهء مراد ، پس فرمود :\r\nبرو اى ابن ملجم به خدا سوگند مىدانم كه وفا به عهدهاى خود نخواهى كرد ، پس حضرت اسب نيكوئى به او داد . چون او بر اسب سوار شد ، باز حضرت شعرى خواند كه مضمونش همان بود . چون او پشت كرد ، فرمود : به خدا سوگند اين ملعون كشندهء من خواهد بود ، گفتند : يا امير المؤمنين ما را دستورى ده كه او را بكشيم ، حضرت دستورى نداد « 3 »  .\r\nقطب راوندى روايت كرده است كه مردى از قبيلهء مزينه گفت : من در خدمت حضرت امير المؤمنين عليه السّلام نشسته بودم ، گروهى از قبيلهء مراد به خدمت آن حضرت آمدند و ابن ملجم در ميان ايشان بود ، پس آن گروه گفتند : يا امير المؤمنين ! ابن ملجم را ما با خود\r\n\r\n","description":"","footnote":" ( 1 ) كشف الغمّه 2 / 55 .  ( 2 ) العدد القويّة 237 با كمى اختلاف .  ( 3 ) ارشاد شيخ مفيد 1 / 12 . ","page_name":" 317 ","page_number":317},
  {"content":"\r\n\r\nنياورده‌ايم ، او همراه ما آمده است بىاختيار ما ، و بر تو مىترسيم از او .\r\nحضرت آن ملعون را گفت بنشين و نظر طولانى بر روى او كرد و او را سوگند داد كه آنچه از تو مىپرسم راست بگو پس فرمود : آيا تو نبودى در ميان جمعى از كودكان ، در كودكى با ايشان بازى مىكردى و هرگاه تو را از دور مىديدند مىگفتند : آمد فرزند چرانندهء سگها ؟ آن ملعون گفت : بلى ، حضرت فرمود : چون به سن جوانى رسيدى گذشتى به راهبى و در تو تند نظر كرد و گفت : اى شقىتر از پى كنندهء ناقهء صالح ، گفت : بلى چنان بود ، باز حضرت فرمود : مادر تو تو را خبر نداد كه در حيض به تو حامله شده بود ؟ چون آن ملعون آن را شنيد اضطرابى در سخنش به هم رسيد و آخر گفت : مادرم مرا چنين خبر داد ، پس حضرت فرمود : شنيدم از رسول خدا صلّى اللّه عليه و آله و سلّم كه كشندهء تو شبيه است به يهود بلكه از يهود است « 1 »  .\r\nايضا روايت كرده است كه حضرت در ماه مبارك رمضان كه در آن ماه به رياض رضوان انتقال نمود ، بر منبر فرمود : امسال به حج خواهيد رفت ، و من در ميان شما نخواهم بود ، و در آن ماه يك شب در خانهء امام حسن عليه السّلام و يك شب در خانهء امام حسين عليه السّلام و يك شب در خانهء زينب دختر خود كه در خانهء عبد الله بن جعفر بود افطار مىنمود و زياده از سه لقمه طعام تناول نمىنمود ، از سبب آن حالت از آن حضرت پرسيدند ، فرمود : امر خدا نزديك شده است يك شب يا دو شب بيش نمانده است ، مىخواهم چون به رحمت حق و اصل شوم شكم من از طعام پر نباشد « 2 »  .\r\nو كلينى به سند صحيح از امام زين العابدين عليه السّلام روايت كرده است كه روزى حضرت امير المؤمنين عليه السّلام نماز صبح را در مسجد ادا نمود ، مشغول تعقيب گرديد تا آفتاب يك نيزه بلند شد ، پس رو به جانب مردم گردانيد فرمود : به خدا سوگند كه من پيشتر گروهى چند را مىيافتم كه شبها به عبادت حق تعالى به سر مىآوردند ، و گاه پاهاى خود را با ايستادن به عقب مىافكندند ، و گاه پيشانيهاى خود را بر زمين براى خدا مىگذاشتند ، چنان عبادت خدا مىكردند كه گويا صداى آتش جهنّم در گوشهاى ايشان بود ، چون نزد ايشان خدا را\r\n\r\n","description":"","footnote":" ( 1 ) خرايج 1 / 181 .  ( 2 ) خرايج 1 / 201 . ","page_name":" 318 ","page_number":318},
  {"content":"\r\n\r\nياد مىكردند ، مانند درخت از ترس حق تعالى مىلرزيدند . با اين احوال گمان مىكردند كه شب را به غفلت به سر آورده‌اند ، بعد از اين سخن كسى آن حضرت را خندان نديد تا به درجهء شهادت رسيد « 1 »  .\r\n\r\n","description":"","footnote":" ( 1 ) كافى 2 / 236 . ","page_name":" 319 ","page_number":319},
  {"content":"\r\n\r\n\r\nفصل سوّم در بيان كيفيّت شهادت آن حضرت است\r\nمشهور ميان علماى شيعه آن است كه در شب جمعه نوزدهم ماه مبارك رمضان در وقت طلوع صبح ، حضرت سيّد اوصياء امير المؤمنين على بن أبي طالب عليه السّلام ضربت خورد بر دست عبد الرّحمن بن ملجم مرادى به معاونت وردان بن مجالد و شبيب بن بجره و اشعث بن قيس و قطامه دختر اخضر ، عليهم جميعاً لعنة اللَّه و الملائكة و النّاس اجمعين . چون ثلثى از شب بيست و يكم گذشت ، روح مقدّس آن حضرت به رياض رضوان پرواز نمود .\r\nمشهور آن است كه : عمر شريف آن حضرت در آن وقت شصت و سه سال بود ، از حضرت صادق عليه السّلام چنين روايت كرده‌اند ، و از آن حضرت و از حضرت امام محمّد باقر و امام محمّد تقى عليهم السّلام شصت و پنج سال نيز روايت كرده‌اند .\r\nموافق مشهور ، با حضرت رسالت صلّى اللّه عليه و آله و سلّم بعد از بعثت در مكّه سيزده سال ماند ، و ده سال از عمر شريفش گذشته بود كه آن حضرت مبعوث گرديد و به آن حضرت ايمان آورد ، و ده سال در مدينه با حضرت رسول صلّى اللّه عليه و آله و سلّم به سر آورد . چون در خدمت حضرت رسول شروع به جهاد كرد ، شانزده‌ساله بود ؛ چون نوزده‌ساله شد ، شجاعان عرب را كشت ، هيچ‌يك از ايشان جرأت بر مبارزات او نمىنمودند ؛ چون در خيبر را كند ، بيست و دو سال از عمر شريفش گذشته بود .\r\nمدّت امامت آن حضرت سى سال بود ، دو سال و چهار ماه أبو بكر غصب خلافت آن حضرت كرد ، و يازده سال عمر غصب خلافت آن حضرت كرد ، و دوازده سال عثمان\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nغصب خلافت او كرد . چون خلافت به آن حضرت برگشت ، قريب پنج سال مدّت خلافت آن حضرت بود ، در اكثر آن مدّت با منافقان مشغول قتال و جدال بود تا به درجهء شهادت فايز گرديد « 1 »  .\r\nدر كتاب فرحة الغري به سندهاى معتبر از امام محمّد باقر و امام جعفر صادق عليهما السّلام روايت كرده است كه عمر شريف حضرت سيّد اوصياء در وقت شهادت شصت و پنج سال بود ، در سال چهلم هجرت از دنيا رحلت نمود . چون حضرت رسول صلّى اللّه عليه و آله و سلّم به رسالت مبعوث گرديد ، از عمر شريف حضرت امير دوازده سال گذشته بود ، بعد از بعثت سيزده سال با آن حضرت در مكّه ماند و با حضرت رسول صلّى اللّه عليه و آله و سلّم در مدينه هجرت نمود ، ده سال در مدينه با آن حضرت ماند و سى سال بعد از وفات حضرت رسالت در شب جمعه به درجهء عليّه شهادت فايز گرديد و در نجف مدفون شد ، و عمر شريف آن حضرت به شصت و پنج سال رسيده بود « 2 »  .\r\nكلينى و شيخ طوسى به سندهاى صحيح روايت كرده‌اند كه در شب بيست و يكم ماه مبارك رمضان ، غسل مستحب است ، و آن شبى است كه اوصياء جميع پيغمبران در آن شب به عالم بقا رحلت كرده‌اند ، در آن شب عيسى به آسمان بالا رفت و موسى در آن شب به رحمت حق و اصل گرديد « 3 »  .\r\nشيخ مفيد و ديگران روايت كرده‌اند كه گروهى از خوارج در مكّه با يكديگر جمع شدند بعد از واقعهء نهروان و گفتند : امرائى كه در ميان مسلمانان هستند همه از راه حق به در رفته‌اند ، و قصّهء نهروان را ذكر كردند و گريستند و بر كشتگان نهروان ترحّم كردند ، و با يكديگر هم سوگند شدند كه حضرت امير المؤمنين عليه السّلام و معاويه و عمرو بن العاص را در يك شب به قتل آورند و طلب خون خارجيان نهروان را از امير المؤمنين بكنند ، پس عبد الرحمن بن ملجم گفت : من على را مىكشم ، عمرو بن بكر گفت : من عمرو بن العاص را مىكشم ، برك بن عبد اللّه گفت : من معاويه را مىكشم ، و چنين با يكديگر عهد بستند كه\r\n\r\n","description":"","footnote":" ( 1 ) مناقب ابن شهر آشوب 3 / 353 ؛ كشف الغمّه 2 / 63 .  ( 2 ) فرحة الغري 54 .  ( 3 ) كافى 3 / 40 ؛ تهذيب الأحكام 1 / 114 . ","page_name":" 321 ","page_number":321},
  {"content":"\r\n\r\nدر شب نوزدهم ماه مبارك رمضان ايشان را به قتل آورند و از يكديگر جدا شدند .\r\nابن ملجم به جانب كوفه آمد ، و آن دو ملعون ديگر به جانب مصر و شام رفتند ، پس آنكه به قصد قتل معاويه رفته بود ، در آن شب چون معاويه به ركوع رفت ، ضربتى بر آن ملعون زد و ضربتش بر ران او واقع شد ، چون طبيب را آوردند بر آن ضربت نظر كرد گفت :\r\nاين شمشير را به زهر آب داده‌اند ، يكى از دو چيز را اختيار كن ، يا آنكه جاى اين ضربت را داغ كنم و سالم بمانى ، يا آنكه دوائى به تو دهم كه از مردن برهى و بعد از اين نسلى از تو به هم نرسد ، آن ملعون گفت : من طاقت آتش ندارم و نسلى به غير از يزيد و عبد اللّه نمىخواهم ، آن دوا را خورد عافيت يافت .\r\nپس به او گفت : براى تو بشارتى دارم ، معاويه گفت : بشارت تو كدام است ؟ گفت :\r\nرفيق من رفته است امشب على را به قتل آورد ، مرا نگاه دار اگر على را كشته باشد آنچه خواهى با من بكن ، و اگر نكشته بود مرا رها كن كه بروم على را به قتل رسانم ، سوگند ياد مىكنم كه باز به نزد تو آيم كه هر چه خواهى با من كنى . پس آن ملعون او را حبس كرد تا خبر شهادت حضرت به او رسيد ، او را به مژدهء اين خبر رها كرد . به روايتى ديگر : آن است كه آن سخن را از او قبول نكرد و او را به قتل آورد .\r\nو عمرو بن بكر چون به مصر رفت ، در شب نوزدهم ارادهء قتل عمرو بن العاص كرد ، و او در آن شب به نماز حاضر نشد و خارجه را فرستاده بود كه به جاى او نماز كند . پس آن ملعون ضربتى به خارجه زد به گمان آنكه عمرو است و خارجه كشته شد و عمرو نجات يافت .\r\nچون ابن ملجم به كوفه درآمد ، آن راز را به كسى اظهار نكرد و روزى به خانهء مردى از قبيلهء تيم الرباب رفت و قطامهء ملعونه را در آن خانه ديد ، حضرت امير المؤمنين عليه السّلام در جنگ خوارج پدر و برادر او را كشته بود و آن ملعونه در نهايت حسن و جمال بود . چون ابن ملجم آن ملعونه را ديد ، آتش محبّتش در سينهء او مشتعل گرديد و او را به نكاح خود دعوت نمود ، آن ملعونه گفت كه : مهر من سه هزار درهم است و غلامى و كنيزكى و كشتن على بن أبي طالب است ، آن ملعون براى مصلحت گفت : آنچه گفتى قبول كردم به غير از قتل\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nعلى بن أبي طالب كه مرا قدرت آن نيست ، آن ملعونه گفت كه : او را غافل گردان و بكش ، اگر از كشتن رهائى يا بى با من عيش خواهى كرد ، و اگر كشته شوى ثواب آخرت از براى تو بهتر از زندگانى دنياست .\r\nچون آن ملعون دانست كه آن ملعونه در مذهب با او موافقت دارد ، گفت : به خدا سوگند كه من نيز به اين شهر نيامده‌ام مگر براى اين كار ، آن ملعونه گفت كه : من از قبيلهء خود جمعى را با تو همراه مىكنم كه تو را در اين امر معاونت نمايند ، پس آن ملعونه وردان بن مجالد را از قبيلهء خود ياور گردانيد ، و ابن ملجم ملعون شبيب بن بجره را ديد و گفت : اى شبيب نمىخواهى تو را به امرى دعوت كنم كه باعث شرف دنيا و آخرت تو باشد ؟ شبيب گفت كه : آن امر كدام است ؟ گفت : آنكه يارى كنى مرا بر كشتن على بن أبي طالب ، شبيب نيز از جملهء خوارج بود ، پس گفت : اى ابن ملجم كارى بزرگ پيش گرفته‌اى و كشتن على آسان نيست ، ابن ملجم گفت : در مسجد پنهان مىشويم ، چون به نماز بيرون مىآيد مطلب خود را به عمل مىآوريم ، پس آن ملعون را نيز با خود متّفق كرد ، و در شب نوزدهم ماه رمضان آن سه ملعون به اين عزيمت به مسجد درآمدند و قطامهء ملعونه خيمه در مسجد زده بود و مشغول اعتكاف بود ، در آن شب آن ملاعين در خيمهء او به سر بردند و آن ملعونه جامه‌هاى حرير بر سينه‌هاى ايشان بست و شمشيرها به دستشان داد و ايشان را بيرون فرستاد .\r\nپس آن سه ملعون آمدند و به نزديك آن درى كه حضرت امير المؤمنين عليه السّلام داخل مسجد مىشد نشستند ، و پيشتر راز خود را با اشعث بن قيس خارجى گفته بودند و او نيز با ايشان در اين امر متّفق شده بود و به يارى ايشان به مسجد آمده بود ، و در آن شب حجر بن عدى در مسجد بود ، ناگاه شنيد كه اشعث مىگويد : اى ابن ملجم زود باش و حاجت خود را برآور كه چون صبح طالع شود رسوا مىشوى . چون حجر اين سخن را شنيد غرض ايشان را فهميد و به اشعث لعين گفت : اى اعور ملعون ارادهء كشتن على دارى ؟ و به جانب خانهء آن حضرت دويد كه آن حضرت را خبر كند ، قضا را آن حضرت از راه ديگر رفته بود ،\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nچون به مسجد برگشت شنيد كه مردم مىگويند : امير المؤمنين كشته شد « 1 »  .\r\nايضاً روايت كرده است كه عبد اللّه بن محمّد ازدى گفت : در آن شب من در مسجد جامع كوفه بودم با گروهى از اهل مصر ، در آن شب به عبادت احيا مىكردم ، ديدم جماعتى نزديك در مسجد كه سمت خانهء حضرت امير المؤمنين عليه السّلام است جمع شده‌اند ، ناگاه ديدم حضرت داخل مسجد شد و مردم را نداى نماز داد و گفت : الصّلاة الصّلاة ، تا صداى حضرت را شنيدم برق شمشيرها ديدم و صدائى شنيدم كه كسى مىگفت : حكم از خداست نه از تو يا على ، و در اوّل شبيب بن بجره ضربتى بر سر حضرت زده بود ضربت به طاق مسجد آمده بود و به حضرت نخورده بود ، چون حضرت به نزديك محراب رفت و مشغول نماز شد ابن ملجم بر آن حضرت ضربت زد و آن سه ملعون گريختند ، چون شبيب به خانه رفت و پسر عمّش او را مضطرب يافت گفت : بلكه تو امير المؤمنين عليه السّلام را كشته‌اى ، خواست بگويد نه گفت بلى ، پس پسر عمّش شمشير او را گرفته او را به جهنّم فرستاد ، و ابن ملجم را مردى از قبيلهء همدان گرفت و به خدمت آن حضرت آورد « 2 »  .\r\nشيخ مفيد به سند معتبر از امام زين العابدين عليه السّلام روايت كرده است كه چون ابن ملجم قصد قتل حضرت امير المؤمنين عليه السّلام را كرد ، ديگرى را با خود آورده بود ، و ضربت آن ملعون ديگر به ديوار مسجد آمد . چون حضرت نزديك محراب آمد و مشغول نماز شد و به سجده رفت ، ابن ملجم ضربتى بر سر آن حضرت زد ، بر جاى آن ضربتى آمد كه عمرو بن عبد ود بر سر آن حضرت زده بود . چون صداى مردم بلند شد ، حضرت امام حسن و امام حسين عليهما السّلام به مسجد دويدند ابن ملجم را گرفته در بند كردند ، و پدر بزرگوار خود را برداشته به خانه بردند .\r\nپس لبابه به نزديك سر آن حضرت نشست و ام كلثوم نزد پاى او نشست و صداى شيون از خانهء آن حضرت بلند شد ، پس آن حضرت ديده‌هاى مبارك خود را گشود و بسوى حسن و حسين عليهما السّلام نظر كرد و فرمود كه : رفيق اعلا و صحبت انبياء و اوصياء بهتر است براى دوستان خدا از دنياى بىبقا ، اگر من از اين ضربت كشته شوم ، آن ملعون را يك\r\n\r\n","description":"","footnote":" ( 1 ) ارشاد شيخ مفيد 1 / 17 .  ( 2 ) ارشاد شيخ مفيد 1 / 20 . ","page_name":" 324 ","page_number":324},
  {"content":"\r\n\r\nضربت بيشتر مزنيد ، اين را فرمود و ساعتى مدهوش شد ، چون به هوش بازآمد فرمود : در اين وقت رسول خدا صلّى اللّه عليه و آله و سلّم را ديدم كه مرا تكليف رفتن مىكند و فرمود كه : فردا شب نزد ما خواهى بود « 1 »  .\r\nدر قرب الاسناد به سند معتبر از حضرت امام محمّد باقر عليه السّلام روايت كرده است كه حضرت امير المؤمنين عليه السّلام در شبى كه شربت شهادت چشيد ، از خانه به مسجد آمد و مردم را براى نماز صبح بيدار مىكرد ، ناگاه ابن ملجم ضربتى بر سرش زد كه به زانو درافتاد ، پس آن ملعون را گرفت و نگاه داشت تا مردم رسيدند و آن ملعون را گرفتند و حضرت را به خانه آوردند ، پس حضرت امير حسن و حسين عليهم السّلام را گفت كه : اسير را حبس كنيد و او را طعام و آب بدهيد و او را نيكو رعايت كنيد ، اگر من زنده بمانم اگر خواهم قصاص خواهم كرد و اگر خواهم عفو خواهم كرد ، و اگر از دنيا بروم اختيار با شماست ، و اگر عزم كشتن او نمائيد بيش از يك ضربت به او نزنيد ، و گوش و بينى و اعضاء او را مبريد « 2 »  .\r\nو در جامع ورّام از اسماعيل بن عبد اللّه روايت كرده است كه او گفت : چون ميان اصحاب حضرت رسالت صلّى اللّه عليه و آله و سلّم اختلاف رسيد و عثمان كشته شد ، من از مردم غربت اختيار كردم از ترس فتنه‌ها ، و مدّتى در ساحل دريا به سر بردم و خبرى نداشتم كه مردم در چه كارند ، شبى از خانه براى حاجتى بيرون آمدم در وقتى كه مردم همه در خواب رفته بودند ، ناگاه مردى را ديدم كه در ساحل دريا در سجده است و با دل حزين و صدائى ضعيف و ناله‌اى دردناك با پروردگار خود مناجات مىكند و استغاثه و تضرّع مىنمايد ، من در كنارى ايستادم كه او مرا نبيند ، و به سخن او گوش دادم و شنيدم كه مىگفت :\r\nيا حسن الصحبة ، يا خليفة النبيّين ، يا أرحم الراحمين ، البديء البديع الذي ليس كمثلك شيء ، و الدائم غير الغافل ، و الحيّ الذي لا يموت ، أنت كل يوم في شأن ، أنت خليفة محمد و ناصر محمد و مفضّل محمد ، أسألك أن تنصر وصيّ محمد ، و خليفة محمد ، و القائم بالقسط بعد محمد ، اعطف عليه بنصره أو توفّه برحمته .\r\nپس سر از سجده برداشت و نشست و تشهّد خواند و سلام گفت و برخاست و بر روى\r\n\r\n","description":"","footnote":" ( 1 ) امالى شيخ طوسى 365 .  ( 2 ) قرب الاسناد 143 . ","page_name":" 325 ","page_number":325},
  {"content":"\r\n\r\nآب روانه شد ، من از عقب او صدا زدم كه : با من سخن بگو خدا تو را رحمت كند . به جانب من ملتفت نشد و گفت : هدايت‌كننده را در پس سر خود گذاشته برو از او سؤال كن از امر دين خود ، گفتم : بگو هدايت‌كننده كيست ؟ خدا تو را رحمت كند ، گفت : وصىّ محمّد ، پس من متوجّه كوفه شدم ، شبى به كوفه رسيدم و در صحراى نجف ماندم كه چون صبح شود داخل كوفه شوم . چون پاسى از شب گذشت ، ديدم مردى آمد و تنها در پشت تلى ايستاد با حق تعالى مشغول مناجات شد و گفت : خداوندا آنچه پيغمبر تو و برگزيدهء تو مرا امر كرده بود در ميان اين امّت ، بجا آوردم ، پس بر من ستم كردند و با منافقان قتال كردم چنانچه تو مرا امر كرده بودى ، پس مرا به جهالت و سفاهت نسبت دادند ، من از ايشان دلتنگ شده‌ام و ايشان از من دلتنگ شده‌اند ، من دشمن ايشان گرديده‌ام و ايشان دشمن من گرديده‌اند ، از آنچه پيغمبرت خبر داده بود مرا نمانده است مگر يك خصلت كه انتظار مىكشم كه ابن ملجم مرادى بيايد و آن را به عمل آورد ، خداوندا شقاوت او را نزديك گردان و مرا به سعادت شهادت برسان ، خداوندا از دنيا به تنگ آمده‌ام و سعادت لقاى تو را مىخواهم .\r\nچون از دعا فارغ شد به جانب كوفه روان شد ، من از عقب او آمدم تا داخل خانهء خود شد ، پرسيدم كه : اين خانهء كيست ؟ گفتند : خانهء على بن أبي طالب ، اندك وقتى كه شد اذان نماز شنيدم ، ديدم كه آن حضرت از خانه بيرون آمد ، من از پيش روانه شدم تا داخل مسجد شد ، ناگاه ديدم كه ابن ملجم آن حضرت را شهيد كرد « 1 »  .\r\nشيخ مفيد و شيخ طوسى به سند معتبر روايت كرده‌اند كه اصبغ بن نباته گفت : چون امير المؤمنين عليه السّلام را ضربت زدند و به خانه بردند ، من و حارث همدانى و سويد بن غفله با گروهى از اصحاب آن حضرت در خانهء آن حضرت جمع شديم ، چون صداى گريه از خانهء آن حضرت بلند شد ، ما همه گريستيم . پس امام حسن عليه السّلام از خانه بيرون آمد و گفت :\r\nامير المؤمنين مىگويد كه به خانه‌هاى خود برگرديد ، آن جماعت رفتند من در خانهء آن حضرت ماندم ، بار ديگر صداى شيون از خانهء آن حضرت شنيدم و من نيز گريستم ، باز\r\n\r\n","description":"","footnote":" ( 1 ) بحار الأنوار 42 / 252 . ","page_name":" 326 ","page_number":326},
  {"content":"\r\n\r\nحضرت امام حسن عليه السّلام بيرون آمد و فرمود : نگفتم كه به خانه‌هاى خود برگرديد ، گفتم : به خدا سوگند يا بن رسول اللّه كه جانم يارى نمىكند و پايم قوّت رفتار ندارد ، و تا على عليه السّلام را نبينم به جائى نمىتوانم رفت ، بسيار گريستم . پس داخل شد و بعد از اندك زمانى بيرون آمد و مرا به اندرون خانه طلبيد ، چون داخل شدم ديدم على عليه السّلام را بر بالشها تكيه داده‌اند و عصابهء زردى بر سر مباركش بسته‌اند ، و روى مباركش از بسيارى خونى كه از سرش رفته است چنان زرد شده است كه ندانستم كه عصابه‌اش زردتر بود يا رنگ مباركش .\r\nچون مولاى خود را بر آن حال مشاهده كردم ، بىتاب شدم و بر قدم محترمش افتادم و مىبوسيدم و بر ديده‌هاى خود مىماليدم و مىگريستم ، حضرت فرمود : اى اصبغ گريه مكن كه من راه بهشت در پيش دارم ، اصبغ گفت : فداى تو شوم مىدانم كه بسوى بهشت مىروى ، من بر حال خود و بر مفارقت تو مىگريم « 1 »  .\r\nكلينى و سيّد رضى به سندهاى معتبر روايت كرده‌اند كه چون امير المؤمنين عليه السّلام را ضربت زدند ، اصحاب آن حضرت بر دور او درآمدند و گفتند : يا على وصيّت كن ، حضرت فرمود : بالش براى من دو ته كنيد و مرا تكيه دهيد . پس فرمود : حمد مىكنم خدا را به حمدى كه در خور بزرگوارى اوست و او مىپسندد ، در حالتى كه متابعت‌كننده‌ام امر او را و شهادت مىدهم به يگانگى خداوند واحد احد صمد چنانچه خود را به آن وصف نموده است ، ايّها النّاس هر كس در گريختنش مىرسد به آنچه از آن مىگريزد ، و هر جانى را مىكشند بسوى أجل مقدّرش ، و از مرگ گريختن عين رسيدن به مرگ است ، و چه بسيار تفكّر كردم در ايّام روزگار و تفكّر نمودم در مكنون علم قضا و قدر پروردگار ، آن علمى است كه حق تعالى نخواسته است كه ظاهر گردد و در پرده‌هاى غيب مكنون و مخزون است .\r\nامّا وصيّت من شما را آن است كه : شرك به خداوند بزرگوار خود نياوريد و هيچ چيز را در عبادت با او شريك مگردانيد ، سنّت و طريقهء محمّد صلّى اللّه عليه و آله و سلّم را ضايع مكنيد ، و كتاب خدا و سنّت آن حضرت را برپا بداريد ، و حسن و حسين را كه دو چراغ راه هدايتند روشن بداريد ، تا از طريقهء حق متفرّق نگرديد ، محل ملامت و مذمّت نخواهيد بود ، حق تعالى\r\n\r\n","description":"","footnote":" ( 1 ) امالى شيخ مفيد 351 ؛ امالى شيخ طوسى 123 . ","page_name":" 327 ","page_number":327},
  {"content":"\r\n\r\nهر كس را به قدر طاقتش بر او بار كرده است و تكليف را بر جاهلان سبك گردانيده است .\r\nخداوند شما پروردگارى است رحيم ، و پيشواى شما امامى است دانا ، و ملّت شما دينى است درست . من ديروز مصاحب شما بودم و امروز محل عبرتم از براى شما ، و فردا از شما مفارقت مىنمايم ، پس دلى به دنيا نبسته بودم ، و در دنيا چنان بودم كه كسى در سايهء درختى نشسته باشد ، و آن سايه به زودى از سر او بگردد ، يا آنكه باد خاشاكى چند نزد او جمع كرده باشد و به زودى پراكنده گرداند ، يا آنكه پارهء ابرى سايه بر سر كسى افكنده باشد و به زودى آن سايه از سر او بگردد .\r\nو من در ميان شما مجاورى بودم كه بدنم چند روزى با شما مجاورت مىنمود و روحم به ملأ اعلا متعلّق بود ، به زودى از من بدنى خواهيد ديد خالى از روح ، و ساكن بعد از آن حركتها كه از او مشاهده مىكرديد ، و شجاعتهائى كه از او مىديديد ، و خاموش خواهد بود بعد از آن خطبه‌هائى كه از او مىشنيديد ، و علوم الهى و مناقب ربّانى كه از او فرا مىگرفتيد ، بايد كه پند گيريد از حال من ، و از ساكن شدن حركتهاى من ، و از بيكار ماندن اعضاى من ، زيرا كه پنددهنده‌تر است شما را از هر سخن‌گوى بليغى ، وداع مىكنم شما را وداعى كه انتظار مىبرم شما را بار ديگر ، در رجعت قيامت خواهيد ديد زورهاى مرا ، و بزرگيهاى مرا و آنچه از قدر و منزلت من از شما پنهان است در آن روز ظاهر خواهد شد .\r\nچون من از ميان شما بروم ، قدر مرا خواهيد شناخت ، چون ديگرى به جاى من نشيند مرا ياد خواهيد كرد .\r\nاگر باقى بمانم خود ولىّ خون خود خواهم بود ، و اگر بروم فنا و نيستى وعده‌گاه ماست ، پس اگر عفو كنيد عفو از براى من قربت است و از براى شما حسنه است ، پس عفو كنيد و از بديهاى مردم درگذريد ، آيا نمىخواهيد كه حق تعالى شما را بيامرزد ، زهى حسرت بر صاحب عقلى كه عمرش در قيامت بر او حجّت باشد ، يا ايّام زندگانى او را به بدبختى و شقاوت اندازد ، بگرداند خدا ما را و شما را از آنها كه رغبت دنيا مانع نمىگردد ايشان را از اطاعت حق تعالى و بعد از مرگ بر ايشان عذابى و شدّتى نازل نمىشود ، به درستى كه ما همه از براى مرگ آفريده شده‌ايم و بازگشت ما به سوى مرگ است ، پس\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nروى كرد بسوى امام حسن عليه السّلام و فرمود : يك ضربت بر او بيشتر مزن به جاى يك ضربت كه بر من زده است ، هر چند اگر بيشش بزنى گناهكار نيستى « 1 »  .\r\nكلينى و ابن بابويه و شيخ مفيد و شيخ طوسى و ساير محدّثان به طريق بسيار از حضرت امام حسن و امام موسى كاظم عليهما السّلام و سليم بن قيس هلالى روايت كرده‌اند كه چون امير المؤمنين عليه السّلام ارادهء وصيّت نمود ، جميع فرزندان و اهل بيت و سركرده‌هاى شيعهء خود را جمع كرد ، و حضرت امام حسن عليه السّلام را وصىّ و خليفهء خود گردانيد ، و نص بر امامت آن حضرت نمود ، و كتابهاى الهى و صحف پيغمبران و علوم گذشتگان و سلاح و زره رسول خدا صلّى اللّه عليه و آله و سلّم و ساير آثار آن حضرت و آثار و معجزات ساير پيغمبران را به آن حضرت تسليم نمود و فرمود : اى فرزند گرامى ! رسول خدا صلّى اللّه عليه و آله و سلّم مرا امر كرد كه تو را وصىّ خود گردانم و كتابها و اسلحه كه نزد من است به تو تسليم نمايم چنانچه حضرت رسول صلّى اللّه عليه و آله و سلّم مرا وصىّ خود گردانيد و كتابها و اسلحهء خود را تسليم من نمود ، و امر كرد مرا كه تو را امر كنم كه چون وقت وفات تو شود ، برادرت حسين را وصىّ خود گردانى و اينها را به او تسليم نمائى . پس رو كرد بسوى امام حسين عليه السّلام و فرمود : امر كرد تو را رسول خدا صلّى اللّه عليه و آله و سلّم كه چون وقت شهادت تو شود ، فرزند خود علىّ بن الحسين را وصىّ خود گردانى و اينها را به او تسليم نمائى ، پس رو به جانب علىّ بن الحسين عليهما السّلام گردانيد و فرمود : رسول خدا صلّى اللّه عليه و آله و سلّم تو را فرموده است كه در وقت وفات خود ، پسر خود محمّد بن على را وصىّ خود گردانى و اينها را به او تسليم نمائى ، چون او را دريابى از جانب رسول خدا صلّى اللّه عليه و آله و سلّم و از جانب من او را سلام برسان .\r\nپس رو كرد بسوى حضرت امام حسن عليه السّلام و فرمود : اى فرزند گرامى ! توئى صاحب امامت و خلافت بعد از من ، و اختيار كشندهء من با توست ، اگر خواهى از او عفو كن و اگر خواهى به يك ضربت او را بكش ، پس فرمود : بنويس وصيّت مرا :\r\nبسم اللّه الرّحمن الرّحيم اين وصيّتنامهء على بن أبي طالب است ، وصيّت مىكند كه گواهى مىدهم به وحدانيّت\r\n\r\n","description":"","footnote":" ( 1 ) كافى 1 / 299 . ","page_name":" 329 ","page_number":329},
  {"content":"\r\n\r\nحق تعالى و آنكه او را شريكى نيست ، و گواهى مىدهم كه محمّد صلّى اللّه عليه و آله و سلّم بنده و رسول خدا است ، كه او را با هدايت و دين حق فرستاده است تا غالب گرداند او را بر همهء دينها هر چند نخواهند مشركان ، پس بدانيد كه نماز من و حج من و عبادت من و زندگانى من و مردن من همه از براى پروردگار عالميان است ، و كسى را با او شريك نمىگردانم ، و به اين مأمور شده‌ام ، و من از جملهء مسلمانانم .\r\nپس وصيّت مىكنم تو را اى حسن و جميع اهل بيت و فرزندان خود را و هر كه اين نامهء من به او برسد به تقوى و پرهيزكارى خداوند عالميان كه پروردگار شماست كه نميريد مگر با دين اسلام ، و چنگ در زنيد در ريسمان خدا كه كتاب خدا و اهل بيت رسول خداست ، و همه بر طريق حق مجتمع باشيد و پراكنده مشويد ، به درستى كه شنيده‌ام از رسول خدا صلّى اللّه عليه و آله و سلّم مىفرمود كه : اصلاح كردن در ميان مردم بهتر است از نماز و روزه ، به درستى كه فساد كردن در ميان مردم دين را زايل مىگرداند و هلاك كنندهء خلق است ، لا حول و لا قوّة الّا باللّه العليّ العظيم .\r\nنظر كنيد خويشان خود را و احسان كنيد نسبت به ايشان تا حق تعالى حساب قيامت را بر شما آسان گرداند ، و خدا را به ياد آوريد در باب يتيمان كه ايشان به گرسنگى نيفتند و ضايع نگردند در حضور شما ، به درستى كه شنيدم از رسول خدا صلّى اللّه عليه و آله و سلّم كه :\r\nهر كه يتيمى را در عيال خود داخل گرداند تا مستغنى شود ، حق تعالى بهشت را از براى او واجب گرداند ، چنانچه براى خورندهء مال يتيم نسيم جهنّم را واجب گردانيده است . و خدا را به ياد آوريد در باب قرآن و كسى بر شما پيشى نگيرد در عمل كردن به آن ، و خدا را به ياد آوريد در حق همسايگان خود ، بدرستى كه رسول خدا صلّى اللّه عليه و آله و سلّم آن قدر در باب همسايگان ما را وصيّت كرد كه گمان كرديم ميراثى از براى ايشان مقرّر خواهد فرمود .\r\nو خدا را به ياد آوريد در باب خانهء پروردگار خود كه هرگز از شما خالى نباشد تا هستيد ، زيرا كه اگر ترك كنيد حج خانهء كعبه را ، مهلت نخواهيد يافت و به زودى عذاب خدا بر شما نازل خواهد شد ، و كمتر ثوابى كه مىدهند حاجيان بيت اللّه را آن\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nاست كه گناهان گذشتهء ايشان را مىآمرزد . و خدا را به ياد آوريد در باب نماز كه آن بهترين عملهاست و ستون دين شماست ، و خدا را به ياد آوريد در باب زكات كه آن غضب پروردگار شما را فرو مىنشاند ، و خدا را به ياد آوريد در باب روزهء ماه مبارك رمضان كه آن سپرى است شما را از آتش جهنّم ، و خدا را به ياد آوريد در باب فقرا و مساكين ، ايشان را شريك كنيد با خود در معاش خود .\r\nو خدا را به ياد آوريد در جهاد كردن در راه خدا به مالهاى خود و جانهاى خود و زبانهاى خود ، بدانيد كه جهاد نمىتوان كرد در راه خدا مگر به مدد امامى كه پيشواى راه هدايت باشد يا كسى كه اطاعت كنندهء او باشد و به هدايت او هدايت يافته باشد . و خدا را به ياد آوريد در باب ذريّهء پيغمبر شما كه ستم بر ايشان نكنند در حضور شما و حال آنكه قادر باشيد كه دفع ظلم از ايشان كنيد ، و از خدا بترسيد در باب اصحاب پيغمبر و رعايت نمائيد آنها را كه بدعتى در دين خدا نكرده‌اند و صاحب بدعتى را پناه نداده‌اند ، به درستى كه حضرت رسالت صلّى اللّه عليه و آله و سلّم وصيّت نمود در حق اين گروه از صحابهء خود ، و لعنت كرد كسى را كه بدعتى كند از صحابه و غير صحابه و كسى را كه صاحب بدعتى را پناه دهد و يارى كند ، و از خدا بترسيد از زنان و غلامان و كنيزان خود ، به درستى كه آخر چيزى كه پيغمبر شما صلّى اللّه عليه و آله و سلّم به آن تكلّم نمود اين بود كه وصيّت مىكنم شما را در حق دو ضعيف : زنان شما و غلامان و كنيزان شما .\r\nپس سه مرتبه فرمود : نماز را رعايت كنيد ، و در راه خدا مترسيد از ملامت ملامت كنندگان ، حق تعالى كفايت كند از شما هر كه را اذيّت رساند به شما و ستم كند بر شما ، و با مردم سخن نيك بگوئيد چنانچه حق تعالى در قرآن شما را امر نموده است ، و ترك مكنيد امر به نيكيها و نهى از بديها را كه اگر ترك كنيد خدا بدان شما را بر شما والى مىگرداند ، چون دعا كنيد دعاى شما مستجاب نمىشود .\r\nبر شما باد اى فرزندان من به نيكى كردن و بخشش كردن و مهربانى با يكديگر ، و زنهار بپرهيزيد از دورى كردن و بدى كردن و پراكنده شدن از يكديگر ، و معاونت كنيد يكديگر را بر نيكى و تقوى ، و معاونت مكنيد يكديگر را بر گناه و ظلم ، و از\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nعذاب الهى بپرهيزيد كه عقاب او شديد است ، خدا حفظ نمايد شما را اى اهل بيت ، و حفظ كند در ميان شما حرمت پيغمبر شما را ، به خدا مىسپارم شما را ، سلام و رحمت و بركات الهى بر شما باد .\r\nپس پيوسته لا إله الّا اللّه مىگفت تا به رحمت الهى و اصل شد در شب بيست و سوّم ماه مبارك رمضان در شب جمعه در سال چهلم هجرت ، و در شب بيست و يكم ضربت به آن حضرت رسيده بود « 1 »  .\r\nمؤلّف گويد : اين تاريخ خلاف مشهور ميان شيعه است ، و موافق بعضى از اقوال عامّه است ، و عامّه را در تاريخ شهادت آن حضرت اقوالى ديگر نيز هست كه ذكر آنها فايده ندارد .\r\nشيخ مفيد و شيخ طوسى از حضرت امام حسن عليه السّلام وصيّت آن حضرت را چنين روايت كرده‌اند كه آن حضرت فرمود : چون هنگام وفات پدرم رسيد ، چنين ما را وصيّت كرد :\r\nاين چيزى است كه وصيّت مىكند به آن على بن أبي طالب برادر محمّد رسول خدا صلّى اللّه عليه و آله و سلّم و پسر عم و مصاحب آن حضرت ، اوّل وصيّت من آن است كه شهادت مىدهم به كلمهء لا إله الّا اللّه و به آنكه محمّد صلّى اللّه عليه و آله و سلّم رسول خدا و برگزيدهء اوست ، او را به علم خود برگزيده و او را به دانائى خود پسنديده است ، گواهى مىدهم كه خدا زنده خواهد كرد آنهائى را كه در قبرهايند ، و سؤال خواهد كرد مردم را از علمهاى ايشان ، و عالم است به آنچه در سينه‌هاى ايشان پنهان است . پس تو را وصيّت مىكنم اى حسن و تو نيكو وصىّ هستى براى من ، وصيّت مىكنم تو را به آنچه وصيّت كرده است مرا رسول خدا صلّى اللّه عليه و آله و سلّم ، چون من از دنيا بروم اى فرزند اصحاب من با تو موافقت ننمايند ، پس ملازم خانهء خود باش و بر گناهان خود گريه كن و دنيا را مقصود بزرگ خود قرار مده .\r\nوصيّت مىكنم تو را اى فرزند كه نماز را در وقت فضيلت بجا آورى ، و زكات را به اهل آن برسانى در وقتش ، و هر چه بر تو مشتبه باشد نزد آن خاموش باشى ، و در كارها ميانه‌رو باشى ، و عدالت نمائى در حالت خشنودى و غضب ، و با همسايگان خود نيكو\r\n\r\n","description":"","footnote":" ( 1 ) كافى 7 / 51 . ","page_name":" 332 ","page_number":332},
  {"content":"\r\n\r\nسلوك كنى ، و مهمان را گرامى دارى ، و بر ارباب مشقّت و بلا ترحّم نمائى ، و خويشان را نوازش كنى ، و مسكينان را دوست دارى و با ايشان همنشينى نمائى ، و فروتنى كنى نزد خدا و خلق كه بهترين عبادت‌هاست ، و آرزوهاى خود را كوتاه كنى ، و پيوسته در ياد مرگ باشى ، و ترك كن دنيا را و خواهش آن را از دل به در كن ، زيرا كه تو گرو مرگى و نشانهء تيرهاى بلائى و افتادهء بيماريهائى .\r\nتو را وصيّت مىكنم به ترس خداوند جبّار در پنهان و آشكار ، و تو را نهى مىكنم از پيشى گرفتن در گفتار و كردار پيش از آنكه تأمّل نمائى در عاقبت آن ، اگر تو را امرى از امور آخرت رو دهد ابتدا كن به آن و به تأخير مينداز ، چون تو را رو دهد امرى از امور دنيا در آن امر تأنّى نما تا بر تو معلوم شود كه رشد و صلاح تو در آن است ، زنهار كه حذر كن از جاهائى كه محل تهمت است و از مجلسى كه گمان بد به اهل آن مجلس مىبرند ، به درستى كه همنشين بد فريب مىدهد همنشين خود را .\r\nاى فرزند ! پيوسته كار كن باش از براى خدا ، و از فحش و هرزه خود را زجركننده باش ، و به نيكىها امركننده باش و از بديها نهىكننده باش ، و با برادران از براى رضاى خدا برادرى كن ، و صالحان را براى صلاح ايشان دوست دار ، و با فاسقان مدارا كن كه ضرر به دين تو نرسانند ، و فاسقان را به دل دشمن دار و از اعمال ايشان كناره كن تا آنكه مثل ايشان نباشى ، زنهار بر سر راهها منشين ، و ترك كن مجادله را و با كسى كه عقل و علمى ندارد منازعه مكن .\r\nاى فرزند ! در معيشت خود ميانه‌رو باش كه اسراف نكنى و تنگ نگيرى ، در عبادت خود نيز ميانه‌رو باش ، و بر تو باد در عبادت به عبادتى كه بر آن مداومت نمائى و طاقت آن داشته باشى ، و ملازم خاموشى باش تا از بلاهاى زبان به سلامت باشى ، و از براى خود به آخرت اعمال صالحه بفرست تا غنيمت يا بى ، و سعى كن در ياد گرفتن خيرات تا دانا گردى ، در همهء حال مشغول ذكر خداوند ذو الجلال باش ، و از اهل خود خردان را رحم كن و بزرگان و پيران ايشان را تعظيم كن ، و از هيچ طعامى مخور تا قدرى از آن را پيش از خوردن تصدّق كنى ، بر تو باد به روزه داشتن كه آن زكات بدن\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاست و سپرى است براى اهل خود از آتش جهنّم ، پيوسته با نفس خود در حذر باش و از شرّ دشمن خود اجتناب كن ، و بر تو باد به مجالسى كه ياد خدا در آن مىشود ، و دعا در درگاه خدا بسيار بكن . اينها وصيّتهاى من است . اى فرزند در نصيحت و خيرخواهى تو تقصير نكردم ، اينك هنگام جدائى من است از تو .\r\nو تو را وصيّت مىكنم كه با برادر خود محمّد نيكو سلوك كنى ، به درستى كه او جفت توست و فرزند پدر توست و مىدانى كه من او را دوست مىدارم ؛ امّا برادرت حسين پس با تو از يك مادر و پدر است ، و تو را در باب او احتياج به وصيّت نيست ، و خدا خليفهء من است بر شما ، از او سؤال مىنمايم كه احوال شما را به اصلاح آورد و شرّ طاغيان و ظالمان را از شما دور گرداند ، صبر نمائيد تا امر خدا نازل شود به فرح شما ، و حولى و قوّتى نيست مگر به خداوند علىّ عظيم « 1 »  .\r\nشيخ مفيد و ساير محدّثان خاصّه و عامّه روايت كرده‌اند كه : حضرت امير المؤمنين عليه السّلام در حوالى شهادت خود فرمود كه : در خواب ديدم رسول خدا صلّى اللّه عليه و آله و سلّم را و به آن حضرت شكايت كردم آنچه را از اين امّت به من رسيد از ظلم و ستم ، گريستم ؛ حضرت فرمود :\r\nيا على گريه مكن و نظر كن به جانب خود ، چون نظر كردم دو كس را ديدم كه در زنجير كشيده بودند ، سرهاى ايشان را به سنگ مىكوبيدند ، پس روز ديگر آن حضرت ضربت خورد ، معلوم است كه آن دو كس أبو بكر و عمر بودند « 2 »  ، و اساس ظلم و جور را بر اهل بيت رسالت ايشان گذاشتند .\r\nو به سند ديگر روايت كرده‌اند از ام موسى كه خدمتكار حضرت امير المؤمنين عليه السّلام بود ، گفت : روزى از آن حضرت شنيدم كه با دختر خود ام كلثوم مىگفت : اى دختر اندك زمانى من بعد از اين با شما خواهم بود ، ام كلثوم فرياد برآورد كه : اى پدر بزرگوار اين چه خبر وحشت اثر است كه به ما مىدهى ، حضرت فرمود : امشب حضرت رسول صلّى اللّه عليه و آله و سلّم را در خواب ديدم كه به دست مبارك خود غبار از روى من پاك مىكرد و مىگفت : يا على بر تو\r\n\r\n","description":"","footnote":" ( 1 ) امالى شيخ مفيد 220 ؛ امالى شيخ طوسى 7 .  ( 2 ) امالى شيخ مفيد 15 . ","page_name":" 334 ","page_number":334},
  {"content":"\r\n\r\nباكى نيست آنچه بر تو بود به جاى آوردى ، و سه روز بعد از آن آن حضرت ضربت خورد .\r\nچون حضرت را به خانه آوردند ، ام كلثوم فرياد برآورد ، حضرت فرمود : اى فرزند گريه مكن ، در اين وقت حضرت رسول صلّى اللّه عليه و آله و سلّم را مىبينم و به دست خود اشاره مىكند بسوى من مىگويد كه : يا على زود بيا به نزد ما كه آنچه نزد ماست از براى تو بهتر است « 1 »  .\r\nسيّد رضى الدّين روايت كرده است كه در سحر آن شبى كه صبحش آن حضرت را ضربت زدند فرمود : در اين وقت نشسته بودم ، مرا خواب در ربود ، ديدم كه حضرت رسالت نزد من حاضر شد ، به آن حضرت شكايت كردم از جور اين امّت ، حضرت فرمود :\r\nنفرين كن بر ايشان ، گفتم : خدا به عوض ايشان نيكوتر از ايشان مصاحبان به من عطا كند ، و به عوض من ايشان را مصاحبان بد بدهد « 2 »  .\r\nابن بابويه به سند معتبر از حبيب بن عمر روايت كرده است كه او گفت : به خدمت حضرت امير المؤمنين عليه السّلام رفتم در مرضى كه حضرت از آن مرض از دنيا مفارقت نمود ، پس جراحت سر خود را گشود ، من گفتم : يا امير المؤمنين جراحت تو چيزى نيست و بر تو از اين جراحت باكى نيست ، حضرت فرمود كه : اى حبيب به خدا سوگند كه من در اين ساعت از شما مفارقت مىكنم ، حبيب گفت : من به گريه درافتادم و ام كلثوم دختر حضرت گريان شد ، نزديك حضرت نشسته بود ، على عليه السّلام فرمود : چرا گريه مىكنى اى دختر ؟\r\nام كلثوم گفت : چون گريه نكنم ؟ تو ما را خبر مىدهى در اين ساعت از ما مفارقت مىنمائى ، حضرت فرمود : اى دختر گرامى گريه مكن به خدا سوگند كه اگر ببينى آنچه پدر تو مىبيند هرآينه گريه نخواهى كرد .\r\nحبيب گفت : از آن حضرت پرسيدم : چه مىبينى يا امير المؤمنين ؟ حضرت فرمود : اى حبيب مىبينم ملائكهء آسمانها و پيغمبران را كه از پى يكديگر ايستاده‌اند و انتظار من مىكشند كه مرا ملاقات كنند ، اينك برادرم رسول خدا صلّى اللّه عليه و آله و سلّم به نزد من نشسته است مىگويد : بيا نزد ما كه آنچه در پيش دارى ، به از آن است كه در آن هستى ، حبيب گفت : من هنوز از پيش آن حضرت بيرون نرفته بودم كه روح مقدّس او به ارواح انبياء و اوصياء\r\n\r\n","description":"","footnote":" ( 1 ) ارشاد شيخ مفيد 1 / 14 .  ( 2 ) نهج البلاغه ، خطبه 70 . ","page_name":" 335 ","page_number":335},
  {"content":"\r\n\r\nملحق گرديد « 1 »  .\r\nشيخ مفيد و ابن شهر آشوب و ديگران روايت كرده‌اند كه حضرت امير المؤمنين عليه السّلام در شبى كه در صبح آن شب ضربت خورد ، براى نماز شب به مسجد نيامد و در تمام آن شب بيدار بود و به عبادت حق تعالى اشتغال مىنمود ، ام كلثوم گفت : يا امير المؤمنين بيدارى و اضطراب تو در اين شب چيست ؟ على عليه السّلام : در صبح اين شب شهيد خواهم شد ، پس در اين وقت مؤذّن حضرت آمد و نداى نماز در داد ، ام كلثوم گفت : اى پدر امشب ديگرى را بگو تا با مردم نماز گزارد ، على عليه السّلام فرمود : از قضاى الهى نمىتوان گريخت .\r\nروايت كرده‌اند كه : در تمام آن شب بيرون مىآمد به اطراف آسمان نظر مىكرد مىفرمود : هرگز دروغ نگفته‌ام و دروغ از رسول خدا صلّى اللّه عليه و آله و سلّم نشنيده‌ام ، اين شبى است كه مرا وعدهء شهادت داده . چون نداى صبح شنيد ، گريست و شعرى خواند كه مضمونش اين بود : كمر خود را براى مرگ محكم ببند كه مرگ البتّه به تو خواهد رسيد ، و جزع مكن از مرگ چون به وادى تو درآيد .\r\nچون به صحن خانه آمد ، مرغابى چند در آن خانه بودند ، سر راه بر آن حضرت گرفتند و فرياد مىكردند ؛ چون خواستند كه ايشان را دور كنند ، على عليه السّلام فرمود : بگذاريد ايشان را كه ايشان فريادكنندگانند بر من ، و بعد از ايشان بر من نوحه‌كنندگان نوحه خواهند كرد « 2 »  .\r\nكلينى به سند معتبر روايت كرده است كه حسن بن جهم از امام رضا عليه السّلام پرسيد كه :\r\nحضرت امير المؤمنين عليه السّلام هرگاه قاتل خود را مىشناخت و شب شهادت خود را و موضعى كه در آن موضع شهيد شد مىدانست ، چون مرغابيان بر روى حضرت فرياد كردند فرمود :\r\nايشان فريادكنندگانند كه از پى ايشان نوحه‌كنندگان خواهند بود ، و ام كلثوم به آن حضرت گفت كه : امشب در خانه نماز كن و امر كن كه ديگرى با مردم نماز كند ، حضرت قبول نكرد ، و در آن شب بسيار از خانه بيرون مىآمد بىحربه و سلاح با آنكه مىدانست كه ابن ملجم او را در آن شب شهيد خواهد كرد ، آيا چگونه بود اين حال ؟ حضرت فرمود : وفات\r\n\r\n","description":"","footnote":" ( 1 ) امالى شيخ صدوق 262 .  ( 2 ) ارشاد شيخ مفيد 1 / 16 . ","page_name":" 336 ","page_number":336},
  {"content":"\r\n\r\nآن جناب در آن شب مقدّر شده بود ، و تقدير خدا البتّه جارى مىشد « 1 »  .\r\nمؤلّف گويد كه : اينها از اسرار قضا و قدر است ، و تفكّر در اينها موجب لغزش است ، و تكاليف انبياء و اوصياء مانند تكاليف ديگران نيست ، مجملًا مىبايد دانست كه آنچه ايشان مىكنند موافق شريعت و عين صلاح و حكمت است ، در مقام تسليم و انقياد مىبايد بود .\r\nدر بعضى از كتب معتبره روايت كرده‌اند كه‌ام كلثوم گفت : در شب نوزدهم ماه مبارك رمضان براى افطار حضرت امير المؤمنين عليه السّلام طبقى نزد او گذاشتم ، دو قرص نان جو در آن بود ، و كاسه‌اى از شير نزد آن حضرت آوردم ، و نمك سابيده حاضر كردم . چون حضرت از نماز فارغ شد ، به آن طعام نظر كرد گريست و فرمود : اى دختر ! دو نان خورش براى من در يك طبق حاضر كرده‌اى ؟ مگر نمىدانى كه من متابعت برادر و پسر عم خود رسول خدا صلّى اللّه عليه و آله و سلّم مىكنم ، تا از دنيا رفت دو طعام از براى او حاضر نكردند .\r\nاى دختر ! هر كه خوردنى و آشاميدنى و پوشش او نيكوست در دنيا ، ايستادن او در روز قيامت نزد حق تعالى بيشتر است ، اى دختر در حلال دنيا حساب است و در حرام او عذاب . و خبر داد مرا حبيب من رسول خدا صلّى اللّه عليه و آله و سلّم كه جبرئيل از براى او كليدهاى زمين را آورد و گفت : يا محمّد خداوند تو را سلام مىرساند و مىفرمايد كه : اگر خواهى تمام كوههاى تهامه را براى تو طلا مىكنم و به راه مىاندازم ، بگير اينها را كه كليد گنجهاى زمين است و از ثواب آخرت تو چيزى كم نمىشود ، حضرت فرمود : بعد از آن چه خواهد بود ؟\r\nگفت : مرگ ، آن جناب فرمود : هرگاه چنين است ، مرا به دنيا احتياج نيست ، بگذار مرا كه روزى گرسنه باشم و يك روز سير ، تا آنكه در روزى كه گرسنه باشم دعا كنم پروردگار خود را و از او سؤال كنم ، و در روزى كه سير باشم حمد گويم پروردگار خود را ، پس جبرئيل گفت : توفيق هر چيزى يافته‌اى اى محمّد . فرمود : اى دختر اين دنيا خانهء فريب است و خانهء مذلّت و خوارى است ، هر كه چيزى به آخرت پيش مىفرستد به او مىرسد .\r\nاى دختر ! به خدا سوگند كه نمىخورم چيزى تا يكى از نان خورشها را بردارى ، پس\r\n\r\n","description":"","footnote":" ( 1 ) كافى 1 / 259 . ","page_name":" 337 ","page_number":337},
  {"content":"\r\n\r\nشير را برداشتم ، و اندكى از نان جو با نمك تناول نمود و حمد و ثناى حق تعالى بجاى آورد ، پس برخاست و متوجّه نماز شد ، پيوسته مشغول ركوع و سجود بود و تضرّع و ابتهال بسوى حق تعالى مىنمود ، بسيار از خانه بيرون مىرفت و داخل مىشد ، به اطراف آسمان نظر مىكرد و اضطراب مىنمود و تضرّع مىكرد و مىگريست ، پس سورهء يس را تا آخر تلاوت نمود . پس اندكى خوابيده ترسان بيدار شده جامهء خود را بر روى مبارك خود كشيد و بر پا ايستاد و گفت : خداوندا بركت ده مرا در لقاى خود ، و كلمهء لا حول و لا قوّة الّا باللّه العلىّ العظيم بسيار گفت .\r\nپس نماز كرد تا بسيارى از شب گذشت ، و در تعقيب نشسته بود كه آن حضرت را خواب ربود ، باز ترسان از خواب بيدار شد ، زنان و فرزندان خود را طلبيد و فرمود : در اين ماه از ميان شما خواهم رفت ، در اين شب خوابى هولناك ديدم و براى شما نقل مىكنم ، در اين ساعت حضرت رسالت صلّى اللّه عليه و آله و سلّم را در خواب ديدم مىفرمود : اى ابو الحسن در اين زودى به نزد ما خواهى آمد ، و نزد تو خواهد آمد شقىترين امّت و لحيهء تو را از خون سرت خضاب خواهد كرد ، و من بسيار مشتاقم به لقاى تو ، و تو در دههء آخر اين ماه به نزد ما خواهى آمد ، زود بيا نزد ما كه آنچه نزد ماست بهتر است و باقىتر است از براى تو .\r\nچون اهل و اولاد آن حضرت اين سخنان جانسوز را شنيدند ، صدا به گريه بلند كردند ، پس قسم داد ايشان را كه ساكت شويد . چون ساكت شدند ، وصيّت كرد ايشان را به نيكيها و نهى كرد ايشان را از بديها . چون از وصيّت فارغ گرديد ، باز مشغول عبادت شد ، پيوسته در ركوع و سجود و تضرّع و زارى بود ، و هر ساعت از خانه بيرون مىرفت به اطراف آسمان نظر مىكرد ، نظر در ستاره‌ها مىكرد و مىفرمود : به خدا سوگند كه دروغ نشنيده‌ام از رسول خدا ، اين شبى است كه مرا وعده داده است . پس برگشت به جاى نماز خود و مىگفت : اللّهم بارك لي في الموت ، يعنى : خداوندا مبارك گردان براى من مرگ را ، و بسيار مىگفت : انّا للّه و انّا اليه راجعون ، و لا حول و لا قوّة الّا باللّه العليّ العظيم ، پس بسيار صلوات مىفرستاد بر محمّد و آل محمّد صلّى اللّه عليه و آله و سلّم و استغفار بسيار مىكرد .\r\nام كلثوم گفت : چون در آن شب قلق و اضطراب آن حضرت را ديدم ، مرا خواب نبرد ،\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nگفتم : اى پدر چرا امشب خواب بر تو حرام گرديده و استراحت نمىفرمائى ؟ گفت : اى دختر من با شجاعان بسيار جنگ كرده‌ام و خود را به اهوال عظيمه افكنده‌ام ، هرگز رعبى و ترسى در دلم به هم نرسيده است ، امشب بسيار ترسانم ؛ پس فرمود : انّا للّه و انّا اليه راجعون ، ام كلثوم گفت : اى پدر چرا در تمام اين شب خبر مرگ خود را به ما مىدهى ؟\r\nفرمود : اى دختر اجل نزديك گرديده و آرزوها قطع شده است ، ام كلثوم چون اين خبر شنيد بسيار گريست ، حضرت فرمود : گريه مكن ، من نگفتم اين خبر را مگر به آنچه عهد كرده است بسوى من رسول خدا صلّى اللّه عليه و آله و سلّم .\r\nپس اندكى به خواب رفت و بيدار شد فرمود : اى دختر چون نزديك وقت اذان شود ، مرا خبر كن . پس باز مشغول تضرّع و زارى و عبادت شد ، چون نزديك وقت نماز شد ، آب نزد آن حضرت حاضر ساختم ، پس برخاستم و تجديد وضو كرد و جامه‌هاى خود را پوشيد و متوجّه مسجد گرديد . چون به صحن خانه رسيد ، مرغابى چند كه براى برادرم حسين هديه آورده بودند بر سر راه او آمده بالها گشودند فرياد كردند ، و پيش از آن شب صداى ايشان برنمىآمد ، حضرت فرمود : لا إله الّا اللّه ، فرياد كنندهء چندند كه از عقبشان نوحه‌كنندگان خواهند بود ، فردا بامداد قضاى الهى ظاهر شود .\r\nام كلثوم گفت : اى پدر چرا فال بد مىزنى ؟ فرمود : هيچ‌يك از ما اهل بيت فال بد نزدند و فال بد در ايشان اثر نمىكند ، و ليكن سخن حقّى بود كه بر زبانم جارى شد ، پس اى دختر به حق خودم سوگند مىدهم تو را كه اين مرغابيان را رها كنى كه حيوان بىزبانى چندند كه حبس كرده‌اى ، ايشان را آب و دانه بده چون گرسنه و تشنه شوند ، يا رها كن آنها را كه از گياههاى زمين بخورند .\r\nچون به در خانه رسيد و خواست كه در را بگشايد ، قلّاب در به كمر آن حضرت بند شد و از كمرش بازشد افتاد ، پس آن را از زمين برداشت به كمر بست و شعرى چند خواند كه مضمون آنها اين است كه : ببند ميان خود را براى مرگ ، به درستى كه مرگ ملاقات‌كننده است تو را ، و جزع مكن از مرگ وقتى كه نازل شود به محلّهء تو ، مغرور مشو به دنيا هر چند موافقت نمايد ، چنانچه دهر كه تو را خندان گردانيده است باز تو را به گريه خواهد آورد ،\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nپس فرمود : خداوندا مبارك گردان براى من مرگ را ، و مبارك گردان براى من لقاى خود را .\r\nام كلثوم گفت : چون اين اخبار محنت آثار را شنيدم گفتم : وا غوثاه وا أبتاه ، در تمام اين شب خبر مرگ خود به ما مىگوئى ، فرمود : اى دختر اينها دلالتها و علامتهاى مرگ است كه از پى يكديگر ظاهر مىشود ، پس در را گشوده بيرون رفت ، ام كلثوم گفت : من برگشتم و آنچه از آن حضرت ديده و شنيده بودم به حضرت امام حسن نقل كردم ، حضرت برخاست و از پى پدر بزرگوار خود رفت ، پيش از آنكه داخل مسجد شود به آن حضرت رسيد و گفت : اى پدر بزرگوار چرا در اين وقت شب از خانه بيرون آمده‌اى ؟ گفت : اى نور ديدهء من ، خوابى هولناك ديدم ، جناب امام حسن عليه السّلام گفت : اى پدر بيان كن خواب خود را براى من ، فرمود : ديدم جبرئيل بر كوه ابو قبيس فرود آمد و دو سنگ از آن كوه برگرفت و بسوى كعبه رفت ، و بر بام كعبه ايستاد و آن سنگها را بر هم زد كه ريزه ريزه شدند ، پس بادى وزيد و آن ريزه‌هاى سنگ را پراكنده كرد ، هيچ خانه در مكّه و مدينه نماند مگر آنكه ريزه‌اى از آن سنگ در آن داخل شد .\r\nحضرت امام حسن عليه السّلام پرسيد : اى پدر چه تعبير كردى اين خواب را ؟ فرمود : اين خواب دلالت مىكند بر آنكه پدر تو شهيد شود ، و هيچ خانه در مكّه و مدينه نماند مگر آنكه اندوهى از مصيبت او در آن خانه داخل شود . حضرت امام حسن عليه السّلام فرمود : آيا مىدانى كه اين واقعهء هايله كى خواهد بود ؟ فرمود : حبيب من رسول خدا صلّى اللّه عليه و آله و سلّم خبر داده است كه در دههء آخر ماه مبارك رمضان شهيد خواهم شد به ضرب ابن ملجم مرادى ، امام حسن عليه السّلام فرمود : اى پدر هرگاه مىدانى كه او كشندهء تو خواهد بود او را به قتل برسان ، حضرت فرمود : اى فرزند گرامى ! قصاص پيش از جنايت نمايم ؟ پس فرمود : اى فرزند به رختخواب خود برگرد ، امام حسن عليه السّلام گفت : اى پدر مىخواهم با تو بيايم ، فرمود : تو را سوگند مىدهم كه برگردى ، پس امام حسن عليه السّلام به خانه برگشت و با ام كلثوم محزون و غمگين نشستند ، بر اقوال و احوالى كه از آن حضرت مشاهده كرده بودند مىگريستند .\r\nچون جناب على عليه السّلام داخل مسجد شدند ، قنديلها خاموش شده بود و مسجد تاريك شده بود ، حضرت چند ركعت نماز ادا كرد ، ساعتى مشغول تعقيب بود ، پس برخاست و دو\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nركعت نماز كرد و بر بام مسجد برآمد ، دستهاى مبارك بر گوشهاى خود گذاشت و اذان گفت . چون آن حضرت اذان مىگفت ، هيچ خانه در كوفه نمىماند مگر آنكه صداى او را مىشنيدند . ابن ملجم ملعون در تمام شب بيدار بود و در آن امر عظيم كه اراده كرده بود تفكّر مىكرد ، و در ميان شب قطامه به نزد او آمد گفت : كسى كه چنين اراده دارد ، خواب بر او حرام است ، برخيز و على را به قتل برسان و برگرد و مراد خود را از من حاصل گردان ، آن ملعون گفت : على را مىكشم مىدانم به مراد خود نمىرسم . پس در آن وقت صداى اذان حضرت را شنيدند ، آن ملعونه گفت : زود برو كه فرصت از دست مىرود .\r\nو به روايت ديگر : در تمام آن شب ، آن ملعون با شبيب و وردان در مسجد بودند و انتظار آن حضرت مىبردند . چون حضرت از اذان فارغ شد و به زير آمد و مشغول تسبيح و تقديس حق تعالى بود و صلوات بر محمّد و آل محمّد مىفرستاد ، به صحن مسجد در آمد و خفتگان را بيدار مىكرد از براى نماز ، تا آنكه به ابن ملجم رسيد ، ديد كه او بر رو خوابيده است ، فرمود : برخيز از خواب براى نماز و چنين مخواب كه اين خواب شيطان است ، بلكه بر دست راست بخواب كه خواب مؤمنان است ، و بر پشت خوابيدن خواب پيغمبران است . پس حضرت فرمود كه : قصدى در خاطر خوددارى كه نزديك است از آن آسمانها از هم بپاشد و زمين شق شود و كوهها سرنگون گردد ، و اگر خواهم خبر مىتوانم داد كه در زير جامه چه دارى ؛ و از آن درگذشت به نزد محراب رفت و مشغول نماز شد ، و ركوع و سجود را بسيار طول داد چنانچه عادت او بود .\r\nپس آن ملعون به نزد آن ستون كه حضرت نماز مىكرد ايستاد ، چون حضرت سر از سجدهء اوّل برداشت آن ملعون ضربتى بر سر آن حضرت زد در جاى ضربت عمرو بن عبد ود ، آمد و تا پيشانى او را شكافت ، پس حضرت فرمود : بسم اللّه و باللّه و على ملّة رسول اللّه ، و گفت : فزت برب الكعبه ، يعنى فايز و رستگار شدم به حق پروردگار كعبه .\r\nچون اهل مسجد صداى حضرت را شنيدند همه بسوى محراب دويدند ، چون آن شمشير را به زهر آب داده بودند ، زهر در سر و بدن مقدّسش دويد . چون مردم به نزديك آن حضرت رسيدند ، ديدند در محراب افتاده است و خاك برمىگيرد و بر جراحت خود\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nمىريزد و اين آيه را مىخواند :  « مِنْها خَلَقْناكُم وَ فِيها نُعِيدُكُم وَ مِنْها نُخْرِجُكُم تارَةً أُخْرى »  « 1 »  يعنى : از زمين خلق كرده‌ام شما را ، و در زمين برمىگردانم شما را ، و از زمين بيرون مىآورم شما را بار ديگر ، پس فرمود : آمد امر خدا ، و راست شد گفتهء رسول خدا .\r\nراوى گفت كه : پيشتر شبيب ضربتى حوالهء آن حضرت كرد و بر طاق مسجد آمد ، چون ضربت ابن ملجم به سر مبارك آن حضرت رسيد ، زمين بلرزيد و درياها به موج آمد ، درهاى مسجد به هم خورد . چون حضرت را برداشتند ، رداى مباركش را بر سرش بستند ، حضرت خون سر خود را بر محاسن مباركش كشيد و فرمود : اين آن است كه خدا و رسول مرا وعده داده بودند ، راست گفتند خدا و رسول . پس در آن وقت خروش از ملائكهء آسمانها و زمينها بلند شد ، و باد سياه تندى وزيد كه هوا را تيره كرد ، و جبرئيل در ميان آسمان و زمين صدا زد :\r\nبه خدا سوگند كه در هم شكست اركان هدايت ، و تاريك شد ستاره‌هاى علم نبوّت ، و بر طرف شد نشانه‌هاى پرهيزكارى ، و گسيخته شد عروة الوثقاى الهى ، و كشته شد پسر عم محمّد مصطفى وصىّ و برگزيدهء مجتبى ، و شهيد شد سيّد اوصياء علىّ مرتضى ، او را شهيد كرد بدبخت‌ترين اشقياء .\r\nچون ام كلثوم اين صدا را شنيد ، طپانچه بر روى خود زد و گريبان چاك كرد ، فرياد وا أبتاه ، وا عليّاه ، وا محمّداه و وا سيّداه برآورد ، پس حضرت امام حسن و امام حسين عليهما السّلام از خانه بسوى مسجد دويدند ، ديدند كه مردم نوحه و فرياد مىكنند و مىگويند : وا اماماه و وا أمير المؤمنيناه ، به خدا سوگند كه شهيد شد امام عابد مجاهد كه هرگز براى بت سجده نكرده بود ، و شبيه‌ترين مردم بود به رسول خدا صلّى اللّه عليه و آله و سلّم .\r\nچون آن دو مظلوم داخل مسجد شدند ، فرياد وا أبتاه و وا عليّاه برآوردند مىگفتند :\r\nكاش ما را مرگ درمىيافت و اين روز را نمىديديم . چون به نزديك محراب آمدند ، پدر بزرگوار خود را ديدند در ميان محراب افتاده است ، و ابو جعده با جماعتى مىخواهند او را برخيزانند كه با مردم نماز كند ، نمىتواند . پس حضرت امير المؤمنين عليه السّلام امام حسن عليه السّلام\r\n\r\n","description":"","footnote":" ( 1 ) سورهء طه / آيهء 55 . ","page_name":" 342 ","page_number":342},
  {"content":"\r\n\r\nرا به جاى خود بازداشت كه با مردم نماز گزارد ، و خود نشسته نماز را به ايماء ادا كرد ، خون خود را بر روى خود مىماليد و هر ساعتى به طرفى ميل مىكرد .\r\nچون حضرت امام حسن عليه السّلام از نماز فارغ شد ، سر مبارك پدر بزرگوار خود را در دامن گذاشت و گفت : اى پدر بزرگوار پشت ما را شكستى ، چگونه تو را به اين حال توانيم ديد . پس حضرت ديدهء مبارك خود را گشود فرمود : اى فرزند گرامى بعد از امروز بر پدر تو غمى و المى و جزعى نيست ، اينك جدّ تو محمّد صلّى اللّه عليه و آله و سلّم و جدّهء تو خديجه و مادرت فاطمهء زهرا عليها السّلام و حوريان جنّة المأوى بر دور پدر تو برآمده‌اند و انتظار رفتن او مىكشند ، پس شاد باش دست از گريه بازدار كه گريهء تو ملائكهء آسمانها را به گريه آورده است .\r\nچون اين صداى وحشت‌انگيز در كوفه منتشر شد ، مردان و زنان از خانه‌ها بسوى مسجد دويدند ، چون به مسجد رسيدند ديدند كه حضرت امير المؤمنين عليه السّلام سرش در دامان امام حسن عليه السّلام است ، با آنكه جاى ضربت را محكم بسته‌اند خون مىريزد و گلگونهء مباركش از زردى به سفيدى مايل شده است ، به اطراف آسمان نظر مىكند و زبانش به تسبيح و تقديس الهى مشغول است ، و مىگويد : از تو سؤال مىكنم پروردگارا رفاقت انبياء و اوصياء و اعلاى درجات جنّة المأوى را .\r\nپس آن حضرت ساعتى مدهوش شد و قطرات عبرات از ديده‌هاى نور ديدهء مصطفى حسن مجتبى عليه السّلام مىريخت ، چون آب ديدهء آن حضرت بر روى پدر بزرگوارش ريخت چشم گشود فرمود : اين چه گريه است اى فرزند ، بعد از اين روز بر پدر تو ترسى و وهمى نيست ، اينك جدّ تو محمّد مصطفى صلّى اللّه عليه و آله و سلّم و خديجهء كبرى و فاطمهء زهرا و حوريان بهشت ، نزد پدر تو حاضر شده‌اند و انتظار قدوم او مىكشند ، و ملائكهء آسمانها به درگاه حق تعالى صداها بلند كرده‌اند . اى فرزند گرامى بر پدر خود جزع مىكنى و تو بعد از پدر خود به زهر ستم شهيد خواهى شد ، و برادرت حسين به تيغ بغى و عدوان شهيد خواهد شد ، و با اين حال به جدّ و پدر و مادر خود ملحق خواهيد شد .\r\nپس حضرت امام حسن عليه السّلام گفت : اى پدر آيا نمىگوئى كه اين معامله با تو كه كرد ؟\r\nفرمود : فرزند يهوديّه عبد الرّحمن بن ملجم مرا ضربت زد ، و الحال از باب كنده داخل\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nمسجد خواهد شد ، پيوسته زهر شمشير آن ملعون بر سر و بدن آن حضرت اثر مىكرد و مدهوش مىگرديد ، و مردم مىگريستند ، خاك مسجد را بر سر مىريختند . ناگاه صدائى از در مسجد بلند شد و ابن ملجم را دست بسته از در مسجد به درون آوردند ، و مردم او را لعنت مىكردند و آب دهان بر روى نحسش مىانداختند و گوشش را به دندان مىخائيدند و مىگفتند : اى دشمن خدا چه كردى ؟ امّت محمّد را هلاك كردى ، و بهترين مردم را شهيد كردى .\r\nآن ملعون ساكت بود و سخن نمىگفت ، حذيفهء نخعى شمشير برهنه در دست داشت در پيش روى آن ملعون مىآمد و مردم را مىشكافت تا آنكه او را به نزديك حضرت آورد ، چون نظر امام حسن عليه السّلام بر او افتاد ، فرمود : اى ملعون تو كشتى امير مؤمنان و امام مسلمانان را ، آيا جزاى او از تو اين بود كه تو را پناه داد و بر ديگران اختيار كرد و به تو عطاها فرمود ، اى بدبخت‌ترين امّت . آن ملعون سر به زير افكند و جواب نگفت .\r\nپس در آن وقت صداهاى مردم به گريه و نوحه بلند شد ، حضرت پرسيد از آن مردى كه آن ملعون را آورده بود كه : اين دشمن خدا را از كجا يافتى ؟ گفت : اى مولاى من ديشب با زوجهء خود در خانه خوابيده بودم ، من در خواب بودم و او بيدار بود ، چون صداى خبر قتل امير المؤمنين را از ميان آسمان و زمين شنيده بود ، مرا بيدار كرد گفت : تو در خوابى و امام تو على بن أبي طالب شهيد شده است ، من از خواب جستم گفتم : خدا دهنت را بشكند ، اين چه سخن است مىگوئى ، امير المؤمنين با مردم چه بد كرده است كه او را بكشند ، او خيرخواه مسلمانان است و پدر يتيمان است و شوهر بيوه‌زنان است ، كه را ياراى آن است كه او را بكشد ، او شير خداست .\r\nپس آن زن گفت : چنين صدائى از آسمان شنيدم ، گمان دارم كه آن صدا را جميع اهل كوفه شنيده باشند ، در اين سخن بودم كه ناگاه صداى عظيم به گوشم رسيد ، شنيدم كسى مىگفت : قتل امير المؤمنين . پس شمشير خود را از غلاف كشيدم ، در خانه را گشودم و سراسيمه بيرون دويدم ، در اثناى راه اين ملعون را ديدم كه مىگريخت به جانب راست و چپ نظر مىكرد ، گويا راه بر او بسته شده بود ، به او گفتم كه : واى بر تو چرا سرگردانى ؟\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nكيستى و ارادهء كجا دارى ؟ نام خود را نگفت و نام ديگر گفت ، گفتم : از كجا مىآئى ؟ گفت :\r\nاز خانهء خود ، گفتم : در اين وقت به كجا مىروى ؟ گفت : به حيره ، گفتم : چرا نماز بامداد با امير المؤمنين نكردى ؟ گفت : مىترسم كه حاجت من فوت شود ، گفتم : صدائى شنيدم كه امير المؤمنين كشته شده است آيا خبر دارى ؟ گفت : نه ، گفتم : چرا نمىايستى كه تا خبر معلوم كنى ؟ گفت : پى كار خود مىروم و حاجت من از اين ضرورتر است .\r\nچون اين سخن را از او شنيدم ، گفتم : اى ملعون كدام حاجت ضرورتر باشد از تجسّس احوال امير مؤمنان و امام مسلمانان ، از او در خشم شدم به شمشير بر او حمله كردم ، در اين حال بادى وزيد و برق شمشير از زير عباى او ظاهر شد ، چون برق شمشير را مشاهده كردم گفتم : اين شمشير برهنه چيست كه در زير جامهء خود پنهان كرده‌اى مگر توئى قاتل امير المؤمنين ؟ مىخواست بگويد نه ، حق تعالى بر زبانش جارى كرد گفت : بلى ، پس من شمشير حوالهء او كردم ، او نيز شمشير حوالهء من كرد ، من ضربت او را رد كردم ، او را بر زمين افكندم . مردم رسيدند مرا مدد كردند تا آنكه او را گرفتم و دستهايش را بستم به خدمت تو آوردم .\r\nپس امام حسن عليه السّلام فرمود : حمد و سپاس خداوندى را سزاست كه دوست خود را يارى كرد و دشمن خود را مخذول گردانيد ، بعد از ساعتى حضرت امير المؤمنين عليه السّلام چشم گشود مىگفت : اى ملائكهء پروردگار من ! رفق و مدارا كنيد با من . پس حضرت امام حسن عليه السّلام فرمود : اين دشمن خدا و رسول و دشمن تو ابن ملجم است ، حق تعالى تو را بر او قدرت داده است و نزد تو حاضر كرده‌اند او را . چون حضرت را نظر بر آن ملعون افتاد .\r\nبه صداى ضعيفى گفت : اى بدبخت بر امر عظيمى اقدام نمودى ، آيا بد امامى بودم من براى تو كه مرا چنين جزا دادى ؟ آيا مهربان نبودم بر تو ؟ آيا تو را بر ديگران اختيار نكردم ؟ آيا به تو احسان نكردم و عطاى تو را زياده از ديگران ندادم ؟ آيا نمىگفتند مردم كه تو را به قتل رسانم و من به تو آسيبى نرسانيدم و در عطاى تو افزودم با آنكه مىدانستم كه تو مرا خواهى كشت ، و ليكن مىخواستم حجّت خداى تعالى بر تو تمام شود و خدا انتقام مرا از تو بكشد ، خواستم كه شايد از گمراهى خود برگردى ، پس شقاوت بر تو غالب شد مرا\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nكشتى ، اى بدبخت‌ترين بدبختان .\r\nپس آن ملعون گريست و گفت : يا امير المؤمنين آيا تو نجات مىتوانى داد كسى را كه در جهنّم است ؟ پس امير المؤمنين عليه السّلام براى آن ملعون به امام حسن عليه السّلام سفارش كرد فرمود :\r\nاو را طعام و آب بده و دست و پاى او را در زنجير مكن ، و با او رفق و مدارا كن . چون من از دنيا بروم او را به يك ضربت قصاص كن و جسد او را به آتش مسوزان و مثله مكن او را كه دست و پا و گوش و ساير اعضاى او را نبرى ، كه حضرت رسول صلّى اللّه عليه و آله و سلّم فرمود كه : زنهار مثله مكنيد اگر چه سگ درنده باشد ، و اگر شفا يابم من سزاوارترم به آنكه از او عفو كنم زيرا كه ما اهل بيت كرم و عفو و رحمتيم .\r\nمحمّد بن حنفيّه روايت كرده است كه حضرت امير المؤمنين عليه السّلام فرمود : مرا برداريد و به خانه بريد ، پس حضرت را با نهايت ضعف برداشتيم و به خانه برديم و مردم بر دور آن حضرت گريه و زارى مىكردند ، نزديك بود كه خود را هلاك كنند ، پس امام حسن عليه السّلام در عين گريه و زارى و ناله و بىقرارى ، با پدر بزرگوار خود گفت : اى پدر بعد از تو براى ما كه خواهد بود ، مصيبت تو بر ما امروز مثل مصيبت رسول خدا صلّى اللّه عليه و آله و سلّم است ، گويا گريه را از براى مصيبت تو آموخته‌ايم .\r\nپس امير المؤمنين عليه السّلام آن حضرت را به نزديك خود طلبيد ، چون نظر كرد ديده‌هاى آن امام مظلوم را ديد كه از بسيارى گريه مجروح گرديده است ، به دست مبارك خود آب از ديده‌هاى نور ديدهء خود پاك كرد و دست بر دل مباركش گذاشت گفت : اى فرزند ! خداوند عالميان دل تو را به صبر ساكن گرداند ، مزد تو و برادران تو را مصيبت من عظيم گرداند و اضطراب تو را و جريان آب ديدهء تو را ساكن سازد ، به درستى كه حق تعالى تو را اجر داد به قدر مصيبت تو .\r\nپس آن حضرت را داخل حجره گردانيدند ، در نزديك محراب خوابانيدند ، زينب و ام كلثوم آمدند در پيش على عليه السّلام نشستند ، نوحه و زارى براى آن حضرت مىكردند مىگفتند كه : بعد از تو كودكان اهل بيت تو را كه تربيت خواهد كرد ؟ بزرگان ايشان را كه محافظت خواهد نمود ؟ اى پدر بزرگوار اندوه ما بر تو دور و دراز است ، و آب ديدهء ما\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nهرگز ساكن نخواهد گرديد . پس صداى مردم از بيرون حجره بلند شد به ناله ، و آب از ديده‌هاى مبارك على عليه السّلام جارى شد ، نظر حسرت بسوى فرزندان خود افكند ، حسن و حسين را نزديك خود طلبيد و ايشان را در بر كشيد و رويهاى ايشان را مىبوسيد .\r\nپس ساعتى مدهوش شد به اعتبار زهرى كه در بدن آن حضرت جارى شده بود ، چنانچه حضرت رسالت صلّى اللّه عليه و آله و سلّم به سبب زهرى كه به آن حضرت داده بودند گاهى مدهوش مىشد و گاهى به هوش بازمىآمد ، چون حضرت به هوش بازآمد حضرت امام حسن عليه السّلام كاسه‌اى از شير به دست آن حضرت داد ، حضرت گرفت و اندكى از آن تناول كرد فرمود كه : اين شير را ببريد و به آن اسير دهيد كه بياشامد . باز سفارش نمود به امام حسن عليه السّلام كه آن ملعون را طعام و شراب بدهيد « 1 »  .\r\nشيخ مفيد و ديگران روايت كرده‌اند كه : چون آن ملعون را به حبس بردند ، ام كلثوم گفت : اى دشمن خدا امير المؤمنين را كشتى ، آن ملعون گفت : امير المؤمنين را نكشته‌ام پدر تو را كشته‌ام ، ام كلثوم گفت : اميد دارم كه او از اين ضربت شفا يابد و حق تعالى تو را در دنيا و آخرت به عذاب خود معذّب گرداند ، آن ملعون گفت كه : آن شمشير را به هزار درهم خريده‌ام و هزار درهم ديگر داده‌ام كه آن را به زهر آب داده‌اند ، ضربتى بر او زده‌ام كه اگر ميان اهل زمين قسمت كنند آن ضربت را هرآينه همه را هلاك كند .\r\nمحمّد بن الحنفيّه گفت : چون شب بيستم ماه مبارك رمضان شد ، اثر زهر به قدمهاى مبارك پدرم رسيد ، در آن شب نماز نشسته مىكرد ، به ما وصيّتها مىفرمود و تسلّى مىداد تا آنكه صبح طالع شد ، پس مردم را رخصت داد كه به خدمت آن حضرت مىآمدند و سلام مىكردند ، جواب سلام ايشان مىفرمود و مىگفت : ايّها النّاس از من سؤال كنيد پيش از آنكه مرا نيابيد ، و سؤالهاى خود را سبك گردانيد براى مصيبت امام شما .\r\nپس مردم خروش برآوردند ، حجر بن عدى برخاست شعرى چند در مصيبت آن حضرت خواند . چون ساكت شد ، حضرت فرمود : چگونه خواهد بود حال تو در هنگامى كه تو را طلبند و تكليف نمايند كه بيزارىجوئى از من ؟ حجر گفت : به خدا سوگند يا\r\n\r\n","description":"","footnote":" ( 1 ) بحار الأنوار 42 / 276 - 289 . ","page_name":" 347 ","page_number":347},
  {"content":"\r\n\r\nامير المؤمنين كه اگر مرا به شمشير پاره پاره كنند و به آتش بسوزانند از تو بيزارى نجويم ، حضرت فرمود : براى هر چيزى توفيق يافته‌اى ، اى حجر خدا تو را جزاى خير دهد از جانب اهل بيت پيغمبر خود ، پس شربتى از شير طلبيد و تناول نمود فرمود كه : اين آخر روزى من است از دنيا .\r\nچون شب بيست و يكم شد ، فرزندان و اهل بيت خود را جمع كرد ، ايشان را وداع كرد فرمود كه : خدا خليفهء من است بر شما ، او بس است مرا و نيكو وكيلى است ، پس ايشان را وصيّت به خيرات فرمود . در آن شب اثر زهر بر بدن مباركش بسيار ظاهر شده بود ، هر چند خوردنى و آشاميدنى آوردند تناول نفرمود ، لبهاى مباركش به ذكر خدا حركت مىكرد ، مانند مرواريد عرق از جبين مىريخت ، به دست مبارك خود پاك مىكرد و مىگفت : شنيدم از رسول خدا صلّى اللّه عليه و آله و سلّم كه چون نزديك وفات مؤمن مىشود ، عرق مىكند جبين او مانند مرواريد تر ، و نالهء او ساكن مىشود .\r\nپس صغير و كبير فرزندان خود را طلبيد و فرمود كه : خدا خليفهء من است بر شما ، و شما را به خدا مىسپارم ، پس همه به گريه افتادند . حضرت امام حسن عليه السّلام گفت : اى پدر چنين سخن مىگوئى كه گويا از خود نااميد شده‌اى ، فرمود : اى فرزند گرامى يك شب پيش از آنكه اين واقعه بشود جدّت رسول خدا صلّى اللّه عليه و آله و سلّم را در خواب ديدم ، از آزارهاى اين امّت به او شكايت كردم ، گفت : نفرين كن بر ايشان ، پس گفتم : خداوندا بدل من بدان را بر ايشان مسلّط گردان ، و بدل ايشان بهتر از ايشان به من روزى كن ، پس حضرت رسول فرمود كه : خدا دعاى تو را مستجاب كرد ، بعد از سه شب تو را به نزد من خواهد آورد ، و اكنون سه شب گذشته است .\r\nاى حسن ! تو را وصيّت مىكنم به برادرت حسين ، و فرمود كه : شماها از منيد و من از شمايم ، رو كرد به فرزندان ديگر كه از غير فاطمه بودند ، ايشان را وصيّت كرد كه مخالفت حسن و حسين مكنيد ، پس گفت : حق تعالى شما را صبر نيكو كرامت كند ، امشب از ميان شما مىروم و به حبيب خود محمّد مصطفى صلّى اللّه عليه و آله و سلّم ملحق مىشوم ، چنانچه مرا وعده داده است .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nاى حسن ! چون من از دنيا بروم ، مرا غسل ده و كفن كن و حنوط كن به بقيّهء حنوط جدّ خود رسول خدا صلّى اللّه عليه و آله و سلّم كه از كافور بهشت است ، جبرئيل آورده بود براى آن حضرت .\r\nچون مرا بر روى تخت گذاريد ، پيش تخت را كار نداريد و عقب آن را بگيريد ، به هر سو كه پيش تخت رود شما نيز از عقب آن برويد ، و به هر موضع كه جنازهء من بايستد آن موضع قبر من است ، آنجا جنازهء مرا بر زمين گذاريد .\r\nاى حسن ! تو بر من نماز كن و بر من هفت تكبير بگو ، بدان كه اين هفت تكبير حلال نيست بر احدى غير از من مگر بر مردى كه در آخر الزّمان به هم رسد از فرزندان برادرت حسين كه قائم و مهدى اين امّت است ، و كجيهاى اين خلق را او درست خواهد كرد .\r\nچون بر من نماز كنى اى حسن ، جنازه را از موضع خود بردار و خاك را از آن موضع دور كن ، پس در آنجا قبر كنده و لحد ساخته خواهى يافت ، و چوبى ساخته نقش كرده شده در آنجا خواهى ديد كه پدرم حضرت نوح عليه السّلام براى من ساخته در آنجا گذاشته است ، پس مرا بر روى آن تخته دفن كن ، و هفت خشت ساخته در آنجا خواهى يافت از خشتهاى بزرگ ، آنها را بر روى من بچين ، پس اندكى صبر كن و يك خشت را بردار و به قبر نظر كن ، مرا در آنجا نخواهى ديد زيرا به جدّ تو رسول خدا صلّى اللّه عليه و آله و سلّم ملحق خواهم شد ، بدان كه هر پيغمبرى بميرد اگر چه در مشرق مدفون شده باشد و وصىّ او در مغرب باشد ، البتّه حق تعالى روح و جسد او را با روح و جسد وصىّ او جمع مىنمايد ، بعد از آن جدا مىشوند ، باز هر يك به قبرهاى خود برمىگردند . پس قبر مرا از خاك پر كن و پنهان كن موضع قبر مرا ، چون صبح شود تابوتى بر ناقه‌اى بند ، و سر آن ناقه را به كسى بده كه به جانب مدينه بكشد تا آنكه مردم ندانند كه من در كجا مدفون شده‌ام « 1 »  .\r\nدر بعضى از روايات معتبره از امام جعفر صادق عليه السّلام روايت كرده‌اند كه حضرت امير المؤمنين عليه السّلام فرزند خود امام حسين عليه السّلام را امر كرد كه چهار قبر در چهار موضع از براى حضرت بسازد ، در مسجد كوفه و در رحبه و در نجف و در خانهء جعدة بن هبيره ، براى آنكه ملاعين خوارج و بنى اميّه موضع قبر آن حضرت را ندانند ، مبادا كه اراده كنند\r\n\r\n","description":"","footnote":" ( 1 ) بحار الأنوار 42 / 290 - 292 . ","page_name":" 349 ","page_number":349},
  {"content":"\r\n\r\nجسد مطهّر آن حضرت را بيرون آورند « 1 »  .\r\nپس حضرت با فرزندان خود گفت : زود باشد كه فتنه‌ها رو به شما آورد از هر جانب ، و منافقان اين امّت كينه‌هاى ديرينهء خود را از شما طلب نمايند و انتقام از شما بكشند ، پس بر شما باد به صبر كه عاقبت صبر نيكو است . پس با جناب امام حسن و امام حسين عليهما السّلام فرمود كه : بعد از من به خصوص بر شما فتنه‌هاى بسيار واقع خواهد شد از جهتهاى مختلف ، پس صبر كنيد تا خدا حكم كند ميان شما و دشمنان شما ، او بهترين حكم كنندگان است . پس رو كرد به امام حسين عليه السّلام و فرمود : اى ابو عبد الله توئى شهيد اين امّت ، پس بر تو باد به تقوى و صبر بر بلا .\r\nاين را گفت و ساعتى مدهوش شد ، چون به هوش بازآمد گفت : در اين وقت رسول خدا صلّى اللّه عليه و آله و سلّم و عم من حمزه و برادر من جعفر به نزد من آمدند گفتند كه : زود بيا به نزد ما كه ما مشتاقيم بسوى تو ، پس ديده‌هاى خود را گردانيد و به اهل بيت خود نظر كرد فرمود كه :\r\nهمه را به خدا مىسپارم ، خدا همه را به راه حق درست بدارد و از شرّ دشمنان حفظ نمايد ، خدا خليفهء من است بر شما ، و خدا بس است براى خلافت و نصرت . پس گفت : بر شما باد سلام اى رسولان وحى پروردگار من ، و گفت :  « لِمِثْل هذا فَلْيَعْمَل الْعامِلُون »  « 2 »   « إِن اللَّه مَع الَّذِين اتَّقَوْا وَ الَّذِين هُم مُحْسِنُون »  « 3 »  يعنى : براى مثل اين ثواب و منزلت بايد كه عمل كنند عمل كنندگان ، به درستى كه خدا با آنهاست كه پرهيزكارى كردند و آنها كه نيكوكار بودند . پس جبين مبينش در عرق نشست و مشغول ذكر خدا گرديد ، رو به قبله آورد و ديده‌هاى خود را بر هم گذاشت ، دستها و پاهاى مبارك خود را بسوى قبله كشيد و شهادت به وحدانيّت الهى و رسالت حضرت رسالت پناهى داده ، به قدم شهادت بسوى رياض رضوان خراميد « 4 »  .\r\nابن قولويه رحمه اللّه به سندهاى معتبر از زايدة بن قدامه روايت كرده است كه گفت : روزى به خدمت امام زين العابدين عليه السّلام رفتم ، فرمود : اى زايده شنيده‌ام كه تو به زيارت قبر جناب\r\n\r\n","description":"","footnote":" ( 1 ) فرحة الغري 72 .  ( 2 ) سورهء صافّات / آيهء 61 .  ( 3 ) سورهء نحل / آيهء 128 .  ( 4 ) بحار الأنوار 42 / 292 - 293 . ","page_name":" 350 ","page_number":350},
  {"content":"\r\n\r\nامام حسين عليه السّلام مىروى ؟ زايده گفت : بلى چنين است كه به شما رسيده است ، حضرت فرمود : چرا چنين مىكنى و حال آنكه تو را قرب و منزلتى نزد خليفه هست ، او راضى نيست كه كسى ما را دوست دارد و ما را بر ديگران زيادتى دهد و فضايل ما را ياد كند و حق ما را بر اين امّت ذكر كند ، زايده گفت : به خدا سوگند كه نمىكنم اين را مگر از براى خدا و رسول او ، پروا ندارم از خشم هر كه به خشم آيد بر من ، و بر من عظيم و گران نيست آزارى كه به من برسد به اين سبب .\r\nپس حضرت سه مرتبه فرمود كه : بشارت باد تو را پس بشارت باد ، به درستى كه خبر مىدهم تو را به خبرى كه از چيزهاى محتجب و مخزون است نزد من ، به درستى كه چون در صحراى كربلا به ما رسيد آنچه رسيد و با پدرم شهيد شدند از فرزندان و برادران و خويشان و ياران و آنچه شنيده‌اى ، حرم او و زنان او را بر شتران سوار كردند و به جانب كوفه مىبردند ، چون به جنگ‌گاه رسيديم نظر من بر كشتگان افتاد ، ايشان را در ميان خاك و خون ديدم كه مدفون نكرده بودند ايشان را ، قلق عظيم در دل من به هم رسيد و اندوه بزرگى در سينهء من حادث شد ، نزديك شد كه جان از بدنم مفارقت كند كه در آن وقت عمّهء من زينب دختر علىّ مرتضى آن حالت را در من مشاهده نمود ، مضطرب شد و گفت : اين چه حالت است كه در تو مشاهده مىكنم ، نزديك است كه خود را هلاك كنى اى بقيّه و يادگار جدّ و پدر و برادران من . گفتم : چگونه جزع نكنم و اضطراب ننمايم و حال آنكه سيّد و بزرگ و پدر خود را و برادران و عموها و فرزندان عموها و ياران خود را مىبينم كه عريان در ميان خاك و خون افتاده‌اند ، ايشان را كفن و دفن نكرده‌اند و هيچ‌كس متوجّه ايشان نمىشود و نزديك ايشان نمىآيد ، گويا كه ايشان كافران ديلم و تركند .\r\nزينب گفت كه : جزع مكن اى فرزند برادر كه اين واقعه را خبر داد رسول خدا صلّى اللّه عليه و آله و سلّم كه به جدّ و پدر و عم تو خواهد رسيد ، و خبر داد كه حق تعالى گرفته است پيمان گروهى از اين امّت را كه فراعنهء اين زمان ايشان را نمىشناسند و در ميان اهل آسمانها معروفند ، ايشان خواهند آمد و اين اعضاى پاره پاره را جمع خواهند كرد و با اين بدنهاى مجروح دفن خواهند كرد ، و نشانى كه براى قبر پدر تو كه سيّد شهيدان است نصب خواهند كرد كه\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبه مرور ليالى و ايّام اثر آن قبر محو نشود و نشانش بر طرف نشود ، و سعى بسيار خواهند كرد پيشوايان كفر و اتباع ضلالت در محو نمودن و بر طرف كردن اين اثر ، هر چند ايشان سعى زياده خواهند كرد ظهور و علوّ آن بيشتر ظاهر خواهد شد .\r\nپس گفت كه : خبر داد مرا ام ايمن كه روزى حضرت رسالت صلّى اللّه عليه و آله و سلّم به ديدن حضرت فاطمهء زهرا عليها السّلام آمد ، پس فاطمه براى آن حضرت حريره ساخت و نزد رسول خدا حاضر كرد ، حضرت امير المؤمنين عليه السّلام طبق خرمائى آورد ، ام ايمن گفت : من كاسه آوردم كه در آن شير و مسكه بود ، پس حضرت رسول صلّى اللّه عليه و آله و سلّم و امير المؤمنين و فاطمه و حسن و حسين عليهم السّلام از آن حريره تناول نمودند و از آن شير آشاميدند و از آن خرما و مسكه ميل فرمودند ، پس حضرت على عليه السّلام ابريق و طشتى آورد و آب بر دست حضرت رسالت صلّى اللّه عليه و آله و سلّم ريخت .\r\nچون حضرت دستهاى خود را شست دست تر بر روى مباركش كشيد پس نظر كرد بسوى على و فاطمه و حسن و حسين عليهم السّلام نظرى كه آثار سرور و شادى در روى مباركش مشاهده كرديم ، آنگاه مدّتى بسوى آسمان نظر كرد ، پس روى مبارك خود را به جانب قبله گردانيد و دستهاى خود را بسوى آسمان گشود ، بسيار دعا كرد پس به سجده رفت و در سجده صداى گريهء آن حضرت بلند شد ، آب ديده‌اش بر زمين جارى شد ، پس سر از سجده برداشت و ساعتى سر در زير افكند و مانند باران تند آب از ديدهء مباركش مىريخت . چون اهل بيت رسالت اين حالت را در او مشاهده كردند ، همه اندوهناك شدند ، من نيز از حزن ايشان محزون گرديدم و جرأت نمىكردم كه از سبب اين گريه از آن حضرت سؤال كنم .\r\nچون اين حالت بسيار به طول انجاميد ، على و فاطمه عليهما السّلام گفتند : سبب گريهء تو چيست يا رسول اللّه خدا هرگز ديده‌هاى تو را گريان نگرداند ، به درستى كه اين حالت كه در تو مشاهده كرديم دلهاى ما را مجروح كرد . پس حضرت رسول صلّى اللّه عليه و آله و سلّم رو به حضرت امير المؤمنين عليه السّلام آورد گفت : اى برادر و حبيب من ! چون شماها را نزد خود مجتمع ديدم ، از مشاهدهء شما مرا سرورى حاصل شد كه هرگز چنين شادى در خود نيافته بودم ، و من در\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nشما نظر مىكردم و خدا را شكر مىكردم كه چنين نعمتها به من كرامت كرده كه ناگاه جبرئيل عليه السّلام بر من نازل شد گفت : يا محمّد به درستى كه خداى تعالى مطّلع شد بر آنچه در نفس تو حادث گرديد ، و دانست شادى كه تو را عارض شد به ديدن برادر و دختر و دو فرزندزادهء خود ، پس تمام كرد براى تو نعمت و گوارا گردانيد براى تو اين عطيّه را با آنكه گردانيد ايشان را و فرزندان ايشان را و شيعيان ايشان را با تو در بهشت ، و جدائى نخواهد افكند ميان تو و ايشان ، چنانچه به تو عطا مىكند در آن روز نيز به ايشان عطا خواهد كرد ، چنانچه به تو بخشش مىنمايد به ايشان خواهد بخشيد ، تا آنكه تو خشنود گردى ، و زياده از مرتبهء خشنودى تو به ايشان كرامت خواهد كرد با بليّهء بسيارى كه به ايشان خواهد رسيد در دنيا ، و مكروه بسيارى كه ايشان را در خواهد يافت بر دستهاى گروهى از منافقان كه ملّت تو را بر خود بندند و دعوى كنند كه از امّت تواند ، و حال آنكه برىاند از خدا ، و ايشان را به شمشير آب‌دار و انواع زجرها و ستمها بكشند ، و هر يك را در ناحيه‌اى از زمين به قتل رسانند ، و قبرهاى ايشان از يكديگر دور باشد ، و حق تعالى اين حالت را از براى ايشان پسنديده است و ايشان را اهل اين سعادت گردانيده است ، پس حمد كن خدا را بر آنچه از براى شما پسنديده و راضى شو به قضاى الهى ، پس خدا را حمد كردم و راضى شدم به قضاى او بر آنچه براى شما اختيار نموده است .\r\nپس جبرئيل گفت : يا محمّد به درستى كه برادر تو على مقهور و مظلوم خواهد شد بعد از تو ، منافقان امّت بر او غالب خواهند شد و غصب خلافت او خواهند كرد و از دشمنان تو تعبها به او خواهد رسيد ، و در آخر كشته خواهد شد به دست بدترين خلايق و بدبخت‌ترين اوّلين و آخرين ، نظير پى كنندهء ناقهء صالح ، در شهرى كه بسوى آن شهر هجرت خواهد نمود ، و آن شهر محل شيعيان او و شيعيان فرزندان او خواهد بود . به سبب اين حال بلاى اهل بيت رسالت بسيار خواهد شد و مصيبت ايشان عظيم‌تر خواهد شد ، اين فرزندزادهء تو - و اشاره كرد بسوى حسين عليه السّلام - شهيد خواهد شد با گروهى از اهل بيت و ذريّت تو و نيكان امّت تو ، در كنار نهر فرات ، در زمينى كه آن را كربلا گويند ، به سبب آن كرب و بلا بر دشمنان تو و دشمنان ذريّت تو بسيار خواهد شد در روزى كه كرب آن روز\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nمنقضى نشود و حسرت آن روز به آخر نرسد ، آن بهترين بقعه‌هاى زمين است و حرمت آن از همهء زمينها عظيمتر ، و آن قطعه‌اى است از بهشت .\r\nپس روزى كه فرزند تو و اهل او در آن زمين شهيد شوند ، احاطه كنند به ايشان لشكرهاى اهل كفر و لعنت ، جميع اقطار زمين به لرزه درآيد و كوهها به طپيدن آيد و موج درياها بلند شود و آسمانها با اهل آنها بلرزند و به حركت و اضطراب درآيند ، براى غضب كردن از براى تو يا محمّد و از براى ذريّت تو ، به سبب عظيم شمردن هتك حرمت تو كه ايشان كنند و از براى مكافات بدى كه احسانهاى تو را در حق تو و ذريّت تو به عمل آوردند ، و هر يك از اينها از حق تعالى دستورى طلبند و به يارى كردن اهل بيت تو كه مردم ايشان را ضعيف گردانيده‌اند و مظلوم ساخته‌اند ، و ايشان حجّت خدايند بر خلق بعد از تو .\r\nپس حق تعالى وحى كند بسوى آسمانها و زمين و كوهها و درياها و هر كه در اينهاست كه : منم خداوند و پادشاه قادر كه گريزنده‌اى از دست من به در نمىرود ، و امتناع كننده‌اى مرا عاجز نمىگرداند ، هر وقت كه خواهم و مصلحت دانم قدرت بر انتقام دارم ، به عزّت و جلال خود سوگند ياد مىكنم عذاب كنم كسى را كه دل پيغمبر و برگزيدهء مرا به درد آورده است ، و هتك حرمت او نموده است ، و عترت او را به قتل آورده و عهد و پيمان او را شكسته و ستم بر اهل بيت او روا داشته است ، عذابى كه احدى از عالميان را چنان عذابى نكرده باشم . پس در آن وقت جميع اهل آسمانها و زمين صدا بلند كنند و لعنت كنند كسى را كه ستم بر عترت تو كرده باشد و هتك حرمت تو نموده باشد .\r\nپس حق تعالى به دست قدرت خود قبض روح آن شهيدان بزرگوار كند ، ملائكهء بسيار از آسمان هفتم نازل شوند با ظرفهاى ياقوت و زمرّد كه پر باشد آن ظرفها از آب حيات بهشت ، و با خود بياورند از حلّه‌هاى بهشت و بوهاى خوش بهشت ، و بدنهاى شهيدان را به آن آبها غسل دهند ، آن حلّه‌ها را بر ايشان بپوشانند و به آن بوهاى خوش ايشان را حنوط كنند ، و ملايكه صف صف بر ايشان نماز كنند .\r\nپس برانگيزد حق تعالى گروهى از امّت تو را كه قاتلان ايشان را نشناسند ، و در آن\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nخونها شريك نشده باشند ، نه به گفتار و نه به كردار و نه به نيّت عزم ، پس بدنهاى ايشان را دفن كنند و رسمى و علامتى براى قبر سيّد شهدا در آن صحرا برپا كنند ، و علمى و نشانه‌اى باشد براى اهل حق و سببى باشد براى رستگارى مؤمنان و فايز گرديدن ايشان به ثوابهاى خداوند عالميان .\r\nدر هر روز و هر شب از هر آسمان صد هزار ملك بر دور قبر شريف او حاضر شوند و بر آن حضرت صلوات فرستند و تسبيح حق تعالى گويند و طلب آمرزش كنند براى زائرين او ، و بنويسند نامهاى آنها را كه به زيارت آن قبر شريف مىآيند از امّت تو ، و به آن زيارت تقرّب مىجويند بسوى حق تعالى و بسوى تو ، و نامهاى پدران و خويشان و شهرهاى ايشان را و روهايشان را مهر كنند به مهرى از نور عرش الهى كه در آن نوشته باشد : اين زيارت كنندهء قبر بهترين شهدا و فرزند بهترين انبيا است .\r\nچون روز قيامت شود ، از روهاى ايشان از جاى آن مهرى كه بر روى ايشان زده‌اند نورى ساطع گردد كه ديده‌هاى اهل محشر خيره شود ، و به آن نور ايشان در ميان اهل محشر معروف باشند . گويا مىبينم تو را اى محمّد كه در صحراى محشر درآئى ، من و ميكائيل بر دو جانب تو باشيم ، و على در پيش روى ما باشد ، با ما از ملائكه آن قدر باشد كه عدد ايشان را احصا نتوان كرد ، و ما بگرديم در ميان اهل محشر و نظر كنيم بر روى خلايق و بر هر كه اثر آن مهر را مشاهده كنيم او را از اهوال و شدايد آن روز نجات دهيم ، اين است حكم خدا و عطاى او براى كسى كه زيارت كند قبر تو را اى محمّد ، يا قبر برادر تو على را ، يا قبر دو فرزندزادهء تو حسن و حسين را ، و نيّت او از براى خدا خالص باشد ، زود باشد كه سعى و اهتمام كنند گروهى از آنها كه بر ايشان از جانب خدا لعنت و غضب واجب گرديده است كه بر طرف كنند رسم و نشانهء آن قبر را و محو نمايند اثر آن را ، و خدا نگذارد ايشان را كه چنين كنند ، پس حضرت رسول صلّى اللّه عليه و آله و سلّم فرمود : سبب اندوه و گريهء من اين بود .\r\nپس زينب گفت : چون ابن ملجم پدرم را ضربت زد ، اثر مرگ در او مشاهده كردم گفتم :\r\nاى پدر بزرگوار ام ايمن چنين حديثى به من روايت كرد ، مىخواهم آن را از تو بشنوم ، فرمود : اى دختر حديث چنان است كه‌ام ايمن به تو روايت كرده ، گويا مىبينم تو را و زنان\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nديگر از اهل بيت مرا در اين شهر اسير كرده باشند ، و به ذلّت و خوارى شما را برند و از دشمنان خود خائف و ترسان باشيد ، پس در آن وقت صبر كنيد و شكيبائى نمائيد ، به حق آن خداوندى كه حبّه‌ها را شكافته و خلايق را آفريده است ، در آن وقت در روى زمين خدا را دوستى به غير از شما و دوستان و شيعيان شما نباشد .\r\nچون حضرت رسول صلّى اللّه عليه و آله و سلّم اين حديث را نقل كرد براى ما ، فرمود : در آن روز شيطان از روى شادى پرواز خواهد كرد و بر دور زمين با فرزندان و ياوران خود جولان خواهد نمود ، خواهد گفت : اى گروه شياطين آنچه مطلب ما بود از فرزند آدم به آن رسيديم و در هلاك ايشان منتهاى آرزوى خود را يافتيم ، و همه را مستحق جهنّم نموديم مگر جماعت قليلى كه چنگ در دامان اهل بيت رسالت زده‌اند ، پس تا توانيد سعى كنيد كه مردم را به شك اندازيد در حق ايشان و بداريد مردم را بر عداوت ايشان و تحريص كنيد مردم را بر ضرر رسانيدن به ايشان و دوستان ايشان ، تا كفر و ضلالت خلق مستحكم گردد و از ايشان هيچ‌كس نجات نيابد ، آن ملعون گمان خود را در حق اكثر مردم راست كرد زيرا كه با عداوت شما هيچ عمل صالح فايده نمىبخشد ، و با محبّت و موالات شما هيچ گناهى جز كبائر ضرر نمىرساند .\r\nزايده گفت كه : چون امام زين العابدين عليه السّلام اين حديث را به من روايت كرد ، فرمود : اين حديث را ضبط كن و غنيمت شمار كه اگر در طلب اين حديث بر شتران سوار مىشدى و يك سال در زمين شهر به شهر مىتاختى هرآينه كم بود « 1 »  .\r\n\r\n","description":"","footnote":" ( 1 ) كامل الزيارات 260 . ","page_name":" 356 ","page_number":356},
  {"content":"\r\n\r\n\r\nفصل چهارم در بيان كيفيّت غسل و كفن و دفن آن حضرت و وقايعى كه بعد از شهادت آن حضرت حادث شد\r\nدر احاديث معتبره از حضرت صادق عليه السّلام منقول است كه چون حضرت نوح عليه السّلام به كشتى نشست ، كشتى آمد تا به خانهء كعبه و هفت شوط بر دور خانهء كعبه طواف كرد ، پس حق تعالى وحى نمود به او كه از كشتى به زير رو و جسد مبارك آدم عليه السّلام را بيرون آور و داخل كشتى كن ، پس نوح به زير آمد ، آب تا زانوى او بود ، تابوتى كه جسد آدم در آن بود بيرون آورد به كشتى برد ، چون كشتى به مسجد كوفه رسيد در آنجا قرار گرفت ، حضرت نوح به امر الهى جسد آدم عليه السّلام را در نجف دفن كرد و در پيش روى حضرت آدم قبرى براى خود ساخت ، و صندوقى براى حضرت امير المؤمنين عليه السّلام تراشيد و براى دفن آن حضرت در پيش سينهء خود قرار داد « 1 »  .\r\nدر كتاب فرحة الغري به سند معتبر از حضرت امام جعفر صادق عليه السّلام روايت كرده است كه حضرت امير المؤمنين عليه السّلام بعد از آنكه ضربت خورد ، به حضرت امام حسن و امام حسين عليهما السّلام گفت : چون من از دنيا بروم ، مرا غسل دهيد ، كفن كنيد و حنوط كنيد ، چون مرا بر جنازه نهيد ، پيش جنازه را ملائكه برخواهند داشت ، شما عقب آن را برداريد ، و به هر طرف كه پيش جنازه مىرود از عقبش برويد تا آنكه خواهد رسيد به قبر كنده‌اى و لحد\r\n\r\n","description":"","footnote":" ( 1 ) كامل الزيارات 38 . ","page_name":" 357 ","page_number":357},
  {"content":"\r\n\r\nساخته‌اى و خشتى چند مهيّا كرده ، پس مرا در لحد گذاريد و خشت بر من بچينيد ، پس يك خشت از بالاى سر من برداريد و در قبر نظر كنيد .\r\nچون آن حضرت را غسل دادند ، ندائى از يك جانب خانه شنيدند كه : اگر شما پيش جنازه را برمىداريد ، عقب آن بر خواهد خاست ، و اگر عقب آن را برمىداريد پيش جنازه خود برخواهد خاست . چون آن حضرت را دفن كردند ، يك خشت از بالاى سر آن حضرت برداشتند و در قبر نظر كردند كسى را در قبر نديدند ، ناگاه صداى هاتفى را شنيدند كه : امير المؤمنين بندهء شايستهء خدا بود ، حق تعالى او را به پيغمبر خود ملحق گردانيد ، و چنين مىكند حق تعالى به اوصياء بعد از پيغمبران ، حتّى آنكه اگر پيغمبرى در مشرق بميرد و وصىّ او در مغرب بميرد ، البتّه حق تعالى آن وصىّ را به پيغمبر ملحق گرداند « 1 »  .\r\nايضا به سند معتبر روايت كرده است كه‌ام كلثوم روايت كرد : آخر سخنى كه پدرم به دو برادرم حسن و حسين گفت آن بود كه : اى فرزندان من ! چون از دنيا رحلت كنم مرا غسل دهيد ، پس خشك كنيد بدن مرا به آن بردى كه بدن رسول خدا و فاطمه را بعد از غسل به آن خشك كردم ، پس مرا حنوط كنيد به حنوط جدّ خود ، و مرا بر روى تخت بخوابانيد و عقب تخت را برداريد ، به هر طرف كه پيش تخت مىرود شما از عقب برويد .\r\nام كلثوم گفت : من به تشييع جنازهء پدر خود بيرون رفتم ، چون به نجف رسيديم ، پيش تخت بر زمين فرود آمد ، پس برادرانم عقب آن را بر زمين گذاشتند ، و امام حسن عليه السّلام كلنگى برگرفت . چون يك كلنگ بر زمين زد ، قبر كنده و لحد ساخته پيدا شد و تخته‌اى در آن قبر بود كه به قلم سريانى دو سطر بر آن نوشته بود به اين مضمون : بسم اللَّه الرحمن الرّحيم ، اين قبرى است كه ساخته است نوح پيغمبر براى على وصىّ محمّد پيش از طوفان به نهصد سال . چون آن حضرت را به قبر گذاشتند ، ناپيدا شد ، ندانستيم به زمين فرو رفت يا به آسمان بالا رفت ، ناگاه صداى منادى را شنيدم كه گفت : حق تعالى شما را صبر نيكو كرامت فرمايد در مصيبت سيّد شما و حجّت خدا بر خلق « 2 »  .\r\nبه سند معتبر ديگر روايت كرده است كه روزى حضرت امير المؤمنين عليه السّلام از كوفه\r\n\r\n","description":"","footnote":" ( 1 ) فرحة الغرى 30 .  ( 2 ) فرحة الغرى 34 . ","page_name":" 358 ","page_number":358},
  {"content":"\r\n\r\nبيرون آمد ، چون نظرش به صحراى نجف افتاد فرمود : چه نيكوست منظر تو و چه خوشبوست قعر تو ، خداوندا قبر مرا در اين زمين قرار ده « 1 »  .\r\nايضا به سند معتبر روايت كرده است كه چون ابن ملجم لعين حضرت امير المؤمنين عليه السّلام را ضربت زد ، امام حسن عليه السّلام از آن جناب پرسيد : اين ملعون را بكشيم ؟ فرمود : نه و ليكن او را حبس كن ، چون من از دنيا بروم او را بكشيد ، و مرا در پشت كوفه در قبر دو برادر من هود و صالح دفن كنيد « 2 »  .\r\nدر روايت ديگر فرمود : در قبر برادرم هود دفن كنيد « 3 »  .\r\nايضا به سند موثّق منقول است كه ابو بصير از امام محمّد باقر عليه السّلام پرسيد از موضع قبر امير المؤمنين عليه السّلام گفت : مردم اختلاف كرده‌اند در قبر آن حضرت ، فرمود : نزد قبر پدرش نوح عليه السّلام مدفون شد ، پرسيد : كه متوجّه دفن او شد ؟ فرمود : رسول خدا صلّى اللّه عليه و آله و سلّم با ملائكهء بزرگواران كاتبان اعمال با روح و ريحان بهشت « 4 »  . و بر اين مضمون احاديث بسيار است .\r\nشيخ مفيد و سيّد ابن طاووس به سندهاى معتبر روايت كرده‌اند كه چون هنگام وفات حضرت امير المؤمنين عليه السّلام شد ، به امام حسن و امام حسين عليهما السّلام گفت : چون من از دنيا بروم ، مرا بر روى تختى بگذاريد و عقب آن تخت را برداريد كه پيش تخت خود برخواهد خاست ، مرا ببريد بسوى غريّين كه صحراى نجف است ، در آنجا سنگ سفيدى خواهيد ديد پس كلنگى بر آن سنگ بزنيد ، در آنجا قبرى و لوحى از ساج ظاهر خواهد شد . چون آن حضرت را به صحراى نجف بردند ، سنگ سفيدى ظاهر شد كه نورى از آن ساطع بود ، چون قبر را كندند لوحى از ساج ظاهر شد ، در آن نوشته بود : اين آن چيزى است كه نوح براى علىّ بن أبي طالب عليه السّلام ذخيره كرده است .\r\nراوى گفت : حضرت را در آنجا دفن كرديم و شاد برگشتيم به سبب آنچه بر ما ظاهر شد از گرامى بودن آن حضرت نزد حق تعالى ، در اثناى راه جماعتى از شيعه برخوردند كه نماز بر آن جناب را در نيافته بودند ، چون اين خبرها را به ايشان نقل كرديم گفتند : ما نيز\r\n\r\n","description":"","footnote":" ( 1 ) فرحة الغرى 31 .  ( 2 ) فرحة الغرى 38 .  ( 3 ) فرحة الغرى 38 .  ( 4 ) فرحة الغرى 48 . ","page_name":" 359 ","page_number":359},
  {"content":"\r\n\r\nمىخواهيم ببينيم آنچه شما ديده‌ايد . رفتند بر سر قبر آن جناب ، و چون برگشتند گفتند :\r\nهر چند كنديم چيزى نيافتيم « 1 »  .\r\nايضا در كتاب فرحة الغرى به سند معتبر از عبد الرحيم قصير روايت كرده است كه گفت : از امام محمّد باقر عليه السّلام سؤال كردم از قبر امير المؤمنين عليه السّلام ، فرمود : در قبر نوح مدفون شد ، گفتم : كدام نوح ؟ گفت : نوح پيغمبر ، پس فرمود : على عليه السّلام صدّيق اين امّت بود ، و خدا قبرش را در قبر صدّيقى قرار داد ، اى عبد الرّحيم به درستى كه حضرت رسول صلّى اللّه عليه و آله و سلّم خبر داد اهل بيت خود را به شهادت آن حضرت و به موضعى كه در آن مدفون خواهد گرديد ، و حق تعالى حنوط او را با حنوط برادرش رسول خدا صلّى اللّه عليه و آله و سلّم فرستاد ، و خبر داد پيغمبرش را كه ملائكه قبر آن حضرت را خواهند كند .\r\nچون نزديك وفات آن حضرت شد ، وصيّت كرد دو پسر خود حسن و حسين عليهما السّلام را كه : چون من از دنيا بروم ، مرا غسل دهيد و حنوط كنيد ، در شب جنازهء مرا پنهان برداريد ، و به هر طرف كه پيش جنازه مىرود شما از عقب برويد ، و مرا دفن كنيد در قبرى كه جنازهء من بر آن قرار مىگيرد ، با آنهائى كه شما را يارى خواهند كرد بر دفن من در شب از ملائكه ، و قبر مرا هموار كنيد كه كسى نداند « 2 »  .\r\nدر روايت ديگر از حضرت امام محمّد باقر عليه السّلام روايت كرده‌اند كه آن حضرت فرمود :\r\nمرا بيرون بريد به پشت كوفه ، چون پاهاى شما به زمين فرو رود و نسيمى رو به شما بيايد ، پس مرا در آنجا دفن كنيد كه آن طور سيناست « 3 »  .\r\nدر حديث ديگر فرمود كه : آن حضرت را پيش از طلوع صبح در ناحيهء غريّين دفن كردند ، در قبر آن حضرت امام حسن و امام حسين عليهما السّلام و محمّد بن حنفيّه و عبد اللّه بن جعفر داخل شدند « 4 »  .\r\nدر حديث معتبر ديگر از حضرت امام جعفر صادق عليه السّلام روايت است كه با جنازهء آن حضرت ، همين چهار نفر بيرون رفتند و شب در صحراى كوفه دفن كردند ، از ترس\r\n\r\n","description":"","footnote":" ( 1 ) فرحة الغرى 36 .  ( 2 ) فرحة الغري 49 .  ( 3 ) فرحة الغري 50 .  ( 4 ) فرحة الغري 51 . ","page_name":" 360 ","page_number":360},
  {"content":"\r\n\r\nخوارج و غير ايشان قبر را هموار كردند و نشانه‌اى از براى قبر نگذاشتند « 1 »  .\r\nدر روايت ديگر منقول است كه آن قبر چنان مخفى بود تا آنكه حضرت امام جعفر صادق عليه السّلام خواص اصحاب خود را نشان داد ، فرمود كه قبر آن حضرت را ساختند .\r\nروايت كرده‌اند كه : روزى هارون الرّشيد به جانب صحراى نجف به شكار بيرون رفت با سگها و چرخها ، چون به نزديك صحراى نجف رسيد سگها و چرخها را بر آهوئى چند رها كرد و ساعتى با آن آهوها مجادله كردند ، پس آهوها به تلّى بالا رفتند و سگها و چرخها برگشتند ، باز آهوها از تل فرود آمدند ، آن جانوران شكارى از پى ايشان دويدند ، باز آنها به تل بالا رفتند و آنها برگشتند ، چون سه مرتبه اين امر واقع شد ، هارون بسيار متعجّب گرديد و از مرد پيرى از قبيلهء بنى اسد پرسيد كه : اين تل را مىشناسى ؟ گفت : مرا امام بده تا آنچه مىدانم بگويم ، هارون گفت : امان دادم ، آن مرد گفت : قبر على بن أبي طالب عليه السّلام در اين تل است ، به اين سبب جرأت نمىكنند جانوران درّنده كه به اين تل بالا روند ، پس هارون وضو ساخت و بر تل بالا رفت و نماز و دعا كرد و برگشت « 2 »  .\r\nابن شهر آشوب روايت كرده است كه حضرت امير المؤمنين عليه السّلام وصيّت كرد حضرت امام حسن و امام حسين عليهما السّلام را كه : چون از دنيا بروم ، نزديك سر من خواهيد يافت حنوطى از حنوط بهشت و سه كفن از استبرق بهشت ، پس مرا غسل دهيد و حنوط كنيد به آن حنوط و در آن جامه‌ها كفن كنيد ، حضرت امام حسن عليه السّلام فرمود كه : چون آن حضرت از دنيا رفت طبقى از طلا نزديك سر آن حضرت يافتم كه پنج شمامه از كافور بهشت و چند برگ از سدر بهشت در آن طبق بود « 3 »  .\r\nروايت كرده‌اند كه چون از غسل و كفن آن حضرت فارغ شدند ، شترى پيدا شد ، جنازهء آن حضرت را بر آن شتر بار كردند و آن شتر روانه شد ، از عقب شتر آمدند تا آنكه شتر در صحراى نجف ايستاد ، چون نظر كردند نزديك پاى شتر قبر كنده‌اى يافتند ، ندانستند كى كنده است آن قبر را . چون جنازهء آن حضرت را از شتر فرود آوردند ، ابر سفيدى نزديك\r\n\r\n","description":"","footnote":" ( 1 ) فرحة الغري 90 .  ( 2 ) خرايج 1 / 234 .  ( 3 ) مناقب ابن شهر آشوب 2 / 387 . ","page_name":" 361 ","page_number":361},
  {"content":"\r\n\r\nسر آن حضرت پيدا شد ، و مرغان سفيد بسيار در ميان آن ابر پرواز مىكردند . چون بر آن حضرت نماز كردند و دفن كردند آن ابر و مرغان ناپيدا شدند « 1 »  .\r\nبه سند ديگر روايت كرده است كه آن حضرت وصيّت نمود كه : چون من از دنيا بروم ، در زاويهء راست خانه لوحى خواهيد يافت ، مرا بر روى آن لوح بخوابانيد ، هر جامه‌اى كه حاضر شود براى من مرا در آن كفن كنيد . بعد از وفات آن حضرت ، لوح را در زاويهء آن خانه ديدند ، در آن لوح نوشته بود : بسم اللّه الرّحمن الرّحيم اين لوح را ذخيره كرده است نوح پيغمبر از براى على بن أبي طالب . در دهليز خانه كفنى يافتند كه بر روى آن حنوطى گذاشته بود كه نور آن حنوط بر روشنى روز زيادتى مىكرد .\r\nچون متوجّه غسل شدند جسد مبارك آن حضرت سبك بود خود مىگشت ، پس امام حسين عليه السّلام به امام حسن عليه السّلام گفت : نمىبينى جسد حضرت امير المؤمنين چه بسيار سبك است خود مىگردد ، حضرت امام حسن عليهما السّلام فرمود كه : اى ابا عبد اللّه با ما جماعت ديگر هستند كه مدد مىكنند در غسل آن حضرت ، پيدا نيستند . چون از نماز فارغ شدند ، پيش جنازه برخاست و ايشان عقب را گرفته رفتند ، در اثناى راه صداى بال ملائكه را مىشنيدند ، صداهاى تسبيح و تقديس ملائكه به گوش ايشان مىرسيد تا آنكه رسيدند به آن قبرى كه حضرت براى ايشان وصف كرده بود ، پيش جنازه بر زمين آمد پس عقب جنازه را بر زمين گذاشتند ، اوّل امام حسن عليه السّلام بر او نماز كرد ، بعد از آن امام حسين عليه السّلام چنانچه آن حضرت وصيّت كرده بود « 2 »  .\r\nمؤلّف گويد كه : آن روايات سابقه محل اعتماد است ، چون اين روايات مشتمل بر بعضى از معجزات بود ايراد نموديم .\r\nشيخ طوسى و ديگران به سندهاى معتبر روايت كرده‌اند كه ابن مسكان از حضرت صادق عليه السّلام پرسيد از سبب خم شدن عمارتى كه در سر راه نجف اشرف واقع است كه اكنون آن را « حنّانه » مىگويند ، حضرت فرمود : چون جنازهء حضرت امير المؤمنين عليه السّلام را پيش\r\n\r\n","description":"","footnote":" ( 1 ) مناقب ابن شهر آشوب 2 / 387 .  ( 2 ) مناقب ابن شهر آشوب 2 / 388 . ","page_name":" 362 ","page_number":362},
  {"content":"\r\n\r\nاو گذرانيدند ، ميل كرد منحنى شد براى تأسّف و حزن بر آن حضرت « 1 »  .\r\nدر بعضى از كتب قديمه روايت كرده‌اند كه چون روح مقدّس حضرت امير المؤمنين عليه السّلام از جسد مطهّرش مفارقت نمود ، از خانهء حضرت صداى شيون بلند شد مانند روزى شد كه رسول خدا صلّى اللّه عليه و آله و سلّم از دنيا رفته بود . چون شب تاريك شد ، آفاق آسمان متغيّر شد ، زمين بلرزيد ، صداهاى تسبيح و تقديس از ميان هوا به گوش مردم رسيد ، مىدانستند كه صداهاى ملائكه است . صداى گريه و نوحه و مرثيه جنّيان را مىشنيدند .\r\nمحمّد بن الحنفيّه رضى اللّه عنه گفت كه : چون برادرانم امام حسن و امام حسين عليهما السّلام مشغول غسل شدند ، حضرت امام حسين عليه السّلام آب مىريخت و حضرت امام حسن عليه السّلام غسل مىداد ، احتياج نداشتند به كسى كه جسد آن حضرت را بگرداند ، هر طرف را كه مىشستند جسد مطهّرش مىگرديد و طرف ديگر ظاهر مىشد ، بوئى خوشتر از مشك و عنبر از جسد مباركش مىشنيدند .\r\nچون از غسل فارغ شدند ، حضرت امام حسن عليه السّلام صدا زد كه : اى خواهر بياور حنوط جدّم را ، پس زينب مبادرت نمود حنوط را آورد ، چون حنوط را گشودند جميع كوفه از بوى آن خوشبو شد . پس آن حضرت را در پنج جامه كفن كردند ، چون بر تابوت گذاشتند پيش تابوت را جبرئيل و ميكائيل برداشتند ، و عقب آن را امام حسن و امام حسين عليهما السّلام برداشتند .\r\nمحمّد بن الحنفيّه گفت : به خدا سوگند كه من مىديدم كه جنازهء آن حضرت را بر هر ديوار و عمارت و درختى كه مىگذشت ، آنها خم مىشدند و خشوع مىكردند نزد جنازهء آن حضرت . بعضى از مردم خواستند كه با جنازه بيرون آيند ، امام حسن عليه السّلام ايشان را برگردانيد ، امام حسين عليه السّلام مىگريست مىگفت : لا حول و لا قوّة الّا باللّه العلىّ العظيم ، انّا للّه و انّا اليه راجعون ، اى پدر بزرگوار پشت ما را شكستى ، و بسوى خدا شكايت مىكنيم مصيبت تو را .\r\nچون جنازه به نزديك قبر رسيد فرود آمد بر زمين ، امام حسن عليه السّلام پيش ايستاد به\r\n\r\n","description":"","footnote":" ( 1 ) امالى شيخ طوسى 682 . ","page_name":" 363 ","page_number":363},
  {"content":"\r\n\r\nجماعت بر آن حضرت نماز كرد ، هفت تكبير گفت .\r\nچون از نماز فارغ شد ، جنازه را برداشتند خاك را دور كردند ، ناگاه قبر ساخته و لحد مهيّائى ظاهر شد ، تخته در زير قبر فرش كرده بودند ، بر آن تخته نوشته بود : اين آن چيزى است كه ذخيره كرده است نوح پيغمبر براى بندهء شايستهء طاهر و مطهّر . چون خواستند كه حضرت را به قبر برند ، صداى هاتفى شنيدند مىگفت : فرو بريد او را بسوى تربت طاهر و مطهّر كه حبيب بسوى حبيب خود مشتاق گرديده است « 1 »  .\r\nدر كتاب مشارق الانوار از امام حسن عليه السّلام روايت كرده است كه حضرت امير المؤمنين با حسن و حسين عليهما السّلام گفت كه : چون مرا به قبر گذاريد ، پيش از آنكه خاك را بر من بريزيد دو ركعت نماز بجا آوريد ، بعد از آن در قبر من نظر كنيد . چون آن حضرت را در ضريح مقدّس گذاشتند و از نماز فارغ شدند ، ديدند كه پرده‌اى از سندس بر روى قبر كشيده است ، امام حسن عليه السّلام آن پرده را از بالاى سر آن حضرت دور كرد و در قبر نظر كرد ديد كه حضرت رسالت صلّى اللّه عليه و آله و سلّم و حضرت آدم و حضرت ابراهيم با حضرت امير المؤمنين عليه السّلام سخن مىگويند ، پس امام حسين عليه السّلام پرده را از پيش پاى آن حضرت دور كرد ديد كه فاطمهء زهرا و حوّا و آدم و آسيه بر آن حضرت نوحه مىكنند « 2 »  .\r\nراوى اوّل گفت كه : چون حضرت امير المؤمنين عليه السّلام را دفن كردند ، صعصعه بن صوحان عبدى به نزد قبر مقدّس آن حضرت ايستاد ، مشتى از خاك برگرفت بر سر خود ريخت و گفت : پدر و مادرم فداى تو باد يا امير المؤمنين ، گوارا باد تو را كرامتهاى خدا اى أبو الحسن ، به تحقيق كه مولد تو پاكيزه بود ، و صبر تو قوى بود ، و جهاد تو عظيم بود ، به آنچه آرزو داشتى رسيدى و تجارت سودمند كردى ، به نزد پروردگار خود رفتى ، پس حق تعالى بشارت خود را به استقبال تو فرستاد ، ملائكهء خدا بر دور تو جمع شدند ، در جوار پيغمبر برگزيده ساكن شدى ، پس خدا تو را گرامى داشت در جوار رحمت خود جا داد و تو را به درجهء برادرت محمّد مصطفى ملحق گردانيد ، و تو را از كأس أوفى آب داد .\r\nپس از خدا سؤال مىكنم كه منّت گذارد بر ما و توفيق دهد كه پيروى تو بكنيم و عمل\r\n\r\n","description":"","footnote":" ( 1 ) بحار الأنوار 42 / 293 - 295 .  ( 2 ) بحار الأنوار 42 / 301 . ","page_name":" 364 ","page_number":364},
  {"content":"\r\n\r\nنمائيم به سيرت تو ، با دوستان تو دوست باشيم و با دشمنان تو دشمن باشيم و در زمرهء دوستان تو محشور شويم ، به تحقيق كه رسيدى به درجه‌اى چند كه احدى غير از تو نرسيده بود ، و منزلتى چند يافتى كه ديگرى نيافته بود ، و جهاد كردى در راه خدا در پيش روى برادرت محمّد مصطفى چنانچه شرط جهاد كردن بود ، و قيام نمودى به دين خدا چنانچه حق قيام نمودن بود ، تا آنكه سنّتها را برپا داشتى و فتنه‌ها را بر طرف كردى ، به تو مستقيم شد اسلام و منتظم شد ايمان .\r\nپس بر تو باد از ما بهترين صلوات و سلام ، به تو محكم شد پشت مؤمنان و واضح شد نشانه‌هاى راه ايمان ، براى هيچ‌كس جمع نشد از مناقب و خصال آنچه از براى تو جمع شده بود ، پيش از همه كس اجابت پيغمبر خود نمودى ، متابعت او را بر همه چيز اختيار كردى ، به يارى او مسارعت نمودى ، جان خود را فداى او كردى ، ذو الفقار آبدار پيوسته در نصرت او به كار بردى ، به تو در هم شكست حق تعالى هر جبّار عنيد را ، به تو ذليل گردانيد هر بدكردار شرّير را ، به تو در هم شكست قلعه‌هاى شرك و كفر و عدوان را ، به تو هلاك كرد اهل ضلالت و طغيان را .\r\nپس گوارا باد تو را يا امير المؤمنين اين منقبتها و فضيلتها ، از همه كس به حضرت رسالت نزديكتر بودى ، اسلام تو از همه كس قديم‌تر بود و علم و فهم تو از همه فراوان‌تر بود و يقين تو از همه كاملتر بود ، دل تو از همه سخىتر بود ، بهره‌هاى تو در خير از همه بيشتر بود ، پس خدا ما را از اجر تو محروم و بعد از تو گمراه نگرداند ، به درستى كه زندگانى تو كليد خير بود ، درهاى شرّ را بر روى ما بسته بود ، وفات تو از براى ما كليد هر شرّ است و درهاى خير را بر روى ما بست ، اگر مردم سخن تو را قبول مىكردند هرآينه نعمتهاى خدا از زير پا و از بالاى سر مىخوردند ، و ليكن اختيار كردند دنيا را بر آخرت .\r\nپس خود بسيار گريست و ديگران را به گريه آورد ، پس رو كردند بسوى امام حسن و امام حسين عليهما السّلام و محمّد و جعفر و عبّاس و يحيى و عون و عبد اللّه و ساير فرزندان آن حضرت ، ايشان را تعزيت گفتند ، بسوى كوفه برگشتند . چون صبح طالع شد براى مصلحتى تابوتى از خانهء حضرت بيرون آوردند به بيرون كوفه ، امام حسن عليه السّلام بر آن\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nتابوت نماز كرد و آن تابوت را بر شترى بستند به جانب مدينه روانه كردند « 1 »  .\r\nابن بابويه و قطب راوندى به سند معتبر از حضرت صادق عليه السّلام روايت كرده‌اند كه هشام ابن عبد الملك از حضرت امام محمّد باقر عليه السّلام سؤال كرد كه : مرا خبر ده شبى كه علىّ بن أبي طالب عليه السّلام در آن شب كشته شد ، مردمى كه در غير شهر كوفه بودند به چه علامت دانستند كه آن حضرت كشته شده است ؟ آن حضرت فرمود كه : در آن شب تا طلوع صبح در هر جاى زمين كه سنگى برمىداشتند ، از زير آن سنگ خون تازه مىجوشيد ، همين علامت ظاهر شد در شبى كه هارون برادر موسى عليه السّلام وفات يافت ، و در شبى كه يوشع بن نون شهيد شد ، و در شبى كه عيسى به آسمان رفت ، و در شبى كه امام حسين عليه السّلام شهيد شده بود « 2 »  .\r\nابن شهر آشوب از ابن عبّاس روايت كرده است كه حضرت رسالت صلّى اللّه عليه و آله و سلّم فرمود كه :\r\nچون مؤمن بميرد ، آسمان و زمين چهل صباح بر او گريه مىكنند ، چون عالمى بميرد چهل ماه گريه مىكنند ، چون امامى بميرد چهل سال گريه مىكنند ، پس فرمود كه : يا على چون تو شهيد شوى ، آسمان و زمين بر تو چهل سال خواهد گريست . پس ابن عبّاس گفت :\r\nچون حضرت امير المؤمنين عليه السّلام در كوفه شهيد شد ، تا سه روز آسمان خون باريد ، هر سنگ را كه از زمين برمىداشتند از زيرش خون تازه مىجوشيد « 3 »  .\r\nاز كتب مخالفان روايت كرده است كه عبد الملك بن مروان از زهرى سؤال كرد كه : در زمين چه علامت ظاهر شد در روزى كه كشته شد على ؟ زهرى گفت كه : در بيت المقدس هر سنگ ريزه‌اى كه برمىداشتند از زيرش خون تازه مىجوشيد ، چون آن حضرت از دنيا رفت شنيدند هاتفى در خانهء آن حضرت آواز داد :  أَ فَمَن يُلْقى فِي النَّارِ خَيْرٌ أَم مَن يَأْتِي آمِناً يَوْم الْقِيامَةِ  « 4 »  پس هاتفى ديگر آواز داد كه : رسول خدا مرد و پدر شما مرد « 5 »  .\r\nاز اخبار الطالبيّين روايت كرده است كه لشكر فرنگ جماعتى از مسلمانان را اسير كردند ، ايشان را به نزد پادشاه خود بردند ، كفر را بر ايشان عرضه كردند و ايشان ابا كردند ،\r\n\r\n","description":"","footnote":" ( 1 ) بحار الأنوار 42 / 295 - 296 .  ( 2 ) قصص الأنبياء راوندى 143 .  ( 3 ) مناقب ابن شهر آشوب 2 / 385 .  ( 4 ) سورهء فصّلت / آيهء 40 .  ( 5 ) مناقب ابن شهر آشوب 2 / 386 . ","page_name":" 366 ","page_number":366},
  {"content":"\r\n\r\nپس امر كرد روغن زيتى را به جوش آوردند و ايشان را در ميان آن انداختند تا هلاك شدند ، يكى از ايشان را رها كرد كه خبر ايشان را به مسلمانان برساند ، در اثناى راه كه برمىگشت ناگاه در ميان بيابان صداى سم اسبان شنيد ، چون نظر كرد رفيقان خود را ديد كه ايشان را در زيت انداخته بودند ، گفت : شما را در حضور من در زيت انداختند تا مضمحل شديد ، اكنون شما را بر اين حال مشاهده مىكنم ، گفتند : ما در نعيم الهى بوديم ، ناگاه صداى منادى را شنيديم كه از آسمان ندا كرد كه : اى شهيدان صحرا و دريا در اين شب سيّد شهدا على بن أبي طالب شهيد شده است همه حاضر شويد بر او نماز كنيد ، ما الحال از نماز او برمىگرديم و به قبرهاى خود مىرويم « 1 »  .\r\nفرات بن ابراهيم از ابن عبّاس روايت كرده است كه گفت : چون حضرت امير المؤمنين عليه السّلام را ضربت زدند ، بر مصلّاى خود نشسته سر خود را بر زانوى خود گذاشته بود گفت :\r\nايّها النّاس من سخنى مىگويم بشنويد ، هر كه خواهد ايمان بياورد و هر كه خواهد كافر شود ، شنيدم از رسول خدا صلّى اللّه عليه و آله و سلّم مىفرمود : چون على بن أبي طالب از دنيا بيرون رود ، خصلتى چند در ميان امّت من ظاهر شود كه خيرى در آنها نباشد ، گفتم : آن خصلتها كدام است يا رسول اللّه ؟ فرمود : امانت در ميان مردم كم شود و خيانت بسيار شود ، حيا از ميان مردم برخيزد كه مردم در حضور يكديگر زنا كنند و پروا نكنند ، بعد از آن نكبتى در ميان مردم حادث شود كه كار بر همهء مردم تنگ شود ، به درستى كه تا على در ميان مردم است زمين از من خالى نيست ، على به منزلهء پوستى است بر روى گوشت من است ، على به منزلهء عروق و استخوان من است ، على برادر و وصىّ من است در اهل من و جانشين من است در ميان قوم من ، وفاكننده است به وعده‌هاى من ، ادا كنندهء قرض من است ، على يارى من كرد در شدّتها ، براى من با كافران جنگ كرد ، در وقت نزول وحىها حاضر بود نزد من ، با من طعامهاى بهشت را تناول نمود ، مكرّر جبرئيل با او آشكارا مصافحه كرد ، گواه گرفت جبرئيل مرا كه على از پاكان و معصومان و نيكوكاران است ، من گواه مىگيرم شما را اى گروه مردم تا على در ميان شماست بر شما امرى مشتبه نيست ، چون على از\r\n\r\n","description":"","footnote":" ( 1 ) مناقب ابن شهر آشوب 2 / 386 . ","page_name":" 367 ","page_number":367},
  {"content":"\r\n\r\nميان شما برود مصداق اين آيه ظاهر مىشود  لِيَهْلِك مَن هَلَك عَن بَيِّنَةٍ وَ يَحْيى مَن حَيَّ عَن بَيِّنَةٍ  « 1 »  « 2 »  كلينى و ابن بابويه و ديگران به سندهاى معتبر روايت كرده‌اند كه در روز شهادت حضرت امير المؤمنين عليه السّلام صداى شيون از مردم بلند شد ، مردم را دهشت عظيم عارض شد ، مانند روزى كه حضرت رسالت صلّى اللّه عليه و آله و سلّم از دنيا مفارقت نمود ، در آن حال حضرت خضر عليه السّلام به صورت مرد پيرى تند آمد مىگريست و مىگفت : انّا للّه و انّا اليه راجعون ، گفت : امروز منقطع شد خلافت پيغمبر ، پس ايستاد بر در خانه‌اى كه حضرت امير المؤمنين عليه السّلام در آن خانه بود گفت : خدا رحمت كند شما را اى ابو الحسن ، تو بودى كه اسلام تو از همه پيشتر بود و ايمان تو از همه خالص‌تر بود و ترس تو از خدا از همه بيشتر بود و مشقّت تو در راه خدا از همه عظيم‌تر بود ، محافظت حضرت رسالت از همه بيشتر كردى ، امانت تو بر اصحاب آن حضرت بيشتر بود ، مناقب تو از همه فاضلتر بود ، سوابق تو از همه گرامىتر بود ، درجهء تو از همه بلندتر و قرابت تو با حضرت رسالت صلّى اللّه عليه و آله و سلّم از همه بيشتر و شبيه‌ترين مردم بودى به آن حضرت در سيرت و طريقه و اطوار و گفتار و كردار ، و منزلت تو نزد آن حضرت از همه شريفتر بود ، گرامىترين مردم بودى نزد او ، پس خدا تو را جزاى خير دهد از اسلام و از رسول خدا و از مسلمانان ، قوى بودى در وقتى كه اصحاب او ضعيف شدند ، مردانه به جهاد رفتى در وقتى كه ايشان ترسيدند ، قيام به حق نمودى در هنگامى كه ايشان سستى ورزيدند ، از طريقهء رسول خدا صلّى اللّه عليه و آله و سلّم به در نرفتى وقتى كه هر يك از اصحاب او به راهى رفتند ، خليفهء حق آن حضرت بودى بىمنازعه ، و تذلّل ننمودى به رغم انف منافقان و خشم كافران و نخواستن حسدبران و كينهء منافقان ، پس قيام به حق نمودى بعد از آن حضرت در وقتى كه ديگران ترسيدند ، و حق را بيان كردى در وقتى كه ديگران عاجز شدند ، به نور خدا در راه دين راه رفتى در هنگامى كه ديگران به نادانى ايستادند ، و اگر متابعت تو مىنمودند هدايت مىيافتند ، صداى تو از همه پس‌تر بود و در پيشى گرفتن در خيرات از همه بلندتر بودى ، كلام تو از همه كمتر بود ، سخن تو از\r\n\r\n","description":"","footnote":" ( 1 ) سورهء انفال / آيهء 42 .  ( 2 ) تفسير فرات كوفى 154 . ","page_name":" 368 ","page_number":368},
  {"content":"\r\n\r\nهمه راست‌تر بود ، رأى تو از همه بزرگتر بود ، دل تو از دلهاى ديگر شجاع‌تر بود ، يقين تو از همه سخت‌تر بود ، عمل تو از همه نيكوتر بود ، به همهء امور از همه كس داناتر بودى ، به خدا سوگند كه از براى دين پادشاهى بودى ، از براى مؤمنان پدر مهربان بودى در وقتى كه عيال تو گرديدند .\r\nپس برداشتى از دوشهاى ايشان بارهاى گران را كه تاب برداشتن آن نداشتند ، حفظ كردى هر چه را ضايع گذاشتند و رعايت كردى هر چه را مهمل گذاشتند ، بلند شدى در وقتى كه ايشان پست شدند ، صبر كردى در وقتى كه ايشان جزع كردند ، دريافتى هر چه را ايشان تخلّف از آن ورزيدند ، از بركت تو يافتند آنچه را گمان نداشتند ، بودى بر كافران عذابى ريزنده ، براى مؤمنان بودى باران رحمت و فراوانى نعمت ، پس پرواز كردى به رياض جنّت با آزارها كه به تو رسيد از منافقان ، و فايز شدى به عطاها و بركتهاى اين امّت . سوابق ايشان را تو ضبط كردى ، فضايل ايشان را تو بردى ، تندى تو در دين خدا به كندى بدل نشد و دل تو هرگز بسوى باطل ميل نكرد ، بينائى تو ضعيف نشد و جبن در نفس تو راه نيافت ، هرگز خيانت نكردى ، در شدّت ايمان و يقين مانند كوه كه بادهاى تند آن را به حركت نمىآورد ، هيچ چيز آن را برنمىكند از جا .\r\nبودى چنانچه حضرت رسول صلّى اللّه عليه و آله و سلّم در حق تو گفت كه : ضعيف بودى در بدن خود و قوى بودى در امر خدا ، متواضع بودى در نفس خود ، عظيم بودى نزد خداى تعالى ، كسى را در تو راه عيبى نبود ، كسى از تو اميد جانبدارى نداشت ، تواناى عزيز نزد تو ضعيف و ذليل بود تا آنكه حق را از او مىگرفتى ، در احقاق حق دور و نزديك نزد تو مساوى بودند ، كار تو حق و مدارا و دوستى بود ، گفتار تو حكم و حتم بود ، امر تو بردبارى بود ، و دورانديشى و رأى تو علم و عزم بود ، پس وقتى از دنيا كنده شدى كه راه حق را ظاهر كرده بودى و كارهاى دشوار را بر مردم آسان كرده بودى ، آتشهاى فتنه را فرونشانده بودى و امور دين به تو معتدل شده بود ، ايمان به تو قوّت يافته بود ، مؤمنان به تو ثابت گرديده بودند ، پس پيش رفتى پيشى دور و دراز ، به تعب انداختى آنها را كه بعد از خود گذاشتى به تعبى شديد ، پس مصيبت تو از آن بزرگتر است كه گريه تدارك كند آن را ، عظيم شد\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nمصيبت تو در آسمان ، در هم شكست مردم را ، پس مىگويم : انّا للّه و انّا اليه راجعون ، راضى شديم از خدا به قضاى او و تسليم كرديم از براى خدا امر او را .\r\nپس به خدا سوگند كه بعد از تو مصيبتى مثل مصيبت تو نخواهد رسيد ، براى مؤمنان كهفى و پناهى بودى ، براى كافران غلظت و خشم بودى ، پس خدا تو را به پيغمبر خود ملحق گرداند و ما را از اجر مصيبت تو محروم نگرداند ، و بعد از تو گمراه نگرداند ، پس مردم ساكت شدند ، گوش دادند سخن او را و او مىگريست و اصحاب رسول خدا به گريهء او مىگريستند . چون سخن او تمام شد ، هر چند او را طلب كردند نيافتند « 1 »  .\r\nدر احاديث معتبره منقول است كه چون امير المؤمنين عليه السّلام از دنيا رفت امام حسن عليه السّلام بر منبر برآمد و خطبه‌اى در نهايت فصاحت و بلاغت ادا نمود و فرمود : از ميان شما مفارقت كرده است مردى كه سبقت نگرفته‌اند بر او در كمالات پيشينيان « 2 »  .\r\nبه روايت ديگر فرمود : ايّها النّاس در اين شب قرآن نازل شد ، در اين شب عيسى به آسمان بالا رفت ، در اين شب يوشع بن نون شهيد شد ، در اين شب پدرم امير المؤمنين شهيد شد ، به خدا سوگند كه سبقت نخواهد گرفت بر او بسوى بهشت احدى از اوصياء كه پيش از او بوده‌اند و بعد از او خواهند بود ، به درستى كه حضرت رسالت صلّى اللّه عليه و آله و سلّم چون او را به جنگى مىفرستاد ، علم خود را به دست او مىداد ، جبرئيل از جانب راست او مىرفت و ميكائيل از جانب چپ او ، برنمىگشت تا حق تعالى فتح را بر دست او جارى مىكرد ، طلا و نقره به ميراث نگذاشته است مگر هفتصد درهم كه از عطاهاى او زياده آمده بود ، مىخواست كنيزى از براى اهل خود بخرد « 3 »  .\r\nبه روايت ديگر : از براى ام كلثوم بخرد ، به درستى كه در مصيبت او اهل مشرق و مغرب صاحب تعزيه‌اند ، از خدا مىطلبند مزد صبر خود را ، پس گريه بر آن حضرت غالب شد ، نتوانست سخن گفت ، اهل مسجد خروش برآوردند . پس فرمود : هر كه مرا شناسد شناسد ، و هر كه نشناسد منم حسن پسر محمّد مصطفى صلّى اللّه عليه و آله و سلّم ، منم پسر بشير ، منم پسر\r\n\r\n","description":"","footnote":" ( 1 ) كمال الدين 387 .  ( 2 ) امالى شيخ طوسى 270 .  ( 3 ) امالى شيخ صدوق 262 . ","page_name":" 370 ","page_number":370},
  {"content":"\r\n\r\nنذير ، منم پسر داعى بسوى خدا ، منم پسر سراج منير ، منم پسر آن كسى كه حق تعالى او را براى رحمت عالميان فرستاد ، منم از اهل بيتى كه حق تعالى رجس را از ايشان دفع كرده و از گناهان پاك كرده است ايشان را پاك‌كردنى ، منم از اهل بيتى كه جبرئيل بر ايشان نازل مىشد ، منم از اهل بيتى كه حق تعالى مودّت و ولايت ايشان را واجب گردانيده است چنانچه فرموده  قُل لا أَسْئَلُكُم عَلَيْه أَجْراً إِلَّا الْمَوَدَّةَ فِي الْقُرْبى وَ مَن يَقْتَرِف حَسَنَةً نَزِدْ لَه فِيها حُسْناً  « 1 »  اين حسنه مودّت ما اهل بيت است « 2 »  .\r\nپس فرمود كه : خبر داد مرا جدّم رسول خدا كه بعد از او دوازده امام از اهل بيت و برگزيدگان او خواهند بود كه همه شهيد خواهند شد به شمشير يا به زهر ، پس آن حضرت از منبر فرود آمد ، مردم با او بيعت نمودند و وفا به بيعت خود نكردند .\r\n\r\n","description":"","footnote":" ( 1 ) سورهء شورى / آيهء 23 .  ( 2 ) امالى شيخ طوسى 270 . ","page_name":" 371 ","page_number":371},
  {"content":"\r\n\r\n\r\nفصل پنجم در بيان احوال قاتل آن حضرت ابن ملجم لعين است\r\nدر احاديث معتبره از حضرت امام محمّد باقر و امام جعفر صادق عليهما السّلام منقول است كه :\r\nپى كنندهء ناقهء صالح ازرق ولد الزّنا بود ؛ و قاتل امير المؤمنين عليه السّلام ولد الزّنا بود ، قبيلهء مراد مىگفتند : ما پدر او را نمىشناسيم و نسب او را نمىدانيم ؛ و قاتل حسين بن على عليه السّلام ولد الزّنا بود ، به درستى كه نمىكشند پيغمبران و اولاد پيغمبران را مگر اولاد زنا « 1 »  .\r\nدر قرب الاسناد به سند معتبر از امام محمّد باقر عليه السّلام روايت كرده است : چون ابن ملجم را به نزد امام حسن عليه السّلام آوردند ، آن ملعون گفت : با خدا عهد كرده بودم كه پدر تو را بكشم ، وفا به عهد خود كردم ، اگر خواهى مرا بكش و اگر عفو كنى مىروم به نزد معاويه او را به قتل مىرسانم و تو را از شرّ او راحت مىدهم و باز به نزد تو مىآيم ، حضرت فرمود : تو را زود به جهنّم مىفرستم ، پس او را پيش طلبيد به دست مبارك خود گردن آن ملعون را زد « 2 »  .\r\nدر كتاب فرحة الغرى روايت كرده است كه : عبد اللّه بن جعفر از حضرت امام حسن عليه السّلام التماس نمود كه قصاص آن لعين را به او گذارد ، چون رخصت يافت سيخى در آتش سرخ كرد و در چشمهاى آن ملعون كشيد ، آن ملعون گفت : تبارك اللّه خلق الانسان من علق ، اى پسر برادر از ميل گرم سرمه در ديدهء من مىكشى ، پس حكم فرمود دستها و پاهايش را بريدند ، او سخن نگفت . چون حكم كرد كه زبانش را ببرند ، به جزع آمد ، مردى از\r\n\r\n","description":"","footnote":" ( 1 ) قصص الأنبياء راوندى 220 .  ( 2 ) قرب الاسناد 144 . ","page_name":" 372 ","page_number":372},
  {"content":"\r\n\r\nحاضران به او گفت : اى دشمن خدا آتش در ديده‌ات كشيدند و دستها و پاهايت را ببريدند جزع نكردى ، از بريدن زبان جزع مىكنى ؟ ! او گفت : اى جاهلان من جزع براى بريدن زبان نمىكنم و ليكن كراهت دارم از آنكه اندك زمانى در دنيا بمانم و ياد خدا نكنم . چون زبانش را قطع كردند ، حكم كرد او را به آتش سوختند « 1 »  .\r\nمؤلّف گويد كه : روايت اوّل اصح و اقوى است .\r\nايضاً در فرحة الغرى روايت كرده است كه چون آن ملعون را به خدمت امام حسن عليه السّلام آوردند ، گفت : مىخواهم سخنى در گوش تو بگويم ، حضرت ابا نمود ، فرمود : مىخواهد از شدّت عداوت گوش مرا به دندان بكند ، آن ملعون گفت : به خدا سوگند كه اگر مرا رخصت مىداد گوشش را از بيخ برمىكندم « 2 »  .\r\nدر بعضى از كتب قديمه روايت كرده‌اند كه چون در آن شب كه حضرت امير المؤمنين عليه السّلام را دفن كردند و صبح طالع شد ، ام كلثوم حضرت امام حسن عليه السّلام را سوگند داد كه :\r\nمىخواهم كشندهء پدر مرا يك ساعت زنده نگذارى ، حضرت از خانه بيرون آمد خويشان و اصحاب خود را جمع كرد و با ايشان در كشتن آن ملعون مشورت نمود ، عبد اللّه بن جعفر گفت : مىبايد دستها و پاها و زبان او را ببريم و بعد از آن او را به قتل رسانيم ، محمّد بن حنفيّه گفت : او را اوّل تير باران مىبايد كرد و آخر به آتش مىبايد سوخت ، ديگرى گفت :\r\nاو را زنده بردار مىبايد كشيد تا بر دار بميرد ، حضرت امام حسن عليه السّلام فرمود : من امتثال امر پدر خود مىنمايم در حق او ، يك ضربت شمشير بر او مىزنم تا بميرد ، بعد از آن جسد پليدش را به آتش مىسوزانم ، پس حكم فرمود او را دست بسته حاضر كردند و فرمود كه :\r\nاى دشمن خدا كشتى امير مؤمنان و امام مسلمانان را و فساد عظيم در دين كردى ، و به يك ضربت او را به جهنّم فرستاد « 3 »  .\r\nبه روايت ديگر : حكم كرد كه او را گردن زدند ، و ام هيثم دختر اسود نخعيّه از حضرت التماس نمود كه جسد او را به من بخش تا او را به آتش بسوزانم و آتش دل خود را فرو\r\n\r\n","description":"","footnote":" ( 1 ) فرحة الغرى 18 .  ( 2 ) فرحة الغري 19 .  ( 3 ) بحار الأنوار 42 / 297 . ","page_name":" 373 ","page_number":373},
  {"content":"\r\n\r\nنشانم ، آن حضرت التماس او را قبول نمود ، آن نيك زن آن بدبخت را به آتش بسوخت « 1 »  .\r\nدر كشف الغمّه روايت كرده است كه چون آن ملعون حضرت را ضربت زد ، او را به نزد آن حضرت حاضر كردند ، به آن ملعون گفت كه : تو را چه باعث شد كه چنين فتنه‌اى در دين كردى ؟ آن ملعون گفت كه : شمشير خود را چهل صباح تند كردم و به زهر آب دادم ، از خدا سؤال كردم كه بدترين خلق را به آن بكشم ، حضرت در جواب آن ملعون فرمود كه :\r\nدعاى تو مستجاب شده است و تو كه بدترين خلقى به همين شمشير كشته خواهى شد ، پس به حضرت امام حسن عليه السّلام فرمود كه : چون من از دنيا بروم ، آن ملعون را به شمشير او قصاص كن « 2 »  .\r\nقطب راوندى و ابن شهر آشوب و على بن عيسى اربلى از ابن وفا روايت كرده‌اند كه گفت : روزى من در مسجد الحرام بودم ، مردم را ديدم كه بر دور مقام ابراهيم جمع شده بودند ، از سبب اجتماع ايشان پرسيدم ، گفتند كه : راهبى مسلمان شده است . چون به نزديك آمدم ، مرد پيرى ديدم با جثّهء عظيم ، جبّهء پشمينه پوشيده بود ، كلاه پشمينه بر سر داشت و در برابر مقام ابراهيم عليه السّلام نشسته . شنيدم كه مىگفت : من در كنار دريا صومعه‌اى داشتم ، روزى از صومعهء خود به دريا نظر مىكردم ناگاه ديدم كه مرغى مانند كركس از هوا به زير آمد ، بر سنگى نشست كه از ميان دريا بلند شده بود و قى كرد ، پس ربع انسانى از گلوى او افتاد ، آنگاه پرواز كرد ناپيدا شد ، و بعد از ساعتى برگشت باز ربع انسانى قى كرد ، چون چهار مرتبه چنين كرد ، قىكرده‌هاى او به يكديگر پيوست مردى شد ايستاد ، من از آن حالت تعجّب بسيار كردم ، بعد از ساعتى آن مرغ باز برگشت ربع او را جدا كرده فرو برد پرواز كرد ، پس برگشت باز ربع ديگر برداشت باز پرواز كرد ، تا آنكه چهار مرتبه چنين كرد همهء آن مرد را فرو برد و پرواز كرد .\r\nپس تعجّب من زياده شد ، پشيمان شدم كه چرا از آن مرد نپرسيدم كه تو كيستى ، به حيرت در آن سنگ نظر مىكردم ناگاه ديدم آن مرغ برگشت و ربع بدن آدمى قى كرد ،\r\n\r\n","description":"","footnote":" ( 1 ) ارشاد شيخ مفيد 1 / 22 .  ( 2 ) كشف الغمّه 2 / 57 . ","page_name":" 374 ","page_number":374},
  {"content":"\r\n\r\nتا آنكه در مرتبهء چهارم مردى شد ايستاد ، پس من به كنار دريا رفتم او را ندا كردم كه : تو كيستى ؟ مرا جواب نگفت ، پس گفتم : به حق خداوندى كه تو را خلق كرده است بگو كه تو كيستى ؟ گفت : منم ابن ملجم ، گفتم : بگو كه عمل تو چه بوده است كه به اين عذاب مبتلا شده‌اى ؟ گفت : على بن أبي طالب را كشته‌ام ، حق تعالى اين مرغ را بر من موكل كرده است مرا چنين عذاب مىكند تا روز قيامت « 1 »  .\r\nابن شهر آشوب و ديگران روايت كرده‌اند كه چون استخوانهاى پليد آن ملعون را در گودالى انداختند ، پيوسته اهل كوفه صداى فرياد و ناله از آن گودال مىشنيدند « 2 »  .\r\nدر بعضى از كتب معتبره از حضرت امام جعفر صادق عليه السّلام روايت كرده است كه حضرت رسالت صلّى اللّه عليه و آله و سلّم فرمود : چون مرا به معراج بردند ، به آسمان پنجم رسيدم صورت على بن أبي طالب را در آنجا ديدم گفتم : اى حبيب من جبرئيل اين چه صورت است ؟ گفت : اى محمّد ملائكه خواستند به صورت على بن أبي طالب نظر كنند گفتند : اى پروردگار ما فرزندان آدم در دنيا هر بامداد و پسين بهره‌مند مىشوند به نظر كردن به على بن أبي طالب كه پسر عم حبيب تو محمّد است و خليفه و امين و وصىّ اوست ، پس ما را نيز متمتّع و بهره‌مند گردان به نظر كردن به صورت آن حضرت . پس حق تعالى صورت آن حضرت را از نور قدس خود آفريد و ملائكه شب و روز آن صورت را زيارت مىكنند ، هر بامداد و پسين به نظر كردن به آن صورت متمتّع مىشوند .\r\nپس حضرت صادق عليه السّلام فرمود : چون ابن ملجم ضربت بر سر مبارك آن حضرت زد ، در همان موضع از آن صورت اثر آن ضربت ظاهر گرديد و ملائكه هر بامداد و پسين كه نظر مىكنند بسوى آن صورت اثر ضربت را مشاهده مىنمايند ، لعنت مىكنند بر قاتل آن حضرت . چون حسين بن على عليه السّلام را شهيد كردند ، ملائكه فرود آمدند جسد مقدّس آن حضرت را به آسمان بردند در پهلوى صورت على عليه السّلام بازداشتند ، پس هرگاه ملائكه به زيارت صورت امير المؤمنين عليه السّلام بيايند ، امام حسين عليه السّلام را آلوده به خون مشاهده مىكنند ، لعنت مىكنند بر يزيد و ابن زياد و ساير قاتلان آن حضرت ، اين حالت مستمر\r\n\r\n","description":"","footnote":" ( 1 ) خرايج 1 / 216 .  ( 2 ) مناقب ابن شهر آشوب 2 / 387 . ","page_name":" 375 ","page_number":375},
  {"content":"\r\n\r\nاست تا روز قيامت .\r\nراوى گفت : چون حضرت صادق عليه السّلام اين حديث را روايت كرد فرمود : اين از علم مكنون مخزون ماست ، بايد كه روايت نكنيد مگر به كسى كه اهل آن باشد « 1 » \r\n\r\n","description":"","footnote":" ( 1 ) بحار الأنوار 18 / 304 - 305 . ","page_name":" 376 ","page_number":376},
  {"content":"\r\n\r\n\r\nباب چهارم در بيان تاريخ ولادت و شهادت ثانى ائمّهء هدى و قرة العين محمّد مصطفى صلّى اللّه عليه و آله و سلّم امام حسن مجتبى عليه السّلام و در آن چند فصل است\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n.\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nفصل اوّل در بيان ولادت موفور السعادة و اسم و لقب و كنيت و حليه و شمايل آن حضرت است\r\nشيخ مفيد و شيخ طوسى و اكثر اعاظم علماء ذكر كرده‌اند كه ولادت شريف امام حسن عليه السّلام در شب سه‌شنبه نيمهء ماه مبارك رمضان سال سوّم هجرت واقع شد ، بعضى سال دوّم نيز گفته‌اند ؛ اسم شريف آن حضرت حسن بود ، و در تورات اسم آن حضرت شبّر است زيرا كه شبّر در لغت عرب حسن است ، و نام پسر بزرگ هارون نيز شبّر بود ؛ كنيت آن حضرت ابو محمّد است ، بعضى أبو القاسم نيز گفته‌اند ؛ القاب آن حضرت : سيّد و سبط و امين و حجّت و برّ و نقى و امير و زكى و مجتبى و زاهد وارد شده است .\r\nابن بابويه به سندهاى معتبر از حضرت امام زين العابدين عليه السّلام روايت كرده است كه چون امام حسن عليه السّلام متولّد شد ، حضرت فاطمه عليها السّلام به حضرت امير المؤمنين عليه السّلام گفت كه :\r\nاو را نامى بگذار ، گفت : سبقت نمىگيرم در نام او بر حضرت رسالت صلّى اللّه عليه و آله و سلّم ، پس او را در جامهء زردى پيچيدند به خدمت حضرت رسول صلّى اللّه عليه و آله و سلّم آوردند ، آن حضرت فرمود : من شما را نهى نكردم كه در جامهء زرد نپيچيد او را ؟ پس آن جامهء زرد را انداخت و آن حضرت را در جامهء سفيدى پيچيد « 1 »  .\r\nبه روايت ديگر : زبان خود را در دهان آن حضرت كرد و زبان آن حضرت را مىمكيد ، پس از امير المؤمنين عليه السّلام پرسيد كه : او را نامى گذاشته‌اى ؟ آن حضرت فرمود : بر تو سبقت\r\n\r\n","description":"","footnote":" ( 1 ) امالى شيخ طوسى 367 . ","page_name":" 379 ","page_number":379},
  {"content":"\r\n\r\nنخواهم گرفت در نام او ، پس رسول خدا صلّى اللّه عليه و آله و سلّم فرمود : من نيز سبقت بر پروردگار خود نمىگيرم ، پس حق تعالى امر كرد به جبرئيل كه : از براى محمّد پسرى متولّد شده است برو بسوى زمين سلام مرا به او برسان و او را تهنيت و مبارك باد به او بگوى و بگو كه : على نسبت به تو به منزلهء هارون است به موسى ، پس او را مسمّى كن به اسم پسر هارون ، آن حضرت فرمود كه : اسم او چه بود ؟ جبرئيل گفت : اسم او شبّر بود ، حضرت فرمود : لغت من عربى است ، جبرئيل گفت : حسن نام كن . پس او را حسن نام كردند كه شبّر در لغت عربى حسن است . چون امام حسين عليه السّلام متولّد شد ، حق تعالى به جبرئيل عليه السّلام وحى كرد كه :\r\nپسرى از براى محمّد متولّد شده است ، برو او را تهنيت و مبارك باد بگو ، و بگو كه : على از تو به منزلهء هارون است از موسى ، پس او را به نام پسر ديگر هارون مسمّى گردان ، چون جبرئيل نازل شد بعد از تهنيت پيغام ملك علّام را به حضرت خير الانام رسانيد ، حضرت فرمود : نام آن پسر چه بود ؟ جبرئيل گفت : شبير ، حضرت فرمود : زبان من عربى است ، جبرئيل گفت : او را حسين نام كن كه به معنى شبير است ، پس او را حسين نام كردند « 1 »  .\r\nايضاً به سندهاى معتبر از حضرت امام رضا عليه السّلام روايت كرده است كه اسماء بنت عميس گفت : چون امام حسن متولّد شد و من قابلهء او بودم ، حضرت رسالت صلّى اللّه عليه و آله و سلّم آمد گفت : اى اسماء بياور فرزند مرا ، پس آن حضرت را در جامهء زردى پيچيدم و به خدمت حضرت بردم ، رسول خدا صلّى اللّه عليه و آله و سلّم فرمود : من نهى نكردم شما را كه فرزندى كه متولّد مىشود در جامهء زرد مپيچيد ؟ پس او را در جامهء سفيدى پيچيدم و به خدمت آن حضرت بردم ، پس در گوش راستش اذان گفت و در گوش چپش اقامه گفت ، از امير المؤمنين عليه السّلام پرسيد كه : به چه نام او را مسمّى كرده‌اى ؟ جناب امير گفت : بر تو سبقت نگرفتم در نام او و ليكن مىخواستم او را « حرب » نام كنم ، رسول خدا صلّى اللّه عليه و آله و سلّم فرمود : من نيز سبقت نمىگيرم در نام او بر پروردگار خود ، پس جبرئيل نازل شد گفت : خداوند عليّ اعلا تو را سلام مىرساند مىفرمايد كه : او را به اسم پسر بزرگ هارون مسمّى گردان ، حضرت او را حسن نام كرد .\r\n\r\n","description":"","footnote":" ( 1 ) علل الشرايع 138 . ","page_name":" 380 ","page_number":380},
  {"content":"\r\n\r\nچون روز هفتم شد ، حضرت رسالت پناه صلّى اللّه عليه و آله و سلّم دو گوسفند ابلق از براى عقيقهء او كشت ، به اسماء كه قابله بود يك ران با يك اشرفى داد ، سرش را تراشيد و موى سرش را با نقره كشيد و تصدّق كرد ، سرش را به خلوق كه بوى خوش بود آلوده كرد فرمود : اى اسماء خون عقيقه را بر سر فرزندان ماليدن از فعل جاهليّت است .\r\nاسماء گفت : بعد از يك سال امام حسين متولّد شد ، حضرت رسول صلّى اللّه عليه و آله و سلّم آمد فرمود :\r\nاى اسماء بياور پسر مرا به نزد من ، پس امام حسين عليه السّلام را در جامهء سفيدى پيچيدم به خدمت آن حضرت بردم ، باز اذان و اقامت در گوش راست و چپش گفت ، در دامن خود گذاشت و گريست ، اسماء گفت : پدر و مادرم فداى تو باد گريهء تو از چيست ؟ حضرت فرمود : بر اين فرزند خود مىگريم ، اسماء گفت كه : در اين ساعت متولّد شده است يا رسول اللّه ، آن حضرت فرمود : گروهى بغىكننده و ستم‌كننده او را شهيد خواهند كرد بعد از من ، خدا شفاعت مرا به ايشان نرساند ، پس گفت : اى اسماء اين خبر را به فاطمه مگو كه او تازه فرزند زائيده است و شنيدن اين مصيبت به او ضرر مىرساند . پس فرمود كه :\r\nيا على او را چه نام كرده‌اى ؟ فرمود كه : بر تو سبقت نمىگيرم ، حضرت فرمود : من نيز بر پروردگار خود سبقت نمىگيرم ، پس جبرئيل نازل شد گفت : خداوند عليّ اعلا تو را سلام مىرساند مىفرمايد : او را به اسم پسر كوچك هارون مسمّى كن ، پس حضرت او را حسين نام كرد ، در روز هفتم دو گوسفند از براى او كشت ، قابله را يك ران گوسفند با يك دينار عطا كرد ، سرش را تراشيد ، به وزن موى سرش نقره تصدّق كرد ، باز خلوق بر سرش ماليد فرمود كه : خون عقيقه ماليدن از فعل جاهليّت است « 1 »  .\r\nايضاً از آن حضرت روايت كرده است كه : فاصله نبود ميان امام حسن و امام حسين عليهما السّلام مگر به قدر مدّت حمل « 2 »  .\r\nدر احاديث معتبرهء بسيار از طريق خاصّه و عامّه از حضرت رسالت صلّى اللّه عليه و آله و سلّم روايت كرده‌اند كه آن حضرت فرمود : من حسن و حسين دو پسر خود را به نام دو پسر هارون شبّر\r\n\r\n","description":"","footnote":" ( 1 ) عيون أخبار الرضا 2 / 28 .  ( 2 ) عيون أخبار الرضا 2 / 46 . ","page_name":" 381 ","page_number":381},
  {"content":"\r\n\r\nو شبير مسمّى ساختم براى كرامت و بزرگوارى ايشان نزد حق تعالى « 1 »  .\r\nبه روايت ديگر : فرزندان فاطمه را حسن و حسين و محسن كه در شكم فاطمه شهيد شد مسمّى گردانيدم به اسم سه پسر هارون شبّر و شبير و مشبر ، براى آنكه على به منزلهء هارون است .\r\nابن بابويه به سند معتبر از حضرت صادق عليه السّلام روايت كرده است كه حق تعالى به هديه فرستاد براى رسول خدا صلّى اللّه عليه و آله و سلّم نام امام حسن را با جامهء حريرى از جامه‌هاى بهشت .\r\nبه روايت ديگر : نام آن حضرت را بر حريرى نوشته بود فرستاد ، حضرت رسالت صلّى اللّه عليه و آله و سلّم نام امام حسين عليه السّلام را از آن اشتقاق كرد « 2 »  .\r\nايضاً از امام رضا عليه السّلام روايت كرده است كه نقش نگين امام حسن عليه السّلام « العزّة للّه » بود « 3 »  .\r\nو به روايت ديگر : « الحمد للّه » بود « 4 »  .\r\nدر بعضى از كتب معتبره روايت كرده‌اند كه‌ام الفضل زن عبّاس به خدمت حضرت رسالت پناه صلّى اللّه عليه و آله و سلّم عرض كرد : من در خواب ديدم كه پاره‌اى از تن تو در دامن من بود ، حضرت فرمود : ان شاء اللّه فرزندى از براى فاطمه به هم خواهد رسيد تو متكفّل تربيت او خواهى شد ، پس در آن زودى امام حسن عليه السّلام متولّد شد ، آن حضرت او را به‌ام الفضل داد كه به شير قثم پسر عبّاس آن حضرت را شير داد « 5 »  .\r\nقطب راوندى از حضرت صادق عليه السّلام روايت كرده است كه حضرت رسالت صلّى اللّه عليه و آله و سلّم مىآمد به نزد فرزندان شيرخوارهء فاطمه ، آب دهان معجز نشان خود را در دهان ايشان مىافكند ، فاطمه عليها السّلام را مىگفت : تو ايشان را شير مده « 6 »  .\r\nابن شهر آشوب از كتب مخالفان روايت كرده است از ابو هريره كه راهبى به مدينه آمد بر شترى سوار ، گفت : مرا دلالت كنيد به خانهء فاطمه ، چون به در خانهء فاطمه رسيد گفت : اى\r\n\r\n","description":"","footnote":" ( 1 ) علل الشرايع 138 .  ( 2 ) معانى الاخبار 58 ؛ علل الشرايع 138 .  ( 3 ) عيون أخبار الرضا 2 / 61 ؛ امالى شيخ صدوق 370 ؛ كافى 6 / 474 .  ( 4 ) بحار الأنوار 43 / 258 .  ( 5 ) كشف الغمّه 2 / 146 .  ( 6 ) خرايج 1 / 94 . ","page_name":" 382 ","page_number":382},
  {"content":"\r\n\r\nدختر رسول خدا دو پسر خود را براى من بيرون آور ، فاطمه عليها السّلام حسن و حسين عليهما السّلام را براى او بيرون آورد ، پس راهب ايشان را بوسيد و گريست و گفت : نامهاى اينان در تورات شبّر و شبير است ، در انجيل طاب و طيّب است ، پس از صفات حضرت رسالت پناه صلّى اللّه عليه و آله و سلّم سؤال كرد ، چون آن صفات او را موافق يافت با آنچه در كتب خود خوانده بود از اوصاف آن حضرت كلمهء شهادت گفت و مسلمان شد « 1 »  .\r\nايضاً از جماعتى روايت كرده است كه كسى پيش از حسن و حسين به اين دو نام بزرگوار مسمّى نگرديده بود « 2 »  ، از معجزات ايشان است ، چنانچه كسى به اسم محمّد و على مسمّى نشده بود ، حق تعالى در قصّهء يحيى مىفرمايد كه : ما پيش از او از براى او هم نامى قرار نداده بوديم .\r\nدر كتاب عيون المعجزات روايت كرده است كه فاطمه عليها السّلام امام حسن و امام حسين را از ران چپ زائيد ، و مريم عيسى را از ران راست زائيد « 3 »  .\r\nكلينى به سندهاى صحيح از حضرت صادق عليه السّلام روايت كرده است كه حضرت فاطمه در روز هفتم ولادت امام حسن و امام حسين عليهما السّلام قوچى براى عقيقهء ايشان كشت ، و سر ايشان را تراشيد ، به وزن موى سر ايشان نقره تصدّق كرد « 4 »  .\r\nدر چند حديث ديگر از آن حضرت روايت كرده است كه حضرت رسول صلّى اللّه عليه و آله و سلّم براى ايشان قوچى به دست خود كشت ، موى سر ايشان را با نقره وزن كرد و نقره را تصدّق نمود ، چون عقيقهء امام حسن عليه السّلام را مىكشت اين دعا خواند : بسم اللّه عقيقة عن الحسن اللّهم عظمها بعظمه و لحمها بلحمه و دمها بدمه و شعرها بشعره اللّهم اجعلها وعاء لمحمّد و آله « 5 »  .\r\nايضاً به سند معتبر از حضرت امام رضا عليه السّلام روايت كرده است كه : چون امام حسن عليه السّلام متولّد شد ، جبرئيل براى تهنيت در روز هفتم نازل شد ، امر كرد آن حضرت را كه او را نام و كنيت بگذارد و سرش را بتراشد و عقيقه از براى او بكشد و گوشش را سوراخ كند ، در\r\n\r\n","description":"","footnote":" ( 1 ) مناقب ابن شهر آشوب 3 / 448 .  ( 2 ) مناقب ابن شهر آشوب 3 / 449 .  ( 3 ) عيون المعجزات 57 .  ( 4 ) كافى 6 / 33 .  ( 5 ) كافى 6 / 32 . ","page_name":" 383 ","page_number":383},
  {"content":"\r\n\r\nوقتى كه امام حسين عليه السّلام متولّد شد نيز جبرئيل نازل شد به اينها امر كرد ، آن حضرت به عمل آورد و فرمود : دو گيسو گذاشتند ايشان را در جانب چپ سر و سوراخ گوش راست را در نرمهء گوش كردند ، و گوش چپ را در بالاى گوش . در روايت ديگر وارد شده است كه آن دو گيسو را در ميان سر ايشان گذاشته بودند « 1 »  .\r\nايضاً به سند معتبر از امام محمّد باقر عليه السّلام روايت كرده است كه چون حضرت رسالت پناه صلّى اللّه عليه و آله و سلّم را به معراج بردند ، ده ركعت نماز به زمين آورد ، نمازهاى واجب همه دو ركعتى بود . چون امام حسن و امام حسين عليهما السّلام متولّد شدند ، حضرت رسالت براى شكر اين نعمت هفت ركعت اضافه كرد ، حق تعالى از براى او اجازه فرمود « 2 »  .\r\nدر كشف الغمّه روايت كرده است كه رنگ مبارك حضرت امام حسن عليه السّلام سرخ و سفيد بود ، ديده‌هاى مباركش گشاده و بسيار سياه بود ، دو خدّ مباركش هموار بود و برآمده نبود ، خطّ موى باريكى در ميان شكم آن حضرت بود ، ريش مباركش انبوه بود ، موى سر خود را بلند مىگذاشت ، گردن آن حضرت در نور و صفا مانند نقرهء صيقل زده بود ، سرهاى استخوان آن حضرت كنده بود ، ميان دوشهايش گشاده بود و ميانه بالا بود ، از همهء مردم خوش‌روتر بود ، خضاب به سياهى مىكرد و موهايش مجعّد بود ، بدن شريفش در نهايت لطافت بود « 3 »  .\r\nايضاً از حضرت امير المؤمنين عليه السّلام روايت كرده است كه حضرت امام حسن عليه السّلام از سر تا سينه به حضرت رسالت پناه صلّى اللّه عليه و آله و سلّم شبيه‌تر بود از ساير مردم ، جناب امام حسين عليه السّلام در ساير بدن به آن حضرت شبيه‌تر بود « 4 »  .\r\n\r\n","description":"","footnote":" ( 1 ) كافى 6 / 33 .  ( 2 ) كافى 3 / 487 .  ( 3 ) كشف الغمّه 2 / 148 .  ( 4 ) كشف الغمّه 2 / 145 . ","page_name":" 384 ","page_number":384},
  {"content":"\r\n\r\n\r\nفصل دوّم در بيان بعضى از فضايل آن حضرت است\r\nابن بابويه و ديگران از كتب مخالفان روايت كرده‌اند كه حضرت رسول صلّى اللّه عليه و آله و سلّم فرمود :\r\nچون روز قيامت شود ، عرش پروردگار عالميان را به هر زينتى مزيّن گردانند ، پس دو منبر از نور بياورند كه طول آنها صد ميل باشد كه هر ميلى ثلث يك فرسخ است ، يكى را در جانب راست عرش گذارند ديگرى را در جانب چپ ، پس جناب امام حسن و امام حسين عليهما السّلام را بياورند ، حسن عليه السّلام بر يكى از آنها بايستد و حسين عليه السّلام بر ديگرى ، حق تعالى عرش خود را به ايشان زينت دهد ، چنانچه زن ، خود را به دو گوشواره زينت مىدهد « 1 »  .\r\nايضا از طريق ايشان روايت كرده است كه مردى از اهل عراق به نزد عبد اللّه بن عمر آمد پرسيد كه : اگر پشه را در حالت احرام بكشند چه حكم دارد ؟ گفت : نظر كنيد كه اين مرد آمده است از خون پشه سؤال مىكند و ايشان فرزند حضرت رسالت صلّى اللّه عليه و آله و سلّم را شهيد كردند ، من از حضرت رسالت شنيدم كه مىگفت : حسن و حسين دو گل بوستان منند در دنيا « 2 »  .\r\nمحدّثان خاصّه و عامّه به اسانيد متواتره روايت كرده‌اند كه حضرت رسالت صلّى اللّه عليه و آله و سلّم فرمود : حسن و حسين سيّد جوانان اهل بهشتند « 3 »  .\r\nدر بسيارى از آن روايات مذكور است كه پدر ايشان بهتر است از ايشان « 4 »  .\r\n\r\n","description":"","footnote":" ( 1 ) امالى شيخ صدوق 98 .  ( 2 ) امالى شيخ صدوق 123 .  ( 3 ) امالى شيخ طوسى 85 و 312 .  ( 4 ) عيون أخبار الرضا 2 / 67 . ","page_name":" 385 ","page_number":385},
  {"content":"\r\n\r\nايضا از طريق خاصّه و عامّه روايت كرده‌اند كه حضرت رسول صلّى اللّه عليه و آله و سلّم فرمود : به حسن بخشيدم مهابت و حلم خود را ، و به حسين بخشيدم جود و رحمت خود را « 1 »  .\r\nابن بابويه از طريق مخالفان از ابن عمر روايت كرده است كه بر بازوى جناب امام حسن و امام حسين عليهما السّلام دو تعويذ بود كه ميان آنها پر بود از پرهاى بال جبرئيل « 2 »  .\r\nايضا ابن بابويه و ديگران از كتب مخالفان روايت كرده‌اند كه حضرت فاطمه عليها السّلام در مرض رسول خدا صلّى اللّه عليه و آله و سلّم امام حسن و امام حسين عليهما السّلام را به خدمت آن حضرت آورد فرمود كه : يا رسول اللّه اينها پسرهاى تواند چيزى به ميراث به ايشان ده ، حضرت فرمود :\r\nبه امام حسن دادم هيبت و بزرگوارى خود را ، به امام حسين دادم جرأت و بخشش خود را .\r\nبه روايت ديگر : سخاوت و شجاعت خود را « 3 »  .\r\nابن بابويه به سند معتبر از امام رضا عليه السّلام روايت كرده است كه حضرت رسول صلّى اللّه عليه و آله و سلّم فرمود : فرزند گل است از براى هر كس ، دو گل من در دنيا حسن و حسينند « 4 »  .\r\nايضا به سند معتبر از آن حضرت روايت كرده است كه حضرت رسالت صلّى اللّه عليه و آله و سلّم فرمود :\r\nحسن و حسين بهترين اهل زمينند بعد از من و پدر ايشان ، و مادر ايشان بهترين زنان اهل زمين است « 5 »  .\r\nشيخ طوسى و ديگران به طريق مخالفان از ابو هريره روايت كرده‌اند كه حضرت رسالت صلّى اللّه عليه و آله و سلّم فرمود : هر كه حسن و حسين را دوست دارد به تحقيق كه مرا دوست داشته است ، هر كه ايشان را دشمن دارد مرا دشمن داشته است « 6 »  .\r\nدر كتاب كفايه از حضرت امير المؤمنين عليه السّلام روايت كرده است كه : آن جناب با امام حسن و امام حسين عليهما السّلام گفت كه : شما اماميد بعد از من و بهترين جوانان اهل بهشتيد و معصوميد از گناهان ، خدا شما را حفظ كند و لعنت كند بر كسى كه با شما دشمنى نمايد « 7 »  .\r\n\r\n","description":"","footnote":" ( 1 ) خصال 78 .  ( 2 ) خصال 67 .  ( 3 ) خصال 77 .  ( 4 ) عيون أخبار الرضا 2 / 30 .  ( 5 ) عيون أخبار الرضا 2 / 67 .  ( 6 ) امالى شيخ طوسى 251 .  ( 7 ) بحار الأنوار 43 / 265 . ","page_name":" 386 ","page_number":386},
  {"content":"\r\n\r\nابن بابويه و شيخ طوسى و حميرى و غير ايشان به سندهاى معتبر بسيار روايت كرده‌اند كه روزى حضرت رسالت صلّى اللّه عليه و آله و سلّم امام حسن و امام حسين عليهما السّلام را امر فرمود كه كشتى بگيريد با يكديگر ، حضرت رسالت صلّى اللّه عليه و آله و سلّم مىفرمود : اى حسن بگير حسين را و بر زمين زن ، حضرت فاطمه گفت : عجب دارم چگونه بزرگتر را بر كوچكتر جرأت مىدهى ، آن حضرت فرمود : من حسن را تحريص مىكنم و جبرئيل حسين را تحريص مىكند « 1 »  .\r\nدر كشف الغمّه از كتب مخالفان روايت كرده است كه آل محمّد قطيفه‌اى داشتند ، چون جبرئيل مىآمد براى او مىگستردند بر روى آن مىنشست ، بر آن قطيفه غير جبرئيل ديگر نمىنشست . چون به آسمان مىرفت آن قطيفه را مىپيچيدند ، چون پرواز مىكرد از بالهاى او پرها مىريخت و رسول خدا صلّى اللّه عليه و آله و سلّم آنها را جمع مىكرد و در تعويذ امام حسن و امام حسين عليهما السّلام داخل مىكرد « 2 »  .\r\nايضا در كتاب حلية الاولياء روايت كرده است كه روزى حضرت رسالت پناه صلّى اللّه عليه و آله و سلّم جناب امام حسن را بر دوش خود سوار كرده بود مىگفت : هر كه مرا دوست دارد بايد اين را دوست دارد « 3 »  .\r\nايضا به طريق مخالفان روايت كرده است كه ابو هريره مىگفت : من هرگاه امام حسن را مىبينم آب از ديده‌هاى من جارى مىشود ، زيرا كه روزى حاضر بودم كه او دويد آمد و در دامن حضرت رسالت صلّى اللّه عليه و آله و سلّم نشست ، پس آن حضرت دهان او را باز كرد و دهان خود را به دهان او چسبانيد مىفرمود : خداوندا من او را دوست مىدارم و دوست مىدارم هر كه او را دوست مىدارد ، سه مرتبه اين سخن را گفت « 4 »  .\r\nابن بابويه به سندهاى معتبر از امام رضا عليه السّلام روايت كرده كه شبى امام حسن و امام حسين در خانهء حضرت رسول صلّى اللّه عليه و آله و سلّم بودند بازى مىكردند تا آنكه اكثر شب گذشت ، پس آن حضرت به ايشان گفت : برويد نزد مادر خود . چون بيرون رفتند برقى از نور در پيش\r\n\r\n","description":"","footnote":" ( 1 ) قرب الاسناد 101 ؛ امالى شيخ طوسى 513 .  ( 2 ) كشف الغمّه 2 / 172 .  ( 3 ) مناقب ابن شهر آشوب 4 / 29 .  ( 4 ) كشف الغمّه 2 / 145 . ","page_name":" 387 ","page_number":387},
  {"content":"\r\n\r\nروى ايشان ظاهر شد و ايشان را روشنى مىداد تا به نزد مادر خود رفتند ، چون حضرت آن حالت را ديد فرمود : حمد مىكنم خداوندى را كه گرامى داشته است ما اهل بيت را « 1 »  .\r\nابن قولويه به سند معتبر از حضرت امير المؤمنين عليه السّلام روايت كرده است كه جناب رسول خدا صلّى اللّه عليه و آله و سلّم فرمود : يا على مرا غافل كرده‌اند اين دو پسر - يعنى امام حسن و امام حسين عليهما السّلام - از آنكه ديگرى را بعد از ايشان دوست دارم ، به درستى كه پروردگار مرا امر كرده است دوست دارم ايشان را و دوست دارم كسى را كه ايشان را دوست دارد « 2 »  .\r\nبه روايت ديگر از طريق مخالفان روايت كرده است كه عمران بن حصين گفت : روزى حضرت رسول صلّى اللّه عليه و آله و سلّم به من گفت : هر چيزى را در دل آدمى محلّى است ، هيچ چيز در دل من محل اين دو پسر را ندارد ، يعنى حسن و حسين عليهما السّلام ، عمران گفت : تو اين قدر ايشان را دوست مىدارى ؟ رسول خدا فرمود : اى عمران آنچه تو نمىدانى از دوست داشتن ايشان زياده است از آنچه مىدانى ، به درستى كه خدا مرا امر كرده است به محبّت ايشان « 3 »  .\r\nايضا روايت كرده است كه ابو ذر مىگفت : امر كرد رسول خدا صلّى اللّه عليه و آله و سلّم مرا به دوستى حسن و حسين عليهما السّلام ، پس من ايشان را دوست مىدارم ، هر كه ايشان را دوست مىدارد من او را دوست مىدارم براى آنكه حضرت رسالت پناه صلّى اللّه عليه و آله و سلّم ايشان را دوست مىداشت « 4 »  .\r\nايضا روايت كرده است كه ابن مسعود مىگفت : شنيدم از رسول خدا صلّى اللّه عليه و آله و سلّم : هر كه مرا دوست دارد حسن و حسين را دوست دارد ، زيرا كه حق تعالى مرا امر كرده است به محبّت ايشان « 5 »  .\r\nايضا به سند معتبر از حضرت امام محمّد باقر روايت كرده است كه حضرت رسالت صلّى اللّه عليه و آله و سلّم فرمود : هر كه خواهد چنگ در زند به عروة الوثقى كه حق تعالى در قرآن فرموده است كه گسستن ندارد ، پس بايد كه علىّ بن أبي طالب و حسن و حسين را دوست دارد ، به درستى كه حق تعالى ايشان را در عرش عظمت و جلال خود دوست مىدارد « 6 »  .\r\n\r\n","description":"","footnote":" ( 1 ) عيون أخبار الرضا 2 / 43 .  ( 2 ) كامل الزيارات 50 .  ( 3 ) كامل الزيارات 50 .  ( 4 ) كامل الزيارات 51 .  ( 5 ) كامل الزيارات 51 .  ( 6 ) كامل الزيارات 51 . ","page_name":" 388 ","page_number":388},
  {"content":"\r\n\r\nايضا به سند معتبر از حضرت صادق عليه السّلام روايت كرده است كه حضرت رسول صلّى اللّه عليه و آله و سلّم فرمود : هر كه حسن و حسين را دشمن دارد ، چون در روز قيامت بيايد در روى او هيچ گوشت نباشد ، و شفاعت من به او نرسد « 1 »  .\r\nايضا به سند صحيح از حضرت موسى بن جعفر عليهما السّلام روايت كرده است كه روزى حضرت رسالت صلّى اللّه عليه و آله و سلّم دست حضرت امام حسن و امام حسين عليهما السّلام را گرفت فرمود : هر كه دوست دارد اين دو پسر را و پدر و مادر ايشان را ، پس او با من خواهد بود در درجهء من در روز قيامت « 2 »  .\r\nشيخ مفيد از طريق مخالفان روايت كرده است كه حضرت رسالت صلّى اللّه عليه و آله و سلّم فرمود : هر كه حسن و حسين را دوست دارد من او را دوست مىدارم ، و هر كه من او را دوست دارم خدا او را دوست دارد ، و هر كه خدا او را دوست دارد داخل بهشت گرداند ، و هر كه آنها را دشمن دارد من او را دشمن دارم ، و هر كه را من دشمن دارم خدا او را دشمن دارد ، و هر كه خدا را دشمن دارد داخل جهنّم گرداند « 3 »  .\r\nايضا از طريق مخالفان روايت كرده است كه روزى حضرت رسالت صلّى اللّه عليه و آله و سلّم نماز مىكرد حسن و حسين عليهما السّلام آمدند بر پشت آن حضرت سوار شدند ، چون سر از سجده برداشت ايشان را با نهايت لطف و مدارا گرفت ، چون باز به سجده رفت باز ايشان سوار شدند ، چون از نماز فارغ شد هر يكى را بر يكى از رانهاى خود نشاند فرمود : هر كه مرا دوست دارد بايد كه اين دو فرزند مرا دوست دارد « 4 »  .\r\nايضا از طريق ايشان روايت كرده است كه حضرت رسالت صلّى اللّه عليه و آله و سلّم فرمود : حسن و حسين دو گوشوارهء عرشند ، و فرمود : بهشت با حق تعالى گفت : در من ساكن گردانيده‌اى ضعفا و مساكين را ، حق تعالى به او ندا كرد كه : آيا راضى نيستى كه من ركنهاى تو را زينت داده‌ام به حسن و حسين ، پس بهشت بر خود باليد چنانچه عروس بر خود مىبالد « 5 »  .\r\n\r\n","description":"","footnote":" ( 1 ) كامل الزيارات 51 .  ( 2 ) كامل الزيارات 53 .  ( 3 ) ارشاد شيخ مفيد 2 / 28 .  ( 4 ) ارشاد شيخ مفيد 2 / 28 .  ( 5 ) ارشاد شيخ مفيد 2 / 127 . ","page_name":" 389 ","page_number":389},
  {"content":"\r\n\r\nايضا روايت كرده كه امام حسن و امام حسين عليهما السّلام در حج پياده مىرفتند ، هر كه ايشان را مىديد خود را بر زمين مىافكند پياده مىشد ، پس بر بعضى از مردم گران آمد گفتند به سعد بن ابى وقّاص كه : بر ما دشوار است پياده رفتن ، راضى نمىتوانيم شد كه سوار شويم و اين دو بزرگوار پياده مىروند ، پس سعد اين را به امام حسن عليه السّلام عرض كرد و التماس كرد كه سوار شوند ، آن حضرت فرمود : ما نذر كرده‌ايم كه پياده برويم و سوار نمىشويم و ليكن از راه دور مىرويم تا بر مردم دشوار نباشد « 1 »  .\r\nايضا شيخ مفيد به سند معتبر از جابر بن عبد اللّه انصارى روايت كرده است كه روزى حضرت رسالت صلّى اللّه عليه و آله و سلّم بيرون آمد و دست حضرت امام حسن و امام حسين عليهما السّلام را گرفته بود فرمود : اين دو پسر خود را در كودكى تربيت كردم ، در بزرگى براى ايشان دعا كردم و از حق تعالى سه خصلت براى ايشان طلبيدم ، دو خصلت را به من عطا كرد ، سيّم را منع كرد ، سؤال كردم كه ايشان را طاهر و مطهّر از گناهان و عيبها و پاكيزه گرداند از اخلاق ذميمه پس اجابت نمود ؛ سؤال كردم كه ايشان را و ذريّهء ايشان را و شيعيان ايشان را از آتش جهنّم نگاه دارد ، اجابت من كرد ؛ سؤال كردم از خدا كه جمع كند امّت مرا بر محبّت ايشان ، فرمود : اى محمّد من حكم كرده‌ام حكم‌كردنى و تقدير كرده‌ام امور را تقدير تقديركردنى ، به درستى كه بعضى از امّت تو وفا خواهند كرد به عهدهاى تو در حق يهود و نصارا و مجوس ، و عهد و پيمان و امان تو را در باب فرزندان تو خواهند شكست ، به درستى كه من واجب گردانيده‌ام بر خود كه هر كه چنين باشد او را به محل كرامت خود در نياورم و داخل بهشت خود نگردانم ، به رحمت به او نظر نكنم در قيامت « 2 »  .\r\nابن شهر آشوب روايت كرده است كه از حضرت رسول صلّى اللّه عليه و آله و سلّم پرسيدند كه : كداميك از اهل بيت تو محبوب‌ترند بسوى تو ؟ فرمود : حسن و حسين « 3 »  .\r\nايضا به طريق مخالفان از ابن مسعود و ابو هريره روايت كرده است كه ايشان گفتند :\r\nروزى حضرت رسالت صلّى اللّه عليه و آله و سلّم بسوى ما بيرون آمد ، امام حسن و امام حسين عليهما السّلام را بر\r\n\r\n","description":"","footnote":" ( 1 ) مناقب ابن شهر آشوب 3 / 450 ؛ ارشاد شيخ مفيد 2 / 128 .  ( 2 ) امالى شيخ مفيد 78 .  ( 3 ) مناقب ابن شهر آشوب 3 / 432 . ","page_name":" 390 ","page_number":390},
  {"content":"\r\n\r\nدوشهاى خود سوار كرده بود ، گاهى اين را مىبوسيد و گاهى آن را ، تا آنكه نزديك ما رسيد ، پس مردى گفت : يا رسول اللّه تو ايشان را دوست مىدارى ؟ فرمود : هر كه ايشان را دوست دارد مرا دوست داشته ، و هر كه ايشان را دشمن دارد مرا دشمن داشته است « 1 »  .\r\nايضا روايت كرده است كه در بعضى از سفرها آب كم شد ، تشنگى بر مسلمانان غالب شد ، پس حضرت فاطمه امام حسن و امام حسين عليهما السّلام را به خدمت رسول خدا صلّى اللّه عليه و آله و سلّم آورد گفت : يا رسول اللّه اينها كودكند تاب تشنگى ندارند ، پس امام حسن عليه السّلام را طلبيد ، زبان مباركش را در دهان او گذاشت ، او مىمكيد تا سيراب شد ؛ پس امام حسين عليه السّلام را طلب كرد ، زبان معجز نشان خود را در دهان او گذاشت ، او نيز مكيد تا سيراب شد « 2 »  .\r\nايضا روايت كرده‌اند از حضرت امير المؤمنين عليه السّلام كه گفت : روزى رسول خدا صلّى اللّه عليه و آله و سلّم به نزد ما آمد ، پاى مبارك خود را در ميان لحاف ما داخل كرد ، پس حضرت امام حسن عليه السّلام آب طلبيد ، آن حضرت برخاست رفت به نزد گوسفند شير دهى كه داشتيم ، به دست مبارك خود شير از براى او دوشيد در ميان قدحى به دست امام حسن داد ، پس امام حسين مىخواست كه قدح را از او بگيرد ، حضرت رسول صلّى اللّه عليه و آله و سلّم ممانعت مىنمود ، حضرت فاطمه گفت كه : گويا حسن را بيشتر از حسين دوست مىدارى ؟ حضرت فرمود كه : چنين نيست و ليكن چون اوّل او آب طلبيد خواستم كه او بياشامد ، به درستى كه من و تو و اين دو نور ديدهء من و اين مردى كه خوابيده است يعنى امير المؤمنين عليه السّلام در روز قيامت در يك درجه خواهيم بود « 3 »  .\r\nايضا از طريق مخالفان از ابو هريره روايت كرده است كه : روزى حضرت رسالت صلّى اللّه عليه و آله و سلّم بر منبر صداى گريهء حسن و حسين عليهما السّلام را شنيد ، پس بىتابانه به زير آمد رفت ايشان را ساكت گردانيد و برگشت فرمود كه : از صداى گريهء ايشان بىتاب شدم كه گويا عقل از من بر طرف شد « 4 »  .\r\nايضا از طريق مخالفان روايت كرده است كه روزى حضرت رسول صلّى اللّه عليه و آله و سلّم بر سر منبر\r\n\r\n","description":"","footnote":" ( 1 ) مناقب ابن شهر آشوب 3 / 433 .  ( 2 ) مناقب ابن شهر آشوب 3 / 435 .  ( 3 ) مناقب ابن شهر آشوب 3 / 435 .  ( 4 ) مناقب ابن شهر آشوب 3 / 436 . ","page_name":" 391 ","page_number":391},
  {"content":"\r\n\r\nبود كه دو گل بوستان آن حضرت به مسجد در آمدند و پيراهنهاى گلرنگ پوشيده بودند ، مىافتادند و برمىخاستند ، چون نظر آن حضرت بر ايشان افتاد از منبر به زير آمد ايشان را در برگرفت آورد در پيش خود نشاند فرمود كه : فرزندان ما جگرهاى مايند كه بر زمين راه مىروند « 1 »  .\r\nايضا به طريق بسيار از جابر و ديگران روايت كرده‌اند كه حضرت رسالت صلّى اللّه عليه و آله و سلّم فرمود : حق تعالى ذريّهء هر پيغمبرى را از صلب او بيرون آورد ، و ذريّت مرا از صلب من و على بيرون آورد . به روايت ديگر : از صلب على بيرون آورد ، فرزندان دختر هر كس به پدر خود منسوب مىشوند به غير از فرزندان فاطمه كه من پدر ايشانم « 2 »  .\r\nايضا روايت كرده است كه حضرت رسول صلّى اللّه عليه و آله و سلّم فرمود : حسن و حسين امانت منند در ميان امّت من « 3 »  .\r\nايضا از جابر روايت كرده است كه گفت : روزى به خدمت حضرت رسول صلّى اللّه عليه و آله و سلّم رفتم ديدم كه حسن و حسين را بر پشت خود سوار كرده بود و مىفرمود كه : نيكو شترى است شتر شما ، نيكو سوارانيد شما ، پدر شما بهتر است از شما . اين حديث را به سندهاى بسيار از طرق عامّه از آن حضرت روايت كرده‌اند « 4 »  .\r\nايضا در تفسير ثعلبى از حضرت امام محمّد باقر عليه السّلام روايت كرده است كه حضرت رسالت صلّى اللّه عليه و آله و سلّم را مرضى عارض شد ، پس جبرئيل طبقى از انگور و انار بهشت از براى آن حضرت آورد ، چون حضرت رسول صلّى اللّه عليه و آله و سلّم خواست كه آن را تناول كند در دست آن حضرت تسبيح گفت ، پس امام حسن و امام حسين عليهما السّلام داخل شدند از آن ميوه تناول كردند ، در دست ايشان نيز تسبيح گفت ، پس حضرت امير المؤمنين عليه السّلام داخل شد تناول نمود ، در دست آن حضرت نيز تسبيح گفت ، پس مردى از صحابه داخل شد برداشت كه بخورد ، در دست او تسبيح نگفت . پس جبرئيل گفت : اين طعامى است كه نمىخورد از آن\r\n\r\n","description":"","footnote":" ( 1 ) مناقب ابن شهر آشوب 3 / 436 .  ( 2 ) مناقب ابن شهر آشوب 2 / 430 .  ( 3 ) مناقب ابن شهر آشوب 2 / 430 .  ( 4 ) مناقب ابن شهر آشوب 2 / 430 . ","page_name":" 392 ","page_number":392},
  {"content":"\r\n\r\nمگر پيغمبر يا وصىّ پيغمبر يا فرزند پيغمبر « 1 »  .\r\nايضا از حضرت امام رضا عليه السّلام روايت كرده است كه عيدى پيش آمد ، حضرت امام حسن و امام حسين عليهما السّلام جامهء نوى نداشتند ، پس نزد مادر خود آمدند گفتند : همهء اطفال مدينه زينت كرده‌اند غير از ما ، چرا ما را مزيّن نمىگردانى ؟ حضرت فاطمه فرمود :\r\nجامه‌هاى شما نزد خيّاط است ، چون بياورد شما را مزيّن خواهم كرد . چون شب عيد شد باز به نزد مادر خود آمدند طلب جامهء عيد كردند ، پس حضرت فاطمه عليها السّلام گريان شد ، باز همان جواب به ايشان گفت .\r\nچون شب تار شد ، كسى در را كوبيد ، فاطمه گفت : كيست ؟ گفت : اى دختر رسول خدا من خيّاطم ، جامه‌هاى فرزندان تو را آورده‌ام . حضرت فاطمه عليها السّلام در را گشود ديد مردى در نهايت جلالت و مهابت و حسن سيما دستمالى بسته به دست آن حضرت داد برگشت .\r\nچون به خانه در آمد دستمال را گشود ، در آن دستمال دو پيراهن و دو دراعه و دو زير جامه و دو رداء و دو عمامه و دو موزه سياه كه عقب آنها از پوست سرخ بود ديد ، پس ايشان را از خواب بيدار كرد ، جامه‌ها را بر ايشان پوشيد . در آن حالت حضرت رسالت صلّى اللّه عليه و آله و سلّم داخل شد ايشان را مزيّن ديد ، هر دو را در بركشيد و بوسيد ، به حضرت فاطمه گفت : خيّاط را ديدى ؟ گفت : بلى يا رسول اللّه ، آورد جامه‌هائى كه براى ما فرستاده بودى ؛ حضرت فرمود : آن خيّاط نبود ، « رضوان » خازن بهشت بود ؛ فاطمه عليها السّلام گفت : كه شما را خبر كرد يا رسول اللّه ؟ حضرت فرمود ، به آسمان نرفت تا آمد بسوى من و مرا خبر داد « 2 »  .\r\nايضا به سند مخالفان از ابن عبّاس و غير او روايت كرده‌اند كه گفتند : ما روزى در خدمت حضرت رسالت صلّى اللّه عليه و آله و سلّم نشسته بوديم كه جبرئيل نازل شد ، جامى از بلور سرخ آورد مملوّ از مشك و عنبر ، گفت : السّلام عليك يا رسول اللّه ، حق تعالى تو را سلام مىرساند ، تو را به اين جام تحيّت فرمود ، امر مىكند تو را كه به اين جام تحيّت كنى على را و دو فرزند او را . چون جام در كف حضرت رسول صلّى اللّه عليه و آله و سلّم درآمد به قدرت الهى به سخن آمد سه مرتبه « لا إله الّا اللّه » و سه مرتبه « اللّه اكبر » گفت ، پس بر زبان جارى كرد : بسم اللّه\r\n\r\n","description":"","footnote":" ( 1 ) مناقب ابن شهر آشوب 3 / 441 .  ( 2 ) مناقب ابن شهر آشوب 3 / 441 . ","page_name":" 393 ","page_number":393},
  {"content":"\r\n\r\nالرّحمن الرّحيم    طه * ما أَنْزَلْنا عَلَيْك الْقُرْآن لِتَشْقى    « 1 »  ، پس بوئيد آن را حضرت رسالت ، پس به رسم تحيّت به حضرت امير المؤمنين عليه السّلام داد ، چون به دست امير المؤمنين در آمد به سخن آمد گفت : بسم اللّه الرّحمن الرّحيم  إِنَّما وَلِيُّكُم اللَّه وَ رَسُولُه وَ الَّذِين آمَنُوا الَّذِين يُقِيمُون الصَّلاةَ وَ يُؤْتُون الزَّكاةَ وَ هُم راكِعُون  « 2 »  ، پس حضرت امير المؤمنين آن را بوئيد ، به رسم امانت و تحيّت به حضرت امام حسن عليه السّلام تسليم نمود ، چون به كف آن حضرت در آمد باز به سخن آمد گفت : بسم اللّه الرّحمن الرّحيم     عَم يَتَساءَلُون * عَن النَّبَإِ الْعَظِيم * الَّذِي هُم فِيه مُخْتَلِفُون     « 3 »  ، پس جناب امام حسن عليه السّلام آن را بوسيد و بر وجه تحيّت به جناب امام حسين عليه السّلام داد ، چون به كف آن جناب در آمد ، به زبان گويا گفت : بسم اللّه الرّحمن الرّحيم  قُل لا أَسْئَلُكُم عَلَيْه أَجْراً إِلَّا الْمَوَدَّةَ فِي الْقُرْبى  « 4 »  ، پس به حضرت رسالت داد ، باز به سخن آمد و گفت : بسم اللّه الرّحمن الرّحيم  اللَّه نُورُ السَّماوات وَ الْأَرْض  « 5 »  تا آخر آيه ، پس آن جام در كف آن حضرت ناپيدا شد ندانستيم كه به آسمان بالا رفت يا به زمين فرو رفت « 6 »  .\r\nايضا از طريق ايشان روايت كرده است كه روزى حضرت رسالت صلّى اللّه عليه و آله و سلّم نشسته بود ناگاه مرغى آمد از هوا بر دست آن حضرت نشست گفت : السّلام عليك يا نبيّ اللّه ، و بر دست امير المؤمنين نشست گفت : السّلام عليك يا وصيّ رسول اللّه ، پس بر دست هر يك از امام حسن و امام حسين عليهما السّلام نشست گفت : السّلام عليك يا خليفة اللّه ، حضرت فرمود كه :\r\nچرا بر دست أبو بكر ننشستى ؟ آن مرغ به قدرت حق تعالى گفت : من بر زمينى نمىنشينم كه معصيت خدا در آن كرده باشند ، چگونه بر دستى نشينم كه معصيت خدا بسيار كرده باشد « 7 »  .\r\nعامّه و خاصّه به طرق متواتره روايت كرده‌اند كه حضرت رسالت صلّى اللّه عليه و آله و سلّم فرمود كه :\r\n\r\n","description":"","footnote":" ( 1 ) سورهء طه / آيهء 1 و 2 .  ( 2 ) سورهء مائده / آيهء 55 .  ( 3 ) سورهء نبأ / آيهء 1 - 3 .  ( 4 ) سورهء شورى / آيهء 23 .  ( 5 ) سورهء نور / آيهء 35 .  ( 6 ) مناقب ابن شهر آشوب 3 / 442 .  ( 7 ) مناقب ابن شهر آشوب 3 / 443 . ","page_name":" 394 ","page_number":394},
  {"content":"\r\n\r\nجناب امام حسن و امام حسين عليهما السّلام دو امامند ، خواه قيام به امر امامت نمايند و خواه از جور ظالمان پنهان دارند « 1 »  .\r\nايضا از كتاب حلية الاولياء و مسند احمد و كتب بسيار از كتب معتبره روايت كرده است كه روزى حضرت رسالت صلّى اللّه عليه و آله و سلّم را حالت نزول وحى به هم رسيد ، چون بازآمد فرمود : ملكى بر من نازل شد كه پيش از اين هرگز بر زمين نيامده بود ، از حق تعالى رخصت طلبيد كه بر من سلام كند بشارت دهد مرا كه حسن و حسين بهترين جوانان اهل بهشتند ، و فاطمه بهترين زنان اهل بهشت است « 2 »  .\r\nبه اسانيد بسيار از كتب عامّه روايت كرده است كه حضرت رسالت صلّى اللّه عليه و آله و سلّم به جناب امام حسن عليه السّلام گفت كه : شبيه گرديده‌اى با من در صورت و سيرت « 3 »  .\r\nايضا به سندهاى بسيار از كتب ايشان روايت كرده است كه روزى حضرت رسالت صلّى اللّه عليه و آله و سلّم به نماز ايستاد ، جناب امام حسن عليه السّلام در پهلوى او بود ، چون به سجده رفت ، جناب امام حسن بر دوش آن حضرت سوار شد ، حضرت سجده را طول داد ، راوى گفت كه : من سر برداشتم از سجده كه ملاحظه كنم سبب طول سجدهء آن حضرت چيست ، ديدم كه جناب امام حسن عليه السّلام بر كتف آن حضرت سوار شده است ، چون حضرت سلام نماز گفت ، صحابه گفتند : يا رسول اللّه سجده را طول دادى به حدّى كه پيشتر آن قدر طول نمىدادى ، ما گمان كرديم كه در سجده وحى بر تو نازل شده است ، حضرت فرمود كه :\r\nوحى بر من نازل نشد و ليكن اين پسر من بر دوش من بود نخواستم كه او را تعجيل كنم در فرود آمدن ، به اين سبب سجده را طول دادم « 4 »  .\r\nبه روايت ديگر : به آن جناب گفتند كه : تو اين پسر را رعايت مىكنى كه ديگران را نمىكنى ؟ آن جناب فرمود : اين ريحانهء من است « 5 »  .\r\nايضا از طريق مخالفان از جابر روايت كرده‌اند كه حضرت رسالت صلّى اللّه عليه و آله و سلّم فرمود : هر كه\r\n\r\n","description":"","footnote":" ( 1 ) مناقب ابن شهر آشوب 3 / 445 .  ( 2 ) مناقب ابن شهر آشوب 3 / 445 .  ( 3 ) مناقب ابن شهر آشوب 4 / 25 .  ( 4 ) مناقب ابن شهر آشوب 4 / 29 .  ( 5 ) مناقب ابن شهر آشوب 4 / 29 . ","page_name":" 395 ","page_number":395},
  {"content":"\r\n\r\nخواهد نظر كند به بهتر و مهتر جوانان اهل بهشت ، پس نظر كند بسوى حسن بن على « 1 »  .\r\nشيخ طبرسى از ابن عبّاس روايت كرده است كه روزى حضرت رسالت صلّى اللّه عليه و آله و سلّم به در خانهء فاطمه رفت ، من در خدمت آن حضرت بودم ، پس سه مرتبه ندا كرد جوابى نشنيد ، پس به نزديك ديوار آمد نشست ، من در پهلويش نشستم ، ناگاه جناب امام حسن عليه السّلام از خانه بيرون آمد روى منوّرش را شسته بودند و قلاده‌ها در گردنش بسته بودند ، پس حضرت دستهاى خود را گشود و بلند كرد و آن جناب را گرفت و بر سينه چسبانيد و او را بوسيد گفت : اين پسر من سيّد و بزرگوار اين امّت است ، شايد كه حق تعالى به بركت او اصلاح كند ميان دو گروه اين امّت « 2 »  .\r\nدر كشف الغمّه از طريق مخالفان روايت كرده است از سليمان هاشمى گفت : من روزى در مجلس هارون الرشيد بودم ، پس نام جناب امير المؤمنين عليه السّلام مذكور شد ، هارون گفت :\r\nمردمان گمان مىكنند كه من على و حسن و حسين را دشمن مىدارم ، نه چنين است ، به درستى كه خبر داد مرا پدرم از پدرانش كه عبد اللّه بن عبّاس گفت : روزى در خدمت حضرت رسول صلّى اللّه عليه و آله و سلّم نشسته بوديم ، ناگاه فاطمه گريان از خانه بيرون آمد ، حضرت فرمود : اى فاطمه چرا گريه مىكنى ؟ گفت : حسن و حسين از خانه بيرون رفته‌اند ، به خدا سوگند كه نمىدانم به كجا رفته‌اند ، پس فرمود : گريه مكن پدرت فداى تو باد ، به درستى كه آن خداوندى كه ايشان را خلق كرده است به ايشان مهربان‌تر است از تو .\r\nپس آن جناب فرمود : خداوندا اگر ايشان به دريا رفته‌اند ايشان را حفظ كن ، اگر به صحرا رفته‌اند ايشان را به سلامت دار ، پس جبرئيل نازل شد گفت : اى احمد غمگين و محزون مباش كه ايشان فاضل‌اند در دنيا و آخرت ، و پدر ايشان از ايشان بهتر است ، اكنون ايشان در حظيرهء بنى النجّار به خواب رفته‌اند ، حق تعالى ملكى بر ايشان موكّل گردانيده كه ايشان را محافظت نمايد .\r\nپس حضرت رسالت صلّى اللّه عليه و آله و سلّم برخاست و ما هم برخاستيم تا داخل حديقهء بنى النجّار شديم ، ديديم حسن دست در گردن حسين كرده به خواب رفته‌اند ، ملك يك بال خود را\r\n\r\n","description":"","footnote":" ( 1 ) مناقب ابن شهر آشوب 4 / 24 .  ( 2 ) اعلام الورى 211 . ","page_name":" 396 ","page_number":396},
  {"content":"\r\n\r\nبر روى ايشان گسترده ، پس حضرت رسالت صلّى اللّه عليه و آله و سلّم حسن را برداشت و ملك حسين را برداشت ، مردم چون ملك را نمىديدند گمان مىكردند كه هر دو را حضرت برداشته است ، پس أبو بكر و ابو ايّوب انصارى به خدمت آن حضرت آمدند گفتند : يا رسول اللّه يكى از اين دو كودك را به ما نمىدهى كه بار تو سبك‌تر شود ؟ حضرت فرمود : بگذاريد ايشان را كه ايشان فاضل و بزرگوارند در دنيا و آخرت ، پدر ايشان بهتر است از ايشان .\r\nپس فرمود : امروز ايشان را مشرّف گردانم به آنچه خدا ايشان را مشرّف گردانيده ، پس خطبه‌اى ادا كرد فرمود : ايّها النّاس مىخواهيد خبر دهم شما را به كسى كه بهتر است از همه كس از جهت جدّ و جدّه ؟ گفتند : بلى يا رسول اللّه ، حضرت فرمود : حسن و حسين چنينند ، جدّ ايشان رسول خداست و جدّهء ايشان خديجهء كبرى دختر خويلد .\r\nپس فرمود : ايّها النّاس مىخواهيد خبر دهم شما را به كسى كه بهترين مردم است از جهت پدر و مادر ؟ گفتند : بلى يا رسول اللّه ، فرمود : حسن و حسين چنينند پدر ايشان علىّ بن أبي طالب است و مادر ايشان فاطمه دختر محمّد ، پس فرمود : مىخواهيد خبر دهم شما را به بهترين مردم از جهت عم و عمّه ؟ گفتند : بلى يا رسول اللّه ، حضرت فرمود : حسن و حسين چنينند كه عم ايشان جعفر طيّار است و عمّهء ايشان ام هانى دختر ابو طالب . پس فرمود :\r\nايّها النّاس مىخواهيد خبر دهم شما را به بهترين مردم از جهت خال و خاله ؟ گفتند : بلى يا رسول اللّه ، فرمود كه : حسن و حسين چنينند كه خالوى ايشان قاسم فرزند رسول خداست ، خالهء ايشان زينب ، بدانيد كه پدر ايشان در بهشت خواهد بود و مادر ايشان در بهشت خواهد بود ، جدّ ايشان در بهشت خواهد بود ، جدّهء ايشان در بهشت خواهد بود ، و خالو و خالهء ايشان در بهشت خواهند بود و عم و عمّهء ايشان در بهشت خواهند بود و خود در بهشت خواهند بود ، دوستان ايشان و دوستان دوستانشان در بهشت خواهند بود « 1 »  .\r\nايضا به طريق ايشان از ابن عبّاس روايت كرده است كه حضرت رسالت صلّى اللّه عليه و آله و سلّم فرمود :\r\nدر شب معراج ديدم بر در بهشت نوشته بود : لا إله الّا اللّه محمّد رسول اللّه ، عليّ حبيب خداست ، حسن و حسين برگزيدهء خدايند ، و فاطمه كنيز برگزيدهء خداست ، بر دشمن\r\n\r\n","description":"","footnote":" ( 1 ) كشف الغمّه 2 / 146 . ","page_name":" 397 ","page_number":397},
  {"content":"\r\n\r\nايشان است لعنت خدا « 1 »  .\r\nايضا به طريق ايشان از عمر بن الخطّاب روايت كرده است كه حضرت رسالت صلّى اللّه عليه و آله و سلّم فرمود : على و فاطمه و حسن و حسين عليهم السّلام در حظيرهء قدس در قبّهء سفيدى خواهند بود كه سقفش عرش خداوند رحمان باشد « 2 »  .\r\nدر كتاب فردوس الاخبار كه از كتب مشهورهء مخالفان است از عايشه روايت كرده است كه رسول خدا صلّى اللّه عليه و آله و سلّم فرمود : جنّة الفردوس با حق تعالى مناجات كرد كه : آيا مرا مزيّن نمىگردانى و حال آنكه در من ساكن گردانيده‌اى نيكوكاران و پرهيزكاران را ؟ پس حق تعالى بسوى او وحى كرد كه : تو را زينت دادم به حسن و حسين « 3 »  .\r\nدر كتاب بشارة المصطفى به سند مخالفان روايت كرده است كه روزى حضرت رسول صلّى اللّه عليه و آله و سلّم را به طعامى دعوت كردند ، جمعى از صحابه در خدمت آن حضرت بودند ، در اثناى راه امام حسن را ديد كه بازى مىكند ، پس آن حضرت از صحابه پيش افتاد دستهاى خود را گشود كه آن امام معصوم را بگيرد ، و او از روى بازى به اين طرف و آن طرف مىدويد و پيغمبر از پى او مىرفت و مىخنديد تا او را گرفت ، پس يك دست بر سر او و يك دست بر ذقن او ، و دست در گردن او كرد ميان دهانش را بوسيد و فرمود : حسن از من است و من از اويم ، خدا دوست دارد كسى را كه حسن را دوست دارد ، حسن و حسين دو سبطند از اسباط پيغمبران « 4 »  .\r\nكلينى به سند معتبر از حضرت صادق عليه السّلام روايت كرده است كه حضرت رسول صلّى اللّه عليه و آله و سلّم فرمود : فرزند صالح گلى است از جانب خدا كه در ميان بندگان خود قسمت كرده‌اند ، دو گل من در دنيا حسن و حسين‌اند ، نام كرده‌ام ايشان را به نام دو سبط بنى اسرائيل شبّر و شبير « 5 »  .\r\nدر بعضى از كتب معتبره از ابن عبّاس روايت كرده‌اند كه گفت : روزى در خدمت حضرت رسالت صلّى اللّه عليه و آله و سلّم نشسته بوديم و حضرت امير المؤمنين و فاطمه و حسنين عليهم السّلام در\r\n\r\n","description":"","footnote":" ( 1 ) كشف الغمّه 2 / 149 .  ( 2 ) كشف الغمّه 2 / 149 .  ( 3 ) كشف الغمّه 2 / 148 .  ( 4 ) بشارة المصطفى 156 .  ( 5 ) كافى 6 / 2 . ","page_name":" 398 ","page_number":398},
  {"content":"\r\n\r\nخدمت آن حضرت بودند ، ناگاه جبرئيل نازل شد سيبى به رسم تحيّت براى آن جناب آورد ، پس حضرت او را بوئيد به على بن أبي طالب داد ، پس على عليه السّلام آن را بوئيد به جناب رسول داد ، پس او را گرفت و به جناب امام حسن عليه السّلام داد ، پس امام حسن عليه السّلام او را بوئيد و باز به جناب رسول داد ، او گرفت و به جناب امام حسين داد ، پس امام حسين عليه السّلام نيز بوئيد و به حضرت رسالت داد ، باز آن حضرت به فاطمه عليها السّلام داد ، پس فاطمه عليها السّلام آن را بوئيد و به رسول خدا صلّى اللّه عليه و آله و سلّم داد ، پس آن جناب آن را بوئيد و باز به امير المؤمنين عليه السّلام داد .\r\nچون او خواست رد كند به حضرت رسول صلّى اللّه عليه و آله و سلّم از دستش افتاد و به دونيم شد ، نورى از او ساطع گرديد تا به آسمان اوّل رسيد ، دو سطر بر آن نوشته بود : بسم اللّه الرّحمن الرّحيم ، اين تحيّتى است از جانب حق تعالى بسوى محمّد مصطفى صلّى اللّه عليه و آله و سلّم و علىّ مرتضى و فاطمهء زهرا و حسن و حسين عليهما السّلام فرزندزادهء رسول خدا صلّى اللّه عليه و آله و سلّم و امانى است از براى دوستان حسن و حسين عليهما السّلام از آتش جهنّم در روز قيامت « 1 »  .\r\nابن بابويه و ديگران به سندهاى معتبر از حضرت صادق عليه السّلام روايت كرده‌اند كه حضرت رسالت صلّى اللّه عليه و آله و سلّم روزى بيمار شد ، حضرت فاطمه عليها السّلام دست امام حسن عليه السّلام را به دست راست گرفت و دست امام حسين عليه السّلام را به دست چپ به عيادت حضرت رسول صلّى اللّه عليه و آله و سلّم رفت ، آن حضرت در خانهء عايشه بود ، امام حسن عليه السّلام در جانب راست آن حضرت نشست و امام حسين عليه السّلام به جانب چپ و بدن او را مىماليدند . چون رسول خدا بيدار نشد ، فاطمه گفت : اى دو حبيب من ! در اين وقت جدّ شما در خواب است بيائيد به خانه برگرديم و بعد از بيدار شدن آن حضرت بيائيم ، گفتند : ما در اين وقت از اينجا حركت نمىكنيم ، پس امام حسن عليه السّلام بر بازوى راست آن حضرت خوابيد و امام حسين بر بازوى چپ او خوابيد ، به خواب رفتند و بيدار شدند پيش از آنكه حضرت بيدار شود ، از عايشه پرسيدند : مادر ما چه شد ؟ گفت : چون شما به خواب رفتيد به خانه برگشت . پس در آن شب تاريك بيرون آمدند ، و شب ابرى بود ، باران تند مىباريد و برق مىتابيد و صداى رعد مىآمد ، پس به اعجاز ايشان نورى در پيش روى ايشان به هم رسيد و از پى بىآن\r\n\r\n","description":"","footnote":" ( 1 ) بحار الأنوار 43 / 307 . ","page_name":" 399 ","page_number":399},
  {"content":"\r\n\r\nرفتند ، حضرت امام حسن عليه السّلام به دست راست خود دست امام حسين عليه السّلام را گرفته بود ، ايشان مىرفتند با يكديگر سخن مىگفتند تا به حديقهء بنى النجار رسيدند ، چون داخل آن باغستان شدند ، حيران گرديدند ندانستند به كجا مىروند ، پس امام حسين عليه السّلام به امام حسين عليه السّلام گفت : بيا در خواب شويم ، امام حسين عليه السّلام گفت : اختيار با تو است .\r\nپس هر دو در خواب شدند ، دست در گردن يكديگر كردند . چون حضرت رسالت صلّى اللّه عليه و آله و سلّم از خواب بيدار شد احوال ايشان را پرسيد ، در منزل فاطمه ايشان را طلب كرد و در آنجا نيافت ، پس برخاست گفت : الهى و سيّدى و مولاى اين دو پسر از گرسنگى از خانه بيرون رفته‌اند ، خداوندا تو وكيل منى بر ايشان . پس از براى آن حضرت نورى ساطع شد ، حضرت از پى بىآن نور رفت تا به حديقهء بنى النجار رسيد ، ناگاه ديد كه ايشان خوابيده‌اند دست در گردن يكديگر درآورده‌اند ، باران در نهايت شدّت و تندى مىآمد ، حق تعالى از برابر ايشان ابر را شكافته بود و يك قطره باران بر ايشان نمىباريد ، و با ايشان احاطه كرده بود مارى عظيم كه موهاى آن مار مانند نيهاى نيستان بود و دو بال داشت كه يكى را بر روى حسن عليه السّلام و يكى را بر روى حسين عليه السّلام گسترده بود . چون نظر آن حضرت بر آن مار افتاد تنحنح كرد ، آن مار بشنيد صداى آن حضرت به كنارى رفت و به سخن در آمد گفت : خداوندا گواه مىگيرم تو را و ملائكه تو را كه اينها فرزند پيغمبر تواند ، و من محافظت نمودم ايشان را براى تو و به سلامت به او تسليم كردم ايشان را .\r\nپس آن حضرت فرمود : اى حيّه تو از چه طايفه‌اى ؟ گفت : من پيك جنّم بسوى تو ، فرمود : كدام طايفهء جن ؟ گفت : نصيبين ، گروهى از بنى مليح مرا فرستاده‌اند براى تعليم آيهء قرآن كه فراموش كرده‌اند ، چون به اين موضع رسيدم ندائى از آسمان شنيدم كه : اى حيّه اينها پسرهاى رسول خدايند ، پس ايشان را محافظت نما از آفات و عاهات و از حوادث شب و روز ، من محافظت كردم ايشان را و به تو تسليم كردم صحيح و سالم . پس آن مار آن آيهء قرآن را آموخت و برگشت . حضرت رسالت صلّى اللّه عليه و آله و سلّم امام حسن عليه السّلام را برداشت و بر دوش راست خود سوار كرد و امام حسين عليه السّلام را بر دوش چپ خود ، حضرت امير المؤمنين عليه السّلام خبر شد و از پى بىآن حضرت بيرون آمد در راه به آن حضرت ملحق\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nگرديد ، پس يكى از صحابه آن جناب را گفت كه : يكى از اين فرزندان را به من ده تا بار تو سبك شود ، فرمود : برو كه خدا سخنت را شنيد و نيّت تو را دانست .\r\nپس حضرت امير المؤمنين عليه السّلام پيش آمد گفت : يا رسول اللّه يكى از اين دو شبلين خود را به من ده تا بار تو سبك گردد ، پس رو كرد به جناب امام حسن گفت : آيا مىروى به دوش پدر خود ؟ گفت : يا جدّاه به خدا سوگند كه دوش تو را بهتر مىخواهم از دوش پدر خود ، پس بسوى جناب امام حسين عليه السّلام ملتفت شد فرمود : آيا مىروى به دوش پدر خود ؟ او نيز مثل برادر خود جواب گفت ، پس ايشان را به خانهء فاطمه عليها السّلام برد ، آن مخدّره براى ايشان خرمائى چند مهيّا كرده بود ، آورد به نزد ايشان گذاشت .\r\nچون تناول نمودند ، سير شدند و شاد گشتند حضرت رسول صلّى اللّه عليه و آله و سلّم فرمود : اكنون برخيزيد و با يكديگر كشتى بگيريد ، پس برخاستند مشغول كشتى گرفتن شدند ، حضرت فاطمه عليها السّلام براى كارى بيرون رفته بودند ، چون داخل شد شنيد كه حضرت رسول خدا صلّى اللّه عليه و آله و سلّم امام حسن عليه السّلام را تحريص مىكند بر انداختن امام حسين عليه السّلام مىفرمايد : بگير حسين را بر زمين زن ، فاطمه عليها السّلام گفت : اى پدر آيا شجاعت مىفرمائى بزرگتر را بر كوچكتر ؟ فرمود : اى فاطمه آيا راضى نيستى كه من گويم : اى حسن حسين را بر زمين زن ، اينك حبيب من جبرئيل مىگويد : اى حسين حسن را بر زمين زن « 1 »  .\r\nابن شهر آشوب روايت كرده است كه روزى عبد اللّه بن عبّاس ركاب امام حسن و امام حسين عليهما السّلام را گرفت و ايشان را سوار كرد ، شخصى به او گفت : تو از آنها به سال بزرگترى ، ركاب ايشان را مىگيرى و سوار مىكنى ؟ ! گفت : اى احمق مگر نمىدانى كه اينها كيستند ؟\r\nاينها فرزندان رسول خدايند ، و اين از نعمتهاى خداست بر من كه سعادت ركاب دارى ايشان را يافته‌ام « 2 »  .\r\n\r\n","description":"","footnote":" ( 1 ) امالى شيخ صدوق 360 .  ( 2 ) مناقب ابن شهر آشوب 3 / 451 . ","page_name":" 401 ","page_number":401},
  {"content":"\r\n\r\n\r\nفصل سوّم در بيان بعضى مكارم اخلاق و محاسن آداب حضرت امام حسن عليه السّلام است\r\nابن شهر آشوب روايت كرده است كه اعرابى به نزد عبد اللّه بن زبير و عمرو بن عثمان آمد و مسأله‌اى چند از آنها پرسيد ، چون نمىدانستند هر يك به ديگرى حواله مىكردند ، اعرابى گفت : واى بر شما ، مرا مسأله‌اى ضرور شده از شما مىپرسم هر يك به ديگرى حواله مىكنيد در دين خدا چنين كارى روا نيست ، ايشان گفتند : اگر مىخواهى كسى را كه اين مسأله را داند برو به نزد امام حسن و امام حسين عليهما السّلام كه ايشان مسائل دين خدا را مىدانند ، چون به خدمت ايشان رفت مسأله را عرض كرد ، جواب شافى شنيد ، خطاب كرد با عبد اللّه و عمرو و شعرى چند خواند كه مضمون يكى از آنها اين است : حق تعالى دو خدّ روى شما را دو نعل گرداند از براى حسن و حسين عليهما السّلام « 1 »  .\r\nايضا روايت كرده است كه روزى حضرت امام حسن و امام حسين عليهما السّلام بر مرد پيرى گذشتند كه وضو مىساخت و نمىدانست آداب وضو را ، پس خواستند كه وضو را به او تعليم كنند بىآنكه به او اظهار كنند كه تو نمىدانى و خجل شود ، پس براى مصلحت با هم منازعه كردند ، هر يك مىگفتند : من وضو بهتر مىسازم ، پس گفتند : اى شيخ تو در ميان ما حاكم باش كه كداميك بهتر وضو مىسازيم . چون آن مرد پير وضوى ايشان را مشاهده كرد ، گفت : شما هر دو وضو را نيكو مىسازيد ، من پير جاهلم كه وضو را نيكو\r\n\r\n","description":"","footnote":" ( 1 ) مناقب ابن شهر آشوب 3 / 451 . ","page_name":" 402 ","page_number":402},
  {"content":"\r\n\r\nنمىساختم ، در اين وقت از شما ياد گرفتم ؛ به بركت شما و شفقتى كه بر امّت جدّ خود داريد ، توبه مىكنم بر دست شما « 1 »  .\r\nايضا روايت كرده است : در مجلسى كه حضرت امام حسن عليه السّلام حاضر بود ، حضرت امام حسين عليه السّلام براى تعظيم او سخن نمىگفت ، و در مجلسى كه امام حسين عليه السّلام حاضر بود محمّد بن الحنفيّه براى تعظيم او سخن نمىگفت « 2 »  .\r\nابن بابويه به سند معتبر از حضرت صادق عليه السّلام روايت كرده است كه امام حسن عليه السّلام عابدترين مردم در زمان خود و فاضل‌ترين مردم بود ، چون به حج مىرفت پياده مىرفت و گاه بود كه پا برهنه مىرفت ، چون مرگ را ياد مىكرد مىگريست ، چون قبر را ياد مىكرد مىگريست ، هرگاه قيامت را به خاطر مىآورد مىگريست ، هرگاه كه گذشتن بر صراط را به ياد مىآورد مىگريست ، چون عرض اعمال را بر حق تعالى مذكور مىساخت نعره مىزد و مدهوش مىشد ، چون به نماز مىايستاد بندهاى بدنش مىلرزيد نزد پروردگار خود . هرگاه بهشت و دوزخ را ياد مىكرد مىطپيد و مىلرزيد مانند كسى كه او را مار يا عقرب گزيده باشد و از خدا بهشت را سؤال مىكرد و استعاذهء از آتش جهنّم مىنمود ، هرگاه كه در قرآن « يا ايّها الّذين آمنوا » مىخواند ، مىگفت : لبّيك اللّهم لبّيك ، در هيچ حال كسى او را نديد مگر به ياد خدا ، زبانش از همه كس راست‌گوتر بود ، بيانش از همه كس فصيح‌تر بود .\r\nروزى به معاويه گفتند : امر كن حسن بن على را كه بر منبر برآيد و خطبه بخواند تا بر مردم نقص او ظاهر شود ، پس آن حضرت را طلبيد گفت : بر منبر بالا رو و ما را موعظه كن . پس حضرت بر منبر برآمد حمد و ثناى الهى بجا آورد ، پس فرمود : ايّها النّاس هر كه مرا شناسد شناسد ، و هر كه مرا نشناسد منم حسن بن على بن أبي طالب و فرزند بهترين زنان فاطمه دختر محمّد رسول خدا ، منم فرزند بهترين خلق خدا ، منم فرزند رسول خدا ، منم صاحب فضائل ، منم صاحب معجزات و دلايل ، منم فرزند امير المؤمنين ، منم كه دفع كرده‌اند مرا از حق من ، من و برادرم حسين بهترين جوانان بهشتيم ، منم فرزند ركن و مقام ،\r\n\r\n","description":"","footnote":" ( 1 ) مناقب ابن شهر آشوب 3 / 452 .  ( 2 ) مناقب ابن شهر آشوب 3 / 452 . ","page_name":" 403 ","page_number":403},
  {"content":"\r\n\r\nمنم فرزند مكّه و منى ، منم فرزند مشعر و عرفات .\r\nپس معاويهء ملعون ترسيد كه مردم به جانب آن حضرت مايل گردند ، گفت : اى ابو محمّد تعريف رطب بكن و اين سخنان را بگذار ، حضرت فرمود كه : باد آن را بزرگ مىكند و گرما آن را مىپزد و سرما آن را طيّب و نيكو مىكند ، باز حضرت به سخن اوّل برگشت فرمود : منم پسر پيشواى خلق خدا و فرزند محمّد رسول خدا . پس معاويه ترسيد كه بعد از اين سخنان حرفى چند بگويد كه مردم از او برگردند ، گفت : بس است آنچه گفتى از منبر فرود آى ، پس آن جناب از منبر فرود آمد « 1 »  .\r\nايضا به سند معتبر از امام رضا عليه السّلام روايت كرده است كه امام حسن عليه السّلام در وقت وفات گريست ، پس مردى گفت : اى فرزند رسول خدا آيا تو گريه مىكنى و حال آنكه آن منزلت و قرابت با رسول خدا دارى و جناب رسول در حق تو گفت آنچه گفت ، بيست حج پياده كرده‌اى ، سه مرتبه تمام مال خود را بر فقرا قسمت كرده‌اى حتّى يك نعل را خود برداشته و ديگر را به سائل داده‌اى . حضرت فرمود : براى دو خصلت گريه مىكنم : يكى اهوال مرگ و احوال آن ، و ديگرى مفارقت دوستان « 2 »  .\r\nابن بابويه و حميرى به سندهاى معتبر از حضرت صادق عليه السّلام روايت كرده‌اند كه امام حسن عليه السّلام بيست حج پياده كرده بود ، محملها و شتران آن جناب را از عقب او مىكشيدند « 3 »  .\r\nايضا ابن بابويه به سند معتبر از آن حضرت روايت كرده است كه روزى مردى به عثمان گذشت ، او بر در مسجد نشسته بود ، از او سؤال كرد و او امر كرد كه پنج درهم به او دادند ، پس آن مرد گفت : مرا به ديگرى راه بنما ، عثمان اشاره كرد به ناحيهء مسجد گفت : برو به نزد ايشان از ايشان سؤال كن ، در آنجا جناب امام حسن و امام حسين عليهما السّلام و عبد اللّه بن جعفر نشسته بودند .\r\nچون آن مرد به نزد ايشان رفت و سؤال كرد ، امام حسن عليه السّلام گفت : اى مرد حلال نيست\r\n\r\n","description":"","footnote":" ( 1 ) امالى شيخ صدوق 150 .  ( 2 ) امالى شيخ صدوق 184 .  ( 3 ) قرب الاسناد 170 . ","page_name":" 404 ","page_number":404},
  {"content":"\r\n\r\nسؤال كردن مگر براى سه چيز : اوّل خونى كه كرده باشد و ديت او را عاجز كرده باشد و به درد آورده باشد ، يا قرضى كه دل او را جراحت كرده باشد ، يا پريشانى كه او را بر خاك نشانده باشد ، پس براى كداميك از اينها سؤال مىكنى ؟ سايل يكى از اين سه تا را گفت ، جناب امام حسن عليه السّلام گفت كه پنجاه دينار طلا به او بدهند ، و جناب امام حسين عليه السّلام چهل و نه و عبد اللّه بن جعفر چهل و هشت دينار .\r\nپس آن مرد بسوى عثمان برگشت ، عثمان پرسيد چه كردى ؟ سايل گفت : از تو سؤال كردم پنج درهم به من دادى و از من سؤال نكردى ، چون از ايشان سؤال كردم آنكه موى بلند در سر دارد - يعنى امام حسن عليه السّلام - از من چنين سؤال كرد و من او را جواب گفتم ، پس پنجاه دينار به من داد ، و ديگرى چهل و نه دينار ، و ديگرى چهل و هشت دينار ، عثمان گفت : مثل اين جوانان از كجا توانى يافت ، ايشان را به علم از شير باز كرده‌اند ، ايشان جميع خيرات و حكمتها را جمع كرده‌اند « 1 »  .\r\nشيخ طوسى به سند معتبر از حضرت صادق عليه السّلام روايت كرده است كه دخترى از حضرت امام حسن عليه السّلام وفات كرد ، گروهى از اصحاب آن حضرت تعزيه براى او نوشتند ، پس حضرت در جواب ايشان نوشت : امّا بعد رسيد نامهء شما به من كه مرا تسلّى داده بوديد در مرگ فلان دختر ، اجر مصيبت او را از خدا مىطلبم ، تسليم كرده‌ام قضاى الهى را و صابرم بر بلاى او ، به درستى كه به درد آورده است مرا مصايب زمان و آزرده كرده است نوايب دوران و مفارقت دوستانى كه الفت به ايشان داشتم ، و برادرانى كه ايشان را دوست خود مىانگاشتم و از ديدن ايشان شاد مىشدم و ديده‌هاى ايشان به ما روشن بود .\r\nپس مصايب ايّام ايشان را به ناگاه فرو گرفت ، مرگ ايشان را ربود به لشكرگاه مردگان برد ، پس ايشان با يكديگر مجاورند بىآنكه آشنائى در ميان ايشان باشد ، بىآنكه يكديگر را ملاقات نمايند ، بىآنكه از يكديگر بهره‌مند گردند ، و به زيارت يكديگر روند با آنكه خانه‌هاى ايشان بسيار به يكديگر نزديك است ، خانه‌هاى ابدان ايشان از صاحبانش خالى گرديده ، دوستان و ياران از ايشان دورى گزيده ، و نديدم مثل خانه‌هاى\r\n\r\n","description":"","footnote":" ( 1 ) خصال 135 . ","page_name":" 405 ","page_number":405},
  {"content":"\r\n\r\nايشان خانه‌اى و مثل قرارگاه ايشان كاشانه‌اى ، در خانه‌هاى وحشت‌انگيز ساكن گرديده‌اند و از خانه‌هاى مألوف خود دورى گزيده‌اند ، و دوستان از ايشان بىدشمنى مفارقت كرده‌اند و ايشان را براى پوشيدن و كهنه شدن در گودالها افكنده‌اند ، اين دختر من كنيزى بود مملوك و رفت به راهى مسلوك كه پيشينيان به آن راه رفته‌اند و آيندگان به آن راه خواهند رفت و السّلام « 1 »  .\r\nصفّار و ديگران به سندهاى صحيح از حضرت صادق عليه السّلام روايت كرده‌اند كه جناب امام حسن عليه السّلام روزى بر منبر فرمود : خدا را دو شهر است يكى در مشرق و يكى در مغرب ، هر يك از اين دو شهر حصارى دارد از آهن ، در هر شهرى از آنها هزار دروازه است ، در هر يك از آن دو شهر هفتاد هزار لغت است كه هر طايفه‌اى به لغتى سخن مىگويند به غير لغت ديگرى ، من مىدانم جميع لغتهاى ايشان را و بر اهل آن دو شهر حجّتى و امامى نيست به غير از من و برادرم حسين « 2 »  .\r\nقطب راوندى روايت كرده است كه روزى عبد اللّه بن عبّاس در خدمت حضرت امام حسن عليه السّلام بر سر خوانى نشسته بود ناگاه ملخى بر آن خوان افتاد ، ابن عبّاس از آن حضرت پرسيد كه : بر بال اين ملخ چه نوشته است ؟ حضرت فرمود : بر آن نوشته است : منم خداوندى كه به جز من خداوندى نيست ، گاه مىفرستم ملخ را براى جماعتى گرسنگان كه آن را بخورند ، گاه مىفرستم بر گروهى از روى غضب كه طعامهاى ايشان را بخورند ، پس ابن عبّاس برخاست سر آن حضرت را بوسيد گفت : اين از مكنون علم است « 3 »  .\r\nدر محاسن برقى به سند صحيح از حضرت صادق عليه السّلام روايت كرده است كه شخصى به خدمت حضرت امير المؤمنين عليه السّلام آمد گفت : يا امير المؤمنين دخترى دارم سه كس او را خواستگارى كرده : امام حسن و امام حسين و عبد اللّه بن جعفر ، با تو مشورت مىكنم به كداميك بدهم ؟ حضرت فرمود : كسى را كه محل مشورت كردند او را امين مىدانند بايد كه خيانت نكند ، حسن زنان را بسيار طلاق مىگويد ، دختر خود را به حسين بده كه او از\r\n\r\n","description":"","footnote":" ( 1 ) امالى شيخ طوسى 202 .  ( 2 ) بصائر الدرجات 493 .  ( 3 ) خرايج 1 / 241 . ","page_name":" 406 ","page_number":406},
  {"content":"\r\n\r\nبراى دختر تو بهتر است « 1 »  .\r\nشيخ مفيد روايت كرده است كه هيچ‌كس به حضرت رسالت شبيه‌تر نبود از امام حسن عليه السّلام « 2 »  .\r\nدر كتاب روضة الواعظين و غير آن روايت كرده‌اند كه امام حسن عليه السّلام هرگاه وضو مىساخت ، بندهاى بدنش مىلرزيد و رنگ مباركش زرد مىشد ، پس در اين باب با او سخن گفتند ، در جواب فرمود كه : سزاوار است كسى را كه خواهد در بندگى نزد خداوند عرش بايستد آنكه رنگش زرد گردد و مفاصلش بلرزد ، چون به در مسجد مىرسيد مىايستاد مىگفت : الهي ضيفك ببابك يا محسن قد أتاك المسيء ، فتجاوز عن قبيح ما عندي بجميل ما عندك يا كريم ، يعنى : خداوندا مهمان تو به درگاه تو ايستاده است ، اى نيكوكردار بدكردار به نزد تو آمده است ، درگذر از بديهاى آنچه نزد ما است به نيكيها كه نزد توست اى كريم « 3 »  .\r\nزمخشرى در فائق روايت كرده است كه چون امام حسن عليه السّلام از نماز صبح فارغ مىشد ، با كسى سخن نمىفرمود تا آفتاب طالع مىشد هر چند حاجت ضرورى او را عارض مىشد « 4 »  .\r\nابن شهر آشوب از حضرت صادق عليه السّلام روايت كرده است كه جناب امام حسن عليه السّلام بيست و پنج حج پياده كرد ، دو مرتبه مالش را با خدا قسمت كرد كه نصف را خود برداشت و نصف را به فقرا داد . به روايت ديگر : دو مرتبه جميع مال خود را داد ، و سه مرتبه تنصيف كرد حتّى آنكه يكتاى موزه را نگاه مىداشت و تاى ديگر را به فقرا مىداد « 5 »  .\r\nايضا روايت كرده است كه روزى جناب امام حسن عليه السّلام در خيمهء خود نماز مىكرد در منزل « ابوا » در ميان مكّه و مدينه ، ناگاه زن بدويّهء بسيار خوش روئى آن حضرت را ديد ، عاشق جمال آن حضرت شد و بىتابانه به خيمهء آن حضرت درآمد ، پس آن جناب نماز را\r\n\r\n","description":"","footnote":" ( 1 ) محاسن برقى 2 / 436 .  ( 2 ) ارشاد شيخ مفيد 2 / 5 .  ( 3 ) مناقب ابن شهر آشوب 4 / 17 .  ( 4 ) مناقب ابن شهر آشوب 4 / 17 .  ( 5 ) مناقب ابن شهر آشوب 4 / 18 . ","page_name":" 407 ","page_number":407},
  {"content":"\r\n\r\nمختصر كرد ، چون فارغ شد پرسيد كه : چه حاجت دارى ؟ گفت : بىتاب تو گرديده‌ام ، شوهر ندارم ، مىخواهم مرا به مواصلت خود شاد گردانى ؛ فرمود : دور شو از من و مرا مستوجب عذاب الهى مگردان ، پس آن زن مبالغه و عجز مىكرد و مىگريست ، حضرت نيز مىگريست و امتناع مىنمود تا آنكه گريهء هر دو شديد شد ، در اين حال جناب امام حسين عليه السّلام به خيمه در آمد و آن حضرت نيز به گريهء ايشان گريان شد ، هر يك از صحابه كه داخل مىشدند حقيقت را نمىدانستند و به گريهء ايشان گريان مىشدند .\r\nتا آنكه صداى گريه از خيمهء ايشان بلند شد و آن اعرابيّه نااميد گرديد بيرون رفت ، و حضرت از آن منزل بار كرد . جناب امام حسين عليه السّلام به سبب تعظيم و اجلال از سبب آن حال از حضرت سؤال نكرد تا آنكه شبى جناب امام حسن عليه السّلام از خواب بيدار شد و مىگريست ، امام حسين عليه السّلام از سبب گريهء آن جناب پرسيد ، فرمود : خوابى ديدم و تا زنده‌ام به كسى نقل مكن ، در خواب ديدم كه حضرت يوسف عليه السّلام در جائى نشسته بود و مردم به تماشاى جمال او مىآمدند ، من نيز رفتم ، چون وفور حسن و جمال او را مشاهده كردم گريان شدم ، چون نظر يوسف بر من افتاد گفت : سبب گريهء تو چيست اى برادر پدر و مادرم فداى تو باد ؟ گفتم : من قصّهء زليخا را به خاطر آوردم و عاشق شدن او جمال تو را ، و آزارهائى كه تو به سبب او در زندان كشيدى ، و آنچه به يعقوب پير رسيد از مفارقت تو ، به اين سبب گريستم و تعجّب كردم از حال زليخا ، يوسف گفت : چرا تعجّب نمىكنى از حال آن زن بدويّه كه در منزل « ابوا » عاشق جمال زيباى تو گرديد « 1 »  .\r\nايضا روايت كرده است كه مردى به خدمت حضرت امام حسن عليه السّلام آمد سؤالى كرد ، آن حضرت فرمود : پنجاه هزار درهم و پانصد دينار به او دادند ، پس او حمّالى آورد كه زرها را براى او بردارد ، حضرت طيلسان خود را از سر برداشت به آن سائل داد فرمود : اين را به كرايهء حمّال بده . اعرابى ديگر به خدمت آن حضرت آمد ، پيش از آنكه سؤالى كند حضرت فرمود : آنچه زر در خزانهء ما باقى است به او دهيد ، پس بيست هزار درهم به آن اعرابى دادند ، اعرابى گفت : اى مولاى من چرا نگذاشتى مدح و ثناى تو گويم و حاجت\r\n\r\n","description":"","footnote":" ( 1 ) مناقب ابن شهر آشوب 4 / 18 . ","page_name":" 408 ","page_number":408},
  {"content":"\r\n\r\nخود را اظهار كنم ، حضرت بيتى چند انشاء فرمود كه مضمون بعضى از آنها اين است : ما اهل بيت ، عطا مىكنيم بىآنكه كسى از ما اميد و آرزو داشته باشد ، و بخشش مىنمائيم پيش از آنكه آبروى سائل ريخته شود ، اگر دريا بداند كثرت عطاهاى ما را هرآينه در عرق خجلت خود غرق شود « 1 »  .\r\nايضا روايت كرده است كه : جناب امام حسن و امام حسين عليهما السّلام و عبد اللّه بن جعفر به حج مىرفتند ، در بعضى از منازل شتر آذوقهء ايشان گم شد ، تشنه و گرسنه ماندند ، پس نظرشان به خيمه‌اى افتاد ، چون به نزديك آن خيمه رفتند پيره‌زالى در خيمه بود ، از او آبى طلب كردند گفت : اين گوسفندان حاضرند بدوشيد و بياشاميد ، چون طعام از او طلبيدند گفت : يكى از اين گوسفندان را ذبح كنيد تا طعامى براى شما مهيّا كنم ، پس ايشان يكى از آن گوسفندان را ذبح كردند و آن زن طعامى از براى ايشان مهيّا كرد ، تناول نمودند و در خيمهء او قيلوله كردند ، چون خواستند بار كنند آن زن را گفتند كه : ما از قبيلهء قريشيم و ارادهء حج داريم ، چون به مدينه معاودت كنيم بيا به نزد ما تا تدارك احسان تو بكنيم .\r\nچون شوهر آن زن به خيمه برگشت ، بر آن حال مطّلع شد ، زن خود را آزار بسيار كرد ، بعد از مدّتى آن زن را فقر و احتياج رو آورد ، به مدينه آمد ، جناب امام حسن عليه السّلام او را ديد هزار گوسفند و هزار دينار طلا به او داد و شخصى را با او همراه كرد و او را به نزد امام حسين عليه السّلام فرستاد ، آن جناب نيز هزار گوسفند و هزار دينار طلا به او بخشيد و او را به نزد عبد اللّه بن جعفر فرستاد ، او نيز اين مقدار به او داد « 2 »  .\r\nايضا روايت كرده است كه سائلى از آن حضرت سؤالى كرد ، حضرت فرمود براى او چهارصد درهم بنويسند ، كاتب اشتباه كرد چهارصد دينار نوشت ، چون برات را به حضرت دادند كه مهر كند ، فرمود : اين بخشش كاتب است ، پس چهار صد درهم ديگر اضافه نمود و مهر كرد « 3 »  .\r\nايضا روايت كرده است كه چون آن حضرت جعده بنت اشعث كه او را شهيد كرد تزويج\r\n\r\n","description":"","footnote":" ( 1 ) مناقب ابن شهر آشوب 4 / 20 .  ( 2 ) مناقب ابن شهر آشوب 4 / 20 .  ( 3 ) مناقب ابن شهر آشوب 4 / 20 . ","page_name":" 409 ","page_number":409},
  {"content":"\r\n\r\nنمود ، پانصد درهم موافق سنّت مهر او كرد و هزار دينار براى او به بخشش فرستاد « 1 »  .\r\nروايت كرده است كه براى يكى از زنان خود صد كنيز و با هر كنيز هزار درهم فرستاد « 2 »  .\r\nايضا روايت كرده است كه دو زن در حبالهء آن حضرت بودند ، يكى تميميّه و ديگرى جعفيّه ، و هر دو را در يك مجلس طلاق گفت ، پس شخصى را به نزد ايشان فرستاد كه بگويد عدّه بدارند و هر يك را ده هزار درهم و اجناس بسيار عطا كند ، چون خبر به زن جعفيّه رسيد از روى حسرت آهى كشيد گفت : اين مبلغ به ازاى مفارقت چنين يارى و دوستى بسيار كم است ، آن زن ديگر سخن نگفت . چون اين خبر را به حضرت رسانيد ، ساعتى تأمّل نمود ، بعد از آن فرمود : اگر بعد از طلاق رجوع به زنى مىكردم هرآينه رجوع به او مىكردم « 3 »  .\r\nايضا روايت كرده است كه چون امام حسن عليه السّلام به نزد معاويه به شام رفت ، در روز ورود آن حضرت امتعهء بسيار از يكى از نواحى براى معاويه آوردند و بارنامهء آن را به نزد معاويه گذاشتند ، پس معاويه آن را به نزد حضرت گذاشت و بخشيد ، چون حضرت از مجلس آن ملعون بيرون آمد ، بارنامه را به يكى از خادمان معاويه كه كفش آن جناب را برداشته بود بخشيد « 4 »  .\r\nايضا روايت كرده‌اند كه چون معاويه به مدينه آمد ، در مجلس عام نشست و اشراف مدينه را طلبيد و هر كس را در خور حال خود عطاها مىبخشيد از پنج‌هزار تا صد هزار درهم ، جناب امام حسن عليه السّلام در آخر مجلس داخل شد ، معاويه گفت : دير آمدى كه مرا به بخل نسبت دهى و چيزى نزد من نمانده باشد كه لايق شرافت تو باشد ، پس خزانه‌دار خود را گفت : مثل آنچه به همه داده‌ام به امام حسن عطا كن و منم پسر هند ، حضرت فرمود : همه را به تو پس دادم منم پسر فاطمه دختر محمّد صلّى اللّه عليه و آله و سلّم « 5 »  .\r\n\r\n","description":"","footnote":" ( 1 ) مناقب ابن شهر آشوب 4 / 21 .  ( 2 ) مناقب ابن شهر آشوب 4 / 21 .  ( 3 ) مناقب ابن شهر آشوب 4 / 21 .  ( 4 ) مناقب ابن شهر آشوب 4 / 22 .  ( 5 ) مناقب ابن شهر آشوب 4 / 22 . ","page_name":" 410 ","page_number":410},
  {"content":"\r\n\r\nدر كتب سير روايت كرده‌اند كه روزى مروان گفت : من استر امام حسن عليه السّلام را بسيار مىخواهم و نمىتوانم از او گرفت ، ابن ابى عتيق گفت : اگر من از براى تو بگيرم سه حاجت مرا برمىآورى ؟ گفت : بلى ، گفت : وقتى كه مردم در مجلس حاضر مىشوند من مكرمتهاى قريش را بيان خواهم كرد و از امام حسن عليه السّلام چيزى ذكر نخواهم كرد ، تو از من بپرس چرا مكارم او را ذكر نكردى ؟\r\nچون مجلس منعقد شد ، ابن ابى عتيق شروع كرد در مكرمتهاى قريش و فضائل ايشان را بسيار ذكر كرد ، مروان گفت : چرا فضائل حضرت امام حسن عليه السّلام را ذكر نمىكنى كه مناقب او بر همه زيادتى مىكند ؟ ابن ابى عتيق گفت : من اشراف را ذكر مىكردم ، اگر مناقب پيغمبران را ذكر مىكردم او را مذكور مىساختم و نامش را بر همه مقدّم مىداشتم ، چون حضرت از مجلس بيرون آمد كه سوار شود ابن ابى عتيق از عقب او بيرون آمد و حضرت را سوار كرد ، چون آن جناب مطلب او را دانست تبسّم فرمود گفت : آيا حاجتى دارى ؟ گفت : بلى مىخواهم بر اين استر سوار شوم ، حضرت فرود آمد و استر را به او بخشيد « 1 »  .\r\nاز حلم آن حضرت نقل كرده‌اند كه روزى آن حضرت سوار بود ، مردى از اهل شام بر سر راه آن حضرت آمد و دشنام و ناسزاى بسيار به آن حضرت گفت ، آن جناب جواب او نگفت تا از سخن خود فارغ شد ، پس روى مبارك خود را بسوى او گردانيد بر او سلام كرد و به روى او خنديد فرمود : اى مرد گمان مىكنم كه تو مرد غريبى و گويا بر تو مشتبه شده باشد امرى چند ، اگر از ما سؤال كنى عطا مىكنم ، اگر از ما طلب هدايت و ارشاد كنى تو را ارشاد مىكنم ، اگر از ما يارى طلبى عطا مىكنم ، اگر گرسنه‌اى تو را سير مىكنم ، اگر عريانى تو را كسوه مىپوشانم ، اگر محتاجى بىنيازت مىگردانم ، اگر رانده‌شده‌اى تو را پناه مىدهم ، اگر حاجتى دارى براى تو برمىآوريم ، اگر بار خود را بياورى و به خانهء ما فرود آورى و ميهمان ما باشى تا وقت رفتن براى تو بهتر خواهد بود ، زيرا كه ما خانه‌اى گشاده داريم ، و آنچه خواهى نزد ما ميسّر است .\r\n\r\n","description":"","footnote":" ( 1 ) مناقب ابن شهر آشوب 4 / 22 . ","page_name":" 411 ","page_number":411},
  {"content":"\r\n\r\nچون آن مرد سخن آن حضرت را شنيد ، گريست و گفت : گواهى مىدهم كه توئى خليفهء خدا در زمين ، و خدا بهتر مىداند كه خلافت و رسالت را در كجا قرار دهد ، و پيش از اين تو و پدر تو را از همه كس دشمن‌تر مىداشتم اكنون محبوبترين خلقى نزد من ، پس بار خود را به خانهء آن حضرت فرود آورد ، تا در مدينه بود ميهمان آن حضرت بود ، و از محبّان و معتقدان اهل بيت گرديد « 1 »  .\r\nايضا روايت كرده‌اند كه حضرت امير المؤمنين عليه السّلام در روز جنگ جمل ، محمد بن حنفيّه را طلبيد و نيزهء خود را به او داد فرمود : برو اين نيزه را بر شتر عايشه بزن . چون به نزديك شتر رسيد ، قبيلهء بنى خيبه سر راه بر او گرفته مانع شدند ، چون به نزد حضرت برگشت امام حسن عليه السّلام نيزه را از دست او گرفت ، به جانب شتر عايشه تاخت نيزه را بر شتر فرو برد و بسوى حضرت برگشت با نيزهء خون‌آلود ، پس روى محمّد بن حنفيّه از خجلت متغيّر گرديد ، حضرت امير المؤمنين عليه السّلام گفت : ننگ مدار از اينكه تو نتوانستى كرد و حسن كرد ، زيرا او فرزند پيغمبر است و تو فرزند منى « 2 »  .\r\nابن شهر آشوب روايت كرده است كه روزى حضرت امام حسن عليه السّلام بر دور كعبه طواف مىكرد ، شنيد مردى مىگويد : اين پسر فاطمهء زهرا است ، حضرت فرمود : بگو فرزند على بن أبي طالب است ، زيرا كه پدرم بهتر است از مادرم « 3 »  .\r\nدر كشف الغمّه روايت كرده است كه روزى امام حسن عليه السّلام با بوى خوش بسيار و جامه‌هاى فاخر در ميان اعوان و انصار متكاثر و خويشان و خادمان از اكابر و اصاغر بر استر رهوارى سوار بود و در بعضى از كوچه‌هاى مدينه مىرفت ، ناگاه يهودى پير فقيرى از برابر پيدا شد با جامه‌هاى كهنه و بدن ضعيف و رنگ نحيف ، چون حضرت امام حسن عليه السّلام را به آن زينت و حشمت ملاحظه كرد گفت : اى فرزند رسول خدا ساعتى توقّف نما و به سخن من گوش ده ، حضرت عنان كشيد و ايستاد ، يهودى گفت : انصاف ده جدّ تو گفته است كه : دنيا زندان مؤمن ، و بهشت ، كافر است ، تو خود را مؤمن مىدانى و مرا كافر\r\n\r\n","description":"","footnote":" ( 1 ) مناقب ابن شهر آشوب 4 / 23 .  ( 2 ) مناقب ابن شهر آشوب 4 / 25 .  ( 3 ) مناقب ابن شهر آشوب 4 / 25 . ","page_name":" 412 ","page_number":412},
  {"content":"\r\n\r\nمىدانى ، تو با آن راحت و نعمت مىگذرانى و من با اين محنت و مشقّت زندگانى مىكنم .\r\nامام حسن عليه السّلام در جواب فرمود : اى مرد پير اگر پرده از پيش ديدهء تو گشوده شود و نظر كنى به آنچه حق تعالى مهيّا گردانيده است در آخرت براى من و ساير مؤمنان از حور و قصور و رياض خلد ، هرآينه خواهى دانست كه دنيا نسبت به من با اين حالت زندان است ، اگر نظر كنى به آنچه حق تعالى از براى تو و ساير كافران در دار آخرت مهيّا كرده است از آتش جهنّم و انواع عذابها و نكالهاى آن ، هرآينه خواهى دانست به اين حالتى كه دارى نسبت به آن حالت در بهشتى « 1 »  .\r\nايضا روايت كرده است كه روزى آن حضرت در مسجد نماز مىكرد ، شنيد كه شخصى در پهلوى او دعا مىكند كه : خداوندا ده هزار درهم مرا روزى كن ، حضرت چون به خانه رسيد ده هزار درهم براى او فرستاد « 2 »  .\r\nدر كتاب عدد قويّه روايت كرده است كه روزى شخصى به خدمت امام حسن عليه السّلام آمد گفت : اى فرزند امير المؤمنين من دشمن بىرحم ستمكارى دارم كه حرمت پيران را نمىدارد و رحم بر خردسالان نمىكند ، حضرت چون اين سخن را شنيد فرمود كه : بگو خصم تو كيست كه انتقام تو را از او بكشم ، گفت : دشمن من تهىدستى و پريشانى است ، حضرت ساعتى سر به زير افكند پس خادم خود را طلبيد فرمود : آنچه از مال ما مانده است حاضر كن ، او پنج هزار درهم آورد ، حضرت آن زر را به او داد و او را سوگند داد كه هر وقت كه اين دشمن بر تو ستم كند ، شكايت او را پيش من بياور تا من دفع ستم او از تو بكنم « 3 »  .\r\nابن شهر آشوب روايت كرده است كه روزى امام حسن عليه السّلام بر جمعى از گدايان گذشت كه پارهء چند نان خشك بر روى زمين گذاشته مىخورند ، چون نظر ايشان بر آن حضرت افتاد تكليف كردند حضرت از اسب به زير آمد و فرمود كه : خدا متكبّران را دوست نمىدارد ، با ايشان نشست و از طعام ايشان تناول فرمود ، به بركت آن حضرت آن طعام هيچ كم نشد ، پس ايشان را به ضيافت طلبيد و طعامهاى نيكو براى ايشان حاضر كرد و به\r\n\r\n","description":"","footnote":" ( 1 ) كشف الغمّه 2 / 166 .  ( 2 ) كشف الغمّه 2 / 181 .  ( 3 ) العدد القويّة 359 . ","page_name":" 413 ","page_number":413},
  {"content":"\r\n\r\nخلعتهاى فاخر ايشان را مزيّن گردانيد و ايشان را مرخّص فرمود « 1 »  .\r\nدر بعضى از كتب معتبره نقل كرده‌اند كه روزى امام حسن عليه السّلام نشسته بود طعام تناول مىنمود ، سگى در پيش او ايستاده بود ، هر لقمه‌اى كه تناول مىفرمود لقمه‌اى پيش سگ مىافكند ، مردى گفت : يا بن رسول اللّه دستورى ده كه اين سگ را دور كنم ، حضرت فرمود : بگذار آن را كه مرا از خدا شرم مىآيد كه جاندارى نظر به طعام من كند و من آن را طعام ندهم و برانم « 2 »  .\r\nايضا روايت كرده‌اند كه يكى از غلامان آن حضرت خيانتى كرد كه مستوجب عقوبت شد ، حضرت خواست كه او را تأديب كند ، او خواند « و الكاظمين الغيظ » فرمود : خشم خود را فرو خوردم ، گفت : « و العافين عن النّاس » فرمود : از گناه تو در گذشتم ، گفت :\r\n« و اللّه يحب المحسنين » فرمود : تو را آزاد كردم و دو برابر آنچه پيشتر از من مىيافتى براى تو مقرّر گردانيدم « 3 »  .\r\nدر كتاب عدد روايت كرده است كه چون حضرت امام حسن عليه السّلام به جهت احترام پدر بزرگوار خود در حضور آن حضرت سخن كم مىگفت ، بعضى از اهل كوفه به خدمت آن حضرت عرض كردند : امام حسن عليه السّلام در سخن گفتن عاجز است ، جناب امير عليه السّلام او را طلبيد فرمود : مردم چنين مىگويند ، بر منبر برآى و فضل خود را بر ايشان ظاهر كن ، حضرت فرمود : يا امير المؤمنين در حضور تو من ياراى سخن گفتن ندارم ، حضرت فرمود : اى فرزند من خود را از تو پنهان مىكنم .\r\nپس حضرت فرمود مردم را ندا كردند تا جمع شدند ، حضرت امام حسن عليه السّلام بر منبر برآمد ، خطبه‌اى در نهايت فصاحت و بلاغت خواند ، ايشان را موعظهء شافيه نمود كه خروش از اهل مسجد برآمد ، پس فرمود : ايّها النّاس سخن پروردگار خود را بفهميد ، در آيات قرآن تدبر نمائيد كه حق تعالى مىفرمايد   « إِن اللَّه اصْطَفى آدَم وَ نُوحاً وَ آل إِبْراهِيم وَ آل عِمْران عَلَى الْعالَمِين * ذُرِّيَّةً بَعْضُها مِن بَعْض وَ اللَّه سَمِيع عَلِيم »   « 4 » \r\n\r\n","description":"","footnote":" ( 1 ) مناقب ابن شهر آشوب 4 / 27 .  ( 2 ) بحار الأنوار 43 / 352 .  ( 3 ) بحار الأنوار 43 / 352 .  ( 4 ) سورهء آل عمران / آيهء 33 و 34 . ","page_name":" 414 ","page_number":414},
  {"content":"\r\n\r\nپس بدانيد كه مائيم ذريّهء برگزيدهء آدم و سلالهء نوح و برگزيدهء آل ابراهيم و فرزندان پسنديدهء اسماعيل و آل محمّد ، ما در ميان شما مانند آسمان بلنديم كه از ما فيض و رحمت بر شما بارد ، و به منزلهء خورشيد انوريم كه جهان را به نور خود روشن كرده‌ايم . مائيم شجرهء زيتونه كه حق تعالى در قرآن مثل زده است و او را به بركت ياد كرده است فرمود : نه شرقى است و نه غربى است ، پيغمبر اصل آن درخت است و على شاخهء آن درخت است ، به خدا سوگند كه ما ميوهء آن درختيم ، پس هر كه چنگ زند به شاخه‌اى از شاخه‌هاى آن درخت نجات مىيابد ، هر كه از آن درخت دور ماند پس بازگشت او بسوى آتش جهنّم است .\r\nپس حضرت امير المؤمنين عليه السّلام از اقصاى مسجد برخاست ، رداى مبارك خود را مىكشيد تا آنكه بر منبر برآمد ، ميان دو ديدهء آن حضرت را بوسيد فرمود : يا بن رسول اللّه حجّت خود را بر قوم تمام كردى و اطاعت خود را بر ايشان واجب گردانيدى ، پس واى بر كسى كه مخالفت تو كند « 1 »  .\r\n\r\n","description":"","footnote":" ( 1 ) العدد القويّة 31 . ","page_name":" 415 ","page_number":415},
  {"content":"\r\n\r\n\r\nفصل چهارم در بيان نصوص امامت و معجزات آن حضرت است\r\nاز طرق عامّه و خاصّه به اسانيد متواتره روايت كرده‌اند كه چون هنگام وفات امير المؤمنين عليه السّلام شد ، امام حسن عليه السّلام را با ساير فرزندان و شيعيان خود طلبيد و امام حسن عليه السّلام را وصىّ و خليفهء خود گردانيد ، اسرار علوم الهى و ودايع حضرت رسالت را به او تسليم نمود ، او را نزديك طلبيد و اسرار حق تعالى را در گوش او خواند . عامّه را نيز در خلافت آن حضرت خلافى نيست ، قائلند كه آن حضرت به نص امير مؤمنان و بيعت مسلمانان مستحق خلافت بود .\r\nكلينى و ديگران روايت كرده‌اند از سليم بن قيس هلالى كه گفت : حاضر بودم در وقتى كه وصيّت كرد امير المؤمنين عليه السّلام به فرزند خود امام حسن عليه السّلام ، و گواه گرفت بر وصيّت خود حضرت امام حسين عليه السّلام و محمّد بن حنفيّه و جميع فرزندان خود و اهل بيت خود و سركرده‌هاى شيعيان خود را ، پس كتابها و اسلحهء حضرت رسول صلّى اللّه عليه و آله و سلّم را به او تسليم كرد فرمود : اى فرزند امر كرد مرا رسول خدا صلّى اللّه عليه و آله و سلّم كه تو را وصىّ خود گردانم ، كتابها و سلاح خود را به تو بسپارم چنانچه حضرت رسول صلّى اللّه عليه و آله و سلّم مرا وصىّ خود گردانيد و كتابها و سلاح خود را به من تسليم كرد ، امر كرد مرا كه تو را امر كنم كه چون مرگ تو را حاضر شود ، اينها را تسليم نمائى به برادر خود حسين و او را وصىّ و خليفهء خود گردانى . پس رو به امام حسين عليه السّلام كرد و فرمود : امر كرده است تو را رسول خدا صلّى اللّه عليه و آله و سلّم در هنگام شهادت خود ، اينها را تسليم كنى به اين پسر خود علىّ بن الحسين . پس دست علىّ بن الحسين را گرفت\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nفرمود : امر كرده است تو را رسول خدا صلّى اللّه عليه و آله و سلّم كه اينها را تسليم كنى به فرزند خود محمّد بن على باقر ، پس او را از رسول خدا و از من سلام برسان « 1 »  .\r\nايضا به سندهاى معتبر از امام محمّد باقر عليه السّلام روايت كرده است كه چون حضرت امير المؤمنين عليه السّلام را مرگ در رسيد ، فرزند خود حسن را گفت كه : نزديك من بيا تا پنهان بگويم به تو رازى چند را كه حضرت رسول به من پنهان گفت ، و تو را امين گردانم بر چيزى چند كه او مرا بر آنها امين گردانيد ، پس امام حسن نزديك رفت و اسرار الهى را در گوش او خواند « 2 »  .\r\nشيخ طبرسى و ديگران روايت كرده‌اند كه چون حضرت امير المؤمنين عليه السّلام به جانب عراق مىرفت ، كتابهاى خود را به‌ام سلمه زوجهء حضرت رسول صلّى اللّه عليه و آله و سلّم سپرد ، چون امام حسن عليه السّلام از عراق مراجعت كرد ، ام سلمه كتابها را تسليم آن حضرت كرد « 3 »  .\r\nمترجم گويد : احاديث نص بر امامت آن حضرت بسيار است ، و اكثر آنها در مجلّد ثالث كتاب حيات القلوب مذكور است .\r\n\r\nو امّا معجزات آن حضرت :\r\nصفّار و قطب راوندى و ديگران از حضرت صادق عليه السّلام روايت كرده‌اند كه امام حسن عليه السّلام در بعضى از سفرها كه به عمره مىرفت ، مردى از فرزندان زبير در خدمت آن حضرت بود و به امامت آن حضرت قائل بود ، پس در بعضى از منازل بر سر آبى فرود آمدند ، نزديك آن آب درختان خرما بود كه از بىآبى خشك شده بودند ، پس براى آن حضرت در زير درختى فرش انداختند ، براى فرزندان زبير در زير درختى ديگر در برابر آن جناب ، پس آن مرد نظر به بالاى درخت افكند گفت : اگر اين درخت خشك نشده بود از ميوهء آن مىخورديم ، حضرت فرمود : خواهش رطب دارى ؟ گفت : بلى ، حضرت دست بسوى آسمان بلند كرد دعائى كرد ، آن مرد نفهميد ، ناگاه آن درخت به اعجاز آن جناب\r\n\r\n","description":"","footnote":" ( 1 ) اعلام الورى 207 .  ( 2 ) اعلام الورى 208 .  ( 3 ) اعلام الورى 208 . ","page_name":" 417 ","page_number":417},
  {"content":"\r\n\r\nسبز شد ، برگ برآورد و رطب در آن به هم رسيد ، جمّالى كه همراه ايشان بود گفت : به خدا سوگند جادو كرد ، حضرت فرمود : واى بر تو اين جادو نيست ، و ليكن حق تعالى دعاى فرزند پيغمبر خود را مستجاب كرد . پس آن مقدار رطب از آن درخت چيدند كه اهل قافله را كفايت كرد « 1 »  .\r\nقطب راوندى از حضرت صادق عليه السّلام روايت كرده است كه روزى امام حسن عليه السّلام به امام حسين عليه السّلام و عبد اللّه بن جعفر فرمود : جايزه‌هاى معاويه در روز اوّل ماه به شما خواهد رسيد ، چون روز اوّل ماه شد چنانچه حضرت فرموده بود اموال معاويه رسيد ، جناب امام حسن عليه السّلام قرض بسيارى داشت ، از آنچه او فرستاده بود براى آن حضرت قرضهاى خود را ادا كرد ، باقى را ميان اهل بيت و شيعيان خود قسمت كرد ، جناب امام حسين عليه السّلام قرض خود را ادا كرد ، آنچه ماند به سه قسمت كرد ، يك حصّه را به اهل بيت و شيعيان خود داد و دو حصّه را براى عيال خود فرستاد ، و عبد اللّه بن جعفر قرض خود را ادا كرد ، باقى را براى خوش آمد معاويه به رسول او داد . چون اين خبر به معاويه رسيد ، براى او مال بسيار فرستاد « 2 »  .\r\nايضا به سند معتبر از آن حضرت روايت كرده است كه جناب امام حسن عليه السّلام از مكّه پياده به مدينه آمد ، در اثناى راه پاى مباركش ورم كرد ، به آن حضرت عرض كردند كه :\r\nسوار شويد تا اين ورم تخفيف بيابد ، حضرت ابا نمود فرمود كه : چون به اين منزل مىرسيم ، مرد سياهى به استقبال ما خواهد آمد ، روغنى با خود خواهد داشت كه براى اين ورم نافع است ، پس آن روغن را از او بخريد به هر قيمت كه بگويد مضايقه مكنيد ، پس يكى از مواليان آن حضرت تعجّب كرد گفت : اين منزلى كه ما مىرويم كسى نمىباشد كه روغن فروشد ، حضرت فرمود : بلكه در اين زودى پيدا خواهد شد .\r\nچون چند ميل راه آمدند ، سياهى آن مرد از دور پيدا شد ، حضرت به مولاى خود گفت : برو و روغن را از او بگير . چون مولى به نزد آن مرد آمد و روغن را از او طلبيد ، گفت : روغن از براى كه مىخواهى ؟ گفت : از براى حسن بن على بن أبي طالب ، گفت : مرا به\r\n\r\n","description":"","footnote":" ( 1 ) خرايج 2 / 571 .  ( 2 ) خرايج 1 / 238 . ","page_name":" 418 ","page_number":418},
  {"content":"\r\n\r\nخدمت او ببر ، چون او را به خدمت حضرت آورد گفت : يا بن رسول اللّه من مولا و شيعهء توام ، قيمت از براى روغن نمىخواهم و ليكن مىخواهم دعا كنى كه حق تعالى پسرى مستوى الخلقه به من كرامت كند كه محب شما اهل بيت باشد ، زيرا در اين وقت كه به خدمت تو آمدم زن مرا درد زائيدن گرفته بود ، حضرت فرمود : برگرد به خانهء خود كه چون به خانه داخل مىشوى زن تو پسرى مستوى الخلقه زائيده است . پس آن سياه به سرعت به خانه برگشت ، باز به خدمت حضرت آمد و حضرت را دعاى خير كرد گفت : آنچه فرمودى واقع شده بود ، پس آن روغن را بر پاهاى مبارك خود ماليد ، پيش از آنكه از جاى خود برخيزد اثرى از آن ورم نمانده بود « 1 »  .\r\nايضا روايت كرده است كه روزى حضرت امير المؤمنين عليه السّلام در رحبهء كوفه نشسته بود ، مردى به خدمت آن حضرت برخاست گفت : من از رعيّت تو و اهل بلاد توام ، حضرت فرمود : دروغ مىگوئى از رعيّت من و اهل بلاد من نيستى و ليكن پادشاه روم نزد معاويه فرستاده و مسأله‌اى چند پرسيده ، معاويه جواب آن مسأله‌ها را نمىدانسته ، تو را فرستاده است كه جواب آنها را از من سؤال كنى ، گفت : راست گفتى يا امير المؤمنين ، معاويه مخفى به نزد تو فرستاده و كسى بر اين مطّلع نبود به غير از حق تعالى ، تو به الهام خدا دانسته‌اى ، حضرت فرمود : از هر يك از اين دو پسر من كه خواهى سؤال كن ، يعنى : حسن و حسين عليهما السّلام ، او گفت كه : از امام حسن عليه السّلام سؤال مىكنم . پس جناب امام حسن عليه السّلام فرمود :\r\nآمده‌اى سؤال كنى كه ميان حق و باطل چه مقدار فاصله هست و ميان آسمان و زمين چه مقدار مسافت است ؟ مغرب از مشرق به چه مقدار دور است ؟ قوس قزح چيست ؟ مخنّث كيست ؟ كدام است آن ده چيز كه بعضى از بعضى سخت‌ترند ، آن مرد گفت : بلى براى اين آمده‌ام .\r\nجناب امام حسن عليه السّلام فرمود : ميان حق و باطل چهار انگشت است ، هر چيزى را به چشم مىبينى حق است ، و به گوش خود باطل بسيار مىشنوى ؛ ميان آسمان و زمين به قدر نفرين مظلوم است و به مقدار بصر است ؛ و ميان مشرق و مغرب به قدر سير يك روز\r\n\r\n","description":"","footnote":" ( 1 ) خرايج 1 / 239 . ","page_name":" 419 ","page_number":419},
  {"content":"\r\n\r\nآفتاب است ؛ و قزح اسم شيطان است ، و اين قوس شيطان نيست بلكه قوس خداست ، و علامت فراوانى روزى است و امانى است از براى اهل زمين از غرق شدن ؛ و مخنّث آن است كه ندانند مرد است يا زن كه هر دو آلت را داشته باشد ، پس انتظار مىكشند تا بالغ شود ، اگر محتلم شود مرد است و اگر حايض شود و پستانش بلند شود زن است ، و اگر به اينها ظاهر نشود اگر بولش راست مىرود مرد است ، و اگر به روش بول شتر برمىگردد زن است ؛ امّا آن ده چيز كه بعضى از بعضى شديدترند ، پس سنگ را حق تعالى سخت آفريده است ، و آهن را از آن سخت‌تر گردانيده است كه آن را مىشكند ، و آتش را از آهن سخت‌تر گردانيد كه آن را مىگدازد ، و آب را از آتش سخت‌تر گردانيده كه آن را خاموش مىكند ، و ابر را از آب سخت‌تر كرده كه حكمش بر آن جارى مىگردد ، و باد را بر ابر مسلّط گردانيده كه حركت مىدهد ، و سخت‌تر از باد ملكى است كه باد در فرمان اوست ، و سخت‌تر از آن ملك ملك الموت است كه قبض روح او مىكند ، و سخت‌تر از ملك الموت مرگ است كه ملك موت به آن مىميرد ، و سخت‌تر از مرگ امر خداوند عالميان است كه به فرمان او وارد مىشود و دفع مىشود « 1 »  .\r\nابن شهر آشوب روايت كرده است كه چون ابو سفيان به مدينه آمد و مىخواست كه امان از حضرت رسالت صلّى اللّه عليه و آله و سلّم بگيرد ، به خدمت حضرت امير المؤمنين عليه السّلام آمد كه آن حضرت را شفيع كند ، حضرت قبول نكرد ، جناب فاطمه عليها السّلام در پس پرده بود ، جناب امام حسن عليه السّلام چهارده‌ماهه بود و تازه به رفتار آمده بود ، ابو سفيان گفت : اى دختر محمّد اين طفل را براى من شفيع گردان نزد جدّ خود ، پس امام حسن عليه السّلام پيش آمد ، به يك دست بينى ابو سفيان را گرفت و به دستى ديگر ريش او را ، به قدرت حق تعالى به سخن آمد گفت : بگو لا إله الّا اللّه محمّد رسول اللّه تا من شفاعت كنم نزد جدّ خود براى تو ، پس حضرت امير المؤمنين عليه السّلام فرمود : حمد مىكنم خداوندى را كه از آل محمّد صلّى اللّه عليه و آله و سلّم نظير حضرت يحيى بن زكريّا را به وجود آورد ، چنانچه حق تعالى در حق او مىفرمايد كه  « وَ آتَيْناه الْحُكْم صَبِيًّا »  « 2 »  « 3 »  .\r\n\r\n","description":"","footnote":" ( 1 ) خرايج 2 / 572 .  ( 2 ) سورهء مريم / آيهء 12 .  ( 3 ) مناقب ابن شهر آشوب 4 / 9 . ","page_name":" 420 ","page_number":420},
  {"content":"\r\n\r\nايضا روايت كرده است كه روزى شيعيان به خدمت حضرت امام حسن عليه السّلام شكايت كردند از زياد ولد الزّنا ، پس حضرت دست به دعا برداشت گفت : خداوندا بگير از براى ما و از براى شيعيان ما از زياد بن أبيه انتقام ما را ، و بنما به او عذاب نزديكى را ، به درستى كه تو بر همه چيز قادرى ؛ پس در آن زودى خراشى در ابهامش به هم رسيد و ورم كرد تا گردنش و به جهنّم و اصل شد « 1 »  .\r\nايضا روايت كرده است كه مردى بر حضرت امام حسن عليه السّلام هزار دينار دعوى كرد ، حضرت را به خانهء شريح قاضى برد ، شريح او را قسم فرمود ، حضرت او را قسم داد ، چون قسم خورد و زر را گرفت برخاست و بر زمين افتاد و به جهنّم و اصل شد « 2 »  .\r\nايضا از حضرت صادق عليه السّلام روايت كرده است كه روزى بعضى از شيعيان حضرت امام حسن عليه السّلام به آن حضرت گفتند كه : چرا تو اين قدر متحمّل مشقّت و مضرّت از معاويه مىشوى ؟ حضرت فرمود كه : اطاعت امر حق تعالى مىكنم ، و اگر از خدا بطلبم كه شام را عراق كند و عراق را شام كند و مرد را زن كند و زن را مرد كند ، ردّ دعاى من نمىكند ، در اين هنگام مردى از اهل شام حاضر بود گفت كه : مىتواند اين كار بكند ؟ حضرت فرمود كه : شرمنده نمىشوى تو زنى در ميان مردان نشسته‌اى ؟ چون به خود پرداخت ديد كه زن شده است ، پس حضرت فرمود : برخيز برو به خانه كه زن تو مرد شده است و با تو مجامعت خواهد كرد و فرزندى خواهى زائيد خنثى ، پس آنچه حضرت فرمود واقع شد ، هر دو به خدمت حضرت آمدند و توبه كردند ، آن حضرت براى ايشان دعا كرد كه به حالت اوّل برگشتند « 3 »  .\r\nسيّد ابن طاووس به سند معتبر از ابن عبّاس روايت كرده است كه روزى در خدمت حضرت امام حسن عليه السّلام نشسته بوديم كه مادّهء گاوى را از پيش حضرت گذرانيدند ، حضرت فرمود : اين گاو حامله است به گوسالهء مادّه‌اى كه در ميان پيشانيش سفيدى هست و سر دمش سفيد است ، ابن عبّاس گفت : ما با قصّاب روانه شديم تا آنكه گاو را كشت و\r\n\r\n","description":"","footnote":" ( 1 ) مناقب ابن شهر آشوب 4 / 10 .  ( 2 ) مناقب ابن شهر آشوب 4 / 10 .  ( 3 ) مناقب ابن شهر آشوب 4 / 12 . ","page_name":" 421 ","page_number":421},
  {"content":"\r\n\r\nگوساله‌اى از شكمش بيرون آورد به همان صفت كه حضرت فرموده بود ، پس به خدمت آن جناب آمديم گفتيم : حق تعالى مىفرمايد كه : خدا مىداند آنچه در رحمها است ، تو چگونه دانستى ؟ فرمود : من به الهام خدا دانستم « 1 »  .\r\nايضا از امام محمّد باقر عليه السّلام روايت كرده است كه جمعى از اصحاب حضرت امير المؤمنين عليه السّلام بعد از شهادت آن حضرت به خدمت امام حسن عليه السّلام آمده گفتند : به ما بنما از آن عجايبى كه پدر تو به ما مىنمود ، فرمود : اگر بنمايم ايمان خواهيد آورد ؟ گفتند :\r\nبلى ، فرمود : پدرم را اگر ببينيد خواهيد شناخت ؟ گفتند : بلى ، پس پرده را برداشت فرمود :\r\nنظر كنيد ، چون نظر كردند ديدند كه حضرت امير المؤمنين عليه السّلام نشسته است ، فرمود :\r\nمىشناسيد كه حضرت امير المؤمنين عليه السّلام است ؟ همه گفتند : بلى گواهى مىدهيم كه توئى ولىّ خدا به حق و راستى ، و توئى امام بعد از پدر خود ، به تحقيق كه امير المؤمنين را به ما نمودى بعد از وفات او چنانچه پدرت رسول خدا را به أبو بكر نمود در مسجد قبا بعد از وفات آن حضرت . پس حضرت امام حسن عليه السّلام فرمود : مگر نشنيده‌ايد قول خدا را كه مىفرمايد  « وَ لا تَقُولُوا لِمَن يُقْتَل فِي سَبِيل اللَّه أَمْوات بَل أَحْياءٌ وَ لكِن لا تَشْعُرُون »  « 2 »  يعنى : مگوئيد براى آنان كه كشته مىشوند در راه خدا كه : ايشان مردگانند ، بلكه زندگانند و ليكن شما نمىدانيد ، پس فرمود : اين آيه نازل شده است در باب هر كه كشته شود در راه خدا ، پس چه استبعاد مىكنيد در حق ما ، گفتند : ايمان آورديم و تصديق كرديم اى فرزند رسول خدا « 3 »  .\r\nايضا به سند معتبر از حضرت صادق عليه السّلام روايت كرده است كه چون آن حضرت با معاويه صلح كرد ، روزى در نخيله نشسته بودند ، معاويه گفت : شنيده‌ام كه حضرت رسول صلّى اللّه عليه و آله و سلّم خرما را در درخت تخمين مىكرده است و درست مىآمده است ، آيا آن علم را تو دارى ؟ به درستى كه شيعيان شما دعوى مىكنند كه از شما علم هيچ چيز از زمين و آسمان پنهان نيست ، حضرت فرمود كه : حضرت رسول صلّى اللّه عليه و آله و سلّم عدد كيلهاى آن را بيان\r\n\r\n","description":"","footnote":" ( 1 ) بحار الأنوار 43 / 328 .  ( 2 ) سورهء بقره / آيهء 154 .  ( 3 ) بحار الأنوار 43 / 328 . ","page_name":" 422 ","page_number":422},
  {"content":"\r\n\r\nمىفرمود ، من براى تو عدد دانه‌هاى آن را مىگويم ، معاويه گفت : بگو كه در اين درخت چند بسر هست ؟ حضرت فرمود كه : چهار هزار و چهار دانه است ، معاويه گفت كه :\r\nبسرهاى آن درخت را چيدند و شمردند چهار هزار و سه دانه ظاهر شد ، حضرت فرمود كه : دروغ نگفته‌ام و خبر دروغ به من نرسيده است از جانب خدا ، بايد كه دانهء ديگر را پنهان كرده باشند ، چون تفحّص كردند يك دانه در دست عبد الله بن عامر بود .\r\nپس حضرت فرمود : به خدا سوگند اى معاويه كه اگر نه آن بود كه تو كافر مىشوى و ايمان نمىآورى ، هرآينه خبر مىدادم تو را به آنچه خواهى كرد بعد از اين ، حضرت رسالت صلّى اللّه عليه و آله و سلّم در زمانى بود كه او را تصديق مىكردند و تكذيب نمىنمودند ، و تو مىگوئى كه كى اين را از جدّش شنيد و او كودك بود ، به خدا سوگند كه زياد را به پدر خود ملحق خواهى كرد ، و حجر بن عدى را خواهى كشت ، و سرهاى شيعيان را از شهرها بسوى تو خواهند آورد ، آنچه آن حضرت در آن روز فرموده بود واقع شد « 1 »  .\r\nصفّار و قطب راوندى از حضرت صادق عليه السّلام روايت كرده‌اند كه دو مرد در خدمت امام حسن عليه السّلام بودند ، حضرت با يكى از ايشان گفت : تو ديشب در خانهء خود چنين سخنى گفتى ، او از روى تعجّب گفت : مىداند هر چه هر كس مىكند ، حضرت فرمود كه :\r\nما مىدانيم هر آنچه جارى مىشود در شب و روز ، پس فرمود : حق تعالى به حضرت رسول صلّى اللّه عليه و آله و سلّم تعليم كرد علم حلال و حرام را و تنزيل و تأويل قرآن را و آنچه خواهد شد تا روز قيامت ، آن حضرت همه را به امير المؤمنين تعليم كرد ، امير المؤمنين همه را به من تعليم كرد « 2 »  .\r\nدر كتاب عدد قويّه از حذيفه روايت كرده است كه حضرت رسالت صلّى اللّه عليه و آله و سلّم روزى در كوه حرّا نشسته بود يا كوه ديگر ، حضرت امير المؤمنين عليه السّلام و أبو بكر و عمر و عثمان در خدمت آن حضرت نشسته بودند ، جماعتى از مهاجر و انصار نيز حاضر بودند ، ناگاه جناب امام حسن عليه السّلام پيدا شد با نهايت تمكين و وقار مىآمد ، چون نظر حضرت رسالت صلّى اللّه عليه و آله و سلّم بر او افتاد فرمود : جبرئيل او را هدايت مىكند و ميكائيل او را دوست مىدارد ، او فرزند من\r\n\r\n","description":"","footnote":" ( 1 ) بحار الأنوار 43 / 329 .  ( 2 ) خرايج 2 / 573 . ","page_name":" 423 ","page_number":423},
  {"content":"\r\n\r\nاست ، و از جان من است ، و دنده‌اى از دنده‌هاى من است ، و فرزند زاده و نور ديدهء من است ، پدرم فداى او باد .\r\nپس حضرت برخاست ، ما نيز با او برخاستيم و او را استقبال نمود ، فرمود كه : تو سيب بوستان منى و حبيب و جان و دل منى ، پس دست او را گرفت و آورد و نشانيد نزد خود ما ، بر گرد آن حضرت نشستيم نظر مىكرديم به آن حضرت ، حضرت ديدهء خود را از آن نور ديدهء خود برنمىداشت ، پس فرمود كه : اين فرزند بعد از من هدايت‌كننده و هدايت يافته خواهد بود ، اين هديّه‌اى است از جانب خداوند عالميان از براى من ، مردم را از جانب من خبر خواهد داد و آثار پسنديدهء مرا به ايشان خواهد رسانيد ، سنّت مرا احيا خواهد كرد ، متولّى كارهاى من خواهد شد ، و نظر لطف حق تعالى با او خواهد بود ، پس خدا رحمت كند كسى را كه قدر او را بشناسد ، و در حق او با من نيكى كند ، و به گرامى داشتن او مرا گرامى دارد .\r\nهنوز سخن حضرت تمام نشده بود كه اعرابى از دور پيدا شد و نيزهء خود را بر زمين مىكشيد ، چون حضرت را نظر بر او افتاد فرمود : آمد بسوى شما مردى كه سخن گويد با شما به كلام غليظى كه پوستهاى شما از آن بلرزد ، از امرى چند سؤال خواهد كرد ، بىادبانه سخن خواهد گفت ؛ پس اعرابى آمد ، سلام نكرد گفت : كداميك از شما محمّد است ؟ ما گفتيم : چه مىخواهى ؟ حضرت فرمود : بگذاريدش ، اعرابى گفت : يا محمّد من پيشتر تو را دشمن مىداشتم اكنون كه تو را ديدم بيشتر تو را دشمن داشتم ، پس ما در غضب آمديم ، حضرت رسول صلّى اللّه عليه و آله و سلّم متبسّم گرديد ، خواستيم كه اعرابى را آزار كنيم حضرت فرمود : به حال خود باشيد . پس اعرابى گفت : يا محمّد تو دعوى مىكنى كه پيغمبرى و دروغ مىگوئى بر پيغمبران ، حجّتى و برهانى بر پيغمبرى خود ندارى ، حضرت فرمود : چه مىدانى كه من حجّت ندارم ، اعرابى گفت كه : برهان تو چيست ؟ حضرت فرمود كه : اگر خواهى برهان مرا از براى تو خبر دهد عضوى از اعضاى من تا آنكه برهان من تمام‌تر باشد ، اعرابى گفت : آيا عضو آدمى سخن مىگويد ؟ حضرت فرمود : بلى .\r\nپس حضرت خطاب كرد به امام حسن عليه السّلام كه : برخيز و حجّت بر اعرابى تمام كن ،\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nاعرابى تعجّب كرد گفت : كودكى را برمىخيزاند كه با من سخن بگويد ، حضرت فرمود : او را عالم خواهى يافت به آنچه خواهى . پس حضرت امام حسن عليه السّلام ابتدا فرمود گفت : اى اعرابى از جاهلى و غافلى سؤال نمىكنى بلكه از فقيه دانائى سؤال مىكنى ، خود جاهل و نادانى ، پس حضرت شعرى چند در نهايت فصاحت و بلاغت در مقام مفاخرت و بيان علم و فضل و جلالت خود انشاء كرد فرمود : زبان خود را گشودى و از اندازهء خود به در رفتى ، و نفس تو بازى داد تو را ، امّا از اين مجلس حركت نخواهى كرد تا ايمان بياورى ان شاء اللّه تعالى .\r\nپس اعرابى تبسّم كرد گفت : بگو آنچه سبب اسلام من خواهد گرديد ؟ حضرت فرمود كه : جمع شديد تو و قوم خود در مجلسى ، و از روى جهالت و سفاهت محمّد را ياد كرديد گفتيد كه : همهء عرب با او دشمن گرديده‌اند و او با همهء عرب دشمنى مىكند ، دفع او لازم است ، اگر او كشته شود كسى طلب خون او نمىكند ، به سبب قلّت تأمل و سوء تدبير تو را مقرّر كردند كه آن حضرت را به قتل رسانى ، نيزهء خود را برداشتى به ارادهء قتل او آمدى ، خائف و ترسان بودى از آنكه كسى مطّلع گردد ، نمىدانى كه خدا تو را براى امر خيرى آورده است كه اراده كرده است براى تو ، اكنون خبر دهم تو را از آنچه در سفر تو واقع شد ، از ميان قوم خود بيرون آمدى در شب ماهتاب روشنى ، ناگاه باد تندى وزيد ، هوا را تيره گردانيد ، ابرى در آسمان پيدا شد و باران تندى باريد ، حيران ماندى و راه بر تو مشتبه شد كه نه قدرت برآمدن داشتى و نه ياراى برگشتن ، صداى پاى كسى را نمىشنيدى ، روشنى آتشى در دور خود نمىديدى ، ابر تمام آسمان را گرفته بود ، ستاره‌ها از تو پنهان شده بود ، گاهى تو را باد برمىگردانيد و گاهى خار و خاشاك پايت را اذيّت مىرسانيد ، برق ديده‌ات را مىربود ، سنگ پايت را مجروح مىنمود ، ناگاه از اين شدّتها رهائى يافتى ، خود را نزد ما ديدى ، پس ديده‌ات روشن شد ، و ناله‌ات ساكن شد .\r\nاعرابى گفت : اينها را از كجا گفتى ؟ و از سويداى قلب من خبر دادى ، گويا در اين سفر همراه من بوده‌اى ، و از امور من هيچ چيز بر تو مخفى نبود ، گويا از غيب سخن مىگوئى ، اكنون بگو اسلام چيست كه من مسلمان شوم ، حضرت فرمود : بگو أشهد أن لا إله الّا اللّه\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nوحده لا شريك له ، و ان محمّدا عبده و رسوله ، پس مسلمان شد و اسلامش نيكو شد ، و حضرت رسول صلّى اللّه عليه و آله و سلّم قدرى از قرآن به او تعليم كرد ، اعرابى گفت : يا رسول اللّه برگردم به سوى قوم خود ، ايشان را هدايت نمايم و شرايع دين را به ايشان تعليم نمايم ، حضرت او را مرخّص فرمود .\r\nچون بسوى قوم خود رفت ، جمعى از ايشان را به خدمت حضرت آورد ، ايشان نيز مسلمان شدند ، پس بعد از آن هرگاه حضرت امام حسن عليه السّلام را مىديدند مردم مىگفتند كه :\r\nحق تعالى به او درجه‌اى عطا كرده است كه به احدى از خلق خود عطا نكرده است « 1 »  .\r\nقطب راوندى روايت كرده است كه روزى عمرو بن عاص به معاويه گفت كه : امام حسن عليه السّلام در سخن گفتن عاجز است ، چون بر منبر برآيد و مردم بسوى او نظر كنند خجالت او را مانع مىشود از سخن گفتن ، پس معاويه حضرت را گفت بر منبر بالا رو و ما را موعظه كن .\r\nآن جناب بر منبر برآمد ، حمد و ثناى الهى ادا كرد ، بعد از مواعظ شافيه بيان حسب و نسب و جلالت خود فرمود ، در ضمن آن مفاخرتها گفت : منم فرزند بهترين زنان ، فاطمه دختر رسول خدا ، منم فرزند رسول خدا ، منم فرزند سراج منير ، منم فرزند بشير نذير ، منم فرزند رحمت عالميان ، منم فرزند پيغمبر انس و جان ، منم فرزند بهترين خلق خدا بعد از رسول خدا ، منم فرزند صاحب فضايل ، منم فرزند صاحب معجزات و دلايل ، منم فرزند امير المؤمنين ، منم كه حق مرا غصب كرده‌اند ، منم يكى از دو بهترين جوانان بهشت ، منم فرزند شفيع مطاع ، منم فرزند آن كسى كه ملائكه با او قتال كردند ، منم فرزند آن كسى كه قريش همه براى او خاضع شدند ، منم فرزند پيشواى خلق .\r\nپس معاويه ترسيد كه مردم به آن حضرت مفتتن شوند و از او برگردند ، گفت : اى ابو محمّد از منبر فرود آى ، بس است آنچه گفتى . چون حضرت از منبر فرود آمد ، معاويه گفت : گمان مىكنى كه تو خليفه‌اى و حال آنكه تو را اهليّت آن نيست ، حضرت فرمود :\r\nخليفه كسى است كه به كتاب خدا عمل كند و متابعت سنّت رسول خدا نمايد ، خليفه كسى\r\n\r\n","description":"","footnote":" ( 1 ) العدد القويّة 42 . ","page_name":" 426 ","page_number":426},
  {"content":"\r\n\r\nنيست كه به جور در ميان مردم سلوك كند و سنّتهاى رسول را معطّل بگذارد و دنيا را پدر و مادر خود گيرد و پادشاهى كند اندك روزى برخوردار شود از آن ، پس لذّت او منقطع گردد و عقوبت آن براى او باقى ماند .\r\nپس جوانى از بنى اميّه كه در آن مجلس حاضر بود ، متعرّض حضرت شد و سخنان ناهموار و ناسزاى بسيار نسبت به آن حضرت و پدر او گفت ، حضرت امام حسن عليه السّلام فرمود : خداوندا تغيير ده نعمت خود را نسبت به او ، و او را زنى گردان تا مردم از حال او عبرت گيرند . پس آن ملعون در خود نظر كرد ، خود را زنى ديد و فرجش به فرج زنان مبدّل شد ، مويهاى ريش نجسش فرو ريخت ، پس حضرت فرمود : دور شو اى زن چرا در مجلس مردان نشسته‌اى .\r\nحضرت برخاست كه از آن مجلس بيرون رود ، عمرو بن عاص گفت : بنشين مىخواهم مسأله‌اى چند از تو سؤال كنم ، حضرت فرمود : آنچه خواهى بپرس ، عمرو گفت : خبر ده مرا از كرم و نجدت و مروّت ، فرمود : امّا كرم پس تبرّع كردن به نيكى است كه قصد عوض نداشته باشى ، و عطا كردن است پيش از سؤال ؛ امّا نجدت - يعنى رفعت - پس دفع كردن دشمنان است از محارم خود ، و صبر كردن است در هر محل نزد مكروهات ؛ امّا مروّت - يعنى مردى - پس آن است كه آدمى دين خود را نگاه دارد ، و نفس خود را از چركيها حفظ نمايد ، و به اداى حقوق خدا و خلق قيام نمايد ، به هر كه رسد سلام كند ؛ و حضرت بيرون رفت ، پس معاويه عمرو بن عاص را ملامت كرد گفت : اهل شام را فاسد كردى و بر فضايل حسن مطّلع گردانيدى ، عمرو گفت : اين سخنان را بگذار ، اهل شام براى ايمان و دين تو را دوست نمىدارند براى دنيا دوست مىدارند ، شمشير و مال به دست توست ، پس سخنان حسن چه فايده‌اى به او مىبخشد .\r\nپس قصّهء آن جوان اموى در ميان مردم منتشر گرديد ، زوجهء او به خدمت امام حسن عليه السّلام آمد ، زارى و تضرّع و استغاثه كرد ، حضرت براى او رقّت كرد دعا كرد تا باز مرد شد « 1 »  .\r\n\r\n","description":"","footnote":" ( 1 ) خرايج 1 / 236 . ","page_name":" 427 ","page_number":427},
  {"content":"\r\n\r\n\r\nفصل پنجم در بيان بعضى از احوال آن حضرت است بعد از شهادت حضرت امير المؤمنين عليه السّلام و سبب صلح كردن آن حضرت با معاويه\r\nبدان كه بعد از ثبوت عصمت و جلالت ائمّهء هدى بايد كه آنچه از ايشان واقع شود ، مؤمنان تسليم و انقياد نمايند و در مقام شبهه و اعتراض در نيايند ، كه آنچه ايشان مىكنند از جانب خداوند عالميان است ، اعتراض بر ايشان اعتراض بر خداست چنانچه سابقا دانستى كه حق تعالى صحيفه‌اى از آسمان براى حضرت رسالت صلّى اللّه عليه و آله و سلّم فرستاد ، بر آن صحيفه دوازده مهر بود ، هر امامى مهر خود را برمىداشت به آنچه در تحت آن مهر نوشته بود عمل مىكرد ، چگونه روا باشد به عقل ناقص خود اعتراض كردن بر گروهى كه حجّتهاى خداوند عالميانند در زمين ، گفتهء ايشان گفتهء خداست و كردهء ايشان كردهء خداست .\r\nابن بابويه و شيخ مفيد و ابن شهر آشوب و ديگران روايت كرده‌اند كه بعد از شهادت امير المؤمنين عليه السّلام امام حسن عليه السّلام بر منبر برآمد ، خطبهء بليغى مشتمل بر معارف ربّانى و حقايق سبحانى ادا نمود فرمود : مائيم حزب اللّه كه غالبيم ، مائيم عترت رسول خدا كه از همه كس به آن حضرت نزديك‌تريم ، مائيم اهل بيت رسالت كه از گناهان و بديها معصوم و مطهّريم ، مائيم يكى از دو چيز بزرگ كه رسول خدا به جاى خود در ميان امّت گذاشت فرمود : انّي تارك فيكم الثّقلين كتاب اللّه و عترتي ، و مائيم كه حضرت رسول صلّى اللّه عليه و آله و سلّم ما را جفت كتاب خدا گردانيد و علم تنزيل و تأويل قرآن را به ما داد ، در قرآن به يقين سخن مىگوئيم ، به ظن و گمان تأويل آيات آن نمىكنيم ، پس اطاعت كنيد ما را كه اطاعت ما از\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nجانب خدا بر شما واجب شده است ، و اطاعت ما را به اطاعت خود و رسول خود مقرون گردانيده است ، فرموده است :  « يا أَيُّهَا الَّذِين آمَنُوا أَطِيعُوا اللَّه وَ أَطِيعُوا الرَّسُول وَ أُولِي الْأَمْرِ مِنْكُم »  « 1 »  « 2 »  .\r\nپس حضرت فرمود : در اين شب مردى از دنيا رفت كه پيشينيان بر او سبقت نگرفتند به عمل خيرى ، و به او نمىتوانند رسيد آيندگان در هيچ سعادتى ، به تحقيق كه جهاد مىكرد با حضرت رسالت صلّى اللّه عليه و آله و سلّم و جان خود را فداى او مىكرد ، حضرت رسالت صلّى اللّه عليه و آله و سلّم او را با رايت خود به هر طرف كه مىفرستاد ، جبرئيل از جانب راست و ميكائيل از جانب چپ او بود ، برنمىگشت تا حق تعالى فتح مىكرد بر دست او . در شبى به عالم بقا رحلت كرد كه حضرت عيسى در آن شب به آسمان رفت ، در آن شب يوشع بن نون وصىّ حضرت موسى از دنيا رفت . از طلا و نقره از او نماند مگر هفتصد درهم كه از بخششهاى او زياد آمده بود و مىخواست كه خادمى براى اهل خود بخرد .\r\nپس گريه در گلوى آن حضرت گرفت و خروش از مردم برآمد ، پس فرمود كه : منم فرزند بشير ، منم فرزند نذير ، منم فرزند دعوت‌كننده بسوى خدا به امر خدا ، منم فرزند سراج منير ، منم از خانهء آباده‌اى كه حق تعالى رجس را از ايشان دور كرده است ، ايشان را معصوم و مطهّر گردانيده است ، منم از اهل بيتى كه حق تعالى در كتاب خود مودّت ايشان را واجب گردانيده است ، فرموده است كه :  « قُل لا أَسْئَلُكُم عَلَيْه أَجْراً إِلَّا الْمَوَدَّةَ فِي الْقُرْبى وَ مَن يَقْتَرِف حَسَنَةً نَزِدْ لَه فِيها حُسْناً »  « 3 »  ، حسنه‌اى كه حق تعالى در اين آيه فرموده است محبّت ماست .\r\nپس حضرت بر منبر نشست و عبد اللّه بن عبّاس برخاست گفت : اى گروه مردمان اين فرزند پيغمبر شماست و وصىّ امام شماست با او بيعت كنيد ، پس مردم اجابت او كردند گفتند : چه بسيار محبوب است او بسوى ما ، چه بسيار واجب است حق او بر ما . مبادرت نمودند و با آن حضرت بيعت به خلافت كردند ، آن حضرت با ايشان شرط كرد كه : با هر كه\r\n\r\n","description":"","footnote":" ( 1 ) سورهء نساء / آيهء 59 .  ( 2 ) امالى شيخ طوسى 121 .  ( 3 ) سورهء شورى / آيهء 23 . ","page_name":" 429 ","page_number":429},
  {"content":"\r\n\r\nمن صلحم شما صلح كنيد و با هر كه من جنگ كنم شما جنگ كنيد ، ايشان قبول كردند ، اين در روز جمعه بيست و يكم ماه مبارك رمضان بود در سال چهلم هجرت ، عمر شريف آن حضرت به سى و هفت سال رسيده بود ، پس حضرت امام حسن عليه السّلام از منبر به زير آمد ، عمّال به اطراف و نواحى فرستاد ، حكّام و امراء در هر محل نصب كرد ، عبد الله بن عبّاس را به بصره فرستاد « 1 »  .\r\nايضا شيخ مفيد و ابن بابويه و قطب راوندى و ابن شهر آشوب و ديگران روايت كرده‌اند كه چون خبر شهادت امير المؤمنين عليه السّلام و بيعت كردن مردم با امام حسن به معاويه رسيد ، دو جاسوس فرستاد بسوى بصره و ديگرى بسوى كوفه كه آنچه واقع شود بنويسند ، چون حضرت امام حسن عليه السّلام بر اين مطّلع شد هر دو را طلبيد و گردن زد ، نامه‌اى به معاويه نوشت و او را تكليف بيعت خود نمود ، در بيان فضل و قرابت و استحقاق خلافت خود در آن نامه حجّتهاى شافى درج نمود ، نوشت كه : جواسيس مىفرستى و مكرها و حيله‌ها برمىانگيزى ، گمان دارم كه ارادهء جنگ دارى ، اگر چنين است من نيز مهيّاى آن هستم .\r\nچون نامه به معاويه رسيد ، جوابهاى ناملايم نوشت ، آنچه مقتضاى كفر و نفاق او بود در آن نامه درج كرد و به خدمت حضرت فرستاد ، لشكر گرانى برداشت و متوجّه عراق شد ، جاسوسى چند به كوفه فرستاد به نزد جمعى از منافقان و خارجيان كه در ميان اصحاب امام حسن عليه السّلام بودند ، از ترس شمشير امير المؤمنين به جبر اطاعت مىكردند ، مثل عمرو بن حريث و اشعث بن قيس و شبث بن ربعى و امثال ايشان از منافقان و خارجيان ، به هر يك از ايشان نوشت كه : اگر حسن را به قتل رسانى من دويست هزار درهم به تو مىدهم و يك دختر خود را به تو تزويج مىنمايم و لشكرى از لشكرهاى شام را تابع تو مىكنم . به اين حيله‌ها اكثر آن منافقان را به جانب خود مايل گردانيده از آن حضرت منحرف ساخت ، حتّى آنكه حضرت زرهى در زير جامه مىپوشيد براى محافظت خود از شرّ ايشان و به نماز حاضر مىشد .\r\nروزى در اثناى نماز ، يكى از آن خارجيان تيرى انداخت به جانب آن حضرت ، چون\r\n\r\n","description":"","footnote":" ( 1 ) ارشاد شيخ مفيد 2 / 7 . ","page_name":" 430 ","page_number":430},
  {"content":"\r\n\r\nزره پوشيده بود اثرى در آن حضرت نكرد ، آن ملاعين نامه‌ها بسوى معاويه نوشتند پنهان از آن حضرت و اظهار موافقت با او نمودند ، پس خبر حركت كردن معاويه به جانب عراق به سمع شريف امام حسن عليه السّلام رسيد ، بر منبر برآمد و ثناى الهى ادا كرد ، ايشان را بسوى جهاد آن ثمر شجرهء ملعونهء كفر و عناد دعوت نمود ، هيچ‌يك از اصحاب آن حضرت جواب نگفتند .\r\nپس عدى بن حاتم از زير منبر برخاست گفت : سبحان اللّه چه بد گروهى هستيد شما ، امام شما و فرزند پيغمبر شما را بسوى جهاد دعوت مىكند اجابت او نمىكنيد ، كجا رفتند شجاعان شما ؟ آيا از غضب حق تعالى نمىترسيد ؟ از ننگ و عار پروا نمىكنيد ؟ پس جماعت ديگر برخاستند و با او موافقت كردند ، حضرت فرمود : اگر راست مىگوئيد بسوى نخيله كه لشكرگاه من آنجاست بيرون رويد ، مىدانم كه وفا به گفتهء خود نخواهيد كرد چنانچه وفا نكرديد براى كسى كه از من بهتر بود ، چگونه اعتماد كنم بر گفته‌هاى شما و حال آنكه ديدم كه با پدر من چه كرديد .\r\nپس از منبر فرود آمد ، سوار شد و متوجّه لشكرگاه گرديد ، چون به آنجا رسيد اكثر آنها كه اظهار اطاعت كرده بودند وفا نكردند و حاضر نشدند ، پس خطبه‌اى خواند فرمود : مرا فريب داديد چنانچه امام پيش از مرا فريب داديد ، ندانم كه بعد از من با كدام امام مقاتله خواهيد كرد ، آيا جهاد خواهيد كرد با كسى كه هرگز ايمان به خدا و رسول نياورده است و از ترس شمشير اظهار كرده است . پس از منبر به زير آمد ، مردى از قبيلهء كنده را با چهار هزار كس بر سر راه معاويه فرستاد ، امر كرد كه در منزل انبار توقّف كند تا فرمان حضرت به او رسد . چون به انبار رسيد ، معاويه مطّلع شد ، پيكى به نزد او فرستاد و نامه‌اى به او نوشت كه : اگر بيائى بسوى من ولايتى از ولايات شام را به تو مىدهم ، و پانصد هزار درهم براى او فرستاد .\r\nآن ملعون چون زر را ديد و حكومت را شنيد ، دين را به دنيا فروخت ، زر را گرفت با دويست نفر از خويشان و مخصوصان خود رو از حضرت گردانيد به معاويه ملحق شد .\r\nچون اين خبر به حضرت رسيد ، خطبه‌اى خواند فرمود : اين مرد كندى با من مكر كرد و به\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nنزد معاويه رفت ، مكرّر گفتم به شما كه عهد شما را وفا نيست ، همهء شما بندهء دنيائيد ، اكنون مرد ديگر را مىفرستم مىدانم كه او نيز چنين خواهد كرد . پس مردى از قبيلهء مراد را با چهار هزار كس فرستاد ، از او عهدها و پيمانها گرفت كه غدر و مكر نكند ، او سوگندها ياد كرد كه نخواهم كرد . چون روانه شد ، حضرت فرمود كه : او نيز چنين خواهد كرد . چون به انبار رسيد ، باز معاويه رسولان و نامه‌ها بسوى او فرستاد ، پنج هزار درهم فرستاد و وعدهء حكومت هر ولايت كه خواهد به او نوشت ؛ پس او نيز از حضرت برگشت و بسوى معاويه رفت .\r\nچون خبر به حضرت رسيد باز خطبه‌اى خواند فرمود : مكرّر گفتم به شما كه شما را وفائى نيست ، اينك مرادى نيز با من مكر كرد و به نزد معاويه رفت ، پس عبيد اللّه بن عبّاس را با قيس بن سعد و دوازده هزار كس از دير عبد الرّحمن به جانب معاويه فرستاد ، فرمود :\r\nعبيد الله امير باشد ، اگر او را عارضه‌اى رو دهد قيس بن سعد امير باشد ، اگر او را عارضه رو دهد سعيد پسر قيس امير باشد ، عبيد الله را وصيّت كرد كه از مصلحت قيس بن سعد و سعيد بن قيس بيرون نرود ، خود از آنجا بار كرد و به ساباط مداين تشريف برد ، در آنجا خواست كه اصحاب خود را امتحانى كند ، كفر و نفاق و بىوفائى آن منافقان را بر عالميان ظاهر گرداند . پس مردم را جمع كرد حمد و ثناى الهى به جا آورد فرمود : امّا بعد به درستى كه من اميد دارم به حمد خدا و نعمت او كه خيرخواه‌ترين خلق باشم از براى خلق او ، كينه‌اى از هيچ مسلمانى در دل ندارم و ارادهء بدى نسبت به كسى به خاطر نمىگذرانم ، جمعيّت مسلمانان را از پراكندگى ايشان بهتر مىدانم ، آنچه صلاح شما را در آن مىدانم نيكوتر است از آنچه خود صلاح خود را در آن مىدانيد ، پس مخالفت امر من مكنيد و رأيى كه من براى شما اختيار مىكنم بر من رد مكنيد كه حق تعالى ما و شما را بيامرزد ، و هدايت نمايد به هر چه موجب محبّت و خشنودى اوست .\r\nچون آن منافقان اين سخنان را از حضرت شنيدند ، به يكديگر نظر كردند گفتند : از سخنان او معلوم مىشود كه مىخواهد با معاويه صلح كند و خلافت را به او واگذارد ، پس همه برخاستند گفتند : او مثل پدرش كافر شد ، به خيمهء آن حضرت ريختند و اسباب\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nحضرت را غارت كردند ، حتّى مصلّاى حضرت را از زير پايش كشيدند ، رداى مباركش را از دوشش ربودند ، پس اسب خود را طلبيد و سوار شد ، اهل بيت آن حضرت با قليلى از شيعيان دور آن حضرت را گرفتند . چون به ساباط مداين رسيد ، ملعونى از قبيلهء بنى اسد كه او را جراح بن سنان مىگفتند لجام اسب آن حضرت را گرفت ، خنجرى بر ران مباركش زد كه تا استخوان شكافت .\r\nبه روايت ديگر : بر پهلوى مباركش زد و گفت : كافر شدى چنانچه پدر تو كافر شد ، پس ملازمان و مواليان حضرت آن ملعون را گرفتند به قتل رسانيدند ، آن حضرت را در عمارى نشاندند به مداين بردند به خانهء سعد بن مسعود ثقفى كه از جانب آن حضرت والى مداين بود نزول اجلال فرمود ، او عم مختار بود ، پس مختار به نزد عم خود آمد گفت : بيا حسن را به دست معاويه دهيم شايد معاويه ولايت عراق را به ما بدهد ، سعد گفت : واى بر تو خدا قبيح گرداند روى تو را و رأى تو را ، من از جانب پدر او و او والى بودم ، حق نعمت ايشان را فراموش كنم و فرزند رسول خدا را به دست معاويه دهم . شيعيان چون اين سخن را شنيدند خواستند كه مختار را به قتل رسانند ، آخر به شفاعت عم او از تقصير او گذشتند .\r\nپس سعد جرّاحى آورد و جراحت آن حضرت را به اصلاح آورد ، اكثر رؤساى لشكر آن حضرت به معاويه نوشتند كه : ما مطيع و منقاد توئيم ، پس زود متوجّه عراق شو ، چون نزديك رسى ما حسن را گرفته به تو تسليم مىكنيم ، در آن وقت خبر رسيد كه چون عبيد اللّه بن عبّاس در برابر لشكر معاويه رسيد ، معاويه رسولى به نزد او فرستاد و هزار هزار درهم او را وعده داد كه نصف آن را در آن وقت به او برساند و نصف ديگر را بعد از داخل شدن به كوفه به او تسليم نمايد .\r\nپس در همان شب عبيد اللّه از معسكر خود گريخت و به لشكرگاه معاويه رفت ، چون صبح شد او را در خيمه نيافتند ، پس با قيس بن سعد نماز صبح كردند ، او براى مردم خطبه خواند گفت : اگر اين خائن با امام خود خيانت كرد شما خيانت مكنيد ، از غضب خدا و رسول انديشه نمائيد ، با دشمنان خدا جنگ نمائيد . ايشان به ظاهر قبول كردند ، هر شب جمعى از ايشان مىگريختند به لشكر معاويه ملحق مىشدند . پس معاويه نامهء ديگر به\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nحضرت نوشت ، نامهاى منافقان اصحاب آن حضرت را كه به او نوشته بودند و اظهار اطاعت كرده بودند با نامهء خود به نزد آن حضرت فرستاد ، در نامه نوشت كه : اصحاب تو با پدرت موافقت نكردند با تو نيز موافقت نخواهند كرد ، اينك نامهاى ايشان است كه براى تو فرستادم .\r\nحضرت چون نامهء معاويه و نامهاى منافقان اصحاب خود را خواند ، بر گريختن عبيد الله و سستى لشكر او و نفاق لشكر خود مطّلع گرديد ، باز براى اتمام حجّت بر ايشان فرمود كه : مىدانم شما با من در مقام مكريد ، و ليكن حجّت خود را بر شما تمام مىكنم ، فردا در فلان موضع جمع شويد و نقض بيعت مكنيد و از عقوبات الهى بترسيد ، پس ده روز در آن موضع توقّف فرمود ، زياده از چهار هزار كس بر سر آن حضرت جمع نشدند ، پس حضرت بر منبر برآمد فرمود كه : عجب دارم از گروهى كه نه حيا دارند و نه دين ، واى بر شما ، به خدا سوگند كه معاويه وفا نخواهد كرد به آنچه ضامن شده است از براى شما در كشتن من ، براى شما مىخواستم كه دين حق را برپا دارم يارى من نكرديد ، من عبادت خدا را تنها مىتوانم كرد و ليكن به خدا سوگند كه چون من امر را به معاويه بگذارم شما در دولت بنى اميّه هرگز فرح و شادى نخواهيد ديد ، انواع عذابها بر شما وارد خواهند ساخت ، گويا مىبينم فرزندان شما را كه بر در خانه‌هاى فرزندان ايشان ايستاده باشند ، آب و طعام طلبند و به ايشان ندهند ، به خدا سوگند كه اگر ياورى مىداشتم كار را به معاويه نمىگذاشتم ، زيرا كه به خدا و رسول سوگند ياد مىكنم كه خلافت بر بنى اميّه حرام است ، پس اف باد بر شما اى بندگان دنيا ، به زودى و بال اعمال خود را خواهيد يافت .\r\nچون حضرت از اصحاب خود مأيوس گرديد ، در جواب نامهء معاويه نوشت كه : من مىخواستم كه حق را زنده گردانم و باطل را بميرانم و كتاب خدا و سنّت پيغمبر را جارى گردانم ، مردم با من موافقت نكردند ، اكنون با تو صلح مىكنم به شرطى چند ، مىدانم كه به آن شرطها وفا نخواهى كرد ، شاد مباش به اين پادشاهى كه براى تو ميسّر شد ، به زودى پشيمان خواهى شد چنانچه ديگران كه غصب خلافت كردند پشيمان شده‌اند ، و پشيمانى براى ايشان سودى نمىبخشد .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nپس پسر عم خود عبد اللّه بن الحارث را فرستاد به نزد معاويه كه عهدها و پيمانها از او بگيرد و نامهء صلح را بنويسد ، نامه را چنين نوشتند : بسم اللّه الرّحمن الرّحيم ، صلح كرد حسن بن على بن أبي طالب با معاويه بن ابو سفيان كه متعرّض او نگردد به شرط آنكه او عمل كند در ميان مردم به كتاب خدا و سنّت رسول خدا و سيرت خلفاى شايسته ، به شرط آنكه بعد از خود احدى را بر اين امر تعيين ننمايد ، و مردم در هر جاى عالم كه باشند از شام و عراق و حجاز و يمن از شرّ او ايمن باشند ، و اصحاب علىّ بن أبي طالب و شيعيان او ايمن باشند بر خانه‌ها و مالها و زنان و اولاد خود از معاويه به اين شرطها عهد و پيمان خدا گرفته شد ، و بر آنكه براى حسن بن على و برادرش حسين و ساير اهل بيت و خويشان رسول خدا مكرى نينديشد ، و در آشكار و پنهان ضررى به ايشان نرساند ، و احدى از ايشان را در افقى از آفاق زمين نترساند ، حق هر صاحب حقّى را به او برساند ، هر ساله از خراج داراب جرد پنجاه هزار درهم به آن حضرت برساند ، و آنكه سب حضرت امير المؤمنين عليه السّلام نكند ، و در قنوت نمازها ناسزا به آن حضرت و شيعيان او نگويند چنانچه مىكردند .\r\nچون نامه نوشته شد ، خدا و رسول را بر آن گواه گرفتند ، و شهادت عبد الله بن الحارث و عمرو بن ابى سلمه و عبد الله بن عامر و عبد الرّحمن بن ابى سمره و ديگران را بر آن نامه نوشتند . چون صلح منعقد شد ، معاويه متوجّه كوفه شد تا آنكه روز جمعه به نخيله فرود آمد ، در آنجا نماز كرد ، خطبه‌اى خواند ، در آخر خطبه‌اش گفت كه : من با شما قتال نكردم براى آنكه نماز كنيد يا روزه بگيريد يا زكات بدهيد ، و ليكن با شما قتال كردم كه امارت بر شما به هم رسانم ، خدا به من داد هر چند شما نمىخواستيد ، شرطى چند با حسن كرده‌ام ، همه در زير پاى من است ، به هيچ‌يك از آنها وفا نخواهم كرد .\r\nپس داخل كوفه شد ، بعد از چند روز كه در كوفه ماند به مسجد درآمد ، حضرت امام حسن عليه السّلام را بر منبر فرستاد گفت : بگو براى مردم كه خلافت حق من است . چون حضرت بر منبر برآمد حمد و ثناى الهى ادا كرد ، درود بر حضرت رسالت صلّى اللّه عليه و آله و سلّم و اهل بيت او فرستاد ، فرمود : ايّها النّاس بدانيد كه بهترين زيركيها تقوا و پرهيزكارى است ، و بدترين حماقتها فجور و معصيت الهى است ، ايّها النّاس اگر طلب كنيد در ميان جابلقا و جابلسا\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nمردى را كه جدّش رسول خدا باشد نخواهيد يافت به غير از من و برادرم حسين ، خدا شما را به محمّد هدايت كرد ، شما دست از اهل بيت او برداشتيد ، به درستى كه معاويه با من منازعه كرد در امرى كه مخصوص من بود ، من سزاوار آن بودم ، چون ياورى نيافتم دست از آن برداشتم از براى صلاح اين امّت و حفظ خونهاى ايشان ، شما با من بيعت كرده بوديد كه من با هر كه صلح كنم شما با او صلح كنيد ، با هر كه جنگ كنم شما با او جنگ كنيد ، من مصلحت امّت را در اين ديدم كه با او صلح كنم و حفظ خونها را بهتر از ريختن خون دانستم ، غرض من صلاح شما بود ، آنچه من كردم حجّتى است بر هر كه مرتكب اين امر مىشود ، اين فتنه‌اى است براى مسلمانان و تمتّع قليلى است براى منافقان ، تا وقتى كه حق تعالى غلبهء حق را خواهد و اسباب آن را ميسّر گرداند .\r\nپس معاويه برخاست و خطبه‌اى خواند و ناسزا به حضرت امير المؤمنين عليه السّلام گفت ، چون حضرت امام حسين عليه السّلام برخاست كه متعرّض جواب آن ملعون گردد ، امام حسن عليه السّلام دست او را گرفت و او را نشانيد ، خود برخاست فرمود كه : اى آن كسى كه على را ياد مىكنى و به من ناسزا مىگوئى ، منم حسن پدرم علىّ بن أبي طالب است ، توئى معاويه و پدرت صخر است ، مادر من فاطمه است و مادر تو هند است ، جدّ من رسول خدا است و جدّ تو حرب است ، جدّهء من خديجه است و جدّهء تو قتيله است ، پس خدا لعنت كند هر كه از من و تو گمنام‌تر باشد ، و حسبش پست‌تر باشد ، و كفرش قديمىتر باشد ، و نفاقش بيشتر باشد ، و حقّش بر اسلام و اهل اسلام كمتر باشد ، پس اهل مجلس همه خروش برآوردند گفتند : آمين « 1 »  .\r\nدر بعضى از كتب معتبره روايت كرده‌اند كه بعد از صلح حضرت امام حسن عليه السّلام حضرت امام حسين عليه السّلام گريان به نزد آن حضرت رفت و خندان بيرون آمد ، از سبب آن پرسيدند فرمود : به نزد امام خود رفتم از او سؤال كردم : چه باعث شد تو را كه خلافت را به معاويه گذاشتى ؟ فرمود : آنچه پدر تو را باعث شد ، راضى شدم و بيرون آمدم « 2 »  .\r\n\r\n","description":"","footnote":" ( 1 ) مقاتل الطالبيين 52 ؛ ارشاد شيخ مفيد 2 / 9 .  ( 2 ) مناقب ابن شهر آشوب 4 / 40 . ","page_name":" 436 ","page_number":436},
  {"content":"\r\n\r\nايضا روايت كرده است كه چون صلح ميان معاويه و امام حسن عليه السّلام منعقد شد ، معاويه حضرت امام حسين عليه السّلام را تكليف بيعت كرد ، حضرت امام حسن عليه السّلام به معاويه گفت كه :\r\nاو را كارى مدار كه بيعت نمىكند تا كشته شود ، و او كشته نمىشود تا همهء اهل بيت او كشته شوند ، و اهل بيت او كشته نمىشوند تا اهل شام را نكشند « 1 »  . پس قيس بن سعد را طلبيد كه بيعت كند ، او مردى بود بسيار قوى و تنومند و بلند قامت ، چون بر اسب سوار مىشد پاى او بر زمين مىكشيد ، پس سعد گفت كه : من سوگند ياد كرده‌ام كه او را ملاقات نكنم مگر آنكه ميان من و او نيزه و شمشير باشد ، معاويه براى ابراء قسم او نيزه و شمشير حاضر كرد و او را طلبيد ، او با چهار هزار كس به كنارى رفته بود و با معاويه در مقام مخالفت بود .\r\nچون ديد كه حضرت صلح كرد ، مضطر شد به مجلس معاويه درآمد ، متوجّه امام حسين عليه السّلام شد و از آن حضرت پرسيد كه : بيعت بكنم ؟ حضرت اشاره به حضرت امام حسين عليه السّلام كرد فرمود : او امام من است و اختيار با اوست . هر چند مىگفتند ، دست دراز نمىكرد تا آنكه معاويه از كرسى به زير آمد دست بر دست او گذاشت « 2 »  .\r\nبه روايتى ديگر : بعد از آنكه آن حضرت او را امر كرد ، بيعت كرد « 3 »  .\r\nروايت كرده‌اند كه چون معاويه از نخيله متوجّه كوفه شد ، خالد بن عرفطه در پيش روى او مىرفت ، و حبيب بن جمّاز رايت كفر و ضلالت او را داشت در پيش او مىرفت ، تا آنكه از باب الفيل داخل مسجد كوفه شد ، پس مردم سخن حضرت امير المؤمنين عليه السّلام را به خاطر آوردند كه از اين واقعه خبر داده بود « 4 »  .\r\nچنانچه خاصّه و عامّه از عطاء بن سائب روايت كرده‌اند كه روزى حضرت امير المؤمنين عليه السّلام بر منبر مسجد كوفه خطبه مىخواند ، ناگاه مردى از در مسجد درآمد گفت :\r\nخالد بن عرفطه مرد ، حضرت فرمود : به خدا سوگند نمرده است ، پس مرد ديگر داخل شد بازگفت : خالد مرد ، حضرت فرمود : نمرده است و نخواهد مرد تا از اين در مسجد به در آيد با رايت ضلالتى كه آن را حبيب بن جمّاز برداشته باشد ، پس حبيب برخاست از زير\r\n\r\n","description":"","footnote":" ( 1 ) مناقب ابن شهر آشوب 4 / 40 .  ( 2 ) مقاتل الطالبيين 71 .  ( 3 ) رجال كشى 1 / 326 .  ( 4 ) مقاتل الطالبيين 70 . ","page_name":" 437 ","page_number":437},
  {"content":"\r\n\r\nمنبر گفت : منم حبيب بن جمّاز ، حضرت فرمود : چنان خواهد شد كه گفتم . پس در اين وقت صدق مقال آن حضرت بر همهء حاضران ظاهر شد « 1 »  .\r\nشيخ طوسى به سند معتبر از امام زين العابدين عليه السّلام روايت كرده است كه چون جناب امام حسن عليه السّلام عازم شد به صلح با معاويه بيرون آمد ، چون با او ملاقات كرد معاويه به منبر بالا رفت و گفت : ايّها النّاس ! حسن فرزند علىّ بن أبي طالب و فاطمهء زهرا مرا اهل خلافت دانست و خود را اهل خلافت ندانست ، به طوع و رغبت آمده است با من بيعت كند ، گفت :\r\nبرخيز يا حسن ، پس حضرت برخاست و خطبهء بليغى مشتمل بر محامد بسيار و معارف بىشمار و درود بر سيّد ابرار و ائمّهء اخيار ادا نمود ، بعد از حمد و صلوات فرمود :\r\nاى گروه خلايق ! سخن مىگويم بشنويد ، گوش و دل خود را با من داريد پس ثبت نمائيد ، به درستى كه ما اهل بيتيم كه حق تعالى ما را گرامى داشته است به سبب اسلام و اختيار كرده است ما را و برگزيده است و مجتبى گردانيده ، از ما رجس را بر طرف كرده است ، و پاك گردانيده است ما را پاك گردانيدنى ، و رجس به معنى شك است ، پس شك نمىكنم در خداوند حق و دين او هرگز ، ما را از هر دروغى و ضلالتى پاك گردانيده است ، ما را و پدران ما را از شرك و بديها خالص گردانيده است تا حضرت آدم عليه السّلام هرگز مردم دو گروه نشدند مگر آنكه ما در گروه بهتر بوده‌ايم . پس امور مترتّب شد ، اسباب متسبّب گرديد تا آنكه خدا حضرت محمّد صلّى اللّه عليه و آله و سلّم را به پيغمبرى مبعوث گردانيد و او را براى رسالت اختيار نمود ، بر او فرستاد كتاب خود را ، پس امر كرد او را كه دعوت كند مردم را بسوى خدا ، پس اوّل كسى كه استجابت دعوت او نمود براى خدا پدر من بود ، اوّل كسى بود كه ايمان آورد به خدا و تصديق پيغمبر او كرد ، و حق تعالى در قرآن مىفرمايد  « أَ فَمَن كان عَلى بَيِّنَةٍ مِن رَبِّه وَ يَتْلُوه شاهِدٌ مِنْه »  « 2 »  .\r\nپس رسول خداست كه بر بيّنه بود از جانب پروردگار خود ، و پدر من است كه تالى او بود و گواه بر حقيّت او بود ، زيرا كه حضرت رسالت صلّى اللّه عليه و آله و سلّم وقتى كه سورهء برائت را به أبو بكر داد و بسوى اهل مكّه فرستاد ، پدرم را از عقب او فرستاد كه سوره را از او بگيرد و بر\r\n\r\n","description":"","footnote":" ( 1 ) مقاتل الطالبيين 70 .  ( 2 ) سورهء هود / آيهء 17 . ","page_name":" 438 ","page_number":438},
  {"content":"\r\n\r\nاهل مكّه بخواند ، فرمود كه : مأمور شده‌ام كه اين سوره را نبرد مگر من يا مردى كه از من باشد ، توئى آن مردى كه از منى . پس على از رسول خداست ، و رسول خدا از على است .\r\nايضا حضرت رسول صلّى اللّه عليه و آله و سلّم در وقتى كه حكم كرد ميان او و برادرش جعفر و مولاى او زيد بن حارثه در باب دختر حمزه ، فرمود : امّا تو يا على پس از منى و من از توام ، و تو ولى و مولاى هر مؤمنى بعد از من ، پس تصديق كرد پدر من رسول خدا را پيش از همه كس ، و او را به جان خود محافظت نمود ، و حضرت رسالت صلّى اللّه عليه و آله و سلّم در هر موطنى او را پيش مىفرستاد ، براى هر شدّتى او را مهيّا مىكرد از زيادتى وثوق و اعتمادى كه بر او داشت ، و از همه كس نزد خدا و رسول مقرّب‌تر بود ، و حق تعالى مىفرمايد كه :   « وَ السَّابِقُون السَّابِقُون * أُولئِك الْمُقَرَّبُون   « 1 »  پس پدرم سابق‌ترين سابقان بود بسوى خدا و رسول ، و مقرّب‌ترين مقرّبان بود نزد ايشان .\r\nباز حق تعالى مىفرمايد كه :  « لا يَسْتَوِي مِنْكُم مَن أَنْفَق مِن قَبْل الْفَتْح وَ قاتَل أُولئِك أَعْظَم دَرَجَةً مِن الَّذِين أَنْفَقُوا مِن بَعْدُ وَ قاتَلُوا »  « 2 »  يعنى : مساوى نيستند از شما كسى كه انفاق كند پيش از فتح مكّه و مقاتله كند ، درجهء ايشان عظيم‌تر است از آنها كه انفاق كردند بعد از فتح مكّه و مقاتله كردند ، حضرت فرمود : پس پدرم پيش از همه اسلام و ايمان آورد ، و پيش از همه بسوى خدا و رسول هجرت كرد ، و پيش از همه به وسع و طاقت خود را در راه خدا انفاق كرد . و باز حق تعالى مىفرمايد :  « وَ الَّذِين جاؤُ مِن بَعْدِهِم يَقُولُون رَبَّنَا اغْفِرْ لَنا وَ لِإِخْوانِنَا الَّذِين سَبَقُونا بِالْإِيمان »  « 3 »  پس مردم از جميع امم تا روز قيامت استغفار مىكنند براى پدر من به سبب آنكه سبقت گرفته است بر ايشان بسوى ايمان به خدا و رسول .\r\nباز حق تعالى مىفرمايد كه :  « أَ جَعَلْتُم سِقايَةَ الْحاج وَ عِمارَةَ الْمَسْجِدِ الْحَرام كَمَن آمَن بِاللَّه وَ الْيَوْم الْآخِرِ وَ جاهَدَ فِي سَبِيل اللَّه »  « 4 »  پس او بود جهادكننده در راه خدا به حق و راستى ، و اين آيه در شأن او نازل شد ، و از جملهء آنها كه استجابت كردند براى\r\n\r\n","description":"","footnote":" ( 1 ) سورهء واقعه / آيهء 10 و 11 .  ( 2 ) سورهء حديد / آيهء 10 .  ( 3 ) سورهء حشر / آيهء 10 .  ( 4 ) سورهء توبه / آيهء 19 . ","page_name":" 439 ","page_number":439},
  {"content":"\r\n\r\nرسول خدا عم او حمزه بود و پسر عم او جعفر ، پس هر دو كشته شدند در ميان كشته‌گان بسيارى كه با ايشان شهيد شدند ، پس حق تعالى اين دو نفر را مخصوص گردانيد به كرامت خود ، حمزه را سيّد شهدا گردانيد ، براى جعفر دو بال قرار داد كه پرواز كند با ملائكه هر جا كه خواهد ، اين كرامتها مخصوص ايشان گرديد براى منزلت و قرابتى كه با حضرت رسالت صلّى اللّه عليه و آله و سلّم داشتند ، حضرت رسالت در ميان ساير شهداى احد بر حمزه هفتاد نماز كرد .\r\nو همچنين حق تعالى براى زنان رسول خدا صلّى اللّه عليه و آله و سلّم مقرّر گردانيد كه حسنهء ايشان دو برابر ديگران باشد و وزر ايشان دو برابر ديگران باشد براى نزديكى ايشان به آن حضرت ، و نماز در مسجد حضرت رسالت را برابر هزار نماز گردانيد كه در مسجدهاى ديگر كنند به غير از مسجد الحرام كه مسجد ابراهيم خليل است ، و اين فضيلت براى آن بود كه آن مسجد مخصوص آن حضرت بود ، حق تعالى صلوات را بر رسول خود واجب گردانيد بر كافّهء مؤمنان ، پس صحابه گفتند : يا رسول اللّه ما چگونه صلوات فرستيم بر تو ؟\r\nفرمود : « اللّهم صل على محمّد و آل محمّد » پس واجب است بر هر مسلمانى كه با صلوات بر حضرت رسالت صلّى اللّه عليه و آله و سلّم بر ما صلوات بفرستد ، و حق تعالى خمس غنيمت را حلال گردانيد از براى رسول خود در كتاب خود ، از براى او مقرّر ساخت و از براى ما نيز از خمس حصّه‌اى قرار داد مثل آنچه از براى پيغمبرش قرار داد ، و حرام كرد بر آن حضرت تصدّق را ، و بر ما نيز حرام كرد تصدّق را .\r\nپس ما را داخل گردانيد در هر چه پيغمبر خود را در آن داخل گردانيد ، و ما را بيرون كرد از هر چه پيغمبر خود را از آن بيرون كرد ، اين كرامتى است كه خدا ما را به آن گرامى داشته است ، و فضيلتى است كه حق تعالى ما را به آن بر ساير بندگان زيادتى داده است ، پس وقتى كه كافران اهل كتاب انكار نبوّت او كردند و با او محاجّه نمودند ، حق تعالى فرستاد كه  « فَقُل تَعالَوْا نَدْع أَبْناءَنا وَ أَبْناءَكُم وَ نِساءَنا وَ نِساءَكُم وَ أَنْفُسَنا وَ أَنْفُسَكُم ثُم نَبْتَهِل فَنَجْعَل لَعْنَت اللَّه عَلَى الْكاذِبِين »  « 1 »  پس حضرت رسول صلّى اللّه عليه و آله و سلّم به عوض جان خود پدرم را برد ، و از فرزندان من و برادرم را برد ، و از زنان مادرم فاطمه را برد ، پس ما\r\n\r\n","description":"","footnote":" ( 1 ) سورهء آل عمران / آيهء 61 . ","page_name":" 440 ","page_number":440},
  {"content":"\r\n\r\nبوديم اهل او و گوشت و خون او و جان او ، و ما از او بوديم و او از ما بود .\r\nباز حق تعالى فرمود  « إِنَّما يُرِيدُ اللَّه لِيُذْهِب عَنْكُم الرِّجْس أَهْل الْبَيْت وَ يُطَهِّرَكُم تَطْهِيراً »  « 1 »  چون آيهء تطهير نازل شد ، حضرت جمع كرد مرا و برادرم و مادرم و پدرم را و در خانهء ام سلمه بود ، ما چهار نفر را در زير عبا داخل كرد گفت : خداوندا اينها اهل بيت منند ، اينها اهل عترت منند ، پس بر طرف كن از ايشان رجس را و پاك گردان ايشان را پاك گردانيدنى ، پس ام سلمه گفت كه : من داخل شوم با ايشان يا رسول اللّه ؟ حضرت فرمود :\r\nخدا تو را رحمت كند تو بر خيرى و عاقبت تو بر خير است ، چه بسيار راضىام من از تو و ليكن اين امر مخصوص من و ايشان است .\r\nبعد از نزول اين آيه تا وقت وفات آن حضرت ، هر روز در وقت صبح حضرت رسالت صلّى اللّه عليه و آله و سلّم به در خانهء ما مىآمد و مىگفت : الصّلاة يرحمكم اللّه ، اين آيه را مىخواند و مىرفت ، و امر كرد آن حضرت كه درهائى كه مردم بسوى مسجد گشوده‌اند ببندند به غير از در خانهء ما . چون در اين باب با آن حضرت سخن گفتند ، فرمود : من از پيش خود در شما را نبسته‌ام و در على را نگشوده‌ام ، و ليكن من متابعت مىكنم آنچه را خدا به من وحى كرده است ، خدا مرا امر كرده است كه آن درها را ببندم و در او را بگشايم . پس بعد از آن كسى جنب داخل مسجد نمىتوانست شد به غير از رسول خدا و پدرم علىّ بن أبي طالب ، اين كرامت و فضيلتى بود كه خدا ما را به آن مخصوص گردانيد . اينك معلوم است در خانهء پدرم پهلوى در خانهء حضرت رسول صلّى اللّه عليه و آله و سلّم است در مسجد آن حضرت ، و منازل ما در ميان منازل آن حضرت است ، زيرا كه حق تعالى چون امر كرد حضرت رسول را كه مسجدش را بنا كند ، به امر الهى در پهلوى مسجد خود ده خانه بنا كرد ، نه خانه براى خود و زنان خود ، و دهم كه در ميان همه بود براى پدرم بنا كرد ، مراد از بيت مسجد مطهّر آن حضرت است ؛ و مائيم اهل بيت و اهل مسجد ، و مائيم كه خدا ما را پاك و مطهّر ساخت .\r\nايّها النّاس اگر سالها بايستم و فضيلتها و كرامتها كه خدا ما را به آن مخصوص ساخته است بشمارم ، هرآينه تمام نخواهد شد ، منم فرزند پيغمبر بشير و نذير و سراج منير كه\r\n\r\n","description":"","footnote":" ( 1 ) سورهء احزاب / آيهء 33 . ","page_name":" 441 ","page_number":441},
  {"content":"\r\n\r\nحق تعالى او را رحمت عالميان گردانيده ، و پدرم على ولىّ مؤمنان است ، و شبيه هارون است .\r\nمعاويه پسر صخر دعوى مىكند كه من او را از اهل خلافت دانسته‌ام و خود را اهل آن ندانسته‌ام ، دروغ مىگويد ، به خدا سوگند كه من اولى از مردمم به خلافت مردم در كتاب خدا و سنّت رسول خدا ، و ليكن ما اهل بيت هميشه خايف و مظلوم و مقهور بوده‌ايم از روزى كه حضرت رسالت صلّى اللّه عليه و آله و سلّم از دنيا رفته است تا حال . پس خدا حكم كند ميان ما و آنها كه بر ما ظلم كردند ، و حق ما را غصب كردند ، و بر گردن ما سوار شدند ، مردم را بر ما مسلّط كردند ، منع كردند حصّهء ما را كه در كتاب خدا براى ما مقرّر شده است از خمس و غنايم ، و كسى كه منع كرد از مادر ما فاطمه ميراث او را از پدرش .\r\nمن كسى را بخصوص نام نمىبرم و ليكن به خدا سوگند ياد مىكنم كه اگر مردم سخن خدا و رسول را مىشنيدند هرآينه آسمان بركت خود را بر ايشان مىباريد ، و دو شمشير در اين امّت بر روى يكديگر كشيده نمىشد ، هرآينه نعمتهاى خدا را به خرّمى و شادى مىخوردند تا روز قيامت ، و تو طمع در خلافت نمىتوانستى كرد اى معاويه ، و ليكن چون در روز اوّل خلافت را از معدنش به در بردند ، و اركان امامت را متزلزل گردانيدند ، قريش در ميان خود منازعه كردند در آن ، و دست به دست گردانيدند آن را مانند گوئى كه از ميدان ربايند ، تا آنكه مثل تو كسى طمع در خلافت كرد اى معاويه ، اصحاب تو نيز از تو طمع خواهند كرد ، به تحقيق كه حضرت رسالت صلّى اللّه عليه و آله و سلّم فرمود : هر امّتى كه مردى را در ميان خود والى گردانند و در ميان ايشان از او داناترى باشد ، پيوسته امر ايشان مايل است به پستى تا آنكه برگردند بسوى آنچه ترك كردند ، به تحقيق كه ترك كردند در بنى اسرائيل هارون را كه برادر موسى و وصىّ او بود ، و بر دور گوساله برآمدند ، اطاعت سامرى خود كردند ، مىدانستند كه او خليفهء موسى است .\r\nاين امّت شنيدند از حضرت رسالت صلّى اللّه عليه و آله و سلّم مىگفت با پدر من كه : تو از من به منزلهء هارونى از موسى مگر آنكه پيغمبرى بعد از من نمىباشد كه تو پيغمبر باشى ، و ديدند رسول خدا صلّى اللّه عليه و آله و سلّم را كه او را نصب كرد از براى ايشان در غدير خم ، شنيدند كه ندا كرد از\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nبراى او به ولايت كه او ولىّ و مولاى هر مؤمن و مؤمنه است ، مبالغه كرد كه حاضران به غايبان برسانند . حضرت رسالت صلّى اللّه عليه و آله و سلّم از ترس قوم خود به غار رفت در وقتى كه ايشان را بسوى خدا دعوت مىكرد ، ايشان ارادهء قتل او كردند ، ياورى نيافت كه با ايشان جهاد كند ، اگر ياورى مىيافت هرآينه با ايشان جهاد مىكرد ؛ همچنين پدرم بعد از رسول خدا صلّى اللّه عليه و آله و سلّم استغاثه كرد از اصحاب خود و طلب يارى از ايشان نمود ، چون ياورى نيافت دست از خلافت برداشت ، اگر ياورى مىيافت با ايشان جهاد مىكرد ، خدا او را معذور داشت چنانچه رسول خدا صلّى اللّه عليه و آله و سلّم را معذور داشت .\r\nهمچنين امّت مرا واگذاشتيد ، يارى من نكردند و با تو بيعت كردند اى پسر حرب ، اگر ياوران مخلص مىيافتم كه با من در مقام فريب نبودند هرآينه با تو بيعت نمىكردم ، چنانچه حق تعالى هارون را معذور داشت در وقتى كه قومش او را ضعيف گردانيدند ، با او دشمنى كردند ، همچنين من و پدرم نزد حق تعالى معذوريم در وقتى كه امّت دست از ما برداشتند ، متابعت غير ما كردند ، ياورى نيافتيم . احوال اين امّت با امّتهاى گذشته مثل يكديگر است .\r\nايّها النّاس اگر طلب كند در ميان مشرق و مغرب مردى را كه جدّش رسول خدا صلّى اللّه عليه و آله و سلّم باشد و پدرش وصىّ رسول خدا باشد ، نخواهيد يافت به غير از من و برادرم حسين ، پس از خدا بترسيد و گمراه مشويد ، با اين حال چگونه اطاعت خدا خواهيد كرد و هرگز نخواهيد كرد ، به درستى كه من بيعت كردم با اين و اشاره كرد بسوى معاويه فرمود : اين فتنه‌اى است از براى شما و منفعت قليلى است تا آنكه بميريد و حق بر شما ظاهر گردد ، ايّها النّاس عيب كرده نمىشود كسى به آنكه حق خود را به ديگرى واگذارد ، و عيب كرده مىشود به آنكه حق ديگرى را غصب نمايد ، هر امر حقّى نفع رساننده است و هر امر باطلى ضرر رساننده است به اهل خود .\r\nحضرت حجّتهاى ديگر به غير از اين نيز القا فرمود و از منبر به زير آمد ، پس معاويه گفت : به خدا سوگند كه حسن از منبر فرود نيامد تا زمين بر من تيره شد ، خواستم كه به او\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nضرر برسانم ، پس دانستم كه خشم فرو خوردن نزديكتر است به عافيت « 1 »  .\r\nابن بابويه به سند معتبر روايت كرده است كه سدير صيرفى به حضرت امام محمّد باقر عليه السّلام گفت : چگونه امام حسن عليه السّلام امام باشد و حال آنكه خلافت را به معاويه گذاشت ؟ حضرت فرمود : بس كن او داناتر بود به آنچه كرد ، اگر نمىكرد شيعيان همه مستأصل مىشدند و امر عظيمى رو مىداد « 2 »  .\r\nايضا روايت كرده است كه مردى كه او را ابو سعيد مىگفتند به خدمت حضرت امام حسن عليه السّلام آمد گفت : چرا مداهنه كردى با معاويه و صلح كردى و مىدانستى كه حق از توست و او ظالم است و بغىكننده است ؟ حضرت فرمود : آيا من حجّت خدا بر خلق نيستم و امام و پيشواى مردم نيستم بعد از پدر خود ؟ گفت : بلى ، فرمود : آيا من آن نيستم كه حضرت رسول عليه السّلام در حق من و برادرم حسين فرمود كه : هر دو امامند خواه قيام به امر امامت بنمايند و خواه بنشينند ؟ گفت : بلى ، فرمود : پس من به گفتهء آن حضرت امامم خواه قيام نمايم به امر امامت و خواه تقاعد نمايم ، خواه صلح كنم و خواه جنگ كنم . پس حضرت فرمود : علّت صلح من با معاويه علّت صلح حضرت رسول صلّى اللّه عليه و آله و سلّم بود با بنى ضمره و بنى اشجع ، و علّت صلحى كه با اهل مكّه كرد در وقتى كه از حديبيّه برگشت آنها كافران بودند به تنزيل قرآن ، معاويه و اصحابش كافرند به تأويل قرآن .\r\nاى ابو سعيد هرگاه من امام باشم از جانب خداوند عالميان ، جايز نيست كه كسى رأى مرا نسبت به سفاهت دهد در هر كارى كه به عمل آورم ، خواه مصالحه و خواه محاربه ، هر چند وجه حكمت در آنچه كرده‌ام مخفى باشد . آيا نمىبينى كه چون حضرت خضر كشتى را شكست و آن پسر را كشت و ديوار را برپا داشت ، موسى قول او را دشمن داشت ، براى آنكه وجه حكمت در آن فعلها مشتبه بود . چون حكمت آنها بر او ظاهر شد ، راضى گرديد ، همچنين كار من نيز چنين است ، بر من به خشم آمده‌اى به سبب ندانستن وجه حكمت در فعل من ، اگر من با معاويه صلح نمىكردم يك شيعهء من بر روى زمين نمىماند\r\n\r\n","description":"","footnote":" ( 1 ) امالى شيخ طوسى 561 .  ( 2 ) علل الشرايع 210 - 211 . ","page_name":" 444 ","page_number":444},
  {"content":"\r\n\r\nمگر آنكه كشته مىشد « 1 »  .\r\nدر كتاب احتجاج روايت كرده است كه چون حضرت امام حسن عليه السّلام با معاويه صلح كرد ، مردم به خدمت آن حضرت آمدند ، بعضى ملامت كردند او را بر بيعت معاويه ، حضرت فرمود : واى بر شما نمىدانيد كه من چه‌كار كردم براى شما ، به خدا سوگند كه آنچه من كرده‌ام بهتر است از براى شيعيان من از آنچه آفتاب بر آن طالع مىگردد ، آيا نمىدانيد كه من امام واجب الاطاعهء شمايم ، و يكى از بهترين جوانان بهشتم به نص رسول خدا صلّى اللّه عليه و آله و سلّم ؟ گفتند : بلى ، پس فرمود : آيا نمىدانيد كه آنچه خضر كرد موجب غضب حضرت موسى عليه السّلام شد ، چون وجه حكمت بر او مخفى بود ، و آنچه خضر كرده بود نزد حق تعالى عين حكمت و صواب بود ، آيا نمىدانيد كه هيچ‌يك از ما نيست مگر آنكه در گردن او بيعتى از خليفهء جورى كه در زمان او هست واقع مىشود ، مگر قائم ما كه حضرت عيسى در عقب او نماز خواهد كرد ، زيرا كه حق تعالى ولادت او را مخفى خواهد گردانيد و شخص او را از مردم پنهان خواهد كرد براى آنكه احدى را در گردن او بيعتى نباشد ، او نهم فرزندان حسين است ، حق تعالى غيبت او را طولانى خواهد گردانيد پس او را بيرون خواهد آورد و ظاهر خواهد گردانيد به قدرت خود به صورت جوانى كه كمتر از چهل سال داشته باشد ، براى آنكه مردم بدانند كه حق تعالى بر همه چيز قادر است « 2 »  .\r\nايضا روايت كرده است كه چون خنجر بر امام حسن عليه السّلام زدند در مدائن ، زيد بن وهب جهنى به خدمت آن حضرت رفت ، آن حضرت در درد و الم بود ، گفت : چه مصلحت مىدانى يا بن رسول اللّه به درستى كه مردم متحيّرند در اين كار ؟ حضرت فرمود : به خدا سوگند كه معاويه از براى من بهتر است از اين جماعت ، اينها دعوى مىكنند كه شيعهء منند و ارادهء قتل من كردند و مال مرا غارت كردند ، به خدا سوگند كه اگر از معاويه عهدى بگيرم و خون خود را حفظ كنم و ايمن گردم در اهل و عيال خود ، بهتر است از براى من از آنكه اينها مرا بكشند ، و ضايع شوند اهل و عيال و خويشان من . به خدا سوگند كه اگر من با معاويه جنگ كنم ، هرآينه ايشان مرا به دست خود مىگيرند و به معاويه مىدهند ، به خدا\r\n\r\n","description":"","footnote":" ( 1 ) علل الشرايع 211 .  ( 2 ) احتجاج 2 / 67 . ","page_name":" 445 ","page_number":445},
  {"content":"\r\n\r\nسوگند كه اگر با او صلح كنم و عزيز باشم بهتر است از آنكه به دست او درآيم و مرا به خوارى به قتل رساند يا منّت گذارد بر من و مرا رها كند ، و عارى باشد از براى بنى هاشم تا روز قيامت ، پيوسته معاويه و فرزندان او منّت گذارند بر ما و فرزندان ما و بر زنده و مردهء ما .\r\nراوى گفت : يا بن رسول اللّه ! شيعيان خود را مىگذارى مانند گوسفند كه شبانى نداشته باشند ؟ حضرت فرمود : چه كنم من بهتر مىدانم امرى را كه از ثقات و راست‌گويان به من رسيده است ، به درستى كه حضرت امير المؤمنين عليه السّلام روزى مرا شاد و خرّم ديد ، پس فرمود : اى حسن آيا شادى مىكنى ، چگونه خواهد بود حال تو در وقتى كه پدر خود را كشته بينى ، بلكه چگونه خواهد بود حال تو در وقتى كه خلافت به بنى اميّه برسد و امير ايشان مردى باشد فراخ گلو و گشاده شكم كه هر چند طعام خورد سير نشود ، چون بميرد در آسمان و زمين عذر گوينده نداشته باشد ، پس مستولى خواهد شد بر مشرق و مغرب زمين و اطاعت او خواهند كرد بندگان خدا ، پادشاهى او طولانى خواهد شد ، به سنّتهاى بدعت و ضلالت عمل خواهد كرد ، دين حق را باطل خواهد كرد ، سنّتهاى رسول خدا را ضايع خواهد كرد ، مال خود را به خويشان و دوستان خود خواهد داد و به صاحبانش نخواهد رسانيد ؛ در پادشاهى خود مؤمنان را ذليل خواهد كرد ، فاسقان را قوى خواهد گردانيد ، مالهاى خدا را در ميان ياورانش قسمت خواهد كرد ، بندگان خدا را بندگان خود و خدمتگزاران خود خواهد گردانيد . در سلطنت او حق مندرس خواهد شد و باطل غالب خواهد گرديد ، صالحان را لعنت خواهد كرد ، هر كه در حق با او دشمنى كند خواهد كشت و هر كه در باطل با او دوستى كند گرامى خواهد داشت .\r\nروزگار چنين فاسد خواهد بود تا آنكه حق تعالى در آخر الزّمان مردى را برانگيزد در وقتى كه روزگار بر مردم بسيار شديد باشد و نادانى مردم را فرو گرفته باشد ، پس تقويت خواهد كرد خدا او را به ملائكهء خود ، و ياوران او را نگاهدارى خواهد كرد ، او را به آيات خود نصرت خواهد داد و او را بر همهء اهل زمين غالب خواهد گردانيد كه اطاعت كنند او را اگر خواهند و اگر نخواهند ، و زمين را پر از عدالت و نور و برهان خواهد كرد ، اهل جميع بلاد فرمانبردار او شوند ، در زمان او كافرى نماند مگر آنكه ايمان بياورد و فاسقى نماند\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nمگر آنكه صالح شود ، در زمان او سباع با يكديگر صلح كنند ، زمين گياه خود را بروياند و آسمان بركتهاى خود را فرو ريزد ، گنجهاى زمين براى او ظاهر گردد و چهل سال مالك جميع زمين باشد ، پس خوشا حال كسى كه ايّام او را دريابد و كلام او را بشنود « 1 »  .\r\nشيخ كشى به سند معتبر از امام محمّد باقر عليه السّلام روايت كرده است كه روزى حضرت امام حسن عليه السّلام در خانهء خود نشسته بود ، ناگاه سواره‌اى آمد كه او را سفيان بن ليلى مىگفتند گفت : السّلام عليك اى ذليل كنندهء مؤمنان ، حضرت فرمود : فرود آى و تعجيل مكن ، پس فرود آمد ، پاى شتر را بست و به خدمت حضرت نشست ، حضرت فرمود : چه دانستى كه من ذليل كنندهء مؤمنانم ؟ گفت : براى آنكه امر امامت را از گردن خود انداختى و خلافت را به اين طاغى ملعون گذاشتى كه حكم كند به غير آنچه خدا فرستاده است .\r\nحضرت فرمود : تو را خبر دهم كه چرا چنين كردم ، از پدرم شنيدم كه مىگفت :\r\nحضرت رسالت صلّى اللّه عليه و آله و سلّم فرمود : شب و روز نخواهد گذشت تا آنكه والى شود بر اين امّت مردى فراخ گلو سينه گشاده كه خورد و سير نشود ، و او معاويه است ، پس به اين سبب چنين كردم كه مىدانستم او والى مىشود و سعى من فايده نخواهد داشت ، پس فرمود :\r\nبراى چه نزد ما آمده‌اى ؟ گفت : براى آنكه تو را دوست مىدارم ، فرمود : به خدا سوگند كه براى اين آمده‌اى ؟ گفت : به خدا سوگند براى اين آمده‌ام ، حضرت فرمود : به خدا سوگند دوست نمىدارد ما را بنده‌اى اگر چه اسير باشد در ميان ديلم مگر آنكه نفع مىبخشد به او محبّت ما ، به درستى كه محبّت ما گناهان را مىريزد از بنى آدم چنان كه باد برگ را از درختان مىريزد « 2 »  .\r\nكلينى به سند معتبر از امام محمّد باقر عليه السّلام روايت كرده است كه صلحى كه حضرت امام حسن عليه السّلام با معاويه كرد براى اين امّت بهتر بود از دنيا و ما فيها ، به خدا سوگند اين آيه در باب صلح آن حضرت نازل شده  « أَ لَم تَرَ إِلَى الَّذِين قِيل لَهُم كُفُّوا أَيْدِيَكُم وَ أَقِيمُوا الصَّلاةَ وَ آتُوا الزَّكاةَ فَلَمَّا كُتِب عَلَيْهِم الْقِتال إِذا فَرِيق مِنْهُم يَخْشَوْن النَّاس كَخَشْيَةِ » \r\n\r\n","description":"","footnote":" ( 1 ) احتجاج 2 / 69 .  ( 2 ) اختصاص 82 ؛ مقاتل الطالبيين 67 . ","page_name":" 447 ","page_number":447},
  {"content":"\r\n\r\n اللَّه أَوْ أَشَدَّ خَشْيَةً وَ قالُوا رَبَّنا لِم كَتَبْت عَلَيْنَا الْقِتال لَوْ لا أَخَّرْتَنا إِلى أَجَل قَرِيب »  « 1 »  .\r\nپس حضرت چنين تفسير فرمود آيه را : يعنى در زمان حضرت امام حسن عليه السّلام با ايشان گفتند كه : اطاعت امام خود كنيد و دست از جنگ برداريد ، نماز را برپا داريد و زكات بدهيد ، ايشان راضى نشدند ، پس در زمان حضرت امام حسين عليه السّلام جهاد واجب شد ، گفتند :\r\nچرا تأخير نكرديد جهاد كردن ما را تا زمانى نزديك ، يعنى زمان حضرت قائم عليه السّلام « 2 »  .\r\nسيّد مرتضى روايت كرده است كه چون حضرت امام حسن عليه السّلام با معاويه صلح كرد ، شيعيان كه به يكديگر مىرسيدند اظهار تأسّف و حسرت مىنمودند و آرزوى قتال مىكردند ، چون دو سال از صلح گذشت به خدمت آن حضرت آمدند ، سليمان بن صرد خزاعى به حضرت عرض كرد كه تعجّب ما بر طرف نمىشود از صلح كردن تو با معاويه و حال آنكه چهل هزار كس از مردان كارزار با تو بودند از اهل كوفه كه مواجب از تو مىگرفتند ، و در خانهء خود بودند ، و مثل ايشان از فرزندان و اتباع ايشان با تو بودند به غير لشكرها كه در بصره و حجاز داشتى ، و با اينها پيمان محكمى از او نگرفتى در صلح نامهء خود و بهرهء كاملى از او نگرفتى ، اگر در وقت مصالحه بر او گواه مىگرفتى اهل مشرق و مغرب را ، و نامه از او مىگرفتى كه امر خلافت بعد از او از تو باشد كار بر ما آسانتر بود ، و ليكن در ميان تو و او عهدى چند گذشت كه مردم بر آنها مطّلع نشدند و او به هيچ‌يك وفا نكرد ، علانيه در حضور مردم گفت : من شرط و وعده‌اى چند كردم كه آتش فتنه را فرونشانم ، اكنون كه پادشاهى بر من قرار گرفت آن شرطها و وعده‌ها در زير پاى من است ، اگر مىخواهم وفا مىكنم و اگر نمىخواهم وفا نمىكنم ، و غرضش آن وعده‌ها بود كه با تو كرده بود ، چون او عهدهاى تو را شكست اگر خواهى تو هم عهد را بر هم زن ، زيرا كه مدار جنگ بر حيله و مكر است ، مرا رخصت ده كه بروم به كوفه و والى او را از كوفه به در كنم ، و اظهار كنم كه معاويه را از خلافت خلع كرديم ، و با او در مقام محاربه درآ ، به درستى كه خدا خيانت كنندگان را دوست نمىدارد ، او با تو خيانت كرد ؛ ساير شيعيان نيز چنين سخنان به آن حضرت عرض كردند .\r\n\r\n","description":"","footnote":" ( 1 ) سورهء نساء / آيهء 77 .  ( 2 ) كافى 8 / 330 . ","page_name":" 448 ","page_number":448},
  {"content":"\r\n\r\nپس حضرت فرمود : شما شيعيان ما و دوستان مائيد ، اگر من در امر دنيا به عقل و انديشهء خود عمل مىكردم و از براى پادشاهى تدبير مىنمودم ، معاويه از من بأس و شدّتش بيشتر نبود ، و عقل و تدبيرش فزون‌تر نبود ، و عزيمتش از من محكمتر نبود ، و ليكن من چيزها مىدانم كه شما نمىدانيد ، غرض من اطاعت امر حق تعالى است و حفظ خونهاى مسلمانان ، پس راضى باشيد به قضاى خدا ، تسليم و انقياد نمائيد امر او را و ملازم خانه‌هاى خود باشيد ، دست از جنگ و منازعه و فتنه برداريد تا آنكه نيكوكارى به مرگ خود به استراحت افتد ، يا مردم به مردن بدكردارى راحت يابند « 1 »  .\r\nابن ابى الحديد از حضرت امام محمّد باقر عليه السّلام روايت كرده است كه روزى آن حضرت با بعضى از اصحاب خود گفت : چه‌ها به ما رسيد از ستم قريش و اتّفاق ايشان بر ظلم ما ، چه‌ها كشيدند شيعيان و محبّان ما از مردم ، چون حضرت رسالت صلّى اللّه عليه و آله و سلّم از دنيا رفت خبر داده بود مردم را كه ما سزاوارتريم از همهء خلق به خلافت و امامت ، پس قريش اتّفاق كردند بر غصب حق ما ، و خلافت را از معدنش به در بردند ، و قريش دست به دست دادند ، تا آنكه باز به ما برگشت ، پس چون با امير المؤمنين عليه السّلام بيعت كردند او را شكستند و شمشير به روى او كشيدند ، پيوسته با ايشان در تلاش و مجادله و محاربه بود ، و از ايشان آزار و مشقّت مىكشيد تا او را شهيد كردند ، پس با پسرش امام حسن عليه السّلام بيعت كردند ، بعد از بيعت با او غدر و مكر كردند ، خواستند كه او را به دشمن دهند ، و اهل عراق بر روى او ايستادند و خنجر بر پهلويش زدند و خيمه‌اش را غارت كردند ، حتّى خلخال پاى كنيزان را از پاى ايشان بيرون كردند ، و او را مضطر گردانيدند تا آنكه با معاويه صلح كرد و خونهاى خود و اهل بيت خود را حفظ كرد ، و اهل بيت او بسيار اندك بودند ، پس بيست هزار كس از اهل عراق با امام حسن عليه السّلام بيعت كردند ، و آنها كه با او بيعت كرده بودند شمشير بر روى او كشيدند ، هنوز بيعتهاى آن حضرت در گردن ايشان بود كه او را شهيد كردند .\r\nبعد از آن پيوسته با ما اهل بيت ستم كردند ، و ما را ذليل گردانيدند ، و از حق خود دور\r\n\r\n","description":"","footnote":" ( 1 ) بحار الأنوار 44 / 29 . ","page_name":" 449 ","page_number":449},
  {"content":"\r\n\r\nگردانيدند ، و از اموال خود محروم ساختند ، و سعى در كشتن ما كردند ، و ما را خائف و ترسان داشتند ، و ايمن نبوديم بر خونهاى خود و خونهاى دوستان خود ، و دروغگويان و انكار كنندگان ما را موضع دروغ و انكار خود قرار دادند ، و به دروغ بستن و افتراء بر ما تقرّب جستند بسوى قاضيان و واليان و حاكمان خود در هر شهرى و ديارى ، و احاديث وضع كردند از براى ايشان براى ضرر ما ، و روايتهاى دروغ بر ما بستند كه ما نگفته بوديم و كارى چند به ما نسبت دادند كه ما نكرده بوديم ، براى آنكه مردم را دشمن ما گردانند ، و عمدهء اين آثار شنيعه در زمان معاويه واقع شد بعد از وفات حضرت امام حسن عليه السّلام ، پس شيعيان ما در هر شهر كه بودند و گمان داشتند ، كشتند و دست و پا بريدند ، هر كه محبّت ما را ياد مىكرد يا اظهار ميل بسوى ما مىنمود ، او را به زندان مىبردند و مالش را غارت مىكردند و خانه‌اش را خراب مىكردند .\r\nپيوسته بلاى ما و شيعيان ما شديد مىشد تا زمان عبيد الله بن زياد كه حضرت امام حسين عليه السّلام را شهيد كردند ، پس بعد از او حجّاج بر ايشان مستولى شد و به انواع سياستها ايشان را به قتل رسانيد ، به هر تهمت و گمانى عقوبتها بر ايشان وارد ساخت ، تا آنكه به مرتبه‌اى رسيد كه اگر كسى را مىگفتند كه ملحد است يا زنديق يا كافر است خوشتر مىآمد او را از آنكه بگويند كه شيعهء على است ، و احاديث دروغ در ميان مردم چنان شايع شد كه مردى كه او را به نيكى ياد مىكردند - شايد در واقع نيز راستگو و پرهيزكار بود - احاديث عظيمهء عجيبه روايت مىكرد در تفضيل واليان جورى كه پيش گذاشته‌اند و غاصبان خلافت كه پيش مرده‌اند ، هيچ‌يك از آن احاديث واقع نبود ، همه را بر حضرت رسول افترا كرده بودند ، آن مرد گمان مىكرد كه اينها راست است از بسكه بسيار از مردم شنيده بود به گمان راستى به مردم نقل مىكرد « 1 »  .\r\nابن شهر آشوب از طريق مخالفان روايت كرده است كه روزى امام حسن عليه السّلام با يزيد پليد نشسته بود خرما مىخوردند ، يزيد گفت : يا حسن من تو را دشمن مىدارم ، حضرت فرمود كه : راست مىگوئى ، شيطان با پدرت شريك شده در وقت جماع مادرت ، آب\r\n\r\n","description":"","footnote":" ( 1 ) شرح نهج البلاغه ابن أبي الحديد 11 / 43 . ","page_name":" 450 ","page_number":450},
  {"content":"\r\n\r\nشيطان با آب پدر پليدت ضم شده است ، تو از آب دو سگ به هم رسيده‌اى ، به اين سبب دشمن گرديده ، و شيطان با حرب ضم شد در وقتى كه با مادر ابو سفيان جماع مىكرد ، به اين سبب ابو سفيان دشمن جدّ من بود ، پدر تو نيز به اين سبب دشمن من بود ، هر كه عداوت ما اهل بيت دارد البتّه فرزند زناست يا شريك شيطان است ، چنانچه حق تعالى در قرآن مىفرمايد كه  « وَ شارِكْهُم فِي الْأَمْوال وَ الْأَوْلادِ »  « 1 »  « 2 »  .\r\nايضا روايت كرده است كه روزى حضرت امام حسن عليه السّلام در مجلس معاويه بود مروان به آن حضرت گفت : موى شارب تو زود سفيد شده است ، حضرت فرمود : سببش آن است كه دهان ما بنى هاشم خوشبو مىباشد ، و زنان ما دهان ما را مىبوسند ، از نفس ايشان موى شارب ما سفيد مىشود ؛ و دهان شما بنى اميّه چون بدبوست ، و زنان شما از گند دهان شما احتراز مىكنند ، دهان خود را بر پهلوى روى شما مىگذارند ، به اين سبب عذار شما زود سفيد مىشود ، پس مروان گفت كه : در شما بنى هاشم خصلت بدى است كه شهوت جماع بسيار داريد ، حضرت فرمود : از زنان ما برداشته‌اند و به مردان ما داده‌اند ، و از مردان شما برداشته‌اند و بر زنان شما گذاشته‌اند ، به اين سبب از عهدهء زن بنى اميّه برنمىآيد مگر مرد هاشمى « 3 »  .\r\nدر كتاب احتجاج و كتاب سليم بن قيس هلالى روايت كرده‌اند چون معاويه در ايّام حكومت خود به حج رفت و به مدينه آمد ، مردم به استقبال او رفتند ، نظر كرد در ميان ايشان كسى از قريش را نديد ، و او را خوش نيامد كه مردم كم به استقبال او رفته بودند ، پس گفت : انصار چه شدند و چرا به استقبال من نيامدند ؟ گفتند : ايشان پريشان و محتاجند و مركوبى ندارند كه سوار شوند ، معاويه گفت : شترهاى آبكشى ايشان چه شد ؟\r\nقيس بن سعد كه در آن روز بزرگ انصار بود گفت : شتران خود را فانى كردند در روز بدر و احد كه در خدمت حضرت رسول صلّى اللّه عليه و آله و سلّم با تو و پدر تو جنگ مىكردند تا خدا اسلام را به شمشير ايشان غالب گردانيد و شما نمىخواستيد ، معاويه ساكت شد . پس قيس بن سعد\r\n\r\n","description":"","footnote":" ( 1 ) سورهء اسراء / آيهء 64 .  ( 2 ) مناقب ابن شهر آشوب 4 / 26 .  ( 3 ) مناقب ابن شهر آشوب 4 / 27 . ","page_name":" 451 ","page_number":451},
  {"content":"\r\n\r\nگفت : رسول خدا صلّى اللّه عليه و آله و سلّم ما را خبر داده است كه بعد از او ستمكاران بر ما غالب خواهند شد ، معاويه گفت كه : شما را چه امر كرده است ؟ قيس گفت : ما را امر كرده است كه صبر كنيم تا او را ملاقات كنيم ، معاويه گفت : پس صبر كنيد تا او را ملاقات نمائيد .\r\nپس معاويه به حلقه‌اى رسيد كه جمعى از قريش نشسته بودند همه از براى او برخاستند به غير از عبد اللّه بن عبّاس ، معاويه گفت كه : تو را مانع نشد از برخاستن مگر كينه كه از جنگ صفّين در دل دارى ، آزرده مباش كه ما طلب خون عثمان كرديم و عثمان به ستم كشته شد ، ابن عبّاس گفت : عمر نيز كشته شد چرا طلب خون او نكردى ؟ گفت :\r\nعمر را كافرى كشت ، ابن عبّاس گفت : عثمان را كى كشت ؟ معاويه گفت : مسلمانان او را كشتند ، ابن عبّاس گفت : همين حجّت بس است از براى سكوت تو .\r\nمعاويه گفت : ما به اطراف نوشته‌ايم كه مردم زبان از مناقب على ببندند ، تو نيز زبان از مناقب على ببند ، ابن عبّاس گفت : ما را نهى مىفرمائى از خواندن قرآن ؟ گفت : نه ، ابن عبّاس گفت : پس نهى خواهى كرد ما را از گفتن معنى قرآن ، معاويه گفت : بلى ، ابن عبّاس گفت : كداميك واجب‌تر است خواندن قرآن يا عمل كردن به او ؟ معاويه گفت : عمل به آن ، ابن عبّاس گفت : پس چگونه عمل كنيم به قرآن و معنى آن را نمىدانيم ؟ گفت : سؤال كن معنى قرآن را از كسى كه تأويل كند آن را به غير آنچه تو و اهل بيت تو به آن تأويل مىكند .\r\nابن عبّاس گفت : قرآن بر اهل بيت نازل شده است ، معنى آن را از آل ابو سفيان بپرسيم اى معاويه ، آيا نهى مىكنى ما را از آنكه عمل كنيم به حلال و حرام قرآن ، پس اگر امّت سؤال نكنند از معنى قرآن هرآينه اختلاف به هم خواهد رسيد در ميان ايشان و هلاك خواهند شد ، گفت : بخوانيد قرآن را و تأويل بكنيد ، امّا روايت مكنيد از براى مردم آياتى را كه در شأن شما نازل شده است ، و هر چه غير اين است روايت بكنيد ، ابن عبّاس گفت : در قرآن مىفرمايد كه : مىخواهند فرونشانند نور خدا را به دهنهاى خود ، و خدا ابا مىكند مگر آنكه تمام كند نور خود را هر چند نخواهند كافران ، معاويه گفت : اى پسر عبّاس به حال خود باش ، زبان خود را نگاه‌دار ، اگر گوئى پنهان بگو و آشكار مكن .\r\nپس چون به خانه رفت صد هزار درهم براى ابن عبّاس فرستاد كه زبان او را ببندد ، و\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nامر كرد معاويه كه مناديان او ندا كنند كه امان ما بر طرف مىشود از كسى كه حديثى روايت كند در مناقب على و اهل بيت او ، در آن وقت بليّهء اهل كوفه از همه كس شديدتر شد به سبب آنكه شيعيان در آنجا از جاهاى ديگر بيشتر بودند .\r\nپس زياد ولد الزّنا را والى كرد بر كوفه و بصره ، چون آن ملعون شيعيان را مىشناخت و مدّتى با حضرت امير المؤمنين عليه السّلام بود ، تفحّص مىكرد شيعيان آن حضرت را و از زير هر سنگ و كلوخى پيدا مىكرد ، ايشان را به قتل مىرسانيد و ايشان را مىترسانيد ، دست و پاهاى ايشان را مىبريد و بر درختان خرما به حلق مىكشيد ، ديده‌هاى ايشان را كور مىكرد و ايشان را ميراند و آوارهء ديار مىكرد ، تا آنكه همهء ايشان را از عراق بيرون كرد ، نماند در عراق شيعه‌اى مگر كشته شد يا به دار كشيده يا محبوس يا رانده و آواره شد .\r\nنوشت معاويه به عمّال و امراى خود در جميع شهرها كه : شهادت هيچ‌يك از شيعيان على و اهل بيت او را قبول مكنيد ، نظر كنيد هر كه از شيعيان عثمان و محبّان او و محبّان اهل بيت او بوده باشد و آنها كه روايت مىكنند مناقب و فضائل عثمان را ، پس ايشان را مقرّب خود گردانيد و نزديك خود بنشانيد و ايشان را گرامى داريد ، و هر كه در مناقب او حديثى وضع كند يا روايت كند بنويسيد به من نام او را و نام پدر او را و قبيلهء او را تا من ايشان را خلعت دهم و نوازش كنم ، پس منافقان از عرب و موالى چنين كردند ، احاديث بسيار وضع كردند در فضيلت عثمان ، او خلعتها و جايزه‌ها و بخششهاى عظيم براى ايشان مىفرستاد ، پس بسيار شد از اين احاديث در هر شهرى ، و رغبت مىكردند مردم در اموال و اعتبار دنيا ، و احاديث وضع مىكردند ، هر كه مىآمد از شهرى از شهرها در حق عثمان منقبتى و فضيلتى روايت مىكرد ، نامش را مىنوشتند و او را مقرّب مىكردند ، جايزه‌ها به او مىبخشيدند و قطايع و املاك به او مىدادند .\r\nمدّتى بر اين حال بودند ، پس نوشت به عمّال خود كه حديث در باب عثمان بسيار شد ، در همهء شهرها منتشر گرديد ، پس در اين وقت مردم را ترغيب كنيد بر آنكه احاديث وضع كنند در فضيلت معاويه كه اين احب است بسوى ما و ما را شادتر مىگرداند ، بر اهل بيت محمّد دشوارتر مىآيد و حجّت ايشان را بيشتر مىشكند ، پس امراى آن ملعون كه در\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nشهرها بودند نامه‌هاى او را بر مردم خواندند ، و مردم شروع كردند در وضع احاديث در فضائل معاويه ، در هر دهى و شهرى مىنوشتند اين احاديث موضوعه را و به مكتب‌داران مىدادند كه ايشان تعليم اطفال كنند چنانچه قرآن را تعليم ايشان مىكنند ، زنان و دختران خود را بياموزند تا آنكه محبّت ايشان در دل همه جا كند ، و بر آن حالت مدّتى ماندند ، پس زياد ملعون نوشت به معاويه كه قبيلهء حضرميين بر دين على و رأى اويند ، معاويه به او نوشت : هر كه بر دين على و رأى او باشد بكش . پس ايشان را كشت و سياستها كرد ، معاويه به جميع شهرها نوشت : تفحّص كنيد هر كه بيّنه بر او قائم شود كه او على و اهل بيت او را دوست مىدارد ، نام او را از ديوان عطا محو كنيد . پس نامهء ديگر نوشت به ايشان :\r\nهر كه را متّهم سازند به محبّت على ، بكشيد او را هر چند ثابت نشود ، به هر شبهه و تهمت و گمانى در زير هر سنگ و كلوخى كه ايشان را بيابيد به قتل رسانيد . پس چنان شد كه هر كس را به كلمه يا تهمتى مىكشتند ، و اگر كسى را نسبت به كفر و زندقه مىدادند او را گرامى مىداشتند و متعرّض او نمىشدند ، اگر كسى را نسبت به تشيّع مىدادند ايمن نبود بر جان خود در هر شهر از شهرها خصوصا در بصره و كوفه ، حتّى آنكه اگر يكى از شيعيان مىخواست كه سرّى به ديگرى بگويد كه محل اعتماد او بود مىرفت به خانهء او و در گوش او مىگفت ، از خادم و غلام او حذر مىكرد ، باز آن سخن را به او نمىگفت مگر بعد از آنكه قسمهاى مغلّظه او را مىداد ، و پيمانهاى محكم از او مىگرفت كه كتمان كند و افشا نكند .\r\nروز به روز امر شديدتر مىشد تا آنكه معاونان جور بسيار شدند و احاديث موضوعه در ميان مردم منتشر شد و اطفال بر آنها نشو و نما كردند ، بدترين مردم در اين باب قاريان قرآن بودند كه از روى ريا و مكر اظهار خشوع و ورع مىكردند ، خود را به مردم پرهيزكار مىنمودند ، از براى طمع دنيا و خوش آمد واليان جور احاديث دروغ مىبستند ، آنها را سبب تقرّب خود نزد قاضيان و واليان مىگردانيدند ، به اين وسيله مقرّب ايشان مىشدند ، اموال و منازل و قطايع از ايشان مىيافتند . مردم به سبب حسن ظنّى كه به ايشان داشتند ، اين احاديث را از ايشان مىشنيدند و روايت مىكردند و حق مىدانستند ، كسى كه رد مىكرد اينها را يا اظهار شكّى در اينها مىنمود با او دشمنى مىكردند ، اين احاديث به دست\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nجماعتى ديگر افتاد كه متعبّد و متديّن بودند و نمىخواستند كه افترا بر خدا و رسول ببندند ، پس به نادانى اين احاديث را قبول كردند و گمان كردند كه اينها حق است ، اگر مىدانستند كه اينها موضوع و باطل است هرآينه روايت نمىكردند ، كسى كه اعتقاد به آنها نداشت دشمن نمىداشتند ، پس در اين زمان آنچه حق است نزد ايشان باطل است ، و آنچه باطل است نزد ايشان دروغ است ، و دروغ نزد ايشان راست است .\r\nچون حضرت امام حسن عليه السّلام شهيد شد ، بلا و فتنه سخت‌تر شد ، نماند دوستى از دوستان خدا مگر آنكه بر خود ترسان بود يا كشته شده يا رانده شده ، پس پيش از مرگ معاويه ملعون به دو سال حضرت امام حسين عليه السّلام ارادهء حج نمود با عبد اللّه بن جعفر و عبد اللّه بن عبّاس ، و امام حسين عليه السّلام زنان و مردان بنى هاشم را جمع كرد و شيعه و موالى ايشان را طلبيد ، هر كه از ايشان حج كرده بود و هر كه حج نكرده بود و هر كه در شهرها بود از آنها كه مىشناختند آن حضرت و اهل بيت او را ، نگذاشت احدى از اصحاب حضرت رسالت صلّى اللّه عليه و آله و سلّم را و فرزندان ايشان ، و از تابعين و انصار كه معروف بودند به صلاح و عبادت مگر آنكه جمع كرد ايشان را و همه را تكليف حج نمود ، تا آنكه در منى بيش از هزار نفر جمع شدند ، و حضرت امام حسين عليه السّلام در سراپردهء خود بود ، اكثر آن جماعت از تابعان و فرزندان صحابه بودند .\r\nچون همه در خيمهء آن حضرت جمع شدند ، حضرت برخاست و خطبه‌اى خواند ، حمد و ثناى الهى بجا آورد ، پس فرمود : اين ملعون طاغى - يعنى معاويه - كرد با ما و شما آنچه دانستيد و ديديد و حاضر بوديد و خبر به شما رسيد ، من مىخواهم چيزى چند سؤال كنم از شما ، اگر راست گويم مرا تصديق كنيد و اگر دروغ گويم مرا تكذيب نمائيد ، بشنويد سخن مرا و كتمان كنيد گفتار مرا پس برگرديد بسوى شهرها و قبيله‌هاى خود ، از هر كه ايمن باشيد و اعتماد بر او داشته باشيد او را دعوت كنيد بسوى آنچه دانستيد ، زيرا كه من مىترسم كه اين دين حق مندرس گردد و بر طرف شود ، خدا تمام‌كننده است نور خود را هر چند نخواهند كافران .\r\nپس نگذاشت آن جناب آيه‌اى از قرآن را كه در شأن اهل بيت نازل شده بود مگر آنكه\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nبر ايشان خواند و تفسير كرد ، و نه چيزى كه فرموده باشد پيغمبر صلّى اللّه عليه و آله و سلّم در حق پدر و مادر و اهل بيت مگر آنكه آن جناب روايت كرد براى ايشان ، و هر يك از آنها كه مىفرمود ، صحابه مىگفتند : چنين است ما شنيديم و حاضر بوديم ، و تابعان مىگفتند : بلى ما شنيديم از آنها كه به ما روايت كردند و اعتماد بر قول ايشان داشتيم ، هيچ چيز را نگذاشت مگر آنكه براى ايشان بيان كرد و جميع حجّتها را بر ايشان ظاهر گردانيد ، در آخر فرمود : شما را به خدا سوگند مىدهم كه چون برگرديد به شهرهاى خود ، آنچه گفتم نقل كنيد به هر كه اعتماد بر او داشته باشيد . پس حضرت از منبر فرود آمد ، و مردم متفرّق شدند « 1 »  .\r\nشيخ مفيد و شيخ طوسى و ديگران روايت كرده‌اند كه چون خلافت به معاويه مستقر گرديد ، بشير بن ارطاة را به حجاز فرستاد به طلب شيعيان على عليه السّلام ، در آن وقت والى مكّه عبيد الله پسر عبّاس بود ، چون او را طلب كرد نيافت ، دو طفل صغير او را به دست آورد كه در غايت حسن و جمال بودند ، و آن دو طفل بىگناه را سر بريد . چون خبر به مادر ايشان رسيد ، نزديك بود كه قالب تهى كند ، مرثيه‌اى در مصيبت ايشان انشاء نمود . چون عبيد اللّه به نزد معاويه رفت ، در مجلس آن ملعون بشير را ملاقات كرد ، معاويه به او گفت :\r\nمىشناسى اين مرد پير را ؟ اين كشندهء دو پسر توست ، بشير گفت : بلى من كشندهء ايشانم چه خواهد كرد ؟ عبيد اللّه گفت : كاش شمشيرى مىداشتم ، بشير گفت : شمشير مرا بگير ، خواست شمشير خود را بدهد ، معاويه منع كرد گفت : اف باد بر تو اى مرد پير چه بسيار احمقى كه شمشير خود را مىدهى به دست كسى كه دو فرزند او را كشته‌اى ، گويا نمىدانى جگر بنى هاشم را ، به خدا سوگند كه اگر شمشير را به او مىدادى اوّل تو را مىكشت و بعد از آن مرا ، عبيد الله گفت : به خدا سوگند اوّل تو را مىكشتم و بعد بشير را « 2 »  .\r\nشيخ كشى به سند معتبر روايت كرده است كه حضرت رسالت صلّى اللّه عليه و آله و سلّم لشكرى به ناحيه‌اى فرستاد فرمود : در فلان ساعت شب راه را گم خواهيد كرد ، پس ميل كنيد به جانب چپ ، چون از آن جانب برويد مردى را خواهيد ديد در ميان گوسفندان خود ، راه را\r\n\r\n","description":"","footnote":" ( 1 ) كتاب سليم بن قيس 199 ؛ احتجاج 2 / 80 .  ( 2 ) امالى شيخ مفيد 306 ؛ امالى شيخ طوسى 77 . ","page_name":" 456 ","page_number":456},
  {"content":"\r\n\r\nاز او بپرسيد ، خواهد گفت : تا طعام مرا نخوريد من شما را به راه دلالت نمىكنم ، گوسفندى از براى شما خواهد كشت و شما را ضيافت خواهد كرد ، بعد از آن شما را به راه دلالت خواهد كرد ، پس سلام مرا به او برسانيد و او را اعلام كنيد كه من در مدينه ظاهر شده‌ام .\r\nچون ايشان روانه شدند ، آنچه آن حضرت فرموده بود واقع شد ، چون به جانب چپ رفتند عمرو بن حمق خزاعى را ديدند ، ايشان را ضيافت كرد چنانچه حضرت فرموده بود ، چون ايشان را به راه دلالت كرد فراموش كردند كه سلام حضرت را به او برسانند ، او از ايشان پرسيد كه : آيا پيغمبرى در مدينه ظاهر شده است ؟ گفتند : بلى ، پس به خدمت حضرت آمد مسلمان شد ، و بعد از مدّتى كه در خدمت آن حضرت ماند حضرت به او گفت : برو به جاى خود ، چون حضرت امير المؤمنين عليه السّلام والى شود به خدمت او برو .\r\nپس عمرو به منزل خود برگشت ، و بود تا وقتى كه امير المؤمنين به كوفه رفت ، پس آمد به كوفه و در خدمت آن حضرت مىبود ، روزى آن حضرت از او پرسيد كه : آيا خانه دارى ؟ گفت : بلى ، حضرت فرمود : خانهء خود را به فروش و در ميان قبيلهء ازد خانه بگير ، كه چون من از ميان شما بروم واليان جور بعد از من تو را طلب خواهند كرد و قبيلهء ازد حمايت تو خواهند كرد ، تو را به ايشان نخواهند داد تا آنكه از كوفه بيرون خواهى رفت بسوى موصل ، و در راه به مرد زمين‌گيرى خواهى رسيد ، نزد او خواهى نشست و از او آب خواهى طلبيد ، او به تو آب خواهد داد و از حال تو سؤال خواهد كرد ، حال خود را به او بگو و او را دعوت كن بسوى اسلام ، مسلمان خواهد شد ، دست بر رانهاى او بمال كه حق تعالى پاهاى او را به او برخواهد گردانيد ، رفيق تو خواهد شد و با تو خواهد آمد .\r\nچون پارهء ديگر راه به روى ، به كورى خواهى رسيد ، از او آب خواهى طلبيد ، تو را آب خواهد داد ، باز از حال تو سؤال خواهد كرد ، حال خود را به او بگو و او را تكليف اسلام بكن . چون مسلمان شود ، دست بر ديده‌هاى او بكش كه به اعجاز من ديده‌هاى او روشن مىشود ، او نيز رفيق تو خواهد شد ، اين دو رفيق تو را دفن خواهند كرد . پس سواران از پى تو خواهند آمد كه تو را بگيرند ، نزديك قلعهء موصل به تو خواهند رسيد در فلان موضع ، چون ايشان را مشاهده كنى از اسب فرود آى برو بسوى غارى كه در آن نزديكى\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nهست ، به درستى كه شريك خواهند شد در خون تو فاسقان جن و انس .\r\nچون حضرت امير المؤمنين عليه السّلام شهيد شد ، واليان معاويه طلب كردند او را كه شهيد كنند ، او از كوفه بسوى موصل رفت ، آنچه حضرت فرموده بود همه واقع شد ، چون به نزديك قلعهء موصل رسيدند به آن دو رفيق خود گفت : بالا رويد و نظر كنيد به جانب كوفه آنچه ببينيد مرا خبر دهيد ، گفتند : جمعى از سواران مىبينيم كه مىآيند ، پس از اسب فرود آمد داخل غار شد و اسب را رها كرد . چون داخل غار شد ، افعى سياهى آمد او را گزيد ، سواران آمدند اسب او را ديدند ، گفتند : اين اسب اوست ، در جستجوى او در آمدند ، او را در غار يافتند ، به هر عضوى از او كه دست مىگذاشتند جدا مىشد ، پس سرش را جدا كردند به نزد معاويهء ملعون بردند ، حكم كرد كه سرش را بر نيزه كردند ، اوّل سرى را كه بر نيزه كردند سر او بود « 1 »  .\r\nشيخ طوسى از حسن بصرى روايت كرده است كه گفت : در زمان معاويه به جنگ رفته بودم به طرف خراسان ، سردار ما مردى از تابعان بود ، روزى نماز ظهر را با او ادا كرديم ، چون فارغ شد بر منبر برآمد ، بعد از حمد و ثنا گفت : ايّها النّاس در اسلام حادثهء عظيمى رو داده ، بدعتى واقع شده كه از روزى كه حضرت رسول صلّى اللّه عليه و آله و سلّم از دنيا رفته تا حال چنين امر شنيعى نشده ، شنيدم كه حجر بن عدى و اصحاب او را كه از بزرگان دين بودند معاويه بىتقصير به قتل رسانيده ، اگر مسلمانان در تغيير اين بدعت به در مىآيند متوجّه شوند تا من اعانت كنم ، و اگر كسى انكار اين بدعت نخواهد كرد از خدا سؤال مىكنم مرا در اين زودى قبض روح كند . چون از منبر فرود آمد و به خانه رفت ، دعاى او مستجاب شده ، پيش از آنكه به نماز ديگر بيرون آيد صداى شيون از خانهء او بلند شد و به رحمت الهى و اصل شد « 2 »  .\r\nدر كتاب احتجاج روايت كرده است كه چون معاويه حجر بن عدى و اصحابش را شهيد كرد ، در آن سال به حج آمد و با حضرت امام حسين عليه السّلام ملاقات كرد گفت : اى ابو عبد اللّه شنيدى كه با حجر بن عدى و اصحاب او و ساير شيعيان پدر تو چه كردم ؟ حضرت\r\n\r\n","description":"","footnote":" ( 1 ) رجال كشى 1 / 249 .  ( 2 ) امالى شيخ طوسى 170 . ","page_name":" 458 ","page_number":458},
  {"content":"\r\n\r\nفرمود : چه كردى به ايشان ؟ گفت : كشتم ايشان را و كفن كردم و نماز بر ايشان كردم و دفن كردم ، حضرت خنديد فرمود : اين جماعت خصم تو خواهند بود در روز قيامت ، خون خود را از تو خواهند گرفت ، و ليكن وقتى كه ما دولت بيابيم و شيعيان تو را به قتل آوريم كفن نخواهيم كرد و نماز بر ايشان نخواهيم كرد ، شنيدم آنچه مىگوئى در باب على و در باب ما اهل بيت و عيبهائى كه نسبت به بنى هاشم مىدهى ، پس رجوع به نفس خود كن و خود انصاف بده كه آن عيبها در تو هست يا در ايشان ، و بديهاى خود را به نظر آور و از اندازهء خود به در مرو ، و با ما عداوت مكن ، و تدبير عمرو بن عاص را در حق ما به عمل مياور كه به زودى و بال اعمال خود را خواهى ديد « 1 »  .\r\n\r\n","description":"","footnote":" ( 1 ) احتجاج 2 / 88 ؛ كشف الغمّه 2 / 240 . ","page_name":" 459 ","page_number":459},
  {"content":"\r\n\r\n\r\nفصل ششم در بيان كيفيّت شهادت آن امام مظلوم است\r\nاشهر ميان علماء اماميّه آن است كه شهادت آن حضرت در آخر ماه صفر واقع شد ، بعضى در هفتم آن ماه گفته‌اند ، بعضى در بيست و هشتم از سال چهل و نهم هجرت ؛ و عمر شريف آن حضرت در آن وقت به چهل و هفت سال رسيده بود ، بعضى چهل و نه گفته‌اند ، اوّل اشهر است ، چنانچه كلينى به سند معتبر از حضرت امام جعفر صادق عليه السّلام روايت كرده است كه حضرت امام حسن عليه السّلام چون از دنيا رفت ، عمر شريف او چهل و هفت سال بود در سال پنجاهم هجرت ، بعد از حضرت رسالت چهل سال زندگانى كرد « 1 »  .\r\nابن ابى الحديد و أبو الفرج اصفهانى از امام جعفر صادق عليه السّلام روايت كرده‌اند كه عمر شريف آن حضرت چهل و هشت سال بود . به سند ديگر از آن حضرت روايت كرده‌اند كه چهل و شش سال بود « 2 »  .\r\nدر كتاب استيعاب گفته است كه : در وقت وفات آن حضرت ، خلاف كرده‌اند ، بعضى گفته‌اند كه : در سال پنجاهم هجرت بود ، و بعضى پنجاه و يكم هجرت نيز گفته‌اند ؛ و عمر شريف آن حضرت را چهل و پنج سال گفته‌اند ، و بعضى چهل و نه سال و چهار ماه و نوزده روز گفته‌اند « 3 »  . ابن طلحه در كتاب خود گفته است كه : شهادت آن حضرت در پنجم شهر ربيع الاوّل سال چهل و نه از هجرت بود .\r\n\r\n","description":"","footnote":" ( 1 ) كافى 1 / 461 .  ( 2 ) مقاتل الطالبيين 76 .  ( 3 ) العدد القوية 351 . ","page_name":" 460 ","page_number":460},
  {"content":"\r\n\r\nدر كشف الغمّه از حضرت امام جعفر صادق و حضرت امام محمّد باقر عليهما السّلام روايت كرده است كه عمر شريف آن حضرت در وقت وفات چهل و هفت سال بود ، ميان آن حضرت و برادرش امام حسين عليه السّلام به قدر مدّت حمل فاصله بود ، حمل امام حسين عليه السّلام شش ماه بود ، حضرت امام حسن عليه السّلام با جدّ خود رسول خدا صلّى اللّه عليه و آله و سلّم هفت سال ماند ، بعد از آن حضرت با حضرت امير المؤمنين عليه السّلام سى و سه سال ماند ، بعد از وفات حضرت امير المؤمنين عليه السّلام ده سال زندگانى كرد « 1 »  .\r\nابن شهر آشوب از حضرت صادق عليه السّلام روايت كرده است كه حضرت امام حسن عليه السّلام با اهل بيت خود فرمود : اى گروه ! من به زهر شهيد خواهم شد چنانچه حضرت رسول صلّى اللّه عليه و آله و سلّم به زهر شهيد شد ، گفتند : كه تو را زهر خواهد داد ؟ فرمود : يا كنيز من يا زن من ، گفتند كه : آن ملعونه را از ملك خود بيرون كن ، حضرت فرمود : چگونه او را بيرون كنم و حال آنكه مرگ من به دست او خواهد بود و از آن چاره نيست ، اگر او را بيرون كنم غير او كسى مرا نخواهد كشت ، چنين مقدّر شده است . پس بعد از اندك زمانى ، معاويه زهرى فرستاد به نزد زن آن حضرت ، پس روزى حضرت از او پرسيد كه : آيا شربتى از شير دارى كه بياشاميم ؟ گفت : بلى . آن زهرى كه معاويه فرستاده بود داخل شير كرده به آن حضرت داد . چون تناول نمود ، همان ساعت اثر زهر در بدن خود يافت ، فرمود : اى دشمن خدا مرا كشتى خدا تو را بكشد ، به خدا سوگند كه عوض مرا نخواهى يافت ، و از آن فاسق ملعون دشمن خدا و رسول هرگز خيرى نخواهى ديد « 2 »  .\r\nكلينى به سند معتبر از حضرت صادق عليه السّلام روايت كرده است كه اشعث بن قيس شريك شد در خون امير المؤمنين عليه السّلام ، و دختر او جعده زهر داد حضرت امام حسن عليه السّلام را ، پسر او محمّد شريك شد در خون حضرت امام حسين عليه السّلام « 3 »  .\r\nقطب راوندى از حضرت صادق عليه السّلام روايت كرده است كه حضرت امام حسن عليه السّلام به اهل بيت خود مىگفت : من به زهر شهيد خواهم شد مانند رسول خدا صلّى اللّه عليه و آله و سلّم ، گفتند : كه\r\n\r\n","description":"","footnote":" ( 1 ) كشف الغمّه 2 / 206 .  ( 2 ) مناقب ابن شهر آشوب 4 / 11 .  ( 3 ) كافى 8 / 167 . ","page_name":" 461 ","page_number":461},
  {"content":"\r\n\r\nخواهد كرد اين كار را ؟ فرمود : زن من جعده دختر اشعث بن قيس ، معاويه پنهان از براى او زهر خواهد فرستاد و امر خواهد كرد او را كه به من بخوراند ، گفتند : او را از خانهء خود بيرون كن و از خود دور گردان ، فرمود : چگونه او را از خانه بيرون كنم و هنوز از او كارى واقع نشده است ، اگر او را بيرون كنم به غير او مرا نخواهد كشت ، و او را نزد مردم عذرى خواهد بود . پس از مدّتى ، معاويه مال بسيارى با زهر قاتلى براى او فرستاد گفت : اگر اين را به امام حسن بخورانى ، من صد هزار درهم به تو مىدهم و تو را به حبالهء پسر خود يزيد به در مىآورم .\r\nروزى آن مظلوم روزه بود ، روز بسيار گرمى بود ، در وقت افطار آن حضرت بسيار تشنه بود ، آن ملعونه شربت شيرى از براى آن حضرت آورد ، آن زهر را در آن شير داخل كرده بود . چون حضرت بياشاميد ، گفت : اى دشمن خدا كشتى مرا خدا تو را بكشد ، به خدا سوگند كه خلفى بعد از من نخواهى يافت ، آن ملعون تو را فريب داده ، خدا تو را و او را به عذاب خود معذّب خواهد كرد . پس دو روز آن حضرت در درد و الم ماند ، بعد از آن به جدّ بزرگوار و پدر عالى مقدار خود ملحق گرديد ، معاويه از براى آن ملعونه وفا به وعده‌هاى خود نكرد « 1 »  .\r\nبه روايت ديگر : مال را به او داد و او را به يزيد تزويج نكرد ، گفت : كسى كه با حسن وفا نكند با يزيد وفا نخواهد كرد « 2 »  .\r\nكلينى به سند معتبر روايت كرده است كه جعده دختر اشعث ، حضرت امام حسن عليه السّلام را زهر داد با كنيزى از كنيزان آن حضرت ، آن كنيز زهر را قى كرد شفا يافت ، و در شكم آن حضرت ماند تا جگر مباركش را پاره پاره كرد « 3 »  .\r\nدر كتاب احتجاج روايت كرده است كه مردى به خدمت حضرت امام حسن عليه السّلام رفت گفت : يا بن رسول اللّه گردنهاى ما را ذليل كردى و ما شيعيان را غلامان بنى اميّه گردانيدى ، حضرت فرمود : چرا ؟ گفت : به سبب آن كه خلافت را به معاويه گذاشتى ، حضرت فرمود :\r\n\r\n","description":"","footnote":" ( 1 ) خرايج 1 / 241 .  ( 2 ) احتجاج 2 / 73 .  ( 3 ) كافى 1 / 462 . ","page_name":" 462 ","page_number":462},
  {"content":"\r\n\r\nبه خدا سوگند كه ياورى نيافتم ، اگر ياورى مىيافتم شب و روز با او جنگ مىكردم تا خدا ميان من و او حكم كند ، و ليكن شناختم اهل كوفه را و امتحان كردم ايشان را و دانستم كه ايشان به كار من نمىآيند ، عهد و پيمان ايشان را وفائى نيست ، بر گفتار و كردار ايشان اعتمادى نيست ، زبانشان با من است ، و دلشان با بنى اميّه است .\r\nآن حضرت سخن مىگفت كه ناگاه خون از حلق مباركش ريخت ، طشتى طلبيد و طشت مملوّ از خون شد ، راوى گفت : گفتم : يا بن رسول اللّه اين چيست ؟ حضرت فرمود :\r\nمعاويه زهرى فرستاد و به خورد من داده‌اند ، آن زهر به جگر من رسيده ، و پاره‌هاى جگر من است كه در طشت افتاده ، گفتم : آيا مداوا نمىكنى ؟ حضرت فرمود : دو مرتبهء ديگر مرا زهر داده بود ، اين مرتبهء سيّم است ، و اين مرتبه قابل دوا نيست ، معاويه نوشته بود به پادشاه روم كه زهر كشنده براى او بفرستد ، پادشاه روم به او نوشت كه در دين ما روا نيست كه اعانت كنيم بر كشتن كسى كه با ما قتال نكند ، معاويه به او نوشت : آن مردى را كه مىخواهم به اين زهر بكشم پسر آن مردى است كه در مكّه به هم رسيده و دعواى پيغمبرى كرده ، او خروج كرده پادشاهى پدرش را طلب مىكند ، من مىخواهم اين زهر را به او بخورانم و عباد و بلاد را از او راحت دهم ، هدايا و تحف بسيار براى او فرستاد ، و اين زهر را براى او فرستاده ، به عوض اين زهر شرطها و عهدها از او گرفت « 1 »  .\r\nدر كتاب كفايه به سند معتبر از جنادة بن ابى اميّه روايت كرده است كه در مرض حضرت امام حسن عليه السّلام كه به آن مرض از دنيا رفت ، به خدمت او رفتم ، در پيش او طشتى گذاشته بود و پاره پاره جگر مباركش در آن طشت مىافتاد ، پس گفتم : اى مولاى من چرا خود را معالجه نمىكنى ؟ گفت : اى بندهء خدا مرگ را به چه چيز علاج مىتوان كرد ؟ گفتم :\r\nانّا للّه و انّا اليه راجعون ، پس به جانب من ملتفت شد فرمود : خبر داد ما را رسول خدا صلّى اللّه عليه و آله و سلّم كه بعد از او دوازده خليفه و امام خواهند بود ، يازده كس ايشان از فرزندان على و فاطمه‌اند ، و همهء ايشان شهيد مىشوند به تيغ يا به زهر . پس طشت را از پيش حضرت برداشتند ، حضرت گريست ، گفتند : يا بن رسول اللّه ما را موعظه كن ، فرمود :\r\n\r\n","description":"","footnote":" ( 1 ) احتجاج 2 / 71 . ","page_name":" 463 ","page_number":463},
  {"content":"\r\n\r\nمهيّاى سفر آخرت شويد و توشهء آن سفر را پيش از رسيدن اجل تحصيل نمائيد ، بدان كه تو طلب دنيا مىكنى و مرگ تو را طلب مىكند ، بار مكن اندوه روزى را كه هنوز نيامده است بر روزى كه در آن هستى ، بدان كه هر چه از مال تحصيل نمائى زياده از قوت خود در آن بهره نخواهى داشت ، خزينه‌دار ديگرى خواهى بود ، بدان كه در حلال دنيا حساب است و در حرام دنيا عقاب ، مرتكب شبهه‌هاى آن شدن موجب عقاب است ، پس دنيا را نزد خود به منزلهء مردارى دان ، و از آن مگير مگر به قدر آنچه تو را كافى باشد كه اگر حلال باشد زهد در آن ورزيده باشى ، و اگر حرام باشد در آن وزرى و گناهى نداشته باشى ، آنچه گرفته باشى بر تو حلال باشد چنانچه ميته حلال مىشود در حال ضرورت ، و اگر عتابى باشد عتاب كمتر باشد . از براى دنياى خود چنان كار كن كه گويا هميشه زنده خواهى ماند ، و براى آخرت خود چنان كار كن كه گويا فردا خواهى مرد . اگر خواهى كه عزيز باشى بىقوم و قبيله و مهابت داشته باشى بىسلطنت و حكمى ، پس بيرون رو از مذلّت معصيت خدا بسوى طاعت خدا . هرگاه تو را حاجتى داعى شود و مضطر شوى ، يا كه با مردم مصاحبت كنى ، پس مصاحبت شو با كسى كه مصاحبت او زينت تو باشد ، و اگر او را خدمت كنى تو را محافظت نمايد ، اگر از او يارى طلب كنى تو را يارى كند ، اگر سخنى بگوئى تو را تصديق كند ، اگر بر دشمنى حمله كنى تو را تقويت كند ، اگر دستى دراز كنى به احسان او نيز دست دراز كند ، اگر رخنه‌اى در احوال تو ظاهر شود آن را سد نمايد ، اگر نيكى از تو ببيند آن را بشمارد و ظاهر كند ، اگر سؤالى كنى از او عطا كند ، اگر ساكت شوى و سؤال نكنى ابتدا كند ، اگر بلائى به او وارد شود تو آزرده شوى ، بايد كه كسى باشد كه از او به تو نرسد مصيبتها و به سبب او بر تو وارد نگردد بليّتها ، در وقتى كه حقوق ضروريّه لازم شود تو را وانگذارد ، اگر در قسمتى با يكديگر نزاع كنيد تو را بر خود اختيار كند .\r\nچون سخنان اعجاز نشانش به اينجا رسيد ، نفس مباركش منقطع شد و رنگش زرد شد ، پس حضرت امام حسين عليه السّلام از در درآمد با اسود بن ابى الاسود و برادر بزرگوار خود را در برگرفت ، سر مبارك او را و ميان دو ديده‌اش را بوسيد ، نزد او نشست راز بسيار با يكديگر گفتند ، پس ابو الاسود گفت : انّا للّه و انّا اليه راجعون ، گويا كه خبر فوت امام\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nحسن عليه السّلام به او رسيده است ، پس حضرت امام حسين عليه السّلام را وصىّ خود گردانيده ، اسرار امامت را به او گفت ، ودايع خلافت را به او سپرد ، روح مقدّسش به رياض قدس پرواز كرد ، در روز پنجشنبه در آخر ماه صفر در سال پنجاهم هجرت ، عمر مباركش در آن وقت چهل و هفت سال بود ، و در بقيع مدفون گرديد « 1 »  .\r\nدر كشف الغمّه روايت كرده است از عمر بن اسحاق كه گفت : من با مردى به خدمت حضرت امام حسن عليه السّلام رفتم كه او را عيادت كنم ، فرمود : هر چه خواهى سؤال كن ، گفتم :\r\nبه خدا سوگند سؤال نمىكنم تا خدا تو را عافيت بدهد ، در حالت صحّت از تو سؤال كنم ، پس برخاست و به قضاء حاجت رفت و برگشت فرمود : از من سؤال كن پيش از آنكه نتوانى سؤال كرد ، گفتم : بلكه سؤال نمىكنم تا خدا تو را عافيت دهد ، فرمود كه : الحال پاره‌اى از جگر من به زير من آمد ، مرا چندين مرتبه زهر داده بودند و هيچ بار مثل اين مرتبه نبود . چون روز ديگر به خدمت آن حضرت رفتم ، ديدم كه در كار رفتن است ، حضرت امام حسين عليه السّلام بر بالين او نشسته است ، پس حضرت امام حسين عليه السّلام گفت : اى برادر كه را گمان دارى كه اين معامله با تو كرده باشد ؟ امام حسن عليه السّلام گفت : براى چه سؤال مىكنى مىخواهى او را به قتل آورى ؟ گفت : بلى ، حضرت فرمود : اگر آن باشد كه من گمان دارم ، پس عذاب خدا براى او سخت‌تر است از عقوبت دنيا ، و اگر او نباشد نمىخواهم كه بىگناهى براى من كشته شود « 2 »  .\r\nايضا روايت كرده است كه چون وقت وفات آن حضرت شد فرمود : مرا به صحرا بريد تا به اطراف آسمان نظر كنم ، چون آن حضرت را به صحرا بردند گفت : خداوندا جان خود را كه عزيزترين جانهاست پيش من در رضاى تو دادم ، و از قصاص خود گذشتم از براى رضاى تو كه كسى را به عوض من قصاص نكنند « 3 »  .\r\nكلينى به سند معتبر از حضرت امام محمّد باقر عليه السّلام روايت كرده است كه چون وقت احتضار حضرت امام حسن عليه السّلام شد ، حضرت امام حسين عليه السّلام را طلبيد گفت : اى برادر\r\n\r\n","description":"","footnote":" ( 1 ) بحار الأنوار 44 / 138 .  ( 2 ) كشف الغمّه 2 / 190 و 207 .  ( 3 ) كشف الغمّه 2 / 190 . ","page_name":" 465 ","page_number":465},
  {"content":"\r\n\r\nگرامى تو را وصيّت مىكنم به وصيّتى چند ، پس حفظ كن وصيّتهاى مرا ، چون من از دنيا بروم مرا غسل ده و كفن كن ، ببر مرا به نزد جدّم رسول خدا صلّى اللّه عليه و آله و سلّم كه او را زيارت كنم و عهد خود را با او تازه كنم ، پس ببر مرا به نزد قبر مادرم فاطمه عليها السّلام پس مرا برگردان به قبرستان بقيع ، ببر و در آنجا دفن كن ، بدان كه به من خواهد رسيد از عايشه چيزى چند كه بر مردم ظاهر شود دشمنى او نسبت به خدا و رسول و نسبت به ما اهل بيت .\r\nپس حضرت امام حسن عليه السّلام از دنيا رفت ، آن حضرت را غسل دادند و كفن كردند ، بردند به جائى كه بر مردگان نماز مىكردند ، حضرت امام حسين عليه السّلام بر آن حضرت نماز كرد . چون از نماز فارغ شد ، جنازه را برداشتند داخل مسجد كردند به نزديك حضرت رسالت صلّى اللّه عليه و آله و سلّم بردند بازداشتند ، پس كسى رفت عايشه را خبر كرد كه امام حسن را آوردند و مىخواهند كه در پهلوى جدّ خود دفن كنند ، آن ملعونه از شنيدن اين سخن در خشم شد و بر استر زين كرده سوار شد ، اوّل زنى كه در اسلام بر زين سوار شد او بود ، به سرعت آمد تا به نزد آن حضرت گفت : برادر خود را دور كنيد از خانهء من كه نمىگذارم او در خانهء من دفن شود و پردهء رسول خدا دريده شود .\r\nحضرت امام حسين عليه السّلام فرمود : سالهاست كه تو و پدرت پردهء حضرت رسالت را دريديد ، داخل كردى در خانهء حضرت كسى چند را كه قرب ايشان را نمىخواست ، در قيامت حضرت از تو سؤال خواهد كرد از آنچه كردى ، اى عايشه برادرم مرا امر كرد كه او را نزديك قبر پدرش رسول خدا بياورم كه عهدى با او تازه كند ، بدان كه برادرم داناترين مردم بود به خدا و رسول ، و داناتر بود به تأويل كتاب خدا از آنكه پردهء ستر حضرت رسالت را هتك نمايد ، زيرا كه حق تعالى نهى كرده است از آنكه بىرخصت داخل خانهء آن حضرت شوند و مىفرمايد :  « يا أَيُّهَا الَّذِين آمَنُوا لا تَدْخُلُوا بُيُوت النَّبِيِّ إِلَّا أَن يُؤْذَن لَكُم »  « 1 »  و تو داخل كردى در خانهء رسول خدا مردان را بىرخصت او ، و نهى كرده است از آنكه صدا در خدمت آن حضرت بلند كنند ، و گفته است كه :  « يا أَيُّهَا الَّذِين آمَنُوا لا تَرْفَعُوا أَصْواتَكُم فَوْق صَوْت النَّبِيِّ »  « 2 »  . سوگند ياد مىكنم كه تو براى پدر خود و\r\n\r\n","description":"","footnote":" ( 1 ) سورهء احزاب / آيهء 53 .  ( 2 ) سورهء حجرات / آيهء 2 . ","page_name":" 466 ","page_number":466},
  {"content":"\r\n\r\nفاروق او يعنى عمر نزديك گوش حضرت رسول كلنگها بر زمين زدى و حال آنكه حق تعالى مىفرمايد كه : آنها كه پست مىكنند صداى خود را نزد رسول خدا ، آنها آنانند كه امتحان كرده است خدا دلهاى ايشان را براى پرهيزكارى . به تحقيق كه اذيّت رسانيد پدر تو و فاروق او به حضرت رسالت به سبب نزديكى خود به او ، و رعايت نكردند از حق آن حضرت آنچه خدا امر كرده بود ايشان را به او بر زبان پيغمبر خود ، زيرا كه خدا حرام گردانيده است از مؤمنان بعد از مردن ايشان آنچه حرام گردانيده است از ايشان در حيات ايشان ، به خدا سوگند اى عايشه كه اگر آنچه تو كراهت دارى از دفن حسن نزد پدر او اگر ميان ما و خدا جايز مىبود هرآينه مىدانستى كه دفن مىشد به رغم انف تو .\r\nپس محمّد بن حنفيّه گفت : اى عايشه يك روز بر استر سوار مىشوى و يك روز بر شتر ، و ضبط خود نمىكنى و به يك جا قرار نمىگيرى از عداوت بنى هاشم ، عايشه گفت :\r\nاى پسر حنفيّه اينها فرزندان فاطمه‌اند كه سخن مىگويند تو به چه سبب و نسبت سخن مىگوئى ؟ حضرت امام حسين عليه السّلام گفت كه : او را از فاطمه‌ها دور مكن كه سه فاطمهء بزرگوار در مادران او هستند : فاطمه دختر عمران بن عابد بن عمرو بن مخزوم و فاطمه بنت اسد و فاطمه دختر زايد بن الاصم . پس آن ملعونه گفت : پس خود را دور كنيد كه شما در فن مخاصمه نهايت مهارت داريد و من از عهدهء شما به در نمىآيم ، پس امام حسين عليه السّلام جنازهء آن حضرت را به نزديك قبر فاطمه برد ، و از آنجا به قبرستان بقيع برده دفن كرد « 1 »  .\r\nابن بابويه به سند صحيح از حضرت امام جعفر صادق عليه السّلام روايت كرده است كه امام حسين عليه السّلام خواست كه امام حسن عليه السّلام را نزديك حضرت رسالت صلّى اللّه عليه و آله و سلّم دفن كند ، جماعتى را براى اين كار جمع كرد ، پس مردى گفت كه : من شنيدم از امام حسن عليه السّلام كه مىگفت :\r\nحسين را بگوئيد كه نگذارد در جنازهء من خونى بر زمين بريزد ، اگر اين نمىبود حضرت امام حسين عليه السّلام دست برنمىداشت تا آنكه امام حسن عليه السّلام را در پهلوى جدّ خود دفن مىكرد . حضرت صادق عليه السّلام فرمود : اوّل زنى كه بر استر سوار شد بعد از وفات حضرت رسول صلّى اللّه عليه و آله و سلّم عايشه بود كه آمد و منع كرد از دفن آن حضرت « 2 »  .\r\n\r\n","description":"","footnote":" ( 1 ) كافى 1 / 302 .  ( 2 ) علل الشرايع 1 / 225 . ","page_name":" 467 ","page_number":467},
  {"content":"\r\n\r\nشيخ مفيد و شيخ طوسى و ديگران از ابن عبّاس و غير او روايت كرده‌اند كه معاويه ده هزار درهم و قطعات بسيار از زمين حلّه و كوفه ضامن شد براى جعده ، و زهرى براى آن ملعونه فرستاد كه در طعام حضرت امام حسن عليه السّلام داخل كند ، چون آن ملعونه طعام را پيش حضرت حاضر كرد ، به روايتى : بعد از تناول كردن فرمود : « انّا للّه و انّا اليه راجعون » حمد مىكنم خدا را بر ملاقات محمّد سيّد المرسلين ، و پدرم سيّد الوصيين ، و مادرم سيّدهء زنان عالميان ، و عمّم جعفر پروازكننده در بهشت ، و حمزه سيّد الشّهداء .\r\nپس حضرت امام حسين عليه السّلام بر بالين آن حضرت حاضر شد گفت : اى برادر چگونه مىيابى خود را ؟ حضرت فرمود : خود را در اوّل روزى از روزهاى آخرت و آخر روزى از روزهاى دنيا مىبينم ، مىدانم كه پيشى بر اجل خود نمىگيرم ، به نزد پدر و جدّ خود مىروم ، مكروه مىدارم مفارقت تو و دوستان و برادران را ، استغفار مىكنم از اين گفتار خود ، بلكه خواهان رفتنم براى آنكه ملاقات كنم جدّ خود رسول خدا را ، و پدرم امير المؤمنين را ، و مادرم فاطمهء زهرا را ، و دو عم خود حمزه و جعفر را ، خدا عوض هر گذشته است و ثواب خدا تسلّى فرمايندهء هر مصيبت است ، تدارك مىكند هر چه را فوت شده است . ديدم اى برادر جگر خود را در طشت ، دانستم كه با من اين كار كه كرده است و اصلش از كجا شده است ، اگر به تو بگويم با او چه خواهى كرد ؟ حضرت امام حسين گفت :\r\nبه خدا سوگند او را خواهم كشت ، فرمود كه : پس تو را خبر نمىدهم به او تا آنكه ملاقات كنم جدّم رسول خدا را ، و ليكن اى برادر وصيّت‌نامهء مرا بنويس :\r\nاين وصيّتى است كه مىكند حسن بن على بن أبي طالب بسوى برادر خود حسين بن على ، وصيّت مىكند كه گواهى مىدهم به وحدانيّت خدا كه در خداوندى شريك ندارد ، اوست سزاوار پرستيدن و در معبوديّت شريك ندارد و در پادشاهى كسى شريك او نيست ، محتاج به معين و ياورى نيست ، و همه چيز را او خلق كرده است ، و همه چيز را او تقدير كرده ، و او سزاوارترين معبودين است به عبادت و سزاوارترين محمودين است به حمد و ثنا ، هر كه اطاعت كند او را رستگار مىگردد ، هر كه معصيت كند او را گمراه مىشود ، هر كه توبه كند بسوى او هدايت مىيابد . پس وصيّت و سفارش مىكنم تو را اى\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nحسين در حق آنها كه بعد از خود مىگذارم از اهل خود و فرزندان خود و اهل بيت تو ، كه درگذرى از گناهكار ايشان ، و قبول كنى احسان نيكوكردار ايشان را ، و خلف من باشى نسبت به ايشان ، و پدر مهربان باشى براى ايشان ، و آنكه دفن كنى مرا با حضرت رسالت ، زيرا كه من احقّم به آن حضرت و خانهء آن حضرت از آنها كه بىرخصت داخل خانهء آن حضرت كردند ، و حال آنكه حق تعالى نهى كرده است از آن ، فرموده است :  « يا أَيُّهَا الَّذِين آمَنُوا لا تَدْخُلُوا بُيُوت النَّبِيِّ إِلَّا أَن يُؤْذَن لَكُم »  « 1 »  پس به خدا سوگند كه رسول خدا صلّى اللّه عليه و آله و سلّم رخصت نداده است ايشان را كه داخل خانهء او شوند بىرخصت در حيات او ، و رخصتى به ايشان نرسيد بعد از وفات او ، رخصت داده است ما را تصرّف نمائيم در آنچه از او به ميراث به ما رسيده است . پس اگر آن زن ملعونه تو را مانع شود ، تو را سوگند مىدهم به قرابت و رحم كه نگذارى كه در جنازهء من به قدر محجمه از خون بر زمين ريخته شود تا حضرت رسالت صلّى اللّه عليه و آله و سلّم را ملاقات كنم ، و نزد او مخاصمه نمايم و شكايت كنم به آن حضرت از آنچه از منافقان به ما رسيد بعد از او .\r\nابن عبّاس گفت : چون آن حضرت به عالم بقا و جوار حق تعالى رحلت كرد ، حضرت امام حسين عليه السّلام مرا و عبد اللّه بن جعفر را و على پسر مرا طلبيد ، آن حضرت را غسل داد و خواست كه در روضهء منوّرهء حضرت رسالت صلّى اللّه عليه و آله و سلّم را بگشايد و آن حضرت را داخل كند ، پس مروان ملعون با فرزندان عثمان و فرزندان ابو سفيان و ساير بنى اميّه مانع شدند و گفتند : عثمان مظلوم به بدترين حالى در بقيع دفن شود ، و حسن با رسول خدا دفن شود ؟ ! نخواهد شد تا نيزه‌ها و شمشيرها شكسته شود ، و جعبه‌ها از تير خالى شود .\r\nپس حضرت امام حسين عليه السّلام فرمود : به حق آن خداوندى كه مكّه را محترم گردانيد كه حسن فرزند على و فاطمه احق است به رسول خدا و خانهء او از آنها كه بىرخصت داخل خانهء او كردند ، به خدا سوگند كه او سزاوارتر است از عثمان حمّال خطاها كه ابو ذر را بىگناه از مدينه بيرون كرد ، و با عمّار و ابن مسعود بىحرمتى كرد آنچه كرد ، و راندگان رسول خدا صلّى اللّه عليه و آله و سلّم را پناه داد .\r\n\r\n","description":"","footnote":" ( 1 ) سورهء احزاب / آيهء 53 . ","page_name":" 469 ","page_number":469},
  {"content":"\r\n\r\nبه روايت ديگر : مروان بر استر خود سوار شد ، به نزد عايشه رفت گفت : حسين برادر خود را آورده است كه با پيغمبر دفن كند ، اگر او را دفن كند فخر پدر تو و عمر تا روز قيامت بر طرف مىشود ، عايشه گفت : چه كنم ؟ مروان گفت : بيا و مانع شو ، گفت : چگونه مانع شوم ؟ پس مروان از استر به زير آمد و او را بر استر خود سوار كرد به نزد قبر حضرت رسول آورد ، فرياد مىكرد و تحريص مىنمود بنى اميّه را كه : مگذاريد حسن را در پهلوى جدّش دفن كنند .\r\nابن عبّاس گفت : در اين سخنان بوديم كه ناگاه صداها شنيديم و شخصى را ديديم كه اثر شرّ و فتنه از او ظاهر است مىآيد ، چون نظر كرديم ديديم عايشه با چهل كس سوار است و مىآيد و مردم را تحريص بر قتال مىنمايد ، چون نظرش بر من افتاد مرا پيش طلبيد گفت : اى پسر عبّاس شما بر من جرأت به هم رسانيده‌ايد ، هر روز مرا آزار مىكنيد ، مىخواهيد كسى را داخل خانهء من كنيد كه من او را دوست نمىدارم و نمىخواهم ، من گفتم : وا سوأتاه يك روز بر شتر سوار مىشوى و يك روز بر استر ، مىخواهى نور خدا را فرونشانى و با دوستان خدا جنگ كنى و حايل شوى ميان رسول خدا و دوست او . پس آن ملعونه به نزد قبر آمد ، خود را از استر افكند و فرياد زد : به خدا سوگند نمىگذارم حسن را در اينجا دفن كنيد تا يك مو در سر من هست « 1 »  .\r\nبه روايت ديگر : جنازهء آن حضرت را تير باران كردند ، تا آنكه هفتاد تير از جنازهء آن حضرت بيرون كشيدند ، پس بنى هاشم خواستند شمشيرها بكشند و جنگ كنند ، حضرت امام حسين عليه السّلام فرمود : به خدا سوگند مىدهم شما را كه وصيّت برادر مرا ضايع مكنيد ، چنين مكنيد كه خون ريخته شود ، پس با ايشان خطاب كرد كه : اگر وصيّت برادر من نبود هرآينه او را دفن مىكردم و بينيهاى شما را بر خاك مىماليدم ، پس آن حضرت را بردند در بقيع دفن كردند نزد جدّهء خود فاطمه بنت اسد « 2 »  .\r\nايضا ابن عبّاس روايت كرده است كه حضرت رسالت صلّى اللّه عليه و آله و سلّم فرمود : چون فرزند من\r\n\r\n","description":"","footnote":" ( 1 ) امالى شيخ طوسى 159 .  ( 2 ) ارشاد شيخ مفيد 2 / 19 ؛ مناقب ابن شهر آشوب 4 / 50 . ","page_name":" 470 ","page_number":470},
  {"content":"\r\n\r\nحسن را به زهر شهيد كنند ، ملائكهء آسمانهاى هفت‌گانه بر او گريه كنند ، و همه چيز بر او بگريد حتّى مرغان هوا و ماهيان دريا ؛ هر كه بر او بگريد ، ديده‌اش كور نشود در روزى كه ديده‌ها كور مىشود ؛ هر كه بر مصيبت او اندوهناك شود ، اندوهناك نشود دل او در روزى كه دلها اندوهناك شوند ؛ هر كه در بقيع او را زيارت كند ، قدمش بر صراط ثابت گردد در روزى كه قدمها بر آن لرزد « 1 »  .\r\nدر قرب الاسناد به سند معتبر از امام محمّد باقر عليه السّلام روايت كرده است كه حضرت امام حسين عليه السّلام هر پسين روز جمعه به زيارت قبر امام حسن عليه السّلام مىرفت « 2 »  .\r\nابن شهر آشوب روايت كرده است كه حضرت امام حسن عليه السّلام دويست و پنجاه زن ، به روايتى سيصد زن به نكاح خود درآورد ، تا آنكه حضرت امير المؤمنين عليه السّلام بر منبر مىفرمود : حسن بسيار طلاق مىگويد ، دختران خود را به او تزويج مكنيد ؛ مردم مىگفتند : يك شب كه او دختر ما را تزويج كند ، براى ما از شرف كافى است ، چون آن حضرت وفات يافت ، همهء آن زنان كه طلاق گفته بود بر پشت جنازهء آن حضرت پاى برهنه مىآمدند و مىگريستند « 3 »  .\r\nروايت كرده‌اند كه چون حضرت امام حسن عليه السّلام مشرّف بر وفات شد ، حضرت امام حسين عليه السّلام گفت : اى برادر مىخواهم حال تو را در وقت احتضار بدانم ، حضرت امام حسن عليه السّلام فرمود كه : من از رسول خدا صلّى اللّه عليه و آله و سلّم شنيدم كه مىفرمود : عقل از ما اهل بيت مفارقت نمىكند تا روح در بدن ماست ، پس دست خود را به دست من ده چون من ملك موت را مشاهده كنم ، دست تو را مىفشارم . پس حضرت امام حسين عليه السّلام دست خود را به دست او داد ، بعد از اندك ساعتى فشارى داد دست آن حضرت را ، چون حضرت امام حسين عليه السّلام گوش خود را نزديك دهان آن حضرت برد فرمود : ملك موت به من مىگويد كه : بشارت باد تو را كه حق تعالى از تو راضى است ، و جدّ تو شفيع روز جزاست « 4 »  .\r\n\r\n","description":"","footnote":" ( 1 ) امالى شيخ صدوق 100 .  ( 2 ) قرب الاسناد 139 .  ( 3 ) مناقب ابن شهر آشوب 4 / 34 .  ( 4 ) مناقب ابن شهر آشوب 4 / 49 . ","page_name":" 471 ","page_number":471},
  {"content":"\r\n\r\n.\r\n\r\n","description":"","footnote":"","page_name":" 472 ","page_number":472},
  {"content":"\r\n\r\n\r\nباب پنجم در بيان تاريخ ولادت و شهادت حضرت سيّد شهدا و خامس آل عبا و امام سعدا و پيشواى اهل صبر و ابتلا و گل بوستان رسالت و سرو جويبار امامت و خلافت اعنى امام شهيد مظلوم ابى عبد اللّه الحسين صلوات اللّه عليه ، و بعضى از احوال و مناقب و معجزات آن حضرت است و در آن چند فصل است\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n.\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nفصل اوّل در بيان ولادت با سعادت آن حضرت است\r\nاشهر ميان علماى اماميّه آن است كه ولادت آن حضرت در مدينهء مشرّفه در سيّم ماه شعبان از سال چهارم هجرت واقع شد ، و بعضى پنجم ماه مذكور نيز گفته‌اند ، و اكثر گفته‌اند كه روز پنجشنبه بود ، و روز سه‌شنبه نيز گفته‌اند « 1 »  . و در توقيع حضرت صاحب الامر صلوات اللّه عليه كه به قاسم بن علاء همدانى نوشته است مذكور است كه ولادت آن حضرت در روز پنجشنبه سيّم ماه شعبان واقع شد « 2 »  .\r\nشيخ طوسى به سند معتبر از حضرت صادق روايت كرده است كه ولادت آن حضرت در پنجم ماه شعبان سال چهارم هجرت بود « 3 »  .\r\nايضا شيخ طوسى در تهذيب گفته است كه : ولادت آن حضرت در آخر ماه ربيع الاوّل بود در سال سيّم هجرت « 4 »  ، و اين خلاف مشهور است .\r\nحضرت رسالت صلّى اللّه عليه و آله و سلّم آن حضرت را به امر حق تعالى حسين نام كرد به نام پسر كوچك هارون كه او شبير نام داشت ، و در آن لغت شبير به معنى حسين است ، چنانچه در ولادت امام حسن گذشت . و كنيت آن حضرت ابو عبد اللّه بود ، و ابو على نيز گفته‌اند ؛ القاب شريف آن حضرت : رشيد و طيّب و وفىّ و سيّد و زكى و مبارك و سبط و شهيد و سعيد بود .\r\nاز حضرت امام رضا عليه السّلام منقول است كه نقش نگين آن حضرت « ان اللّه بالغ أمره »\r\n\r\n","description":"","footnote":" ( 1 ) اعلام الورى 214 .  ( 2 ) مصباح المتهجّد 758 .  ( 3 ) بحار الأنوار 43 / 260 .  ( 4 ) تهذيب الأحكام 6 / 41 . ","page_name":" 475 ","page_number":475},
  {"content":"\r\n\r\nبوده « 1 »  .\r\nاز حضرت صادق عليه السّلام مروى است كه نقش نگين آن حضرت « الحمد للّه » بود « 2 »  .\r\nدر روايت ديگر فرمود : نقش يك انگشتر آن حضرت « لا إله الّا اللّه عدّة للقاء اللّه » بود ، و نقش انگشتر ديگر آن حضرت « ان اللّه بالغ أمره » « 3 »  .\r\nبه روايت حسن ديگر منقول است كه مردى از آن حضرت پرسيد كه مردم مىگويند كه :\r\nچون امام حسين عليه السّلام را شهيد كردند ، انگشتر او را از دستش بيرون آوردند ، حضرت فرمود : چنين نيست بلكه امام حسين عليه السّلام امام زين العابدين عليه السّلام را وصىّ خود گردانيده ، انگشتر خود را در انگشت او كرد و امر امامت را به او گذاشت چنانچه رسول خدا صلّى اللّه عليه و آله و سلّم با امير مؤمنان كرد ، و امير المؤمنين با امام حسن ، و امام حسن با امام حسين عليهم السّلام كرد ، و آن انگشتر به پدر من رسيد ، و از پدر من به من رسيد ، اكنون نزد من است و در هر جمعه در دست مىكنم ، و با آن نماز مىكنم .\r\nراوى گفت : من در روز جمعه به خدمت آن حضرت رفتم ، او را در اثناى نماز يافتم ، چون فارغ شد دست خود را بسوى من دراز كرد ، در انگشت او انگشترى ديدم كه نقش آن اين بود « لا إله الّا اللّه عدّة للقاء اللّه » فرمود : اين انگشتر جدّم امام حسين عليه السّلام است « 4 »  .\r\nروايات معتبره دلالت كرده است بر آنكه فاصلهء ميان حضرت امام حسن و امام حسين عليهما السّلام به قدر مدّت حمل بود ، و مدّت حمل حضرت امام حسين عليه السّلام شش ماه بود « 5 »  .\r\nابن بابويه به سند معتبر روايت كرده است كه صفيّه دختر عبد المطّلب گفت : من قابلهء حضرت امام حسين عليه السّلام بودم ، چون آن حضرت از شكم مادر به زير آمد ، حضرت رسول عليه السّلام فرمود كه : اى عمّه بياور فرزند مرا ، گفتم : يا رسول اللّه هنوز او را پاكيزه نكرده‌ام ، حضرت فرمود : تو او را پاكيزه مىكنى ؟ ! خدا او را پاكيزه و مطهّر گردانيده است ، چون به خدمت آن حضرت بردم ، او را در دامن گذاشت و زبان مبارك خود را در دهان او\r\n\r\n","description":"","footnote":" ( 1 ) عيون أخبار الرضا 2 / 61 ؛ امالى شيخ صدوق 371 .  ( 2 ) بحار الأنوار 43 / 258 .  ( 3 ) امالى شيخ صدوق 113 .  ( 4 ) امالى شيخ صدوق 124 .  ( 5 ) علل الشرايع 206 ؛ تفسير قمى 2 / 297 . ","page_name":" 476 ","page_number":476},
  {"content":"\r\n\r\nداخل كرد و او مىمكيد ، چنان مىدانم كه شير و عسل از زبان آن حضرت در دهان او جارى شد ، پس ميان دو ديدهء او را بوسيده به من داد و مىگريست و مىفرمود كه : خدا لعنت كند گروهى را كه تو را شهيد كنند اى فرزند ، سه مرتبه اين را فرمود ، گفتم : پدر و مادرم فداى تو باد كه او را خواهد كشت ؟ فرمود : باقيماندهء گروه ستم‌كننده از بنى اميّه « 1 »  .\r\nابن بابويه و ابن قولويه و ابن شهر آشوب به سندهاى معتبر بسيار از حضرت صادق عليه السّلام روايت كرده‌اند : چون امام حسين عليه السّلام متولّد شد ، حق تعالى جبرئيل را امر فرمود كه نازل شود با هزار ملك براى آنكه تهنيت گويد حضرت رسول خدا صلّى اللّه عليه و آله و سلّم را از جانب خدا و از جانب خود ، چون جبرئيل نازل شد به ملكى گذشت در جزيره‌اى از جزيره‌هاى دريا كه او را فطرس مىگفتند و از حاملان عرش الهى بود ، خداوند عالميان او را امرى كرد و آن را دير به عمل آورد ، پس او غضب كرده بالش را شكست و او را در آن جزيره انداخت ، هفتصد سال در آن جزيره عبادت حق تعالى كرد تا روزى كه امام حسين عليه السّلام متولّد شد .\r\nبه روايتى ديگر : حق تعالى او را مخيّر گردانيد ميان عذاب دنيا و آخرت ، او اختيار عذاب دنيا كرد ، پس حق تعالى او را معلّق گردانيد به مژه‌هاى چشمش در آن جزيره كه هيچ حيوانى بر او نمىگذشت ، پيوسته از زير او دود بد بوئى بلند مىشد . چون ديد كه جبرئيل با ملائكه فرود مىآيند ، به جبرئيل گفت : ارادهء كجا دارى ؟ گفت : چون حق تعالى نعمتى به محمّد صلّى اللّه عليه و آله و سلّم كرامت كرده است ، مرا فرستاده است كه او را از جانب خدا و از جانب خود مبارك باد بگويم ، ملك گفت : اى جبرئيل مرا با خود ببر شايد كه محمّد براى من دعا كند ، پس او را با خود برداشت و آورد . چون به خدمت رسول خدا صلّى اللّه عليه و آله و سلّم رسيد ، تهنيت از جانب حق تعالى و از جانب خود گفت و حال فطرس را به خدمت حضرت عرض كرد ، حضرت فرمود كه : به او بگو كه خود را به اين مولود مبارك بمالد و به مكان خود برگردد ، فطرس خود را به آن حضرت ماليد ، بال برآورد و بالا رفت .\r\nبه روايتى ديگر : چون به آسمان رفت مىگفت : كيست مثل من كه آزاد كردهء حسين و مادر و جدّ اويم ، پس جبرئيل از جانب حق تعالى گفت : يا محمّد امّت تو او را خواهند\r\n\r\n","description":"","footnote":" ( 1 ) امالى شيخ صدوق 117 . ","page_name":" 477 ","page_number":477},
  {"content":"\r\n\r\nكشت ، او را بر من مكافاتى هست كه هر كه او را زيارت كند من زيارت او را به او برسانم ، هر كه بر او سلام كند من سلام او را به او برسانم ، و هر كه صلوات بر او بفرستد من صلوات او را به او برسانم ، اين را گفت و بالا رفت « 1 »  .\r\nابن بابويه به سند معتبر از حضرت صادق عليه السّلام روايت كرده است كه جبرئيل بر حضرت رسالت صلّى اللّه عليه و آله و سلّم نازل شد پيش از ولادت امام حسين عليه السّلام گفت : از براى تو پسرى متولّد خواهد شد كه امّت تو بعد از تو او را شهيد كنند ، حضرت فرمود : مرا احتياج به چنين فرزندى نيست ، بعد از آنكه سه مرتبه اين مخاطبه شد ، حضرت امير المؤمنين عليه السّلام را طلبيد فرمود كه : جبرئيل مرا خبر داد از جانب خداوند عالميان كه فرزندى براى تو متولّد خواهد شد كه امّت من بعد از من او را شهيد خواهند كرد ، حضرت امير فرمود : مرا احتياج نيست به چنين فرزندى ، تا آنكه سه مرتبه اين مخاطبه شد ، در مرتبهء سيّم فرمود : در او و فرزندان او امامت و وراثت آثار پيغمبران و خازن علوم اوّلين و آخرين خواهد بود .\r\nپس به نزد حضرت فاطمه عليها السّلام فرستاد كه : خدا بشارت مىدهد تو را به فرزندى كه امّت من بعد از من او را شهيد خواهند كرد ، فاطمه عليها السّلام گفت : اى پدر مرا احتياج به چنين فرزندى نيست ، تا آنكه سه مرتبه اين مخاطبه واقع شد ، در هر مرتبه فاطمه عليها السّلام چنين جواب مىگفت ، پس حضرت فرمود كه : او و فرزندان او پيشوايان دين و وارثان آثار من و خازنان علم من خواهند بود ، فاطمه عليها السّلام گفت : راضى شدم از خداوند عالميان ، پس حامله شد به حضرت امام حسين عليه السّلام ، بعد از شش ماه آن حضرت متولّد شد ، و فرزندى كه شش‌ماهه متولّد شود زنده نمانده است مگر امام حسين و حضرت عيسى عليهما السّلام - به روايت ديگر حضرت يحيى عليه السّلام - پس ام سلمه محافظت آن حضرت را متكفّل شد . رسول خدا صلّى اللّه عليه و آله و سلّم هر روز مىآمد و زبان مبارك خود را در دهان امام حسين عليه السّلام مىگذاشت و آن حضرت مىمكيد تا سير شد ، پس حق تعالى گوشت او را از گوشت رسول خدا رويانيد ، از حضرت فاطمه و از ديگرى هرگز شير نخورد ، پس حق تعالى اين آيه را در شأن او فرستاد\r\n\r\n","description":"","footnote":" ( 1 ) امالى شيخ صدوق 118 . ","page_name":" 478 ","page_number":478},
  {"content":"\r\n\r\n وَ حَمْلُه وَ فِصالُه ثَلاثُون شَهْراً حَتَّى إِذا بَلَغ أَشُدَّه وَ بَلَغ أَرْبَعِين سَنَةً قال رَب أَوْزِعْنِي أَن أَشْكُرَ نِعْمَتَك الَّتِي أَنْعَمْت عَلَيَّ وَ عَلى والِدَيَّ وَ أَن أَعْمَل صالِحاً تَرْضاه وَ أَصْلِح لِي فِي ذُرِّيَّتِي  « 1 »  يعنى : مدّت حمل او و شير بازگرفتن او سى ماه بود ، تا آنكه چون به حدّ قوّت بدن و عقل رسيد و چهل سال از عمر او گذشت ، گفت : پروردگارا الهام كن مرا و توفيق بده كه شكر كنم نعمت تو را كه انعام كرده‌اى بر من و بر پدر و مادر من ، اصلاح كن از براى من بعضى از ذريّهء مرا . حضرت فرمود : اگر مىگفت همهء ذريّت مرا هرآينه همهء فرزندان او امام مىبودند ، و ليكن مخصوص گردانيد بعضى را « 2 »  .\r\nعلى بن ابراهيم روايت كرده است در تفسير اين آيهء كريمه  وَ وَصَّيْنَا الْإِنْسان بِوالِدَيْه إِحْساناً حَمَلَتْه أُمُّه كُرْهاً وَ وَضَعَتْه كُرْهاً  « 3 »  يعنى : وصيّت كرديم ما انسان را به والدين او به نيكى ، حامله شد به او مادر او از روى كراهت ، و وضع كرد او را از روى كراهت .\r\nحضرت فرمود : مراد از والدين حسن و حسين عليهما السّلام‌اند ، آن كسى كه حمل و وضع او از روى كراهت بود حضرت امام حسين عليه السّلام است ، زيرا كه حق تعالى بشارت داد رسول خدا صلّى اللّه عليه و آله و سلّم را به ولادت حسين و به آنكه امامت در فرزندان او خواهد بود تا روز قيامت .\r\nپس خبر داد آن حضرت را به آنچه خواهد رسيد به حضرت امام حسين عليه السّلام و به فرزندان او ، و در عوض اين مقرّر فرمود كه امامت در فرزندان او باشد ، و خبر داد كه حضرت امام حسين عليه السّلام كشته خواهد شد ، و حق تعالى او را در رجعت به دنيا بر خواهد گردانيد ، و يارى خواهد كرد او را تا دشمنان خود را بكشد ، و او را پادشاه جميع روى زمين گرداند ، چنانچه حق تعالى فرموده است كه :  وَ نُرِيدُ أَن نَمُن عَلَى الَّذِين اسْتُضْعِفُوا فِي الْأَرْض وَ نَجْعَلَهُم أَئِمَّةً وَ نَجْعَلَهُم الْوارِثِين  « 4 »  يعنى : مىخواهيم كه منّت گذاريم بر آنها كه ضعيف گردانيده‌اند ايشان را در زمين ، و بگردانيم ايشان را امامان ، و بگردانيم ايشان را وارثان زمين ؛ باز فرموده است كه  وَ لَقَدْ كَتَبْنا فِي الزَّبُورِ مِن بَعْدِ الذِّكْرِ أَن الْأَرْض يَرِثُها عِبادِيَ الصَّالِحُون  « 5 »  يعنى : به تحقيق كه ما نوشتيم در زبور\r\n\r\n","description":"","footnote":" ( 1 ) سورهء احقاف / آيهء 15 .  ( 2 ) علل الشرايع 206 .  ( 3 ) سورهء احقاف / آيهء 15 .  ( 4 ) سورهء قصص / آيهء 5 .  ( 5 ) سورهء انبياء / آيهء 105 . ","page_name":" 479 ","page_number":479},
  {"content":"\r\n\r\nبعد از تورات آنكه زمين را به ميراث خواهند برد بندگان شايستهء من . پس حضرت فرمود :\r\nبشارت داد خدا پيغمبرش را كه اهل بيت او پادشاه زمين خواهند شد ، و به دنيا رجعت خواهند كرد ، و دشمنان خود را خواهند كشت .\r\nپس حضرت رسالت صلّى اللّه عليه و آله و سلّم فاطمه عليها السّلام را خبر داد به ولادت حسين عليه السّلام و شهيد شدن او ، پس حامله شد به او با كراهت ، پس حضرت فرمود كه : هرگز ديده‌اى كسى را كه بشارت دهند او را به پسرى و حامله شود به او با كراهت ، يعنى : او مغموم شد و كراهت داشت از او به سبب شنيدن قتل او ، و در وقت وضع حمل نيز كراهت داشت به سبب اين .\r\nميان ولادت امام حسن عليه السّلام و حامله شدن به امام حسين عليه السّلام به قدر يك طهر فاصله بود ، امام حسين عليه السّلام در شكم مادر شش ماه ماند ، مدّت شير خوردنش بيست و چهار ماه بود ، براى اين حق تعالى فرموده است كه : مدّت حمل او و بازگرفتن او از شير سى ماه بود « 1 »  .\r\nشيخ طوسى و ديگران به سندهاى معتبر از حضرت على بن موسى الرّضا عليه السّلام روايت كرده‌اند كه چون حضرت امام حسين عليه السّلام متولّد شد ، حضرت رسول صلّى اللّه عليه و آله و سلّم اسماء بنت عميس را گفت كه : بياور فرزند مرا اى اسماء ، گفت كه : آن حضرت را در جامهء سفيدى پيچيده به خدمت حضرت رسالت صلّى اللّه عليه و آله و سلّم بردم ، حضرت او را گرفت و در دامن گذاشت ، در گوش راست او اذان و در گوش چپ او اقامه گفت ، پس جبرئيل نازل شد گفت : حق تعالى تو را سلام مىرساند مىفرمايد : چون على نسبت به تو به منزلهء هارون است نسبت به موسى ، پس او را به نام پسر كوچك هارون كن كه شبير است ، چون لغت تو عربى است او را حسين نام كن . پس حضرت رسول صلّى اللّه عليه و آله و سلّم او را بوسيده و گريست فرمود كه : تو را مصيبت عظيمى در پيش است ، خداوندا لعنت كن كشندهء او را ، پس فرمود : اى اسماء اين خبر را به فاطمه مگو .\r\nچون روز هفتم شد ، حضرت رسول صلّى اللّه عليه و آله و سلّم آمد فرمود كه : بياور فرزند مرا ، چون به نزد آن حضرت بردم ، گوسفند سياه و سفيدى از براى او عقيقه كرد ، يك رانش را به قابله داد ، و سرش را تراشيدند ، به وزن موى سرش نقره تصدّق كرد ، خلوق بر سرش ماليد « 2 »  ، پس\r\n\r\n","description":"","footnote":" ( 1 ) تفسير قمى 2 / 297 .  ( 2 ) عيون أخبار الرضا 2 / 28 . ","page_name":" 480 ","page_number":480},
  {"content":"\r\n\r\nاو را در دامن گذاشت گفت : اى ابا عبد اللّه چه بسيار گران است بر من كشتن تو ، پس بسيار گريست . اسماء گفت : پدر و مادرم فداى تو باد اين چه خبر است كه در روز اوّل گفتى و امروز مىگوئى ؟ به عوض شادى گريه مىكنى ؟ فرمود : مىگريم براى اين فرزند دلبند خود كه گروه كافر ستمكار از بنى اميّه او را خواهند كشت ، خدا شفاعت مرا به ايشان نرساند ، خواهد كشت او را مردى كه رخنه در دين من خواهد كرد ، به خداوند عظيم كافر خواهد شد ، پس گفت : خداوندا سؤال مىكنم از تو در حق اين دو فرزند آنچه سؤال كرد از تو ابراهيم در حق ذريّهء خود ، خداوندا تو دوست دار ايشان را و دوست دار هر كه دوست مىدارد ايشان را ، و لعنت كن هر كه ايشان را دشمن دارد لعنتى كه پر كند آسمان و زمين را .\r\nابن بابويه به سند معتبر از ابن عبّاس روايت كرده است كه حضرت رسالت صلّى اللّه عليه و آله و سلّم فرمود : حق تعالى را ملكى هست كه او را دردائيل مىگويند و شانزده هزار بال داشت ، از ميان هر بالى تا بالى ديگر مانند ما بين آسمان و زمين بود ، پس روزى در خاطر او چيزى گذشت كه مناسب جلال و عظمت پروردگار نبود ، به اين سبب حق تعالى بالهاى او را مضاعف گردانيد و وحى كرد بسوى او كه پرواز كن ، او پانصد سال پرواز كرده سرش به يك قائمه از قوايم عرش نرسيد ، چون حق تعالى دانست كه او به تعب افتاده فرمود : برگرد به مكان خود كه من خداوند عظيم و از همه عظيمى عظيم‌ترم ، از من بلندتر چيزى نمىباشد و مكانى ندارم ، و بلندى من بلندى مكانى نيست ، پس حق تعالى بالهاى او را از او گرفت ، و او را از صفهاى ملائكه بيرون كرد .\r\nچون در شب جمعه حضرت امام حسين عليه السّلام متولّد شد ، حق تعالى وحى كرد به مالك خازن جهنّم كه : آتش جهنّم را فرو نشان از اهلش براى كرامت مولودى كه متولّد شده است براى محمّد صلّى اللّه عليه و آله و سلّم ، و وحى كرد بسوى رضوان خازن بهشت كه : بيارا بهشت را و خوشبو گردان آن را براى كرامت مولودى كه براى محمّد صلّى اللّه عليه و آله و سلّم متولّد شده است ، و وحى نمود بسوى حور العين كه : زينت كنيد خود را و به زيارت يكديگر برويد براى كرامت مولودى كه در دار دنيا براى محمّد صلّى اللّه عليه و آله و سلّم متولّد شده است ، و وحى نمود بسوى ملائكه كه :\r\nصفها بركشيد به تسبيح و تحميد و تمجيد و تكبير براى كرامت مولودى كه در دار دنيا براى\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nمحمّد صلّى اللّه عليه و آله و سلّم متولّد شده است ، و وحى كرد بسوى جبرئيل كه : نازل شد بسوى پيغمبر من محمّد صلّى اللّه عليه و آله و سلّم با هزار قبيل از ملائكه كه هر قبيلى هزار هزار ملك باشند ، و همه بر اسبان ابلق زين و لجام كرده سوار شويد ، و بر آنها قبّه‌ها از درّ و ياقوت تعبيه كنيد ، و با خود ببريد ملائكهء روحانيان را كه حربه‌ها از نور در دست داشته باشند ، با اين تهيّه و زينت برويد نزد محمّد صلّى اللّه عليه و آله و سلّم او را تهنيت و مبارك باد بگوئيد براى مولود او .\r\nاى جبرئيل خبر ده آن حضرت را كه من او را حسين نام كرده‌ام ، و تعزيت او بگو ، و بگو :\r\nيا محمّد او را خواهند كشت بدترين امّت تو ، بر بدترين چهار پايان سوار باشند ، پس واى بر كسى كه او را بكشد ، و واى بر كسى كه اسبان ايشان را براند ، و واى بر كسى كه ايشان ايشان را بكشند بسوى قتال او ، و من از كشندهء حسين بيزارم و او از من بيزار است ، زيرا كه هيچ مجرمى به صحراى محشر نمىآيد مگر آنكه قاتل حسين جرمش از او بيشتر است ، قاتل حسين را در روز قيامت با مشركان كه با خدا خداى ديگر قرار داده‌اند داخل جهنّم خواهند كرد ، آتش جهنّم مشتاق‌تر است به قاتل حسين از مطيعان خدا بسوى بهشت .\r\nپس وقتى كه جبرئيل از آسمان به زمين مىآمد ، به دردائيل گذشت ، دردائيل گفت :\r\nاين چه واقعه است كه من امشب در آسمان مشاهده مىكنم ، مگر قيامت برپا شده ؟\r\nجبرئيل گفت : نه و ليكن در دار دنيا فرزندى براى محمّد صلّى اللّه عليه و آله و سلّم متولّد شده است ، حق تعالى ما را براى تهنيت او فرستاده است ، ملك گفت : تو را سوگند مىدهم اى جبرئيل به خداوندى كه تو را و مرا آفريده است كه چون به خدمت آن حضرت برسى سلام مرا به او برسان و بگو به او كه : به حق اين مولود بزرگوار از تو سؤال مىكنم كه از پروردگار خود سؤال كنى كه از من خشنود گردد ، بالهاى مرا به من برگرداند و مرا در مقام خود در صفهاى ملائكه جا دهد .\r\nپس جبرئيل نازل شد ، به امر حق تعالى آن حضرت را تهنيت و تعزيت گفت ، رسول خدا صلّى اللّه عليه و آله و سلّم گفت : آيا امّت من او را خواهند كشت ؟ گفت : بلى ، حضرت فرمود : آنها امّت من نيستند ، من بيزارم از ايشان و خدا بيزار است از ايشان ، پس جبرئيل گفت كه : من نيز از ايشان بيزارم اى محمّد ، پس حضرت رسول خدا صلّى اللّه عليه و آله و سلّم به نزد فاطمه عليها السّلام رفت و او را\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nتهنيت و تعزيت گفت ، حضرت فاطمه گريست و فرمود : كاش من او را نمىزائيدم ، جبرئيل گفت : قاتل حسين در آتش است ، حضرت رسول صلّى اللّه عليه و آله و سلّم فرمود كه : من گواهى مىدهم كه در آتش است اى فاطمه ، و ليكن كشته نخواهد شد تا از او امامى به هم رسد كه ائمّهء هدايت‌كننده بعد از او از او به هم رسند .\r\nپس حضرت رسالت صلّى اللّه عليه و آله و سلّم فرمود : امامان بعد از من على است كه هادى است ، و بعد از او حسن است كه مهدى است ، و بعد از او حسين است كه ناصر است ، و بعد از او علىّ بن الحسين است كه منصور است ، و بعد از او محمّد بن على شافع است ، و بعد از او جعفر بن محمّد نفاع است ، و بعد از او موسى بن جعفر امين است ، و بعد از او علىّ بن موسى الرّضاست ، و بعد از او محمّد بن على فعال است ، و بعد از او علىّ بن محمّد مؤتمن است ، و بعد از او حسن بن على علّام است ، و بعد از او آن كسى است كه در پشت سر او عيسى بن مريم نماز خواهد كرد ، پس حضرت فاطمه عليها السّلام از گريه ساكن شد . پس جبرئيل پيغام دردائيل را به آن حضرت رسانيد ، بيان كرد بلائى را كه او مبتلا گرديده است ، پس حضرت رسول صلّى اللّه عليه و آله و سلّم حضرت امام حسين عليه السّلام را بر روى دست گرفت و آن حضرت را در جامهء پشمينه‌اى پيچيده بودند ، بسوى آسمان بلند كرد گفت : خداوندا به حق اين مولود بر تو ، پس فرمود : بلكه به حق تو بر اين مولود و بر دو جدّ او محمّد و ابراهيم و بر اسماعيل و اسحاق و يعقوب كه اگر حسين را نزد تو قدرى هست راضى شو از دردائيل ، پس حق تعالى دعاى آن حضرت را مستجاب كرد و آن ملك را آمرزيد و بالهاى او را به او برگردانيد ، او را در مقام خود در صفهاى ملائكه جا داد و آن ملك را در آسمانها به اين مىشناسند كه مىگويند آزاد كردهء حسين است « 1 »  .\r\nقطب راوندى از حضرت صادق عليه السّلام روايت كرده است كه حضرت رسول صلّى اللّه عليه و آله و سلّم مىآمد به نزد فرزندان شيرخوارهء فاطمه عليها السّلام ، آب دهان مبارك خود را در دهان ايشان مىانداخت و به فاطمه مىگفت كه : ايشان را شير مده « 2 »  .\r\nابن شهر آشوب روايت كرده است كه چون حضرت امام حسين عليه السّلام متولّد شد ، حضرت\r\n\r\n","description":"","footnote":" ( 1 ) كمال الدين 282 .  ( 2 ) خرايج 1 / 94 . ","page_name":" 483 ","page_number":483},
  {"content":"\r\n\r\nفاطمه عليها السّلام را بيمارى عارض شد ، شيرش خشك شد ، دايه‌اى طلب كردند نيافتند ، پس حضرت رسول صلّى اللّه عليه و آله و سلّم آمد انگشت ابهام خود را در دهان او گذاشت و او مىمكيد ، و روزى او از ابهام آن حضرت بيرون مىآمد « 1 »  .\r\nبه روايت ديگر : زبان مبارك خود را در دهان او مىگذاشت و او مىمكيد ، پس چهل شبانه روز چنين كرد ، گوشت او از گوشت حضرت رسالت روئيد « 2 »  .\r\nايضا از برّه خزاعيّه روايت كرده است كه چون حضرت فاطمه عليها السّلام به امام حسن عليه السّلام حامله شد ، حضرت رسول صلّى اللّه عليه و آله و سلّم ارادهء سفرى كرد ، پس به حضرت فاطمه گفت كه :\r\nجبرئيل مرا خبر داده است كه پسرى از تو متولّد خواهد شد ، چون متولّد شود او را شير مده تا بيايم ، چون امام حسن عليه السّلام متولّد شد ، فاطمه عليها السّلام سه روز او را شير نداد ، منتظر قدوم آن حضرت بود ، چون سه روز گذشت و حضرت تشريف نياورده بر او ترحّم كرد او را شير داد ، چون حضرت تشريف آورد پرسيد : چه كردى ؟ فاطمه عليها السّلام گفت كه : شفقت مادرى مرا به حركت آورد كه او را شير دادم ، حضرت فرمود كه : آنچه خدا خواسته است مىشود .\r\nچون به حضرت امام حسين عليها السّلام حامله شد ، حضرت رسول صلّى اللّه عليه و آله و سلّم فرمود : اى فاطمه جبرئيل مرا خبر داده است كه پسرى از تو متولّد خواهد شد ، چون متولّد شود او را شير مده تا من به نزد تو آيم ، اگر چه يك ماه بگذرد ، پس حضرت رسول صلّى اللّه عليه و آله و سلّم به سفرى رفت ، چون امام حسين عليه السّلام متولّد شد آن حضرت در سفر بود ، حضرت فاطمه عليها السّلام او را شير نداد تا آن حضرت از آن سفر مراجعت نمود ، پس او را به خدمت آن جناب آوردند ، زبان مبارك خود را در دهان او گذاشت و او مىمكيد تا سير شد ، پس حضرت فرمود : آنچه خدا خواهد مىشود ، خدا مىخواست كه امامت در فرزندان تو باشد « 3 »  .\r\nكلينى به سند معتبر از حضرت صادق عليه السّلام روايت كرده است كه امام حسين عليه السّلام از فاطمه عليها السّلام و هيچ زن ديگر هم شير نخورد ، او را به خدمت حضرت رسالت صلّى اللّه عليه و آله و سلّم آوردند ، حضرت ابهام خود را در دهان او مىگذاشت ، از ابهام آن حضرت آن قدر مىمكيد كه دو روز\r\n\r\n","description":"","footnote":" ( 1 ) مناقب ابن شهر آشوب 4 / 57 .  ( 2 ) مناقب ابن شهر آشوب 4 / 57 .  ( 3 ) مناقب ابن شهر آشوب 4 / 57 . ","page_name":" 484 ","page_number":484},
  {"content":"\r\n\r\nو سه روز او را كافى بود ، پس گوشت و خون آن حضرت از گوشت و خون رسول خدا روئيد ، و هيچ فرزندى شش ماه متولّد نشد كه بماند به غير از عيسى بن مريم و حسين بن على « 1 »  به سند ديگر از حضرت امام رضا عليه السّلام روايت كرده است كه امام حسين عليه السّلام را به نزد آن حضرت مىآوردند ، زبان مبارك خود را در دهان او مىكرد ، او مىمكيد و به همان اكتفا مىنمود ، و او از هيچ زن شير نخورد « 2 »  .\r\n\r\n","description":"","footnote":" ( 1 ) كافى 1 / 465 .  ( 2 ) كافى 1 / 465 . ","page_name":" 485 ","page_number":485},
  {"content":"\r\n\r\n\r\nفصل دوّم در بيان فضايل و مناقب آن حضرت است\r\nابن بابويه به سند معتبر از حذيفه روايت كرده است كه گفت : ديدم روزى حضرت رسول صلّى اللّه عليه و آله و سلّم را كه دست جناب امام حسين عليه السّلام را گرفته بود مىفرمود : اى گروه مردم اين است حسين بن على ، پس بشناسيد او را ، سوگند ياد مىكنم به آن خداوندى كه جانم به دست قدرت اوست كه او در بهشت است ، و دوستان او در بهشتند ، و دوستان دوستان او در بهشتند « 1 »  .\r\nشيخ طوسى به سند مخالفان از براء بن عازب روايت كرده است كه : ديدم حضرت رسول صلّى اللّه عليه و آله و سلّم را حضرت امام حسن عليه السّلام را بر دوش داشت مىفرمود : خداوندا اين را دوست مىدارم ، پس تو او را دوست دار « 2 »  .\r\nابن بابويه به سند معتبر روايت كرده است كه روزى حضرت امام حسين عليه السّلام را به نزد جناب رسالت صلّى اللّه عليه و آله و سلّم آوردند ، در دامن آن جناب بول كرد ، خواستند كه در اثناى بول او را بردارند ، فرمود : قطع مكنيد بول فرزندم را ، پس آبى طلبيد آن موضع را شست « 3 »  .\r\nابن قولويه از ابو ذر روايت كرده است كه گفت : ديدم روزى حضرت رسالت صلّى اللّه عليه و آله و سلّم را كه جناب امام حسين عليه السّلام را مىبوسيد و مىفرمود : هر كه دوست دارد حسن و حسين را و ذريّت ايشان را از روى اخلاص ، زبانهء آتش بر روى او نرسد ، هر چند گناهانش به عدد\r\n\r\n","description":"","footnote":" ( 1 ) امالى شيخ صدوق 478 .  ( 2 ) امالى شيخ طوسى 249 .  ( 3 ) معانى الاخبار 211 . ","page_name":" 486 ","page_number":486},
  {"content":"\r\n\r\nيك بيابان باشد ، مگر آنكه گناهى داشته باشد كه او را به در برد « 1 »  .\r\nايضا از حضرت صادق عليه السّلام روايت كرده است كه حضرت رسالت صلّى اللّه عليه و آله و سلّم فرمود : حسن و حسين دو گل بوستان منند « 2 »  .\r\nبه سند مخالفان از يعلى بن مرّه روايت كرده است كه حضرت رسالت صلّى اللّه عليه و آله و سلّم فرمود :\r\nحسين از من است و من از حسينم ، خدا دوست دارد كسى را كه حسين را دوست دارد ، حسين سبطى است از اسباط پيغمبران « 3 »  . اين حديث را مخالفان به طريق بسيار در كتب معتبره روايت كرده‌اند .\r\nايضا روايت كرده‌اند كه روزى حضرت رسالت صلّى اللّه عليه و آله و سلّم به راهى مىرفت ، جناب امام حسين عليه السّلام را ديد كه با اطفال بازى مىكند ، چون آن جناب را ديد ، بىتابانه از اصحاب خود پيش افتاد كه او را در بر گيرد ، حضرت امام حسين مىگريخت و مىخنديد تا آنكه او را گرفت و دهانش را گشود ميان دهانش را بوسيد فرمود : حسين از من است و من از اويم ، و هر كه حسين را دوست بدارد خدا او را دوست دارد ، او از اسباط پيغمبران است « 4 »  .\r\nقطب راوندى به سند معتبر از مقداد بن اسود روايت كرده است كه گفت : روزى حضرت رسالت صلّى اللّه عليه و آله و سلّم براى طلب حسن و حسين عليهما السّلام بيرون آمد ، من در خدمت آن حضرت رفتم تا به موضعى رسيديم كه آن دو امام مظلوم خوابيده بودند و افعى بسيار بزرگى بر دور ايشان حلقه كرده بود ، درختى بر سر ايشان سايه افكنده بود ، و من پيشتر آن موضع را مكرّر ديده بودم و آن درخت را در آنجا نديده بودم ، بعد از آن نيز رفتم و آن موضع را مشاهده كردم و آن درخت را نديدم ، چون آن مار صداى پاى سيّد ابرار را شنيد راست شد و از درختان خرما قامتش بلندتر شد و عرضش از عرض شتران بيشتر بود و از دهانش آتشى زبانه مىكشيد . پس من از مشاهدهء آن حال بسيار ترسيدم ، چون نظرش بر آن حضرت افتاد كاهيد تا آنكه به قدر رشته‌اى گرديد ، با حضرت سخنى گفت كه من نفهميدم ، حضرت فرمود : اى برادر كنده مىدانى چه مىگويد ؟ گفتم : خدا و رسول بهتر\r\n\r\n","description":"","footnote":" ( 1 ) كامل الزيارات 51 .  ( 2 ) كامل الزيارات 52 .  ( 3 ) كامل الزيارات 52 .  ( 4 ) كامل الزيارات 52 . ","page_name":" 487 ","page_number":487},
  {"content":"\r\n\r\nمىدانند ، فرمود : مىگويد كه : حمد مىكنم خداوندى را كه مرا نمىراند تا آنكه پاسبان دو فرزند رسول خدا گردانيد .\r\nپس آن مار در ميان ريگ روانه شد و رفت ، حضرت نزد آن دو جگرگوشهء خود نشست ، اوّل سر حسين را برداشت و بر دامن راست خود گذاشت ، پس سر حسن را برداشت و بر دامن چپ خود گذاشت ، پس زبان مبارك خود را در دهان حسين مىكرد تا آنكه او بيدار شد گفت : اى پدر ، باز به خواب رفت ، پس زبان مبارك خود را در دهان حسن كرد تا آنكه او بيدار شد گفت : اى پدر ، و باز به خواب رفت ، گفتم : گويا حسين بزرگتر است از حسن ، فرمود كه : حسين را در دلهاى مؤمنان معرفت و محبّت پنهانى هست ، سبب آن را از مادر ايشان سؤال كن .\r\nچون آن دو نير فلك امامت از خواب استراحت بيدار شدند ، حضرت رسالت صلّى اللّه عليه و آله و سلّم ايشان را بر دوشهاى خود سوار كرده و به خانه آورد ، من به مقتضاى فرمودهء آن حضرت به در خانهء حضرت فاطمه عليها السّلام رفتم و به در خانه ايستادم ، ناگاه حمامه خادمهء آن حضرت بيرون آمد گفت : اى برادر كنده ، گفتم : كه تو را اعلام كرد كه من بر در خانه‌ام ؟ حمامه گفت : خاتون و سيّدهء من فرمود كه : مردى از كنده كه از نيكوترين آن قبيله است آمده است از من سؤال كند از شرافت و منزلت نور ديدهء من ، مقداد گفت : اين سخن بر من عظيم نمود ، پشت خود را به جانب در گردانيدم چنانچه گاهى كه به خانهء ام سلمه مىرفتم به خدمت حضرت رسول صلّى اللّه عليه و آله و سلّم چنين مىكردم ، پس گفتم : اى فاطمه منزلت حسين را براى من بيان فرما . حضرت فاطمه عليها السّلام فرمود : چون امام حسن متولّد شد ، پدرم مرا امر كرد كه جامه‌اى كه در آن لذّت بيابم بپوشم تا او را از شير بگشايم ، پس پدرم به ديدن من آمد ديد كه حسن پستان مرا مىمكد ، فرمود كه : او را از شير بگشا ، گفتم : چنين باشد ، پس فرمود : چون على خواهد به نزد تو آيد ، مانع مشو كه در روى تو نورى و ضيائى مشاهده مىكنم ، مىدانم كه در اين زودى از تو فرزندى بوجود خواهد آمد كه حجّت خدا باشد بر اين خلق .\r\nچون حامله شدم و يك ماه از حمل من گذشت ، حرارت عظيم در خود مشاهده كردم ، چون آن حالت را به پدر خود شكايت كردم ، كوزهء آبى طلبيد و دعائى بر آن خواند ، و آب\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nدهان مباركش را در آن افكند و فرمود : بياشام . چون آشاميدم ، حق تعالى آن حالت را از من دفع كرد . چون چهل روز گذشت ، در پشت خود حركتى مىيافتم مانند مورى كه حركت كند در ميان پوست و جامه ، چنين بودم تا ماه دوّم تمام شد ، پس اضطراب و حركت در شكم خود يافتم و از خوردن و آشاميدن بازماندم تا آنكه ماه سيّم تمام شد ، هر روز به بركت آن فرزند سعادتمند زيادتى نعمت و خير و بركت در خانهء خود مىيافتم .\r\nچون در ماه چهارم داخل شدم ، حق تعالى به بركت آن فرزند گرامى وحشت مرا به انس مبدّل گردانيد ، پيوسته ملازم محراب خود بودم ، و از محل عبادت خود حركت نمىكردم مگر براى حاجت ضرورى ، و هر روز كه مىگذشت خود را سبكتر مىيافتم ، نعمت و رحمت خدا را بر خود فزون‌تر مىديدم ، تا آنكه پنج ماه تمام شد . چون در ماه ششم داخل شدم ، در شبهاى تار احتياج به چراغ نداشتم ، چون به خلوت مىنشستم در جاى نماز خود صداى تسبيح و تقديس حق تعالى از شكم خود مىشنيدم . چون به نه ماه رسيدم ، قوّت من زياده گرديد ، پس حال خود را به‌ام سلمه نقل كردم زيرا كه او معين و ياور من بود .\r\nچون ده ماه تمام شد ، در خواب ديدم كه ملكى به نزد من آمد و بال خود را بر پشت من ماليد ، از خواب بيدار شدم و برخاستم وضو ساختم و دو ركعت نماز به جا آوردم ، باز خواب ربود مرا ، در خواب ديدم كه مردى به نزد من آمد جامه‌هاى سفيد پوشيده ، و نزد بالين من نشست و بر رو و پشت من دميد ، پس ترسان از خواب بيدار شدم وضو ساختم و چهار ركعت نماز بجا آوردم ، باز خواب بر من غالب گرديد ، كسى در خواب به نزد من آمد و مرا نشانيد و دعاها و تعويذها بر من خواند . چون صبح شد ، جامه‌هاى حمامه را پوشيدم و به نزد پدر خود رفتم و او در حجرهء ام سلمه بود . چون نظر آن حضرت بر من افتاد ، اثر شادى و سرور در جبين پرنورش مشاهده كردم ، ترس و بيمى كه داشتم از من زايل گرديد ، آنچه در خواب ديده بودم به پدر بزرگوار خود نقل كردم فرمود : بشارت باد تو را ، امّا آن مرد اوّل خليل من عزرائيل بود كه موكّل است به رحمهاى زنان ، و دوّم خليل من ميكائيل بود كه موكّل است بر رحمهاى اهل بيت من ، آيا در تو دميد ؟ گفتم : بلى ، پس حضرت گريست و مرا در برگرفت و فرمود : سيّم حبيب من جبرئيل بود كه حق تعالى او را\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nخدمتكار فرزندان تو گردانيده است ، پس به خانه برگشتم . چون يك سال تمام شد ، حسين متولّد شد « 1 »  .\r\nمترجم گويد : اين روايت مخالف است با احاديث سابقه در مدّت حمل ، و آنها صحيح‌تر و مشهورترند .\r\nايضا قطب راوندى به سند معتبر از حضرت موسى بن جعفر عليه السّلام روايت كرده است كه روزى امام حسن و امام حسين عليهما السّلام براى قضاى حاجت بيرون آمدند تا آنكه به نخلستانى رسيدند و هر يك پشت را به جانب ديگرى گردانيدند كه مشغول قضاى حاجت شوند ، پس حق تعالى براى كرامت ايشان ديوارى در ميان ايشان پيدا كرد كه يكديگر را نمىديدند ، چون فارغ شدند ديوار از ميان برخاست ، پس به قدرت الهى در آن موضع چشمهء آبى پيدا شد ، دو ابريق از آن آب برداشتند ، و خود را پاك كردند ، وضو ساختند و برگشتند .\r\nپس در اثناى راه عمر ايشان را ديد گفت : از كجا مىآئيد ؟ آيا از دشمنان خود نمىترسيد كه تنها بيرون آمده‌ايد ؟ گفتند : ما از قضاى حاجت برمىگرديم ، آن ملعون چون ايشان را تنها يافت خواست كه ايشان را هلاك كند ، ناگاه صدائى شنيد كه : اى شيطان مىخواهى با دو فرزند محمّد دشمنى كنى ، ديروز با مادر ايشان كردى آنچه كردى ، بدعتها در دين خدا كردى و خلافت اهل بيت را غصب كردى ، حضرت امام حسين عليه السّلام نيز سخنان درشت به او گفت پس دست راست خود را برداشت كه طپانچه بر روى حضرت زند ، حق تعالى دست راستش را خشك كرد ، خواست به دست چپ طپانچه زند باز دست چپ او خشك شد ، پس گفت : سؤال مىكنم از شما به حق پدرت و جدّ شما دعا كنيد حق تعالى مرا رها كند و دست مرا بازگرداند . پس امام حسين گفت : خداوندا او را از اين بليّه رها كن و اين را عبرتى گردان براى او ، و حجّتى گردان بر او ، پس حق تعالى دست او را رها كرد ، و با ايشان روانه شد و به نزد حضرت امير المؤمنين عليه السّلام آمد و با آن حضرت شروع به مخاصمه كرد ، اين واقعه چند روزى بعد از بيعت سقيفه بود ، پس گفت : اينها را به كجا\r\n\r\n","description":"","footnote":" ( 1 ) خرايج 2 / 841 . ","page_name":" 490 ","page_number":490},
  {"content":"\r\n\r\nفرستاده بودى كه براى تو پيغام ببرند ؟ حضرت فرمود : نرفته بودند مگر براى قضاى حاجت ، پس يكى از منافقان كه حاضر بود رداى حضرت را كشيد تا آنكه ردا شق شد حضرت امام حسين عليه السّلام به آن مرد منافق گفت : خدا تو را از دنيا بيرون نبرد تا آنكه قرمساقى كنى اهل و فرزندان خود را ، و آخر چنين شد ، آن ملعون در عراق دختر خود را براى مردم مىبرد .\r\nچون امام حسن و امام حسين عليهما السّلام به خانه درآمدند ، امام حسين به امام حسن گفت :\r\nشنيدم از جدّ خود رسول خدا صلّى اللّه عليه و آله و سلّم كه مىفرمود : مثل تو و برادر تو مثل يونس است ، خدا او را از شكم ماهى بيرون آورد و بر زمين گذاشت ، درخت كدوئى براى ايشان رويانيد و چشمهء آبى براى او جارى كرد ، كه از درخت كدو شير مىخورد و از آن چشمه آب مىآشاميد ، پس جدّم فرمود : چشمه‌اى براى شما ظاهر خواهد شد ، درخت كدو چون محتاج به آن نيستيد ظاهر نخواهد شد ، حق تعالى در باب يونس مىفرمايد كه : ما او را فرستاديم بسوى صد هزار كس و زياده ، پس ايمان آوردند ، پس ايشان را برخوردار گردانيديم تا وقت معيّن ، و ما احتياج به درخت كدو نداشتيم ، خدا دانست كه به چشمهء آب محتاجيم پس از براى ما بيرون آورد ، بعد از اين خدا ما را خواهد فرستاد و امام خواهد گردانيد بر گروهى كه زياده از قوم يونس باشند ، و ايشان كافر خواهند شد ، و مهلت داد ايشان را كه از دنيا برخوردار شوند تا وقتى كه عذاب خود را بر ايشان بفرستد ، پس حضرت امام حسن عليه السّلام فرمود : من هم از جدّ خود چنين شنيدم « 1 »  .\r\nابن شهر آشوب از حسن بصرى و ام سلمه روايت كرده است كه روزى جبرئيل به خدمت حضرت رسول صلّى اللّه عليه و آله و سلّم آمد به صورت دحيهء كلبى ، و نزد آن حضرت نشسته بود كه ناگاه امام حسن و امام حسين عليهما السّلام داخل شدند ، چون جبرئيل را گمان دحيه مىكردند به نزديك او آمدند و از او هديه مىطلبيدند ، چون جبرئيل مطلب ايشان را يافت دستى بسوى آسمان بلند كرد ، سيبى و بهى و انارى براى ايشان فرود آورد و به آنها داد ، چون آن ميوه‌ها را ديدند شاد گرديدند و نزديك پيغمبر بردند ، حضرت از ايشان گرفت و بوئيد و به\r\n\r\n","description":"","footnote":" ( 1 ) خرايج 2 / 845 . ","page_name":" 491 ","page_number":491},
  {"content":"\r\n\r\nآنها داد و فرمود : ببريد به نزد مادر خود ، اگر اوّل به نزد پدر خود ببريد بهتر است .\r\nآنچه حضرت فرموده بود به عمل آوردند ، و به نزد مادر و پدر خود ماندند تا حضرت رسالت پناه صلّى اللّه عليه و آله و سلّم به نزد ايشان رفت و همه از آن ميوه‌ها تناول كردند ، هر چه مىخوردند به حال اوّل برمىگشت و چيزى از آن كم نمىشد ، و آن ميوه‌ها به حال خود بود تا حضرت رسالت صلّى اللّه عليه و آله و سلّم از دنيا رفت ، و باز آنها نزد اهل بيت بود و تغييرى در آنها به هم نرسيد تا آنكه حضرت فاطمه عليها السّلام شهيد شد ، پس انار بر طرف شد . چون حضرت امير المؤمنين عليه السّلام شهيد شد ، به بر طرف شد و سيب ماند ، آن سيب را حضرت امام حسن عليه السّلام داشت تا آنكه به زهر شهيد شد و آسيبى به آن نرسيد ، بعد از آن نزد حضرت امام حسين عليه السّلام بود .\r\nحضرت امام زين العابدين عليه السّلام فرمود : وقتى كه پدرم در صحراى كربلا محصور اهل جور و جفا شد ، آن سيب را در دست داشت ، و هرگاه عطش بر او غلبه مىكرد آن را مىبوئيد تا تشنگى آن حضرت تخفيف مىيافت ، چون تشنگى بر آن حضرت غالب شد و دست از حيات خود برداشت ، دندان بر آن سيب فرو برد . چون شهيد شد ، هر چند آن سيب را طلب كردند نيافتند ، پس حضرت سجّاد فرمود : من بوى آن سيب را از مرقد معطّر او مىشنوم هر وقت كه به زيارت او مىروم ، و هر كه از شيعهء مخلص ما در وقت سحر به زيارت آن مرقد مطهّر برود ، بوى سيب از آن ضريح منوّر مىشنود « 1 »  .\r\nدر بعضى از كتب معتبره از ام سلمه روايت كرده‌اند كه گفت : ديدم روزى حضرت رسالت صلّى اللّه عليه و آله و سلّم حلّه‌اى به فرزند خود حسين عليه السّلام مىپوشانيد كه به جامه‌هاى دنيا شباهت نداشت ، گفتم : يا رسول اللّه اين چه جامه است كه به جامه‌هاى دنيا نمىماند ؟ فرمود : اين هديه‌اى است كه پروردگار من براى حسين فرستاده ، و پودش از پرهاى بال جبرئيل است ، چون امروز روز عيد است اين جامه را بر او مىپوشانم « 2 »  .\r\nسليم بن قيس هلالى از سلمان فارسى روايت كرده است كه گفت : ديدم روزى حضرت امام حسين عليه السّلام در دامن جدّ خود رسول خدا صلّى اللّه عليه و آله و سلّم نشسته بود ، و او را مىبوسيد و مىگفت : توئى سيّد و بزرگوار ، و پسر سيّد بزرگوار ، و پدر سادات و بزرگواران ، توئى امام\r\n\r\n","description":"","footnote":" ( 1 ) مناقب ابن شهر آشوب 3 / 442 .  ( 2 ) بحار الأنوار 43 / 271 . ","page_name":" 492 ","page_number":492},
  {"content":"\r\n\r\nپسر امام پدر امامان و پيشوايان ، توئى حجّت خدا پسر حجّت خدا پدر حجّتهاى خداوند ، نه حجّت از صلب تو به هم خواهد رسيد كه نهم ايشان قائم ايشان باشد « 1 »  .\r\nدر كتب مخالفان روايت كرده‌اند كه روزى پيغمبر صلّى اللّه عليه و آله و سلّم بيرون آمد از خانهء عايشه ، چون به در خانهء فاطمه عليها السّلام رسيد صداى گريهء حسين را شنيد ، فرمود : اى فاطمه مگذار حسين بگريد كه گريهء او مرا به درد مىآورد « 2 »  .\r\nابن شهر آشوب از امام رضا عليه السّلام روايت كرده است ، و مخالفان نيز به طرق متعدّده روايت كرده‌اند كه روزى حضرت رسالت پناه صلّى اللّه عليه و آله و سلّم فرمود : هر كه خواهد كه نظر كند بسوى محبوب‌ترين اهل زمين بسوى اهل آسمان ، پس نظر كند بسوى حسين « 3 »  .\r\nابن شهر آشوب و ديگران از ابن عبّاس روايت كرده‌اند كه حضرت رسول صلّى اللّه عليه و آله و سلّم فرمود :\r\nدر بهشت قصرى ديدم از يك دانه مرواريد سفيد كه در آن شكافى و پيوندى نبود ، گفتم :\r\nاى حبيب من جبرئيل اين از كيست ؟ گفت : از پسر تو حسين است ، چون پيش رفتم سيبى ديدم آن را برداشتم و شكافتم ، از ميان آن حوريّه‌اى بيرون آمد كه موى مژگانش به سياهى سينهء كركس بود ، پرسيدم كه : تو از كيستى ؟ او گريست و گفت : از فرزند شهيد تو حسين « 4 »  .\r\nشيخ طوسى به سند صحيح روايت كرده است كه حضرت امام حسين عليه السّلام در ميان مردم دير به سخن آمد ، روزى حضرت رسول آن حضرت را به مسجد آورد و در پهلوى خود بازداشت و تكبير نماز گفت ، امام حسين خواست كه موافقت نمايد درست نگفت ، حضرت از براى او بار ديگر گفت تا آنكه در مرتبهء هفتم درست گفت ، به اين سبب هفت تكبير در اوّل نماز سنّت شد « 5 »  .\r\nدر بعضى از كتب مناقب روايت كرده‌اند كه روزى رسول خدا صلّى اللّه عليه و آله و سلّم به خانهء فاطمه عليها السّلام آمد و گفت : اى فاطمه امروز مهمان توام ، و در آن روز اهل بيت گرسنه بودند و براى حسن\r\n\r\n","description":"","footnote":" ( 1 ) مناقب ابن شهر آشوب 4 / 78 .  ( 2 ) مناقب ابن شهر آشوب 4 / 78 .  ( 3 ) مناقب ابن شهر آشوب 4 / 81 .  ( 4 ) مناقب ابن شهر آشوب 4 / 83 .  ( 5 ) تهذيب الأحكام 2 / 67 . ","page_name":" 493 ","page_number":493},
  {"content":"\r\n\r\nو حسين طعامى نمىيافتند ، چون همهء اهل بيت جمع شدند جبرئيل نازل شد و گفت :\r\nيا محمّد خداوند علىّ اعلا تو را سلام مىرساند و مىفرمايد كه : بگو به على و فاطمه و حسن و حسين كه از ميوه‌هاى بهشت چه مىخواهيد ؟ چون حضرت به ايشان گفت ، همه ساكت شدند ، و حضرت امام حسين عليه السّلام كه از همه خردسال‌تر بود گفت : مرا مرخّص فرمائيد تا من اختيار كنم ، همه گفتند كه : آنچه تو اختيار مىكنى ما به آن راضييم ، حضرت امام حسين عليه السّلام گفت : اى جدّ بزرگوار بگو به جبرئيل كه ما رطب مىخواهيم ، و آن زمان رطب نبود .\r\nپس حضرت رسول صلّى اللّه عليه و آله و سلّم فرمود : اى فاطمه برو به اندرون خانه و رطب را بيرون آور ، چون فاطمه عليها السّلام داخل شد طبقى از بلور ديد كه پر از رطب تازه بود و دستمالى از سندس سبز بر روى او افكنده بودند ، چون فاطمه عليها السّلام طبق را به نزد رسول خدا صلّى اللّه عليه و آله و سلّم گذاشت ، حضرت رسول صلّى اللّه عليه و آله و سلّم فرمود : بسم اللّه الرّحمن الرّحيم ، و رطبى برداشت و بر دهان امام حسين عليه السّلام گذاشت و فرمود كه : هنيئا مريئا لك يا حسين ، يعنى : گوارا و عافيت باد تو را اى حسين ، پس دانه ديگر برداشت و در دهان امام حسن عليه السّلام گذاشت و فرمود كه : هنيئا مريئا لك يا حسن پس دانه‌اى ديگر در دهان حضرت فاطمه عليها السّلام گذاشت و فرمود كه : هنيئا لك يا فاطمه ، پس رطب ديگر در دهان امير المؤمنين عليه السّلام گذاشت و فرمود كه : هنيئا مريئا لك يا على و برخاست و نشست .\r\nپس چون از آن رطب تناول كردند و سير شدند ، حضرت فاطمه عليها السّلام فرمود كه : اى پدر امروز كارى چند كردى كه پيشتر نمىكردى ، فرمود : دانهء اوّل را كه در دهان حسين گذاشتم شنيدم كه ميكائيل و اسرافيل گفتند : هنيئا لك يا حسين ، پس من با ايشان موافقت كردم ، چون دانهء دوّم را در دهان حسن گذاشتم جبرئيل و ميكائيل گفتند : هنيئا لك يا حسن ، من با ايشان موافقت كردم ، چون دانهء سيّم را در دهان تو گذاشتم ديدم كه حوريان بهشت سر از غرفه‌ها بيرون كرده شادى كردند گفتند : هنيئا لك يا فاطمه ، و من با ايشان موافقت كردم ، چون دانهء چهارم را به دهان على گذاشتم ندا از جانب خداوند عالميان شنيدم كه فرمود : هنيئا مريئا لك يا على ، پس من با حق تعالى موافقت كردم و از براى\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nاجلال نداى او برخاستم ، پس ندا از جانب رب العزّه شنيدم كه : يا محمّد اگر از اين ساعت تا روز قيامت به او رطب مىدادى ، من براى هر رطبى او را هنيئا مريئا مىگفتم « 1 »  .\r\nابن بابويه و ديگران به سندهاى معتبر روايت كرده‌اند از سليمان بن مهران اعمش كه در ميان عامّه و خاصّه به صدق قول معروف است ، گفت : شبى در خانه خوابيده بودم ، در ميان شب پيكى از جانب ابو جعفر دوانقى آمد و مرا طلب كرد ، من بسيار ترسيدم و متفكّر گرديدم و گفتم : در اين وقت مرا نمىطلبد مگر براى آنكه فضايل علىّ بن أبي طالب را از من بپرسد ، و اگر بگويم فضايل آن حضرت را مرا به قتل خواهد رسانيد .\r\nپس وصيّت‌نامهء خود را نوشتم و غسل كردم و حنوط بر خود پاشيدم و كفن پوشيدم و به مجلس او رفتم ، چون داخل شدم عمرو بن عبيد را نزد او ديدم ، اندكى خاطر من مطمئن شد . چون سلام كردم ، مرا نزديك طلبيد ، و هر چند نزديك مىرفتم مىگفت نزديك‌تر بيا ، تا آنكه نزديك بود كه زانوى من به زانوى او برسد ، چون رايحهء حنوط از من استشمام كرد گفت : راست بگو اگر نه گردنت را مىزنم ، گفتم : هر چه مىخواهى بپرس ، گفت : بگو چرا حنوط كرده‌اى ؟ گفتم : در اين ميان شب پيك تو به نزد من آمد گفتم : شايد خليفه مرا براى اين طلبيد كه فضايل علىّ بن أبي طالب را از من بپرسد ، چون بگويم مرا به قتل آورد ، پس به اين سبب وصيّت كردم و غسل كردم و حنوط كردم و كفن پوشيدم و به خدمت تو آمدم .\r\nاعمش گفت : او تكيه كرده بود ، چون اين سخن را از من شنيد برخاست نشست و گفت : لا حول و لا قوّة الّا باللّه ، به خدا سوگند مىدهم تو را اى سليمان كه بگوئى چند حديث در فضايل على به تو رسيده است ؟ گفتم : اندكى ، گفت : بگو عددش را ، گفتم : زياده از هزار حديث به من رسيده است ، گفت : اى سليمان من حديثى براى تو روايت كنم در فضايل على كه هر حديثى كه شنيده‌اى فراموش كنى ، گفتم : خبر ده مرا ايّها الأمير . گفت :\r\nدر دولت بنى اميّه كه ما از ايشان مىگريختيم ، من در شهرها مىگشتم و تقرّب مىجستم بسوى مردم به ذكر فضايل على بن أبي طالب ، و به اين وسيله از مردم آب و نان مىيافتم و معاش مىگذرانيدم ، تا آنكه به بلاد شام رسيدم ، و عباى كهنه پوشيده بودم ، و به غير آن\r\n\r\n","description":"","footnote":" ( 1 ) بحار الأنوار 43 / 310 . ","page_name":" 495 ","page_number":495},
  {"content":"\r\n\r\nجامه‌اى نداشتم ، و بسيار گرسنه بودم ، در آن وقت صداى اذان شنيدم ، گفتم : مىروم به مسجد و نماز مىكنم و از مردم غذاى شام خود را سؤال مىكنم .\r\nچون به مسجد آمدم و با پيش نماز نماز كردم و او سلام نماز گفت ، ديدم كه دو كودك داخل مسجد شدند و پيش نماز متوجّه ايشان شد و گفت : مرحبا به شما و مرحبا به آنها كه شما همنام ايشانيد ، من پرسيدم از جوانى كه در پهلوى من نماز مىكرد كه اين دو كودك چه قرابت با اين مردم دارند ؟ گفت : اين پيش نماز جدّ ايشان است ، و در اين شهر كسى نيست كه على را دوست دارد به غير اين مرد ، و اين دو كودك را حسن و حسين نام كرده است .\r\nچون اين را شنيدم بسيار شاد شدم و رفتم به نزد پيش نماز گفتم : مىخواهى حديثى براى تو روايت كنم كه ديدهء تو به آن روشن گردد ؟ گفت : اگر ديدهء مرا روشن كنى من نيز ديدهء تو را روشن گردانم ، گفتم : مرا خبر داد پدرم از پدرش از جدّش عبد اللّه بن عبّاس كه روزى نزد حضرت رسالت صلّى اللّه عليه و آله و سلّم نشسته بوديم ، ناگاه حضرت فاطمه عليها السّلام گريان آمد ، حضرت فرمود : اى فاطمه سبب گريهء تو چيست ؟ فاطمه گفت كه : حسن و حسين بيرون رفته‌اند و نمىدانم كه در كجا شب به سر آورده‌اند ، حضرت فرمود : اى فاطمه گريه مكن كه آن خداوندى كه ايشان را آفريده است به ايشان مهربان‌تر است از تو ، پس رسول خدا دست بسوى آسمان بلند كرد گفت : خداوندا اگر ايشان به دريا يا صحرا رفته‌اند ، ايشان را حفظ كن و به سلامت بدار پس جبرئيل نازل شد بر آن حضرت و گفت : حق تعالى تو را سلام مىرساند و مىفرمايد كه : براى ايشان محزون مباش كه ايشان فاضلند در دنيا و فاضلند در آخرت ، و پدر ايشان افضل است از ايشان ، و ايشان در حظيرهء بنى النجّار خوابيده‌اند ، و حق تعالى ملكى را بر ايشان موكّل گردانيده است كه حراست ايشان مىنمايد .\r\nپس آن حضرت شاد و خندان برخاست و با اصحاب خود متوجّه حظيرهء بنى النجّار شد . چون به آن حظيره رسيد ، ديد كه هر دو خوابيده‌اند و دست در گردن يكديگر آورده‌اند و آن ملك يك بال خود را بر زير ايشان گسترده و بال ديگر را در بالاى ايشان\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nپوشيده . حضرت سر ايشان را در دامن گذاشت و ايشان را مىبوسيد تا از خواب بيدار شدند ، پس حضرت رسول صلّى اللّه عليه و آله و سلّم حسن را بر دوش گرفت ، و جبرئيل حسين را و از حظيره بيرون آمد و مىفرمود : به خدا سوگند كه امشب شرافت شما را بر مردم ظاهر گردانم چنانچه حق تعالى شما را شريف گردانيده است .\r\nچون مردم جبرئيل را نمىديدند گمان مىكردند كه حضرت هر دو را بر دوش خود دارد ، پس ابو بكر به نزديك آمد و گفت : يا رسول اللّه يكى از اين دو كودك را به من ده تا بار تو سبك شود ، حضرت فرمود : اى ابو بكر دو كس حامل ايشانند كه نيكو حاملانند ، و ايشان نيكو سوارانند و پدر ايشان افضل است از ايشان . چون حضرت به در مسجد رسيد ، بلال را فرمود ندا كن ، و مردم را جمع كن . چون مردم در مسجد جمع شدند ، بر پا ايستاد فرمود : ايّها النّاس آيا مىخواهيد خبر دهم شما را به كسى كه بهترين مردم است از جهت جدّ و جدّه ؟ گفتند : بلى يا رسول اللّه ، فرمود كه : حسن و حسين كه جدّ ايشان رسول خداست ، و جدّهء ايشان خديجه . أيّها النّاس مىخواهيد خبر دهم شما را كه كيست بهترين مردم از جهت مادر و پدر ؟ گفتند : بلى يا رسول اللّه ، فرمود : حسن و حسين ، زيرا كه پدر و مادر ايشان خدا و رسول را دوست مىدارند ، و خدا و رسول ايشان را دوست مىدارند ، و مادر ايشان فاطمه و دختر رسول خداست ، پدر ايشان خليفه و جانشين و وصىّ رسول خداست . اى گروه مردم مىخواهيد كه دلالت كنم شما را بر كسى كه بهترين مردم است از جهت عم و عمّه ؟ گفتند : بلى يا رسول اللّه ، فرمود كه : عم ايشان جعفر است كه در بهشت با ملائكه پرواز مىكند ، و عمّهء ايشان ام هانى دختر ابو طالب است . اى گروه مردم مىخواهيد دلالت كنم شما را بر كسى كه بهترين مردم است از جهت خال و خاله ؟\r\nگفتند : بلى يا رسول اللّه ، فرمود : حسن و حسين ، زيرا كه خال ايشان قاسم پسر رسول خداست ، و خالهء ايشان زينب دختر رسول خداست .\r\nپس حضرت رسول صلّى اللّه عليه و آله و سلّم دست مبارك خود را بلند كرد و فرمود : حق تعالى ما همه را چنين محشور خواهد كرد با هم چنانچه انگشتان من با يكديگرند ، پس فرمود : خداوندا تو مىدانى كه حسن و حسين در بهشت خواهند بود ، و جد و جدّهء ايشان در بهشت خواهند\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nبود ، و پدر و مادر ايشان در بهشت خواهند بود ، و عم و عمّهء ايشان در بهشت خواهند بود ، و خال و خالهء ايشان در بهشت خواهند بود ، خداوندا تو مىدانى كه هر كه ايشان را دوست دارد در بهشت خواهد بود ، و هر كه ايشان را دشمن دارد در جهنّم خواهد بود .\r\nچون پيش نماز اين حديث را از من شنيد گفت : تو كيستى اى جوان ؟ گفتم : از اهل كوفه‌ام ، گفت : از عربى يا از عجم ؟ گفتم : از عربم ، گفت : تو چنين حديثى روايت مىكنى و چنين جامه‌اى پوشيده‌اى ؟ ! پس خلعت فاخرى به من بخشيد ، و استرى به من داد كه آن را به صد دينار فروختم .\r\nپس گفت : اى جوان تو ديدهء مرا روشن كردى ، من نيز ديدهء تو را روشن مىگردانم و تو را دلالت مىكنم به جوانى كه آن نيز ديدهء تو را روشن گرداند امروز ، گفتم : دلالت كن مرا ، گفت : دو برادر دارم كه يكى پيش نماز است و يكى مؤذّن ، آنكه پيش نماز است از روزى كه از شكم مادر آمده تا حال على را دوست مىدارد ، و آنكه مؤذّن است از روزى كه از شكم مادر برآمده تا حال على را دشمن مىدارد ، پس دست مرا بگرفت و آورد به در خانهء آن برادر كه پيش نماز بود ، پس دست بر در زدم مردى بيرون آمد ، چون نظرش بر من افتاد استر و جامه را شناخت گفت : استر و جامه را مىشناسم و مىدانم كه برادر من اينها را به تو نداده است مگر براى آنكه دوست خدا و رسول دانسته است تو را ، پس حديثى در فضايل على براى من نقل كن ، گفتم : خبر داد مرا پدرم از پدرش از جدّش كه روزى در خدمت حضرت رسول صلّى اللّه عليه و آله و سلّم نشسته بوديم ناگاه حضرت فاطمه عليها السّلام در آمد و مىگريست ، حضرت فرمود : سبب گريهء تو چيست اى فاطمه ؟ حضرت فاطمه گفت : اى پدر زنان قريش مرا سرزنش مىكنند و مىگويند : پدر تو تزويج كرده است تو را به مرد پريشانى كه مال ندارد ، حضرت فرمود : گريه مكن اى فاطمه من تو را تزويج نكرده‌ام بلكه خدا تزويج كرده تو را به او ، و جبرئيل و ميكائيل را گواه گرفته ، و حق تعالى از ميان جميع خلق ، پدر تو را اختيار كرده و او را پيغمبر گردانيده ، و بعد از پدر تو على را اختيار كرده ، و تو را به او تزويج كرده و او را وصىّ من گردانيده است ، پس على است شجاع‌ترين مردم ، و بردبارترين مردم و سخىترين مردم ، و اسلام او از همه قديم‌تر است و علم او از همه بيشتر\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nاست ، و دو پسر او بهترين جوانان بهشتند ، و نام ايشان در تورات شبّر و شبير است براى كرامت ايشان نزد حق تعالى . اى فاطمه گريه مكن به خدا سوگند كه چون روز قيامت شود ، پدر تو را دو حلّه بپوشانند و على را دو حلّه بپوشانند ، و علم حمد در دست من باشد ، پس من آن را به على دهم براى كرامت او نزد خدا ؛ اى فاطمه گريه مكن كه چون مرا بخوانند در روز قيامت بسوى پروردگار عالميان على با من باشد ، چون خدا شفاعت دهد مرا در امّت من على با من شفاعت كند ؛ اى فاطمه گريه مكن كه چون روز قيامت شود ، منادى ندا كند در اهوال آن روز كه : يا محمّد نيكو جدّى است جدّ تو ابراهيم خليل الرّحمن ، و نيكو برادرى است برادر تو على بن أبي طالب ، اى فاطمه على مرا اعانت مىكند بر كليدهاى بهشت ، و شيعيان او رستگاران خواهند بود در روز قيامت .\r\nچون اين حديث را براى او نقل كردم ، گفت : اى فرزند ! تو از مردم كجائى ؟ گفتم : از اهل كوفه‌ام ، گفت : از عربى يا از عجم ؟ گفتم : از عربم ، پس سى جامه به من داد و ده هزار درهم به من عطا كرد ، و گفت : اى جوان مرا شاد كردى و ديدهء مرا روشن گردانيدى ، من بسوى تو حاجتى دارم ، گفتم : بفرما ، گفت : چون فردا شود بيا به مسجد آل فلان تا ببينى آن برادر مرا كه دشمن على است .\r\nپس من در تمام شب مشتاق بودم كه صبح شود و آن حالت را مشاهده كنم ، چون صبح شد به ان مسجد رفتم و در صف نماز ايستادم ، ناگاه جوانى آمد و در پهلوى من ايستاد و عمامه‌اى بر سر داشت ، چون به ركوع رفت عمامه از سرش افتاد ديدم كه سرش به سر خوك مىماند و رويش روى خوك است ، چون از نماز فارغ شديم من گفتم : اى جوان اين چه حال است كه در تو مشاهده مىكنم ؟ پس گريست و گفت : بيا به خانه رويم تا من حال خود را براى تو نقل كنم . چون به خانه رفتم گفت : من مؤذّن فلان جماعت بودم و هر صبح در ميان اذان و اقامه هزار مرتبه على بن أبي طالب را لعنت مىكردم ، چون روز جمعه مىشد چهار هزار مرتبه لعنت مىكردم ، پس روز جمعه به خانه آمدم و در همين دكّه كه مىبينى تكيه كردم ، پس قيامت را در خواب ديدم ، و حضرت رسول و على بن أبي طالب را ديدم كه ايستاده‌اند شاد و خندان ، و حسن در جانب راست آن حضرت ، و حسين در\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nجانب چپ او ايستاده بودند ، كاسه‌اى نزد ايشان حاضر بود ، پس حضرت رسول گفت :\r\nيا حسين مرا آب ده . چون آشاميد گفت : اين جماعت را آب ده ، چون همه آشاميدند گفت : آن مردى كه در اين دكّان تكيه كرده است او را آب ده ، پس گفت : اى جدّ بزرگوار مرا امر مىكنى كه اين مرد را آب دهم و او هر روز هزار مرتبه پدر مرا لعن مىكند ، و امروز چهار هزار مرتبه او را لعنت كرده است . پس حضرت رسول صلّى اللّه عليه و آله و سلّم به نزديك من آمد و گفت : لعنت خدا بر تو باد ، چرا لعنت مىكنى على را ؟ على از من است ، چرا دشنام مىدهى على را ؟ على از من است . پس آب دهان بر روى من انداخت ، و سرپائى بر من زد گفت :\r\nبرخيز خدا تغيير دهد نعمت خود را نسبت به تو .\r\nچون از خواب بيدار شدم ، سر و رويم مانند سر و روى خوك شده بود .\r\nپس ابو جعفر دوانيقى به من گفت : آيا اين دو حديث در دست تو هست ؟ گفتم : نه ، گفت : يا سليمان محبّت على ايمان است ، و دشمنى او نفاق است ، به خدا سوگند كه او را دوست نمىدارد مگر مؤمنى و دشمن نمىدارد مگر منافقى ، گفتم : ايّها الأمير مرا امان بده كه سخنى بگويم ، گفت : بگو ، گفتم : چه مىگوئى در حق كسى كه حسين را شهيد كند ؟\r\nگفت : بازگشت او بسوى آتش است و هميشه در آتش است ، گفتم : چه مىگوئى در باب كسى كه فرزندان ديگر حضرت رسول صلّى اللّه عليه و آله و سلّم را شهيد كند ؟ گفت : بازگشت او بسوى آتش است و هميشه در آتش است ؛ و ليكن هميشه ملك و پادشاهى عقيم است ، و آدمى فرزند خود را براى پادشاهى خود مىكشد ، بيرون رو و آنچه شنيدى براى مردم نقل كن « 1 »  .\r\n\r\n","description":"","footnote":" ( 1 ) امالى شيخ صدوق 353 . ","page_name":" 500 ","page_number":500},
  {"content":"\r\n\r\n\r\nفصل سوّم در بيان بعضى از مكارم اخلاق آن حضرت\r\nعيّاشى به سند معتبر روايت كرده است كه روزى حضرت امام حسين عليه السّلام به جمعى از مساكين گذشت كه عباى خود را افكنده بودند و نشسته بودند ، نان خشكى در پيش داشتند ، چون به ايشان رسيد آن حضرت را دعوت كردند ، حضرت از اسب فرود آمد و فرمود : خدا متكبّران را دوست نمىدارد ، و نزد ايشان نشست و با ايشان تناول نمود « 1 »  .\r\nبه روايت ديگر : از ايشان عذر طلبيد كه اين نان شما از تصدّق است ، و تصدّق بر من حرام است ، پس فرمود : چون من اجابت شما كردم ، شما نيز اجابت من بكنيد ، و ايشان را به خانه برد و به جاريهء خود گفت : هر چه براى مهمانان عزيز ذخيره كرده‌اى حاضر ساز ، و ايشان را ضيافت كرد و انعامات فرموده روانه كرد « 2 »  .\r\nابن شهر آشوب روايت كرده است كه چون اسامة بن زيد بيمار شد به مرض وفات ، حضرت امام حسين عليه السّلام به عيادت او رفت و او را اندوهناك يافت ، حضرت فرمود : اى برادر سبب اندوه تو چيست ؟ گفت : شصت هزار درهم قرض دارم و اندوه من از آن است ، حضرت فرمود : قرض تو بر من است ، گفت : مىترسم بميرم ، حضرت فرمود : پيش از مردن تو قرض تو را ادا مىكنم ، و چنين كرد « 3 »  .\r\nايضاً روايت كرده است كه روزى فرزدق شاعر به خدمت آن حضرت آمد و آن حضرت\r\n\r\n","description":"","footnote":" ( 1 ) تفسير عيّاشى 2 / 257 .  ( 2 ) مناقب ابن شهر آشوب 4 / 74 .  ( 3 ) مناقب ابن شهر آشوب 4 / 72 . ","page_name":" 501 ","page_number":501},
  {"content":"\r\n\r\nرا مدح كرد ، چهار صد اشرفى به او داد ، مردم گفتند كه : او شاعر فاسقى است چرا اين مبلغ را به او دادى ؟ حضرت فرمود : بهترين مال تو آن مالى است كه عرض خود را به آن نگاه دارى « 1 »  .\r\nايضاً روايت كرده است كه اعرابى به مدينه آمد و پرسيد كه : كريم‌ترين مردم در مدينه كيست ؟ گفتند : حسين بن على ، پس به مسجد آمد ديد كه آن حضرت نماز مىكند ، و شعرى چند در مدح آن حضرت خواند ، چون آن حضرت از نماز فارغ شد فرمود : اى قنبر آيا چيزى از مال حجاز مانده است ؟ قنبر گفت : بلى چهار هزار دينار طلا مانده است ، پس فرمود بياور كه او احق است به اين مال ، پس به خانه رفت و رداى مبارك خود را برداشت و چهار هزار دينار را در ميان او پيچيد ، و پشت در ايستاد از شرم روى اعرابى ، و دست مبارك را از شكاف در بيرون كرد و آن زر را به اعرابى داد و شعرى چند در عذر خواهى از اعرابى انشاء فرمود ، اعرابى چون زر را ديد گريست ، حضرت فرمود : اى اعرابى گويا كم شمردى عطاى ما را ؟ اعرابى گفت : نه و ليكن مىگريم كه دست با اين جود و سخا چگونه در ميان خاك پنهان خواهد شد . و مثل اين را نيز از امام حسن عليه السّلام روايت كرده‌اند « 2 »  .\r\nايضاً به سند معتبر روايت كرده است كه چون آن حضرت در صحراى كربلا شهيد شد ، بر پشت مبارك آن حضرت پينه‌ها ديدند ، از حضرت امام زين العابدين عليه السّلام از سبب آنها پرسيدند ، حضرت فرمود كه : از بسيارى مالها كه از پشت خود بر مىداشت و در شبها به خانه‌هاى بيوه‌زنان و يتيمان و مسكينان مىبرد ، پشت مباركش پينه كرده بود .\r\nايضاً روايت كرده است كه عبد الرّحمن بن سلمى يكى از فرزندان آن حضرت را سورهء حمد تعليم كرد ، چون كودك آن سوره را در خدمت حضرت خواند ، حضرت فرمود هزار دينار طلا و هزار حلّهء زيبا به او عطا كنند و دهان او را پر از مرواريد كنند ، مردم گفتند : مزد او اين قدر نبود ، حضرت فرمود : اين چه عطا مىنمايد در برابر آنچه او تعليم فرزند من كرده است « 3 »  .\r\n\r\n","description":"","footnote":" ( 1 ) مناقب ابن شهر آشوب 4 / 73 .  ( 2 ) مناقب ابن شهر آشوب 4 / 73 .  ( 3 ) مناقب ابن شهر آشوب 4 / 73 . ","page_name":" 502 ","page_number":502},
  {"content":"\r\n\r\nايضاً از حضرت صادق عليه السّلام روايت كرده است كه روزى ميان امام حسين عليه السّلام و محمّد بن الحنفيّه سخنى جارى شد و به كدورت از يكديگر جدا شدند ، پس محمّد بن الحنفيّه به آن حضرت نوشت كه : اى برادر ! پدر من و پدر تو هر دو على است ، و در پدر زيادتى بر من ندارى ، و مادر تو فاطمه دختر رسول خدا ، اگر مادر من پادشاه تمام روى زمين بود به مادر تو نمىرسيد ، چون نامهء مرا بخوانى بيا به نزد من و مرا خشنود گردان كه سزاوارترى به فضل و احسان از من ، و السّلام عليك و رحمة اللَّه و بركاته . حضرت چون نامهء او را خواند ، در ساعت متوجّه خانهء او گرديد و او را از خود راضى گردانيد و ديگر ميان ايشان كدورتى واقع نشد « 1 »  .\r\nايضاً از شجاعت آن حضرت روايت كرده است كه روزى در مدينه ميان آن حضرت و وليد بن عتبه كه حاكم مدينه بود منازعه شد در مزرعه‌اى ، حضرت عمامهء وليد را از سرش برداشت و بر گردنش پيچيد و او را بر زمين كشيد ، مروان گفت : هرگز نديده‌ام كه كسى بر حاكم چنين جرئتى بكند ، وليد گفت : حق با اوست و مزرعه از او بود ، حضرت فرمود كه :\r\nاقرار كردى مزرعه را به تو بخشيدم « 2 »  .\r\nو شجاعتها و مردانگيهاى آن حضرت كه در صحراى كربلا ظاهر شد ، زياده از آن است كه وصف توان نمود ، بعضى از آنها بعد از اين مذكور خواهد شد ان شاء اللَّه تعالى .\r\nو از زهد و عبادت آن حضرت روايت كرده است كه بيست و پنج حج پياده به جاى آورد ، و شتران و محملها از عقب او مىكشيدند ، روزى به آن حضرت گفتند كه : چه بسيار مىترسى از پروردگار خود ؟ فرمود : از عذاب قيامت ايمن نيست كسى مگر آنكه در دنيا از خدا ترسد « 3 »  .\r\nروايت كرده است كه آن حضرت در صورت و سيرت شبيه‌ترين مردم بود به حضرت رسالت صلى الله عليه و آله و سلم ، در شبهاى تار نور از جبين مبين و پائين گردن آن حضرت ساطع بود ، و مردم آن حضرت را به آن نور مىشناختند « 4 »  .\r\n\r\n","description":"","footnote":" ( 1 ) مناقب ابن شهر آشوب 4 / 74 .  ( 2 ) مناقب ابن شهر آشوب 4 / 75 .  ( 3 ) مناقب ابن شهر آشوب 4 / 76 .  ( 4 ) مناقب ابن شهر آشوب 4 / 83 . ","page_name":" 503 ","page_number":503},
  {"content":"\r\n\r\nدر كشف الغمّه روايت كرده است كه انس گفت : روزى در خدمت حضرت امام حسين عليه السّلام بودم ، كنيز آن حضرت آمد و گلى نزد آن حضرت گذاشت ، حضرت فرمود : تو را آزاد كردم براى خدا ، من گفتم : يك طاقه گل براى تو مىآورد او را آزاد مىكنى ؟ ! حضرت فرمود : حق تعالى مىفرمايد كه : چون تحيّت كنند شما را به تحيّتى ، پس تحيّت كنيد به نيكوتر از آن ؛ و تحيّت نيكوتر من آن بود كه او را آزاد كنم « 1 »  .\r\nايضاً روايت كرده است كه يكى از غلامان آن حضرت خيانتى كرد كه مستوجب عقوبت گرديد ، فرمود او را بزنند ، گفت : « و الكاظمين الغيظ » فرمود : دست از او برداريد ، گفت :\r\nاى مولاى من « و العافين عن النّاس » فرمود : عفو كردم بر تو ، گفت : « و اللَّه يحب المحسنين » فرمود : تو را آزاد كردم براى رضاى خدا و دو برابر آنچه پيشتر به تو مىدادم براى تو مقرّر كردم « 2 »  .\r\nابن شهر آشوب روايت كرده است كه حضرت امام حسين عليه السّلام فرمود : بهترين اعمال بعد از نماز ، داخل كردن سرور در قلب مؤمن است بر وجهى كه متضمّن گناه نباشد ، به درستى كه من ديدم روزى غلامى با سگى طعام مىخورد ، من از سبب آن پرسيدم گفت :\r\nيا بن رسول اللَّه من مغمومم مىخواهم او را شاد گردانم ، شايد شادى او موجب شادى من گردد ، زيرا كه مالكى دارم يهودى و مىخواهم از دست او نجات يابم . حضرت چون اين سخن را از غلام شنيد ، رفت به نزد يهودى كه مالك او بود و فرمود : دويست دينار طلا مىدهم كه غلام خود را به من بفروشى ، يهودى گفت : من غلام را فداى گامهاى تو كردم كه برداشته‌اى و به خانهء من آمده‌اى ، و اين بستان را نيز به او مىدهم ، و مال را به تو پس مىدهم ، حضرت فرمود : مال را به تو بخشيدم ، يهودى گفت : قبول كردم و به غلام بخشيدم ، حضرت فرمود : غلام را آزاد كردم و مالها را به او بخشيدم ، زن يهودى گفت : من مسلمان شدم و مهر خود را به شوهر بخشيدم ، يهودى گفت : من نيز مسلمان شدم و اين خانه را به زن خود بخشيدم « 3 »  .\r\n\r\n","description":"","footnote":" ( 1 ) كشف الغمّه 2 / 240 .  ( 2 ) كشف الغمّه 2 / 241 .  ( 3 ) مناقب ابن شهر آشوب 4 / 83 . ","page_name":" 504 ","page_number":504},
  {"content":"\r\n\r\nابن طاووس روايت كرده است كه گفتند به حضرت على بن الحسين عليه السّلام كه : چه بسيار كم است فرزندان پدر تو ؟ حضرت فرمود : من در تعجّبم كه چگونه متولّد شده‌ام ، پدرم در هر شبانه روزى هزار ركعت نماز مىكرد « 1 »  .\r\nدر جامع الأخبار روايت كرده است كه اعرابى به خدمت حضرت امام حسين عليه السّلام آمد گفت : يا بن رسول اللَّه ضامن دينى شده‌ام و از اداى آن عاجز گرديده‌ام ، و با خود گفتم كه :\r\nبايد سؤال كرد از كريم‌ترين مردم ، و كسى كريم‌تر از اهل بيت رسالت گمان ندارم ، حضرت فرمود : اى اعرابى من سه مسأله سؤال مىكنم ، اگر يكى را جواب گفتى ثلث آن مال را به تو مىدهم ، و اگر دو تا را جواب گفتى دو ثلث آن مال را مىدهم ، و اگر هر سه را جواب گفتى جميع آن مال را مىدهم ، اعرابى گفت : يا بن رسول اللَّه چگونه روا باشد كه مثل تو كسى از مثل منى سؤال كند و حال آنكه تو از اهل علم و شرفى .\r\nحضرت فرمود : شنيدم از جدّم رسول خدا صلّى اللَّه عليه و آله و سلّم كه معروف را به قدر معرفت سؤال مىبايد كرد ، اعرابى گفت : هر چه خواهى سؤال كن ، اگر دانم جواب مىگويم و اگر ندانم از تو مىپرسم و ياد مىگيرم ، حضرت فرمود : كداميك از اعمال نيكوتر است ؟ گفت : ايمان به خدا ، فرمود : نجات از مهالك به چه چيز حاصل مىشود ؟ اعرابى گفت : به اعتماد بر خدا ، فرمود : زينت آدمى در چه چيز است ؟ اعرابى گفت : علمى كه با آن بردبارى نمايد ، فرمود : اگر اين را نداشته باشد زينتش در چه چيز است ؟ گفت : در مالى كه با آن مروّت و جوانمردى نمايد ، فرمود : اگر اين را نيز نداشته باشد ، گفت : فقر و پريشانى كه با آن صبر نمايد ، فرمود : اگر اين را نداشته باشد ؟ اعرابى گفت كه : صاعقه از آسمان به زير آيد و او را بسوزاند كه او اهليّت غير اين ندارد .\r\nپس حضرت خنديد و كيسهء زرى كه هزار دينار در آن بود ، نزد او انداخت و انگشتر خود را به او داد كه نگين آن به دويست درهم مىارزيد ، و فرمود كه : اين طلا را به قرض خواهان خود بده ، و اين انگشتر را در نفقهء خود خرج كن . اعرابى آنها را برداشت و گفت : خدا بهتر مىداند كه رسالت و امامت را در كجا قرار دهد « 2 »  .\r\n\r\n","description":"","footnote":" ( 1 ) بحار الأنوار 44 / 196 .  ( 2 ) بحار الأنوار 44 / 196 . ","page_name":" 505 ","page_number":505},
  {"content":"\r\n\r\nمحمّد بن العبّاس در تفسير خود روايت كرده است كه مردى به حضرت امام حسين عليه السّلام گفت كه : در تو تكبّرى هست ، حضرت فرمود كه : كبريا و بزرگوارى مخصوص خداوند عالميان است و ديگرى را روا نيست ، آنچه من دارم عزّت است ، حق تعالى مىفرمايد كه :\r\n وَ لِلَّه الْعِزَّةُ وَ لِرَسُولِه وَ لِلْمُؤْمِنِين  « 1 »  يعنى : از براى خداست عزّت و براى رسول او و از براى مؤمنان « 2 »  .\r\nكلينى به سند معتبر از حضرت صادق عليه السّلام روايت كرده است كه حضرت امام حسين عليه السّلام ريش مبارك خود را به حنا و كتم خضاب مىفرمود « 3 »  .\r\nبه سند معتبر روايت كرده است كه چون امام حسين عليه السّلام شهيد شد ، در ريش مبارك آن حضرت رنگ خضاب به وسمه بود « 4 »  .\r\nدر كتاب احتجاج روايت كرده است كه روزى مردم به معاويه گفتند كه : مردم ديده‌هاى خود را بسوى حسين افكنده‌اند و او را سزاوار خلافت مىدانند ، رخصت ده كه او بر منبر رود و سخنى چند بگويد تا مردم بدانند كه او اهليّت خلافت ندارد ، معاويه گفت : او چون بر منبر بر آيد ، علم و فضل خود را ظاهر مىكند و ما را رسوا مىگرداند .\r\nچون مردم مبالغه كردند ، معاويه رخصت داد ، حضرت بر منبر بر آمد و خطبه‌اى كه مناسب علم و جلالت او بود ادا كرد و در آخر فرمود كه : مائيم حزب اللَّه كه بر خلق غالبيم ، و مائيم عترت رسول خدا كه از همه كس به او نزديك‌تريم ، و مائيم اهل بيت رسالت كه از هر گناه و عيب مطهّريم ، و مائيم يكى از دو ثقل كه رسول خدا ما را تالى كتاب گردانيد و تفسير آن را به ما سپرد ، شك نمىكنيم در تأويل آن و مطّلعيم بر حقايق آن ، پس اطاعت كنيد ما را كه اطاعت ما بر شما واجب است ، و حق تعالى در قرآن اطاعت ما را با اطاعت خود و ، اطاعت رسول خود مقرون گردانيده است ، و حذر نمائيد از فتنه‌هائى كه شيطان براى شما بر انگيخته است ، به درستى كه او دشمن شماست و دشمنى خود را بر شما ظاهر گردانيده است ، چون شما را در دنيا و عقبى به عذاب حق تعالى بيندازد و شما را طعمهء تير\r\n\r\n","description":"","footnote":" ( 1 ) سورهء منافقون / آيهء 8 .  ( 2 ) بحار الأنوار 44 / 198 .  ( 3 ) كافى 6 / 481 .  ( 4 ) كافى 6 / 483 . ","page_name":" 506 ","page_number":506},
  {"content":"\r\n\r\nو شمشير و نيزه گرداند ، از شما بيزارى خواهد جست ، و در آن وقت توبه و ندامت شما را فايده نخواهد بخشيد . معاويه ترسيد كه مردم به آن حضرت بگروند گفت : بس است از منبر به زير آى « 1 »  .\r\nابن شهر آشوب روايت كرده است كه حضرت امام حسن عليه السّلام عايشه دختر عثمان را خواستگارى نمود ، مروان ابا كرد و او را به عبد اللَّه بن زبير داد ، بعد از آن معاويه نوشت به مروان كه والى او بود در ممالك حجاز كه‌ام كلثوم دختر عبد اللَّه بن جعفر را براى پسر او يزيد خواستگارى نمايد ، چون مروان به نزد عبد اللّه بن جعفر آمد و دختر او را براى يزيد خواستگارى نمود ، عبد اللَّه گفت : بزرگ ما امام حسين عليه السّلام است و آن حضرت خالوى آن دختر است و اختيار با اوست ، چون او حاضر شود هر چه بفرمايد چنان خواهيم كرد .\r\nچون حضرت را براى اين كار خبر كردند ، طلب خير از حق تعالى كرد و گفت : خداوندا ميسّر گردان از براى اين دختر كسى را كه پسنديدهء توست از آل محمّد .\r\nچون مردم در مسجد حضرت رسول صلّى اللّه عليه و آله و سلّم جمع شدند ، مروان با زينت فراوان آمد و در پهلوى حضرت امام حسين عليه السّلام نشست و گفت : معاويه مرا امر كرده است كه دختر عبد اللَّه بن جعفر را براى پسر او يزيد خواستگارى نمايم ، و هر مهرى كه پدرش خواهد مقرّر كند ، و قرض پدرش را ادا كنم ، و اين وسيلهء صلحى باشد ميان اين دو قبيله ، و موجب مفاخرت شما خواهد بود ، عجب دارم كه چگونه يزيد مهر مىدهد به شما و يزيد كفوى است كه كفوى از براى او به هم نمىرسد ، پس جواب نيكوئى بگو يا ابا عبد اللَّه .\r\nچون سخن او تمام شد ، حضرت امام حسين عليه السّلام گفت : حمد مىكنم خداوندى را كه ما را براى خود اختيار كرده است و براى دين خود پسنديده است و بر خلق خود خليفه گردانيده است ، بعد از اتمام حمد و صلوات فرمود : اى مروان سخنى چند گفتى و ما شنيديم ، امّا آنچه در باب مهر گفتى كه آنچه پدرش مىخواهد مقرّر مىكنم ، پس سوگند ياد مىكنم كه اگر ما راضى شويم ، زياده از پانصد درهم كه سنّت رسول خدا صلّى اللّه عليه و آله و سلّم است مهر نخواهيم كرد ، و امّا آنچه گفتى كه قرض پدرش را ادا مىكنم ، كى متعارف بود كه زنان\r\n\r\n","description":"","footnote":" ( 1 ) احتجاج 2 / 94 ؛ مناقب ابن شهر آشوب 4 / 74 . ","page_name":" 507 ","page_number":507},
  {"content":"\r\n\r\nما قرضهاى ما را ادا كنند ، امّا آنچه گفتى كه ميان دو قبيله صلح خواهد شد ، ما از براى خدا با شما دشمنى كرده‌ايم و هرگز در دنيا با شما صلح نخواهيم كرد ، خويشى نسبى نتوانست ميان ما و شما صلح دهد چگونه روابط سببى موجب صلح ما و شما خواهد شد ، امّا آنچه گفتى كه عجب است يزيد را كه مهر مىدهد ، مهر داد كسى كه بهتر بود از يزيد و پدر يزيد و جدّ يزيد و امّا آنچه گفتى كه يزيد كفو كسى است كه كفو او نيست ، هر كه پيش از اين كفو او بود امروز كفو اوست و پادشاهى پدر او به جبر و ستم موجب شرافت او نگرديده ، و آنچه گفتى كه موجب مفاخرت ماست ، نزد اهل جهالت چنين است و عقلا و دانايان مىدانند كه فخر اوست نه فخر ما . پس حضرت فرمود : اى گروه حاضران گواه باشيد كه من تزويج كردم ام كلثوم دختر عبد اللَّه بن جعفر را به پسر عمّش قاسم بن محمّد بن جعفر به مهر پانصد درهم ، و بخشيدم به آن دختر مزرعهء خود را كه در مدينه دارم كه هر سال هشت هزار دينار طلا حاصل آن مىشود و براى خرج ايشان بس است .\r\nچون مروان اين سخن را شنيد ، رنگش متغيّر شد و گفت : با من مكر كرديد اى بنى هاشم ، و دست از عداوت خود بر نمىداريد ، حضرت فرمود : ما مكر نكرديم ، اين در برابر آن است كه عايشه دختر عثمان را به امام حسن ندادى ، پس بعد از آن حضرت امام حسين عليه السّلام عايشه دختر عثمان را خود خواست « 1 »  .\r\nشيخ كشى روايت كرده است كه مروان عامل معاويه بود در مدينه ، و نوشت به معاويه كه عمر بن عثمان ذكر كرد كه جمعى از اهل عراق و اهل حجاز تردّد مىكنند نزد حسين و او را در خلافت به طمع مىاندازند ، مىترسم فتنه برپا كنند در باب او ، هر چه حكم تو است بگو تا به عمل آورم ؛ معاويه در جواب نوشت كه : نامهء تو به من رسيد ، و فهميدم آنچه در باب او نوشته بودى ، پس زينهار كه متعرّض او مشو ، تا او با تو كار ندارد تو با او كار مدار ، كه تا او وفا به بيعت ما مىكند نمىخواهيم متعرّض او شويم .\r\nو نامه‌اى به حضرت امام حسين عليه السّلام نوشت كه : امرى چند از تو به من رسيد ، اگر حق باشد بايد كه آنها را ترك نمائى ، زيرا كه هر كه با خدا عهد و پيمانى كرده است ، سزاوار\r\n\r\n","description":"","footnote":" ( 1 ) مناقب ابن شهر آشوب 4 / 44 . ","page_name":" 508 ","page_number":508},
  {"content":"\r\n\r\nاست كه وفا به عهد و پيمان خود بكند ، و اگر آنچه به من رسيده است باطل است ، زينهار كه پيرامون چنين امرى نگردى ، و بايد كه خود را پند دهى و به عهد و پيمان خدا وفا كنى ، چون تو عهد را بشكنى من نيز عهد را بشكنم ، و اگر تو با من در مقام كيد در آئى من نيز با تو مكر نمايم ، پس اجتماع اين امّت را بر هم مزن و سبب حدوث فتنه مشو ، به درستى كه مردم را شناخته‌اى و ايشان را امتحان كرده‌اى ، پس رحم كن بر خود و بر دين خود و بر امّت جدّ خود ، و از سفها و بىخردان بازى مخور .\r\nچون نامه به آن حضرت رسيد ، در جواب نوشت كه : در آن نامه نوشته بودى كه امرى چند از تو به من رسيده است كه تو مرا از آنها برى مىدانى و آنها را نيكو نمىداني ، نسبت به من نيك و بد امور را خدا بهتر مىداند ، و آن گروهى كه اينها را به تو مىنويسند تملّق كنندگان و سخن‌چينانند ، و ارادهء جنگ تو ندارم و در مقام مخالفت تو نيستم ، به خدا سوگند كه مىترسم كه نزد خدا معاقب باشم در ترك مخالفت تو ، گمان ندارم كه خدا راضى باشد كه تو را و اعوان تو را كه جور و ستم را شعار خود كرده‌ايد و از دين خدا به در رفته‌ايد ، بر اين امور بگذارم و در اين بدعتها با شما مداهنه نمايم .\r\nآيا تو نيستى كه حجر بن عدى كندى را با گروهى از نمازگزارندگان و عبادت كنندگان كه انكار ظلم مىكردند و بدعتها را عظيم مىشمردند و در راه خدا از ملامت ملامت كنندگان نمىترسيدند ، به ظلم و عدوان كشتى بعد از آنكه ايمان مغلظه در امان ايشان خورده بودى ، و پيمانهاى محكم به ايشان داده بودى ، و بر ايشان جرمى اثبات نكردى ، و كينهء قديمى در ميان ايشان و تو نبود ؟ ! آيا تو نيستى كشندهء عمرو بن الحمق كه از صحابهء رسول خدا صلّى اللّه عليه و آله و سلّم بود و بندهء شايستهء خدا بود ، و عبادت بدن او را كهنه كرده بود ، و چشمش را نحيف كرده بود ، و رنگش را زرد كرده بود ، و عهد و پيمانى چند به او دادى كه اگر آن عهدها و پيمانها را به مرغى مىدادى در هوا هرآينه بسوى تو فرود مىآمد ، پس او را كشتى از روى جرأت بر پروردگار خود و به سبب سبك شمردن عهد و پيمان خدا ؟ ! آيا تو نيستى كه زياد پسر سميّه را برادر خود خواندى و حال آنكه بر فراش غلام ثقيف\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nمتولّد شده بود ، و دعوى كردى كه آن پسر توست و حال آنكه حضرت رسول صلّى اللّه عليه و آله و سلّم فرموده است كه : فرزند از فراش است و از براى زناكار سنگ است ، پس عمداً ترك كردى سنّت رسول خدا را و متابعت خواهش نفس خود كردى بىدليل و برهانى ، و او را بر عراقين مسلّط كردى كه دستها و پاهاى مسلمانان را ببرد و ديده‌هاى ايشان را كور كند و ايشان را بر درختان خرما بر كشد ، گويا تو از اين امّت نيستى و ايشان با تو از يك ملّت نيستند ؟ ! آيا تو نيستى كه فرزند سميّه به تو نوشت كه گروه حضرميان پنهان بر دين على بوده‌اند ، تو نوشتى كه : هر كه بر دين على باشد ايشان را بكش ، پس به بدترين وجهى ايشان را سياستها كرد ، به خدا سوگند كه دين على آن دينى است كه على شمشير زد بر روى تو و پدر تو و شما را به ظاهر به اين دين در آورد ، و به بركت او به اين مجلس نشسته‌اى و اين امارت و حكومت را غصب كرده‌اى ، و اگر شمشير او نمىبود شرف تو و پدران تو آن بود كه متاع قليلى از مكّه برداريد و به شام بريد و بفروشيد و منفعت قليلى پيدا كنيد .\r\nبه من نوشته بودى كه بر خود و بر دين و بر امّت جدّ خود رحم كنم و فتنه‌اى در اين امّت برپا نكنم ، و من فتنه‌اى بر اين امّت عظيم‌تر نمىدانم از خلافت تو ، و براى خود و دين خود و امّت جدّ خود چيزى از اين بهتر نمىدانم كه با تو جهاد كنم ، اگر بكنم تقرّب به خدا خواهم جست در آن ، و اگر ترك كنم طلب آمرزش خواهم كرد از خدا ، و از او سؤال خواهم كرد مرا توفيق دهد كه هر امرى كه نيكوتر باشد اختيار كنم .\r\nو باز به من نوشته بودى كه اگر من عهد تو را بشكنم تو عهد مرا خواهى شكست ، و اگر من با تو كيد كنم تو با من مكر خواهى كرد ، پس هر كيد و مكرى كه مىتوانى با من بكن كه اميدوارم كه از مكر تو هيچ ضرر به من نرسد ، و ضرر مكر تو به تو بيش از ديگران خواهد رسيد ، زيرا كه پيوسته بر جهالت خود مانده‌اى و بر نقض پيمانهاى خود حريص گرديده‌اى ، و به جان خود قسم مىخورم كه هرگز وفا به شرطى نكرده‌اى ، به تحقيق كه شكستى عهد اين جماعت را كه به قتل آوردى بعد از آنكه با ايشان صلح كرده بودى ، و سوگندها ياد كرده بودى و عهدها و پيمانها به ايشان داده بودى ، و آخر كشتى ايشان را\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nپيش از آنكه با تو قتال كنند يا پيمانى بشكنند ، و نكردى اين را نسبت به ايشان مگر براى آنكه فضيلت ما را ياد مىكردند و حق ما را عظيم مىشمردند ، پس كشتى ايشان را به سبب ترسيدن از امرى كه اگر ايشان را نمىكشتى هرآينه يا تو مىمردى پيش از آنكه آنها بكنند ، يا آنها مىمردند پيش از آنكه به مطلب خود برسند .\r\nپس بشارت باد تو را اى معاويه كه ايشان قصاص خون خود از تو خواهند كرد ، و يقين بدان كه در قيامت تو را به محاسبه بازخواهندداشت ، و بدان كه خدا را نامه‌اى هست كه هيچ گناه كوچك و بزرگى از آن نامه بيرون نيست ، و خدا فراموش نمىكند آنچه تو كردى از مؤاخذه كردن مردم به گمانها ، و كشتن دوستان خدا به تهمتها ، و آواره كردن نيكان از ديار خود به ديار غربت ، و جبر كردن مردم كه بيعت كنند با پسر تو كه كودكى است در حداثت سن و شراب مىخورد و با سگان بازى مىكند ، به تحقيق كه زيانكار نفس خود شده‌اى ، و دين خود را بر باد داده‌اى ، و با رعيّت در مقام خيانت به در آمده‌اى ، و امارت خود را ضايع كرده‌اى ، و سخن سفيهان و جاهلان را مىشنوى ، و صالحان و پرهيزكاران را به گفتهء ايشان به ترس مىافكنى .\r\nچون معاويه نامه را خواند ، گفت : در دلش كينه‌ها بوده كه من نمىدانسته‌ام ، پس يزيد پليد گفت : بنويس جواب نامهء او را و ناسزاها به او و پدر او در آن نامه درج كن ، پس در آن وقت عبد اللَّه پسر عمرو بن عاص به نزد معاويه آمد ، معاويه نامه را به او داد و گفت : ببين حسين به من چه نوشته است ؛ آن ملعون نيز مثل يزيد سخن گفت ، پس معاويه خنديد و گفت : رأى يزيد مثل تو بود و هر دو خطا كرديد ، چه توانم نوشت در عيب او و پدر او و هيچ عيب در ايشان نمىدانم ، و اگر دروغى چند بنويسم كه مردم خلاف آن را مىدانند چه فايده دارد ، مىخواستم كه تهديد چند به او بنويسم و ليكن مصلحت خود را در آن نديدم و صبر كردم « 1 »  .\r\n\r\n","description":"","footnote":" ( 1 ) احتجاج 2 / 89 . ","page_name":" 511 ","page_number":511},
  {"content":"\r\n\r\n\r\nفصل چهارم در بيان نص خلافت و امامت و بعضى از معجزات آن حضرت است\r\nبدان كه عامّه و خاصّه به طريق متواتره روايت كرده‌اند كه حضرت امام حسن عليه السّلام در هنگام وفات خود ، آن حضرت را وصى و خليفهء خود گردانيده و نص بر امامت او نمود و اسرار نبوّت و ودايع خلافت را به او سپرد ، و اكثر نصوص بر خلافت و امامت آن حضرت در كتابهاى پيش گذشته است .\r\nكلينى و شيخ طبرسى به سندهاى معتبر از حضرت امام محمّد باقر عليه السّلام روايت كرده‌اند كه چون هنگام ارتحال حضرت امام حسن عليه السّلام شد ، حضرت امام حسين را طلبيده فرمود كه : اى برادر تو را وصىّ خود مىگردانم ، و وصيّت مىكنم كه چون من از دنيا رحلت كنم مرا غسل دهى و كفن كنى و بر من نماز كنى ، و مرا به نزد قبر رسول خدا صلّى اللّه عليه و آله و سلّم برى كه عهد خود را به او تازه كنم ، و به نزد قبر مادرم فاطمه ببرى ، پس مرا در بقيع دفن كنى « 1 »  .\r\nايضاً روايت كرده‌اند از حضرت صادق عليه السّلام كه چون حضرت امام حسن عليه السّلام را وفات در رسيد ، گفت : اى قنبر برو و برادر من محمّد بن حنفيّه را بطلب ، چون قنبر اين خبر را به محمّد داد ، به تعجيل برخاست بىآنكه بند نعلين خود را ببندد ، روانه شد و همه جا دويد تا خود را به خدمت آن حضرت رسانيد . چون سلام كرد حضرت فرمود : بنشين ، مثل تو كسى نمىبايد غايب باشد از كلامى كه مرده‌ها را زنده مىگرداند و زنده‌ها را مىميراند ،\r\n\r\n","description":"","footnote":" ( 1 ) كافى 1 / 300 . ","page_name":" 512 ","page_number":512},
  {"content":"\r\n\r\nبايد كه صندوقهاى علم باشيد و در تاريكيهاى ضلالت چراغهاى راه هدايت باشيد ، و بدانيد كه تفاوت در ميان فرزندان يك پدر مىباشد چنانچه ساعات روز بعضى از بعضى روشن‌تر مىباشد ، مگر نمىدانى كه حق تعالى امامت را در فرزندان ابراهيم قرار داد و بعضى را بر بعضى تفضيل داد ، و به داود زبور بخشيد ، و محمّد صلّى اللّه عليه و آله و سلّم را از ميان ايشان اختيار كرد ، و بر همهء ايشان زيادتى داد .\r\nاى محمّد ! بر تو مىترسم حسد را و حال آنكه حق تعالى در قرآن كافران را به حسد وصف كرده است و فرموده است :  كُفَّاراً حَسَداً مِن عِنْدِ أَنْفُسِهِم مِن بَعْدِ ما تَبَيَّن لَهُم الْحَق  « 1 »  و خدا شيطان را بر تو راهى ندهد . اى محمّد مىخواهى خبر دهم تو را به آنچه پدرت در شأن تو گفت ؟ محمّد گفت : بلى ، حضرت فرمود : شنيدم كه پدرت در روز بصره مىگفت : هر كه خواهد كه با من نيكى كند در دنيا و آخرت ، پس بايد كه نيكى كند به محمّد فرزند من . اى محمّد اگر خواهى تو را خبر مىتوانم داد به آنچه واقع شده است در زمانى كه تو نطفه بوده‌اى در پشت پدر خود . اى محمّد بدان كه حسين بعد از وفات من و مفارقت روح از بدن من امام است بعد از من ، و اين ميراثى است كه از پدر و جدّ به او رسيده است ، و در كتابهاى خدا خلافت او نوشته است ، و خدا شما اهل بيت را دانسته از جميع خلق اختيار كرده است ، و محمّد را از ميان شما اختيار كرده است و او را پيغمبر گردانيده است ، و محمّد على را اختيار كرد براى خلافت خود ، و على مرا اختيار كرد براى امامت ، و من حسين را اختيار مىكنم .\r\nپس محمّد بن حنفيّه گفت كه : تو امام منى و سيّد و بزرگ منى ، و توئى وسيلهء من بسوى محمّد صلّى اللّه عليه و آله و سلّم ، به خدا سوگند كه مىخواستم كه جان من برود پيش از آنكه اين سخن را از تو بشنوم ، به درستى كه در سر من سخنى چند هست در نعمت تو كه آن را وصف و بيان آخر نمىتواند كرد ، و هر چه خواهم بگويم ، پيش از آن گفته شده است ، و در كتاب خدا نوشته شده ، و زبان فصحا و دانايان لال است ، و قلمهاى كاتبان كند است از احصا كردن فضايل و مناقب تو ، خدا چنين جزا مىدهد نيكوكاران را ، و حسين از همه داناتر\r\n\r\n","description":"","footnote":" ( 1 ) سورهء بقره / آيهء 109 . ","page_name":" 513 ","page_number":513},
  {"content":"\r\n\r\nاست و حلم او از همهء ما گران‌تر است و قرابت او به حضرت رسالت از همه بيشتر است ، او امام بود پيش از آنكه مخلوق شود ، و وحى خدا را خوانده بود پيش از آنكه به سخن آيد ، و اگر خدا مىدانست كه از محمّد بهتر كسى هست هرآينه او را براى پيغمبرى اختيار مىكرد ، چون محمّد على را اختيار كرد و على تو را اختيار كرد و تو حسين را اختيار كردى ، ما تسليم كرديم و راضى شديم ، و قبول كرديم امامت او را ، و در مشكلات به او پناه خواهيم برد ، و در مشتبهات از او هدايت خواهيم يافت « 1 »  .\r\nدر كتاب بصائر الدّرجات از صالح بن ميثم روايت كرده است كه : من و عباية بن ربعى به نزد حبابهء والبيّه رفتيم ، گفت : مىخواهى خبر دهم تو را به آنچه شنيدم از حسين بن على عليه السّلام ؟ گفتم : بلى اى عمّه ، گفت : من به زيارت آن حضرت مىرفتم تا آنكه پيسى در ميان دو ديدهء من به هم رسيد ، به اين سبب ترك زيارت آن حضرت كردم . چون حضرت بر مرض من مطّلع شد ، با اصحاب خود به خانهء من آمد و در همين موضع مشغول نماز بودم ، پس فرمود : اى حبابه چرا مدّتى شد كه به نزد ما نيامدى ؟ گفتم : يا بن رسول اللَّه اين مرضى كه در روى من به هم رسيده است مرا مانع شد ، حضرت فرمود : مقنعه را بردار ، چون برداشتم آب دهان مبارك خود را بر آن موضع انداخت فرمود : خدا را شكر كن كه حق تعالى اين مرض را از تو دفع كرد ، پس من به سجده افتادم و شكر حق تعالى به جا آوردم ، چون سر از سجده برداشتم فرمود : در آينه نظر كن ، چون نظر كردم هيچ اثر از آن علّت نديدم « 2 »  .\r\nقطب راوندى از ابو خالد كابلى روايت كرده است كه گفت : روزى در خدمت امام حسين عليه السّلام نشسته بودم ، ناگاه جوانى گريان در آمد ، حضرت پرسيد : سبب گريهء تو چيست ؟ گفت : والدهء من در اين ساعت رحلت نموده ، وصيّت نكرد و مالى دارد ، و مرا امر كرد كه چون او بميرد كارى نكنم تا به خدمت تو عرض نمايم ، حضرت فرمود : برخيزيد تا برويم به نزد اين زن صالحه ، چون به در خانه رسيديم كه آن زن را در آن خانه خوابانيده\r\n\r\n","description":"","footnote":" ( 1 ) كافى 1 / 301 .  ( 2 ) بصائر الدرجات 271 . ","page_name":" 514 ","page_number":514},
  {"content":"\r\n\r\nبودند ، حضرت در پيش در ايستاد و دعا كرد كه حق تعالى او را زنده كند تا وصيّت خود را به عمل آورد . چون حضرت از دعا فارغ شد ، آن زن برخاست و نشست و شهادت گفت ، چون نظرش بر حضرت افتاد گفت : اى مولاى من داخل خانه شو و آنچه مصلحت مىدانى مرا به آن امر كن ، پس حضرت داخل خانه شد و بر بالين او نشست فرمود : وصيّت كن خدا تو را رحمت كند ، آن زن گفت : يا بن رسول اللَّه من اين قدر مال دارم و در فلان موضع است ، ثلث آن را به تو گذاشتم كه به هر كه خواهى از دوستان خود بدهى ، و دو ثلث ديگر اين از پسر من است ، اگر دانى كه او از موالى و شيعيان توست ، و اگر مخالف باشد آن نيز از توست ، و مخالفان را در اموال مؤمنان حقّى نيست ، پس از حضرت التماس كرد كه بر او نماز كند و در دفن او حاضر شود ، پس خوابيده و جان به حق تسليم كرد « 1 »  .\r\nايضاً از حضرت امام زين العابدين عليه السّلام روايت كرده است كه اعرابى به مدينه آمد كه حضرت امام حسين عليه السّلام را امتحان كند ، چون مىخواست داخل مدينه شود به دست خود استمناء كرد ، جنب شد و داخل شد . چون به خدمت آن حضرت رسيد ، فرمود : اى اعرابى شرم ندارى كه با جنابت به خدمت امام خود مىآئى ؟ و با چنان جنابتى ؟ اعرابى گفت : به حاجت خود رسيدم و اعجاز تو را دانستم ، پس برگشت و غسل كرد و به خدمت آن حضرت آمد و مسائلى كه مىخواست پرسيد « 2 »  .\r\nايضاً از حضرت صادق عليه السّلام روايت كرده است كه روزى حضرت امام حسين عليه السّلام بعضى از غلامان خود را براى حاجتى تعيين نمود و فرمود : در فلان روز بيرون مرويد و در فلان روز برويد ، اگر مخالفت من كنيد دزدان بر سر راه شما خواهند آمد و شما را به قتل خواهند رسانيد و مال شما را خواهند برد . آن غلامان بىسعادت مخالفت آن حضرت كردند ، در روزى كه فرموده بود نروند رفتند ، و دزدان ايشان را به قتل آوردند و اموال ايشان را بردند .\r\nچون خبر به آن حضرت رسيد ، فرمود : من ايشان را حذر فرمودم و از من قبول نكردند ، در همان ساعت برخاست و به نزد والى مدينه رفت ، والى گفت كه : شنيده‌ام كه\r\n\r\n","description":"","footnote":" ( 1 ) خرايج 1 / 245 .  ( 2 ) خرايج 1 / 246 . ","page_name":" 515 ","page_number":515},
  {"content":"\r\n\r\nغلامان تو را كشته‌اند ، خدا تو را ثواب دهد به عوض ايشان ، حضرت فرمود : بگويم كى كشته است ايشان را ، پس ايشان را بگير و قصاص كن ، والى گفت : يا بن رسول اللَّه تو ايشان را مىشناسى ؟ فرمود : بلى چنانچه تو را مىشناسم ، پس اشاره فرمود به مردى كه در پيش والى ايستاده بود ، فرمود : اين يكى از آنهاست ، آن مرد گفت كه : مرا از كجا پيدا كردى و چون دانستى كه من از آنهايم ؟ حضرت فرمود : اگر من راست بگويم تو مرا تصديق خواهى كرد ؟ گفت : بلى به خدا سوگند كه تو را تصديق خواهم كرد ، فرمود : چون بيرون رفتى فلان و فلان همراه تو بودند ، و همهء رفيقان او را نام برد ، و چهار نفر ايشان از موالى والى مدينه بودند و باقى ايشان از لشكرهاى مدينه بودند ، پس والى به آن مرد گفت كه : به حق قبر و منبر سوگند ياد مىكنم كه اگر راست نگوئى همهء گوشتهاى بدن تو را به تازيانه فرو ريزم ، آن مرد گفت : به خدا سوگند كه حسين دروغ نگفت و راست گفت گويا با ما همراه بوده ، پس والى همه را جمع كرد و فرمود ايشان را گردن زدند « 1 »  .\r\nايضاً روايت كرده است كه مردى به خدمت امام حسين عليه السّلام آمد و با حضرت مشورت كرد در تزويج زن مالدارى ، و خود نيز مال بسيار داشت ، حضرت فرمود : او را مخواه ، آن بىدولت مخالفت آن حضرت كرد و او را تزويج نمود ، و در اندك وقتى پريشان شد و مالهاى خودش نيز از دستش بيرون رفت ، حضرت فرمود : من گفتم كه او را مخواه ، اكنون او را طلاق بگو : و فلان زن را بخواه . پس يك سال نگذشت كه مال بسيار به هم رسانيد ، و براى او پسرى و دخترى آورد ، و حالش نيكو شد « 2 »  .\r\nشيخ كشى و ابن شهر آشوب از حضرت صادق عليه السّلام روايت كرده‌اند كه روزى حضرت امام حسين عليه السّلام به عيادت بيمارى رفت كه تب شديدى داشت ، چون حضرت داخل شد تب او مفارقت كرد ، و آن بيمار عبد اللَّه بن شدّاد ليثى بود ، گفت : راضى شدم به آنچه حق تعالى به شما داده است ، و تب نيز از شما مىگريزد ، حضرت فرمود : حق تعالى هيچ چيز را خلق نكرده است مگر آنكه او را امر كرده است كه ما را اطاعت نمايد ، پس صدائى\r\n\r\n","description":"","footnote":" ( 1 ) خرايج 1 / 247 .  ( 2 ) خرايج 1 / 248 . ","page_name":" 516 ","page_number":516},
  {"content":"\r\n\r\nشنيدند و كسى را نديدند كه مىگفت : لبّيك ، حضرت فرمود : آيا امير المؤمنين تو را امر نكرده است كه نزديك نشوى مگر به كسى كه دشمن ما باشد ، يا گناهكار باشد كه كفّارهء گناه او باشى ، پس چرا نزديك اين مؤمن آمده‌اى « 1 »  .\r\nشيخ طوسى به سند معتبر از حضرت صادق عليه السّلام روايت كرده است كه زنى طواف مىكرد و در عقب او مردى طواف مىكرد ، پس آن زن دست خود را بيرون آورد ، و آن مرد دست خود را بلند كرد و به ذراع او گذاشت ، پس حق تعالى دست آن مرد را چسبانيد بر ذراع آن زن ، و هر چند سعى كرد جدا نتوانست كرد ، تا آنكه مردم قطع طواف كردند و بر سر ايشان جمع شدند و والى را خبر كردند ، چون والى حاضر شد فقها را طلبيد و مىگفتند كه : دست او را قطع مىبايد كرد زيرا كه او خيانت كرده است ، والى گفت : آيا كسى از فرزندان محمّد صلّى اللّه عليه و آله و سلّم در اينجا هست ؟ گفتند : بلى حضرت امام حسين عليه السّلام امشب داخل شده است ، پس والى حضرت را طلبيد و گفت : ببين كه چه بلا بر سر ايشان آمده است ، حضرت چون بر حال ايشان مطّلع شد ، رو بسوى كعبه گردانيد و دست به دعا برداشت و ساعت طويلى دعا كرد ، و بعد از آن به نزد ايشان آمد و دست آن مرد را از دست آن زن جدا كرد ، پس والى پرسيد كه : آيا عقاب بكنيم او را به اين كارى كه كرده است ؟ حضرت فرمود : نه « 2 »  .\r\nايضاً به سند معتبر از حضرت صادق عليه السّلام روايت كرده است كه در زمان حضرت امام حسين عليه السّلام دو مرد با يكديگر مخاصمه كردند در باب زنى و فرزند او ، هر يك مىگفتند كه اين زن و فرزند از من است ، حضرت بر ايشان گذشت و از سبب مخاصمهء ايشان پرسيد ، چون به خدمت حضرت عرض كردند ، مدّعى اوّل را فرمود بنشين ، پس آن زن را گفت كه راست بگو پيش از آنكه حق تعالى پردهء تو را به درد و رسوا شوى ، گفت : اين مرد كه نشسته است شوهر من است و فرزند از اوست و اين مرد ديگر را نمىشناسم ، حضرت رو كرد به آن فرزند شيرخواره كه هنوز به سخن نيامده بود و فرمود : سخن بگو اى پسر به علم خدا و\r\n\r\n","description":"","footnote":" ( 1 ) مناقب ابن شهر آشوب 4 / 58 .  ( 2 ) مناقب ابن شهر آشوب 4 / 58 . ","page_name":" 517 ","page_number":517},
  {"content":"\r\n\r\nبيان كن كه مادر تو راست مىگويد يا نه ، آن كودك به اعجاز آن حضرت به سخن آمد و گفت : من نه از اينم و نه از او ، و پدر من شبان فلان مرد است ، پس حضرت فرمود : آن زن را سنگسار كردند ، و آن طفل بعد از آن ديگر سخن نگفت « 1 »  .\r\nايضاً از اصبغ بن نباته روايت كرده است كه گفت : روزى به حضرت امام حسين عليه السّلام عرض كردم كه : اى سيّد من سؤال مىكنم از تو از امرى كه يقين به آن دارم و از اسرار خداست ، و صاحب آن سر توئى ، حضرت فرمود : مىخواهى ببينى كه چگونه مخاطبه كرد رسول خدا با خصم پدرم در مسجد قبا ؟ گفتم : بلى يا بن رسول اللَّه همين را مىخواهم ، پس فرمود : برخيز ، من و آن حضرت در كوفه بوديم ، ناگاه پيش از آنكه چشم بر هم زنيم خود را و آن حضرت را در مسجد قبا ديدم ، پس حضرت تبسّم كرد در روى من و فرمود :\r\nاى اصبغ حق تعالى باد را مسخّر سليمان گردانيده بود كه در چاشت يك ماه مىرفت ، و در پسين يك ماه ، و به ما زياده از آن عطا كرده است ، گفتم : به خدا سوگند كه راست مىگوئى يا بن رسول اللَّه . پس حضرت فرمود : مائيم آنها كه علم كتاب نزد ماست ، و بيان آنچه در كتاب است ما مىدانيم ، و نيست نزد احدى از خلق خدا آنچه نزد ما هست ، زيرا كه ما محل رازهاى پنهان خدائيم ، پس تبسّم نمود و فرمود كه : مائيم آل اللَّه و وارثان رسول خدا ، گفتم : خدا را حمد مىكنم بر اين ، پس فرمود : داخل شو ، چون داخل مسجد قبا شدم ديدم كه رسول خدا صلّى اللّه عليه و آله و سلّم نشسته و رداى مبارك خود را بر پشت زانوهاى خود بسته ، ناگاه ديدم كه حضرت امير المؤمنين عليه السّلام بر گريبان أبو بكر چسبيده ، و رسول خدا انگشت خود را به دندان مىگزد و به ابى بكر مىگويد كه : بد خلافتى كردى تو و اصحاب تو در اهل بيت من ، بر شما باد لعنت خدا و لعنت من « 2 »  .\r\nايضاً از ابن عبّاس روايت كرده است كه گفت : ديدم حضرت امام حسين عليه السّلام را پيش از آنكه متوجّه عراق گردد كه در كعبه ايستاده بود و دست جبرئيل در دست او بود ، و جبرئيل\r\n\r\n","description":"","footnote":" ( 1 ) مناقب ابن شهر آشوب 4 / 59 .  ( 2 ) مناقب ابن شهر آشوب 4 / 59 . ","page_name":" 518 ","page_number":518},
  {"content":"\r\n\r\nندا مىكرد كه : بيائيد بسوى بيعت خدا كه بيعت او بيعت خداست « 1 »  .\r\nابن طاووس از حذيفه روايت كرده است كه گفت : شنيدم از حضرت امام حسين عليه السّلام در زمان حضرت رسالت صلّى اللّه عليه و آله و سلّم و آن حضرت كودك بود كه مىفرمود : به خدا سوگند كه جمع خواهند شد براى كشتن من طاغيان بنى اميّه و سركردهء ايشان ، و مقدّم ايشان عمر بن سعد خواهد بود ، گفتم : حضرت رسالت صلّى اللّه عليه و آله و سلّم تو را خبر داده است به اين ؟ فرمود : نه ، پس من رفتم به خدمت حضرت رسول صلّى اللّه عليه و آله و سلّم و سخن آن حضرت را نقل كردم ، حضرت فرمود :\r\nعلم من علم اوست ، و علم او علم من است ، زيرا كه آنچه واقع مىشود ما پيش از واقع شدن مىدانيم « 2 »  .\r\nدر كتاب عيون المعجزات به سند معتبر از حضرت صادق عليه السّلام روايت كرده است كه اهل كوفه به خدمت امير المؤمنين عليه السّلام آمدند و از كمى باران شكايت كردند و گفتند : براى ما طلب باران بكن ، پس به امام حسين عليه السّلام فرمود : برخيز و دعاى باران بكن ، حضرت برخاست حمد و ثناى حق تعالى به جاى آورد و درود بر حضرت رسالت صلّى اللّه عليه و آله و سلّم و آل او فرستاد و دعائى در نهايت فصاحت و بلاغت انشا فرمود و طلب باران براى مردم از حق تعالى نمود ، هنوز از دعا فارغ نشده بود كه باران از آسمان ريخت ، و اعرابى از بعضى نواحى كوفه آمد و گفت : رودخانه‌ها و تلها را ديدم كه آب جارى بود از آنها و بر يكديگر موج مىزدند « 3 »  .\r\nايضاً روايت كرده است كه در صحراى كربلا ملعونى از قبيلهء تميم كه او را عبد اللَّه بن جويريّه مىگفتند به نزديك حضرت امام حسين عليه السّلام آمد گفت : بشارت باد تو را به آتش ، حضرت فرمود : چنين نيست ، مىروم به نزد خداوند آمرزنده و پيغمبر شفاعت‌كننده ، و من از حالت نيكوئى به حالت بهتر مىروم ، تو كيستى ؟ گفت : منم پسر جويريّه ، حضرت دست مبارك خود را بلند كرد تا آنكه سفيدى زير بغل آن حضرت ظاهر شد و فرمود :\r\n\r\n","description":"","footnote":" ( 1 ) مناقب ابن شهر آشوب 4 / 60 .  ( 2 ) بحار الأنوار 44 / 186 .  ( 3 ) عيون المعجزات 61 . ","page_name":" 519 ","page_number":519},
  {"content":"\r\n\r\nخداوندا او را بكش بسوى آتش جهنّم ، پس آن ملعون به غضب آمد و بر حضرت حمله كرد ، ناگاه اسبش در نهرى افتاد و از اسب گرديد و پايش در ركاب ماند و سرش بر زمين آمد و اسب رم كرد و مىدويد و سر او را به هر سنگ و كلوخى مىزد ، و يك پاى و رانش جدا شد و در ركاب آويخته بود ، و نصف ديگرش بر زمين ماند و به جهنّم و اصل شد « 1 »  .\r\nدر احاديث معتبره از طرق خاصّه و عامّه روايت كرده‌اند كه بسيار بود كه فاطمه عليها السّلام در خواب بود و امام حسين عليه السّلام در گهواره مىگريست و جبرئيل گهوارهء آن حضرت را مىجنبانيد و با او سخن مىگفت و او را ساكت مىگردانيد ، چون فاطمه عليها السّلام بيدار مىشد مىديد كه گهواره مىجنبد و كسى با آن حضرت سخن مىگويد و كسى را نمىديد ، چون از حضرت رسول صلّى اللّه عليه و آله و سلّم پرسيد حضرت مىفرمود : او جبرئيل است « 2 »  .\r\nايضاً روايت كرده‌اند كه چون آن حضرت در شب تارى در موضعى مىنشست ، به نورى كه از جبين و پائين گردن آن حضرت ساطع بود آن حضرت را مىشناختند ، زيرا كه حضرت رسالت صلّى اللّه عليه و آله و سلّم اين دو موضع را بسيار مىبوسيد « 3 »  .\r\nمؤلّف گويد كه : اكثر معجزات در باب شهادت آن حضرت مذكور خواهد شد .\r\n\r\n","description":"","footnote":" ( 1 ) عيون المعجزات 62 .  ( 2 ) بحار الأنوار 44 / 188 .  ( 3 ) بحار الأنوار 44 / 187 . ","page_name":" 520 ","page_number":520},
  {"content":"\r\n\r\n\r\nفصل پنجم در بيان ثواب گريستن بر آن حضرت است ، و ماتم آن حضرت داشتن ، و براى مصيبت آن حضرت اندوهناك بودن است خصوصاً در روز عاشورا\r\nابن قولويه به سند معتبر روايت كرده است از ابن خارجه كه گفت : روزى در خدمت حضرت امام جعفر صادق عليه السّلام بوديم و حضرت امام حسين عليه السّلام را ياد كرديم ، حضرت بسيار گريست و ما گريستيم ، پس حضرت سر برداشت و فرمود : حضرت امام حسين عليه السّلام مىفرمود : منم كشتهء گريه و زارى ، هيچ مؤمنى مرا ياد نمىكند مگر آنكه گريان مىگردد « 1 »  .\r\nبه روايت ديگر : فرمود : حضرت امام حسين عليه السّلام مىفرمود : منم كشتهء زارى و گريه كه با كرب و غم و الم كشته خواهم شد ، و لازم است بر خدا كه هر اندوهناكى كه به زيارت من بيايد ، شاد و خوش‌حال به اهل خود برگردد « 2 »  .\r\nشيخ مفيد به سند صحيح از حضرت صادق عليه السّلام روايت كرده است كه هر جزع كردن و گريستنى مكروه است به غير از جزع كردن و گريستن بر حسين « 3 »  .\r\n\r\n","description":"","footnote":" ( 1 ) كامل الزيارات 108 .  ( 2 ) كامل الزيارات 109 .  ( 3 ) امالى شيخ طوسى 162 . ","page_name":" 521 ","page_number":521},
  {"content":"\r\n\r\nابن قولويه به سند معتبر روايت كرده است كه هيچ روزى حسين بن على عليه السّلام نزد حضرت امام جعفر صادق عليه السّلام مذكور نمىشد كه كسى آن حضرت را تا شب متبسّم بيند ، و در تمام آن روز محزون و گريان مىبود و مىفرمود : حسين عليه السّلام سبب گريهء هر مؤمن است « 1 »  .\r\nايضاً از آن حضرت روايت كرده است كه روزى حضرت امير المؤمنين عليه السّلام نظر كرد بسوى امام حسين عليه السّلام و فرمود : تو سبب گريهء هر مؤمنى ، پس امام حسين عليه السّلام گفت : من چنينم اى پدر ؟ حضرت فرمود : بلى اى فرزند گرامى « 2 »  .\r\nابن بابويه و ابن قولويه به سندهاى معتبر بسيار از ابو عمارهء منشد روايت كرده‌اند كه گفت : روزى به خدمت حضرت صادق عليه السّلام رفتم ، حضرت فرمود كه : شعرى چند در مرثيهء حسين انشاء كن ، چون شروع كردم حضرت گريان شد ، و من مرثيه مىخواندم و حضرت مىگريست تا آنكه صداى گريه از خانهء آن حضرت بلند شد . به روايت ديگر : آن جناب فرمود : به آن روشى كه در پيش خود مىخوانيد و نوحه مىكنيد بخوان ، چون خواندم آن جناب بسيار گريست و صداى گريهء زنان آن حضرت نيز از پشت پرده بلند شد ، چون فارغ شدم حضرت فرمود : هر كه شعرى در مرثيهء حسين بخواند و پنجاه كس را بگرياند بهشت او را واجب گردد ، و هر كه سى كس را بگرياند بهشت او را واجب گردد ، و هر كه بيست كس را بگرياند بهشت او را واجب گردد ، و ده كس را بگرياند بهشت او را واجب گردد ، و هر كه پنج كس را بگرياند بهشت او را واجب مىگردد ، و هر كس بگريد و يكى را بگرياند بهشت او را واجب گردد ، و هر كه مرثيه بخواند و خود بگريد بهشت او را واجب شود ، و هر كه او را گريه نيايد و خود را به گريه بدارد بهشت او را واجب شود « 3 »  .\r\nدر روايت ديگر فرمود : هر كه آن حضرت را به ياد بياورد و از ديدهء او به قدر پر مگسى آب بيرون آيد ، ثواب او بر خداست ، و خدا راضى نشود از براى او به ثوابى غير از\r\n\r\n","description":"","footnote":" ( 1 ) كامل الزيارات 108 .  ( 2 ) كامل الزيارات 108 .  ( 3 ) امالى شيخ صدوق 121 ؛ كامل الزيارات 105 . ","page_name":" 522 ","page_number":522},
  {"content":"\r\n\r\nبهشت « 1 »  .\r\nشيخ كشى به سند معتبر از زيد شحّام روايت كرده است كه : من با جماعتى از اهل كوفه در خدمت حضرت صادق عليه السّلام بوديم ، جعفر بن عفّان به خدمت آن حضرت آمد ، او را اكرام نمود و نزديك خود نشانيد و گفت : يا جعفر ، گفت : لبّيك خدا مرا فداى تو گرداند ، حضرت فرمود : شنيده‌ام شعر مىگوئى در مرثيهء امام حسين و نيكو مىگوئى ؟ گفت : بلى فداى تو شوم ، فرمود : بخوان ، چون خواند آن حضرت گريان شد و قطرات اشك آن حضرت بر ريش مباركش جارى شد و حاضران همه گريان شدند ، پس فرمود : به خدا سوگند كه ملائكهء مقرّبان در اينجا حاضر شدند و مرثيهء تو را براى حسين شنيدند ، و زياده از آنچه ما گريستيم گريستند ، حق تعالى از براى تو جميع بهشت را واجب گردانيد و گناهان تو را آمرزيد ، پس فرمود : اى جعفر مىخواهى زياده بگويم ؟ گفت : بلى اى سيّد من ، فرمود : هر كه در مرثيهء حسين شعرى بگويد و بگريد و بگرياند ، البتّه حق تعالى بهشت را براى او واجب گرداند و گناهان او را بيامرزد « 2 »  .\r\nشيخ مفيد به سند معتبر از حضرت صادق عليه السّلام روايت كرده است كه امام حسين عليه السّلام نزد پروردگار خود است ، و نظر مىكند به لشكرگاه خود و به محل قبر خود و شهيدانى كه نزديك او مدفونند ، و نظر مىكند بسوى زيارت كنندگان خود ، او بهتر مىشناسد نامهاى ايشان را و پدران ايشان را و درجات و منازل ايشان را نزد خداوند عالميان از شناختن يكى از شما فرزندان خود را ، و مىبيند كسى را كه بر او گريه مىكند ، و طلب آمرزش مىكند براى او و سؤال مىكند از پدران خود كه طلب آمرزش كنند براى او ، و مىگويند كه : اگر بداند زيارت كنندهء من آنچه خدا براى او مهيّا كرده است ، هرآينه فرح او زياده از جزع او خواهد بود ؛ چون زيارت كنندهء او بر مىگردد ، هيچ گناه بر او نمانده است « 3 »  .\r\nابن بابويه به سند معتبر از حضرت امام رضا عليه السّلام روايت كرده است كه : ماه محرّم ماهى\r\n\r\n","description":"","footnote":" ( 1 ) كامل الزيارات 100 .  ( 2 ) رجال كشى 574 .  ( 3 ) امالى شيخ طوسى 55 . ","page_name":" 523 ","page_number":523},
  {"content":"\r\n\r\nبود كه اهل جاهليّت قتال در آن ماه را حرام مىدانستند و اين امّت جفا كار خونهاى ما را حلال دانستند و هتك حرمت ما كردند ، زنان و فرزندان ما را اسير كردند و آتشى در خيمه‌هاى ما زدند و اموال ما را غارت كردند و حرمت حضرت رسالت را در حق ما رعايت نكردند .\r\nبه درستى كه مصيبت حسين ديده‌هاى ما را مجروح گردانيده است ، و اشك ما را جارى كرده است ، و عزيز ما را ذليل گردانيده است ، و زمين كربلا مورث كرب و بلاى ما گرديد تا روز قيامت ، پس بر مثل حسين بايد بگريند گريه كنندگان كه گريه بر آن حضرت فرو مىريزد گناهان بزرگ را . پس حضرت فرمود كه : پدرم عليه السّلام چون ماه محرّم داخل مىشد ، كسى آن حضرت را خندان نمىديد ، و اندوه و حزن بر او غالب مىگرديد ، چون روز دهم محرّم مىشد روز مصيبت و اندوه و گريهء او بود و مىگفت : امروز روزى است كه حسين شهيد شده است « 1 »  .\r\nايضاً به سند موثّق از آن حضرت روايت كرده است كه : هر كه ترك كند سعى در حوائج خود را در روز عاشورا ، حق تعالى حوائج دنيا و آخرت او را بر آورد ، و هر كه روز عاشورا را روز مصيبت و اندوه و گريهء او باشد ، حق تعالى روز قيامت روز شادى و سرور او گرداند و ديده‌اش در بهشت به ما روشن باشد ، و هر كه روز عاشورا را روز بركت شمارد و براى بركت آذوقه در آن روز در خانه ذخيره كند ، در آنچه ذخيره كرده است بركت نيابد و خدا او را در روز قيامت با يزيد و عبيد اللَّه بن زياد و عمر بن سعد در پست‌ترين دركات جهنّم اندازد « 2 »  .\r\nايضاً به سند حسن از ريّان بن شبيب روايت كرده است كه گفت : در روز اوّل محرّم به خدمت حضرت امام رضا عليه السّلام رفتم ، فرمود كه : اى پسر شبيب آيا روزه‌اى ؟ گفتم : نه ، فرمود كه : اين روزى است كه حق تعالى دعاى حضرت زكريّا عليه السّلام را مستجاب گردانيد در وقتى كه از حق تعالى فرزند طلبيد ، و ملائكه او را ندا كردند در محراب كه : خدا بشارت\r\n\r\n","description":"","footnote":" ( 1 ) امالى شيخ صدوق 111 .  ( 2 ) امالى شيخ صدوق 112 . ","page_name":" 524 ","page_number":524},
  {"content":"\r\n\r\nمىدهد تو را به يحيى ، پس هر كه اين روز را روزه دارد ، دعاى او مستجاب گردد چنانچه دعاى زكريّا مستجاب گرديد .\r\nپس فرمود : اى پسر شبيب محرّم ماهى بود كه اهل جاهليّت در زمان گذشته ظلم و قتال را در اين ماه حرام مىدانستند براى حرمت اين ماه ، پس اين امّت حرمت اين ماه را نشناختند و حرمت پيغمبر خود را ندانستند ، و در اين ماه با ذريّت پيغمبر خود قتال نمودند و زنان ايشان را اسير كردند و اموال ايشان را به غارت بردند ، پس خدا نيامرزد ايشان را هرگز . اى پسر شبيب اگر گريه مىكنى براى چيزى پس گريه كن براى حسين بن على كه او را مانند گوسفند سر بريدند ، و هيجده نفر از اهل بيت او را با او شهيد كردند كه هيچ‌يك در زمين شبيه خود نداشتند ، به تحقيق كه گريستند براى شهادت او آسمانهاى هفت‌گانه و زمينها ، و چهار هزار ملك براى نصرت آن حضرت از آسمان به زير آمدند ، چون به زمين رسيدند آن حضرت شهيد شده بود ، پس ايشان پيوسته نزد قبر آن حضرت هستند ژوليده مو و گردآلود تا وقتى كه حضرت قائم آل محمّد صلّى اللّه عليه و آله و سلّم ظاهر شود ، پس از ياوران آن حضرت خواهند بود ، در وقت جنگ شعار ايشان اين خواهد بود : يا لثارات الحسين ، يعنى : اى طلب كنندگان خون حسين . اى پسر شبيب خبر داد مرا پدرم از پدرش از جدّش عليه السّلام چون جدّم حسين كشته شد ، آسمان خون و خاك سرخ باريد ، اى پسر شبيب اگر گريه كنى بر حسين تا آب ديده‌هاى تو بر روى تو جارى شود حق تعالى جميع گناهان كبيره و صغيرهء تو را بيامرزد خواه اندك باشد و خواه بسيار .\r\nاى پسر شبيب اگر خواهى كه خدا را ملاقات كنى و هيچ گناهى بر تو نباشد پس زيارت كن حسين را . اى پسر شبيب اگر خواهى كه در غرفه‌هاى عاليهء بهشت ساكن شوى با رسول خدا و ائمّهء طاهرين عليهم السّلام پس لعنت كن بر قاتلان حسين ، اى پسر شبيب اگر خواهى كه مثل ثواب شهداى كربلا داشته باشى ، پس هرگاه كه مصيبت آن حضرت را ياد كنى بگو :\r\nيا ليتني كنت معهم فأفوز فوزاً عظيما ، يعنى : آرزو مىكنم كه با ايشان مىبودم و كشته مىشدم و رستگارى عظيم مىيافتم . اى پسر شبيب اگر خواهى كه در درجات عاليهء بهشت با ما باشى ، پس براى اندوه ما اندوهناك باش ، و براى شادى ما شاد باش ، و بر تو\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nباد به ولايت ما كه اگر مردى سنگى را دوست دارد ، حق تعالى او را در قيامت با آن محشور مىگرداند « 1 »  .\r\nدر كامل الزّيارة به سند معتبر از عبد اللَّه بن بكر روايت كرده است كه گفت : روزى از حضرت صادق عليه السّلام پرسيدم كه : يا بن رسول اللَّه اگر قبر امام حسين عليه السّلام را بشكافند آيا در قبر آن حضرت چيزى خواهند ديد ؟ حضرت فرمود : اى پسر بكر چه بسيار عظيم است مسائل تو ، به درستى كه حسين بن على با پدر و مادر و برادر خود است در منزل رسول خدا ، با آن حضرت روزى مىخورد و شادى مىنمايد ، و گاهى بر جانب راست عرش آويخته است و مىگويد : پروردگارا وفا كن به وعده‌اى كه با من كرده‌اى ، و نظر مىكند به زيارت كنندگان خود و ايشان را با نامهاى ايشان و نام پدران ايشان و مسكن و مأواى ايشان و آنچه در خانهء خود دارند مىشناسد زياده از آنچه شما فرزندان خود را مىشناسيد ، و نظر مىكند بسوى آنها كه بر او مىگريند ، و طلب آمرزش از براى ايشان مىكند ، و از پدران خود سؤال مىكند كه براى ايشان استغفار كنند ، و مىگويد : اى گريه‌كننده بر من ، اگر بدانى آنچه خدا براى تو مهيّا گردانيده از ثوابها ، هرآينه شادى تو زياده از اندوه تو خواهد بود ، و از حق تعالى سؤال مىكند كه هر گناه و خطا كه گريه‌كننده بر او كرده است بيامرزد « 2 »  .\r\nايضاً به سند معتبر از مسمع بن عبد الملك روايت كرده است كه حضرت امام جعفر صادق عليه السّلام فرمود : اى مسمع تو از اهل عراقى آيا به زيارت قبر امام حسين عليه السّلام مىروى ؟\r\nگفتم : نه ، من مرد مشهورم از اهل بصره ، و نزد ما جماعتى هستند كه تابع خليفه‌اند ، و دشمنان بسيارى داريم از اهل قبايل از ناصبيان و غير ايشان ، و ايمن نيستم كه احوال مرا به والى بگويند ، و از ايشان ضررها به من برسد . حضرت فرمود : آيا هرگز به خاطر مىآورى آنچه با آن حضرت كردند ؟ گفتم : بلى ، فرمود : جزع مىكنى براى مصيبت آن حضرت ؟\r\nگفتم : بلى به خدا سوگند كه جزع مىكنم و مىگريم تا آنكه اهل من اثر اندوه در من\r\n\r\n","description":"","footnote":" ( 1 ) امالى شيخ صدوق 112 ؛ عيون أخبار الرضا 1 / 268 .  ( 2 ) كامل الزيارات 103 . ","page_name":" 526 ","page_number":526},
  {"content":"\r\n\r\nمىيابند ، و امتناع مىكنم از خوردن طعام تا از حال من آثار مصيبت ظاهر مىشود .\r\nحضرت فرمود كه : خدا رحم كند گريهء تو را ، به درستى كه تو شمرده مىشوى از آنها كه جزع مىكنند از براى ما ، و شاد مىشوند براى شادى ما ، و اندوهناك مىشوند براى اندوه ما ، و خايف مىگردند براى خوف ما ، و ايمن مىگردند براى ايمنى ما ، و زود باشد كه ببينى در وقت مرگ خود كه پدران من حاضر شوند نزد تو و سفارش كنند ملك موت را از براى تو ، و بشارتها دهند تو را كه ديدهء تو روشن گردد و شاد شوى ، و ملك موت بر تو مهربان‌تر باشد از مادر مهربان نسبت به فرزند خود . پس حضرت گريست و من نيز گريستم ، و فرمود : حمد مىكنم خداوندى را كه تفضيل داده است ما را بر خلق خود به رحمت ، و مخصوص گردانيده است ما اهل بيت را به رحمت خود .\r\nاى مسمع به درستى كه زمين و آسمان گريه مىكنند از روزى كه امير المؤمنين شهيد شده است تا حال از براى ترحّم بر ما ، و آنچه ملائكه براى ما مىگريند زياده از ديگران است . از روزى كه ما كشته شده‌ايم ، گريهء ملائكه ساكن نگرديده است ، و هر كه گريه كند براى ترحّم بر ما ، البتّه خدا رحمت خود را شامل حال او گرداند پيش از آنكه آب از ديدهء او بيرون آيد ، چون آب بر روى او جارى شود اگر قطره‌اى از آب ديدهء او را در جهنّم بريزند ، هرآينه حرارت او را فرو نشاند ، و كسى كه براى ما دلش به درد آيد در وقت مردن چون ما را ببيند شاد گردد ، و آن شادى از دلش زايل نشود تا در حوض كوثر بر ما وارد شود ، چون دوستان ما به نزد كوثر مىآيند آب كوثر شاد مىگردد ، و از لذّتهاى الوان طعامها آن قدر به كام ايشان مىرساند كه نمىخواهند از آنجا برگردند .\r\nاى مسمع هر كه يك شربت از آن آب بخورد ، بعد از آن هرگز تشنه نمىشود و تعب و مشقّت نمىبيند ، و آن آب در سردى مانند كافور است ، و بوى مشك از آن ساطع است ، و طعم زنجبيل در آن هست ، و از عسل شيرين‌تر است ، و از مسكه نرم‌تر است ، و از آب ديده صاف‌تر است ، و از عنبر خوشبوتر است ، و از چشمهء تسنيم بيرون مىآيد و در نهرهاى بهشت جارى مىشود ، و بر روى مرواريد و ياقوت مىگردد ، و بر كنار حوض كوثر قدحها هست زياده از ستارگان آسمان ، و بوى خوش آن از هزارساله راه به مشام\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nمىرسد ، و قدحهاى آن از طلا و نقره و الوان جواهر است . چون كسى اراده مىكند كه از آن بياشامد ، جميع بويهاى خوش را به مشام او مىرساند ، و آشامندهء آن مىگويد كه : من راضيم مرا هم اينجا بگذارند ، و نعمتى ديگر نمىطلبم ، و تحويل از اين مكان را نمىخواهم .\r\nاى مسمع تو از آنها خواهى بود كه از آن حوض سيراب مىگردند ، و هر ديده‌اى كه براى مصيبت ما گريان گردد البتّه شاد مىگردد به نظر كردن بسوى كوثر ، و همهء دوستان از آن آب مىآشامند ، و هر كس به قدر محبّتى كه به ما دارد لذّت از آن آب مىيابد . به درستى كه حضرت امير المؤمنين عليه السّلام بر كنار كوثر ايستاده است و عصائى از چوب عوسج در دست دارد و دشمنان ما را از آن مىراند ، پس يكى از ايشان گويد كه : من در دنيا شهادت به وحدانيّت خدا و رسالت محمّد مىدادم ، چرا مرا آب نمىدهى ؟ حضرت در جواب او فرمايد كه : برو به نزد امام خود أبو بكر و سؤال كن براى تو شفاعت كند ، گويد كه : امام من امروز از من بيزارى مىجويد ، حضرت فرمايد : برگرد به نزد آن كسى كه ولايت و محبّت او را اختيار كرده بودى و از او سؤال كن كه شفاعت كند تو را ، زيرا كه بهترين خلق سزاوار است كه شفاعت او رد نشود ، و گويد كه : از تشنگى هلاك شدم ، حضرت فرمايد : خدا تشنگى تو را زياده گرداند .\r\nراوى گفت كه : من به خدمت حضرت عرض كردم كه : چنين مردى چگونه راه مىيابد كه به نزديك كوثر بيايد ؟ حضرت فرمود : زيرا كه او پرهيزكارى نموده است از گناهان بسيار ، چون ما نزد او مذكور مىشده‌ايم ناسزا نمىگفته ، و جرئتهائى كه ديگران در حق ما مىكردند او نمىكرده ، و اينها نه از براى آن بوده كه ما را دوست مىداشته يا آنكه اعتقاد به امامت ما داشته باشد ، و ليكن از بسكه مشغول عبادت باطل خود بود نمىخواست كه مشغول ذكر مردم شود ، امّا دلش منافق بود ، و دينش نصب عداوت ما بود ، و متابعت اهل نصب مىنمود ، و ولايت أبو بكر و عمر داشت ، و ايشان را بر همه كس تقديم مىداد « 1 »  .\r\nو بعضى از ثقات روايت كرده‌اند از سيّد على حسينى كه مىگفت : من مجاور مولاى\r\n\r\n","description":"","footnote":" ( 1 ) كامل الزيارات 101 . ","page_name":" 528 ","page_number":528},
  {"content":"\r\n\r\nخود على بن موسى الرّضا عليه السّلام بودم ، چون روز عاشورا شد ، مردى از اصحاب ما مقتل حضرت امام حسين عليه السّلام را مىخواند ، و به اين روايت رسيد كه حضرت باقر عليه السّلام فرمود :\r\nهر كه از ديده‌هاى او در مصيبت حسين به قدر پر پشه‌اى آب بيرون آيد ، حق تعالى گناهان او را بيامرزد اگر چه مانند كف درياها باشد ، و در آن مجلس مرد جاهلى كه مدّعى علم بود حاضر بود ، و به عقل ناقص خود اعتقاد تمام داشت ، گفت : اين حديث نمىبايد صحيح باشد ، چگونه گريستن بر آن حضرت اين قدر ثواب داشته باشد ، و با او مباحثه بسيار كرديم ، و از ضلالت خود برنگشت و برخاست .\r\nچون روز شد به نزد ما آمد زبان به معذرت گشود و اظهار ندامت از گفته‌هاى شب نمود و گفت : چون شب از نزد شما رفتم و در رختخواب خود خوابيدم ، در خواب ديدم كه قيامت برپا شده است ، و مردم را همه در يك صحرا جمع كرده‌اند ، و ترازوهاى اعمال را آويخته‌اند ، و صراط را بر روى جهنّم كشيده‌اند ، و ديوانهاى عمل را گشوده‌اند ، و آتش جهنّم را افروخته‌اند ، و قصرهاى بهشت را به جلوه در آورده‌اند ، در آن وقت تشنگى عظيم بر من غالب شد ، چون نظر كردم به جانب راست خود حوض كوثر را مشاهده كردم ، و بر لب حوض دو مرد و يك زن را ديدم كه ايستاده‌اند و نور جمال ايشان صحراى محشر را روشن كرده است ، و جامه‌هاى سياه پوشيده‌اند و مىگريند ، از مردى پرسيدم : اينها كيستند كه بر كنار كوثر ايستاده‌اند ؟ گفت : يكى محمّد مصطفى و ديگرى على مرتضى ، و آن زن فاطمهء زهرا عليهم السّلام است ، گفتم : چرا سياه پوشيده‌اند و مىگريند ؟ گفت : مگر نمىدانى كه امروز روز عاشوراست و روز شهادت شهيد كربلاست ، پس به نزديك حضرت فاطمه عليها السّلام رفتم و گفتم : اى دختر رسول خدا تشنه‌ام ، آن حضرت از روى غضب به من نظر كرد و گفت : تو نيستى كه انكار مىكردى فضيلت گريستن بر مصيبت فرزند پسنديدهء من و نور ديدهء من حسين شهيد مظلوم را ؟ از وحشت اين خواب بيدار شدم و از گفتهء خود نادم و پشيمان گرديدم ، اكنون از شما معذرت مىطلبم كه از تقصير من درگذريد « 1 »  .\r\nابن قولويه به سند معتبر از زراره روايت كرده است كه حضرت امام جعفر صادق عليه السّلام\r\n\r\n","description":"","footnote":" ( 1 ) بحار الأنوار 44 / 293 . ","page_name":" 529 ","page_number":529},
  {"content":"\r\n\r\nفرمود : اى زراره به درستى كه آسمان گريست بر حسين عليه السّلام چهل صباح به خون ، و زمين گريست چهل صباح به سياهى ، و آفتاب گريست چهل صباح به سرخى و كسوف ، و كوهها پاره شدند و از هم پاشيدند ، و درياها به جوش و خروش آمدند ، و ملائكه چهل روز بر آن حضرت گريستند ، و زنى از زنان بنى هاشم خضاب نكرد و روغن نماليد و سرمه نكشيد و موى خود را شانه نكرد ، تا سر عبيد اللَّه بن زياد را براى ما آوردند ، و پيوسته ما در گريه‌ايم از براى مصيبت آن حضرت .\r\nو جدّم على بن الحسين چون پدر بزرگوار خود را ياد مىكرد ، آن قدر مىگريست كه ريش مباركش از آب ديده‌اش تر مىشد ، و هر كه آن حضرت را بر آن حالت مىديد از گريهء او مىگريست ، و ملائكه كه نزد قبر آن امام شهيدند گريه براى او مىكنند ، و به گريهء ايشان مرغان هوا و هر كه در هوا و آسمان است از ملائكه گريان مىشوند ، چون روح مقدّس آن حضرت از بدن مطهّرش مفارقت نمود ، جهنّم نعره‌اى زد كه نزديك بود زمين را از هم بشكافد . چون جان پليد عبيد اللَّه بن زياد و يزيد بن معاويه از بدن نجس ايشان به در رفت ، جهنّم به خروش آمد ، و اگر حق تعالى امر نمىكرد خزينه داران جهنّم را كه آن را حبس نمايند ، هرآينه هر كه بر روى زمين بود از جوش و خروش آن مىسوخت ، و اگر آن را رخصت مىدادند ، هرآينه هر چه بر روى زمين بود فرو مىبرد ، و ليكن مأمور است به امر خداوند خود ، و خازنان آن را به زنجيرها دارند ، و چندين مرتبه بر خازنان خود زيادتى كرد ، تاب مقاومت آن نياوردند تا آنكه جبرئيل آمد و بال خود را پيش داشت و زبانهء آن را رد كرد و آن را ساكن گردانيد .\r\nبه درستى كه جهنّم گريه و ندبه مىكند بر آن حضرت و مىخروشد بر قاتلان آن حضرت ، اگر حجّتهاى خدا بر روى زمين نمىبودند هرآينه زمين را سرنگون مىكرد ، هيچ ديده‌اى نزد خدا محبوب‌تر نيست ، و هيچ گريه‌اى نزد خدا پسنديده‌تر نيست از ديده‌اى كه بر آن حضرت بگريد و از گريه‌اى كه براى آن حضرت فرو ريزد ، و هر كه بر آن حضرت مىگريد نيكى به حضرت فاطمه عليها السّلام كرده است ، و يارى آن حضرت نموده است ، و احسان به حضرت رسالت صلّى اللّه عليه و آله و سلّم كرده است ، و حق ما اهل بيت را ادا كرده است .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\nو در قيامت هيچ بنده‌اى محشور نمىشود كه ديدهء او گريان نباشد مگر كسى كه بر جدّم حسين گريسته باشد ، كه او محشور مىشود با ديدهء خندان ، و بشارت به او مىرسد از جانب خداوند عالميان ، و آثار سرور و شادى از روى او ظاهر مىگردد ، و خلايق همه در ترس و بيمند و گريه كنندگان بر حسين ايمنند ، و همهء خلق را به مقام حساب مىبرند و ايشان در زير عرش خدا در خدمت آن حضرت نشسته‌اند و از حساب نمىترسند ، و ملائكه به نزد ايشان مىآيند و ايشان را تكليف دخول بهشت مىنمايند و ايشان ابا مىكنند و مىگويند كه : ما مجالست و صحبت آن حضرت را به بهشت نمىفروشيم ، و لقاى آن حضرت خوشتر است ما را از بهشت ؛ و حور و غلمان براى ايشان پيغام مىفرستند كه : ما را شوق ملاقات شما به نهايت رسيده است ، و ايشان به سبب سرور و شادى كه از مجالست آن حضرت دارند ، سر بالا نمىكنند كه پيغام ايشان را بشنوند ، و دشمنان اهل بيت را مىبينند كه بر رو بسوى آتش مىكشند ، و ايشان منازل آن نيكوكاران را مىبينند پس مىگويند كه : نيست ما را شفاعت كننده‌اى در اين روز و نه دوستى و نه يارى كه ما را از شدّت و آزارى نجات دهد .\r\nپس باز ملائكه پيغام از جانب زنان ايشان و خزينه داران از بهشتهاى ايشان مىآورند و براى ايشان وصف مىكنند نعمتهائى را كه حق تعالى براى ايشان در بهشتها مهيّا كرده است ، ايشان در جواب مىگويند كه : خواهيم آمد ان شاء اللَّه نزد شما . چون جواب پيغام ايشان به حوران و غلمان و خازنان بهشتهاى ايشان مىرسد ، مىشنوند كه ايشان در خدمت آن حضرت در زير عرش نشسته‌اند ، شوق آنها به ملاقات ايشان زياده مىگردد ، پس اين همنشينان آن حضرت مىگويند كه : حمد و سپاس خداوندى را كه فزع اكبر و اهوال اين روز را از ما برداشت و ما را نجات داد از آنچه مىترسيديم ، پس اسبان و شتران از بهشت با محملها براى ايشان مىآورند و ايشان سوار مىشوند ، و مشغول حمد و ثناى حضرت عزّت و صلوات بر حضرت رسول صلّى اللّه عليه و آله و سلّم و آل آن حضرت مىباشند تا داخل منازل خود گردند « 1 »  .\r\n\r\n","description":"","footnote":" ( 1 ) كامل الزيارات 81 . ","page_name":" 531 ","page_number":531},
  {"content":"\r\n\r\nايضاً به سند معتبر از ابو بصير روايت كرده است كه روزى در خدمت امام جعفر صادق عليه السّلام بودم و با آن حضرت سخن مىگفتم كه يكى از فرزندان آن حضرت داخل شد ، چون نظر حضرت بر او افتاد گفت : مرحبا ، و او را در بر كشيد و بوسيد ، فرمود : خدا حقير كند آنها را كه شما را حقير كردند ، و خدا انتقام كشد از آنها كه پدران شما را كشتند ، و خدا واگذارد آنها را كه شما را واگذاشتيد ، و خدا لعنت كند آنها را كه شما را شهيد كردند ، و خدا ياور و حافظ و ناصر شما باشد ، چه بسيار گريستند زنان بر شما ، و چه بسيار به طول انجاميد گريهء پيغمبران و صدّيقان و شهيدان و ملائكهء آسمان بر شما . پس حضرت گريست و فرمود : اى ابو بصير هرگاه نظر مىكنم بسوى فرزندان حسين ، مرا حالتى رو مىدهد كه ضبط خود نمىتوانم كرد به سبب آنچه نسبت به پدر ايشان و ايشان كردند ، اى ابو بصير به درستى كه فاطمه بر حسين مىگريد و گاهى نعره مىزند كه جهنّم به خروش مىآيد . چون خازنان جهنّم صداى آن حضرت را مىشنوند ، جهنّم را ضبط مىكنند كه مبادا زبانه بكشد و جميع اهل زمين را بسوزاند ، تا آن حضرت در گريه است ايشان محافظت درهاى جهنّم مىكنند و زبانه‌هاى آن را بر مىگردانند از براى محافظت اهل زمين ، و جهنّم ساكن نمىشود تا آن حضرت از گريه ساكن شود ، و درياها از صداى گريهء آن حضرت نزديك است كه به جوش آيند و بر يكديگر بريزند ، و به هر قطره‌اى از آنها ملكى موكّل است كه چون صداى آن حضرت بر مىآيد ، محافظت آنها مىنمايند كه اهل زمين را غرق نكنند ، و ملائكه پيوسته ترسانند و براى گريهء آن حضرت گريانند ، تضرّع و استغاثه به درگاه حق تعالى مىكنند ، و اهل عرش و آنها كه بر دور عرشند با جميع ملائكه تضرّع مىنمايند و صدا به تسبيح و تقديس حق تعالى بلند مىكنند از ترس عذاب اهل زمين ، و اگر يكى از صداهاى ايشان به اهل زمين برسد هرآينه مدهوش گردند و كوهها كنده شود و زمين بلرزد .\r\nگفتم : فداى تو شوم اين امر عظيمى است كه ياد مىكنى ، حضرت فرمود : آنچه نگفتم زياده از آن است كه گفتم ، پس فرمود : اى ابو بصير آيا نمىخواهى كه از آنها باشى كه يارى فاطمه مىكنند در گريه كردن ؟ پس من به گريه افتادم و از بسيارى گريه سخن نتوانستم گفت ، حضرت به جاى نماز خود رفت و مشغول دعا شد ، من با آن حالت از خدمت آن\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nحضرت بيرون آمدم و نتوانستم طعام خورد ، و مرا در شب خواب نبرد ، روز ديگر ترسان و خائف به خدمت آن حضرت رفتم ، چون ديدم كه حضرت ساكن گرديده است من ساكن شدم ، حمد كردم خداى را كه بر من عقوبتى نازل نشد « 1 »  .\r\nدر بعضى از كتب معتبره از دعبل خزاعى روايت كرده است كه گفت : در ايّام عاشورا رفتم به خدمت على بن موسى الرّضا عليه السّلام ، و آن حضرت اندوهناك نشسته بود و جمعى از شيعيان در خدمت آن حضرت نشسته بودند ، چون نظر آن سرور بر من افتاد فرمود : مرحبا اى دعبل كه يارى كنندهء مائى به دست و زبان خود ، پس مرا طلبيد و نزديك خود نشانيد و فرمود : اى دعبل چون اين روزها ايّام حزن ما اهل بيت است و ايّام سرور و شادى دشمنان ماست ، شعرى چند در مرثيهء سيّد شهدا بخوان ، و بدان اى دعبل هر كه بگريد و بگرياند يك كس را براى مصيبت ما ، اجرش بر خداست ، اى دعبل هر كه آب از ديده‌هاى او روان شود براى آنچه به ما رسيده است از دشمنان ما ، حق تعالى او را در زمرهء ما محشور گرداند ، اى دعبل هر كه بر مصيبت جدّ من حسين بگريد ، البتّه حق تعالى گناهان او را بيامرزد .\r\nپس حضرت فرمود پرده بستند ، و پردگيان حرم عصمت و طهارت در پس پرده نشستند براى آنكه در مصيبت جدّ خود حسين عليه السّلام بگريند ، پس فرمود : اى دعبل مرثيه براى حسين بخوان ، پس شعرى چند در مرثيهء آن حضرت خواندم ، آن حضرت با مردان و زنان حاضران بسيار گريستند كه صداى گريه از خانهء آن حضرت بلند شد « 2 »  .\r\n\r\n","description":"","footnote":" ( 1 ) كامل الزيارات 82 .  ( 2 ) بحار الأنوار 45 / 257 . ","page_name":" 533 ","page_number":533},
  {"content":"\r\n\r\n\r\nفصل ششم در بيان خبر دادن حق تعالى پيغمبران خود را به شهادت آن حضرت ، و آنچه عوض شهادت به آن حضرت كرامت كرده\r\nشيخ طوسى به سند معتبر از حضرت امام محمّد باقر و امام جعفر صادق عليهما السّلام روايت كرده است كه حق تعالى به عوض شهادت به حضرت امام حسين عليه السّلام كرامت كرده آنكه امامت را در ذريّهء او قرار داد ، و شفا را در تربت او قرار داد ، و دعا را نزد قبر آن حضرت مستجاب گردانيد ، و روزهاى زيارت كنندگان او را در رفتن و برگشتن از عمر ايشان حساب نمىكند ؛ راوى گفت كه : هرگاه مردم به بركت زيارت آن حضرت آن قدر فضيلت مىيابند آيا آن حضرت خود به شهادت چه درجه يافته باشد ؟ حضرت فرمود : حق تعالى او را ملحق گردانيده است به پيغمبر صلّى اللّه عليه و آله و سلّم كه با آن حضرت مىباشد در درجهء او و منزلت او « 1 »  .\r\nابن بابويه و ديگران به سندهاى معتبر از حضرت صادق عليه السّلام روايت كرده‌اند كه چون حضرت امام حسين عليه السّلام متولّد شد ، حضرت رسالت صلّى اللّه عليه و آله و سلّم حضرت فاطمه عليها السّلام را خبر داد كه : امّت من اين فرزند را شهيد خواهند كرد ، فاطمه عليها السّلام گفت : من چنين فرزندى نمىخواهم ، حضرت فرمود كه : حق تعالى بعد از او امامت را در فرزندان او قرار داده است تا روز قيامت ، حضرت فاطمه عليها السّلام گفت : راضى شدم « 2 »  .\r\n\r\n","description":"","footnote":" ( 1 ) امالى شيخ طوسى 317 .  ( 2 ) علل الشرايع 205 . ","page_name":" 534 ","page_number":534},
  {"content":"\r\n\r\nشيخ طبرسى و ديگران از سعد بن عبد اللَّه روايت كرده‌اند كه گفت : به خدمت حضرت امام حسن عسكرى عليه السّلام رفتم و از آن حضرت مسأله‌اى چند سؤال كردم ، آن حضرت فرمود : از مولاى خود حضرت صاحب الامر بپرس ، و در آن وقت حضرت صاحب كودك بود و در پيش روى حضرت بازى مىكرد ، پس سؤال كردم از تفسير كهيعص ، حضرت فرمود : اين حروف از اخبار غيبت است كه خدا به حضرت زكريّا خبر داده ، و بعد از آن به حضرت رسول خدا صلّى اللّه عليه و آله و سلّم اعلام فرموده است ، و سببش اين بود كه حضرت زكريّا از خدا طلب كرد كه اسماء مقدّسهء آل عبا را به او تعليم نمايد كه در شدايد به آنها پناه برد جبرئيل آمد و اسماء ايشان را تعليم آن حضرت نمود . چون حضرت زكريّا نام محمّد و على و فاطمه و حسن عليهم السّلام ياد مىكرد ، غم او بر طرف مىشد و خوش‌حال مىشد ، چون نام مبارك امام حسين عليه السّلام را ياد مىكرد ، گريه بر او مستولى مىشد و ضبط خود نمىتوانست كرد .\r\nروزى مناجات كرد كه : خداوندا چرا نام آن چهار بزرگوار را كه بر زبان مىرانم غمهاى من زائل مىشود و مسرور مىگردم ، و نام آن عالى مقدار را كه ذكر مىكنم ، غمهاى من به هيجان مىآيد و مرا از گريه طاقت نمىماند ، پس خداوند عالم قصّهء شهادت و مظلوميّت آن جناب را به زكريّا وحى فرمود و گفت : كهيعص ، پس كاف اشاره به نام كربلاست ، وها هلاك عترت طاهره است ، و يا يزيد است كه كشنده و ظالم ايشان بود ، و عين عطش و تشنگى ايشان است در آن صحرا ، و ص صبر ايشان است بر آن مصيبتها .\r\nچون زكريّا اين قصّهء دردناك را شنيد ، سه روز از مسجد حركت نكرد و كسى را نزد خود راه نداد ، مشغول گريه و زارى و ناله و بىقرارى شد ، و مرثيهء بر مصيبت آن حضرت مىخواند و مىگفت : الهى آيا دل بهترين خلقت را به مصيبت فرزندش به درد خواهى آورد ؟ آيا بلاى چنين مصيبتى را به ساحت عزّت او راه خواهى داد ؟ آيا به على و فاطمه جامهء چنين مصيبتى را خواهى پوشانيد ؟ آيا چنين درد و المى را به منزل رفعت و جلال ايشان در خواهى آورد ؟ بعد از اين سخنان مىگفت كه : الهى مرا فرزندى كرامت فرما كه در پيرى ديدهء من به او روشن شود ، چون چنين فرزندى كرامت فرمائى مرا فريفتهء محبّت او گردان ، پس چنين كن كه دل من در مصيبت آن فرزند چنان به درد آيد كه دل محمّد حبيب\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nتو براى فرزندش به درد خواهد آمد . پس خدا يحيى را به آن حضرت كرامت فرمود ، و مانند حضرت امام حسين عليه السّلام به شهادت فائز گرديد ، و حضرت يحيى شش ماه در شكم مادر بود ، حمل حضرت امام حسين عليه السّلام نيز شش ماه بود « 1 »  .\r\nابن بابويه از كعب الاحبار روايت كرده است كه گفت : ما در كتابهاى خود خوانده‌ايم كه مردى از فرزندان محمّد مصطفى صلّى اللّه عليه و آله و سلّم كشته خواهد شد ، و عرق اسبان اصحابش خشك نخواهد شد كه داخل بهشت شوند و با حور العين معانقه نمايند ، پس امام حسن عليه السّلام گذشت پرسيدند كه اين است ؟ گفت : نه ، حضرت امام حسين عليه السّلام گذشت پرسيدند كه اين است ؟ گفت : بلى « 2 »  .\r\nايضاً روايت كرده است كه جمعى از مسلمانان به مقاتلهء فرنگيان رفتند ، چون بلاد ايشان را فتح كردند ، در يكى از كنيسه‌هاى ايشان ديدند كه يك بيت شعر نوشته بود كه مضمونش اين بود كه : آيا اميد دارند آن گروهى كه حسين را مىكشند ، شفاعت جدّ او را در روز قيامت ؟ از ايشان پرسيدند : چند سال است كه اين شعر در كنيسهء شما نوشته شده است ؟ گفتند : سيصد سال پيش از آنكه پيغمبر شما مبعوث شود « 3 »  .\r\nايضاً به سند معتبر از حضرت صادق عليه السّلام روايت كرده است كه حضرت رسول صلّى اللّه عليه و آله و سلّم روزى در خانهء ام سلمه بود فرمود كه : كسى نيايد به نزد من ، ام سلمه گفت كه : امام حسين عليه السّلام آمد و كودك بود ، من نتوانستم كه آن حضرت را منع نمايم تا آنكه رفت به خدمت آن حضرت ، و من از پى بىآن حضرت رفتم ديدم كه حضرت امام حسين عليه السّلام را بر سينهء خود نشانيده است و حضرت رسول صلّى اللّه عليه و آله و سلّم گريه مىكند و چيزى در دست خود دارد و مىگرداند ، پس حضرت فرمود : اى ام سلمه جبرئيل خبر آورده است كه اين كشته خواهد شد و اين تربتى است كه در آن كشته خواهد شد ، اين را نزد خود نگاه دار ، هر وقت كه خون شود بدان كه حبيب من كشته شده است ، ام سلمه گفت كه : يا رسول اللَّه از خدا سؤال\r\n\r\n","description":"","footnote":" ( 1 ) احتجاج 2 / 529 .  ( 2 ) امالى شيخ صدوق 121 .  ( 3 ) امالى شيخ صدوق 113 . ","page_name":" 536 ","page_number":536},
  {"content":"\r\n\r\nكن كه اين را از او بر طرف كند ، حضرت فرمود : من از خدا سؤال كردم ، حق تعالى فرمود :\r\nاو را به سبب شهادت درجه‌اى خواهد بود كه احدى از مخلوقين به آن درجه نمىرسد ، به درستى كه او را شيعه‌اى چند خواهد بود كه شفاعت كنند ، و شفاعت ايشان رد نشود ، و مهدى آل محمّد از فرزندان او خواهد بود ، پس خوشا به حال كسى كه از اولياى حسين باشد ، و شيعيان او رستگارانند در روز قيامت « 1 »  .\r\nايضاً به سند معتبر از امام رضا عليه السّلام روايت كرده است كه چون حق تعالى امر كرد حضرت ابراهيم را كه فرزند خود اسماعيل را قربانى كند و براى او فدائى فرستاد ، امر كرد كه گوسفند را به عوض او قربانى كند ، پس ابراهيم آرزو كرد كه : كاش مأمور نمىشدم به كشتن گوسفند و فرزند خود را به دست خود از براى خدا قربانى مىكردم تا آنكه دل من به كشتن عزيزترين فرزندان من به درد مىآمد ، و مستحق مىشدم به سبب آن ارفع درجات اهل مصايب را . پس حق تعالى به او وحى كرد كه : اى ابراهيم كيست محبوبترين خلق من بسوى تو ؟ ابراهيم گفت : خداوندا خلقى نيافريده‌اى كه محبوب‌تر باشد بسوى من از حبيب تو محمّد مصطفى صلّى اللّه عليه و آله و سلّم ، حق تعالى به او وحى كرد كه : آيا او محبوبتر است بسوى تو يا جان تو ؟ ابراهيم گفت : بلكه او را از جان خود دوست‌تر مىدارم ، حق تعالى فرمود :\r\nفرزندان او محبوب‌ترند بسوى تو يا فرزندان تو ؟ ابراهيم گفت : بلكه فرزندان او را دوست‌تر مىدارم از فرزندان خود ، پس خدا وحى كرد به او كه : آيا كشته شدن فرزندان او بر دست دشمنانش دل تو را بيشتر به درد مىآورد يا كشتن تو فرزند خود را به دست خود در طاعت من ؟ ابراهيم گفت : بلكه كشته شدن او بر دست دشمنانش بيشتر دل مرا به درد مىآورد .\r\nپس حق تعالى فرمود : اى ابراهيم گروهى كه دعوى خواهند كرد كه از امّت محمّداند ، حسين و فرزندان او را خواهند كشت به ظلم و عدوان چنانچه گوسفند را كشند ، به سبب اين ، مستوجب غضب من خواهند شد ، پس ابراهيم به جزع آمد و دلش به درد آمد و گريان شد ، پس حق تعالى ندا كرد كه : فدا كردم جزع تو را بر فرزند تو اسماعيل ، اگر او را\r\n\r\n","description":"","footnote":" ( 1 ) امالى شيخ صدوق 120 . ","page_name":" 537 ","page_number":537},
  {"content":"\r\n\r\nقربانى مىكردى به جزعى كه كردى بر فرزندان پيغمبر آخر الزّمان حسين و كشته شدن او ، به اين سبب بر تو واجب گردانيدم رفيع‌ترين درجات اهل مصايب را ، و اين است معنى قول حق تعالى كه  وَ فَدَيْناه بِذِبْح عَظِيم  « 1 »  يعنى : فدا كرديم اسماعيل را به ذبح عظيم « 2 »  .\r\nشيخ طوسى به سند معتبر از حضرت صادق عليه السّلام روايت كرده است كه روزى حضرت رسالت صلّى اللّه عليه و آله و سلّم نشسته بود و جناب امام حسين عليه السّلام نزد آن حضرت بود ، ناگاه جبرئيل نازل شد و گفت : يا محمّد آيا اين فرزند را دوست مىدارى ؟ گفت : بلى ، جبرئيل گفت كه : امّت تو او را به قتل خواهند رسانيد ، پس آن حضرت به سبب اين خبر بسيار اندوهناك شد ، پس جبرئيل گفت كه : آيا مىخواهى به تو نمايم آن تربتى را كه در آن كشته خواهد شد ؟\r\nحضرت فرمود : بلى ، پس جبرئيل آنچه ميان مجلس حضرت بود و كربلا ، به زمين فرو برد و كربلا را به نزديك آورد به قدر يك چشم زدن ، و از بال خود قدرى از تربت آن حضرت برداشت و باز زمين را پهن كرد كه كربلا به جاى خود برگشت و به حضرت داد آن تربت را ، حضرت فرمود كه : خوشا حال تو اى تربت ، خوشا حال كسى كه در تو كشته خواهد شد « 3 »  .\r\nايضاً به سند معتبر به طريق مخالفان روايت كرده است از انس بن مالك كه روزى يكى از عظماى ملائكه از حق تعالى رخصت طلبيد كه به زيارت حضرت رسالت صلّى اللّه عليه و آله و سلّم بيايد ، از جانب حق تعالى مأذون شد و فرود آمد و در خدمت آن حضرت نشسته بود كه حضرت امام حسين عليه السّلام داخل شد ، حضرت او را گرفت و بوسيد و در دامن خود نشانيد ، ملك از آن حضرت پرسيد كه : آيا اين فرزند را دوست مىدارى ؟ حضرت فرمود كه : بسيار دوست مىدارم او را ، و فرزند گرامى من است ، ملك گفت كه : امّت تو او را شهيد خواهند كرد ، حضرت فرمود : امّت من فرزند مرا شهيد مىكنند ؟ گفت : بلى اگر خواهى به تو بنمايم از آن خاكى كه در آن كشته خواهد شد ؟ حضرت فرمود كه : بلى ، پس ملك خاك سرخ خوش بوئى به آن حضرت نمود و گفت : چون اين خاك خون تازه شود علامت اين است\r\n\r\n","description":"","footnote":" ( 1 ) سورهء صافّات / آيهء 107 .  ( 2 ) عيون أخبار الرضا 1 / 187 .  ( 3 ) امالى شيخ طوسى 314 . ","page_name":" 538 ","page_number":538},
  {"content":"\r\n\r\nكه اين فرزند تو كشته شده است . راوى گفت : شنيده‌ام كه آن ملك ميكائيل بود « 1 »  .\r\nايضاً به سند معتبر از زينب زوجهء حضرت رسول خدا صلّى اللّه عليه و آله و سلّم روايت كرده است كه گفت : روزى حضرت رسالت صلّى اللّه عليه و آله و سلّم در خانهء من به خواب رفت ، حضرت امام حسين عليه السّلام آمد ، من او را مشغول مىگردانيدم كه مبادا آن حضرت را بيدار كند ، پس پى كارى رفتم ، چون برگشتم ديدم كه امام حسين عليه السّلام بر روى شكم آن حضرت نشسته است و بر ناف آن حضرت بول مىكند ، خواستم كه او را بردارم حضرت فرمود كه : بول فرزند مرا قطع مكن و بگذار كه فارغ شود . چون فارغ شد ، حضرت شكم خود را آب ريخت و وضو ساخت و مشغول نماز شد ، چون حضرت به سجده رفت ، امام حسين عليه السّلام بر پشتش سوار شد ، پس حضرت صبر كرد تا او به زير آمد و سر از سجده برداشت ، پس آن جناب را در بر گرفت و نماز كرد ، چون از نماز فارغ شد ديدم كه دست مبارك خود را بلند كرد و گفت : به من بنماى اى جبرئيل ، گفتم : يا رسول اللَّه امروز كارى كردى كه پيشتر نمىكردى ، سبب آن چه بود ؟ حضرت فرمود : جبرئيل به نزد من آمد و مرا تعزيت فرمود در امر فرزندم حسين ، و مرا خبر داد كه امّت من او را شهيد خواهند كرد ، و خاك سرخى براى من آورد و گفت :\r\nاين تربت اوست « 2 »  .\r\nبه سند ديگر مثل اين را از عايشه نيز روايت كرده است « 3 »  .\r\nايضاً از طريق مخالفان از انس بن مالك روايت كرده است كه ملكى كه موكّل است بر باران روزى از حق تعالى مرخّص شد كه به زيارت حضرت رسالت صلّى اللَّه عليه و آله و سلّم بيايد ، چون نازل شد ام سلمه را گفت كه : در پيش در بايست و مگذار كسى داخل شود ، در آن وقت جناب امام حسين عليه السّلام آمد و ام سلمه را خواست كه مانع شود ، امام حسين عليه السّلام جست و داخل خانه شد و بر دوش حضرت سوار شد ، ملك گفت : او را دوست مىدارى ؟ فرمود :\r\nبلى ، ملك گفت كه : امّت تو او را شهيد خواهند كرد ، اگر مىخواهى به تو بنمايم خاك آن\r\n\r\n","description":"","footnote":" ( 1 ) امالى شيخ طوسى 314 .  ( 2 ) امالى شيخ طوسى 316 .  ( 3 ) امالى شيخ طوسى 316 . ","page_name":" 539 ","page_number":539},
  {"content":"\r\n\r\nمكانى را كه در آن شهيد خواهد شد ، پس دست دراز كرد و خاك سرخى براى آن حضرت آورد ، ام سلمه آن خاك را گرفت و در كنار مقنعهء خود بست « 1 »  .\r\nابن قولويه به سندهاى معتبر بسيار از حضرت صادق عليه السّلام روايت كرده است كه چون جبرئيل خبر شهادت حضرت امام حسين را از براى حضرت رسالت صلّى اللّه عليه و آله و سلّم آورد ، آن حضرت دست حضرت امير المؤمنين عليه السّلام را گرفت و به خلوت برد و ساعت طويلى در اين باب با يكديگر سخن گفتند ، و بر ايشان گريه غالب شده بسيار گريستند ، پس پيش از آنكه از هم جدا شوند ، جبرئيل نازل شد و گفت : پروردگار شما سلام مىرساند شما را و مىفرمايد كه : سوگند مىدهم شما را كه صبر كنيد بر اين مصيبت ، پس ايشان به امر حق تعالى صبر كردند « 2 »  .\r\nايضاً به سند معتبر از آن حضرت روايت كرده است كه روزى جبرئيل بر حضرت رسالت صلّى اللّه عليه و آله و سلّم نازل شد و گفت : السّلام عليك يا محمّد ، آيا مىخواهى تو را بشارت دهم به پسرى كه امّت تو بعد از تو او را شهيد خواهند كرد ؟ حضرت فرمود : مرا حاجتى نيست به چنين پسرى ، پس جبرئيل به آسمان رفت و بازگشت و اين بشارت را آورد ، و حضرت همان جواب را فرمود ، و باز به آسمان رفت و در مرتبهء سوّم همان بشارت را آورد ، چون حضرت فرمود : مرا حاجتى به او نيست ، گفت : پروردگار تو مىفرمايد كه وصايت و امامت را در فرزندان او قرار داده‌ام ، حضرت فرمود : راضى شدم ، پس حضرت به خانهء حضرت فاطمه عليها السّلام آمد و فرمود كه : جبرئيل چنين بشارتى از جانب حق تعالى آورده است ، فاطمه گفت كه : چنين فرزندى را نمىخواهم ، حضرت فرمود : پروردگار من امامت و وصايت را در فرزندان او قرار داده است ، پس حق تعالى اين آيه را فرستاد  وَ وَصَّيْنَا الْإِنْسان بِوالِدَيْه إِحْساناً حَمَلَتْه أُمُّه كُرْهاً وَ وَضَعَتْه كُرْهاً  « 3 »  . پس حضرت صادق عليه السّلام فرمود كه : هرگز ديده‌ايد كه زنى به پسرى حامله شود از روى كراهت و او را به زمين گذارد\r\n\r\n","description":"","footnote":" ( 1 ) امالى شيخ طوسى 330 .  ( 2 ) كامل الزيارات 55 .  ( 3 ) سورهء احقاف / آيهء 15 . ","page_name":" 540 ","page_number":540},
  {"content":"\r\n\r\nاز روى كراهت ، و ليكن فاطمه چنين بود ، چون خبر شهادت آن حضرت را شنيده بود به او حامله شد از روى كراهت و وضع حمل او نمود از روى كراهت « 1 »  .\r\nايضاً به سند موثّق از آن حضرت روايت كرده است كه روزى حضرت فاطمه عليها السّلام به خانهء حضرت رسالت صلّى اللّه عليه و آله و سلّم آمد ، آب از ديده‌هاى مبارك آن حضرت روان بود ، فاطمه عليها السّلام سبب گريهء آن حضرت را پرسيد ، فرمود : جبرئيل خبر آورد كه امّت من حسين را خواهند كشت ، چون فاطمه عليها السّلام اين خبر را شنيد خروش بر آورد و گريبان خود را چاك كرد ، حضرت فرمود : اى فاطمه جزع مكن كه امامت در فرزندان او خواهد بود تا روز قيامت ، پس فاطمه ساكن شد « 2 »  .\r\nايضاً به سندهاى معتبر از امام محمّد باقر و امام زين العابدين عليه السّلام روايت كرده است كه حضرت امير المؤمنين عليه السّلام فرمود : روزى حضرت رسالت صلّى اللّه عليه و آله و سلّم به ديدن ما آمد ، پس طعامى به نزد آن حضرت حاضر كرديم كه‌ام ايمن براى ما به هديه آورده بود ، و آن خرما و شير و مسكه بود ، حضرت قدرى از آن تناول نمود ، چون فارغ شد من آب بر دست مباركش ريختم و دست خود را شست ، بعد از دست شستن دست مبارك خود را بر رو و ريش خود ماليد و رفت و به زاويهء خانه ، چند ركعت نماز كرد و در سجدهء آخر نماز گريه بسيار نمود ، چون سر از سجده برداشت و از نماز فارغ شد ، هيچ‌يك از ما جرأت نكرديم براى اجلال و تعظيم آن حضرت كه از سبب گريه سؤال كنيم ، حضرت امام حسين عليه السّلام بسيار كودك بود و تازه به رفتار آمده بود ، او به نزديك حضرت رفت و بر ران جدّ بزرگوار خود نشست ، و سر خود را به بغل حضرت چسبانيد و گفت : اى پدر بزرگوار به خانهء ما تشريف آوردى و از آمدن تو بسيار مسرور و شاد شديم ، پس گريه كردى كه ما را به اندوه آوردى ، سبب گريهء تو چه بود ؟ حضرت فرمود : اى فرزند گرامى چون من به شما نظر نمودم و شما را بر دور خود ديدم ، بسى شاد گرديدم و هرگز چنين شادى مرا رو نداده بود .\r\nچون شاديهاى دوستان خدا را در دنيا مقرون به المها مىباشد ، جبرئيل در اين وقت بر من\r\n\r\n","description":"","footnote":" ( 1 ) كامل الزيارات 56 .  ( 2 ) كامل الزيارات 57 . ","page_name":" 541 ","page_number":541},
  {"content":"\r\n\r\nنازل شد ، مرا خبر داد كه شما همه كشته خواهيد شد و قبرهاى شما در بلاد متفرّق خواهد بود ، پس به اين سبب گريستم و خدا را شكر كردم و از براى شما از حق تعالى خير شما را طلبيدم ، پس حضرت امام حسين عليه السّلام گفت : اى پدر پس كه زيارت خواهد كرد ما را با اين پراكندگى ما ؟ حضرت فرمود : گروهى از امّت من به زيارت شما خواهند آمد براى بركت و براى نيكى و احسان به من ، و من ايشان را جستجو خواهم كرد و دست ايشان را خواهم گرفت ، و از شدايد و اهوال روز قيامت نجات خواهم داد « 1 »  .\r\nابن بابويه و ابن قولويه به اسانيد معتبر از حضرت صادق عليه السّلام روايت كرده‌اند كه بريد عجلى از آن حضرت پرسيد كه : اسماعيل كه خدا در قرآن مجيد او را به صادق الوعد وصف نموده آيا اسماعيل پسر ابراهيم است ؟ حضرت فرمود : بلكه اسماعيل فرزند حزقيل است ، حق تعالى او را بر جماعتى مبعوث گردانيد ، پس او را تكذيب كردند و پوست سر و رويش را كندند ، آنگاه خدا بر ايشان غضب كرد و سطاطائيل ملك عذاب را فرستاد تا به نزد آن پيغمبر عالىمقدار آمد و گفت : خدا مرا فرستاده است كه اگر خواهى قوم تو را به انواع عذاب معذّب گردانم ، اسماعيل گفت : مرا به عذاب ايشان حاجتى نيست ، خدا وحى نمود به او كه : پس هر حاجت كه دارى عرض كن . حضرت اسماعيل گفت :\r\nپروردگارا تو پيمان از ما پيغمبران گرفتى براى خود به پروردگارى و براى محمّد صلّى اللّه عليه و آله و سلّم به پيغمبرى و براى اوصياى او به ولايت و امامت ، و خبر دادى خلق را به آنچه ستمكاران امّت با حسين بن على جگرگوشهء آن پيغمبر بعد از او خواهند كرد ، و وعده دادى حسين را كه او را به دنيا برگردانى تا خود انتقام كشد از هر كه بر او ستم كرده و او را شهيد كرده ، حاجت من در درگاه تو آن است اى پروردگار من كه مرا برگردانى به دنيا تا خود انتقام از قوم خود بكشم ، پس خدا حاجت او را بر آورد ، و حضرت اسماعيل با امام حسين عليه السّلام در رجعت به دنيا بر خواهد گشت « 2 »  .\r\nبه روايت ديگر گفت : مىخواهم كه صبر كنم در شكيبائى و به حسين بن على تأسّى\r\n\r\n","description":"","footnote":" ( 1 ) كامل الزيارات 58 .  ( 2 ) كامل الزيارات 64 . ","page_name":" 542 ","page_number":542},
  {"content":"\r\n\r\nنمايم « 1 »  .\r\nابن قولويه به سند معتبر روايت كرده است كه سلمان گفت : نماند در آسمانها ملكى كه به خدمت حضرت رسالت صلّى اللّه عليه و آله و سلّم نيامد و تعزيت نگفته باشد آن حضرت را در مصيبت فرزندش حسين ، و همه خبر دادند آن حضرت را به ثوابى كه حق تعالى به شهادت او كرامت نموده است ، و هر يك آوردند براى آن حضرت آن تربت را كه آن امام مظلوم را در آن تربت به جور و ستم شهيد خواهند كرد ، و هر يك كه مىآمدند حضرت مىفرمود كه :\r\nخداوندا مخذول گردان هر كه او را يارى نكند ، و بكش هر كه او را بكشد ، و ذبح كن هر كه او را ذبح كند ، و ايشان را به مطلب خود مرسان .\r\nراوى گفت : دعاى آن حضرت در حق ايشان مستجاب شد ، و يزيد بعد از كشتن آن جناب تمتّعى از دنيا نبرد ، حق تعالى به ناگاه او را گرفت ، شب مست خوابيد و صبح او را مرده يافتند مانند قير سياه شده بود ، هيچ‌كس نماند از آنها كه متابعت او كردند بر قتل آن حضرت يا ميان آن لشكر داخل بودند مگر آنكه مبتلا شدند به ديوانگى يا خوره يا پيسى ، و اين مرضها در ميان اولاد ايشان نيز به ميراث بماند « 2 »  .\r\nايضاً از ابن عبّاس روايت كرده است كه ملكى از براى حضرت رسول صلّى اللّه عليه و آله و سلّم خبر شهادت حضرت امام حسين عليه السّلام را آورد ، جبرئيل بود ، بالهاى خود را گشوده بود و به صداى بلند مىگريست و تربت آن جناب را با خود آورده بود ، بوى مشك از آن تربت ساطع بود ، پس حضرت رسول صلّى اللّه عليه و آله و سلّم فرمود : آيا رستگار خواهند شد امّتى كه فرزند دلبند من و فاطمه را شهيد كنند ؟ جبرئيل گفت : حق تعالى اختلاف در ميان ايشان خواهد افكند كه دلهاى ايشان با يكديگر موافق نباشد « 3 »  .\r\nايضاً به سند معتبر از حضرت صادق عليه السّلام روايت كرده كه روزى حضرت رسول صلّى اللّه عليه و آله و سلّم در خانهء حضرت فاطمه عليها السّلام بود ، حضرت امام حسين عليه السّلام را در دامن خود نشانده بود ، ناگاه گريان شد و به سجده افتاد ، چون سر از سجده برداشت گفت : اى فاطمه و اى دختر\r\n\r\n","description":"","footnote":" ( 1 ) علل الشرايع 1 / 78 .  ( 2 ) كامل الزيارات 61 .  ( 3 ) كامل الزيارات 61 . ","page_name":" 543 ","page_number":543},
  {"content":"\r\n\r\nمحمّد به درستى كه خداوند علىّ اعلا در اين ساعت خود به من وحى كرد و الطاف بىپايان نسبت به من نمود و فرمود كه : اى محمّد آيا حسين را دوست مىدارى ؟ گفتم : بلى ، نور ديدهء من است و گل بوستان من است و ميوهء دل من است ، پس با من گفت كه : يا محمّد چه مبارك مولودى است حسين ، بر او مىفرستم رحمت و بركات و صلوات ، و خشنودى خود را شامل حال او مىگردانم ، و لعنت من و غضب من و عذاب من و نكال من بر كسى است كه او را به قتل رساند يا با او عداوت كند يا با او منازعه كند ، و او بهترين شهداست از گذشتگان و آيندگان در دنيا و عقبى ، و او سيّد جوانان اهل بهشت است از جميع خلق خدا ، و پدر او افضل و نيكوتر است از او ، پس سلام مرا به او برسان و بشارت ده او را كه اوست علامت راه هدايت ، و هادى دوستان من ، و شاهد من بر خلق من ، و خازن علم من ، و حجّت من بر اهل آسمانها و اهل زمينها و بر جنّيان و آدميان « 1 »  .\r\nشيخ مفيد روايت كرده است كه‌ام الفضل دختر حارث به خدمت حضرت رسول صلّى اللّه عليه و آله و سلّم آمد و گفت : يا رسول اللَّه ديشب خواب منكرى ديدم ، حضرت فرمود : چه خواب ديدى ؟\r\nگفت : ديدم كه پاره‌اى از تن شما جدا كردند و بر دامن من گذاشتند ، حضرت فرمود كه :\r\nخواب نيكى ديده‌اى ، پسرى از فاطمه متولّد خواهد شد و تو كفالت او خواهى نمود ، پس در آن زودى حضرت امام حسين عليه السّلام متولّد شد ، و حضرت او را به‌ام الفضل داد كه محافظت كند ، ام الفضل گفت كه : روزى آن حضرت را بردم به خدمت حضرت رسالت صلّى اللّه عليه و آله و سلّم ، حضرت او را از من گرفت و در دامن خود نشانيد ، ناگاه ديدم كه آب از ديده‌هاى آن حضرت فرو ريخت ، گفتم : پدر و مادرم فداى تو باد يا رسول اللَّه اين چه حالت است كه در تو مشاهده كردم ؟ فرمود : الحال جبرئيل به نزد من آمد و مرا خبر داد كه امّت من اين فرزند را شهيد خواهند كرد ، و خاك سرخى از تربت او براى من آورد « 2 »  .\r\nشيخ جعفر بن نما در كتاب مثير الاحزان و ديگران روايت كرده‌اند كه ملكى از ملائكهء سماوات كه هرگز به خدمت حضرت رسالت صلّى اللّه عليه و آله و سلّم نيامده بود ، از حق تعالى رخصت طلبيد كه به زيارت آن حضرت بيايد . چون روانه شد حق تعالى به او وحى كرد كه : خبر ده\r\n\r\n","description":"","footnote":" ( 1 ) كامل الزيارات 67 .  ( 2 ) ارشاد شيخ مفيد 2 / 129 . ","page_name":" 544 ","page_number":544},
  {"content":"\r\n\r\nمحمّد را كه مردى از امّت او كه او را يزيد مىگويند فرزند طاهر مبارك حضرت فاطمهء بتول را شهيد خواهد كرد ، ملك گفت : الهى و سيّدى ، من شاد شدم كه به زيارت آن حضرت مىروم ، چگونه آن حضرت را به اين خبر محزون گردانم ، حق تعالى فرمود :\r\nآنچه تو را امر مىكنم بايد به عمل آورى .\r\nپس آن ملك به خدمت آن حضرت آمد و بالهاى خود را گشود و گفت : السّلام عليك يا حبيب اللَّه ، من از پروردگار خود مرخّص شدم كه به زيارت تو بيايم ، چون مرا رخصت داد خبرى به من داد كه آرزو كردم كاش بالهاى من مىشكست و اين خبر را براى تو نمىآوردم ، و ليكن مخالفت امر پروردگار خود نمىتوانم كرد ، اى پيغمبر خدا بدان كه مردى از امّت تو كه او را يزيد مىگويند - حق تعالى عذاب او را زياده گرداند - فرزند طاهر مبارك تو را كه از دختر طاهرهء بتول تو به هم مىرسد شهيد خواهد كرد ، و بعد از كشتن فرزند تو از دنيا بهره‌اى نخواهد برد ، و حق تعالى او را ناگاه به عذاب خود خواهد گرفت و به جهنّم خواهد برد .\r\nپس چون حضرت امام حسين عليه السّلام دوساله شد ، حضرت رسالت صلّى اللّه عليه و آله و سلّم به سفرى بيرون رفت ، روزى در اثناى راه ايستاد و گفت : انّا للَّه و انّا اليه راجعون ، و آب از ديدهء مباركش ريخت و فرمود : در اين وقت جبرئيل بر من نازل شد و مرا خبر داد كه در كنار فرات زمينى است كه آن را كربلا مىگويند و فرزند من حسين را در آنجا شهيد خواهند كرد ، صحابه گفتند : يا رسول اللَّه كه او را شهيد خواهد كرد ؟ حضرت فرمود : يزيد كه خدا بركت ندهد او را ، گويا مىبينم جاى كشتن او را و محل دفن او را ، و گويا مىبينم كه سر او را به هديه براى يزيد ببرند ، هر كه نظر كند به سر فرزند من و شاد شود ، حق تعالى ميان دل و زبان او مخالفت اندازد و او را بر كفر و نفاق بميراند .\r\nپس حضرت از آن سفر غمگين و محزون برگشت و بر منبر بر آمد و خطبه‌اى ادا كرد و امام حسن و امام حسين عليهما السّلام را بر منبر بالا برد و دست راست خود را بر سر امام حسن عليه السّلام و دست چپ را بر سر امام حسين عليه السّلام گذاشت و سر خود را بسوى آسمان برداشت و فرمود : خداوندا منم محمّد بندهء تو و پيغمبر تو ، و اين دو فرزند از پاكيزگان عترت من و از\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nنيكان ذريّهء منند ، و از آنهايند كه ايشان را بعد از خود در ميان امّت خود مىگذارم ، و جبرئيل مرا خبر داد كه اين فرزند من حسين را به جور و ستم خواهند كشت ، و امّت من يارى او نخواهند كرد ، خداوندا كشندگان او را بركت مده ، و او را از بهترين شهدا گردان ، به درستى كه تو بر همه چيز قادرى ، خداوندا بركت مده كشندهء او را ، و بركت مده كسى را كه يارى او نكند . پس اهل مسجد همه صدا به گريه بلند كردند ، حضرت فرمود : امروز بر او گريه مىكنيد و فردا يارى او نخواهيد كرد .\r\nابن عبّاس گفت : پس آن حضرت پيش از وفات خود به قليلى متوجّه سفرى گرديد ، چون برگشت ، رنگ مباركش متغيّر و افروخته گرديده بود ، پس بر منبر بر آمد و خطبهء بليغ موجزى ادا كرد و آب از ديده‌هاى مباركش مىريخت . پس گفت : ايّها النّاس من از ميان شما مىروم و دو چيز بزرگ در ميان شما مىگذارم ، يكى كتاب خدا ، و ديگرى عترت من كه از شجرهء نبوّت روئيده‌اند و ميوهء حديقهء منند ، و اين دو چيز از يكديگر جدا نمىشوند تا در حوض كوثر بر من وارد شوند ، و من در عترت و اهل بيت خود از شما سؤال نمىكنم مگر چيزى را كه خدا مرا امر فرموده است  قُل لا أَسْئَلُكُم عَلَيْه أَجْراً إِلَّا الْمَوَدَّةَ فِي الْقُرْبى  « 1 »  يعنى : بگو يا محمّد كه سؤال مىكنم از شما بر تبليغ رسالت مزدى مگر محبّت خويشان من ، پس چنين مباشد كه چون بيائيد در حوض كوثر نزد من ، دشمنى كرده باشيد با عترت من و ستم كرده باشيد بر ايشان . به درستى كه در روز قيامت سه رايت و علم بر من وارد خواهد شد از اين امّت :\r\nيكى رايت سياه تيره ، چون به نزد من آيند گويم كه : شما كيستيد ؟ پس نام من از خاطر ايشان محو شود ، گويند : مائيم اهل توحيد از عرب ، پس گويم كه : منم احمد پيغمبر عرب و عجم ، ايشان گويند كه : ما از امّت توئيم ، من گويم كه : چگونه بعد از من رعايت كرديد كتاب خدا را و اهل بيت مرا ؟ ايشان گويند كه : امّا كتاب خدا را پس ضايع كرديم و تأويل و تحريف كرديم آن را ، و امّا عترت تو پس سعى كرديم كه ايشان را از روى زمين براندازيم ، پس من رو از ايشان بگردانم و ايشان تشنه از پيش حوض كوثر برگردند .\r\n\r\n","description":"","footnote":" ( 1 ) سورهء شورى / آيهء 23 . ","page_name":" 546 ","page_number":546},
  {"content":"\r\n\r\nپس رايت و علم ديگر به نزد من آيد از رايت اوّل سياه‌تر و تيره‌تر ، و مثل اوّل جواب گويند مرا ، پس گويم كه : من دو چيز بزرگ در ميان شما گذاشتم چه كرديد با آنها ؟ گويند كه : كتاب خدا را مخالفت كرديم ، و عترت تو را يارى نكرديم و ايشان را كشتيم ، رانده و پراكنده كرديم ، پس گويم كه : دور شويد از من ، پس برگردند از حوض كوثر با لب تشنه و روهاى سياه .\r\nپس علم ديگر به نزد من آيد كه نور از آن تابد ، پس من با ايشان گويم كه : كيستيد شما ؟\r\nگويند كه : مائيم اهل كلمهء توحيد و پرهيزكارى ، و مائيم امّت محمّد صلّى اللّه عليه و آله و سلّم ، و مائيم بقيّهء اهل حق كه حامل كتاب حق تعالى شديم ، و حلال آن را حلال دانستيم و حرام آن را حرام دانستيم ، و دوست داشتيم ذريّهء محمّد صلّى اللّه عليه و آله و سلّم را ، و ايشان را يارى كرديم در هر امرى كه خود را يارى مىكرديم ، و در خدمت ايشان قتال كرديم ، با هر كه دشمنى با ايشان مىكرد مقاتله كرديم ، پس من به ايشان گويم كه : بشارت باد شما را كه منم پيغمبر شما محمّد صلّى اللّه عليه و آله و سلّم و در دار دنيا چنان بوديد كه گفتيد ، پس آب دهم ايشان را از حوض كوثر ، و سيراب از نزد حوض كوثر برگردند ، به درستى كه جبرئيل مرا خبر داد كه امّت من فرزند من حسين را شهيد خواهند كرد در كربلا ، لعنت خدا بر كسى باد كه او را بكشد يا او را يارى نكند تا روز قيامت ، پس حضرت از منبر فرود آمد ، و نماند احدى از مهاجران و انصار مگر آنكه يقين كردند كه امام حسين عليه السّلام شهيد خواهد شد « 1 »  .\r\nدر بعضى از كتب معتبره از ام سلمه روايت كرده‌اند كه روزى حضرت رسالت صلّى اللّه عليه و آله و سلّم امام حسن صلّى اللّه عليه و آله و سلّم را بر ران راست خود نشانيده بود و امام حسين عليه السّلام را بر ران چپ خود نشانيده بود ، و گاهى اين را مىبوسيد و گاهى او را ، در آن وقت جبرئيل نازل شد و گفت :\r\nيا رسول اللَّه تو اينها را دوست مىدارى ؟ فرمود : چگونه دوست ندارم و اينها دو ريحانهء منند در دنيا و دو نور ديدهء منند ، جبرئيل گفت : يا نبىّ اللَّه حق تعالى بر ايشان حكمى كرده است صبر كن ، حضرت فرمود : كدام است آن حكم ؟ جبرئيل گفت : حسن را به زهر شهيد خواهند كرد ، و حسين را به قهر سر خواهند بريد ، و هر پيغمبرى را دعاى مستجابى\r\n\r\n","description":"","footnote":" ( 1 ) مثير الأحزان 18 . ","page_name":" 547 ","page_number":547},
  {"content":"\r\n\r\nمىباشد ، اگر خواهى كه حق تعالى اين مصيبتها را از ايشان دفع كند و اگر خواهى مصيبت ايشان را ذخيره گردان از براى شفاعت گناهكاران امّت خود در روز قيامت ، حضرت فرمود : يا جبرئيل ! من به حكم پروردگار خود راضيم و هر چه او از براى من پسنديده است از براى خود مىخواهم ، و مىخواهم كه مصيبت ايشان را وسيلهء شفاعت گناهكاران امّت خود گردانم « 1 »  .\r\nايضاً روايت كرده‌اند كه چون حضرت آدم عليه السّلام به زمين آمد ، به طلب حضرت حوّا بر دور زمين مىگرديد تا آنكه در صحراى كربلا عبور كرد ، چون داخل آن صحرا گرديد افواج حزن و اندوه رو به او آورده ، چون به مقتل حسين رسيد پايش به سنگى بر آمد و خون از قدمهايش جارى گرديد ، پس سر بسوى آسمان بلند كرد و گفت : پروردگارا در جميع زمين گرديدم ، اندوه و المى كه در اين زمين به من رسيد در هيچ زمينى نديدم ، حق تعالى به او وحى كرد كه : در اين زمين برگزيدهء من حسين شهيد خواهد شد ، خواستم كه تو در اذيّت و اندوه با او شريك باشى ، و خون تو بر اين زمين ريخته شود چنانچه خون او در اين زمين ريخته خواهد شد ، آدم گفت : پروردگارا او كيست ، آيا پيغمبر توست ؟\r\nحق تعالى وحى كرد كه : پيغمبر من نيست ، و ليكن فرزندزادهء پيغمبر من است و برگزيدهء من است ، آدم گفت : پروردگارا كشندهء او كيست ؟ حق تعالى به او وحى كرد : كشندهء او يزيد است كه اهل آسمانها و زمين او را لعنت مىكنند ، پس آدم مكرّر او را لعنت كرد و از آن زمين بيرون رفت « 2 »  .\r\nو حضرت نوح چون بر كشتى سوار شد و كشتى به كربلا رسيد ، موجى به هم رسيد و كشتى مشرف بر غرق شد ، نوح را ترس و بيم و المى عظيم عارض شد ، گفت : پروردگارا در هيچ زمينى به من نرسيد آنچه در اين زمين رسيد ، پس جبرئيل نازل شد و گفت : اى نوح اين موضعى است كه در اين موضع شهيد خواهد شد فرزندزادهء خاتم انبيا و فرزند بهترين اوصيا ، نوح گفت : پروردگارا كشندهء او كه خواهد بود ؟ به او وحى رسيد كه : يزيد كه ملعون است در آسمانها و زمين ، پس نوح مكرّر او را لعنت كرد تا كشتى از غرق نجات\r\n\r\n","description":"","footnote":" ( 1 ) بحار الأنوار 44 / 241 .  ( 2 ) بحار الأنوار 44 / 242 . ","page_name":" 548 ","page_number":548},
  {"content":"\r\n\r\nيافت و بر جودى قرار گرفت « 1 »  .\r\nو ابراهيم روزى سواره به صحراى كربلا گذشت ، اسب آن حضرت به سر در آمد و از اسب در گرديد و سر مباركش بر سنگى آمد و خون جارى شد ، پس شروع به استغفار كرد و گفت : خداوندا چه گناه از من سر زده است كه مستوجب اين عقوبت و تأديب شدم ؟ پس جبرئيل نازل شد و گفت : اى ابراهيم ! گناهى از تو صادر نشده است و ليكن اين موضعى است كه نور ديدهء محمّد مصطفى ، و فرزند پسنديدهء علىّ مرتضى در اين زمين كشته خواهد شد به جور ، و خدا خواست كه تو نيز در بليّه با او موافقت نمائى و خون تو نيز در اين زمين ريخته شود ، ابراهيم گفت : يا جبرئيل كه خواهد بود قاتل او ؟ جبرئيل گفت : يزيد پليد كه اهل آسمانها و زمين و لوح و قلم او را لعنت مىكنند ، پس ابراهيم سر برداشت و آن ملعون را لعن بسيار كرد ، حق تعالى اسب ابراهيم را به سخن در آورد و هر لعنى كه ابراهيم مىكرد او آمين مىگفت ، ابراهيم به آن اسب خطاب كرد كه : تو چرا آمين مىگوئى بر لعن آن پليد ؟\r\nگفت : براى آنكه به شومى آن لعين تو را بر زمين زدم و از تو خجالت كشيدم « 2 »  .\r\nو حضرت اسماعيل چون گوسفندان او را در كنار فرات مىچرانيدند ، راعى به او خبر داد كه : گوسفندان آن چند روز است كه در موضعى چرا مىكنند ، و هر چند ايشان را به كنار آب مىبرم آب نمىآشامند ، پس اسماعيل با حق تعالى مناجات كرد و سبب اين حالت را از پروردگار خود سؤال نمود ، جبرئيل نازل شد و گفت : اى اسماعيل سبب اين حالت را از گوسفندان خود سؤال كن ، چون سؤال كرد ، گوسفندان به زبان فصيح گفتند كه :\r\nبه ما خبر رسيد كه فرزند تو حسين جگرگوشهء پيغمبر آخر الزّمان در اين زمين با لب تشنه شهيد خواهد شد ، پس ما به سبب حزن و اندوه بر آن حضرت از اين آب نخورديم و خواستيم كه در تشنگى با او موافقت كنيم ، اسماعيل از ايشان پرسيد : كه قاتل او خواهد بود ؟ گفتند : يزيد پليد كه آسمانها و زمينها و جميع خلق خدا او را لعنت مىكنند ، اسماعيل گفت : خداوندا لعنت كن كشندهء حسين را « 3 »  .\r\n\r\n","description":"","footnote":" ( 1 ) بحار الأنوار 44 / 243 .  ( 2 ) بحار الأنوار 44 / 243 .  ( 3 ) بحار الأنوار 44 / 243 . ","page_name":" 549 ","page_number":549},
  {"content":"\r\n\r\nروزى حضرت موسى عليه السّلام با وصىّ خود يوشع بن نون به صحراى كربلا رسيدند ، چون داخل آن صحرا شدند بند نعلين موسى گسيخته شد و پاى مباركش به خار و خاشاك مجروح گرديد ، پس گفت : خداوندا سبب اين حالت چيست ؟ حق تعالى به او وحى كرد كه : در اين زمين ريخته خواهد شد خون برگزيدهء من حسين ، خواستم كه خون تو نيز در اين زمين ريخته شود ، موسى گفت : خداوندا حسين كيست ؟ خدا وحى كرد به او كه :\r\nفرزندزادهء محمّد مصطفى و فرزند دلبند علىّ مرتضى است ، گفت : پروردگارا كشندهء او كيست ؟ حق تعالى به او وحى كرد كه : كشندهء او كسى است كه ماهيان دريا و وحشيان صحرا و مرغان هوا او را لعنت مىكنند ، پس حضرت موسى عليه السّلام دست به دعا برداشت و بر قاتلان آن حضرت لعنت بسيار كرد ، و يوشع آمين گفت « 1 »  .\r\nو حضرت سليمان عليه السّلام روزى بر بساط خود نشسته بود ، باد بساط او را بر روى هوا مىبرد ، ناگاه بساط او به صحراى كربلا رسيد . چون محاذى آن صحرا شد ، باد سه مرتبه آن بساط را گردانيد و ترسيدند كه از هوا فرو ريزند ، پس باد ساكن شد و بساط بر زمين فرود آمد ، سليمان باد را عتاب كرد كه : چرا مضطرب شده‌اى ؟ و سبب اضطراب تو چه بود ؟ گفت : سببش اين بود كه در اين موضع شهيد خواهد شد نور ديدهء احمد مختار و فرزند گرامى على كرّار ، سليمان گفت : قاتل او كيست ؟ باد گفت : يزيد كه اهل آسمان و زمين او را لعنت مىكنند ، سليمان دست به دعا برداشت و بر قاتل آن حضرت لعنت و نفرين بسيار كرد ، و آدميان و جنّيان و مرغان كه همراه او بودند همه آمين گفتند ، پس از بركت آن لعنت باد وزيد و آن بساط را از آن صحرا بيرون برد « 2 »  .\r\nو حضرت عيسى عليه السّلام در صحرا چون با حواريان سياحت مىنمود ، به صحراى كربلا عبور فرمود ، چون داخل آن صحرا شد و خواست كه از آن صحرا بيرون آيد ، شيرى بر سر راه ايشان آمد ، عيسى فرمود : اى شير چرا سر راه بر ما گرفته‌اى ؟ شير به امر خداوند قدير به سخن آمد و به زبان فصيح گفت : نمىگذارم از اين صحرا بيرون روى تا لعنت كنى بر قاتل حسين ، عيسى گفت : حسين كيست ؟ گفت : فرزندزادهء نبىّ امّى ، و فرزند على ولى ،\r\n\r\n","description":"","footnote":" ( 1 ) بحار الأنوار 44 / 244 .  ( 2 ) بحار الأنوار 44 / 244 . ","page_name":" 550 ","page_number":550},
  {"content":"\r\n\r\nعيسى گفت كه : كشندهء او كيست ؟ شير گفت : يزيد است كه وحشيان و درندگان همه او را لعنت مىكنند خصوصاً در ايّام عاشورا ، پس عيسى دست به دعا برداشت و يزيد را لعنت كرد ، و حواريان آمين گفتند ، و شير دور شد و ايشان از آن زمين بيرون رفتند « 1 »  .\r\n\r\n","description":"","footnote":" ( 1 ) بحار الأنوار 44 / 244 . ","page_name":" 551 ","page_number":551},
  {"content":"\r\n\r\n\r\nفصل هفتم در خبر دادن حضرت سيّد المرسلين و حضرت ، امير المؤمنين به شهادت آن حضرت ، و خبر دادن آن حضرت به شهادت خود صلوات اللَّه عليهم\r\nابن بابويه و شيخ مفيد و صفّار و غير ايشان به اسانيد معتبرهء بسيار روايت كرده‌اند از حضرت امير المؤمنين و امام محمّد باقر و امام جعفر صادق عليهم السّلام و ابن عبّاس و غير او كه :\r\nحضرت رسالت صلّى اللّه عليه و آله و سلّم فرمود : هر كه خواهد كه به روش زندگانى من زندگانى كند ، و به روش مردن من بميرد و داخل شود در جنّة المأوى كه پروردگار من به دست قدرت خود آن را غرس نموده است ، پس بايد كه ولايت على بن أبي طالب داشته باشد ، و با دشمنان او دشمن باشد ، و فضل او را بشناسد ، و اوصياى بعد از او را امام داند ، به درستى كه حق تعالى عطا كرده است به ايشان علم و فهم مرا ، و ايشان عترت منند ، و از گوشت و خون من به هم رسيده‌اند ، و حق تعالى فضل و علم مرا به ايشان روزى كرده است ، واى بر آنها كه انكار فضل ايشان مىكنند از امّت من ، و به سبب بدى كردن با ايشان قطع مىكنند صلهء مرا « 1 »  .\r\nو به روايت ديگر گفت : به خدا شكايت مىكنم دشمنان ايشان را از امّت من كه انكار فضيلت ايشان مىنمايند ، به خدا سوگند كه فرزند من حسين را شهيد خواهند كرد بعد از من ، خدا ايشان را از شفاعت من محروم گرداند « 2 »  .\r\n\r\n","description":"","footnote":" ( 1 ) امالى شيخ صدوق 39 .  ( 2 ) بصائر الدرجات 48 . ","page_name":" 552 ","page_number":552},
  {"content":"\r\n\r\nابن قولويه به سند معتبر از حضرت امام محمّد باقر عليه السّلام روايت كرده است كه چون حضرت امام حسين عليه السّلام در كودكى به نزد حضرت رسول صلّى اللّه عليه و آله و سلّم مىآمد ، حضرت امير المؤمنين عليه السّلام را مىفرمود : يا على او را براى من نگاه دار ، پس او را مىگرفت و زير گلوى او را مىبوسيد و مىگريست ، روزى آن امام مظلوم گفت : اى پدر چرا گريه مىكنى ؟\r\nحضرت فرمود : اى فرزند گرامى چون نگريم كه موضع شمشير دشمنان را مىبوسم ، حضرت امام حسين عليه السّلام فرمود : اى پدر من كشته خواهم شد ؟ حضرت فرمود : بلى و اللَّه تو و برادر تو و پدر تو همه كشته خواهيد شد ، جناب امام حسين عليه السّلام گفت : پس قبرهاى ما از يكديگر دور خواهد بود ؟ حضرت فرمود : بلى اى فرزند ، امام حسين عليه السلام گفت : پس كه زيارت ما خواهد كرد از امّت تو ؟ پس حضرت فرمود : زيارت نمىكند مرا و پدر تو را و برادر تو را و تو را مگر صدّيقان از امّت من « 1 »  .\r\nابن شهر آشوب از ابن عبّاس روايت كرده است كه هند مادر معاويه از عايشه سؤال كرد كه : خوابى ديده‌ام مىخواهم كه به حضرت رسالت عرض كنم ، تو از حضرت رخصت بطلب . چون رخصت يافت ، به خدمت حضرت آمد و عرض كرد كه : در خواب ديدم كه آفتابى از بالاى سر من طالع شد ، و از آن آفتاب آفتاب ديگر بيرون آمد ، و ماه سياهى از فرج من بيرون آمد ، و از آن ماه ستارهء سياهى بيرون آمد ، و آن ستارهء سياه بر آن آفتابى كه بيرون آمد حمله كرد و آن را فرو برد ، پس جميع افق آسمان سياه شد ، و ستاره‌ها ديدم كه از آسمان ظاهر شدند ، و ستاره‌هاى سياه ديدم كه در زمين نيز پيدا شدند ، و جميع آفاق زمين را گرفتند . چون حضرت اين خواب را شنيد ، آب از ديدهء مباركش ريخت و دو مرتبه فرمود : بيرون رو اى دشمن خدا كه اندوه مرا تازه كردى و خبر مرگ دوستان مرا به من دادى ، چون آن ملعونه بيرون رفت ، حضرت فرمود كه : خداوندا لعنت كن او را و لعنت كن فرزندان او را .\r\nچون از حضرت پرسيدند از تعبير آن خواب ، حضرت فرمود كه : آن آفتاب اوّل كه طالع شد خورشيد برج امامت على بن أبي طالب است ، و آن ماه سياه كه از فرج آن ملعونه\r\n\r\n","description":"","footnote":" ( 1 ) كامل الزيارات 70 . ","page_name":" 553 ","page_number":553},
  {"content":"\r\n\r\nبيرون آمد معاويهء فاسق منكر خدا و رسول است كه عالم را به ضلالت خواهد افكند ، و آن ستارهء سياه كه ديده بود كه از ماه سياه بيرون آمد و بر آفتاب كوچك حمله كرد و او را فرو برد يزيد پسر معاويه است كه با فرزند من حسين جنگ خواهد كرد و او را شهيد خواهد كرد ، و در روز شهادت او آفتاب تيره خواهد شد ، و آفاق آسمان تيره خواهد شد ، تيرگى كفر و ضلالت آفاق جهان را فرو خواهد گرفت ؛ و آن ستاره‌هاى سياه كه ديده بود در زمين پهن خواهند شد منافقان بنى اميّه‌اند كه زمين را احاطه خواهند كرد « 1 »  .\r\nفرات بن ابراهيم و ابن قولويه به سند معتبر از حضرت صادق عليه السّلام روايت كرده‌اند كه روزى حضرت فاطمه عليها السّلام امام حسين عليه السّلام را برداشت ، حضرت رسول صلّى اللّه عليه و آله و سلّم آن حضرت را گرفت و گفت : لعنت كند خدا كشندهء تو را ، و لعنت كند خدا عريان كنندهء تو را ، و لعنت كند خدا آنها را كه معاونت كنند بر قتل تو ، و خدا حكم كند ميانهء من و آنها كه يارى كنند كشندهء تو را .\r\nچون حضرت فاطمه عليها السّلام اين سخنان وحشت‌انگيز را شنيد گفت : اى پدر بزرگوار اينها چه سخنان است كه براى فرزند من مىگوئى ؟ حضرت فرمود كه : اى دختر به خاطر آوردم آنچه به او خواهد رسيد بعد از من و بعد از تو از آزار و ظلم و ستم و مكر و عدوان ، و او در آن روز ميان گروهى باشد از اصحاب خود كه مانند ستاره‌هاى آسمان باشند ، و با نهايت شوق روند و كشته شوند ، و گويا در نظر من است لشكرگاه ايشان و خيمه‌گاه ايشان و قبرهاى ايشان ، حضرت فاطمه عليها السّلام گفت : اى پدر آنچه مىفرمائى در كدام موضع واقع خواهد شد ؟ حضرت فرمود : در موضعى كه آن را كربلا گويند كه محل كرب و بلا و محنت و عناى اهل بيت رسول خدا بوده باشد ، و بيرون آيند و بر ايشان بدترين امّت من كه اگر براى يكى از ايشان جميع اهل آسمانها و زمين شفاعت كند ، شفاعت ايشان مقبول نگردد و ابد الآباد در عذاب اليم جهنّم معذّب باشند .\r\nفاطمه عليها السّلام گفت : اى پدر بزرگوار ! اين فرزند گرامى من كشته خواهد شد ؟ حضرت فرمود : بلى اى دختر چنان كشته شود كه هيچ‌كس پيش از او به آن نحو كشته نشده باشد ،\r\n\r\n","description":"","footnote":" ( 1 ) مناقب ابن شهر آشوب 4 / 79 . ","page_name":" 554 ","page_number":554},
  {"content":"\r\n\r\nو بر او بگريند آسمانها و زمينها و ملائكه و وحشيان صحراها و ماهيان درياها و كوهها ، و هر يك از اينها از حق تعالى رخصت طلبند كه انتقام او را بكشند و رخصت نيابند ، و اگر مرخّص شوند متنفّسى بر روى زمين نماند ، و گروهى از دوستان ما به زيارت او خواهند رفت كه در زمين كسى داناتر از ايشان نباشد به حق خدا و حق ما اهل بيت ، و كسى به غير ايشان متوجّه زيارت ايشان نگردد ، و ايشان چراغهاى راه هدايت و شفيعان روز قيامتند .\r\nچون نزد حوض كوثر بر من وارد شوند ، من ايشان را به سيماى نيك ايشان بشناسم كه زيارت كنندهء حسين‌اند ، و در آن روز اهل هر دينى پيشوايان خود را طلب كنند ، و ايشان ما را طلب كنند و غير ما را طلب نكنند ، و به ايشان زمين برپاست ، و به بركت ايشان باران از آسمان مىبارد . حضرت فاطمه عليها السّلام گفت : اى پدر انّا للَّه و انّا اليه راجعون و خروش برآورد ، حضرت فرمود : اى دختر بهترين اهل بهشت و انّا اليه راجعون و خروش بر آورد ، حضرت فرمود : اى دختر بهترين اهل بهشت شهيدانند كه در دار دنيا جان و مال خود را در راه خدا بذل كرده‌اند ، و بهشت را از حق تعالى خريده‌اند ، و ثوابهاى خدا بهتر است از دنيا و آنچه در دنياست ، و كشته شدن در راه خدا بهتر است از مردن بر فراش خود ، هر كه را براى او شهادت مقرّر كرده‌اند به كشتن گاه خود مىرود ، و هر كه به سعادت شهادت نرسد البتّه مىميرد .\r\nاى فاطمه دختر محمّد ! آيا نمىخواهى كه در قيامت هر امر كه كنى در حق اين خلق اطاعت كنند ؟ آيا راضى نيستى كه پسر تو از حاملان عرش حق تعالى باشد ؟ آيا راضى نيستى كه پدر تو شفيع روز جزا باشد ؟ آيا راضى نيستى كه شوهر تو ساقى حوض كوثر باشد در روزى كه همهء خلق تشنه باشند ، دوستان خود را از آن حوض سيراب گرداند و دشمنان خود را براند و دور گرداند ؟ آيا راضى نيستى كه شوهر تو قسمت كنندهء جهنّم باشد ، و جهنّم را هر امرى كه بفرمايد اطاعت نمايد ، هر كه را خواهد از جهنّم بيرون آورد و هر كه را خواهد در جهنّم بگذارد ؟ آيا راضى نيستى كه نظر كنى به ملائكه كه در اطراف آسمان ايستاده باشند و همه بسوى تو نظر كنند و منتظر فرمان تو باشند ، و هر چه فرمائى اطاعت نمايند ، و نظر كنند بسوى شوهر تو كه نزد عرش خدا با دشمنان خود مخاصمه كند ؟ پس گمان دارى كه خدا چه خواهد كرد با كشندهء فرزند تو ، و با كشندگان شوهر تو در\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nوقتى كه محبّت او بر همهء خلايق تمام شود ، و آتش جهنّم را امر كنند كه او را اطاعت نمايد ؟ آيا راضى نيستى كه ملائكهء مقرّبان براى فرزند تو گريه كنند و بر او نهايت تأسّف و اندوه داشته باشد ؟ آيا راضى نيستى كه هر كه به زيارت او رود در ضمان خدا باشد ، و هر كه به زيارت او رود چنان باشد كه به حج خانهء خدا رفته باشد و حج و عمره به جا آورده باشد ، يك چشم زدن از رحمت حق تعالى خالى نباشد ، و اگر بميرد شهيد مرده باشد ، و اگر زنده بماند پيوسته حافظان اعمال براى او دعا كنند تا زنده باشد ، و هميشه در حفظ و امان خدا باشد تا از دنيا مفارقت نمايد ؟\r\nحضرت فاطمه عليها السّلام گفت : اى پدر راضى شدم ، و امر خدا را تسليم كردم ، و توكّل بر خدا نمودم ، پس حضرت رسول صلّى اللّه عليه و آله و سلّم دست مبارك خود را بر دل او ماليد و آب ديده‌هاى مبارك او را پاك كرد و فرمود : من و شوهر تو و دو پسر تو در مكانى خواهيم بود كه ديدهء تو روشن و دل تو شاد باشد « 1 »  .\r\nابن نما از ابن عبّاس روايت كرده است كه حضرت رسالت صلّى اللّه عليه و آله و سلّم نزديك وفات خود ، حضرت امام حسين عليه السّلام را به سينهء خود چسبانيد و عرق مبارك جبينش بر روى او مىريخت ، و متوجّه عالم بقا بود و مىفرمود : مرا با يزيد چه كار است ، خداوندا لعنت كن يزيد را ، و ساعتى مدهوش شد . چون به هوش بازآمد ، حسين را مىبوسيد و آب از ديده‌هايش مىريخت و مىفرمود كه : اى فرزند ! ميان من و كشندهء تو مقامى خواهد بود نزد خداوند عالميان « 2 »  .\r\nابن قولويه به سند معتبر از حضرت صادق عليه السّلام روايت كرده است كه روزى حضرت امام حسين عليه السّلام در دامن حضرت رسالت صلّى اللّه عليه و آله و سلّم نشسته بود ، حضرت با او بازى مىكرد و او را مىخندانيد ، پس عايشهء ملعونه گفت : يا رسول اللَّه چه بسيار خوش دارى طفلى را ؟ ! حضرت فرمود : واى بر تو چگونه دوست ندارم او را و خوش نيايد مرا و او ميوهء دل من است و نور ديدهء من است ، به درستى كه امّت من او را خواهند كشت ، پس هر كه بعد از شهادت او را زيارت كند ، حق تعالى براى او يك حج از حجّهاى من بنويسد ، عايشه از روى تعجّب\r\n\r\n","description":"","footnote":" ( 1 ) تفسير فرات كوفى 171 .  ( 2 ) مثير الأحزان 22 . ","page_name":" 556 ","page_number":556},
  {"content":"\r\n\r\nگفت : يك حج از حجهاى تو ؟ ! حضرت فرمود : بلكه دو حج از حجهاى من ، باز عايشه تعجّب كرد ، حضرت فرمود : بلكه چهار حج ، و پيوسته او تعجّب مىكرد و حضرت زياده مىكرد تا آنكه فرمود : نود حج از حجهاى من كه با هر حجّى عمره بوده باشد « 1 »  .\r\nابن بابويه به اسانيد معتبره از ابن عبّاس روايت كرده است كه گفت : من با حضرت امير المؤمنين عليه السّلام بودم در وقتى كه متوجّه جنگ صفّين بود ، چون به نينوا رسيديم كه در كنار فرات است ، حضرت به آواز بلند مرا ندا كرد كه : اى پسر عبّاس آيا نمىشناسى اين موضع را ؟ گفتم : نه يا امير المؤمنين ، حضرت فرمود : اگر اين موضع را بشناسى چنانچه من مىشناسم هرآينه از آن نخواهى گذشت تا گريان شوى چنانچه من گريان شدم ، پس حضرت بسيار گريست تا آنكه ريش مباركش تر شد و آب ديده‌اش بر سينه‌اش جارى شد ، و من نيز گريان شدم ، پس حضرت فرمود : آه آه مرا چه‌كار است با آل ابو سفيان ، مرا چه‌كار است با آل حرب كه لشكرهاى شيطان و اولياى كفر و عدوانند .\r\nپس فرمود كه : صبر كن اى ابو عبد اللَّه كه رسيد به پدر تو مثل آنچه به تو خواهد رسيد ، پس آبى طلبيد و وضو ساخت و نماز بسيار كرد ، بعد از نماز باز همان سخنان مىگفت و مىگريست ، پس ساعتى از آن حضرت را خواب برد ، چون از خواب بيدار شد گفت : اى پسر عبّاس كجائى ؟ گفتم : اينجا حاضرم ، فرمود : مىخواهى تو را خبر دهم به آنچه در اين ساعت در خواب ديدم ؟ گفتم : پيوسته ديدهء تو در استراحت باشد و آنچه بينى براى تو خير و سعادت باشد ، فرمود : ديدم مردانى چند از آسمان به زير آمده و علمهاى سفيد در دست داشتند و شمشيرها حمايل كرده بودند ، و شمشيرهاى ايشان از سفيدى نور مىدرخشيد ، و در دور اين زمين خطّى كشيدند ، پس ديدم كه شاخه‌هاى اين درختان سر به زمين آوردند ، و خون تازه در اين صحرا موج مىزد ، و حسين فرزند و جگرگوشهء خود را ديدم كه در آن ميان اين درياى خون دست و پا مىزد و استغاثه مىكرد ، و كسى به فرياد او نمىرسد ، و آن مردان سفيد كه از آسمان به زير آمده بودند او را صدا مىزدند و مىگفتند : صبر كنيد اى آل رسول كه شما كشته مىشويد بر دست بدترين مردم ، و اينك بهشت اى ابو عبد اللَّه بسوى تو\r\n\r\n","description":"","footnote":" ( 1 ) كامل الزيارات 68 . ","page_name":" 557 ","page_number":557},
  {"content":"\r\n\r\nمشتاق است . پس آن سفيدپوشان به نزد من آمدند ، مرا تعزيت فرمودند و گفتند : اى ابو الحسن شاد باش كه حق تعالى ديدهء تو را به او روشن خواهد كرد در روز قيامت ، پس بيدار شدم ، و سوگند ياد مىكنم به آن خداوندى كه جان على در قبضهء قدرت اوست كه خبر داد مرا راستگوى تصديق كرده شده حضرت ابو القاسم رسول اللَّه صلّى اللَّه عليه و آله و سلّم كه من خواهم ديد اين زمين را در وقتى كه بيرون روم به قتال اهل بغى كه بر من طغيان كنند ، و اين زمين كرب و بلاست كه حسين در اين زمين مدفون خواهد شد با هفده نفر از فرزندان من و فرزندان فاطمه ، و اين زمين در آسمان معروف است ، و اين زمين را كرب و بلا مىگويند ، چنانچه حرم كعبه و حرم مدينه و بيت المقدس را نام مىبرند .\r\nپس فرمود : اى پسر عبّاس طلب كن در دور اين صحرا پشكل آهو را ، به خدا سوگند كه هرگز دروغ نگفته‌ام و دروغ از رسول خدا صلّى اللّه عليه و آله و سلّم نشنيده‌ام ، و مرا خبر داده است كه در اين صحرا پشكلى چند خواهم ديد كه رنگ آنها زرد شده باشد به رنگ زعفران . ابن عبّاس گفت كه : طلب كردم و آن پشكلها را مجتمع يافتم به وصفى كه آن حضرت فرموده بود ، پس ندا كردم : يا امير المؤمنين يافتم آنها را به وصفى كه فرمودى ، حضرت فرمود :\r\nراست گفتند خدا و رسول . پس حضرت برخاست و به سرعت آمد بسوى آنها و برداشت و بوئيد و فرمود : همان است كه مرا خبر داده‌اند . يا بن عبّاس مىدانى كه اين پشكلها چيست ؟ اينها را حضرت عيسى بن مريم بوئيده است در وقتى كه به اين صحرا وارد شد ، و حواريان در خدمت او بودند ، و ديد گلهء آهوئى كه در اين موضع جمع شده بودند و مىگريستند ، پس عيسى نشست و حواريان دور او نشستند ، تا حضرت عيسى عليه السّلام بسيار گريست ، و حواريان براى گريهء آن حضرت گريستند و سبب گريهء آن حضرت را نمىدانستند ، پس گفتند : يا روح اللَّه سبب گريهء تو چيست ؟ حضرت عيسى گفت : مىدانيد كه اين چه زمين است ؟ گفتند : نه ، حضرت فرمود : اين زمينى است كه كشته خواهد شد در اين زمين فرزند پيغمبر آخر الزّمان و فرزند طاهرهء بتول كه شبيه مادر من است در آخر الزّمان ، در اينجا مدفون خواهد شد ، و خاك اين زمين از مشك خوشبوتر است ، زيرا كه طينت آن فرزند مبارك شهيد است ، و طينت انبياء و اولاد انبياء چنين مىباشد ، و اين\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nآهوان با من سخن مىگويند و مرا خبر مىدهند كه : در اين زمين چرا مىكنيم براى شوق تربت آن فرزند مبارك ، و مىگويند كه : ما تا در اين زمينيم به بركت آن برگزيدهء خداوند عالميان از شرّ جانوران و درندگان ايمنيم . پس حضرت عيسى دست زد و آن پشكلها را برداشت و بوئيد و فرمود كه : خوشبوئى اين پشكلها براى خوشبوئى گياهى است كه از اين زمين مبارك مىرويد ، خداوندا اينها را بر اين حالت باقى بدار تا پدر آن بزرگوار اينها را ببويد تا موجب تسلّى او گردد .\r\nپس امير المؤمنين عليه السّلام فرمود : اينها به دعاى آن حضرت تا حال مانده‌اند ، و به سبب طول مدّت زرد شده‌اند ، و اين زمين كرب و بلاست ، پس به صداى بلند فرمود : اى پروردگار عيسى بن مريم ! بركت مده قاتلان او را و آنهائى را كه يارى بر قتل او خواهند كرد و آنهائى را كه يارى او نخواهند كرد ، پس بسيار گريست و ما نيز با او گريستيم ، تا آنكه از بسيارى گريه بر رو افتاد و ساعتى مدهوش شد . چون به هوش ، بازآمد قدرى از آن پشكلها را گرفت و در كنار خود بست و امر كرد مرا كه قدرى از آن را در كنار رداى خود بستم ، پس فرمود : اى پسر عبّاس هرگاه بينى كه اين پشكلها خون تازه شده است و مىريزد ، بدان كه جگرگوشهء من شهيد شده است در اين زمين .\r\nابن عبّاس گفت كه : من پشكلها را پيوسته در آستين خود بسته بودم و آنها را محافظت مىنمودم ، و زياده از نمازهاى واجب خود در آن اهتمام مىكردم ، پس روزى در خانهء خود خوابيده بودم ، چون بيدار شدم ديدم كه آستينم پر از خون شده است ، و خون از آن پشكلها جارى شده است ، پس خروش بر آوردم و گفتم : به خدا سوگند كه حسين شهيد شده است ، و هرگز از على دروغ نشنيده‌ام ، و هرگز مرا خبرى نداد كه واقع نشود .\r\nچون از خانه بيرون آمدم ، ديدم غبارى مدينه را فرو گرفته است كه يكديگر را نمىتوان ديد ، و قرص آفتاب سرخ شده است مانند طشت خون ، و ديوارهاى مدينه را سرخ ديدم كه گويا خون بر در و ديوار ريخته‌اند . پس به خانه برگشتم و گريان شدم و گفتم : به خدا سوگند كه حسين شهيد شده است ، ناگاه از ناحيهء خانه صدائى شنيدم و كسى را نمىديدم كه مىگفت : صبر كنيد اى آل رسول كه كشته شد فرزند بتول و نازل شد\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nروح الامين با گريه و ناله و انين ، پس صداى گريه از آن شخص شنيدم و گريه من زياده شد ، دانستم كه حضرت در آن ساعت شهيد شده است ، و آن روز دهم محرّم بود . چون خبر به مدينه رسيد ، معلوم شد كه آن حضرت در همان روز شهيد شده بود ، و از آن جماعتى كه با آن حضرت بودند نقل كردند كه ما بعد از شهادت آن حضرت چنين صدائى كه تو شنيدى در جنگ گاه مىشنيديم و كسى را نمىديديم ، و گمان مىكرديم كه حضرت خضر است « 1 »  .\r\nايضاً به سند معتبر از هرثمه روايت كرده است كه گفت : چون در خدمت حضرت امير المؤمنين عليه السّلام از غزوهء صفّين مراجعت مىكرديم ، حضرت به كربلا فرود آمد و نماز بامداد در آنجا ادا نمود ، پس كفّى از آن خاك برداشت ، بوسيد و فرمود : خوشا حال تو اى تربت ، از تو گروهى محشور خواهند شد كه بىحساب داخل بهشت شوند ، پس هرثمه بسوى زوجهء خود برگشت ، و آن زن شيعهء آن جناب بود ، آن خبر را به آن زن نقل كرد ، آن زن گفت : امير المؤمنين دروغ نمىگويد ، آنچه مىگويد البتّه واقع مىشود .\r\nهرثمه گفت : چون حضرت امام حسين عليه السّلام به كربلا آمد ، من در ميان لشكرى بودم كه ابن زياد براى مقاتلهء آن جناب فرستاده بود ، چون آن زمين و درختان را ديدم ، آن قصّه به خاطر من آمد ، بر شتر خود سوار شدم و به خدمت امام حسين عليه السّلام رفتم و سلام كردم ، و آنچه از پدر آن جناب شنيده بودم در آن منزل عرض كردم ، حضرت از من پرسيد : تو با ما خواهى بود يا بر ما خواهى بود ؟ گفتم : نه با توام و نه بر تو ، و كودكى چند گذاشته‌ام در عقب خود و از ابن زياد مىترسم ، حضرت فرمود : پس برو كه كشته شدن ما را نبينى و صداى استغاثهء مرا نشنوى ، به حق آن خداوندى كه جان حسين به دست قدرت اوست كه هر كه امروز صداى ما را بشنود و يارى ما نكند ، حق تعالى او را بر رو به جهنّم اندازد « 2 »  .\r\nابن بابويه و ابن قولويه و شيخ مفيد و شيخ طبرسى به اسانيد معتبره از اصبغ ابن نباته و غير او روايت كرده‌اند كه روزى حضرت امير المؤمنين عليه السّلام بر منبر كوفه خطبه مىخواند و مىفرمود : از من بپرسيد آنچه خواهيد پيش از آنكه مرا نيابيد ، پس به خدا سوگند ياد مىكنم كه هر چه سؤال كنيد از خبرهاى گذشته و آينده ، البتّه شما را به آن خبر مىدهم .\r\n\r\n","description":"","footnote":" ( 1 ) امالى شيخ صدوق 478 .  ( 2 ) امالى شيخ صدوق 117 . ","page_name":" 560 ","page_number":560},
  {"content":"\r\n\r\nبه روايت ديگر فرمود : به خدا سوگند كه از گروهى كه صد كس را گمراه كنند يا صد كس را هدايت كنند اگر از من بپرسيد خبر مىدهم شما را به آنها و سركردهء آنها و داعى آنها تا روز قيامت « 1 »  . پس سعد بن ابى وقّاص برخاست و گفت : يا امير المؤمنين خبر ده مرا كه در سر و ريش من چند مو هست ؟ فرمود : خليل من رسول خدا مرا خبر داده كه تو اين سؤال از من خواهى كرد ، و خبر داد كه چند مو در سر و ريش تو هست ، و خبر داد كه در زير هر موئى شيطانى هست كه تو را گمراه مىكند ، و در خانهء تو پسرى هست كه فرزند من حسين را شهيد خواهد كرد ، اگر خبر دهم عدد موهاى تو را تصديق من نخواهى كرد ، و ليكن به آن خبرى كه گفتم حقيقت گفتار من ظاهر خواهد شد . در آن وقت عمر بن سعد كودكى بود و تازه به رفتار آمده بود « 2 »  .\r\nحميرى در قرب الاسناد به سند معتبر از حضرت صادق عليه السّلام روايت كرده است كه حضرت امير المؤمنين عليه السّلام با دو كس از اصحاب خود به صحراى كربلا رسيد ، چون داخل آن صحرا شد ، آب از ديده‌هاى مباركش فرو ريخت فرمود : اين محل خوابيدن شتران ايشان است ، و اين محل فرود آوردن بارهاى ايشان است ، در اينجا ريخته مىشود خونهاى ايشان ، خوشا حال تو اى تربت كه خونهاى دوستان خدا بر تو ريخته شود « 3 »  .\r\nابن قولويه به اسانيد معتبره از ابو عبد اللَّه جدلى روايت كرده است كه گفت : رفتم روزى به خدمت حضرت امير المؤمنين عليه السّلام و امام حسين عليه السّلام در پهلوى آن حضرت نشسته بود ، پس دست خود را بر كتف امام حسين عليه السّلام زد و فرمود : اين كشته خواهد شد و كسى يارى او نخواهد كرد ، گفتم : يا امير المؤمنين به خدا سوگند كه زندگانى آن روزگار بد زندگانى خواهد بود ، حضرت فرمود : اين امرى است كه البتّه واقع مىشود « 4 »  .\r\nايضاً از هانى بن هانى روايت كرده است كه روزى حضرت امير المؤمنين عليه السّلام فرمود :\r\nحسين كشته خواهد شد ، و من مىشناسم آن تربتى را كه در آن تربت كشته خواهد شد ، و\r\n\r\n","description":"","footnote":" ( 1 ) امالى شيخ طوسى 58 .  ( 2 ) امالى شيخ صدوق 115 ؛ اعلام الورى 174 .  ( 3 ) قرب الاسناد 26 .  ( 4 ) كامل الزيارات 71 . ","page_name":" 561 ","page_number":561},
  {"content":"\r\n\r\nنزديك است به نهر فرات « 1 »  .\r\nايضاً به سند معتبر از حضرت صادق عليه السّلام روايت كرده است كه روزى حضرت امير المؤمنين عليه السّلام با امام حسين عليه السّلام گفت : اى ابو عبد اللَّه سالهاست كه مردم بر تو اندوهناكند ، امام حسين عليه السّلام گفت : فداى تو شوم حال من مگر چگونه خواهد شد ؟ حضرت فرمود :\r\nمىدانم آنچه ايشان نمىدانند ، و تو نيز بدان پيش از آنكه آن مصيبت به تو برسد ، به حق آن خداوندى كه جانم به دست قدرت اوست كه بنى اميّه خون تو را خواهند ريخت ، و نخواهند توانست كه تو را از دين برگردانند ، و ياد پروردگار تو را از خاطر تو محو نمىتوانند نمود ، امام حسين عليه السّلام فرمود : همين بس است مرا و اقرار نمودم به آنچه خدا فرستاده است و تصديق مىكنم گفتهء پيغمبر خدا را و تكذيب نمىكنم گفتار پدر خود را « 2 »  .\r\nشيخ مفيد از براء بن عازب روايت كرده است كه روزى امير المؤمنين عليه السّلام به او گفت :\r\nپسر من حسين كشته خواهد شد و تو زنده خواهى بود و يارى او نخواهى كرد . چون حضرت امام حسين عليه السّلام شهيد شد ، براء بن عازب گفت : راست گفت على بن أبي طالب ، حسين كشته شد و من يارى او نكردم ، و اظهار حسرت و ندامت مىكرد و فايده نداشت « 3 »  .\r\nايضاً از عبد اللَّه بن شريك روايت كرده است كه گفت : هرگاه عمر بن سعد از در مسجد داخل مىشد ، اصحاب امير المؤمنين عليه السّلام مىگفتند : اين خواهد بود كشندهء حسين « 4 »  .\r\nدر بعضى از كتب معتبره از عبد اللَّه بن قيس روايت كرده‌اند كه گفت : چون در خدمت حضرت امير المؤمنين عليه السّلام به غزوهء صفّين رفتيم ، ابو الأعور سلمى آمد و آب فرات را مانع شد كه اصحاب آن حضرت بر سر آب نتوانند رفت ، پس حضرت جمعى را فرستاد كه ايشان را دور كنند ، و نتوانستند و منهزم برگرديدند ، پس امام حسين عليه السّلام گفت : اى پدر مرا مرخّص فرما كه بروم ، حضرت فرمود : برو اى فرزند گرامى . پس آن حضرت با جمعى از سواران متوجّه آن منافقان گرديد ، و به ضرب شمشير آب دار آن گروه اشرار را از پيش آب\r\n\r\n","description":"","footnote":" ( 1 ) كامل الزيارات 72 .  ( 2 ) كامل الزيارات 72 .  ( 3 ) ارشاد شيخ مفيد 1 / 231 .  ( 4 ) كشف الغمّه 2 / 218 ؛ ارشاد شيخ مفيد 2 / 131 . ","page_name":" 562 ","page_number":562},
  {"content":"\r\n\r\nبرداشت ، و بسيارى از ايشان را به آتش جهنّم فرستاد .\r\nچون خبر فتح به على عليه السّلام رسيد ، جويهاى آب از ديده‌هاى مباركش روان گرديد ، اصحاب گفتند : يا امير المؤمنين چنين فتحى به بركت حسين شد بايست كه شادى كنى سبب گريه چيست ؟ حضرت فرمود : به خاطر آوردم كه او را در صحراى كربلا از آب فرات منع كنند و او را تشنه لب شهيد گردانند ، و بعد از شهادت او اسبش رم كند و بسوى خيمهء اهل بيت رسالت رود و فرياد كند و گويد كه : داد از امّتى كه فرزند دختر پيغمبر خود را شهيد نمودند « 1 »  .\r\nشيخ مفيد روايت كرده است كه روزى عمر بن سعد با حضرت امام حسين عليه السّلام گفت كه :\r\nنزد ما گروهى از بىخردان هستند كه گمان مىكنند كه من تو را خواهم كشت ، حضرت فرمود : آنها بىخردان نيستند و ليكن علما و دانايانند ، امّا به اين شادم كه بعد از من تو گندم عراق را نخواهى خورد مگر اندك زمانى « 2 »  .\r\n\r\n","description":"","footnote":" ( 1 ) بحار الأنوار 44 / 266 .  ( 2 ) كشف الغمّه 2 / 218 ، ارشاد شيخ مفيد 2 / 132 . ","page_name":" 563 ","page_number":563},
  {"content":"\r\n\r\n\r\nفصل هشتم در بيان آنكه مصيبت آن حضرت عظيم‌ترين مصيبتهاست ، و بيان علّت آن كه چرا حق تعالى منع نكرده قاتلان آن حضرت را از قتل او ، و ردّ قول آن جماعتى كه مىگويند آن حضرت شهيد نشد و در نظر مردم چنين نمود\r\nابن بابويه به سند معتبر از عبد اللَّه بن فضل روايت كرده است كه گفت : به خدمت حضرت صادق عليه السّلام عرض كردم كه : يا بن رسول اللَّه به چه علّت روز عاشورا روز اندوه و جزع و مصيبت و گريه است ؟ و روزى كه حضرت رسول خدا صلّى اللّه عليه و آله و سلّم به عالم بقا رحلت فرمود ، و روزى كه فاطمه عليها السّلام دار فانى را وداع نمود ، و روزى كه حضرت امير المؤمنين عليه السّلام شهيد شد ، و روزى كه امام حسن عليه السّلام مسموم گرديد ، در جزع و مصيبت مثل آن روز نيست ؟\r\nحضرت فرمود : روز شهادت حسين مصيبت آن از جميع روزها عظيم‌تر است ، زيرا كه اصحاب كسا و آل عبا گرامىترين خلق بودند نزد حق تعالى ، و مردم ايشان را با يكديگر مشاهده مىكردند . پس حضرت رسالت صلّى اللّه عليه و آله و سلّم از دنيا رفت ، امير المؤمنين و فاطمه و حسن و حسين عليهم السّلام در ميان مردم بودند ، و مردم خود را به ديدن ايشان تسلّى مىدادند .\r\nچون فاطمه عليها السّلام از دنيا رفت ، مردم خود را به ملاقات امير المؤمنين و حسن و حسين عليهم السّلام تسلّى مىدادند . چون حضرت امير المؤمنين عليه السّلام شهيد شد ، ديدن حسن و حسين موجب تسلّى مردم مىگرديد . چون امام حسن عليه السّلام مسموم شد ، مردم به ملاقات وافر البركات امام\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nحسين درد مصيبت و مفارقت و اندوه آن بزرگواران را مداوا مىكردند ، و ديدهء خود را به لقاى او روشن مىگردانيدند .\r\nچون حضرت امام حسين عليه السّلام شهيد شد ، كسى از آل عبا نماند كه مردم خود را به ديدن او تسلّى دهند ، پس رفتن آن حضرت مثل رفتن همهء ايشان بود و ماندن آن حضرت مثل ماندن همهء ايشان بود ، به اين سبب روز مصيبت آن جناب بدترين روزهاست .\r\nراوى گفت : يا بن رسول اللَّه آيا ديدن على بن الحسين عليه السّلام موجب تسلّى مردم نمىگرديد ؟ حضرت فرمود : بلى على بن الحسين سيّد عابدان و پيشواى مردمان و حجّت خدا و عالميان بود بعد از پدران بزرگوار خود ، و ليكن حضرت رسول صلّى اللّه عليه و آله و سلّم را ملاقات نكرده بود و از او حديث نشنيده بود ، و علمش به ميراث از پدر و جد به او رسيده بود ، و مردم جناب امير المؤمنين و فاطمه و حسن و حسين عليهم السّلام را پيوسته با حضرت رسالت صلّى اللّه عليه و آله و سلّم ديده بودند ، در مجالس و مشاهد متعدّده ايشان را با يكديگر ملاقات كرده بودند و از آن جناب فضايل و مناقب ايشان را شنيده بودند ، و هر يك از ايشان را كه مىديدند همه را به خاطر مىآوردند ، و متذكّر آن احوال و اقوال مىگرديدند . چون حضرت امام حسين عليه السّلام رفت ، هيچ‌كس نماند كه به ديدن او متذكّر آن مشاهد و مواقف شوند و آن فضايل و مناقب را به ياد آورند ، پس گويا در آن روز همهء ايشان رفتند ، به اين سبب مصيبت آن حضرت عظيم‌ترين مصيبتهاست .\r\nراوى گفت : يا بن رسول اللَّه پس چگونه سنّيان روز عاشورا را روز بركت مىشمارند ؟\r\nآن جناب گريست و فرمود : چون جدّم حسين عليه السّلام شهيد شد ، مردم در شام تقرّب جستند بسوى يزيد پليد ، و احاديث از براى او وضع كردند ، و اموال و جوايز گرفتند ، و از احاديثى كه از براى او وضع كردند ، احاديث فضيلت و بركت اين روز بود ، تا آنكه مردم عدول نمايند از جزع و گريه و مصيبت و اندوه بسوى فرح و شادى و بركت و تهيّه كردن امور و مهيّا كردن آذوقه‌ها ، خدا حكم كند ميان ما و ايشان .\r\nپس حضرت فرمود : اى پسر عم ! ضرر اين احاديث بر اسلام و اهل اسلام كمتر است از آنچه وصف مىكنند جماعتى كه محبّت ما را بر خود بسته‌اند ، و دعوى مىكنند كه اعتقاد به\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nامامت ما دارند و مع ذلك دعوى مىكنند كه حسين عليه السّلام كشته نشد و در نظر مردم چنين نمود كه او كشته شده است چنانچه عيسى بن مريم عليه السّلام در نظر مردم نمود كه كشته شد و در واقع كشته نشد ، پس بنا بر گفتهء اين جماعت بايد كه عقابى بر بنى اميّه نباشد . اى پسر عم هر كه دعوى كند كه حسين كشته نشد ، پس تكذيب رسول خدا كرده است ، و ائمّهء هدى را به دروغ نسبت داده است در خبرهائى كه ايشان به قتل آن حضرت داده‌اند ، و هر كه ايشان را تكذيب كند كافر است به خداوند عظيم ، و خونش مباح است براى هر كه بشنود اين سخن را از او .\r\nپس راوى گفت : يا بن رسول اللَّه چه مىفرمائى در باب جماعتى از شيعيان شما كه اين اعتقاد دارند ؟ حضرت فرمود : آنها از شيعيان من نيستند و من از ايشان بيزارم ، پس حضرت فرمود : خدا لعنت كند غاليان را كه در حق اهل بيت غلو مىكنند و از حد به در مىروند ، و مفوّضه را كه مىگويند حق تعالى خلق عالم را به ايشان واگذاشته است ، كه ايشان صغير شمرده‌اند مصيبت خدا را ، و كافر شده‌اند به خدا ، و شريك از براى خدا قرار داده‌اند ، و گمراه شده‌اند و مردم را گمراه كرده‌اند ، براى آنكه اقامت فرايض خدا نكنند ، و حقوق خدا و خلق را ادا ننمايند « 1 »  .\r\nشيخ طبرسى و كلينى به سند معتبر روايت كرده‌اند كه فرمانى به خطّ حضرت صاحب الامر عليه السّلام بيرون آمد كه قول آنها كه دعوى مىكنند كه امام حسين عليه السّلام كشته نشد كفر است ، و تكذيب رسول و ائمّه است ، و ضلالت و گمراهى است « 2 »  .\r\nابن بابويه به سند معتبر روايت كرده است كه ابو الصلت هروى به خدمت حضرت امام رضا عليه السّلام عرض كرد : گروهى در كوفه هستند كه دعوى مىكنند كه حسين بن على عليه السّلام كشته نشد ، و حق تعالى شباهت او را بر حنظله بن اسعد شامى افكند ، و آن حضرت را به آسمان بالا برد چنانچه عيسى را به آسمان بالا برد ، و اين آيه را حجّت مىسازند  وَ لَن يَجْعَل اللَّه لِلْكافِرِين عَلَى الْمُؤْمِنِين سَبِيلًا  « 3 »  يعنى : قرار نداده است خدا از براى\r\n\r\n","description":"","footnote":" ( 1 ) علل الشرايع 1 / 225 .  ( 2 ) احتجاج 2 / 543 .  ( 3 ) سورهء نساء / آيهء 141 . ","page_name":" 566 ","page_number":566},
  {"content":"\r\n\r\nكافران بر مؤمنان راهى و تسلّطى ، حضرت فرمود : دروغ مىگويند ، بر ايشان باد غضب و لعنت خدا ، و كافر شده‌اند ايشان به تكذيب كردن پيغمبر خدا كه خبر داد كه آن حضرت كشته خواهد شد ، به خدا سوگند كه كشته شد حسين و كشته شد كسى كه بهتر بود از حسين ، يعنى : امير المؤمنين و امام حسن عليهما السّلام ، و هيچ‌يك از ما اهل بيت رسالت نيست مگر آنكه كشته مىشويم ، و مرا به زهر شهيد خواهند كرد به مكر و حيله ، خبر رسيده است به من از رسول خدا صلّى اللّه عليه و آله و سلّم و خبر داده است آن حضرت را جبرئيل از جانب خداوند عالميان . و مراد حق تعالى در آن آيه آن است كه كافران را حجّتى بر مؤمن نيست ، چگونه اين معنى تواند مراد بود و حال آنكه حق تعالى در قرآن خبر داده است كه كافران بسيارى از پيغمبران را به ناحق كشتند ، و ليكن با وجود كشتن ايشان حجّت پيغمبران بر ايشان غالب بود ، و حقيقت ايشان ظاهر بود « 1 »  .\r\nابن بابويه و صاحب كتاب احتجاج روايت كرده‌اند كه محمّد بن ابراهيم طالقانى گفت :\r\nروزى من نزد شيخ ابو القاسم حسين بن روح كه از نوّاب صاحب الامر عليه السّلام بود نشسته بودم با جماعتى كه على بن عيسى قصرى در ميان ايشان بود ، پس مردى برخاست و گفت :\r\nمىخواهم مسأله‌اى از تو سؤال كنم ، شيخ أبو القاسم گفت : بپرس از هر چه خواهى ، گفت :\r\nمرا خبر ده كه حسين بن على عليه السّلام آيا ولىّ خدا بود ؟ گفت : بلى ، گفت : آيا قاتل او لعنه اللَّه دشمن خدا بود ؟ گفت : بلى ، گفت : آيا جايز است كه خدا دشمن خود را بر دوست خود مسلّط گرداند ؟ شيخ گفت : آنچه مىگويم بفهم ، بدان كه مردم حق تعالى را نمىتوانند ديد ، و همه كس كلام الهى را بىواسطه نمىتوانند شنيد ، و ليكن جناب مقدّس ايزدى رسولى از جنس و صنف ايشان براى ايشان مىفرستاد كه مثل ايشان باشد ، زيرا كه اگر رسول ايشان به صورت ايشان نمىبود و از غير صنف ايشان بود ، هرآينه از ايشان نفرت مىكردند و قبول قول ايشان نمىكردند ، چون از جنس ايشان بودند و طعام مىخوردند و در بازارها راه مىرفتند ، گفتند : نيستيد شما مگر مثل ما ، پس قبول نمىكنيم از شما تا بياوريد چيزى كه ما از اتيان به مثل آن عاجز باشيم ، و بدانيم كه به آن سبب خدا شما را مخصوص\r\n\r\n","description":"","footnote":" ( 1 ) عيون أخبار الرضا 2 / 219 . ","page_name":" 567 ","page_number":567},
  {"content":"\r\n\r\nگردانيده است به رسالت و خلافت خود ، پس حق تعالى براى ايشان معجزه‌اى چند مقرّر كرد كه ساير خلق عاجز بودند از اتيان به مثل آنها .\r\nپس بعضى از ايشان بعد از انذار و تخويف طوفان آورد و متمرّدان قوم خود را غرق كرد و بعضى را در آتش انداخت ، و حق تعالى آتش را بر او سرد و سلامت گردانيد ، و بعضى از سنگ سخت ناقه بيرون آورد كه از پستانش شير جارى بود ، و بعضى از ايشان دريا را شكافت و از سنگ خشك چشمه‌ها جارى گردانيد ، و عصا را اژدها كرد ، و بعضى از ايشان كور و پيس را شفا داد و مرده را به اذن خدا زنده كرد ، و خبر داد ايشان را به آنچه مىخوردند ، و در خانه‌ها ذخيره مىكردند ، و بعضى از ايشان ماه براى ايشان شكافته شد ، و حيوانات با او سخن گفتند ، چون اين معجزات را آوردند و امّتهاى ايشان عاجز شدند از اتيان به مثل آنها .\r\nپس حق تعالى به مقتضى لطف خود نسبت به بندگان و حكمت كاملهء خود پيغمبران خود را به اين معجزات گاهى غالب گردانيد و گاهى مغلوب در حالتى ديگر مقهور ، زيرا كه اگر به اين معجزات و خوارق عادات در جميع احوال غالب و قاهر بودند و به بلاها و مصائب ممتحن نمىشدند ، هرآينه مردم ايشان را خدايان مىدانستند ، و هرآينه نمىدانستند فضيلت صبر ايشان را بر بلاها ، و ليكن حق تعالى در اين امور احوال ايشان را مثل احوال ديگران گردانيد ، تا آنكه در حال بلا و محنت صابر باشند و در حالت رخا و عافيت شاكر ، و در جميع احوال خود در مقام تواضع و فروتنى باشند ، و تكبّر و تجبّر ننمايند ، و مردم بدانند كه ايشان را خدائى هست كه او خالق و مدبّر ايشان است ، پس آن خداوند را عبادت و اطاعت كنند ، و حجّت خدا تمام باشد بر كسى كه در باب ايشان از حد به در رود و دعوى پروردگارى از براى ايشان كند ، يا معانده و مخالفت و عصيان ايشان كند ، و آنچه ايشان آورده‌اند از جانب خدا ، انكار كند ، تا آنكه هر كه هلاك شود بعد از اتمام حجّت هلاك شود ، و هر كه نجات يابد به دليل و برهان نجات يابد . پس شيخ ابو القاسم اظهار نمود كه آنچه گفتم از پيش خود نگفتم ، و از حضرت صاحب الامر عليه السّلام شنيدم « 1 »  .\r\n\r\n","description":"","footnote":" ( 1 ) احتجاج 2 / 546 ؛ علل الشرايع 241 . ","page_name":" 568 ","page_number":568},
  {"content":"\r\n\r\nابن بابويه و حميرى به سند صحيح و موثّق روايت كرده‌اند كه از حضرت صادق عليه السّلام پرسيدند كه : حق تعالى در قرآن مىفرمايد كه : آنچه به شما مىرسد از مصيبتى پس آن چيزى است كه كسب كرده است آن را دستهاى شما ، و عفو مىكند خدا از گناه بسيار ، پس چه مىفرمائيد در آنچه رسيد به امير المؤمنين و اهل بيتش ؟ آيا به كرده‌هاى ايشان بود و حال آنكه ايشان اهل بيت عصمت و طهارت بودند ، و خود را به لوث گناهى نيالوده بودند ؟\r\nحضرت فرمود : اين آيه در حق ايشان نيست ، و ليكن حق تعالى مخصوص مىگرداند دوستان خود را به مصيبتها براى آنكه مزد دهد ايشان را به ثوابها ، و درجات ايشان را مضاعف گرداند بىآنكه گناهى كرده باشند ، چنانچه حضرت رسالت صلّى اللّه عليه و آله و سلّم بىآنكه گناهى كرده باشد روزى هفتاد مرتبه استغفار مىكرد « 1 »  .\r\nصفّار به سند معتبر روايت كرده است كه روزى اصحاب امام محمّد باقر عليه السّلام در خدمت آن حضرت نشسته بودند ، فرمود : عجب دارم از گروهى كه ولايت ما را اختيار كرده‌اند و ما را امام مىدانند ، و اطاعت ما را بر خود واجب مىشمارند مانند طاعت خدا ، و به ضعف عملهاى خود مرتبهء ما را پست مىكنند ، و عيب مىكنند بر جماعتى كه رتبهء ما را مىشناسند و رتبهء ما را مىدانند و كمالات ما را بيان مىفرمايند ، و ايشان را نسبت به غلو مىدهند ، آيا گمان داريد كه خداوند عالميان اطاعت دوستان خود را بر خلق واجب گرداند و از ايشان مخفى دارد اخبار آسمانها و زمين را ، و به ايشان نرساند آنچه بر ايشان و ديگران واقع مىشود ؟ ! حمران گفت : فداى تو شوم مرا خبر ده كه چگونه بود امر على بن أبي طالب و حسن و حسين عليهم السّلام كه خروج كردند و به دين خدا قيام نمودند ، و اهل طغيان و جور بر ايشان غالب شدند و ظفر يافتند ، حضرت فرمود : اى حمران در علم الهى چنين گذشته بود و چنين مقرّر شد ، و به فرمودهء رسول خدا صلّى اللّه عليه و آله و سلّم خروج كرد هر كه خروج كرد از ما ، و از روى علم و دانائى ساكت شد هر كه ساكت شد از ما ، اى حمران اگر وقتى كه بلا نازل مىشد و اهل جور بر ايشان غالب مىشدند ، ايشان از خدا سؤال مىكردند كه ملك و پادشاهى آن\r\n\r\n","description":"","footnote":" ( 1 ) قرب الاسناد 168 . ","page_name":" 569 ","page_number":569},
  {"content":"\r\n\r\nطاغيان را زايل گرداند و ايشان را هلاك كند ، هرآينه حق تعالى اجابت ايشان مىكرد و آن بلاها را از ايشان دفع مىنمود ، و پادشاهى آن طاغيان را بر طرف مىكرد و زودتر از آنكه كسى رشته‌اى بگسلد و دانه‌هاى آن از هم بريزد ، و ليكن ايشان در مقام رضا و تسليم بودند ، و آنچه حق تعالى صلاح ايشان را در آن مىدانست غير آن نمىخواستند ، اى حمران آنچه به ايشان رسيد براى گناهى نبود كه مرتكب شده باشند ، و عقوبت معصيتى نبود كه مخالفت خدا در آن كرده باشند ، و ليكن براى آن بود كه خدا مىخواست كه به آن درجات عاليه در بهشت برسند ، پس چيزهاى بد در حق ايشان به خاطر خود مرسان « 1 »  .\r\n\r\n","description":"","footnote":" ( 1 ) خرايج 2 / 870 . ","page_name":" 570 ","page_number":570},
  {"content":"\r\n\r\n\r\nفصل نهم در بيان فضيلت شهدائى كه با آن حضرت شهيد شدند ، و درجات و منازل ايشان\r\nابن بابويه به سند معتبر روايت كرده است كه مردى از حضرت صادق عليه السّلام پرسيد : يا بن رسول اللَّه چه سبب داشت كه اصحاب حضرت امام حسين عليه السّلام با آنكه مىدانستند كه كشته مىشوند اقدام بر جهاد مىنمودند ، و بيباكانه خود را در درياى جنگ مىافكندند ؟\r\nحضرت فرمود كه : پرده از پيش ديدهء ايشان برداشته بودند و منزلهاى خود را در بهشت ديده بودند ، پس مبادرت مىكردند كه كشته شوند و به منزلهاى خود برسند و حوريان خود را دربرگيرند « 1 »  .\r\nقطب راوندى به سند صحيح از ابو حمزهء ثمالى روايت كرده است كه على بن الحسين عليه السّلام فرمود : من با پدرم بودم در شبى كه صبحش شهيد شد ، در آن شب با اصحاب خود گفت :\r\nاينك شب در آمد و راه گريختن بر شما گشوده شد ، پس اين شب را غنيمت شماريد و بگريزيد كه اين گروه جفاكار مرا مىطلبند و با ديگرى كار ندارند ، اگر مرا بكشند از پى شما نخواهند آمد ، من بيعت خود را از گردن شما گشودم ، ايشان گفتند : به خدا سوگند كه اين هرگز نخواهد شد ، حضرت فرمود : فردا كشته خواهيد شد و يكى از شما به در نخواهد رفت ، ايشان گفتند : حمد مىكنيم خداوندى را كه ما را مشرّف كرده است به اين كرامت كه با تو شهيد شويم ، پس ايشان دل بر شهادت گذاشتند ، و حضرت ايشان را دعا كرد و\r\n\r\n","description":"","footnote":" ( 1 ) علل الشرايع 229 . ","page_name":" 571 ","page_number":571},
  {"content":"\r\n\r\nفرمود : سر بالا كنيد و نظر كنيد . چون نظر كردند ، درجات و منازل خود را در بهشت ديدند ، پس حضرت منزل هر يك را به او نشان داد تا آنكه همه منازل خود را شناختند ، و حور و قصور و نعمتهاى موفور خود را ديدند ، و به اين سبب در آن صحرا رو به نيزه و شمشير مىرفتند كه زودتر به منزل خود برسند و به نعيم ابدى متنعّم گردند « 1 »  .\r\nابن بابويه به سند معتبر از حضرت امام محمّد تقى عليه السّلام روايت كرده است كه علىّ بن الحسين عليه السّلام مىفرمود : چون كار بر پدرم تنگ شد ، و آن كافران از هر سو آن حضرت و اصحابش را در ميان گرفتند ، اهل آن معركه احوال آن حضرت را بر خلاف احوال خود ديدند ، زيرا كه دلهاى ايشان ترسان شده بود و رنگهاى ايشان متغيّر گرديده بود و مفاصل بدن ايشان مىلرزيد ، و آن حضرت با مخصوصان اهل بيت او روهاى ايشان شكفته بود و رنگ ايشان افروخته بود و سكون قلب و اطمينان جوارح ايشان بيشتر شده بود .\r\nپس بعضى از اصحاب آن حضرت را گفتند : نظر كنيد بسوى اين شير بيشهء شجاعت كه پروا از مردن ندارد و آرزومند شهادت است حضرت چون سخن ايشان را شنيد فرمود :\r\nصبر كنيد اى فرزندان بزرگواران كه نيست مرگ از براى شما مگر به منزلهء پلى كه از آن درگذريد ، و از شدّت و بد حالى منتقل شويد بسوى نعيم ابدى و بهشت جاودانى ، پس كيست از شما كه نخواهد از زندانى به قصرى منتقل شود ، و نيست مرگ براى دشمنان شما مگر مثل كسى كه از قصر و قباب بسوى زندان و عذاب رود ، به درستى كه پدرم مرا خبر داد كه رسول خدا صلّى اللّه عليه و آله و سلّم فرمود كه : دنيا زندان مؤمن است ، و بهشت كافران است ، و مرگ جسر مؤمنان است بسوى بهشتهاى ايشان ، و جسر كافران است بسوى عذابهاى ايشان ، و من هرگز دروغ نگفته‌ام ، و از پدران خود دروغ نشنيده‌ام « 2 »  .\r\nايضاً به سند معتبر از ابو حمزهء ثمالى روايت كرده است كه روزى حضرت على بن الحسين عليه السّلام نظر كرد بسوى عبيد اللَّه پسر عبّاس بن على بن أبي طالب و آب از ديدهء مباركش روان شد ، فرمود : هيچ روز بر حضرت رسالت صلّى اللّه عليه و آله و سلّم سخت‌تر نبود از روز احد كه عم او شير خدا و رسول ، حمزة بن عبد المطلّب در آن روز شهيد شد . و بعد از آن ، روز موته بود\r\n\r\n","description":"","footnote":" ( 1 ) خرايج 2 / 847 .  ( 2 ) معانى الاخبار 288 - 289 . ","page_name":" 572 ","page_number":572},
  {"content":"\r\n\r\nكه پسر عم او جعفر بن أبي طالب شهيد شد ، پس حضرت فرمود : روزى به روز حضرت امام حسين عليه السّلام نمىرسد كه سى هزار نامرد كه دعوى مىكردند كه از اين امّتند ، آن امام مظلوم را در ميان گرفتند و هر يك تقرّب مىجستند بسوى خدا به خون او ، و ايشان را موعظه مىكرد و خدا را به ياد ايشان مىآورد و پندپذير نشدند و دست از او بر نداشتند تا آنكه او را به جور و ستم و عدوان شهيد كردند .\r\nپس فرمود : خدا رحمت كند عبّاس را كه جانفشانى كرد و مردانگى كرد ، و جان خود را فداى برادر خود گردانيد تا آنكه دستهايش را بريدند ، پس حق تعالى به عوض دستهاى او دو بال كرامت كرد كه به آن بالها با ملائكه در بهشت پرواز مىكند چنانچه جعفر بن ابى طالب را دو بال داده ، به درستى كه عباس را نزد خداوند عالميان منزلتى هست كه جميع شهدا در روز قيامت آرزوى منزلت او مىكنند .\r\n\r\n","description":"","footnote":"","page_name":" 573 ","page_number":573},
  {"content":"\r\n\r\n\r\nفصل دهم در بيان كفر قاتلان آن حضرت و شدّت عذاب ايشان ، و ثواب لعنت كردن بر آنها است\r\nابن بابويه به سندهاى معتبر از حضرت امام رضا عليه السّلام روايت كرده است كه حضرت رسول صلّى اللّه عليه و آله و سلّم فرمود : قاتل حسين بن على در تابوتى است از آتش و بر او نصف عذاب اهل دنيا مقرّر است ، دستها و پاهاى او را به زنجيرها از آتش بسته‌اند و او را سرنگون در قعر جهنّم آويخته‌اند ، و از گند و بوى بد او استعاذه مىكنند اهل جهنّم بسوى پروردگار خود ، و آن ملعون با جميع ياوران خود و هر كه معاونت او بر قتل آن حضرت كرده است ابد الآباد در جهنّم خواهند بود . هر چند سوخته شود پوستهاى ايشان ، حق تعالى بدل آن پوست تازه مىروياند ، تا آنكه شدّت عذاب الهى را در يابند ، و يك ساعت عقوبت از ايشان ساكن نمىشود ، و از حميم جهنّم در حلق ايشان مىكنند ، پس واى بر ايشان از عذاب جهنّم « 1 »  .\r\nايضاً به اسانيد معتبره از آن حضرت روايت كرده است كه حضرت موسى عليه السّلام از پروردگار خود سؤال نمود كه : برادر من هارون مرده است ، او را بيامرز . حق تعالى وحى نمود به او كه : اى موسى اگر شفاعت نمائى در حق گذشتگان و آيندگان ، هرآينه شفاعت تو را قبول مىكنم به غير از قاتل حسين بن على كه البتّه از قاتل او انتقام مىكشم « 2 »  .\r\nايضاً به سند معتبر از آن حضرت روايت كرده است كه حضرت رسول صلّى اللّه عليه و آله و سلّم فرمود كه :\r\nخواهد كشت حسين را بدترين امّت ، و هر كه بيزارى جويد از فرزندان من ، او كافر شده\r\n\r\n","description":"","footnote":" ( 1 ) عيون أخبار الرضا 2 / 51 .  ( 2 ) عيون أخبار الرضا 2 / 51 . ","page_name":" 574 ","page_number":574},
  {"content":"\r\n\r\nاست به من « 1 »  .\r\nايضاً به سند معتبر روايت كرده است كه مردى در خدمت حضرت امام جعفر صادق عليه السّلام قاتل حسين بن على را مذكور ساخت ، بعضى از اصحاب آن حضرت گفتند : مىخواستيم كه حق تعالى از او در دنيا انتقام بكشد ، حضرت فرمود : مگر عذاب خدا را براى او سهل مىشماريد ، آنچه حق تعالى از براى او مقرّر كرده است از عذابها و عقوبتها مشابهتى ندارد بر عقوبتهاى دنيا « 2 »  .\r\nايضاً به سند معتبر از حضرت امام محمّد باقر عليه السّلام روايت كرده‌اند كه حضرت رسالت صلّى اللّه عليه و آله و سلّم فرمود : در جهنّم منزلى هست كه كسى مستحق نمىشود آن را مگر به قتل حسين بن على و يحيى بن زكريّا عليهما السّلام « 3 »  .\r\nابن قولويه از كعب الاحبار روايت كرده است كه اوّل كسى كه لعنت نمود بر قاتلان حسين بن على ، ابراهيم خليل الرّحمن بود و امر كرد فرزندان خود را و عهد و پيمان از ايشان گرفت كه پيوسته او را لعنت كنند ، و بعد از آن حضرت موسى او را لعنت كرد و امر كرد امّت خود را به آن ، پس لعنت كرد او را داود عليه السّلام و امر نمود بنى اسرائيل را ، پس لعنت كرد او را حضرت عيسى و بسيار مىگفت بنى اسرائيل را كه لعنت كنند بر قاتلان حسين ، اگر زمان او را در يابيد در خدمت او جهاد نمائيد كه كسى كه با او شهيد شود چنان است كه با پيغمبر شهيد شده است ، و گويا آن نقطه كه در آن مدفون خواهد شد در نظر من است ، و هيچ پيغمبرى نيست مگر آنكه به زيارت كربلا رفته است و در آنجا توقّف نموده است ، و آن زمين مبارك را خطاب كرده است كه : توئى بقعه‌اى كه خير تو بسيار است ، و ماه تابان امامت در تو مدفون خواهد شد « 4 »  .\r\nايضاً از عمر بن هبيره روايت كرده است كه گفت : روزى ديدم حضرت رسول خدا صلّى اللّه عليه و آله و سلّم را كه حسن و حسين را در دامان خود نشانيده بود ، و گاهى اين را و گاهى آن را\r\n\r\n","description":"","footnote":" ( 1 ) عيون أخبار الرضا 2 / 69 .  ( 2 ) ثواب الاعمال 257 .  ( 3 ) ثواب الاعمال 257 .  ( 4 ) كامل الزيارات 67 . ","page_name":" 575 ","page_number":575},
  {"content":"\r\n\r\nمىبوسيد ، و به امام حسين عليه السّلام مىگفت : واى بر كسى كه تو را به قتل رساند « 1 »  .\r\nايضاً به اسانيد صحيحهء بسيار از امام جعفر صادق عليه السّلام روايت كرده است كه قاتل يحيى بن زكريّا ولد زنا بود ، و قاتل حسين عليه السّلام ولد زنا بود ، و آسمان بر كسى نگريست مگر بر ايشان « 2 »  .\r\nابن قولويه و كلينى به سند معتبر از داود رقّى روايت كرده‌اند كه گفت : روزى در خدمت حضرت صادق بودم كه آب طلبيد ؛ چون بياشاميد ، آب از ديده‌هاى مباركش ريخت و گفت : اى داود ! خدا لعنت كند قاتل حسين را ، پس هر بنده‌اى كه آب بياشامد و ياد كند آن حضرت را و لعنت كند بر قاتل او ، البتّه حق تعالى صد هزار حسنه براى او بنويسد ، و صد هزار گناه از او دفع كند ، و صد هزار درجه براى او بلند كند ، و چنان باشد كه صد هزار بنده آزاد كرده باشد ، و در روز قيامت شاد و خرّم مبعوث گردد « 3 »  .\r\nايضاً كلينى به سند معتبر از داود بن فرقد روايت كرده است كه گفت : روزى در خدمت حضرت صادق عليه السّلام نشسته بودم و كبوتر راعبى در خانهء آن حضرت صدا مىكرد ، حضرت فرمود : اى داود مىدانى اين مرغ چه مىگويد ؟ گفتم : نه و اللَّه فداى تو شوم ، فرمود : نفرين و لعنت مىكند بر قاتلان حسين ، پس اين كبوتر را در خانه‌هاى خود نگاه داريد « 4 »  .\r\nو در تفسير حضرت امام حسن عسكرى عليه السّلام مسطور است كه : حضرت رسول صلّى اللّه عليه و آله و سلّم فرمود : گروهى از امّت من خواهند بود كه دعوى كنند كه از اهل ملّت منند ، و به قتل رسانند نيكوترين ذريّت مرا و پاكيزه‌ترين خويشان مرا ، و بدل كنند شريعت و سنّت مرا ، و شهيد كنند دو فرزند مرا حسن و حسين چنانچه گذشتگان يهود كشتند زكريّا و يحيى عليهما السّلام را ، به درستى كه حق تعالى ايشان را لعنت مىكند چنانچه آنها را لعنت كرده است ، و خواهد فرستاد بر بقيّهء ذريّت ايشان پيش از روز قيامت امام هدايت كنندهء هدايت يافته را از ذريّت حسين عليه السّلام كه به شمشير دوستان خود ايشان را به جهنّم خواهد فرستاد .\r\nو بدانيد كه حق تعالى لعنت كرده است قاتلان حسين را و دوستان و ياوران ايشان را ، و\r\n\r\n","description":"","footnote":" ( 1 ) كامل الزيارات 70 .  ( 2 ) كامل الزيارات 77 .  ( 3 ) كامل الزيارات 106 .  ( 4 ) كافى 6 / 547 و 548 . ","page_name":" 576 ","page_number":576},
  {"content":"\r\n\r\nآنها را كه ساكت شوند از لعن ايشان بىتقيّه كه سبب سكوت ايشان گردد ، بدانيد كه حق تعالى صلوات فرستاده است بر آنها كه گريه مىكنند بر حسين از روى شفقت و مرحمت ، و بر آنها كه لعنت مىكنند بر دشمنان آن حضرت ، و انكار مىكنند بر ايشان از روى خشم و كينه بر ايشان ، و بدانيد آنها كه راضىاند به قتل حسين شريكند در قتل آن حضرت ، و به درستى كه قاتلان او و اتباع ايشان و اشياع ايشان و اقتدا كنندگان به ايشان بيزارند از دين خدا ، به درستى كه حق تعالى امر مىكند ملائكه را كه برسانند آبهاى ديدهء گريه كنندگان بر آن حضرت را بسوى خازنان بهشت تا ممزوج گردانند به آب حيوان ، به سبب آن عذوبت و لذّت آن آب زياده گردد ، و بريزند آب ديده‌هاى ايشان را در جهنّم تا ممزوج گردانند به حميم و صديد جهنّم تا زياده گردانند شدّت حرارت و عذاب آنها را هزار برابر ، و به سبب اين سخت‌تر گردد عذاب آنها كه از آنها دشمنان آل محمّد صلّى اللّه عليه و آله و سلّم بسوى جهنّم مىبرند « 1 »  .\r\nدر بعضى از كتب روايت كرده‌اند كه چون ابن زياد اصحاب خود را جمع كرد و ايشان را تحريص بر جنگ امام حسين عليه السّلام نمود ، عمر بن سعد را تكليف عمارت آن لشكر نمود و امارت رى را به او وعده داد ، آن ملعون در امر خود متفكّر گرديد ، با اصحاب و ياران خود مشورت نمود و در ميان آنها مردى بود كه او را كامل مىگفتند ، و به كمال عقل و ديانت موصوف بود ، او را پند بسيار داد و از عقوبات الهى ترسانيد ، و آن بىسعادت را فايده نبخشيد . پس كامل گفت : در سفرى با پدر تو سعد همراه بوديم و به جانب شام مىرفتيم ، در اثناى راه اسب من مانده شد و از رفقا بازماندم و تشنه شدم ، در آن حال نظرم بر دير راهبى افتاد ، چون به نزديك آن دير رفتم و از اسب خود فرود آمدم ، راهب از آن دير بر من مشرف شد و گفت : چه مىخواهى ؟ گفتم : تشنه‌ام و شربت آبى مىخواهم ، گفت : تو از امّت اين پيغمبرى كه امّت او براى دنيا يكديگر را مىكشند ؟ گفتم : من از امّت محمّدم ، گفت : شما بدترين امّتهائيد ، واى بر شما در روز قيامت ، زيرا كه با عترت پيغمبر خود دشمنى مىكنيد و زنان ايشان را اسير مىكنيد و اموال ايشان را غارت مىنمائيد .\r\n\r\n","description":"","footnote":" ( 1 ) تفسير امام عسكرى 369 . ","page_name":" 577 ","page_number":577},
  {"content":"\r\n\r\nمن گفتم : اى راهب ! ما چنين كارها خواهيم كرد ؟ گفت : بلى ، چون چنين كنيد آسمانها و زمينها و درياها و كوهها و صحراها و وحشيان و مرغان به خروش خواهند آمد و بر قاتل او لعنت خواهند كرد ، و كشندهء او در دنيا نخواهد ماند مگر اندكى ، پس مردى ظاهر خواهد شد و طلب خون او خواهد كرد ، و نخواهد گذاشت كسى را كه شريك در قتل آن حضرت باشد مگر آنكه به قتل خواهد رسانيد ، و حق تعالى به زودى روح او را به جهنّم خواهد برد .\r\nپس راهب گفت : چنان گمان مىبرم كه تو را قرابتى هست نسبت به كشندهء آن فرزند طيّب مبارك ، به خدا سوگند كه اگر من ايّام او را در يابم هرآينه جان خود را فداى او كنم ، گفتم :\r\nاى راهب پناه مىدهم نفس خود را به خدا از آنكه از مقاتلان فرزند رسول خدا باشم يا از قاتلان او باشم ، گفت : اگر تو نيستى ، كسى خواهد بود كه با تو قرابتى دارد ، و بر قاتل او نصف عذاب اهل جهنّم خواهد بود ، و عذاب قاتل او بدتر از عذاب فرعون و هامان خواهد بود .\r\nپس در را بر روى من بست و مشغول عبادت شد و مرا آب نداد ، چون به لشكر ابن سعد ملحق شدم گفت : اى كامل چرا دير آمدى ؟ من احوال خود را به او نقل كردم و آنچه راهب گفته بود به او گفتم ، گفت : راست مىگوئى و من نيز روزى رفتم به نزد اين راهب و مرا خبر داد كه من يا پسر من كشندهء آن حضرت خواهيم بود ، و من مىترسم كه عمر پسر من كشندهء آن حضرت باشد ، به اين سبب تو را از خود دور مىكرد ، پس حذر كن اى عمر كه نصف عذاب اهل جهنّم را براى دنياى فانى مستوجب نگردى . پس شقاوت بر آن بدبخت غالب شد ، و اين سخنان در او اثر نكرد . چون سخنان كامل به ابن زياد رسيد ، او را طلبيد و زبانش را بريد ، و يك روز زنده ماند و به رحمت الهى و اصل شد « 1 »  .\r\nدر كتب معتبرهء انساب و غير آن مذكور است كه عبيد اللَّه بن زياد ولد زنا بود ، و پدر او زياد ولد زنا بود ، و سميّه مادر زياد مشهور بود به زنا ، و با او زنا كرد غلامى از قبيلهء ثقيف و زياد از او به هم رسيد . چون ابو سفيان نيز با مادر زياد زنا كرده بود ، معاويه او را برادر خود خواند .\r\n\r\n","description":"","footnote":" ( 1 ) بحار الأنوار 44 / 305 . ","page_name":" 578 ","page_number":578},
  {"content":"\r\n\r\nروايت كرده‌اند كه : عايشه زياد را مىگفت « زياد ابن أبيه » براى آنكه پدرش معلوم نبود ، و يزيد بن معاويه از غلام بجدل كلبى به هم رسيده بود و فرزند زنا بود ، و عمر و پدرش سعد هر دو مشهور بودند كه از زنا به هم رسيده‌اند ، و مشهور است مردى از بنى عذره با مادر سعد زنا كرد و او به هم رسيد .\r\nروزى سعد با معاويه مىگفت : من احقّم به خلافت از تو ، معاويه گفت : از بنى عذره مىبايد پرسيد .\r\nو احاديث بسيار از ائمّهء اطهار وارد شده است كه نمىكشند پيغمبران و اوصياء ايشان را و ذريّت ايشان را ، و ارادهء قتل ايشان نمىنمايند مگر فرزندان زنا ، فلعنة اللَّه عليهم اجمعين الى يوم الدّين .\r\nشيخ طوسى به سند معتبر روايت كرده است كه معاوية بن وهب گفت : روزى در خدمت امام جعفر صادق عليه السّلام نشسته بودم ، ناگاه مرد پيرى كه منحنى شده بود از پيرى به مجلس حضرت در آمد و سلام كرد ، حضرت فرمود : و عليك السّلام و رحمة اللَّه ، اى شيخ نزديك من بيا ، پس آن مرد پير نزديك آمد و دست مبارك آن حضرت را بوسيد و گريست ، حضرت فرمود : سبب گريهء تو چيست اى شيخ ؟ گفت : يا بن رسول اللَّه من صد سال است كه آرزومندم كه شما خروج كنيد و شيعيان را از دست مخالفان نجات دهيد ، و مىگويم كه در اين سال خواهد شد ، در اين ماه خواهد شد ، يا در اين روز خواهد شد ، و نمىبينم آن حالت را در شما ، پس چگونه نگريم .\r\nپس حضرت به سخن آن مرد پير گريان شد و فرمود : اى شيخ اگر اجل تو به تأخير افتد و ما خروج كنيم با ما خواهى بود ، و اگر پيشتر از دنيا مفارقت كنى در روز قيامت با اهل بيت رسول خدا خواهى بود ، آن مرد گفت : بعد از آنكه اين را از تو شنيدم هر چه از من فوت شود پروا نخواهم كرد ، حضرت فرمود : رسول خدا گفت : در ميان شما دو چيز بزرگ مىگذارم كه تا متمسّك به آنها باشيد گمراه نگرديد : كتاب خدا و عترت من اهل بيت من ، چون در روز قيامت بيائى با ما خواهى بود . پس گفت : اى مرد تو را گمان ندارم كه اهل كوفه باشى ، گفت : از اطراف كوفه‌ام فداى تو شوم ، فرمود كه : آيا نزديكى به قبر جدّ من\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nحسين مظلوم ؟ گفت : بلى ، فرمود : چگونه است رفتن تو به زيارت او ، گفت : مىروم و بسيار مىروم ، حضرت فرمود : اى شيخ ! اين خونى است كه حق تعالى طلب اين خون خواهد نمود ، و مصيبتى به فرزندان فاطمه نرسيده است و نخواهد رسيد مثل مصيبت حسين ، به درستى كه او شهيد شد با هفده نفر از اهل بيت خود كه براى دين خدا جهاد كردند و براى خدا صبر نمودند ، پس خدا خبر داد آنها را به بهترين جزاهاى صابرين . چون قيامت برپا شود ، حضرت رسالت صلّى اللّه عليه و آله و سلّم بيايد و امام حسين عليه السّلام با او باشد ، و حضرت رسالت صلّى اللّه عليه و آله و سلّم دست خود را بر سر مبارك او گذاشته باشد و خون از آن ريزد ، پس گويد :\r\nخداوندا سؤال كن از امّت من كه به چه سبب كشتند پسر مرا ؟ پس حضرت فرمود : هر جزع و گريه‌اى مكروه است مگر جزع و گريستن بر جناب امام حسين عليه السّلام « 1 »  .\r\n\r\n","description":"","footnote":" ( 1 ) امالى شيخ طوسى 161 . ","page_name":" 580 ","page_number":580},
  {"content":"\r\n\r\n\r\nفصل يازدهم در بيان جور و ستمى كه بر شيعيان وارد شد پيش از داخل شدن حضرت سيّد الشّهداء عليه السّلام به عراق\r\nشيخ كشى به سند معتبر روايت كرده است كه روزى ميثم تمّار كه از بزرگان اصحاب امير المؤمنين عليه السّلام و صاحب اسرار آن جناب بود بر مجلس بنى اسد مىگذشت ، ناگاه حبيب بن مظاهر كه از شهداى كربلاست به او رسيد ، ايستادند و با يكديگر سخنان بسيار گفتند : حبيب گفت : گويا مىبينم مرد پيرى كه پيش سر او مو نداشته باشد ، و شكم فربهى داشته باشد و خربزه و خرما فروشد ، او را بگيرند و براى محبّت اهل بيت رسالت بر دار كشند ، و بر دار شكمش را بدرند ( غرض او ميثم بود ) ميثم گفت : من مردى را مىشناسم سرخ رو كه دو گيسو داشته باشد ، و براى نصرت فرزند پيغمبر بيرون آيد ، و او را به قتل رسانند و سرش را در دور كوفه بگردانند ( غرض او حبيب بود ) .\r\nاين را گفتند و از هم جدا شدند ، اهل مجلس چون سخنان ايشان را شنيدند ، گفتند : ما از ايشان دروغگوترى نديده بوديم . هنوز اهل مجلس برنخاسته بودند كه رشيد هجرى كه از محرمان اسرار امير المؤمنين عليه السّلام بود ، به طلب آن دو بزرگوار آمد و از اهل مجلس احوال آنها را پرسيد ، گفتند كه : ساعتى در اينجا توقّف نموده ، رفتند و چنين سخنان با يكديگر گفتند ، رشيد گفت : خدا رحمت كند ميثم را ، اين را فراموش كرده بود بگويد كه :\r\nآن كس كه سر او را خواهد آورد ، جايزهء او را صد درهم از ديگران زياده خواهند داد .\r\nچون رشيد رفت ، آن جماعت گفتند : اين از آنها دروغگوتر است .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nپس بعد از اندك وقتى ديدند كه ميثم را بر در خانهء عمرو بن حريث بر دار كشيده بودند ، و حبيب بن مظاهر با جناب امام حسين عليه السّلام شهيد شد و سرش را در دور كوفه گردانيدند ، و حبيب از جملهء آن هفتاد و دو نفر بود كه يارى آن مظلوم نمودند ، و در مقابل كوههاى آهن رفتند و سينهء خود را در مقابل چندين هزار شمشير و نيزه و تير سپر نمودند ، و آن كافران ايشان را امان مىدادند و وعدهء مالهاى بسيار مىكردند ، و ايشان ابا نموده مىگفتند : تا ديدهء ما حركت مىكند و آن امام مظلوم شهيد شود ، ما را نزد خدا عذرى نخواهد بود ، تا آنكه همهء جانهاى خود را فداى او نمودند و همه دور آن حضرت كشته افتادند .\r\nو در وقتى كه جنگ در آن صحرا برپا شد و چندين هزار از آن كافران و منافقان اين جماعت قليل را در ميان گرفتند ، حبيب بن مظاهر با برير بن خضير همدانى كه او را سيّد قرّاء مىگفتند ، مزاح مىكرد و مىخنديد ، برير گفت : اى برادر اين ساعت خنده نيست ، حبيب گفت : كدام روز براى شادى از اين روز بهتر مىباشد ، اينكه كافران به شمشيرهاى خود بر ما حمله كنند و كشته شويم ، حوريان را در بر خواهيم كشيد و به نعيم ابدى بهشت خواهيم رسيد « 1 »  .\r\nشيخ كشى به سند معتبر روايت كرده است كه روزى حضرت امير المؤمنين عليه السّلام با اصحاب خود به خرماستانى آمد ، و در زير درخت خرمائى نشست فرمود از آن درخت خرمائى به زير آوردند و با اصحاب خود تناول فرمود ، پس رشيد هجرى گفت :\r\nيا امير المؤمنين چه نيكو رطبى بود اين رطب ، حضرت فرمود : يا رشيد تو را بر چوب اين درخت بر دار خواهند كشيد ، پس بعد از آن رشيد پيوسته به نزد آن درخت مىآمد و آن درخت را آب مىداد . روزى به نزد آن درخت آمد ديد كه آن را بريده‌اند ، گفت : اجل من نزديك شد ، بعد از چند روز ابن زياد فرستاد و او را طلبيد ، در راه ديد كه درخت را به دو حصّه نموده‌اند ، گفت : اين را براى من بريده‌اند . بار ديگر ابن زياد او را طلبيد و گفت : از دروغهاى امام خود چيزى نقل كن ، رشيد گفت : من دروغگو نيستم ، و امام من دروغگو\r\n\r\n","description":"","footnote":" ( 1 ) رجال كشى 1 / 292 . ","page_name":" 582 ","page_number":582},
  {"content":"\r\n\r\nنيست ، و مرا خبر داده است كه دستها و پاها و زبان مرا خواهى بريد ، آن لعين گفت : ببريد او را و دستها و پاهاى او را ببريد ، و زبان او را بگذاريد تا دروغ امام او ظاهر شود . چون دست و پاى او را بريدند و او را به خانه بردند ، خبر به آن لعين رسيد كه او امور غريبه از براى مردم نقل مىكند ، امر نمود كه زبانش را نيز بريدند « 1 »  .\r\nشيخ طوسى به سند معتبر از ابو حسّان عجلى روايت كرده است كه گفت : ملاقات كردم امة اللَّه دختر رشيد هجرى را و گفتم : خبر ده مرا از آنچه از پدر بزرگوار خود شنيده‌اى ، گفت : شنيدم كه مىگفت : شنيدم از حبيب خود حضرت امير المؤمنين عليه السّلام كه مىگفت : اى رشيد چگونه خواهد بود صبر تو در وقتى كه تو را طلب كند ولد الزّناى بنو اميّه ، و دست و پاها و زبان تو را ببرد ؟ گفتم : يا امير المؤمنين آخرش آيا بهشت خواهد بود ؟ فرمود : بلى و تو با من خواهى بود در دنيا و آخرت .\r\nپس دختر رشيد گفت : به خدا سوگند ديدم كه عبيد اللَّه بن زياد لعين ، پدرم را طلبيد و گفت : بيزارى بجوى از امير المؤمنين ، او قبول نكرد ، ابن زياد گفت : امام تو چگونه تو را خبر داده است كه كشته خواهى شد ؟ گفت : خبر داده است مرا خليلم امير المؤمنين كه مرا تكليف خواهى نمود كه از او بيزارى بجويم ، پس دستها و پاهاى مرا خواهى بريد ، پس زبان مرا خواهى بريد . آن لعين گفت : به خدا سوگند كه امام تو را دروغگو مىكنم ، دستها و پاهاى او را ببريد و زبان او را بگذاريد ، پس دستها و پاهاى او را بريدند و به خانهء ما آوردند ، من به نزد او رفتم و گفتم : اى پدر ! اين درد و الم چگونه بر تو مىگذرد ؟ گفت : اى دختر المى بر من نمىنمايد مگر به قدر آنكه كسى در ميان ازدحام مردم باشد و فشارى به او برسد . پس همسايگان و آشنايان او به ديدن او آمدند ، و اظهار درد و اندوه براى مصيبت او مىكردند و مىگريستند . پدرم گفت : گريه را بگذاريد و دواتى و كاغذى بياوريد تا خبر دهم شما را به آنچه مولاى من امير المؤمنين مرا خبر داده است كه بعد از اين واقع خواهد شد ، پس خبرهاى آينده را مىگفت و ايشان مىنوشتند . چون خبر بردند براى آن ولد الزّنا كه رشيد خبرهاى آينده را به مردم مىگويد و نزديك است كه فتنه برپا كند ، گفت : مولاى\r\n\r\n","description":"","footnote":" ( 1 ) رجال كشى 1 / 291 . ","page_name":" 583 ","page_number":583},
  {"content":"\r\n\r\nاو دروغ نمىگويد ، برويد و زبان او را ببريد . پس زبان آن مخزن اسرار را بريدند ، و در آن شب به رحمت حق تعالى و اصل شد .\r\nحضرت امير المؤمنين عليه السّلام او را رشيد مبتلا مىناميد ، علم منايا و بلايا به او تعليم كرده بود ، و بسيار بود كه به مردم مىرسيد و مىگفت : تو چنين خواهى بود و تو چنين كشته خواهى شد ، آنچه مىگفت واقع مىشد « 1 »  .\r\nشيخ مفيد روايت كرده است كه زياد حارثى گفت : روزى من نزد ابن زياد بودم كه رشيد هجرى را به نزد او آوردند ، ابن زياد از او پرسيد كه : على تو را چگونه خبر داده است كه من تو را خواهم كشت ؟ رشيد گفت : خبر داده است كه دستها و پاهاى مرا خواهى بريد و بر دار خواهى كشيد ، ابن زياد گفت : به خدا سوگند كه سخن او را دروغ مىگردانم و تو را رها مىكنم . چون خواست كه از مجلس ابن زياد بيرون آيد ، حرامزاده پشيمان شد گفت : هيچ سياستى بدتر نيست از آنچه مولاى او خبر داده است ، دستها و پاهاى او را بريدند و او را بر دار كشيد ، رشيد گفت : هيهات غير اين خبر ديگر مانده است كه مولاى من خبر داده است كه با من خواهى كرد ، ابن زياد گفت : زبانش را ببريد ، رشيد گفت :\r\nالحال تمام شد آنچه مولاى من خبر داده بود « 2 »  . و روايات سابقه اشهر است .\r\nشيخ كشى و شيخ مفيد و ديگران روايت كرده‌اند كه ميثم تمّار غلام زنى از بنى اسد بود ، حضرت امير المؤمنين عليه السّلام او را خريد و آزاد كرد ، پس از او پرسيد كه : چه نام دارى ؟\r\nگفت : سالم ، حضرت فرمود : خبر داده است مرا رسول خدا صلّى اللّه عليه و آله و سلّم كه پدر تو در عجم تو را ميثم نام كرده ، گفت : راست گفته‌اند خدا و رسول و امير المؤمنين ، به خدا سوگند كه پدرم مرا چنين نام كرده است ، حضرت فرمود : سالم را بگذار و همين نام كه رسول خدا صلّى اللّه عليه و آله و سلّم خبر داده است داشته باش ؛ نام خود را ميثم كرد ، و كنيت خود را ابو سالم .\r\nروزى حضرت امير المؤمنين عليه السّلام به او گفت : تو را بعد از من خواهند گرفت و بر دار خواهند كشيد و حربه‌اى بر تو خواهند زد ، و در روز سيّم خون از بينى و دهان تو روان خواهد شد ، و ريش تو از آن رنگين خواهد شد ، پس منتظر آن خضاب باش ، و تو را بر در\r\n\r\n","description":"","footnote":" ( 1 ) اختصاص 77 .  ( 2 ) ارشاد شيخ مفيد 1 / 325 . ","page_name":" 584 ","page_number":584},
  {"content":"\r\n\r\nخانهء عمرو بن الحريث با نه نفر ديگر به دار خواهند كشيد ، و چوب تو از همهء آنها كوتاه‌تر خواهد بود ، و تو به مزبلهء آنها نزديكتر خواهى بود ، با من بيا كه به تو بنمايم آن درختى كه تو را بر چوب آن خواهند آويخت ، پس آن درخت را به من نشان داد .\r\nبه روايت ديگر : هرگاه كه در خدمت آن حضرت بيرون كوفه مىرفتم ، حضرت به آن درخت مىرسيد و مىفرمود : اى ميثم ! ميان تو و اين درخت مصاحبتى خواهد بود .\r\nبه روايت ديگر : حضرت به او گفت : اى ميثم چگونه خواهد بود حال تو در وقتى كه ولد الزّناى بنى اميّه تو را طلبد و تكليف كند كه از من بيزار شوى ؟ ميثم گفت : به خدا سوگند كه از تو بيزار نخواهم شد ، حضرت فرمود : به خدا سوگند كه تو را خواهد كشت و بر دار خواهد كشيد ، ميثم گفت : صبر خواهم كرد و اينها در راه خدا كم است و سهل است ، حضرت فرمود : اى ميثم تو در آخرت با من خواهى بود و در درجهء من .\r\nپس بعد از حضرت امير المؤمنين عليه السّلام ميثم پيوسته به نزد آن درخت مىآمد و نماز مىكرد و مىگفت : خدا بركت دهد تو را اى درخت كه من از براى تو خلق شده‌ام و تو از براى من نشو و نما مىكنى ، و هرگاه به عمرو بن الحريث مىرسيد مىگفت : وقتى كه من همسايهء تو شوم ، رعايت همسايگى من بكن . عمرو گمان مىكرد كه مىخواهد خانه‌اى در پهلوى خانهء او بگيرد ، مىگفت : مبارك باشد ، خانهء ابن مسعود را خواهى خريد يا خانهء ابن حكم را ؟ و نمىدانست كه مراد او چيست . پس در سالى كه حضرت امام حسين عليه السّلام از مدينه متوجّه مكّه شد و از مكّه به كربلا رفت ، ميثم ارادهء حج كرد و به يكى از دوستان خود گفت : تو را خبرى مىدهم آن را ضبط كن تا وقتى كه اثر آن ظاهر شود و حقيقت گفتار مرا بدانى ، من در اين سال به حج مىروم . چون بر مىگردم ، اين ولد الزنا ( يعنى عبيد اللَّه بن زياد ) صد نفر را به طلب من خواهد فرستاد و مرا به نزد او خواهند برد ، چون مرا ببيند گويد : كيست اين سوخته كه پوستش بر بدنش چسبيده است ؟ به خدا سوگند كه من دستها و پاهاى تو را خواهم بريد . من به او خواهم گفت : خدا تو را رحمت نكند ، على عليه السّلام تو را از امام حسن عليه السّلام بهتر مىشناخته در روزى كه تازيانه بر سر تو زد ، و امام حسين عليه السّلام به آن حضرت گفت : اى پدر ! تازيانه به او مىزنى و او دوست ماست ؟ فرمود : به خدا سوگند كه\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nمن او را بهتر از تو مىشناسم و او دوست دشمنان ماست ، پس آن ملعون مرا بر دار خواهد كشيد و لجام بر دهان من خواهد بست ، و روز سوّم خون از سوراخهاى بينى من روان خواهد شد ، و بر ريش و سينه‌ام جارى خواهد شد .\r\nپس در آن سال به حج رفت و به نزد ام سلمه زوجهء حضرت رسول صلّى اللّه عليه و آله و سلّم رفت ، ام سلمه گفت : تو كيستى ؟ گفت : ميثم ، ام سلمه گفت : به خدا سوگند كه من در شبى شنيدم كه حضرت رسالت صلّى اللّه عليه و آله و سلّم تو را ياد مىكرد و سفارش تو را به امير المؤمنين عليه السّلام مىكرد ، پس ميثم احوال حضرت امام حسين عليه السّلام را پرسيد ، ام سلمه گفت : به يكى از باغهاى خود رفته است ، گفت : چون آن حضرت بيايد ، سلام مرا به او برسان و بگو كه در اين زودى من و تو نزد حق تعالى يكديگر را ملاقات خواهيم نمود ان شاء اللَّه . پس ام سلمه بوى خوشى طلبيد و كنيزك خود را گفت : ريش او را خوشبو كن ، چون ريش او را خوش بو كرد و روغن ماليد ، ميثم گفت : تو ريش مرا خوش بو كردى ، و در اين زودى در راه محبّت شما اهل بيت به خون خضاب خواهد شد ، پس ام سلمه گفت : امام حسين عليه السّلام تو را بسيار ياد مىكرد ، ميثم گفت : من نيز پيوسته در ياد اويم ، و من تعجيل دارم ، و براى من و او امرى مقدّر شده است كه مىبايد به آن برسيم .\r\nچون بيرون آمد ، عبيد اللَّه بن عبّاس را ديد كه نشسته است ، گفت : اى پسر عبّاس سؤال كن آنچه خواهى از تفسير قرآن كه نزد امير المؤمنين عليه السّلام خوانده‌ام و تأويلش را از او شنيده‌ام ، عبد اللَّه دواتى و كاغذى طلبيد و از او مىپرسيد و مىنوشت ، تا آنكه ميثم گفت :\r\nچون خواهد بود حال تو اى پسر عبّاس در وقتى كه ببينى مرا كه با نه كس به دار كشيده باشند ؟ ! چون ابن عبّاس اين را شنيد كاغذ را دريد و گفت : تو كهانت مىكنى ، ميثم گفت :\r\nكاغذ را مدر ، اگر آنچه گفتم به عمل نيايد كاغذ را بدر .\r\nچون از حج فارغ شد متوجّه كوفه شد ، و قبل از آنكه به حج رود با معرّف كوفه مىگفت : زود باشد كه حرامزادهء بنى اميّه مرا از تو طلب كند ، و از او مهلتى بطلبى ، و آخر مرا به نزد او ببرى ، تا آنكه بر در خانهء عمرو بن حريث مرا بر دار كشند .\r\nپس چون عبيد اللَّه به كوفه آمد و معرّف را طلبيد و احوال ميثم را از او پرسيد ، گفت : او\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nبه حج رفته است ، گفت : به خدا سوگند اگر او را نياورى تو را مىكشم ، پس او مهلتى طلبيد و به استقبال ميثم رفت به قادسيّه و در آنجا ماند تا ميثم آمد ، او را گرفت و به نزد آن ملعون برد . چون داخل مسجد شد ، حاضران گفتند : اين مقرّبترين مردم بود نزد على عليه السّلام ، گفت :\r\nواى بر شما اين عجمى را اين مقدار اعتبار مىكرد ؟ گفتند : بلى ، عبيد اللَّه از او پرسيد :\r\nپروردگار تو در كجاست ؟ گفت : در كمين ستمكاران است و تو يكى از آنهائى ، گفت : تو اين جرأت دارى كه اين روش سخن بگوئى با من ، اكنون بيزارى بجوى از ابو تراب ، گفت :\r\nمن ابو تراب را نمىشناسم ، گفت : بيزار شو از على بن أبي طالب ، گفت : اگر نكنم چه خواهى كرد ، گفت : به خدا سوگند تو را به قتل خواهم رسانيد ، ميثم گفت : مولاى من مرا خبر داده است كه تو مرا به قتل خواهى رسانيد ، و بر دار خواهى كشيد با نه نفر ديگر بر در خانهء عمرو بن حريث ، ابن زياد گفت : من مخالفت مولاى تو مىكنم تا دروغ او ظاهر شود ، ميثم گفت : او دروغ نگفته است ، و آنچه فرموده است از پيغمبر شنيده است ، و پيغمبر از جبرئيل ، و جبرئيل از خداوند عالميان شنيده ، پس چگونه مخالفت ايشان مىتوانى كرد ، و مىدانم كه به چه نحو مرا مىكشى و در كجا به دار خواهى كشيد ، و اوّل كسى را كه در اسلام بر دهان او لجام خواهند بست من خواهم بود . پس امر كرد ميثم و مختار را هر دو به زندان بردند ، و در زندان ميثم به مختار گفت : تو از حبس رها شوى و خروج خواهى كرد و طلب خون امام حسين عليه السّلام خواهى نمود و همين مرد را خواهى كشت . چون مختار را بيرون برد كه بكشد ، پيكى از جانب يزيد رسيد و نامه‌اى آورد كه : مختار را رها كن ، و او را رها كرد ، پس ميثم را طلبيد و امر كرد او را بر دار كشند بر در خانهء عمرو بن حريث ، و در آن وقت عمرو دانست كه مراد ميثم چه بوده است ، پس جاريهء خود را امر كرد كه زير دار او را جاروب كند و بوى خوشى براى او بسوزاند ، پس او شروع كرد به نقل احاديث در فضائل اهل بيت و در لعن بنى اميّه ، و آنچه واقع خواهد شد از قتل و انقراض بنى اميّه .\r\nچون به ابن زياد گفتند كه : اين مرد رسوا كرد شما را ، آن ملعون امر كرد او را لجام نمودند كه سخن نتواند گفت : چون روز سوّم شد ، ملعونى آمد و حربه‌اى در دست داشت و گفت : به خدا سوگند اين حربه را به تو مىزنم با آنكه مىدانم كه پيوسته روزها روزه بودى\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nو شبها به عبادت خدا ايستاده بودى ، پس حربه را بر تهيگاه او زد كه به اندرونش رسيد ، و در آخر روز خون از سوراخهاى دماغش روان شد و بر ريش و سينهء مباركش جارى شد ، و مرغ روحش به رياض جنان پرواز كرد « 1 »  .\r\nايضاً شيخ كشى از حضرت امام رضا عليه السّلام روايت كرده است كه روزى ميثم به خدمت حضرت امير المؤمنين عليه السّلام آمد ، آن حضرت در خواب بود ، پس ميثم به آن علمى كه جناب امير عليه السّلام به او داده بود گفت : اى مولاى من دريغا كه ريش مبارك تو را از خون رنگين خواهند كرد ، حضرت بيدار شد فرمود : تو را اى ميثم خواهند گرفت و دستها و پاها و زبان تو را خواهند بريد ، و درخت خرمائى كه در كناسهء كوفه است قطع خواهند كرد ، و آن را به چهار پاره خواهند كرد ، و بر يك پاره‌اش تو را بر دار خواهند كشيد ، و بر يك پاره‌اش حجر بن عدى را ، و بر پارهء ديگر محمّد بن اكثم ، و بر ربع چهارم خالد بن مسعود را ، ميثم گفت : اين خبر اندكى در خاطر من خليد گفتم : البتّه اين خواهد شد يا امير المؤمنين ؟\r\nفرمود : آرى به حق پروردگار كعبه چنين خبر داده است مرا رسول خدا صلّى اللّه عليه و آله و سلّم ، گفتم :\r\nيا امير المؤمنين چرا مرا خواهند كشت ؟ فرمود : ولد الزّناى فرزند كنيز زناكار عبيد اللَّه پسر زياد تو را خواهد گرفت براى محبّت من ، و به اين روش به قتل خواهد رسانيد .\r\nپس عبيد اللَّه داخل كوفه شد ، علمش بند شد به همان درخت خرمائى كه حضرت فرموده بود و پاره شد ، آن ملعون آن را براى خود به فال بد دانست و حكم كرد كه آن درخت را بريدند ، نجّارى آمد و آن درخت را خريد و به چهار حصّه كرد ، چون ميثم به آن درخت گذشت ديد آن را بريده‌اند ، گفت : اى درخت از براى من روئيده شدى ، و از براى من بريده شدى . پس صالح پسر خود را گفت ميخى آورد و نام ميثم را بر آن ميخ نوشت ، و بر يكى از آن چهار قطعه كه نشان داده بود كوبيد و گفت : مرا بر اين قطعه بر دار خواهند كشيد ، بعد از چند روز ميان اهل بازار و ميثم و عامل ايشان نزاعى شد ، ميثم را با خود برداشتند و به نزد ابن زياد بردند . چون سخن گفتند ، آن لعين را طلاقت لسان و فصاحت زبان ميثم خوش آمد .\r\n\r\n","description":"","footnote":" ( 1 ) رجال كشى 1 / 293 ؛ ارشاد شيخ مفيد 1 / 323 . ","page_name":" 588 ","page_number":588},
  {"content":"\r\n\r\nدر آن حال عمرو بن حريث گفت : اين را مىشناسى ؟ ابن زياد گفت : كيست ؟ عمرو لعين گفت : اين ميثم تمّار است ، خود كذّاب است و مولاى او كذّاب است ، مولاى او على بن أبي طالب است . آن ملعون چون او را شناخت ، آتش خشم و كينه در سينهء پليدش مشتعل شد و درست نشست و گفت : چه مىگوئى ؟ ميثم گفت : دروغ مىگويد ، منم راستگو و مولاى من راستگو على بن أبي طالب امير المؤمنين كه پادشاه به حق مؤمنان او بود ، ابن زياد گفت : بيزارى بجوى از على و بديهاى او را ياد كن ، و ولايت عثمان را اختيار كن و نيكيهاى او را ياد كن ، و اگر نكنى دستها و پاها و زبان تو را مىبرم .\r\nاز استماع اين سخن ميثم گريان شد ، ابن زياد گفت : نكرده چرا گريه مىكنى ؟ ميثم گفت : بر كردار و گفتار تو گريه نمىكنم ، و ليكن مىگريم از شكّى كه در خاطر من به هم رسيد در روزى كه مولاى من همين واقعه را به من خبر داد ، گفت : واقعه را چگونه به تو خبر داد ؟ گفت : روزى رفتم به نزد او ، در خواب بود ، من چنين گفتم و او چنين گفت ، آنچه فرموده بود نقل كرد تا به آنجا كه حضرت فرمود : تو را خواهد گرفت كافر ولد الزّنا فرزند كنيز زناكار . چون آن حرامزاده اين را شنيد ، مملو شد از خشم و غضب و گفت : به خدا سوگند كه دستها و پاهاى تو را خواهم بريد ، و زبان تو را خواهم گذاشت كه دروغ تو و مولاى تو ظاهر شود . پس امر كرد آن لعين دستها و پاهاى آن بزرگوار را بريدند ، و امر كرد كه او را بر دار كشند . چون او را بيرون بردند ، فرياد كرد كه : هر كه خواهد كه علم مكنون على بن أبي طالب را بشنود بيايد و از من بشنود ، پس مردم بر سر او جمع شدند ، و او بر بالاى دار علوم و اسرار براى مردم بيان مىنمود ، و غرايب اخبار از حيدر كرّار روايت مىكرد ، در آن حال عمرو بن حريث لعين رسيد و ديد كه گروه انبوهى جمع شده‌اند ، پرسيد كه : سبب اجتماع مردم چيست ؟ گفتند : ميثم تمّار است كه احاديث از حيدر كرّار براى مردم نقل مىكند .\r\nپس آن ملعون برگشت بسوى ابن زياد و گفت : به زودى كسى بفرست كه زبان او را قطع كند كه اگر يك ساعت ديگر زبان داشته باشد ، اهل كوفه را بر تو مىشوراند ، ابن زياد نظر كرد به يساولى كه در بالاى سرش ايستاده بود گفت : برو زبان او را قطع كن . چون يساول\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nآمد گفت : يا ميثم ، ميثم گفت : چه مىخواهى از من ، گفت : زبان خود را بيرون كن كه امير امر كرده است كه زبان تو را قطع نمايم ، ميثم گفت : آن ولد زنا نمىگفت كه مرا و مولاى مرا دروغگو مىگرداند ، بيا زبان مرا بگير ، و زبان خود را بيرون آورد و آن ملعون قطع كرد .\r\nچون ملاحظه كردند ، او را بر همان ربعى به دار كشيده بودند كه ميخ بر آن كوبيده بود و نام خود را بر آن نوشته بود ، و شهادت او پيش از آن بود كه حضرت امام حسين عليه السّلام وارد عراق شود به ده روز « 1 »  .\r\nايضاً روايت كرده است كه چون آن بزرگوار به رحمت پروردگار و اصل شد ، هفت نفر از خرمافروشان كه هم پيشهء او بودند ، شبى آمدند در وقتى كه پاسبانان همه بيدار بودند ، و حق تعالى ديدهء ايشان را پوشانيد تا ايشان ميثم را دزديدند و آوردند به كنار نهرى دفن كردند و آب بر روى آن افكندند ، و هر چند پاسبانان تفحّص كردند اثرى از او نيافتند « 2 »  .\r\n\r\n","description":"","footnote":" ( 1 ) رجال كشى 1 / 296  ( 2 ) رجال كشى 1 / 295 . ","page_name":" 590 ","page_number":590},
  {"content":"\r\n\r\n\r\nفصل دوازدهم در بيان توجّه سيّد الشّهداء و امام سعدا به جانب مكّهء معظّمه است\r\nچون در كتب خاصّه و عامّه اين واقعهء هائله را مختلف ايراد نموده‌اند ، به آنچه اعاظم علماى شيعه ايراد نموده‌اند اكتفا مىنمايد ، چون در روايات و نقلهاى ايشان نيز اختلافى هست ، مجملى از همه ايراد نموده ، اشاره به محل اختلاف مىرود .\r\nشيخ ابن بابويه به سند معتبر از امام زين العابدين عليه السّلام روايت كرده است كه چون هنگام ارتحال بدترين اهل بغى و عدوان معاوية بن ابى سفيان عليه النيران به سراى جحيم و عذاب اليم رسيد ، فرزند شقاوتمند خود يزيد را طلبيد و نزديك خود نشانيد و گفت : اى فرزند بدان كه من براى تو گردن‌كشان جهان را ذليل و منقاد گردانيدم ، و جميع بلاد را در حيطهء تصرّف تو در آوردم ، و جهان دارى و اسباب ملك و شهريارى را براى تو مهيّا ساختم ، و از سه نفر بر تو مىترسم ، و مىدانم كه مخالفت تو خواهند كرد به قدرت و توانائى خود :\r\nاوّل عبد اللَّه پسر عمر بن خطّاب ، و دوّم عبد اللَّه پسر زبير ، و سوّم حسين بن على .\r\nامّا عبد اللَّه پسر عمر ، پس او از تو جدا نمىشود اگر با او مدارا نمائى ، پس دست از او بر مدار ؛ و امّا پسر زبير اگر بر او دست بيابى بندهاى او را از هم جدا كن ، زيرا او پيوسته در كمين تو خواهد بود ، مانند شير كه در كمين طعمه نشسته باشد ، و مانند روباه شب و روز به انديشه و مكر مشغول است كه دولت تو را تباه گرداند ؛ و امّا حسين پس مىدانى نسبت و قرابت او را به حضرت رسالت صلّى اللّه عليه و آله و سلّم ، و او پارهء تن آن حضرت است و از گوشت و خون او\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nپرورده است ، و من مىدانم كه البتّه اهل عراق او را بسوى خود خواهند برد ، و يارى او نخواهند كرد و او را تنها خواهند گذاشت ، اگر بر او ظفر يا بى حق حرمت او را بشناس ، و منزلت و قرابت او را با پيغمبر به يادآور ، و او را به كرده‌هاى او مؤاخذه مكن ، و روابطى كه من با او در اين مدّت محكم كرده‌ام قطع مكن ، زينهار كه به او مكروهى و آسيبى مرسان .\r\nمؤلّف گويد : غرض آن ملعون از اين نصيحتها حفظ ملك و پادشاهى يزيد پليد بود ، زيرا كه مىدانست بعد از شهادت آن بزرگوار ، ملك دنيا بر او مستقيم نخواهد ماند و جميع خلايق از مؤمن و منافق از او منحرف خواهند گرديد ، و معلوم است كه آن كافر اعتقاد به خدا و روز جزا و نبوّت سيّد انبيا نداشت ، و كفر و نفاق او بر عالميان ظاهر بود . پس حضرت فرمود : چون معاويه به جهنّم و اصل شد و يزيد پليد بعد از او بر مسند خلافت باطل قرار گرفت ، عم خود عتبه پسر ابو سفيان را - و به روايت شيخ مفيد و ديگران وليد پسر عتبه را - حاكم مدينه گردانيد و به مدينه فرستاد ، و مروان بن حكم را كه از جانب معاويه بود معزول ساخت .\r\nچون عتبه داخل مدينه شد و بر مسند امارت متمكّن گرديد ، خواست حكم يزيد را در باب مروان جارى گرداند ، مروان گريخت ، و عتبه بر او دست نيافت ، پس رسولى به نزد حضرت امام حسين عليه السّلام فرستاد كه يزيد مرا مأمور ساخته است كه براى او از تو بيعت بگيرم ، بايد كه حاضر شوى و بيعت يزيد را قبول نمائى ، فرمود : اى عتبه تو مىدانى كه مائيم خانوادهء عزّت و كرامت و معدن نبوّت و رسالت ، و مائيم اعلام دين و نشانه‌هاى راه يقين ، حق تعالى حق را در دلهاى ما سپرده ، و زبانهاى ما را به آن گويا گردانيده ، و پيوسته چشمه‌هاى حكمت از درياى علم جناب احديّت بر زبان معجز بيان ما جارى است ، به تحقيق كه شنيدم از جدّ خود حضرت رسالت صلّى اللّه عليه و آله و سلّم كه مىگفت : خلافت حرام است بر فرزندان ابو سفيان ، پس چگونه بيعت كنم با گروهى كه رسول اين سخن در حق ايشان گفته است ؟\r\nچون عتبه اين جواب را از حضرت شنيد ، كاتب خود را طلبيد و نامه‌اى به اين مضمون به يزيد نوشت : بسم اللَّه الرّحمن الرّحيم ، اين نامه‌اى است بسوى بندهء خدا يزيد كه پادشاه\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nمؤمنان است از جانب عتبه پسر ابو سفيان ، امّا بعد به درستى كه حسين بن على تو را سزاوار خلافت نمىداند و راضى به بيعت تو نمىشود ، پس آنچه رأى تو اقتضا مىنمايد در حق او به عمل آورد ، و السّلام .\r\nچون نامه به يزيد پليد رسيد ، در جواب نوشت چون نامهء من به تو مىرسد ، جواب آن را بنويس و بيان كن كه كى اطاعت من كرده و كى مخالفت من نموده ، و بايد كه سر حسين را با نامهء خود براى من بفرستى « 1 »  .\r\nشيخ مفيد و سيّد ابن طاووس و ابن شهر آشوب و ديگران روايت كرده‌اند كه : چون حضرت امام حسن عليه السّلام به رياض جنّت ارتحال نمود ، شيعيان در عراق به حركت در آمده عريضه‌اى به امام حسين عليه السّلام نوشتند كه : ما معاويه را از خلافت خلع كرده با شما بيعت مىكنيم ، حضرت در آن وقت صلاح در آن امر ندانسته ، ايشان را مجاب نمود و امر به صبر كرد .\r\nچون معاويه به عذاب هاويه ملحق شد ، در نيمهء ماه رجب سال شصتم هجرت يزيد نامه‌اى نوشت بسوى وليد بن عتبة بن ابى سفيان كه از جانب معاويه حاكم مدينه بود ، مضمون نامه آنكه بايد كه بيعت بگيرد از براى من از امام حسين عليه السّلام و عبد اللَّه بن عمر و عبد اللَّه بن زبير و عبد الرّحمن بن ابى بكر ، و بايد كه كار را بر ايشان تنگ گيرى و عذر از ايشان قبول ننمائى ، و هر يك كه از بيعت امتناع نمايند ، سر او را به زودى براى من بفرستى .\r\nچون اين نامه به وليد رسيد ، با مروان بن الحكم در اين امر مشورت كرد ، مروان گفت :\r\nتا ايشان از مردن معاويه خبر ندارند به زودى ايشان را بطلب و بيعت يزيد از ايشان بگير ، و هر كه قبول نكند او را به قتل رسان ، و اين امر بر وليد بسيار گران بود ، پس در آن شب ايشان را طلب نمود ، و ايشان در آن وقت در روضهء منوّره حضرت رسالت صلّى اللّه عليه و آله و سلّم جمع بودند ، چون رسالت وليد را شنيدند ، حضرت فرمود : معاويه مرده است و نمىطلبد او ما را مگر براى بيعت يزيد ، پس عبد اللَّه پسر عمر و پسر أبو بكر گفتند : ما به خانه‌هاى خود مىرويم و در به روى خود مىبنديم ، و پسر زبير گفت : من هرگز با يزيد بيعت نخواهم كرد ،\r\n\r\n","description":"","footnote":" ( 1 ) امالى شيخ صدوق 129 . ","page_name":" 593 ","page_number":593},
  {"content":"\r\n\r\nحضرت امام حسين عليه السّلام فرمود : مرا البتّه نزد وليد مىبايد رفت .\r\nپس حضرت سى نفر از اهل بيت و غلامان و مواليان خود را فرمود كه سلاح بر خود بستند و با خود برد ، فرمود : شما بر در خانه بنشينيد ، و اگر صداى من بلند شود به خانه در آئيد . چون حضرت داخل مجلس وليد شد ، ديد كه مروان با وليد تنها نشسته‌اند . چون امام حسين عليه السّلام نشست ، وليد خبر مرگ معاويه را به آن حضرت گفت ، حضرت فرمود : انّا للَّه و انّا اليه راجعون ، پس وليد نامهء يزيد پليد را خواند ، حضرت فرمود : من گمان ندارم كه تو راضى شوى به آنكه من پنهان با يزيد بيعت كنم و خواهى خواست كه علانيه در حضور مردم از من بيعت بگيرى كه مردم بدانند ، وليد گفت : آرى ، حضرت گفت كه : پس تأخير كن تا صبح و ما رأى خود را ببينيم و تو رأى خود را ببينى و با يكديگر مناظره كنيم ، هر يك از ما و او كه به خلافت سزاوارتر باشد ديگرى با او بيعت نمايد .\r\nوليد گفت : برو خدا با تو همراه تا در مجمع مردم تو را ملاقات نمائيم ، مروان گفت :\r\nدست از او بر مدار كه اگر الحال از او بيعت نگيرى ، ديگر بر او دست نمىيابى مگر به خون بسيار كه ريخته شود ، اكنون كه بر او دست يافته‌اى دست از او بر مدار ، و اگر بيعت نكند او را گردن بزن .\r\nحضرت از سخن آن ملعون در غضب شده فرمود : اى ولد زناى فرزند زن ازرق زناكار ، تو مرا خواهى كشت يا او ، به خدا سوگند كه دروغ گفتى و تو و او هيچ‌يك قادر بر قتل من نيستيد ، پس رو به وليد گردانيد فرمود : اى امير ! مائيم اهل بيت نبوّت و معدن رسالت ، و ملائكه در خانهء ما نازل مىشوند ، و به ما خدا فتح كرد نبوّت و خلافت را ، و به ما ختم خلافت و امامت خواهد كرد ، و يزيد مردى است فاسق و شراب‌خوار و كشندهء مردم به ناحق ، و علانيه به انواع فسوق و معاصى اقدام مىنمايد ، و مثل من كسى با مثل او كسى هرگز بيعت نمىكند ، و ديگر تا تو را ببينيم و گوئيم و شنويم ، اين را گفت و با اصحاب خود به خانه مراجعت نمود ، و اين در شب شنبه بيست و هفتم ماه رجب بود .\r\nچون حضرت بيرون رفت ، مروان با وليد گفت : سخن مرا نشنيدى ، به خدا سوگند كه ديگر دست بر او نخواهى يافت ، وليد گفت : واى بر تو ، رأيى كه تو براى من پسنديده بودى\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nموجب هلاك دين و دنياى من بود ، به خدا سوگند كه راضى نيستم كه جميع دنيا از من باشد و من در خون حسين داخل شوم ، سبحان اللَّه تو راضى مىشوى كه من امام حسين را بكشم براى آنكه با يزيد بيعت نكند ، به خدا سوگند كه هر كه در خون او شريك شود ، او را در قيامت هيچ حسنه نخواهد بود . مروان در ظاهر گفت : اگر از براى اين نكردى خوب كردى ، و در دل راضى به كردهء او نبود .\r\nچون صبح شد ، امام حسين عليه السّلام از خانه بيرون آمد ، و در بعضى از كوچه‌هاى مدينه مروان آن حضرت را ديد و گفت : مرا اطاعت كن و نصيحت مرا قبول كن ، و با يزيد بيعت كن براى دين و دنياى تو بهتر است ، حضرت فرمود : انّا للَّه و انّا اليه راجعون ، واى بر حال اسلام كه امّت مبتلا شدند به خليفه‌اى مانند يزيد ، به تحقيق كه من شنيدم از جدّم رسول خدا صلّى اللّه عليه و آله و سلّم كه خلافت حرام است بر آل ابو سفيان ، و سخنان بسيار در ميان ايشان جارى شد . مروان در غضب شد و گذشت و وليد در شب اوّل در بيعت ابن زبير مبالغه نمود ، و او در صبح از مدينه فرار نمود متوجّه مكّه شد . چون وليد بر فرار او مطّلع شد ، مردى از بنى اميّه را با چهل سوار از پى او فرستاد ، چون از راه غير متعارف رفته بود ، چندان‌كه او را طلب كردند نيافتند و برگشتند .\r\nچون آخر روز شنبه شد باز كسى به خدمت حضرت امام حسين عليه السّلام فرستاد و در امر بيعت تأكيد كرد ، حضرت فرمود : صبر كنيد تا امشب انديشه بكنم ، و به روايت شيخ مفيد :\r\nدر همان شب كه شب يكشنبه بيست و هشتم بود متوجّه مكّه شد .\r\nو به روايت سابق : حضرت امام زين العابدين عليه السّلام فرمود : چون امام حسين عليه السّلام عزيمت عراق نمود ، در شب اوّل به قصد وداع بر سر تربت با بركت جدّ بزرگوار خود رفت كه آن حضرت را وداع كند . چون به نزديك قبر رسيد ، نورى از قبر مقدّس براى آن حضرت ظاهر شد ، چون حضرت آن حالت را مشاهده نمود ، به جاى خود مراجعت فرمود . در شب دوّم كه به جانب ضريح مقدّس روانه شد ، در نزديك مرقد مطهّر آن سرور ايستاد و نماز بسيار كرد ، و در سجده آن حضرت را خواب ربود ، پس در خواب ديد كه حضرت رسالت صلّى اللّه عليه و آله و سلّم به نزديك آن حضرت آمد و او را در بر گرفت و ميان چشم آن نور ديدهء خود\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nرا بوسيد و گريست ، فرمود كه : پدر و مادرم فداى تو باد اى حسين ، گويا مىبينم كه تو در خون خود غوطه خورده باشى در ميان گروهى از اين امّت كه اميد شفاعت از من داشته باشند ، به درستى كه ايشان را نزد حق تعالى هيچ بهره نخواهد بود . اى فرزند گرامى تو در اين زودى به نزديك پدر و مادر و برادر خود خواهى آمد و ايشان مشتاقند بسوى تو ، و تو را در بهشت جاويد درجه‌اى چند هست كه به آنها نمىرسى مگر به شهادت . پس آن حضرت بيدار شد ، گريان و محزون به خانه مراجعت نمود و خواب خود را با اهل بيت خود حكايت كرد ، و عازم سفر عراق گرديد .\r\nبه روايت معتبر ديگر : چون خبر بيعت گرفتن از آن حضرت به وليد رسيد ، بسيار محزون گرديد ، و گفت : خدا نخواهد كه من فرزند حضرت رسول صلّى اللّه عليه و آله و سلّم را به قتل آورم ، و نخواهم كرد هر چند يزيد جميع روى زمين را به من دهد ، چون فرستاد كه حضرت را طلب نمايد ، حضرت بر سر تربت جدّ امجد خود رفته بود ، چون حضرت را در خانه نيافتند و براى وليد خبر بردند ، گفت : خدا را شكر مىكنم كه او از شهر به در رفت ، و من آلوده به خون او نشدم . چون حضرت در آن شب به نزديك مرقد معطّر مطهّر آن سرور در آمد گفت : السّلام عليك يا رسول اللَّه منم حسين پسر فاطمه ، فرزند و فرزندزادهء تو كه مرا به وديعت به امّت خود سپردى و مرا خليفهء خود بر ايشان گردانيدى ، يا نبى اللَّه گواه باش بر ايشان كه مرا يارى نكردند ، و ضايع گذاشتند ، و حرمت مرا رعايت نكردند ، و اين شكايت من است از ايشان بسوى تو تا تو را ملاقات نمايم ، و مشغول نماز و عبادت گرديد ، تا صبح نزد جدّ بزرگوار خود به طاعت پروردگار قيام نمود ، و صبح به خانه مراجعت فرمود .\r\nچون شب ديگر شد ، باز به روضهء مقدّسهء جدّ عالىمقدار خود رفت و چند ركعت نماز كرد ، چون از نماز فارغ شد گفت : خداوندا اين قبر پيغمبر توست ، و من فرزند پيغمبر توام ، و مرا امرى رو داده است كه مىدانى ، خداوندا من نيكيها را دوست مىدارم و به آنها امر مىنمايم ، و بديها را دشمن مىدارم و از آنها نهى مىنمايم ، و از تو سؤال مىنمايم اى صاحب جلال و اكرام به حق اين قبر و هر كه در اين قبر است كه اختيار نمائى براى من آنچه رضاى تو و رسول تو در آن است ، پس تا نزديك صبح تضرّع و زارى نمود و با\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nحضرت قاضى الحاجات مناجات كرد .\r\nچون نزديك طلوع صبح شد ، سر مبارك خود را بر ضريح مقدّس جدّ اقدس خود گذاشت ، ناگاه آن امام مظلوم را خواب ربود ، در خواب ديد كه حضرت رسالت صلّى اللّه عليه و آله و سلّم با گروه بيشمار از ملائكهء مقرّبان كه بر دور آن حضرت احاطه كرده بودند ، به نزديك آن حضرت آمدند ، و حضرت سيّد انبيا سيّد شهدا را در بر كشيد و بر سينهء خود چسبانيد و ميان دو ديدهء او را بوسيد گفت : اى حبيب من و اى حسين شهيد من ، زود باشد كه تو را در صحراى كربلا سر از تن جدا كنند ، و در خون خود دست و پا زنى در ميان گروهى كه دعوى كنند كه از امّت منند ، و در آن حالت تشنه باشى و تو را آب ندهند ، و به اين حالت اميد شفاعت از من داشته باشند ، خدا در روز قيامت ايشان را از شفاعت من محروم گرداند . اى نور ديدهء من و اى فرزند پسنديدهء من ، پدر و برادر و مادر تو به نزد تو آمده‌اند ، و مشتاق لقاى مسرّت‌افزاى تواند ، و تو را در رياض جنان منزلت و درجه‌اى چند هست كه به غير از شهادت به آنها نمىرسى ، آن حضرت در خواب از روى تضرّع و ابتهال نظر بر خورشيد جمال عديم المثال جدّ امجد خود افكنده ، استدعا نمود كه مرا به دنيا حاجتى نيست ، مرا با خود به قبر معطّر خود ببر و از شرّ اشرار خلاصى ده ، حضرت فرمود كه : اى نور ديده ! تو را چاره‌اى نيست از برگشتن بسوى دنيا تا به شهادت فايز گردى و به درجهء بلند سعادت ابدى برسى ، به درستى كه تو و پدر و برادر و عم تو و عم پدر تو همه با يكديگر محشور خواهيد شد در روز قيامت ، و با يكديگر داخل بهشت خواهيد شد .\r\nپس حضرت سيّد الشهدا با فزع و بيم و دهشت از خواب بيدار شد و به خانه مراجعت نموده ، آنچه در خواب ديده بود به اهل بيت خود نقل كرد ، و در آن روز هيچ خانه آباده‌اى حزن و اندوه ايشان زياده از اهل بيت رسالت نبوده ، و صداى گريه و نوحه از اهل بيت آن حضرت بلند شد ، و حضرت تهيّهء خود را گرفته عازم سفر مكّهء معظّمه شد ، و در ميان شب بر سر تربت مطهّر مادر خود فاطمهء زهرا عليها السّلام و مرقد منوّر برادر خود امام حسن عليه السّلام رفته به مراسم وداع قيام نمود ، و صبح به خانهء مقدّسهء برگشت كه روانه شود . در آن وقت محمّد بن حنفيّه به خدمت آن حضرت آمد و گفت : اى برادر گرامى ! تو عزيزترين خلقى نزد من ،\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nو تو را از همه كس دوست‌تر مىدارم ، و بر من لازم است كه آنچه خير تو را در آن دانم به عرض رسانم ، چون نكنم و حال آنكه تو برادر بزرگوار منى و به منزلهء جان و دل و ديدهء منى ، و بزرگ اهل بيت و امام و پيشواى منى ، و اطاعت تو بر من واجب است ، و حق تعالى تو را بر من شرافت و فضيلت داده است ، و تو را بهترين جوانان بهشت گردانيده است ، و من صلاح تو را در آن مىدانم كه از بيعت يزيد كناره‌جوئى ، و از شهرها دورى گزينى ، و به باديه‌اى ملحق شوى و رسولان بسوى مردم بفرستى ، و مردم را بسوى بيعت خود دعوت نمائى ، اگر بر سر تو جمع شوند و بيعت تو را اختيار نمايند ، آنچه مكنون خاطر طريق حقايق مظاهر توست به عمل آورى ، و اگر طاعت تو نكنند مالك اختيار خود باشى ، و مىترسم كه داخل يكى از بلاد شوى و اهل آن بلاد مختلف شوند ، گروهى با تو باشند و گروهى مخالفت نمايند ، و كار به جدال و قتال منتهى شود و جان شريف تو و اهل بيت تو كه اشرف جانهاست ، در معرض تلف در آورند .\r\nحضرت فرمود : اى برادر ! پس در كجا توقّف نمايم ؟ گفت : برو به مكّه ، و اگر توانى در آنجا قرار گير ، و اگر اهل مكّه با تو شيوهء بىوفائى مسلوك دارند ، متوجّه بلاد يمن شود كه اهل آن بلاد شيعيان پدر و جدّ تواند ، و دلهاى رحيم و عزمهاى صميم دارند ، و بلاد ايشان گشاده است ؛ و اگر در آنجا نيز كار تو استقامت نيابد ، متوجّه كوهها و بيابانها شو و منتظر فرصت باش تا حق تعالى ميان تو و اين فاسقان به حق حكم كند ، حضرت فرمود : اى برادر اگر هيچ ملجإى و پناهى نيابم با يزيد بيعت نخواهم كرد .\r\nپس محمّد بن حنفيّه سخن را قطع و بسيار گريست و آن امام مظلوم نيز گريست ، پس فرمود : اى برادر خدا خير دهد ، نصيحت كردى و خير خواهى نمودى ، اكنون عازم مكّهء معظّمه گرديده‌ام و مهيّاى اين سفر شده‌ام ، و برادر و فرزندان برادران و شيعيان خود را با خود مىبرم ، و اگر تو خواهى در مدينه باش ، و از جانب من جاسوسى باش بر ايشان و آنچه سانح شود به من بنويس .\r\nپس آن حضرت دوات و قلم و كاغذ طلبيده وصيّت نامه‌اى نوشت به اين مضمون : بسم اللَّه الرّحمن الرّحيم ، اين وصيّت حسين بن على بن أبي طالب است بسوى برادر خود محمّد\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nمعروف به ابن حنفيّه ، به درستى كه حسين شهادت مىدهد كه حق تعالى يگانه است و شريكى ندارد ، و گواهى مىدهد كه محمّد بندهء او و رسول اوست ، به حق و راستى مبعوث گرديده است از جانب خداوند ، و شهادت مىدهد كه بهشت و دوزخ حق است ، و قيامت آمدنى است ، و در آن شكّى و ريبى نيست ، و حق تعالى زنده مىگرداند همهء آنها را كه در قبرهايند ، به درستى كه من بيرون نرفتم از روى طغيان و عدوان و افساد و ظلم ، و ليكن بيرون رفتم براى اصلاح امّت جدّ خود كه امر كنم ايشان را به نيكيها و نهى كنم از بديها و عمل كنم در ميان ايشان به سيرت جدّ خود سيّد انبياء و پدر خود سيّد اوصيا ، پس هر كه مرا قبول كند به حق و راستى ، خدا سزاوارتر است به حق و پاداش اهل حق ، و هر كه رد كند بر من ، صبر مىكنم تا خدا ميان من و اين گروه به راستى حكم كند ، و خدا بهترين حكم كنندگان است ، اين است وصيّت من اى برادر من بسوى تو ، و نيست توفيق من مگر به خدا ، و بر او توكّل مىنمايم و بسوى اوست بازگشت من ، پس حضرت نامه را پيچيد و بر آن مهر زد و به دست او داد ، و در ميان شب روانه شد « 1 »  .\r\nدر كتب معتبره به اسانيد قويّه مروى است كه روزى حمزة بن حمران به خدمت حضرت امام جعفر صادق عليه السّلام عرض كرد كه : چه سبب داشت تخلّف كردن محمّد بن حنفيّه از حضرت امام حسين عليه السّلام در هنگامى كه متوجّه عراق گرديد ؟ حضرت فرمود : من بگويم به تو سخنى كه ديگر از اين مقوله سؤال نكنى ، چون حضرت امام حسين عليه السّلام روانه شد ، كاغذى طلبيد و در آن نوشت : بسم اللَّه الرّحمن الرّحيم ، اين نامه‌اى است از حسين بن على بن أبي طالب بسوى فرزندان هاشم ، امّا بعد به درستى كه هر كه به من ملحق مىگردد شهيد مىشود ، و هر كه از من تخلّف نمايد رستگارى نمىيابد ، و السّلام « 2 »  .\r\nابن قولويه به سند معتبر از امام محمّد باقر عليه السّلام روايت كرده است كه چون حضرت امام حسين عليه السّلام اراده نمود كه از مدينهء طيّبه بيرون رود ، مخدّرات بنى هاشم جمع شدند و صدا به نوحه و زارى بلند كردند ، آن امام مظلوم چون ناله و بىقرارى ايشان را مشاهده نمود ،\r\n\r\n","description":"","footnote":" ( 1 ) ارشاد شيخ مفيد 2 / 32 ؛ مناقب ابن شهر آشوب 4 / 96 .  ( 2 ) بصائر الدرجات 481 . ","page_name":" 599 ","page_number":599},
  {"content":"\r\n\r\nفرمود : شما را به خدا سوگند مىدهم كه صبر پيشه آوريد و دست از جزع و بىتابى برداريد ، آن محنت‌زدگان جگرسوخته گفتند كه : اى سيّد و سرور ما چگونه خود را از گريه و زارى منع كنيم و حال آنكه مثل آنكه تو بزرگوارى به حسرت و ناكامى از ميان ما مىرود ، و ما بىكسان را غريب و تنها مىگذارد ، و آخر كار تو با اين منافقان نمىدانيم به كجا منتهى مىشود ، پس نوحه و سوگوارى را براى چه روز بگذاريم ، به خدا سوگند كه اين روز نزد ما مانند روزى است كه حضرت رسالت از دنيا رفت ، و مانند روزى است كه حضرت فاطمه عليها السّلام شهيد شد ، و مانند روزى است كه امير المؤمنين عليه السّلام به رتبهء شهادت رسيد ، و مانند روزى است كه رقيّه و زينب و ام كلثوم وفات يافتند ، خدا جان ما را فداى تو گرداند اى محبوب قلوب مؤمنان ، و اى يادگار بزرگواران .\r\nپس يكى از عمّه‌هاى آن حضرت آمد و شيون بر آورد و گفت : گواهى مىدهم اى نور ديدهء من كه در اين وقت شنيدم كه جنّيان بر تو نوحه مىكردند و مىگفتند كه : شهيد طف كربلا از آل هاشم ذليل گردانيد گردنهاى قريش را آن بزرگوارى كه حبيب دل حضرت رسول بود ، و هرگز بدى از او به ظهور نيامد ، و مصيبت او بينيها را بر خاك ماليد و نيكان را ذليل گردانيد ، پس آن مخدّرات حجرات طهارت و سيادت هم آواز گرديده مرثيّه‌هاى جانسوز در مصيبت آن حضرت خوانده و اشكهاى خونين به روى گلگون خود جارى گردانيدند ، و آن جان جهان را وداع نمودند « 1 »  .\r\nقطب راوندى و ديگران روايت كرده‌اند كه چون حضرت سيّد شهدا عازم گرديد كه از مدينه بيرون رود ، ام سلمه زوجهء طاهرهء حضرت رسالت صلّى اللّه عليه و آله و سلّم به نزد آن حضرت آمد و گفت : اى فرزند گرامى مرا اندوهناك مگردان به بيرون رفتن خود بسوى عراق ، زيرا كه من شنيدم از جدّ بزرگوار تو كه مكرّر مىفرمود : فرزند دلبند من حسين در زمين عراق به تيغ جور اهل كفر و نفاق شهيد خواهد شد در زمينى كه آن را كربلا گويند ، حضرت فرمود : اى مادر محترم ! من نيز مىدانم كه شهيد خواهم شد ، و مرا چاره‌اى از رفتن نيست ، و به فرمودهء خدا عمل مىنمايم ، به خدا سوگند كه مىدانم در چه روز كشته خواهم شد ، و كه\r\n\r\n","description":"","footnote":" ( 1 ) كامل الزيارات 96 . ","page_name":" 600 ","page_number":600},
  {"content":"\r\n\r\nمرا خواهد كشت ، و در كدام بقعه مدفون خواهم گرديد ، و مىدانم كه كى با من از اهل بيت و خويشان من كشته خواهند شد ، و اگر خواهى اى مادر به تو بنمايم جائى را كه در آن كشته و مدفون خواهم شد .\r\nپس آن حضرت به جانب كربلا به دست مبارك خود اشاره نمود ، و به اعجاز آن حضرت ، زمينها پست شد و زمين كربلا بلند شد تا آنكه آن حضرت لشكرگاه خود را و محل شهادت و موضع دفن خود و هر يك از اصحاب خود را به‌ام سلمه نمود ، پس ام سلمه فغان و ناله بر آورد و در و ديوار را به گريه در آورد ، حضرت فرمود : اى مادر گرامى چنين مقدّر شده است كه من به جور و ستم شهيد گردم ، و فرزندان و خويشان من كشته شوند ، و اهل بيت و زنان و اطفال مرا اسير و مقيّد گردانيده از شهر به شهر و ديار به ديار بگردانند ، و هر چند استغاثه نمايند ياورى نيابند .\r\nام سلمه گفت : اى فرزند دلبند ! جدّ عالىمقدار تو تربت مدفن تو را به من داده است ، و در شيشه ضبط كرده‌ام ، پس حضرت امام حسين عليه السّلام دست فرا كرد و كفى از خاك كربلا برداشت و به‌ام سلمه داد و گفت : اى مادر اين خاك را نيز در شيشه ضبط كن ، و در هنگامى كه هر دو خاك خون شود ، بدان كه من در آن صحرا شهيد شده‌ام « 1 »  .\r\nو از حضرت امام زين العابدين عليه السّلام به سند سابق مروى است كه چون آن حضرت عازم شد كه از مدينه بيرون رود ، خويشان و ياران خود را وداع نمود ، و خواهران و دختران خود را بر محملها سوار كرد ، و قاسم فرزند امام حسن عليه السّلام را با بيست و يك نفر از اصحاب و اهل بيت خود برداشته روانه شد كه از جملهء آنها بودند أبو بكر و محمّد و عثمان و عبّاس فرزندان حضرت امير المؤمنين عليه السّلام و عبد اللَّه پسر مسلم بن عقيل ، و علىّ اكبر و امام زين العابدين عليه السّلام و علىّ اصغر كه مردم علىّ اكبر مىگويند « 2 »  .\r\nشيخ مفيد و ديگران روايت كرده‌اند كه چون حضرت امام حسين عليه السّلام از مدينه بيرون رفت ، اين آيه را خواند كه در قصّهء بيرون رفتن حضرت موسى عليه السّلام از ترس فرعون بسوى مدين نازل شده است  فَخَرَج مِنْها خائِفاً يَتَرَقَّب قال رَب نَجِّنِي مِن الْقَوْم \r\n\r\n","description":"","footnote":" ( 1 ) بحار الأنوار 44 / 331 .  ( 2 ) امالى شيخ صدوق 131 . ","page_name":" 601 ","page_number":601},
  {"content":"\r\n\r\n الظَّالِمِين  « 1 »  يعنى : پس بيرون رفت از شهر ترسان و مترقّب رسيدن دشمنان ، گفت :\r\nپروردگارا نجات بخش مرا از گروه ستمكاران . و از راه متعارف روانه شد ، اهل بيت آن حضرت گفتند كه : مناسب آن است كه از بيراهه تشريف ببريد چنانچه ابن زبير رفت ، تا آنكه اگر كسى به طلب شما بيايد شما را در نيابد ، حضرت فرمود كه : من از راه راست به در نمىروم تا حق تعالى آنچه خواهد ميان من و ايشان حكم كند « 2 »  .\r\nبه سند معتبر از حضرت صادق عليه السّلام روايت كرده‌اند كه چون حضرت سيّد شهدا از مدينه بيرون رفت ، فوجهاى بسيار از ملائكه با علامتهاى محاربه و نيزه‌ها در دست ، و بر اسبان بهشت سوار بر سر راه آن حضرت آمدند و سلام كردند و گفتند : اى حجّت خدا بر جميع خلايق بعد از جدّ و پدر و برادر خود ، به درستى كه حق تعالى جدّ تو را در مواطن بسيار به ما مدد و يارى كرد ، اكنون ما را به يارى تو فرستاده است ، فرمود : وعده‌گاه ما و شما آن موضعى است كه حق تعالى براى شهادت و دفن من مقرّر فرموده است ، و آن كربلا است ، چون به آن بقعهء شريف برسم ، به نزد من آئيد ، ملائكه گفتند : اى حجّت خدا هر حكمى كه خواهى بفرما كه ما اطاعت مىكنيم ، و اگر از دشمنى مىترسى ما همراه توئيم و دفع ضرر ايشان از تو مىكنيم ، حضرت فرمود : ايشان ضررى به من نمىتوانند رسانيد تا به محل شهادت خود برسم .\r\nپس افواج بىشمار از مسلمانان جنّيان ظاهر شده ، چون به خدمت آن حضرت آمدند گفتند : اى سيّد و بزرگ ما ! ما شيعيان و ياوران توئيم ، آنچه خواهى در باب دشمنان خود و غير آن بفرما تا اطاعت كنيم ، و اگر بفرمائى جميع دشمنان تو را در همين ساعت هلاك كنيم بىآنكه خود تعب بكشى و حركتى بكنى ، حضرت آنها را دعا كرد و فرمود : مگر نخوانده‌ايد در قرآن اين آيه را  أَيْنَما تَكُونُوا يُدْرِكْكُم الْمَوْت وَ لَوْ كُنْتُم فِي بُرُوج مُشَيَّدَةٍ  « 3 »  در هر جا كه باشيد ، در مىيابد شما را مرگ ، هر چند بوده باشيد در قلعه‌هاى محكم . و باز فرموده :  قُل لَوْ كُنْتُم فِي بُيُوتِكُم لَبَرَزَ الَّذِين كُتِب عَلَيْهِم الْقَتْل إِلى \r\n\r\n","description":"","footnote":" ( 1 ) سورهء قصص / آيهء 21 .  ( 2 ) ارشاد شيخ مفيد 2 / 35 .  ( 3 ) سورهء نساء / آيهء 78 . ","page_name":" 602 ","page_number":602},
  {"content":"\r\n\r\n مَضاجِع‌هِم  « 1 »  بگو اى محمّد به منافقان كه : اگر مىبوديد در خانه‌هاى خود البتّه بيرون مىآمدند آنها كه بر ايشان كشته شدن نوشته شده بود بسوى محل كشته شدن ايشان . اگر من در جاى خود متوقّف شوم و بيرون نروم به جهادى كه امتحان خواهند كرد اين خلق گمراه را ، و به چه چيز ممتحن خواهند گردانيد اين گروه تباه را ، و كه ساكن خواهد شد در قبر من در كربلا كه حق تعالى آن را برگزيده است در روزى كه زمين را پهن كرده است ، و آن مكان شريف را پناه شيعيان من گردانيده ، و بازگشت بسوى آن بقعهء مقدّسه را موجب ايمنى دنيا و آخرت ايشان ساخته ، و ليكن به نزد من آئيد در روز عاشورا كه در آخر آن روز من شهيد خواهم شد در كربلا در وقتى كه احدى از اهل بيت من نمانده باشد كه قصد كشتن او نمايند ، و سر مرا براى يزيد پليد ببرند .\r\nپس جنّيان گفتند : اى حبيب خدا و فرزند حبيب خدا ، اگر نه آن بود كه اطاعت امر تو واجب است و مخالفت تو ما را جايز نيست ، هرآينه مىكشتيم جميع دشمنان تو را قبل از آنكه به تو برسند ، حضرت فرمود : به خدا سوگند قدرت ما بر ايشان زياده از شماست ، ليكن مىخواهيم كه حجّت خدا را بر خلق تمام كنيم و قضاى حق تعالى را انقياد نمائيم « 2 »  .\r\nشيخ مفيد روايت كرده كه آن حضرت در روز جمعه سوّم شعبان داخل مكّه شد و اين آيه را خواند  وَ لَمَّا تَوَجَّه تِلْقاءَ مَدْيَن قال عَسى رَبِّي أَن يَهْدِيَنِي سَواءَ السَّبِيل  « 3 »  يعنى : چون موسى متوجّه مدين شد گفت : اميدوارم پروردگار من هدايت كند مرا به راه راست كه مرا به مقصود خود رساند . چون اهل مكّه و جمعى كه از اطراف به عمره آمده بودند ، خبر قدوم مسرّت لزوم آن امام مظلوم را شنيدند به خدمت او آمده ، و هر صبح و شام ملازم آن حضرت بودند ، و عبد اللَّه بن زبير در آن وقت در مكّه بود و در پهلوى كعبه جا گرفته بود ، و براى فريب دادن مردم پيوسته مشغول نماز بود ، و در اكثر اوقات به ملازمت آن حضرت مىرسيد ، و ظاهراً اظهار مسرّت از قدوم آن حضرت مىنمود ، و در باطن به\r\n\r\n","description":"","footnote":" ( 1 ) سورهء آل عمران / آيهء 154 .  ( 2 ) بحار الأنوار 44 / 330 .  ( 3 ) سورهء قصص / آيهء 22 . ","page_name":" 603 ","page_number":603},
  {"content":"\r\n\r\nآمدن او راضى نبود ، زيرا كه مىدانست كه تا آن حضرت در مكّه است كسى از اهل حجاز با او بيعت نخواهد كرد .\r\nچون اين اخبار به اهل كوفه رسيد ، شيعيان كوفه در خانهء سليمان بن صرد خزاعى جمع شدند ، حمد و ثناى حق تعالى ادا كردند و در باب فوت معاويه و بيعت يزيد سخن گفتند ، سليمان گفت : چون معاويه به جهنّم و اصل شده و حضرت امام حسين عليه السّلام از بيعت يزيد امتناع نموده و به جانب مكّهء معظّمه رفته است ، و شما شيعيان او و پدر بزرگوار اوئيد ، اگر مىدانيد كه او را يارى و با دشمنان او جهاد خواهيد كرد و به جان و مال در نصرت او خواهيد كوشيد ، نامه‌اى به او بنويسيد و او را بطلبيد ، و اگر در يارى او سستى خواهيد ورزيد و آنچه شرط نيكخواهى و متابعت است به عمل نخواهيد آورد ، او را فريب مدهيد و در مهلكه ميفكنيد ، ايشان گفتند : چون اين ديار را به نور قدوم خود منوّر گرداند ، همگى به قدم اخلاص بسوى او مىشتابيم و به دست ارادت با او بيعت مىنمائيم ، و در يارى او و دفع شرّ اعداى او جانفشانيها به ظهور مىرسانيم .\r\nپس عريضه‌اى به اين مضمون به خدمت آن حضرت نوشتند : بسم اللَّه الرّحمن الرّحيم ، اين نامه‌اى است بسوى حسين بن على عليه السّلام از جانب سليمان بن صرد خزاعى و مسيّب بن نجبه و رفاعة بن شدّاد بجلى و حبيب بن مظاهر و ساير شيعيان او از مؤمنان و مسلمانان اهل كوفه ، سلام خدا بر تو باد ، و حمد مىكنيم خدا را بر نعمتهاى كاملهء او بر ما ، و شكر مىكنيم او را بر آنكه هلاك كرد دشمن جبّار معاند تو را كه بىرضاى امّت بر ايشان والى شد ، و به جور و قهر بر آنها حاكم گرديد ، و اموال ايشان را به ناحق تصرّف نمود ، و نيكان را به قتل رسانيد ، و بدان را بر نيكان مسلّط گردانيد ، و اموال خدا را بر مالداران و جبّاران قسمت نمود ، پس خدا او را لعنت كند چنانچه قوم ثمود را لعنت كرد .\r\nبدان كه ما در اين وقت امام و پيشوائى نداريم ، بسوى ما توجّه نما و به شهر ما قدم رنجه فرما كه ما همگى مطيع توئيم ، شايد حق تعالى حق را به بركت تو بر ما ظاهر گرداند ، و نعمان بن بشير حاكم كوفه در قصر الاماره نشسته است در نهايت مذلّت ، و به جمعهء او حاضر نمىشويم ، و در عيد با او بيرون نمىرويم . چون خبر برسد كه شما متوجّه اين\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nصوب شده‌ايد ، او را از كوفه بيرون مىكنيم تا به اهل شام ملحق گردد ، و السّلام .\r\nو نامه را با عبد اللَّه بن مسمع همدانى و عبد اللَّه بن وال به خدمت آن حضرت فرستادند ، و مبالغه كردند كه آن را با نهايت سرعت به خدمت آن حضرت برسانند ، پس ايشان در دهم ماه مبارك رمضان داخل مكّه شدند و نامهء اهل كوفه را به آن حضرت رسانيدند ، باز اهل كوفه بعد از دو روز از ارسال آن قاصدان ، قيس بن مصهر و عبد اللَّه بن شدّاد و عمارة بن عبد اللَّه را فرستادند با صد و پنجاه نامه كه عظماء اهل كوفه نوشته بودند ، يك كس و دو كس و چهار كس و زياده يك نامه نوشته بودند ، و باز بعد از دو روز هانى بن هانى سبيعى و سعيد بن عبد اللَّه حنفى را به خدمت آن حضرت روان كردند و نوشتند : بسم اللَّه الرّحمن الرّحيم ، اين عريضه‌اى است به خدمت حسين بن على از شيعيان و فدويان و مخلصان آن حضرت ، امّا بعد به زودى خود را به دوستان و هوا خواهان خود برسان كه همهء مردم اين ولايت منتظر قدوم مسرّت لزوم تواند و بسوى غير تو رغبت نمىنمايند ، البتّه البتّه به تعجيل تمام خود را به اين مشتاقان مستهام برسان ، و السّلام خير ختام .\r\nپس شبث بن ربعى ، و حجّار بن ابجر ، و يزيد بن حارث ، و عروة بن قيس ، و عمرو بن حجّاج ، و محمّد بن عمرو عريضهء ديگر نوشتند به اين مضمون : امّا بعد صحراها سبز شده و ميوه‌ها رسيده ، اگر به اين صوب تشريف آورى ، لشكرهاى تو مهيّا و حاضرند ، و شب و روز انتظار مقدم شريف تو مىبرند . و هر چند اين نامه‌ها به آن حضرت مىرسيد ، حضرت تأمّل نموده جواب ايشان را نمىنوشت ، تا آنكه در يك روز ششصد نامه از آن غدّاران به آن حضرت رسيد .\r\nچون مبالغهء ايشان از حد گذشت و رسولان بسيار نزد آن حضرت جمع شدند ، دوازده هزار نامه از آن ناحيه به آن جناب رسيد ، حضرت در جواب نامهء آخر ايشان نوشت : بسم اللَّه الرّحمن الرّحيم ، اين نامه‌اى است از حسين بن على بسوى گروه مؤمنان و مسلمانان و شيعيان ، امّا بعد به درستى كه هانى و سعيد نامه‌اى از شما آوردند بعد از رسولان بسيار و بىشمار كه از شما به من رسيده بود ، و بر مضامين همه اطّلاع به هم رسانيدم ، و در جميع نامه‌ها نوشته بوديد كه : ما امامى نداريم به زودى بيا نزد ما ، شايد كه حق تعالى ما را به بركت\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nتو بر حق و هدايت مجتمع گرداند ، اينك مىفرستم بسوى شما برادر و پسر عم و محل اعتماد خود پسر عقيل را ، پس اگر او بنويسد بسوى من كه مجتمع شده است رأى عقلا و دانايان و اشراف و بزرگان شما بر آنچه در نامه‌ها درج كرده بوديد ان شاء اللَّه به زودى بسوى شما مىآيم ، پس به جان خود سوگند ياد مىكنم كه امامى نيست مگر كسى كه حكم كند در ميان مردم به كتاب خدا ، و قيام نمايد در ميان مردم به عدالت ، و قدم از جادّهء شريعت مقدّسه بيرون نگذارد ، و مردم را بر دين حق مستقيم بدارد ، و السّلام « 1 »  .\r\n\r\n","description":"","footnote":" ( 1 ) ارشاد شيخ مفيد 2 / 35 ؛ مناقب ابن شهر آشوب 4 / 97 . ","page_name":" 606 ","page_number":606},
  {"content":"\r\n\r\n\r\nفصل سيزدهم در بيان فرستادن سيّد جليل و نوباوهء بوستان مكرمت و تبجيل حضرت مسلم بن عقيل به جانب كوفه ، و شهادت آن بزرگوار\r\nچون رسل و رسايل كوفيان بىوفا از حد گذشت ، حضرت امام حسين عليه السّلام مسلم بن عقيل پسر عم خود را كه به وفور عقل و علم و تدبير و صلاح و سداد و شجاعت و سخاوت و متانت از همكنان ممتاز بود طلبيد ، و براى بيعت گرفتن از اهل كوفه با قيس بن مصهر صيداوى و عمارة بن عبد اللَّه سلولى و عبد الرّحمن بن عبد اللّه ازدى متوجّه آن صوب گردانيد ، و امر كرد او را به تقوى و پرهيزكارى ، و كتمان امر خود از مخالفان ، و حسن تدبير و لطف و مدارا و فرمود : اگر اهل كوفه بر بيعت من اتّفاق نمايند ، به زودى حقيقت حال را به من عرض نما .\r\nپس مسلم حضرت را وداع نموده به مدينه رفت و در مسجد مدينه نماز كرد ، حضرت رسالت صلّى اللّه عليه و آله و سلّم را زيارت كرده به خانهء خود در آمد ، و اهل و ياران و خويشان خود را وداع نمود و دو دليل از قبيلهء قيس گرفته متوجّه كوفه شد ، ايشان راه را گم كردند و آب كه برداشته بودند به آخر رسيد و تشنگى بر ايشان غالب گرديد ، و آن دو مرد از شدّت عطش هلاك شدند ، و مسلم به مشقّت بسيار خود را بر سر آب رسانيد و از آنجا نامه‌اى به خدمت حضرت امام حسين عليه السّلام نوشت و حقيقت حال خود را و مردن آن دو مرد را از تشنگى در آن نامه درج كرد ، و نوشت كه در ابتداء سفر اين واقعه را براى خود به فال نيكو ندانستم ،\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nاگر مصلحت دانيد مرا از اين سفر معاف داريد ، و نامه را به قيس بن مصهر داده به خدمت حضرت فرستاد . حضرت در جواب نوشتند كه : گمان من آن است كه جبن و ترس تو را باعث شده است كه از من استعفا مىنمائى از رفتن اين سفر . چون نامهء حضرت به او رسيد روانه شد ، در اثناى راه مردى را ديد كه تيرى بسوى آهوئى افكند و آهو بر زمين افتاد و هلاك شد ، مسلم گفت : ان شاء اللَّه دشمن خود را خواهم كشت ، به ظاهر چنين گفت امّا خاطر شريفش از مشاهدهء آن حال پريشانتر گرديد . چون داخل شهر كوفه شد ، در خانهء مختار بن ابى عبيدهء ثقفى نزول اجلال فرمود ، و مردم كوفه از استماع قدوم مسلم ، اظهار سرور بسيار نمودند و فوج فوج به خدمت او مىآمدند ، و نامهء حضرت امام حسين عليه السّلام را بر ايشان مىخواند ، از استماع آن نامه گريان گرديده بيعت مىكردند ، تا آنكه بر دست مسلم هيجده هزار نفر از اهل كوفه به شرف بيعت آن حضرت سرافراز گرديدند ، پس مسلم عريضه‌اى به خدمت آن حضرت نوشت كه : تا حال هيجده هزار نفر از اهل كوفه به بيعت شما در آمده‌اند ، اگر متوجّه اين صوب گرديد مناسب است .\r\nچون تردّد شيعيان به خدمت مسلم بسيار شد ، نعمان بن بشير كه از جانب معاويه و يزيد والى بود ، بر حقيقت حال مطّلع شده به مسجد در آمد و بر منبر بر آمد ، بعد از حمد و ثناى الهى و درود بر حضرت رسالت گفت : امّا بعد اى بندگان خدا ، از حق تعالى بترسيد و بسوى فتنه و افتراق امّت مسارعت منمائيد كه موجب كشتن مردان و ريختن خون مسلمانان و نهب و غارت اموال ايشان مىگردد ، و كسى كه با من جنگ نكند من با او در مقام جنگ به در نمىآيم ، و تا شما در آراميد شما را به شورش در نمىآورم و به تهمت و گمان كسى را عقوبت نمىكنم ، و ليكن اگر خروج نمائيد و بر روى من بايستيد و بيعت خليفهء خود را بشكنيد ، پس به خدا سوگند كه تيغ كين از نيام انتقام مىكشم ، و تا دستهء شمشير در دست من است ، خود را از محاربه و دفع شما معاف نمىدارم هر چند هيچ‌كس از شما يارى من نكند ، و اميد دارم كه حق‌شناسان شما زياده از فتنه‌جويان باشند .\r\nپس عبد اللَّه بن مسلم بن ربيعه كه هم سوگند بنى اميّه بود ، برخاست و گفت : اين گونه سخن كه از تو ناشى شد دفع شرّى نمىكند ، و اين كلام مردم ضعيف و سست و بىياور\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nاست ، نعمان گفت : اگر ضعيف باشم و در طاعت خدا باشم ، نزد من بهتر است از آنكه غالب گردم در معصيت خدا ، پس از منبر به زير آمد عبد اللَّه بن مسلم به يزيد نامه نوشت ، و در نامه درج نمود كه مسلم بن عقيل به كوفه آمده ، و شيعيان براى حسين بن على با او بيعت مىنمايند ، اگر كوفه را مىخواهى ، كسى را به حكومت كوفه بفرست كه در امر دشمنان تو اهتمام نمايد ، زيرا كه نعمان بن بشير يا تاب مقاومت ندارد يا دانسته مسامحه مىنمايد .\r\nعمر بن سعد و ديگران نيز چنين نامه‌ها به او نوشتند .\r\nچون يزيد بر مضامين نامه‌ها اطّلاع يافت ، سرحون آزاد كردهء معاويه را طلبيد و با او در اين باب مشورت كرد ، سرحون گفت : من مصلحت در آن مىدانم كه عبيد اللَّه بن زياد را والى كوفه گردانى كه آتش اين فتنه را در آن ديار به غير آن بدترين اشرار كسى فرو نمىتواند نشانيد . چون يزيد با ابن زياد كلفتى داشت ، اوّل قبول اين رأى ننمود ، سرحون گفت : تو چه اعتقاد دارى به رأى معاويه ، گفت : رأى او را در هر باب متين مىدانم ، سرحون رقم معاويه را بيرون آورد كه امارت كوفه را به اضافهء امارت بصره براى آن لعين رقم كرده بود ، چون رقم پدر خود را ديد سرحون را امر كرد كه رقم او را بر او بفرستيد و نامه به عبيد اللَّه نوشت كه دوستان من از كوفه به من نوشته‌اند كه مسلم بن عقيل وارد كوفه شده ، و لشكر براى امام حسين جمع مىكنند ، چون نامهء مرا بخوانى متوجّه كوفه شو ، و او را به هر حيله كه مقدور باشد به دست آور و براى من بفرست ، يا به قتل آور يا از كوفه بيرون كن ، و نامه را به مسلم بن عمرو داده براى عبيد اللَّه فرستاد . چون در بصره نامهء يزيد به آن پليد رسيد ، روز ديگر متوجّه كوفه گرديد و عثمان برادر خود را در بصره نايب خود گردانيد « 1 »  .\r\nسيّد ابن طاووس روايت كرده كه حضرت امام حسين عليه السّلام در هنگامى كه جواب عرايض اهل كوفه را قلمى نمودند ، نامه‌ها به اشراف بصره نوشتند مانند يزيد بن مسعود نهشلى و منذر بن جارود عبدى و امثال ايشان از عظماء آن ديار ، و با يكى از موالى آن حضرت كه او را سليمان مىگفتند ارسال داشتند ، و در آن فرامين مطاعه ايشان را بسوى اطاعت و بيعت و تصرّف خود دعوت كردند .\r\n\r\n","description":"","footnote":" ( 1 ) ارشاد شيخ مفيد 2 / 39 . ","page_name":" 609 ","page_number":609},
  {"content":"\r\n\r\nچون يزيد بن مسعود به مطالعهء نامهء نامى آن حضرت سرافراز گرديد ، قبايل بنى تميم و بنى حنظله و بنى سعد را جمع كرده گفت : چگونه است نسب و حسب من در ميان شما ؟ و عقل و تدبير مرا چگونه مىدانيد ؟ پس همه او را به علوّ حسب و نسب و استقامت رأى ستايش كردند گفتند : تو پشت و پناه مائى و سرمايهء شرف و اعتبار زمانى ، يزيد بن مسعود گفت : شما را براى امرى جمع كرده‌ام كه با شما مشورت نمايم و از شما براى آن امر يارى جويم ، گفتند : بفرما كه آنچه صلاح دانيم بيان كنيم و به هر چه امر فرمائى اطاعت نمائيم .\r\nگفت : معاويه مرده است ، و به مردن او درگاه جور و طغيان شكسته شد و اركان ظلم و عدوان از هم ريخته ، يزيد پليد شراب‌خوار بد كردار بعد از آن علم خلافت افراخته و او را از علم و بردبارى بهره‌اى نيست ، و به هيچ وجه قابل رياست و خلافت نيست ، و حسين بن على عليه السّلام كه صاحب نسب جليل و شرف جميل و رأى اصيل است ، و درياى علم او بىپايان است و فضايل و كمالات او از حدّ احصا بيرون است ، به اين امر سزاوارتر است ، و معدن نبوّت و رسالت و منبع علم و حكمت است ، و در رأفت و رحمت و مروّت از عالميان ممتاز است ، و هر كه از بيعت و معاونت او تقاعد نمايد به مذلّت دنيا و عذاب اليم عقبى مبتلا مىگردد .\r\nو اوّل بنى حنظله اظهار اطاعت و انقياد نمودند ، و بعد از ايشان بنى تميم اظهار رضا و خشنودى كردند ، و بنى سعد گفتند : ما در اين باب تفكّر نموده آنچه رأى ما بر آن قرار يابد تو را اعلام خواهيم كرد ، پس يزيد بن مسعود عريضه‌اى به خدمت آن حضرت نوشت و اظهار فرمانبردارى و اطاعت و جان سپارى نمود ، و نوشت كه قبايل بنى تميم و بنى سعد و بنى حنظله را به اطاعت و انقياد شما مايل گردانيده‌ام ، و همگى منتظر قدوم مسرّت لزوم گرديده ، كمر اطاعت بر ميان بسته‌ايم ، و هرگاه كه به اين صوب تشريف ارزانى دارى ، جان نثار مقدم شريف تو مىنمائيم و متابعت تو را بر خود لازم مىشماريم . چون نامهء او به نظر شريف امام حسين عليه السّلام رسيد ، او را دعا كرد و فرمود : خدا تو را در روز بيم ايمن گرداند ، و از تشنگى روز قيامت تو را رها بخشد ، از قضاى الهى روزى كه او خواست كه با لشكر خود از بصره متوجّه آن حضرت گردد ، خبر محنت اثر شهادت شهيدان كربلا را شنيد .\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nو امّا منذر بن جارود ، پس نامهء حضرت را به عبيد اللَّه بن زياد داد ، از بيم آنكه مبادا اين نامه حيله باشد كه او بر انگيخته باشد ، براى امتحان اشراف بصره و ابن زياد لعين فرستادهء آن حضرت را گرفت و بر دار كشيد ، و بر منبر بر آمد و اهل بصره را تهديد و وعيد بسيار نمود ، و در روز ديگر متوجّه كوفه شد ، چون بىوفايان اهل كوفه منتظر قدوم امام مظلوم بودند ، در شبى كه ابن زياد لعين داخل كوفه شد ، گمان كردند كه آن حضرت است ، پس فوج فوج به استقبال مىشتافتند و سلام مىكردند و مىگفتند : خوش آمدى اى فرزند رسول خدا ، و اظهار فرح و شادى مىكردند . چون آن ملعون دهان خود را بسته بود ، او را نمىشناختند ، و آن ملعون از سخنان ايشان به خشم مىآمد تا آنكه مسلم بن عمرو بانگ زد بر ايشان گفت : دور شويد كه اين عبيد اللَّه پسر زياد است .\r\nچون مردم دانستند كه آن ملعون است ، پراكنده شدند تا آنكه به پاى قصر الامارهء كوفه رسيد و در كوبيد ، نعمان گمان كرد كه حضرت امام حسين عليه السّلام است كه تشريف آورده ، بر بالاى قصر بر آمد و گفت : تو را به خدا سوگند مىدهم كه دور شوى و متعرّض من نگردى ، آنچه به من سپرده‌اند به اختيار خود به تو نمىدهم و با تو در مقام مقاتله در نمىآيم .\r\nچون ابن زياد اين سخنان را شنيد ، بر نعمان بانگ زد كه : در را بگشا ، نعمان صداى او را شناخت و در را گشود ، و مردم از آمدن او خائف گرديده پراكنده شدند . چون صبح شد منادى او در كوفه ندا كرد كه اهل كوفه جمع شوند . چون جمع شدند ، بيرون آمد و خطبه خواند و گفت : يزيد مرا والى شهر شما گردانيد و سر حدّ شما را به من سپرده ، و مرا امر كرده است كه مطيعان را نوازش نمايم و مخالفان را به تازيانه و شمشير تأديب كنم ، و از مخالفت خليفه و عقوبات او حذر نمائيد . پس از منبر فرود آمد ، و رؤساء قبائل و محلّات را طلبيد ، و مبالغه و تأكيد نمود كه : هر كه را گمان بريد در محلّه و قبيلهء خود كه با يزيد در مقام خلاف و نفاقند ، بايد كه نام ايشان را بنويسيد و به من عرض نمائيد ، و هرگاه ظاهر شود كه چنين كسى در قبيله و محلّهء شما بود ، مرا بر حال او مطّلع نگردانيده باشيد ، خون و مال شما بر من حلال خواهد بود .\r\nچون خبر داخل شدن آن ملعون به مسلم رسيد ، خائف گرديد و از خانهء مختار بيرون\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nرفت و در خانهء هانى بن عروه پنهان شد ، و شيعيان پنهان به خدمت او مىرفتند و با او بيعت مىكردند ، و از هر كه بيعت مىگرفت او را سوگند مىداد كه افشاى راز ننمايد ، و بيعت را از مخالفان پنهان دارد « 1 »  .\r\nابن شهر آشوب و ديگران روايت كرده‌اند كه چون مسلم بن عقيل داخل كوفه شد ، در خانهء سالم بن مسيّب نزول فرمود و دوازده هزار كس با او بيعت كردند ، چون ابن زياد داخل شد ، در ميان شب به خانهء هانى انتقال نمود ، و در پنهان از مردم بيعت مىگرفت تا آنكه بيست و پنج‌هزار نفر با او بيعت كردند . چون خواست كه خروج كند ، هانى او را مانع شد و گفت : تعجيل مكن ، و شريك بن اعور همدانى با ابن زياد از بصره آمده بود و در خانهء هانى نزول كرد و بيمار شد ، و بر احوال مسلم مطّلع گرديد ، با مسلم گفت : عبيد اللَّه به عيادت من خواهد آمد ، چون من او را مشغول سخن گردانم ، تو با شمشير خود بيرون آى و كار او را بساز ، و علامت ميان من و تو آن است كه آب بطلبم . چون ابن زياد به عيادت شريك آمد و شريك آب طلبيد ، مسلم خواست كه بيرون آيد ، هانى او را مانع شد و گفت :\r\nنمىخواهم كه او در خانهء من كشته شود « 2 »  .\r\nبه روايت ديگر : زنى از اهل خانهء هانى او را مانع شد « 3 »  .\r\nبه روايت ديگر : مسلم گفت : نخواستم كه به مكر و غدر او را بكشم ، زيرا كه حضرت رسول صلّى اللّه عليه و آله و سلّم نهى كرده است از كشتن به غدر « 4 »  .\r\nو چون بيرون آمدن مسلم به تأخير افتاد ، شريك شعرى ادا كرد كه دلالت بر خروج او مىكرد ، و ابن زياد از آن شعر متوهّم گرديده برخاست و بيرون رفت « 5 »  .\r\nآن لعين چندان‌كه تفحّص كرد ، بر احوال مسلم مطّلع نشد . غلامى داشت معقل نام ، او را طلبيد ، سه هزار درهم به او داد و او را به طلب مسلم فرستاد و گفت : تفحّص كن شيعيان او را ، و هر يك از ايشان را كه بيابى ، اظهار محبّت و ولايت اهل بيت را بكن ، و اين زر را به\r\n\r\n","description":"","footnote":" ( 1 ) ملهوف 110 .  ( 2 ) مناقب ابن شهر آشوب 4 / 99 .  ( 3 ) مثير الأحزان 32 .  ( 4 ) مقاتل الطالبيين 99 .  ( 5 ) مناقب ابن شهر آشوب 4 / 100 . ","page_name":" 612 ","page_number":612},
  {"content":"\r\n\r\nاو بده و به او بگو اين را نذر كرده‌ام كه صرف مقاتلهء دشمنان اهل بيت نمايم ، و از اين راه ايشان را بازى بده و طرح آشنائى با ايشان بيفكن ، و مكرّر در پنهان ايشان را ملاقات كن ، شايد بر احوال مسلم بن عقيل مطّلع گردى .\r\nپس معقل به مسجد در آمد و جاسوسانه در احوال و اوضاع مردم مىنگريست ، ناگاه نظرش بر مسلم بن عوسجه افتاد ، و شنيد كه جمعى مىگفتند كه : اين مرد براى امام حسين عليه السّلام از مردم بيعت مىگيرد . چون اين را شنيد ، به نزديك عوسجه آمد و در پهلوى او نشست تا از نماز فارغ شد ، پس به نزديك او نشست و گفت : من مردى از اهل شامم ، و حق تعالى بر من منّت نهاده است به محبّت اهل بيت رسالت ، و دوستان ايشان را دوست مىدارم ، و در ضمن اين سخنان به ساختگى گريه مىكرد ، و مبالغه در اظهار اخلاص و محبّت مىنمود ، پس گفت : شنيده‌ام كه يكى از اهل بيت به اين شهر آمده است كه براى فرزند رسول خدا صلّى اللّه عليه و آله و سلّم از مردم بيعت بگيرد ، و از ترس مخالفان پنهان گرديده است ، سه هزار درهم براى او به نذر آورده‌ام و كسى مرا راهنمائى نمىكند كه به او برسانم ، در اين وقت در مسجد متحيّر بودم در كار خود ، ناگاه شنيدم كه جماعتى مىگفتند كه : اين مرد بر احوال اهل بيت مطّلع است و بسوى تو اشاره مىكردند ، به اين سبب به نزديك تو آمده‌ام كه اين مال را از من بگيرى و مرا به شرف ملازمت فرستادهء امام مشرّف گردانى ، و اميدوارم كه مرا از اين شرف محروم نگردانى كه من از محبّان ايشانم ، و اگر خواهى اوّل از من بيعت بگير و آخر مرا به خدمت او برسان .\r\nابن عوسجه از سخنان او بازى خورد و گفت : خدا را حمد مىكنم بر آنكه دوستى از دوستان اهل بيت را ملاقات كردم و از ديدن تو شاد گرديدم ، و ليكن آزرده شدم از آنكه مردم بر احوال من مطّلع گرديده‌اند . آن محيل ملعون گفت : آزرده مباش كه آنچه براى شما مىشود خير است ، اكنون به زودى از من بيعت بگير كه مىخواهم داخل بيعت امام خود شوم . آن ساده‌لوح بيچاره كلمات دروغ او را بر صدق حمل كرده از او بيعت گرفت ، و به ايمان مغلظه از او عهد گرفت كه در مقام خير خواهى باشد ، و افشاى اين راز ننمايد .\r\nپس آن ملعون چند روز به خانهء ابن عوسجه مىرفت ، تا آنكه ابن عوسجه بر او اعتماد\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nكرد و او را به خدمت مسلم بن عقيل برد و بيعت را تازه كرد و مال را سپرد ، و هر روز به خدمت مسلم مىرفت و بر خفاياى احوال شيعيان مطّلع گرديده ابن زياد را خبر مىداد « 1 »  .\r\nچون هانى از ابن زياد متوهّم بود به بهانهء بيمارى به مجلس آن ملعون حاضر نمىشد ، روزى ابن زياد پرسيد كه : چرا هانى به نزد ما نمىآيد ؟ گفتند : او بيمار است ، گفت :\r\nشنيده‌ام كه بهتر شده است و بر در خانهء خود مىنشيند ، پس محمّد بن اشعث و اسماء بن خارجه و عمرو بن الحجّاج را طلبيد ، و دختر عمرو در حبالهء هانى بود ، و ايشان را فرستاد به نزد هانى و گفت : او را تكليف كنيد كه به مجلس ما در آيد ، زيرا كه او از اشراف عرب است ، نمىخواهم كه ميان من و او غبار كدورتى مرتفع گردد .\r\nپس ايشان به نزد هانى آمدند ، او را بازى داده به مجلس آن ملعون در آوردند ، هانى در راه به ايشان مىگفت : من از اين ملعون خايفم ، و ايشان او را تسلّى مىدادند كه او بدى از تو در خاطر ندارد . چون نظر ابن زياد بر هانى افتاد گفت : به پاى خود به محل قصاص آمده . چون داخل مجلس شد ، با او شروع به عتاب كرد و گفت : اين چه فتنه است در خانهء خود برپا كرده ، و با يزيد در مقام خيانت در آمده ، و مسلم را در خانه جا داده ، و لشكر و سلاح براى او جمع مىكنى ؟ هانى انكار كرد ، پس ابن زياد معقل را طلبيد ، چون نظر هانى بر معقل افتاد دانست كه آن ملعون جاسوس ابن زياد بوده است ، و آن لعين را بر خفاياى اسرار ايشان مطّلع گردانيده است ، ديگر نتوانست انكار كند ، پس گفت : به خدا سوگند كه من او را به خانه نياورده‌ام او بىخبر شبى به خانهء من آمد و از من امان طلبيد ، و من نتوانستم كه او را بيرون كنم ، اكنون سوگند ياد مىكنم كه اگر مرا رخصت دهى بروم و او را از خانه بيرون كنم و باز به نزد تو آيم ، و اگر خواهى گروگانى مىدهم كه نزد تو باشد تا من برگردم ، ابن زياد گفت : به خدا سوگند كه دست از تو بر نمىدارم تا او را نزد من حاضر گردانى ، هانى گفت : به خدا سوگند كه اين هرگز نخواهد شد كه من دخيل و ميهمان خود را به دست تو دهم كه او را به قتل آورى ، پس ابن زياد مبالغه كرد در آوردن او ، و او مضايقه مىكرد .\r\n\r\n","description":"","footnote":" ( 1 ) ارشاد شيخ مفيد 2 / 45 . ","page_name":" 614 ","page_number":614},
  {"content":"\r\n\r\nچون سخن ميان ايشان به طول انجاميد ، مسلم بن عمرو باهلى برخاست و گفت :\r\nايّها الامير بگذار تا من با او در خلوت سخن بگويم ، و دست او را گرفته به كنار قصر برد و گفت : اى هانى خود را به كشتن مده و قبيلهء خود را به بلا ميفكن ، ميان مسلم و ابن زياد و يزيد رابطهء قرابت و خويشى هست و او را نخواهد كشت ، تو مسلم را به ايشان بده و خود را از بلا رهائى ده ، هانى گفت : به خدا سوگند كه اين ننگ را بر خود نمىپسندم كه ميهمان خود را به دست دشمن دهم با آنكه صحيح و سالم و اعوان و ياوران دارم ، به خدا سوگند كه اگر هيچ ياور نداشته باشم تا كشته نشوم ، مسلم را به او وانمىگذارم . چون ابن زياد اين سخن را بشنيد ، هانى را به نزديك خود طلبيد و گفت : به خدا سوگند كه اگر الحال مسلم را حاضر نكنى گردنت را مىزنم ، هانى گفت : اگر ارادهء اين امر نمائى ، شمشيرها از غلاف كنده شود و آتش حرب مشتعل گردد ، ابن زياد گفت : تو با اين سخنان مرا مىترسانى ؟ ! پس چوبى كه در دست داشت ، بر رو و بينى او بسيار زد تا آنكه چوب بشكست و خون بر ريش و سينهء او جارى شد ، پس هانى دست به قائمهء شمشير كرد كه از غلاف بكشد ، ابن زياد بانگ بر غلامان زد كه او را گرفتند و در خانه افكندند ، و در بر روى او بستند .\r\nچون حسّان بن اسماء اين حالت را مشاهده كرد گفت : تو ما را فرستادى كه اين مرد را به حيله آورديم و از جانب تو او را امان داديم ، اكنون با او غدر مىنمائى ، ابن زياد بانگ بر او زد و دشنام داد ، فرمود او را پشت‌گردنى زدند و او در كنارى نشست ، در اين حال محمّد بن اشعث گفت : امر از امير است ، آنچه او مىكند به كردهء او راضيم .\r\nپس خبر به عمرو بن حجّاج رسيد كه هانى كشته شد ، عمرو قبيلهء مذحج را جمع كرد و دار الامارهء آن لعين را احاطه كرد و فرياد زد كه : منم عمرو بن حجّاج ، اينك شجاعان قبيلهء مذحج جمع شده‌اند و طلب خون هانى مىنمايند و مىگويند كه : از او جرمى صادر نشده بود چرا او را به قتل آوردى ؟ ابن زياد از اجتماع ايشان متوهّم گرديد ، شريح قاضى را گفت : برو و هانى را ببين و مردم را خبر ده كه او زنده است . چون شريح به نزد هانى رفت ديد كه خون از روى هانى جارى است و مىگويد كه : كجايند خويشان و ياوران من ، اگر ده نفر از ايشان به قصر درآيند ، مرا از شرّ اين ملعون نجات مىدهند ، پس شريح بيرون آمد و\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nصدا زد از بالاى قصر كه : هانى زنده است و آسيبى به او نرسيده است . چون اهل قبيلهء او شنيدند كه او زنده است پراكنده شدند ، و ابن زياد به مسجد در آمد با اتباع و ملازمان خود و اشراف كوفه ، و بر منبر بر آمده مردم را از تفرّق و مخالفت ترسانيدند و مطيعان را به نوازش و بخشش اميدوار گردانيد . در اين حال جمعى به مسجد دويدند و خبر آوردند كه مسلم خروج كرده است و متوجّه دار الاماره است ، ابن زياد مضطرب گرديده از منبر به زير آمد و خود را به دار الاماره افكند و درها را بر روى خود بست .\r\nعبد اللَّه بن حازم روايت كرده است كه من در مجلس ابن زياد بودم كه هانى را مجروح گردانيد و امر كرد به حبس او ، چون آن حالت را مشاهده كردم ، به نزد مسلم آمدم و قضيّه را به او نقل كردم ، چون اصحاب مسلم در خانه‌هاى دور خانهء هانى جمع شده بودند ، مسلم مرا امر كرد كه ندا كنم در ميان ايشان كه بيرون آيند ، و مناديان را فرمود كه ندا كردند كه : يا منصور امت . چون بىوفايان اهل كوفه نداى مسلم را شنيدند ، بر در خانهء هانى جمع شدند ، مسلم بيرون آمد و براى هر قبيله علمى ترتيب داد ، در اندك وقتى مسجد و بازار پر شد از اصحاب او و كار بر ابن زياد تنگ شد ، و زياده از پنجاه نفر در دار الاماره با او نبودند ، و بعضى از ياوران او كه بيرون بودند راهى نمىيافتند كه به نزد او روند .\r\nپس اصحاب مسلم قصر آن ملعون را در ميان گرفتند ، و سنگ مىافكندند و دشنام مىدادند ابن زياد و مادرش را ، ابن زياد كثير بن شهاب را طلبيد و گفت : تو بيرون رو و با هر كه تو را اطاعت نمايد از قبيلهء مذحج ، و مردم را از عقوبت يزيد و سوء عاقبت حرب شديد حذر نمائيد ، و در معاونت مسلم سست گردانيد ، و بعد از او محمّد پسر اشعث را فرستاد كه قبيلهء كنده را بر سر خود جمع كند و رايت امان بگشايد ، و ندا كند كه : هر كه در تحت اين رايت در آيد ، به جان و مال و عرض در امان باشد ، همچنين قعقاع ذهلى و شبث بن ربعى و حجّار بن ابجر و شمر بن ذى الجوشن را براى اين كار ، و براى فريب دادن بىوفايان غدّار بيرون فرستاد .\r\nپس اشعث علمى بلند كرد و جمعى بر سر او جمع شدند ، و آن گروه ديگر به وسواس شيطانى مردم را از موافقت مسلم پشيمان مىكردند و جمعيّت ايشان را به تفرّق مبدّل\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nمىگردانيدند ، تا آنكه گروه بسيار از آن غدّاران را گرد آوردند ، و از راه عقب قصر به دار الاماره در آمدند .\r\nچون آن ملعون كثرتى در اتباع خود مشاهده كرد ، علمى براى شبث بن ربعى ترتيب داد ، و او را با گروهى از منافقان بيرون فرستاده ، ابن زياد اشراف كوفه را امر كرد كه بر بام قصر بر آمدند و اتباع مسلم را ندا كردند كه : اى گروه بر خود رحم كنيد ، و پراكنده شويد كه اينك لشكرهاى شام مىرسند و شما را تاب ايشان نيست ، و اگر اطاعت كنيد امير متعهّد شده است كه عذر شما را از يزيد در خواهد ، و عطاهاى شما را مضاعف گرداند ، و سوگند ياد كرده است كه اگر متفرّق نشويد ، چون لشكرهاى شام برسند ، مردان شما را به قتل آورد و بىگناه را به جاى گناهكار بكشد و زنان و فرزندان شما را بر اهل شام قسمت كنند .\r\nمردم از استماع اين سخنان متفرّق مىشدند ، تا آنكه چون شام شد ، زياده از سى نفر با مسلم نمانده بودند . چون مسلم اين حالت را مشاهده كرد و بر غدر و مكر اهل كوفه مطّلع گرديد ، داخل مسجد شد و نماز شام را ادا كرد . چون از نماز فارغ شد ، ده نفر با او مانده بودند ، خواست كه از مسجد بيرون رود ، چون از در كنده بيرون رفت هيچ‌كس با او نمانده بود ، آن غريب مظلوم در كار خود متحيّر گرديد ، چون پاره‌اى راه رفت به در خانهء طوعه رسيد و او كنيز اشعث بن قيس بود كه او را آزاد كرده بود ، و اسيد حضرمى او را تزويج نموده بود و از او پسرى به هم رسانيده بود كه او را بلال مىگفتند . طوعه در در خانهء خود نشسته بود و انتظار پسر خود مىكشيد ، مسلم گفت : آيا آبى دارى كه من بياشامم ؟ طوعه رفت و شربت آبى براى او آورد . چون مسلم آب را آشاميد ، مكث نمود ، طوعه گفت : اى بندهء خدا به جاى خود برو كه در اين وقت شب بودن تو اينجا مناسب نيست ، مسلم گفت :\r\nاى مادر مرا در اين شهر خانه و خويشى و يارى نيست ، غريبم و راه به جائى نمىبرم ، اگر مرا پناه دهى امشب ممكن است كه در روز قيامت كه همه كس درمانده باشند ، حضرت رسول صلّى اللّه عليه و آله و سلّم تو را پناه دهد ، طوعه گفت : تو كيستى ؟ گفت : منم مسلم بن عقيل ، اهل كوفه ما را فريب دادند و آوارهء ديار خود كردند ، و از خويش و دوست و يار دور انداختند و دست از يارى من برداشته مرا تنها گذاشتند .\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nچون طوعه مسلم را شناخت ، او را به خانه در آورد و حجره‌اى نيكو براى او فرش كرد و طعامى براى او حاضر كرد ، در آن حال بلال پسر آن زن به خانه آمد ، چون ديد كه مادرش به آن حجره بسيار مىرود و مىآيد ، از سبب آن حال سؤال نمود ، مادر خواست كه از او پنهان دارد ، چون الحاح را از حد گذرانيد ، طوعه او را سوگند داد و خبر آمدن مسلم را به او گفت .\r\nامّا ابن زياد لعين چون شنيد كه اصحاب مسلم متفرّق گرديده‌اند ، در همان شب به مسجد در آمد ، بر منبر بالا رفت و مناديان او در كوفه ندا كردند كه : هر كه از بزرگان و روشناسان كوفه در اين وقت در مسجد حاضر نشود ، خون او هدر است ، پس در اندك وقتى مسجد از مردم پر شد . چون مردم جمع شدند ، ندا كرد در ميان ايشان كه : مسلم بن عقيل مخالفت خليفه كرده و اكنون گريخته است ، هر كس كه مسلم در خانهء او پيدا شود و ما را خبر نداده باشد ، جان او و مال او در معرض تلف است ، و هر كه او را به نزد ما آورد ديت او را به آن خواهيم داد ، ايشان را تهديد و تخويف بسيار نمود و از منبر به زير آمد و داخل قصر شد ، و لشكريان خود را فرستاد كه دروازه‌هاى شهر را محافظت كنند كه مسلم از شهر بيرون نرود ، و حصين بن نمير را فرستاد كه در محلّات و خانه‌ها تفحّص نمايد .\r\nچون صبح شد ، آن ملعون در مجلس نشست و مردم كوفه را رخصت داد كه داخل شوند ، محمّد بن اشعث را نوازش بسيار نمود ، و در آن وقت پسر طوعه به در خانهء ابن زياد آمد و خبر مسلم را به عبد الرّحمن پسر محمّد بن اشعث داد ، آن ملعون به نزد پدر خود آمد و اين خبر را به او گفت در وقتى كه در پهلوى ابن زياد نشسته بود ، ابن زياد چون اين خبر را شنيد ، هفتاد كس از قبيلهء قيس را به او همراه كرد و به طلب مسلم فرستاد .\r\nچون مسلم صداى پاى اسبان را شنيد ، دانست كه به طلب او آمده‌اند گفت : انّا للَّه و انّا اليه راجعون ، و شمشير خود را برداشت و از خانه بيرون آمد ، چون نظرش بر ايشان افتاد ، شمشير خود را كشيد و بر ايشان حمله آورد و جمعى از ايشان را بر خاك هلاك افكند ، و به هر طرف كه رو مىآورد از پيش او مىگريختند ، تا آنكه در چند حمله چهل و پنج نفر از ايشان را به عذاب الهى و اصل گردانيد ، و شجاعت و قوّت آن بيشهء هيجا به مرتبه‌اى\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nبود كه مردى را به يك دست مىگرفت و بر بام بلند مىافكند ، تا آنكه بكر بن حمران ضربتى بر روى مكرّم او زد ، و لب بالا و دو دندان او را افكند ، و باز آن شير خدا به هر سو كه رو مىآورد كسى در برابر او نمىايستاد .\r\nچون از محاربهء او عاجز شدند ، بر بامها بر آمدند و سنگ و چوب بر او مىزدند ، و آتش بر نى مىزدند و بر سر آن سرور مىانداختند ، چون آن سيّد مظلوم آن حالت را مشاهده نمود و از حيات خود نااميد گرديد ، شمشير كشيد و بر آن كافران حمله كرد ، جمعى را از پا در آورد .\r\nچون ابن اشعث ديد كه به آسانى بر او دست نمىتوان يافت گفت : اى مسلم چرا خود را به كشتن مىدهى ، ما تو را امان مىدهيم و به نزد ابن زياد مىبريم و او را ارادهء قتل تو ندارد ، مسلم گفت : قول شما كوفيان اعتماد را نمىشايد ، و از منافقان بىدين وفا نمىآيد . چون آن بيشهء هيجا ، از كثرت مقاتلهء اعدا و جراحتهاى آن مكّاران بىوفا مانده شد ، ضعف و ناتوانى بر او غالب گرديد ، ساعتى پشت به ديوار داد . چون ابن اشعث بار ديگر امان بر او عرض كرد ، به ناچار تن به امان در داد با آنكه مىدانست كه كلام آن بىدينان را فروغى از صدق نيست ، با ابن اشعث گفت : آيا من در امانم ؟ گفت : بلى ، با رفيقان او خطاب كرد كه :\r\nآيا مرا امان داده‌ايد ؟ گفتند : بلى ، دست از محاربه برداشت و دل بر كشته شدن گذاشت .\r\nبه روايت سيّد ابن طاووس : هر چند ايشان بر او امان عرض كردند ، قبول نكرد ، و در مقاتلهء اعدا اهتمام مىنمود تا آنكه جراحت بسيار يافت ، و نامردى از عقب او در آمد و نيزه بر پشت او زد و او را به رو انداخت ، آن كافران هجوم آوردند و او را دستگير كردند .\r\nابن اشعث گفت مسلم را بر استرى سوار كردند و اسلحه را از او گرفتند ، در اين حال آه حسرت از دل پردرد بر كشيد ، و سيلاب اشك از ديده باريد و گفت : انّا للَّه و انّا اليه راجعون ، عبيد اللَّه پسر عبّاس بن مرداس گفت : اى مسلم چرا گريه مىكنى ؟ آن مقصد بزرگى كه تو در نظر دارى اين آزارها در تحصيل آن بسيار نيست ، مسلم گفت : گريهء من براى خود نيست ، و ليكن بر حال امام حسين عليه السّلام و اصحاب او مىگريم كه به فريب اين منافقان غدّار از يار و ديار جدا شده‌اند و روى به اين جانب آورده‌اند ، و نمىدانم كه بر سر\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nايشان چه خواهد آمد . پس متوجّه ابن اشعث گرديد و گفت : مىدانم كه بر امان شما اعتماد نيست و مرا به قتل خواهيد آورد ، التماس دارم كه از جانب من كسى بفرستى بسوى امام حسين عليه السّلام كه او را به مكر كوفيان و وعده‌هاى دروغ ايشان ترك ديار خود ننمايد ، و بر احوال پسر عم غريب مظلوم خود مطّلع گردد ، زيرا كه مىدانم كه او امروز يا فردا متوجّه اين جانب مىگردد ، و به او بگويد كه : پسر عم تو مىگويد كه : برگرد پدر و مادرم فداى تو باد كه من در دست ايشان اسير شده مترصّد قتلم ، و اهل كوفه همان گروهند كه پدر تو آرزوى مرگ مىكرد كه از نفاق ايشان رهائى يابد . ابن اشعث تعهّد اين امور نموده ، مسلم را به در قصر ابن زياد آورد و احوال او را به عرض آن ولد الزّنا رسانيد ، ابن زياد گفت : تو را به امان چه‌كار بود ؟ من تو را نفرستادم كه او را امان بدهى .\r\nچون آن غريق محنت و بلا را بر در قصر آن ولد الزّنا بازداشتند ، تشنگى بر او غالب شد ، و اكثر اعيان كوفه بر در قصر نشسته انتظار دستورى مىكشيدند ، مسلم گفت : اى منافقان بىوفا ! جرعهء آبى به من بدهيد ، مسلم بن عمرو گفت : يك قطرهء آب نخواهى يافت تا حميم جهنّم را بياشامى ، مسلم گفت : مادرت به عزاى تو بنشيند اى سنگين دل جفا كار و اى معاون كفّار و اشرار ، تو سزاوارترى از من به شرب حميم و خلود در جحيم .\r\nپس مسلم از غايت ضعف و تشنگى ، بر ديوار تكيه داد ، چون عمرو بن حريث آن حالت را از آن سيّد بزرگوار مشاهده كرد ، غلام خود را فرمود قدح آبى براى او آورد ، چون خواست بياشامد ، قدح پر از خون شد ، آب را ريخت و آب ديگر طلبيد ، آن نيز چنين شد ، در مرتبهء سوّم كه خواست بياشامد ، دندانهاى مباركش در قدح ريخت گفت :\r\nالحمد للَّه گويا مقدّر نشده است كه از آب دنيا بياشامم .\r\nدر اين حال رسول ابن زياد آمد و او را طلبيد ، چون مسلم داخل مجلس آن لعين شد ، سلام نكرد ، ملازم ابن زياد گفت : چرا سلام نكردى ؟ مسلم گفت : اگر مرا خواهد كشت چرا او را سلام كنم ، و اگر مرا نخواهد كشت سلام بر او بسيار خواهم كرد ، بعد از اين ابن زياد گفت : البتّه تو را خواهم كشت ، خواه سلام بكنى و خواه نكنى ، مسلم گفت : اگر مرا بكشى بدتر از تو بهتر از مرا كشته است ، ابن زياد از اين سخن در خشم شد و زبان پليد\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nخود را به ناسزا گشود گفت : اى عاق و اى پراكنده كنندهء اهل اتّفاق ، بر امام خود خروج كردى و جمعيّت مسلمانان را به پراكندگى مبدّل گردانيدى و آتش فتنه را مشتعل ساختى .\r\nمسلم گفت : دروغ گفتى ، بلكه معاويه و پسر او يزيد جمعيّت مسلمانان را پراكنده كردند و رخنه در دين خدا افكندند ، و تو و پدر تو كه ولد الزّنا و فرزند غلام ثقيف بوديد نائرهء فتنه و فساد در ميان اهل اسلام افروختيد ، و من اميدوارم كه سعادت شهادت دريابم در دست بدترين خلق خدا ، و به آباى گرام خود ملحق گردم ، و آمدن من به اين شهر براى آن بود كه اهل اين ديار به ما نوشتند كه تو و پدر تو بدعتها در دين خدا احداث كرديد ، و نيكان را بىگناه كشتيد ، و اعمال كسرا و قيصر را در ميان مسلمانان جارى كرديد ، ما آمديم كه مردم را به كتاب خدا و سنّت رسول امر فرمائيم ، و به عدالت در ميان ايشان سلوك نمائيم ، خدا حكم كند در ميان ما و شما به حق و راستى ، و او بهترين حكم كنندگان است .\r\nابن زياد گفت : خدا شما را اهل اين امر ندانست ، مسلم گفت : پس كه از ما سزاوارتر است به خلافت و امامت ؟ ابن زياد گفت : يزيد ، مسلم گفت : راضى شده‌ايم به حكم خدا در ميان ما و شما ، و سخنان بسيار در ميان ايشان گذشت ، آن ملعون ناسزاى بسيار به حضرت امير المؤمنين و امام حسين عليهما السّلام و عقيل گفت . مسلم گفت : چون مرا خواهى كشت بگذار كه يكى از حاضران را وصىّ خود گردانم كه به وصيّتهاى من عمل نمايد ، ابن زياد گفت : بگو آنچه خواهى ، مسلم رو به عمر بن سعد آورد و گفت : ميان من و تو قرابتى هست وصيّت مرا قبول كن ، آن ملعون براى خوش آمد ابن زياد گوش به سخن او نداد ، ابن زياد گفت : با تو رابطهء قرابت دارد چرا از قبول وصيّت او امتناع مىنمائى ؟\r\nعمر چون از ابن زياد دستورى يافت ، دست مسلم را گرفت به كنار قصر برد ، مسلم گفت : وصيّت اوّل من آن است كه در اين شهر هفتصد درهم قرض دارم ، شمشير و زره مرا بفروشى و قرض مرا ادا كن ، وصيّت دوّم من آن است كه چون مرا به قتل آوردند ، بدن مرا از ابن زياد رخصت بطلبى و دفن نمائى ، وصيّت سوّم آنكه به حضرت امام حسين عليه السّلام بنويسى كه كوفيان بىوفائى كردند و پسر عم تو را يارى نكردند ، بر وعده‌هاى ايشان اعتماد مكن و به اين صوب ميا . ابن زياد چون وصيّتها را شنيد گفت : ما را با مال او كارى\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nنيست ، هر چه گفته چنان كن ، و ما چون او را به قتل آوريم در دفن كردن بدن او مضايقه نخواهيم كرد ، و امّا حسين اگر او ارادهء ما ننمايد ما ارادهء او نمىنمائيم .\r\nپس ابن زياد بكر بن حمران را طلبيد كه مسلم در آن روز ضربتى بر سر او زده بود گفت :\r\nمسلم را ببر و به بام قصر و او را گردن بزن و سرش را با تنش از قصر به زيرانداز ، مسلم گفت كه : اگر ولد الزّنا نبودى و ميان من و تو قرابتى مىبود ، امر به قتل من نمىكردى ، پس آن ملعون دست آن سلالهء اخيار را گرفت و بر بام قصر برد ، در اثناى راه زبان آن مقرّب إله به حمد و ثنا و تكبير و تهليل و تسبيح حق تعالى و صلوات بر سيّد انبياء و اهل بيت آن حضرت جارى بود ، و با حق زبان به مناجات گشوده مىگفت كه : خداوندا تو حكم كن ميان ما و ميان اين گروهى كه ما را فريب دادند و دروغ گفتند و به وعدهء خود وفا نكردند « 1 »  .\r\nچون آن لعين بد كردار ، آن زبدهء ابرار و نقاوهء اخيار را بر بام قصر بر آورد و شهد شهادت به كام آن سعادتمند رسانيد ، سر و بدن شريفش را از بام قصر به زير افكند ، خود لرزان به نزد ابن زياد آمد ، ابن زياد گفت : سبب تغيير حال تو چيست ؟ گفت : چون مسلم را به قتل آوردم ، مرد سياه مهيب ديدم كه در برابر من ايستاده و انگشتهاى خود را به دندان مىگزد « 2 »  .\r\nبه روايت ديگر : پيش از كشتن ، اين حالت را مشاهده نمود و دستش خشك شد ، چون خبر به پسر زياد رسيد او را طلبيد ، و بعد از استعلام حال آن شقى ، تبسّمى كرد و گفت :\r\nچون مىخواستى به خلاف عادت كارى بكنى ، دهشت بر تو مستولى گرديد و خيالى در نظر تو در آمد .\r\nپس آن ملعون ديگرى را بر بام قصر فرستاد ، چون او ارادهء قتل مسلم كرد ، صورت حضرت رسالت صلّى اللّه عليه و آله و سلّم را ديد و از بيم آن حضرت زهره‌اش آب شد و در ساعت بمرد ، پس ابن زياد شامى ملعونى را فرستاد كه به كار او پرداخت .\r\nچون مسلم به رياض جنان انتقال نمود ، ابن زياد هانى را طلب كرد ، و هر چند محمّد بن اشعث و ديگران براى او شفاعت كردند فايده نبخشيد و به قتل او فرمان داد ، غلام ابن\r\n\r\n","description":"","footnote":" ( 1 ) ارشاد شيخ مفيد 2 / 46 .  ( 2 ) ملهوف 122 . ","page_name":" 622 ","page_number":622},
  {"content":"\r\n\r\nزياد او را از قصر بيرون برد ، ضربتى بر او زد و در او اثر نكرد ، هانى گفت : الى اللَّه المعاد اللّهم الى رحمتك و رضوانك ، يعنى : بازگشت همه بسوى خداست ، خداوندا مرا ببر بسوى رحمت و خشنودى خود . پس ضربتى ديگر زد ، او را به رحمت الهى و اصل گردانيد .\r\nعبيد اللَّه بن زياد سر مسلم و هانى را به هانى پسر ابى حيّه و زبير پسر اروح داد و به نزد يزيد فرستاد ، و نامه‌اى نوشت و احوال مسلم و هانى را در نامه درج كرد فرستاد ، چون نامه و سر هانى به آن ملعون رسيد ، شاد شد و فرمود سرها را بر در دروازهء دمشق آويختند ، و جواب نامهء ابن زياد را فرستاد و او را نوازش بسيار نمود ، و نوشت كه : شنيده‌ام كه حسين متوجّه عراق گرديده است ، بايد كه راهها را ضبط نمائى ، و در ظفر يافتن بر او سعى بليغ به عمل آورى ، و به تهمت و گمان مردم را به قتل رسانى ، و آنچه هر روز سانح مىشود به من بنويسى و السّلام « 1 »  .\r\nو خروج مسلم در روز سه شنبه هشتم ماه ذى حجّه بود ، و شهادت آن با سعادت در روز عرفه واقع شد « 2 »  .\r\n\r\n","description":"","footnote":" ( 1 ) ارشاد شيخ مفيد 2 / 63 .  ( 2 ) ارشاد شيخ مفيد 2 / 66 . ","page_name":" 623 ","page_number":623},
  {"content":"\r\n\r\n\r\nفصل چهاردهم در بيان توجّه امام مظلوم بسوى عراق ، و آنچه از اهل كفر و نفاق به آن امام آفاق رسيد\r\nشيخ مفيد و سيد ابن طاووس و شيخ ابن نما و سيّد بن أبي طالب در بيان اين قصّهء جانسوز و واقعهء هايلهء غم اندوز كه جان قدسيان را مجروح و دلهاى مقرّبان را مقروح گردانيده چنين ايراد نموده‌اند كه : چون حضرت سيّد الشّهداء عليه السّلام در سوّم ماه شعبان سال شصتم هجرت از بيم آسيب مخالفان مكّه معظّمه را به نور قدوم خود منوّر گردانيده بود ، در بقيهء آن ماه و ماه رمضان و شوّال و ذى القعده در آن بلدهء محترمه به عبادت حق تعالى قيام مىنمود ، و در آن مدّت جمعى از شيعيان از اهل حجاز و بصره و ساير بلد نزد آن حضرت جمع شدند . چون ماه ذى حجّه در آمد ، حضرت احرام به حج بستند ، چون يزيد پليد جمعى را فرستاده بود به بهانهء حج كه آن حضرت را گرفته به نزد او برند يا به قتل آورند ، حضرت احرام حج را به عمره عدول نموده ، اعمال عمره را به عمل آورد و محل شد و متوجّه عراق گرديد « 1 »  .\r\nدر چند حديث معتبر از حضرت صادق عليه السّلام منقول است كه چون حضرت مىدانست كه نخواهند گذاشت كه حج را تمام كند ، احرام به عمرهء مفرده بست ، و عمره را به اتمام رسانيده « 2 »  ، در روز هفتم ماه ذى حجّه از مكّه بيرون رفت « 3 »  ، و بعضى گفته‌اند كه در روز\r\n\r\n","description":"","footnote":" ( 1 ) ارشاد شيخ مفيد 2 / 66 .  ( 2 ) مثير الأحزان 38 ؛ ارشاد شيخ مفيد 2 / 67 .  ( 3 ) كامل الزيارات 73 . ","page_name":" 624 ","page_number":624},
  {"content":"\r\n\r\nعرفه بيرون رفت .\r\nسيّد ابن طاووس روايت كرده است كه در روز سوّم ماه بيرون رفت ، و در همان روز مسلم شهيد شده بود . و روايت كرده است كه : چون عزم توجّه عراق نمود ، خطابه‌اى ادا فرمود ، و بعد از حمد و ثناى حق تعالى و درود بر سيّد انبيا و آل ولايت انتما ، فرمود : آنچه حق تعالى مقدّر فرموده به عمل مىآيد ، و حول و قوّتى نيست مگر به او ، و به تحقيق كه مرگ را مانند قلّاده بر گردن جميع فرزندان آدم لازم گردانيده‌اند ، و چه بسيار خواهان و مشتاق لقاى اسلاف گرام خود گرديده‌ام مانند اشتياق يعقوب بسوى يوسف ، و براى دفن من حق تعالى بقعهء شريفى در اختيار نموده است كه به زودى به آن مكان خواهم رسيد .\r\nو گويا مىبينم كه در اين زودى اعضاى من پاره پاره خواهد شد در صحراى كربلا ، و چاره‌اى نيست از دريافتن روزى كه مقدّر گرديده براى اين امر ، و ما اهل بيت به قضاى الهى رضا داده‌ايم ، و بر بلاى او صبر مىنمائيم تا عطا كند ما را بهترين جزاى صبر كنندگان ، به زودى آن اعضاى پاره پاره در حظيرهء قدس نزد حضرت رسالت صلّى اللّه عليه و آله و سلّم مجتمع خواهد گرديد ، و حق تعالى ديدهء او را روشن خواهد گردانيد ، و وعده‌هاى خود را به عمل خواهد آورد ، و هر كه را آرزوى شهادت باشد و خواهد كه جان در راه نصرت ما در بازد و به سعادت ابدى فايز گردد ، با ما رفيق شود كه فردا روانه شويم ان شاء اللَّه تعالى « 1 »  .\r\nايضاً روايت كرده‌اند از زرارة بن صالح كه گفت : به خدمت حضرت امام حسين عليه السّلام رسيدم سه روز قبل از توجّه آن حضرت به جانب عراق ، و عرض كردم : مردم كوفه دلهاى ايشان با توست و شمشيرهاى ايشان با بنى اميّه است ، پس حضرت به دست مبارك خود به جانب آسمان اشاره كرد ، ناگاه ديدم كه درهاى آسمان گشوده شد ، و از افواج ملائكه آن قدر به زير آمدند كه عدد ايشان را به غير از خدا كسى احصا نمىتواند كرد ، حضرت فرمود : اگر نه آرزوى سعادت شهادت و شوق ملاقات حضرت رسالت صلّى اللّه عليه و آله و سلّم و رضا به قضاى جناب احديّت مىبود ، هرآينه با اين لشكرها با اعداء جهاد مىكرديم ، و ليكن به يقين مىدانم كه من و اهل بيت و اصحاب من در آنجا شهيد خواهيم شد ، و از فرزندان من به\r\n\r\n","description":"","footnote":" ( 1 ) ملهوف 124 . ","page_name":" 625 ","page_number":625},
  {"content":"\r\n\r\nغير از امام زين العابدين كسى از قتل رهائى نخواهد يافت « 1 »  .\r\nايضاً به سند معتبر از حضرت صادق عليه السّلام روايت كرده‌اند كه در شبى كه سيّد شهدا عازم گرديد كه در صبح آن روز متوجّه كوفه گردد ، محمّد بن حنفيّه به خدمت آن حضرت آمد و گفت : اى برادر تو دانستى غدر و مكر اهل كوفه را نسبت به پدر و برادر خود ، و مىترسم كه با تو نيز چنين كنند ، اگر در مكّه بمانى كه حرم خداست عزيز و مكرّم خواهى بود ، كسى در مكّه متعرّض تو نمىتواند شد ، حضرت فرمود : مىترسم كه يزيد پليد مرا در مكّه شهيد گرداند ، و نمىخواهم كه حرمت كعبه به سبب من ضايع شود ، محمّد گفت : پس به جانب يمن برو يا متوجّه باديه‌اى شو كه كسى بر تو دست نيابد ، حضرت فرمود : فكرى در اين باب بكنم .\r\nچون هنگام سحر شد ، حضرت فرمود : شتران را بار كردند ، چون خبر به محمّد رسيد ، بىتابانه آمد و بر مهار ناقهء برادر بزرگوار خود چسبيد و گفت : اى برادر با من وعده كردى كه در اين امر انديشه به كار برى ، چرا به اين زودى متوجّه سفر مىگردى ؟ حضرت فرمود كه : چون تو رفتى حضرت رسالت صلّى اللّه عليه و آله و سلّم به نزد من آمد و فرمود : اى حسين بيرون رو كه حق تعالى مىخواهد تو را در راه خود كشته ببيند ، محمّد گفت : انّا للَّه و انّا اليه راجعون ، هرگاه تو به اين عزم مىروى ، زنان خود را چرا با خود مىبرى ؟ حضرت فرمود :\r\nحق تعالى مىخواهد ايشان را اسير ببيند « 2 »  . پس محمّد بن حنفيّه با دل بريان و ديدهء گريان آن امام عالميان را وداع كرد و برگشت . و بعد از او عبد اللَّه بن عبّاس به خدمت آن حضرت آمد و مبالغه در ترك آن سفر محنت اثر نمود ، حضرت فرمود : حضرت رسول صلّى اللّه عليه و آله و سلّم مرا امرى فرمود و مخالفت امر آن حضرت هرگز نخواهم كرد ، پس ابن عبّاس بيرون آمد و مىگريست و فرياد وا حسيناه بر كشيد « 3 »  .\r\nدر احاديث معتبره از امام محمّد باقر و امام جعفر صادق عليهما السّلام منقول است كه چون حضرت امام حسين عليه السّلام به ارادهء سفر عراق از مكّه بيرون رفت ، عبد اللَّه بن زبير به مشايعت\r\n\r\n","description":"","footnote":" ( 1 ) ملهوف 125 .  ( 2 ) ملهوف 127 .  ( 3 ) ملهوف 101 . ","page_name":" 626 ","page_number":626},
  {"content":"\r\n\r\nآن حضرت رفته به ظاهر در منع آن حضرت از آن سفر سخنان مىگفت ، حضرت فرمود :\r\nنمىخواهم كه براى من حرمت حرم و كعبه بر طرف شود ، و هر چند از حرم دور تر باشم و كشته شوم ، مرا خوشتر مىآيد از آنكه نزديكتر باشم ، و اگر در كنار شطّ فرات مدفون گردم بهتر است از براى من از آنكه در نزديك كعبه مدفون گردم « 1 »  . و حضرت به اعجاز او را خبر مىداد كه او در مكّه كشته خواهد شد ، و حرمت كعبه به سبب آن منهتك خواهد شد ، و او نمىفهميد يا تجاهل مىنمود ، و آخر چنان شد كه كعبه را حجّاج بر سر او خراب كردند .\r\nو از امام محمّد باقر عليه السّلام منقول است كه آن امام مظلوم چون از مكّه متوجّه عراق گرديد ، نامه‌اى به محمّد بن حنفيّه و ساير بنى هاشم نوشت كه : هر كه آرزوى شهادت دارد به من ملحق گردد ، و هر كه به من ملحق نگردد فتح و فيروزى نمىيابد ، و السّلام « 2 »  .\r\nو از حضرت امام زين العابدين عليه السّلام منقول است كه چون سيّد الشّهداء متوجّه عراق شد ، عبد اللَّه بن عمر سوار شد و به سرعت تمام خود را به آن حضرت رسانيد و پرسيد كه :\r\nيا بن رسول اللَّه به كجا مىروى ؟ فرمود : به جانب عراق مىروم ، ابن عمر گفت : مرو و به حرم جدّ خود برگرد ، چندان‌كه مبالغه كرد حضرت قبول نفرمود ، پس ابن عمر گفت : اى ابو عبد اللَّه بگشا آن موضع جسد مطهّر خود را كه حضرت رسالت صلّى اللّه عليه و آله و سلّم مكرّر مىبوسيد ، حضرت ناف مشرّف خود را گشود ، و آن محيل مكّار سه مرتبه آن موضع را بوسيد و گريست و گفت : تو را به خدا مىسپارم و مىدانم كه در اين سفر كشته خواهى شد « 3 »  .\r\nو به روايت ديگر حضرت فرمود : مگر نمىدانى كه از بىقدرى دنيا نزد حق تعالى سر يحيى بن زكريّا را براى زن زنا كارى از زنان بنى اسرائيل به هديه فرستادند ، مگر نمىدانى كه بنى اسرائيل از طلوع صبح تا طلوع آفتاب هفتاد پيغمبر را شهيد كردند ، و در بازارهاى خود مشغول بيع و شرا بودند چنانچه گويا هيچ كار نكرده‌اند ، و حق تعالى تعجيل نفرمود در عذاب ايشان ، و بعد از آن ايشان را در دنيا و عقبى به شدايد عقوبات خود مبتلا گردانيد ، پس از خدا بترس اى پسر عمر ، و ترك يارى من مكن « 4 »  .\r\n\r\n","description":"","footnote":" ( 1 ) كامل الزيارات 73 .  ( 2 ) كامل الزيارات 75 .  ( 3 ) امالى شيخ صدوق 131 .  ( 4 ) ملهوف 102 ؛ مثير الأحزان 41 . ","page_name":" 627 ","page_number":627},
  {"content":"\r\n\r\nشيخ مفيد و ديگران از فرزدق شاعر روايت كرده‌اند كه گفت : من در سال شصتم هجرت مادر خود را به حج بردم ، چون داخل حرم شدم ديدم كه حضرت امام حسين عليه السّلام با اسلحهء كارزار از حرم بيرون مىرود ، چون دانستم كه آن حضرت همراه است به خدمت او شتافتم سلام كردم و گفتم : حق تعالى تو را به مقصود خود برساند و تو را كامرواى مطالب دو جهان گرداند ، پدر و مادرم فداى تو باد به چه سبب تعجيل نموده‌اى ، و پيش از اداى مناسك حج از مكّه بيرون آمده‌اى ؟ حضرت فرمود : اگر تعجيل نمىكردم مرا مىگرفتند ، پس حضرت احوال اهل عراق را از من سؤال نمود ، عرض كردم كه : دلهاى ايشان با توست و شمشيرهاى ايشان با بنى اميّه است ، آنچه خدا خواهد مىكند ، و از قضاى حق تعالى چاره‌اى نيست ، فرمود كه : راست گفتى ازمّهء امور به كف قدرت تواناى حضرت معبود است ، هر روز و هر ساعت خدا را تقديرى و در امور عباد تدبيرى است ، اگر قضاى الهى نازل شود به آنچه محبوب ماست پس خدا را حمد مىكنم بر نعمتهاى او و از او يارى مىجويم و توفيق مىطلبم بر شكر او ، و اگر قضا بر خلاف اميد ما جارى گردد ، كسى كه نيّت او حق باشد ، و سيرت او بر پرهيزكارى ثابت باشد ، از بلاهاى دنيا پروائى ندارد ، گفتم : حق فرمودى ، خدا تو را به مطلوب خود برساند و از آنچه حذر مىنمائى بر كران گرداند ، پس مسأله‌اى چند از مسائل حج از آن امام معصوم سؤال كردم و آن حضرت را وداع نموده گذشتم .\r\nپس عمرو بن سعيد بن العاص برادر خود يحيى را فرستاد كه آن حضرت را از رفتن مانع شود ، چون به آن حضرت رسيدند ، قبول برگشتن نكرد و ايشان ممانعتى مىكردند ، پيش از آنكه كار به مقاتله منتهى شود دست برداشتند ، حضرت روانه شد ، چون به تنعيم رسيدند قافله‌اى از يمن مىآمد و هديه‌اى چند والى يمن براى يزيد مىفرستاد ، حضرت بارهاى ايشان را گرفت كه امام زمان به آنها احق است تصرّف نموده با شتر داران گفت كه :\r\nهر كه با ما به جانب عراق مىآيد كرايهء او را تمام مىرسانيم و با او احسان مىكنيم ، و هر كه نمىخواهد او را جبر نمىكنيم ، بعضى شتران خود را به اصحاب آن حضرت كرايه دادند و\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nبعضى مفارقت اختيار نمودند « 1 »  .\r\nبه روايت شيخ مفيد : چون خبر عزم آن حضرت به توجّه جانب عراق به عبد اللَّه پسر جعفر طيّار پسر عم آن حضرت رسيد ، دو پسر خود محمّد و عون را فرستاد كه در خدمت آن حضرت باشند ، و عريضه‌اى به خدمت آن حضرت نوشت و التماس بسيار نمود كه تعجيل در آن سفر نفرمايد ، و نوشت كه : امروز پشت و پناه مؤمنان و حسن و بهاى شيعيان و پيشوا و مقتداى هدايت يافتگان توئى ، چون تو از ميان به روى ، اهل بيت تو مستأصل مىشوند ، و پسران خود را به خدمت تو فرستادم و اينك خود را از عقب مىرسم .\r\nچون نامه و پسران خود را روانه كرد ، به نزد عمرو بن سعيد والى مدينه رفت و از او التماس كرد كه نامه‌اى به حضرت بنويسد و آن حضرت را امان دهد و التماس معاودت نمايد ، عمرو نامه‌اى به خدمت حضرت نوشت و با برادر خود يحيى روانه كرد و عبد اللَّه بن جعفر با يحيى همراه شد . چون به خدمت حضرت رسيدند ، چندان‌كه مبالغه در مراجعت آن حضرت نمودند ، سودى نبخشيد و فرمود : من حضرت رسالت صلّى اللّه عليه و آله و سلّم را در خواب ديده‌ام و مرا امرى فرموده و از فرمان او تجاوز نمىنمايم ، گفتند : چه خواب ديده‌اى ؟\r\nفرمود : نمىگويم و اثر آن به زودى ظاهر خواهد شد . چون عبد اللَّه بن جعفر از معاودت آن سرور نااميد گرديد ، پسران خود را همراه كرده با ديدهء اشكبار و دل افكار برگشت « 2 »  .\r\nاز حضرت امام زين العابدين عليه السّلام منقول است كه چون آن حضرت به ثعلبيّه رسيد ، بشر بن غالب به آن حضرت رسيد گفت : يا بن رسول اللَّه مرا خبر ده از تفسير اين آيه  يَوْم نَدْعُوا كُل أُناس بِإِمامِهِم  « 3 »  يعنى : روزى كه مىخوانيم هر جماعتى از مردم را به امام ايشان ، حضرت فرمود : امامى هست كه به هدايت خوانده و اجابت او نموده‌اند ، و امامى هست كه مردم را بسوى ضلالت دعوت كرده و متابعت او كرده‌اند ، و هر يك را با پيشواى خود مىطلبند ، و آنها را بسوى بهشت مىبرند و اينها را بسوى جهنّم ، چنانچه حق تعالى فرموده است  فَرِيق فِي الْجَنَّةِ وَ فَرِيق فِي السَّعِيرِ  « 4 »  يعنى : گروهى در بهشتند ، و\r\n\r\n","description":"","footnote":" ( 1 ) ارشاد شيخ مفيد 2 / 67 .  ( 2 ) ارشاد شيخ مفيد 2 / 68 .  ( 3 ) سورهء اسراء / آيهء 71 .  ( 4 ) سورهء شورى / آيهء 7 . ","page_name":" 629 ","page_number":629},
  {"content":"\r\n\r\nگروهى در آتش جهنّم « 1 »  .\r\nبه روايت ديگر : حضرت احوال كوفه را از او پرسيد ، او گفت به روش ديگران كه : دلها با شماست و شمشيرها با بنى اميّه است ، حضرت فرمود : يفعل اللَّه ما يشاء و يحكم ما يريد « 2 »  .\r\nكلينى روايت كرده است كه چون آن حضرت به ثعلبيّه رسيد ، مردى به خدمت آن حضرت آمد و سلام كرد ، آن جناب فرمود : از اهل كدام بلدى ؟ گفت : از اهل كوفه ، فرمود :\r\nاگر در مدينه به نزد من مىآمدى هرآينه اثر جبرئيل را از خانهء خود به شما مىنمودم كه از چه راه داخل مىشده و چگونه وحى را به جدّ من مىرسانيده ، آيا چشمهء آب حيوان علم و عرفان در خانهء ما نيست و مردم مىدانند علوم الهى را و ما نمىدانيم ؟ اين هرگز نمىتواند بود « 3 »  .\r\nاز حضرت امام زين العابدين عليه السّلام مروى است كه چون سيّد شهدا بر سر آب عذيب نزول نمود و در آنجا قيلوله فرمود ، گريان از خواب بيدار شد ، پس حضرت على اكبر از آن جناب پرسيد كه : سبب گريهء شما چيست ؟ آن جناب فرمود : اى فرزند گرامى اين ساعتى است كه خواب در اين ساعت دروغ نمىباشد ، در اين وقت در خواب ديدم كه هاتفى مرا ندا كرد كه : شما سرعت مىنمائيد و مرگ شما را بسوى بهشت سرعت مىفرمايد ، آن امامزادهء بزرگوار گفت : اى پدر عالىمقدار آيا ما بر حق نيستيم ؟ حضرت فرمود : بلى اى فرزند گرامى ، به خداوندى كه بازگشت بندگان بسوى اوست سوگند ياد مىكنم كه ما برحقّيم و دشمنان ما بر باطلند ، على اكبر گفت : پس از مرگ و كشته شدن چه پروا داريم ؟ حضرت فرمود : خدا تو را جزاى خير دهد اى فرزند نيكوكار .\r\nپس از آن موضع بار كرده و در رهميّه نزول نمودند ، در آن منزل مردى از اهل كوفه كه او را ابو هريره مىگفتند به خدمت آن جناب آمد و سلام كرد گفت : يا بن رسول اللَّه چرا از حرم خدا و حرم جدّ خود رسول خدا بيرون آمدى ؟ حضرت فرمود : اى ابو هريره بنى اميّه\r\n\r\n","description":"","footnote":" ( 1 ) امالى شيخ صدوق 131 .  ( 2 ) ملهوف 131 .  ( 3 ) كافى 1 / 398 . ","page_name":" 630 ","page_number":630},
  {"content":"\r\n\r\nمالم را گرفتند صبر كردم ، و هتك حرمتم نمودند صبر كردم ، چون خواستند خونم را بريزند گريختم ، به خدا سوگند كه اين گروه طاغى و ياغى مرا شهيد خواهند كرد ، و خداوند قهّار لباس مذلّت و خوارى بر ايشان خواهد پوشانيد ، و شمشير انتقام بر ايشان خواهد كشيد ، و بر ايشان مسلّط خواهد گردانيد كسى را كه ايشان را ذليل‌تر گرداند از قوم سبأ كه زنى فرمان فرماى ايشان بود « 1 »  .\r\nمحمّد بن أبي طالب روايت كرده است كه چون وليد والى مدينه شنيد كه حضرت امام حسين عليه السّلام متوجّه عراق شده است ، نامه‌اى به پسر زياد نوشت كه : شنيده‌ام حسين متوجّه عراق شده است و او فرزند فاطمه دختر رسول خداست ، متعرّض او مشو و آسيبى به او مرسان كه تا دنيا باقى است مورد لعنت دوست و دشمن گردى ، چون نامه به او رسيد تأثيرى در او نكرد « 2 »  .\r\nمشايخ عظام روايت كرده‌اند كه چون خبر توجّه امام حسين عليه السّلام به ابن زياد رسيد ، حصين بن نمير را با لشكر انبوه بر سر راه آن حضرت به قادسيّه فرستاد ، و از قادسيّه تا قطقطانيّه را از لشكر ضلالت اثر خود پر كرد . چون امام مظلوم به بطن رمه رسيد ، عبد اللَّه بن يقطر برادر رضاعى خود را - به روايت ديگر : قيس بن مصهر را - به رسالت به جانب كوفه فرستاد ، هنوز خبر شهادت مسلم به آن حضرت نرسيده بود ، نامه‌اى به اهل كوفه نوشت به اين مضمون : بسم اللَّه الرّحمن الرّحيم ، اين نامه‌اى است كه از حسين بن على بسوى برادران مؤمن و مسلمان ، سلام الهى بر شما باد ، حمد مىكنم خداوندى را كه به جز او خداوندى نيست ، امّا بعد به درستى كه نامهء مسلم بن عقيل به من رسيده ، و در آن نامه مندرج بود كه اتّفاق نموده‌ايد بر نصرت ما و طلب حق ما از دشمنان ما ، از خدا سؤال مىكنم كه احسان خود را بر ما تمام گرداند و شما را بر حسن نيّت و كردار بهترين جزاى ابرار عطا فرمايد ، به تحقيق كه بيرون آمدم از مكّه و روى به ديار شما آوردم ، و در روز سه‌شنبهء هشتم ماه ذى حجّه چون پيك من به شما رسد ، بايد كه كمر متابعت بر ميان\r\n\r\n","description":"","footnote":" ( 1 ) ملهوف 131 ؛ مثير الأحزان 44 با كمى اختلاف .  ( 2 ) بحار الأنوار 44 / 368 . ","page_name":" 631 ","page_number":631},
  {"content":"\r\n\r\nببنديد ، و اسباب كارزار را آماده گردانيد و مهيّاى نصرت من باشيد كه به اين زودى خود را به شما مىرسانم ، و السّلام عليكم و رحمة اللَّه و بركاته .\r\nو سبب نوشتن نامه آن بود كه مسلم بيست و هفت روز پيش از شهادت خود نامه‌اى به خدمت آن حضرت نوشته بود و اظهار اطاعت و انقياد اهل كوفه نموده بود ، و جمعى از اهل كوفه نامه‌ها نوشته بودند كه در اينجا صد هزار شمشير براى نصرت تو مهيّا گرديده است ، به زودى خود را به شيعيان خود برسان « 1 »  .\r\nچون پيك آن حضرت روانه شد و به قادسيّه رسيد ، حصين او را گرفت و خواست كه نامه را از او بگيرد ، نامه را پاره كرد و به او نداد ، حصين او را به نزد ابن زياد فرستاد ، ابن زياد از او پرسيد كه : تو كيستى ؟ گفت : مردى از شيعيان على بن أبي طالبم و پسر بزرگوار او ، گفت : چرا نامه را پاره كردى ؟ گفت : براى آنكه تو مطّلع نشوى بر آنچه در آن نامه بود .\r\nابن زياد گفت : نامه را كه نوشته بود و به كه نوشته بود ؟ گفت : نامه را امام حسين عليه السّلام نوشته بود به جماعتى از اهل كوفه كه من نامهاى ايشان را نمىدانم ، ابن زياد در غضب شد و گفت : دست از تو بر نمىدارم تا نامهاى ايشان را به من نگوئى ، يا بر منبر بالا روى و حسين و برادر و پدرش را ناسزا بگوئى ، و الّا تو را پاره پاره مىكنم ، گفت : نام آن جماعت را نمىگويم و آن مطلب ديگر را روا مىكنم ، پسر بر منبر بالا رفت ، و ثناى حق تعالى ادا كرد و درود بر حضرت رسالت و اهل بيت او فرستاد و صلوات بسيار بر حضرت امام حسين و پدر و برادر بزرگوارش فرستاد ، و ابن زياد و پدرش و ساير بنى اميّه را لعن بسيار كرد و گفت : اى اهل كوفه من پيك امام حسينم بسوى شما ، و او را در فلان موضع گذاشته‌ام ، هر كه خواهد يارى او نمايد به خدمت او بشتابد . ابن زياد امر كرد كه او را از بالاى قصر به زير انداختند و به درجهء شهادت فايز گرديد ، و به روايت ديگر : رمقى در او باقى بود ، عبد الملك بن عمر سرش را جدا كرد « 2 »  .\r\nچون حضرت امام حسين عليه السّلام از منزل حاجز به جانب كوفه ميل نمودند ، به آبى از آبهاى عرب رسيدند كه عبد اللَّه بن مطيع نزديك آن آب منزل گزيده بود ، چون نظرش بر آن\r\n\r\n","description":"","footnote":" ( 1 ) ارشاد شيخ مفيد 2 / 69 .  ( 2 ) ملهوف 135 . ","page_name":" 632 ","page_number":632},
  {"content":"\r\n\r\nجناب افتاد به استقبال شتافت و گفت : پدر و مادرم فداى تو باد ، براى چه به اين ديار آمده‌اى ؟ حضرت فرمود : اهل عراق مرا طلبيده‌اند ، ابن مطيع گفت : تو را به خدا سوگند مىدهم كه خود را در معرض تلف در نياورى ، و حرمت اسلام و قريش و عرب را ضايع نگردانى ، زيرا كه به حرمت تو بسته است ، به خدا سوگند كه اگر اراده نمائى كه سلطنت بنى اميّه را از ايشان بگيرى ، تو را به قتل مىآورند ، و بعد از كشتن تو از قتل هيچ مسلمان پروا نخواهند كرد ، و از هيچ‌كس نخواهند ترسيد ، پس زنهار كه به كوفه مرو و متعرّض بنى اميّه مشو .\r\nحضرت متعرّض سخنان او نگرديد و آنچه از جانب حق تعالى مأمور بود تقاعد نورزيد ، و از او گذشت ، و ابن زياد راههاى بصره و شام را مسدود گردانيده بود كه خبرى بيرون نمىرفت ، و كسى داخل نمىتوانست شد و بيرون نمىتوانست رفت ، پس به جماعتى از اعراب رسيدند و از ايشان خبر پرسيدند ، گفتند : ما خبر نداريم و اين قدر مىدانيم كه كسى بيرون نمىآيد و داخل نمىشود « 1 »  .\r\nو جمعى از قبيلهء فزاره روايت كرده‌اند كه ما با زهير بن قين بجلى رفيق بوديم در هنگام مراجعت از مكّهء معظّمه ، و در منازل به حضرت امام حسين عليه السّلام مىرسيديم و دور تر فرود مىآمديم كه رفاقت آن حضرت بر ما لازم نگردد ، در بعضى از منازل نشسته بوديم و چاشت مىخورديم ، ناگاه رسولى از جانب حضرت آمده و با زهير خطاب كرد كه : امام حسين عليه السّلام تو را مىطلبد ، ما از نهايت دهشت لقمه‌ها را از دست افكنديم و متحيّر مانديم ، زن زهير كه ديلم دختر عمر بود گفت : سبحان اللَّه فرزند رسول خدا تو را مىطلبد و در رفتن تأمّل مىنمائى ؟ ! زهير به خدمت حضرت رفت ، و شاد برگشت و فرمود كه خيمهء او را كندند و در نزديك سرا پرده‌هاى حضرت نصب كردند ، و زن خود را طلاق داد و گفت : ملحق شو به اهل خود كه من نمىخواهم كه به سبب من ضررى به تو رسد و من مىخواهم كه جان خود را فداى آن حضرت كنم ، زن گريان شد و او را وداع كرد و گفت : خدا خير تو را ميسّر\r\n\r\n","description":"","footnote":" ( 1 ) ارشاد شيخ مفيد 2 / 71 . ","page_name":" 633 ","page_number":633},
  {"content":"\r\n\r\nگرداند ، از تو التماس دارم كه مرا در روز قيامت نزد جدّ حسين ياد كنى .\r\nپس به اصحاب خود گفت كه : هر كه خواهد با من بيايد و هر كه نخواهد مرخّص گردانيدم او را ، و اكنون حديثى به شما روايت مىكنم : در بعضى از نواحى دريا همراه لشكر اسلام با كفّار محاربه كرديم و بر ايشان ظفر يافته غنيمت بسيار يافتيم ، پس سلمان گفت : آيا شاد گرديديد از اين غنائم كه به شما رسيد ؟ گفتيم : بلى ، گفت : هرگاه ببينيد كه سيّد جوانان آل محمّد متوجّه قتال منافقان است ، بايد كه از رفاقت او شادتر باشيد از اين غنيمتهاى دنيا كه يافته‌ايد . پس زهير ياران خود را وداع كرد و به اصحاب آن حضرت ملحق گرديد ، و از آن حضرت جدا نشد تا به درجهء شهادت رسيد « 1 »  .\r\nو چون به خزيمه رسيدند ، شب در آن منزل استراحت نمودند ، چون صبح شد زينب خواهر محترم آن حضرت گفت : در شب گذشته به قضاى حاجت بيرون رفتم ، صداى هاتفى را شنيدم كه شعرى چند مىخواند به اين مضمون : اى ديده اشك حسرت ببار بر شهيدانى كه مرگ ايشان را مىراند ، و به زودى به وعده‌گاه شهادت مىرساند ، حضرت فرمود : اى خواهر آنچه مقدّر شده است خواهد شد « 2 »  .\r\nاز عبد اللَّه بن سليمان و منذر بن مشمعل روايت كرده‌اند كه گفتند : چون از اعمال حج فارغ شديم ، به سرعت تمام خود را به جناب امام حسين عليه السّلام رسانيديم در نزديك ثعلبيّه ، ناگاه ديديم كه مردى از جانب كوفه پيدا شد ، چون سپاه آن جناب را ديد ، راه را گردانيد ، ما بر سر راه او رفتيم و از احوال كوفه پرسيديم ، گفت : از كوفه بيرون نيامدم تا ديدم مسلم بن عقيل و هانى را شهيد كردند و پاهاى ايشان را گرفته در بازارها مىكشيدند .\r\nچون حضرت در منزل ثعلبيّه نزول فرموده بود ، شب به خدمت آن جناب رفتيم و اين خبر وحشت اثر را عرض كرديم ، حضرت از استماع اين قضيّهء هايله بسيار اندوهناك گرديد و مكرّر فرمود : انّا للَّه و انّا اليه راجعون ، خدا رحمت كند ايشان را ، پس عرض كرديم : يا بن رسول اللَّه اهل كوفه اگر بر شما نباشند از براى شما نخواهند بود ، و التماس داريم كه شما معاودت فرمائيد . آن جناب متوجّه اولاد عقيل گرديد و خبر شهادت مسلم\r\n\r\n","description":"","footnote":" ( 1 ) ارشاد شيخ مفيد 2 / 72 .  ( 2 ) مناقب ابن شهر آشوب 4 / 103 . ","page_name":" 634 ","page_number":634},
  {"content":"\r\n\r\nرا به ايشان گفت ، و ايشان را دلدارى فرمود ، و با ايشان در معاودت مصلحت نموده ، گفتند : به خدا سوگند كه بر نمىگرديم تا بازخواست خون آن سعادتمند بكنيم ، يا از آن شربت كه او چشيده ما نيز بچشيم . چون آن جناب را مايل به رفتن يافتيم ، وداع كرده بيرون آمديم « 1 »  .\r\nبه روايت ديگر : چون خبر شهادت مسلم را شنيد فرمود : آنچه بر او بود به عمل آورد ، و آنچه بر ماست مانده است ، پس شعرى چند ادا فرمود مشعر بود بر آنكه تن به شهادت در داده‌اند ، و شربت ناگوار مرگ براى رضاى الهى بر خود گوارا گردانيده‌اند « 2 »  .\r\nچون سحر شد ، غلامان خود را فرمودند كه آب بسيار بردارند و بار كردند و روانه شدند ، چون به زباله رسيدند ، شهادت مسلم و هانى و عبد اللَّه بن يقطر به آن جناب رسيد ، چون اين خبر موحش را استماع نمود ، آب از ديدهء مباركش جارى گرديد و دست به دعا برداشت و گفت : خداوندا براى ما و شيعيان ما در دار عقبى منزل نيكوئى مهيّا گردان ، و جمع كن ميان ما و ايشان در غرفات جنان ، به درستى كه تو بر همه چيز قادرى .\r\nپس حضرت اصحاب خود را جمع نمود و فرمود : به ما خبر رسيده كه مسلم بن عقيل و هانى بن عروه و عبد اللَّه بن يقطر را شهيد كرده‌اند و شيعيان ما دست از يارى ما برداشته‌اند ، هر كه خواهد از ما جدا شود بر او حرجى نيست . جمعى كه براى طمع مال و غنيمت و راحت و عزّت دنيا با آن جناب رفيق شده بودند ، از استماع اين اخبار متفرّق گرديدند ، و اهل بيت و خويشان آن حضرت و جمعى كه از روى ايمان و يقين اختيار ملازمت آن جناب نموده بودند ماندند . پس حضرت روانه شد تا در بطن عقبه نزول فرمود ، در آنجا مرد پيرى از بنى عكرمه به خدمت حضرت آمد و گفت : يا بن رسول اللَّه تو را سوگند مىدهم كه برگردى ، به خدا سوگند كه نمىروى مگر رو به نوك سنان و دم شمشير جان‌ستان ، حضرت فرمود : اى شيخ آنچه تو خبر مىدهى بر من پوشيده نيست و ليكن اطاعت امر الهى واجب است و تقديرات ربّانى واقع شدنى است ، به خدا سوگند كه دست از من بر نخواهند داشت تا دل پرخونم را از اندرون من بيرون آورند . چون مرا شهيد كنند ،\r\n\r\n","description":"","footnote":" ( 1 ) ارشاد شيخ مفيد 2 / 73 .  ( 2 ) ملهوف 134 . ","page_name":" 635 ","page_number":635},
  {"content":"\r\n\r\nحق تعالى بر ايشان مسلّط گرداند كسى را كه ايشان را ذليل‌ترين امّتها گرداند .\r\nپس از آنجا بار كردند و شراف را مضرب خيام معدلت و انتصاب گردانيدند و شب در آنجا استراحت فرمودند ، چون سحر شد حكم فرمودند كه غلامان و ملازمان و اصحاب آن حضرت آب بسيار بردارند و به حول و قوّهء خداى تعالى متوجّه گرديده تا ميان روز رفتند . ناگاه مردى از اصحاب آن حضرت گفت : اللَّه اكبر ، حضرت پرسيد : چرا تكبير گفتى ؟ گفت : سر درختان خرما نمودار است ، جمعى ديگر گفتند : ما هرگز در اين موضع درخت خرما نديده‌ايم ، شايد سر نيزه‌ها و گوشهاى اسبان باشد كه مىنمايد ، آن جناب چون معلوم كرد كه علامت لشكر است كه پيدا شدند ، به جانب كوهى كه در آن حوالى بود ميل فرمود كه اگر به قتال حاجت افتد ، پشت به جانب كوه مقاتله نمايند .\r\nچون به نزديك كوه رسيدند ، حرّ بن يزيد با هزار سوار نزديك ايشان رسيد و در عين شدّت گرما ، و در برابر لشكر فرزند خير البشر صف كشيدند ، حضرت فرمود : سرا پردهء مكرمت و جلالت را برپا كردند ، و اصحاب آن امام گرام در برابر گروه شقاوت انجام صف كشيدند ، چون آن منبع كرم و سخاوت در آن خيل ضلالت آثار تشنگى مشاهده نمود ، اصحاب خود را حكم فرمود كه ايشان را و چهار پايان ايشان را آب دهيد ، و خود به نفس شريف خود متوجّه گرديده ايشان را با اسبان سيراب گردانيد ، و ابن زياد حصين بن نمير را با لشكر انبوه به استقبال آن جناب به قادسيّه فرستاده بود ، و حصين حر را با هزار سوار پيشتر فرستاده بود .\r\nچون وقت نماز ظهر داخل شد ، حضرت حجّاج بن مسروق را فرمود اذان نماز گفت ، چون وقت اقامت شد ، سيّد شهدا با ازار و نعلين و ردا از خيمه بيرون آمد و در ميان دو لشكر ايستاد ، حمد و ثناى حق تعالى به جا آورد و فرمود : ايّها النّاس من نيامدم بسوى شما مگر بعد از آنكه نامه‌هاى متواتر و متوالى و پيكهاى شما پياپى به من رسيده ، و نوشته بوديد كه : البتّه بيا بسوى ما كه امامى و پيشوائى نداريم ، شايد خدا ما را و شما را بر حق و هدايت مجتمع گرداند ، اگر بر سر عهد و گفتار خود هستيد ، پيمان خود را تازه كنيد و خاطر مرا مطمئن گردانيد ، و اگر از گفتار خود برگشته‌ايد و پيمانها را شكسته‌ايد و آمدن مرا كارهيد ،\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nمن به جاى خود بر مىگردم . آن غدّاران زبان در كام خاموشى كشيدند و جوابى نگفتند .\r\nحضرت مؤذّن را فرمود كه اقامت نماز گفت ، و با حر گفت : اگر خواهى با لشكر خود نماز كن ، حر گفت : من نيز در عقب شما نماز مىكنم ، حضرت امام حسين عليه السّلام پيش ايستاد و هر دو لشكر در عقب آن حضرت نماز كردند ، بعد از نماز هر لشكر به جاى خود برگشتند . چون وقت نماز عصر شد ، باز حضرت پيش ايستاد و با هر دو لشكر نماز كرد ، و بعد از نماز روى مبارك به جانب ايشان گردانيد و خطبه‌اى ادا فرمود و گفت : ايّها النّاس اگر از خدا بترسيد و حق اهل حق را بشناسيد ، موجب خشنودى حق تعالى از شما مىگردد ، و ما كه اهل بيت رسالت و به علم و كمال و عصمت و جلالت موصوفيم سزاوارتريم به خلافت و امامت از اين گروه كه به ناحق دعوى رياست مىكنند و در ميان شما به جور و عدوان سلوك مىنمايند ، و اگر در جهالت و ضلالت راسخيد و رأى شما از آنچه به من نوشته‌ايد برگشته است ، بر مىگردم . حر در جواب گفت : به خدا سوگند كه من از اين نامه‌ها و رسولان كه مىفرمائى به هيچ وجه خبرى ندارم ، حضرت عتبة بن سمعان را فرمود : خرجينى كه نامه‌ها در آنجاست حاضر ساز . چون خرجين را آورد مملوّ بود از نامه‌هاى كوفيان بىوفا ، حر گفت : من اطّلاعى ندارم بر اين نامه‌ها ، و از جانب ابن زياد مأمور شده‌ام كه چون تو را ملاقات نمايم از تو جدا نشوم تا تو را به نزد ابن زياد برم ، حضرت فرمود : تا زنده‌ام به اين مذلّت راضى نخواهم شد .\r\nپس اصحاب خود را حكم فرمود سوار شوند ، چون هودجهاى حرم محترم را بر شتران بستند ، حضرت پا در ركاب سعادت در آورد سوار شدند ، چون خواستند كه بر گردند ، لشكر مخالف بر سر راه آمده مانع شدند ، حضرت با حر خطاب كرد كه : مادرت به عزاى تو بنشيند از ما چه مىخواهى ؟ حر گفت : اگر ديگرى نام مادرم را مىبرد البتّه متعرّض مادر او مىشدم ، امّا در حق مادر تو به غير از تكريم و تعظيم سخنى بر زبان نمىتوانم آورد .\r\nحضرت فرمود : مطلب تو چيست ؟ حر گفت : مىخواهم تو را به نزد پسر زياد برم ، آن جناب فرمود كه : من اطاعت تو نمىكنم ، حر گفت : من نيز دست از تو بر نمىدارم ، و اين گونه سخنان در ميان ايشان به طول انجاميد ، حر گفت : مأمور نشده‌ام كه با تو جنگ\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nكنم ، اكنون كه به آمدن كوفه راضى نمىشوى ، به راه ديگر به غير راه مدينه برو تا من حقيقت حال را به پسر زياد بنويسم ، شايد صورتى رو دهد كه من به محاربهء چون تو بزرگوارى مبتلا نشوم .\r\nآن جناب به ضرورت از راه قادسيّه ميل به دست چپ كرد و روانه شد ، و آن لشكر شقاوت اثر نيز همراه شدند و حر به نزديك آن امام احرار آمد و گفت : يا حسين تو را سوگند مىدهم كه با اين گروه مقاتله ننمائى كه كشته خواهى شد ، حضرت فرمود : مرا از مرگ مىترسانى ، كشته شدن در راه دين و شهيد شدن در خشنودى خداوند آسمان و زمين منتهاى آرزوى ماست ، و من به امر خدا با اين منافقان مقاتله مىكنم و از كشته شدن پروا ندارم . چون حر دانست كه سخن او فايده ندارد و آن جناب در مخالفت و مخاصمت ايشان مصمّم است ، به لشكر خود ملحق گرديد ، و با آن جناب همراه بودند تا آنكه حضرت در قصر بنى مقاتل نزول فرمود « 1 »  .\r\nو از حضرت امام زين العابدين عليه السّلام منقول است كه چون خبر قرب آن امام مظلوم به ابن زياد رسيد ، حرّ بن يزيد را با هزار سوار بر سر راه آن حضرت فرستاد ، حر گفت : چون از خانه بيرون آمدم صداى منادى شنيدم كه سه نوبت مرا ندا كرد كه : اى حر بشارت باد تو را به بهشت ، من با خود گفتم كه : مادر حر به عزاى او نشيند ، به جنگ فرزند حضرت رسول مىرود و بشارت بهشت مىشنود ، پس حر در وقت نماز ظهر به آن حضرت رسيد ، آن جناب فرزند بزرگوار خود را فرمود اذان و اقامت براى نماز گفت : و حضرت پيش ايستاد و با هر دو گروه نماز كرد .\r\nچون سلام نماز گفت : حر در برابر آن حضرت آمد و گفت : السلام عليك يا بن رسول اللَّه و رحمة اللَّه و بركاته ، حضرت جواب سلام او گفت و پرسيد كه : تو كيستى اى بندهء خدا ؟ حر گفت : منم حرّ بن يزيد ، حضرت فرمود : به جنگ ما آمده يا به يارى ما ؟ حر گفت : به خدا سوگند اى فرزند رسول خدا مرا به جنگ تو فرستاده‌اند ، و من پناه مىبرم به خدا از آنكه محشور شوم از قبر خود و موى پيشانى مرا بر پاى من بسته باشند ، و دستم را در گردنم غل\r\n\r\n","description":"","footnote":" ( 1 ) ارشاد شيخ مفيد 2 / 75 . ","page_name":" 638 ","page_number":638},
  {"content":"\r\n\r\nكرده باشند و مرا به رو در جهنّم اندازند ، يا بن رسول اللَّه به كجا مىروى برگرد بسوى حرم جدّ خود كه كشته مىشوى ، حضرت فرمود : از كشته شدن پروائى ندارم ، و شهادت كه سرمايهء سعادت ابدى است منتهاى آمال دوستان خداست .\r\nپس حضرت از آنجا روانه شدند و در قطقطانيّه نزول اجلال فرمودند ، چون فرود آمدند نظر حضرت بر خيمه‌اى افتاد پرسيد كه : اين خيمه از كيست ؟ گفتند : از عبد اللَّه بن حر حنفى است ، حضرت كسى به نزد او فرستاد و او را پيغام داد كه : تو در درگاه خداوند جبّار نافرمانى و خطا بسيار كرده‌اى ، و اگر توبه نكنى خدا تو را بر آنها مؤاخذه خواهد كرد ، اكنون تايب شو و مرا يارى كن تا جدّ من شفيع تو باشد در روز قيامت ، آن بىسعادت گفت كه : اگر من به يارى تو بيايم اوّل كسى كه از لشكر تو كشته خواهد شد من خواهم بود ، و ليكن اسبى دارم كه هرگز به طلب كسى نرفته‌ام بر آن اسب كه او را نيافته باشم ، و هيچ‌كس از پى من نتاخته است مگر آنكه مرا نجات داده است ، آن اسب را به تو مىدهم . حضرت روى مبارك از او برگردانيد و فرمود : مرا به تو و اسب تو احتياجى نيست ، و گمراه كنندگان روى مبارك از او برگردانيد و فرمود : مرا به تو و اسب تو احتياجى نيست ، و گمراه كنندگان را ياور خود نمىگيرم ، و ليكن بگريز كه نه از براى ما باشى و نه بر ما ، به درستى كه هر كه در واقعهء ما حاضر باشد و يارى ما نكند ، حق تعالى او را بر رو در جهنّم مىافكند « 1 »  .\r\nو به روايت اوّل : چون از قصر بنى مقاتل بار كردند و قدرى راه رفتند ، سيّد شهدا را بر روى اسب خواب ربود ، و بيدار شد سه نوبت گفت : انّا للَّه و انّا اليه راجعون الحمد للَّه رب العالمين ، حضرت على اكبر چون اين حالت را مشاهده كرد ، از پدر بزرگوار استعلام آن حال نمود ، حضرت فرمود : در اين وقت بر روى اسب مرا خواب برد ، ديدم كه مردى سوار است و مىگويد كه : اين گروه مىروند و مرگ روى به ايشان مىآيد ، دانستم كه ما را مىگويد ، آن امامزادهء عالىمقدار گفت : اى پدر بزرگوار چون ما برحقّيم از مرگ چه پروا داريم ، حضرت او را دعا كرد « 2 »  .\r\nابن قولويه از حضرت صادق عليه السّلام روايت كرده است كه چون جناب امام حسين عليه السّلام از عقبهء بطن بالا رفت به اصحاب خود فرمود كه : البتّه من در اين سفر كشته مىشوم ، گفتند :\r\n\r\n","description":"","footnote":" ( 1 ) امالى شيخ صدوق 131 .  ( 2 ) ارشاد شيخ مفيد 2 / 82 . ","page_name":" 639 ","page_number":639},
  {"content":"\r\n\r\nيا بن رسول اللَّه از كجا مىدانستى ؟ فرمود كه : در خواب ديدم كه سگى چند بر من حمله آوردند و مرا مىدريدند ، و در ميان آنها سگى سياه سفيدى بود كه بيشتر بر من حمله مىكرد « 1 »  .\r\nبه سند ديگر از آن حضرت روايت كرده است كه آن امام مظلوم مىفرمود : پادشاهى براى بنى اميّه گوارا نمىشود تا مرا نكشند ، و البتّه مرا خواهند كشت ، چون مرا شهيد كنند ديگر اين امّت توفيق نماز به حق نخواهند يافت ، و عطايا و غنايم به جور قسمت خواهد شد ، و اوّل كسى را كه در اين امّت به علانيه و زجر و قهر به قتل آوردند من و اهل بيت من خواهيم بود ، و بعد از من بنى هاشم هميشه در محنت و عنا خواهند بود ، تا قائم آل محمّد ظاهر شود « 2 »  .\r\nشيخ مفيد از امام زين العابدين عليه السّلام روايت كرده است كه مىگفت : در سفر كربلا پدر مظلومم مكرّر يحيى عليه السّلام و شهادت آن حضرت را ياد مىكرد و مىفرمود : از پستى و خوارى دنيا نزد حق تعالى آن است كه سر يحيى عليه السّلام را براى زن زناكارى به هديه فرستادند « 3 »  .\r\nبه روايت ديگر : سر مرا براى ولد الزّنائى به هديه خواهند فرستاد .\r\nبرگشتيم به روايت اوّل : چون صبح شد ، فرود آمدند و نماز بامداد گذاردند ، حضرت سوار شد و هر چند مىخواستند به جانب ديگر بروند ، لشكر حر ممانعت مىنمودند تا آنكه به زمين كربلا رسيدند ، حضرت پرسيد كه : اين زمين چه نام دارد ؟ گفتند : اين را كربلا مىگويند . چون امام مظلوم آن نام محنت انجام را شنيد ، آب حسرت از ديده‌هاى مباركش فرو ريخت و فرمود : اين موضع كرب و بلا و محل محنت و عناست ، و اين جاى ريختن خون شهيدان كربلاست « 4 »  .\r\nدر اين حال از دور سواره‌اى پيدا شد كه به تعجيل به جانب ايشان مىتاخت ، چون به نزديك رسيد بر حضرت سلام نكرد و نزد حر رفت و بر او سلام كرد و نامهء ابن زياد را به او داد . چون نامه را گشود ، آن ملعون نوشته بود كه : هر جا نامهء من به تو برسد ، حسين را فرود آور و او را در بيابانى فرود آر كه آب و آبادانى نباشد ، و كار را بر او تنگ گردان ، و بايد كه\r\n\r\n","description":"","footnote":" ( 1 ) كامل الزيارات 75 .  ( 2 ) كامل الزيارات 74 .  ( 3 ) ارشاد شيخ مفيد 2 / 132 .  ( 4 ) مثير الأحزان 49 . ","page_name":" 640 ","page_number":640},
  {"content":"\r\n\r\nپيك من خبر به من آرد كه تو اطاعت فرمان من كرده‌اى . چون حر نامهء آن لعين را خواند ، مضمون نامه را در ميان لشكر آن جناب ندا كرد ، يزيد بن مهاجر پيك ابن زياد را شناخت به او گفت : مادرت به ماتم تو بنشيند اين چه پيام است كه تو آورده‌اى ؟ آن ملعون گفت :\r\nاطاعت امام خود كرده‌ام و وفا به بيعت خود نموده‌ام ، ابن مهاجر گفت : بلكه معصيت پروردگار خود كرده‌اى و عار دنيا و نار عقبى براى خود مهيّا كرده‌اى ، و امام تو از آن امامان است كه حق تعالى در حق ايشان مىفرمايد كه : گردانيدم ايشان را امامان كه مىخوانند مردم را بسوى آتش ، و در روز قيامت يارى كرده نمىشوند .\r\nپس حر در آنجا فرود آمد ، حضرت فرمود : بگذار كه در نينوا يا غاضريّه يا محل ديگر كه آب و آبادانى داشته باشد فرود آئيم ، حر گفت كه : امير اين مرد را فرستاده و حكمى كرده است ، و مخالفت حكم او نمىتوانم كرد ، زهير بن قين گفت : يا بن رسول اللَّه دستورى دهيد كه ما با ايشان مقاتله كنيم كه جنگ ما با ايشان آسانتر است از جنگ با لشكرهاى بىحدّ و احصا كه بعد از اين خواهند آمد ، حضرت فرمود : من مىخواهم حجّت خدا را بر ايشان تمام كنم ، و ابتداء به قتال ايشان نمىكنم .\r\nپس به ضرورت در آنجا فرود آمدند ، و سرادق عصمت و جلالت را براى اهل بيت رسالت برپا كردند ، و به قول جمعى روز چهارشنبه يا پنجشنبه دوّم هر ماه محرّم سال شصت و يكم هجرت بود « 1 »  ، و به قول بعضى روز هشتم ماه محرّم بود .\r\nپس حر نامه‌اى به ابن زياد نوشت و حقيقت احوال آن حضرت را اعلام كرد ، بعد از وصول نامهء آن ملعون نامه‌اى به حضرت امام حسين عليه السّلام نوشت كه : شنيدم كه در كربلا فرود آمده‌اى ، و يزيد نامه‌اى به من نوشته است كه تو را مهلت ندهم تا از تو بيعت بگيرم ، يا تو را به نزد او فرستم .\r\nچون نامهء آن شقى به آن حضرت رسيد و مطالعه فرمود ، نامه را انداخت و فرمود كه :\r\nرستگار نمىشوند گروهى كه رضاى مخلوق را به سخط خالق خريدند . چون رسول جواب نامه را طلبيد ، حضرت فرمود : نامهء او را نزد من جوابى نيست ، و عذاب الهى بر او\r\n\r\n","description":"","footnote":" ( 1 ) ارشاد شيخ مفيد 2 / 82 . ","page_name":" 641 ","page_number":641},
  {"content":"\r\n\r\nلازم گرديده است . چون اين خبر به آن لعين رسيد ، آتش كفر و نفاقش مشتعل گرديد و عزم محاربهء آن حضرت را جزم كرد ، و تكليف امارت لشكر به عمر بن سعد كرد ، و او در ابتدا امتناع نمود ، چون قبل از آن ايالت رى را به او تفويض كرده بود گفت : هرگاه مرتكب محاربهء حسين نمىشوى ، رقم ايالت را به ما رد كن كه به ديگرى بدهيم . آن بدبخت به طمع ايالت رى ، شقاوت ابدى و عذاب سرمدى اختيار كرده قبول محاربهء آن سيّد شهدا نمود ، با چهار هزار نامرد روانهء كربلا شد « 1 »  .\r\nاز امام محمّد باقر عليه السّلام منقول است كه چون سيّد شهدا به صحراى كربلا رسيد ، نامه‌اى به برادر خود محمّد بن حنفيّه نوشت كه : اين نامه‌اى است از حسين بن على بسوى محمّد بن على و هر كه نزد اوست از فرزندان هاشم ، امّا بعد پس بدانيد كه ترك زندگانى كرديم و دل بر شهادت گذاشتيم ، و دنيا را چنان قرار داديم كه هرگز نبوده ، و آخرت را باقى و دائم مىدانيم ، و آخرت بر دنيا اختيار كرديم و السّلام « 2 »  .\r\nو به روايت اوّلى : چون حضرت امام حسين عليه السّلام را در كربلا فرود آوردند ، آن امام مظلوم اصحاب خود را جمع كرد و خطبه‌اى در نهايت فصاحت و بلاغت ادا نمود فرمود :\r\nكار ما به اينجا رسيد كه مىبينيد ، و دنيا از ما رو گردانيده و جرعهء زندگانى به آخر رسيده ، و مردم دست از حق برداشته‌اند و بر باطل جمع شده‌اند ، هر كه ايمان به خدا و روز جزا دارد بايد كه از دنيا رو بتابد و مشتاق لقاى پروردگار خود گردد ، زيرا كه شهادت در راه حق ، مورث سعادت ابدى است ، و زندگانى با ستمكاران و استيلاء ايشان براى مؤمنان بجز محنت و عنا ثمره‌اى ندارد .\r\nپس زهير بن قين برخاست و گفت : اگر دنيا هميشه براى ما باقى مىبود ، هرآينه كشته شدن در راه تو بر بقاى ابدى دنيا اختيار مىكرديم ، هرگاه فناى دنيا را مىدانيم چگونه جان خود را از تو مضايقه كنيم « 3 »  .\r\nپس هلال بن نافع بجلى برخاست و گفت : يا بن رسول اللَّه ! جدّ تو رسول خدا نتوانست\r\n\r\n","description":"","footnote":" ( 1 ) كشف الغمّه 2 / 257 .  ( 2 ) كامل الزيارات 75 .  ( 3 ) ملهوف 138 . ","page_name":" 642 ","page_number":642},
  {"content":"\r\n\r\nكه محبّت خود را در دل مردم مستقر گرداند و ايشان را بر طاعت خود ثابت بدارد ، و بسيارى از منافقان بودند كه او را وعدهء يارى مىدادند و با او در مقام مكر بودند ، و پيوسته از منافقان اصحاب خود در محنت و عنا بود تا به سراى باقى ارتحال نمودند ، و پدر بزرگوار تو از ناكثان و قاسطان و مارقان كشيد آنچه كشيد تا به رحمت ايزدى و اصل گرديد ، و تو نيز امروز به اين گروه مبتلا گرديده‌اى ، هر كه نكث عهد و خلع بيعت تو نمايد به خود ضرر رسانيده ، و ما با نيّت درست و عزم صحيح اختيار متابعت تو نموده‌ايم ، و با دوستان تو دوستيم و با دشمنان تو دشمنيم ، و آنچه فرمائى به جان قبول مىكنيم .\r\nپس برير بن خضير برخاست و گفت : اى فرزند رسول خدا ! حق تعالى به تو منّت نهاده است بر ما كه در پيش روى تو جهاد كنيم و اعضاى ما پاره پاره شود ، و جدّ تو در روز جزا شفيع ما باشد ، و رستگار نمىشوند گروهى كه فرزند پيغمبر خود را ضايع گذارند و او را يارى ننمايند ، اف باد بر ايشان ، نخواهد بود در قيامت براى ايشان مگر عذاب اليم و حسرت و ندامت در جحيم .\r\nپس حضرت سيّد شهدا ايشان را دعا كرد و بسوى اهل بيت و فرزندان و برادران خود به حسرت نظر كرد و دست به دعا برداشت و گفت : خداوندا ! ما عترت پيغمبر توايم ، ما را راندند و آواره كردند از حرم جدّ خود ، و بنى اميّه بر ما تعدّى مىنمايند ، خداوندا تو حق ما را از ايشان بگير ، و يارى ده ما را بر گروه ستمكاران ، پس فرمود : مردم همه بندگان دنيااند ، و دين را بر زبان خود جارى مىگردانند ؛ چون امتحانى به ميان آيد ، دين داران و خدا طلبان بسيار كمند « 1 »  .\r\nچون روز ديگر شد ، عمر بن سعد با چهار هزار منافق عنيد به كربلا رسيد و در برابر لشكر امام سعيد فرود آمدند ، پس عمر عروة بن قيس احمسى را طلبيد و خواست كه به رسالت به خدمت حضرت بفرستد ، چون آن نامرد از آنها بود كه نامه به آن حضرت نوشته بودند ، قبول رسالت نكرد ، و به هر يك از رؤساى لشكر كه مىگفت : به اين علّت ابا مىكردند زيرا كه اكثر از آنها بودند كه نامه به حضرت نوشته بودند و حضرت را به عراق\r\n\r\n","description":"","footnote":" ( 1 ) بحار الأنوار 44 / 382 . ","page_name":" 643 ","page_number":643},
  {"content":"\r\n\r\nطلبيده بودند . پس كثير بن عبد اللَّه كه ملعون شجاع بىحيا و بىباكى بود برخاست و گفت :\r\nهر رسالت كه به حسين دارى بگو تا من برسانم ، و اگر خواهى او را به قتل مىرسانم و سرش را براى تو مىآورم ، عمر گفت : اين را نمىخواهم و ليكن برو به نزد او و بپرس كه براى چه كار به اين ديار آمده . چون آن ملعون متوجّه عسكر آن سرور شد و اصحاب حضرت آثار شرارت از او مشاهده كردند ، بر سر راه او رفتند و گفتند : حربهء خود را بگذار و نزديك امام بيا ، آن ملعون قبول نكرد و بازگشت .\r\nپس عمر قرّة بن قيس را فرستاد ، چون به خدمت حضرت رسيد تبليغ رسالت آن لعين كرد ، حضرت فرمود : اهل ديار شما نامه‌هاى بىشمار به من نوشتند و به مبالغهء بسيار مرا طلب كردند ، اگر نمىخواهيد بر مىگردم ، چون ارادهء مراجعت كرد ، حبيب بن مظاهر گفت :\r\nواى بر تو اى قرّه از اين امام به حق روى مىگردانى و بسوى ظالمان مىروى ، و به بركت پدران او هدايت يافته‌اى و او را نصرت نمىكنى ، آن بىسعادت گفت : جواب پيام او را ببرم و بعد از آن با خود فكرى بكنم ، چون خبر حضرت را به عمر رسانيد ، عمر گفت : اميدوارم كه خدا مرا از محاربه و مقاتلهء او نجات دهد .\r\nپس نامه‌اى به پسر زياد نوشت و حقيقت حال را عرض كرد ، آن لعين بد اصل چون نامه را خواند گفت : اكنون كه چنگال ما بر او بند شده است ، او را رها مىكنيم ؟ ! هرگز چنين نخواهيم كرد « 1 »  .\r\nبه روايت ديگر : آن ملعون راضى شد ، و شمر بن ذى الجوشن او را پشيمان كرد « 2 »  ، پس نامه‌اى به عمر بنوشت كه : بر حسين عرض كن كه او و اصحاب او با يزيد بيعت كنند ، و بعد از آن آنچه رأيم بر آن قرار گيرد ، چنان خواهم كرد « 3 »  . چون جواب نامه به عمر رسيد ، آنچه آن ملعون نوشته بود به خدمت حضرت عرض نكرد زيرا كه مىدانست كه احتمال ندارد كه حضرت به بيعت يزيد راضى شود .\r\nچون ابن زياد جواب نامهء عمر را نوشت ، به مسجد در آمد و اهل كوفه را طلبيد و بر\r\n\r\n","description":"","footnote":" ( 1 ) ارشاد شيخ مفيد 2 / 84 .  ( 2 ) ارشاد شيخ مفيد 2 / 88 .  ( 3 ) ارشاد شيخ مفيد 2 / 86 . ","page_name":" 644 ","page_number":644},
  {"content":"\r\n\r\nمنبر بر آمد و گفت : ايّها النّاس شما آل ابو سفيان را امتحان كرده‌ايد كه با دوستان خود چه نوازشها مىكنند ، و رعيت‌پرورى يزيد را مىدانيد ، و مرا فرموده كه عطاهاى شما را مضاعف گردانم و شما را به انعامات وافره امتياز دهم اگر به جنگ دشمن او حسين برويد ، پس اطاعت كنيد او را و به نوازشات و انعامات او اميدوار گرديد ، پس از منبر به زير آمد ، و دست به بذل اموال گشود ، و مردم را امر كرد كه به معاونت عمر بن سعد روانه شوند ، و اكثر آن بىدينان غدّار ، دين خود را به دنيا فروختند و مرتكب آن امر شنيع گرديدند ، پس اوّل كسى كه بيرون رفت شمر بن ذى الجوشن بود كه با چهار هزار كافر بيرون رفت ، و يزيد بن ركاب را با دو هزار كس فرستاد ، و حصين بن نمير با چهار هزار كس فرستاد .\r\nبه روايت حضرت امام زين العابدين عليه السّلام : عبد اللَّه بن حصين را با هزار سوار ، و شبث بن ربعى با چهار هزار سوار ، و محمّد بن اشعث بن قيس را با هزار سوار فرستاد ، و فرمانى براى عمر نوشت كه همهء عسكر او را اطاعت كنند ، و نوشت كه كار را بر حسين تنگ گيريد ، و حايل شويد ميان او و آب چنانچه حايل شدند ميان عثمان و آب در روزى كه او را محصور كردند .\r\nو موافق بعضى از روايات معتبره : سى هزار سوار به تدريج نزد عمر جمع شدند ، و ابن زياد نامه به عمر نوشت كه : از براى تو عذرى نگذاشتم در باب قلّت لشكر ، بايد كه مردانه باشى ، و آنچه واقع مىشود هر صبح و شام مرا خبر دهى .\r\nو موافق اين روايت : اين جنود نامسعود در روز ششم محرّم در كربلا جمع شدند ، حبيب بن مظاهر چون وفور لشكر مخالف را مشاهده كرد ، به خدمت آن شاه كم سپاه آمد و عرض كرد كه : قبيلهء بنى اسد به ما نزديكند ، اگر رخصت فرمائى من بروم و ايشان را به نصرت شما دعوت نمايم . چون رخصت يافت ، در ميان شب بسوى آن قبيله رفت و ايشان را به مواعظ شافيه به جانب آن حضرت مايل گردانيد ، و نود نفر از ايشان با خود برداشت كه به خدمت آن حضرت بياورد ، در اين حال منافقى از آن قبيله اين خبر را به عمر رسانيد ، آن ملعون چهارصد نفر را به سركردگى ازرق شامى بر سر راه آن جماعت فرستاد و با ايشان مشغول محاربه شدند ، چون مردم قبيله تاب مقاومت ايشان نياوردند ، منهزم\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nگرديدند ، و حبيب به خدمت حضرت آمد و احوال ايشان را عرض كرد ، حضرت فرمود :\r\nلا حول و لا قوّة الّا باللَّه .\r\nعمر عمرو بن حجّاج را با پانصد نفر بر سر آب فرات تعيين كرد كه اصحاب آن حضرت را از آب برداشتن مانع شوند ، و تشنگى بر اصحاب آن حضرت غلبه كرد ، به خدمت آن امام غريب شكايت كردند ، حضرت كلنگى بر گرفت و به عقب خيمهء حرم محترم در آمد ، و از پشت خيمهء نه گام برداشت به جانب قبله و در آنجا كلنگ را بر زمين زد ، به اعجاز آن حضرت چشمه‌اى از آب شيرين پيدا شد و آن حضرت با اصحاب از آن آب آشاميدند و مشكها و راويه‌ها را پر كردند ، پس آن چشمه ناپيدا شد و ديگر كسى اثرى از آن نديد .\r\nچون اين خبر به پسر زياد رسيد ، به عمر نامه نوشت كه : شنيده‌ام كه حسين چاه مىكند و آب بيرون مىآورد ، چون نامهء من به تو رسد ، كار را بر ايشان تنگ كن و مگذار كه قطره‌اى از آب بچشند تا كشته شوند چنانچه عثمان را تشنه لب كشتند .\r\nچون بعد از رسيدن نامه ، عمر كار را بر اهل بيت رسالت تنگ گرفت و عطش بر ايشان غالب شد ، حضرت برادر خود عبّاس را طلبيد و سى سوار و بيست پياده با او همراه كرد ، و بيست مشك به ايشان داد كه از فرات پر كنند و به ايشان برسانند ، چون به كنار آب فرات رسيدند ، عمرو بن حجّاج پرسيد كه كيستند ؟ هلال بن نافع از اصحاب حضرت گفت : من پسر عم تو آمده‌ام كه آب بياشامم ، گفت : بياشام گوارا باد تو را ، هلال گفت : واى بر من چگونه آب بياشامم و اهل بيت نبوّت و جگرگوشگان حضرت رسالت صلّى اللّه عليه و آله و سلّم تشنه‌اند ، آن ملعون گفت : راست مىگوئى ، امّا ما را امرى فرموده‌اند و اطاعت مىبايد كرد . پس هلال اصحاب خود را صدا زد كه : زود آب برداريد ، و ابن حجّاج اصحاب خود را صدا زد كه :\r\nمگذاريد ، و آتش محاربه مشتعل گرديد ، و به زودى اصحاب حضرت مشكها را پر كردند و معاودت كردند و آسيبى به ايشان نرسيد ، به اين سبب حضرت عبّاس را سقّا مىنامند .\r\nپس حضرت امام حسين عليه السّلام عمر بن سعد را در ميان شب طلبيد كه : بيا در ميان دو لشكر تا سخنى چند به تو بگويم ، و حضرت با بيست نفر از لشكر خود جدا شد ، و آن ملعون با بيست نفر جدا شد ، چون يكديگر را ملاقات كردند ، حضرت اصحاب خود را\r\n\r\n","description":"","footnote":"","page_name":" 646 ","page_number":646},
  {"content":"\r\n\r\nفرمود كه دور شويد ، و عبّاس و على اكبر را با خود نگاه داشت ، و او نيز اصحاب خود را گفت دور شويد ، و حفص پسر خود و يك غلام خود را بازداشت .\r\nپس حضرت براى اتمام حجّت ، به آن بىسعادت گفت كه : اى بىسعادت با من مقاتله مىكنى و مىدانى كه من كيستم ، و پسر كيستم ، آيا از خدا نمىترسى ، و اعتقاد به روز جزا ندارى ؟ ! بيا به جانب من و سعادت ابدى براى خود تحصيل كن و خود را از عذاب ابدى آخرت نجات ده ، آن بدبخت گفت : مىترسم خانهء مرا خراب كنند ، حضرت فرمود كه : من از مال خود براى خود خانه‌اى بنا مىكنم ، گفت : مىترسم مزرعهء مرا بگيرند ، حضرت فرمود كه : من مزرعهء نيكوتر از آن از مال خود در حجاز به تو بدهم ، گفت : بر عيال خود مىترسم . چون حضرت ديد كه موعظه در آن سياه دل كار نمىكند ، روى مبارك از او گردانيد و فرمود كه : خدا تو را در ميان رختخواب به قتل رساند ، و در آخرت تو را نيامرزد ، اميد دارم كه تمتّعى از دنيا نبرى و بعد از من از گندم عراق نخورى و كشته شوى ، آن ملعون از روى استهزا گفت : اگر گندم نباشد ، نان جو نيز خوب است « 1 »  .\r\nپس پسر زياد نامهء ديگر به تأكيد و تهديد به عمر نوشت كه : شنيده‌ام كه با حسين مدارا مىنمائى و شبها با او صحبت مىدارى ، چون نامهء من به تو رسد بايد كه بر ايشان بتازيد و ايشان را مهلت ندهيد ، و بعد از كشتن ، اسب بر بدن‌هاى ايشان بتازيد ، اگر چنين خواهى كرد نزد ما گرامى خواهى بود و تو را جزاى نيكو خواهيم داد ، و اگر از تو نمىآيد دست از امارت لشكر بدار ، و امارت سپاه را به شمر بگذار « 2 »  .\r\nبه روايت شيخ مفيد : شمر اين نامه را براى عمر آورد در روز پنجشنبه يا جمعه نهم ماه محرّم ، چون عمر نامه را خواند به شمر گفت : خدا تو را به بدترين جزاها جزا دهد كه تو نگذاشتى كه معامله به صلح انجامد ، و حسين فرزند على بن أبي طالب است و هرگز راضى نخواهد شد كه مطيع پسر زياد گردد ، به ناچار ما را با او مقاتله مىبايد كرد ، و كشندهء اين بزرگواران در دنيا و عقبى اميد نجات ندارند ، شمر گفت : اينها را نمىدانم اگر اطاعت فرمان پسر زياد مىكنى بكن و الّا لشكر را به من بگذار ، آن ملعون شقى براى محبّت دنياى دنى\r\n\r\n","description":"","footnote":" ( 1 ) بحار الأنوار 44 / 385 - 389 .  ( 2 ) ارشاد شيخ مفيد 2 / 88 . ","page_name":" 647 ","page_number":647},
  {"content":"\r\n\r\nدانسته عذاب ابدى را بر خود گذاشت و شمر را سردار پيادگان لشكر كرد ، و عسكر نامسعود و جنود نامعدود خود را امر كرد كه رو به اصحاب آن حضرت آوردند .\r\nشمر به نزديك لشكرگاه سيّد شهدا آمد و گفت : كجايند فرزندان خواهر ما ؟ - زيرا كه مادر بعضى از برادران آن حضرت از قبيلهء او بودند - پس جعفر و عبّاس و عثمان فرزندان امير المؤمنين عليه السّلام بيرون آمدند و گفتند : چه مىخواهى از ما ؟ گفت : چون مادر شما از قبيلهء من است ، من شما را امان دادم ، ايشان گفتند : خدا تو را و امان تو را لعنت كند ، ما را امان مىدهى و فرزند حضرت رسول صلّى اللّه عليه و آله و سلّم را امان نمىدهى ؟\r\nچون خروش لشكر مخالفان بلند شد ، زينب خاتون خواهر حضرت امام حسين عليه السّلام به خدمت آن حضرت آمد ديد كه آن امام مظلوم سر بر زانوى اندوه گذاشته به خواب رفته است ، گفت : اى برادر اين صداهاى اهل جور و جفا را نمىشنوى ؟ حضرت سر برداشت و فرمود : اى خواهر در اين وقت به خواب ديدم جدّم محمّد مصطفى و پدرم علىّ مرتضى و مادرم فاطمهء زهرا و برادرم حسن مجتبى را كه به نزد من آمدند و گفتند : اى حسين تو در اين زودى به نزد ما خواهى آمد . چون زينب خاتون اين خبر وحشت اثر را شنيد ، طپانچه بر روى خود زد و فرياد وا ويلاه بلند كرد ، حضرت فرمود : اى خواهر گرامى ويل و عذاب براى تو نيست ، براى دشمنان تو است ، صبر كن و به زودى دشمنان را بر ما شاد مگردان .\r\nپس عبّاس به خدمت برادر بزرگوار خود آمد و عرض كرد كه لشكر مخالف روى به ما مىآيند ، حضرت فرمود : اى برادر تو برو و از ايشان سؤال كن كه مطلب ايشان چيست ، پس عبّاس با بيست سوار استقبال ايشان نمود گفت : غرض شما از اين حركت و شورش چيست ؟ گفتند : حكم امير رسيده است كه بر شما عرض كنيم ، اگر اطاعت امير مىكنيد شما را به نزد او بريم و الّا با شما جنگ كنيم ، عبّاس گفت : درنگ نمائيد تا پيام شما را به خدمت امام خود برسانم . چون عبّاس پيام شوم آن ملاعين را به خدمت امام حسين عليه السّلام عرض كرد ، حضرت فرمود : اى برادر اگر توانى ايشان را راضى كن كه محاربه را به فردا قرار دهند كه امشب وداع عبادت پروردگار خود بجا آورم ، زيرا كه پيوسته خواهان و مشتاق نماز و تلاوت و استغفار و دعا و عبادت بوده‌ام ، و يك شب را براى مناجات و\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nتضرّع به درگاه قاضى الحاجات غنيمت مىشمارم .\r\nچون عبّاس به نزد آن منافقان رفت و استدعاء مهلت يك شب نمود ، مضايقه كردند تا آنكه از لشكر آن كافران خروش بر آمد : اگر كافرى از شما مهلت طلبد مىدهيد ، و جگرگوشهء حضرت رسول صلّى اللّه عليه و آله و سلّم از شما مهلت يك شب مىطلبد و امتناع مىنمائيد ، عمر در ميان لشكر شقاوت اثر ندا كرد كه : حسين و اصحابش را امشب مهلت داديم . جناب سيّد شهدا در آن شب اصحاب گرام خود را جمع نمود ، امام زين العابدين عليه السّلام گفت كه : من در آن وقت بيمار بودم ، خود را بر زمين كشيدم تا به نزديك آن حضرت رسيدم شنيدم كه به اصحاب خود مىگفت : ثنا مىكنم خداوند خود را به نيكوترين ثناها ، و حمد مىكنم او را بر شدّت و رخا و نعمت و بلا ، خداوندا تو را حمد مىكنم بر آنكه ما را گرامى داشتى به پيغمبرى ، و قرآن را به ما تعليم كردى ، و دين خود را به ما عطا كردى ، و ما را چشمان بينا و گوشهاى شنوا و دلهاى با نور و ضياء بخشيدى ، پس بگردان ما را از شكر كنندگان ، امّا بعد به درستى كه من نمىدانم اصحابى وفادارتر و نيكوكارتر از اصحاب خود ، و اهل بيتى پاكيزه‌تر و شايسته‌تر و حق‌شناس‌تر از اهل بيت خود ، پس خدا شما را جزاى نيكو عطا كند از جانب من ، و بر من نازل شده است حالتى كه مشاهده مىنمائيد ، من شما را مرخّص گردانيدم و بيعت خود را از گردن شما گشودم و از شما توقّع نصرت و معاونت و مرافقت ندارم ، در اين وقت پردهء سياه شب شما را فرو گرفته است ، به هر طرف كه خواهيد برويد كه ايشان مرا مىطلبند و با من كار دارند ، چون مرا بيابند ديگرى را طلب نمىنمايند .\r\nدر اين حال عبّاس و ساير برادران بزرگوار آن حضرت برخاستند و گفتند : هرگز از تو جدا نمىشويم ، خدا ننمايد به ما روزى را كه بعد از تو زنده باشيم ، دست از دامان تو بر نمىداريم و جان خود را فداى تو كردن از سعادت خود مىشماريم .\r\nپس حضرت رو به اولاد مسلم بن عقيل آورد فرمود كه : شهادت مسلم شما را بس است ، من شما را مرخّص گردانيدم به هر طرف كه خواهيد برويد ، آن سعادتمندان گفتند :\r\nاى فرزند رسول خدا ، مردم چه گويند به ما هرگاه شيخ و بزرگ و سيّد و فرزند بهترين اعمام خود و فرزند پيغمبر خود را يارى نكنيم و در نصرت او شمشيرى و نيزه‌اى به كار\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nنبريم ، نه به خدا سوگند كه از تو جدا نمىشويم تا برويم به هر جا كه تو مىروى ، و جان و خون خود را فداى جان مكرّم و خون محترم تو گردانيم و حق تو را ادا نمائيم ، لعنت خدا بر زندگانى بعد از چون تو امامى .\r\nپس مسلم بن عوسجه برخاست و گفت : آيا ما دست از يارى تو بر مىداريم و اگر چنين كنيم چه عذر نزد پروردگار خود بگوئيم ؟ نه به خدا سوگند كه از تو جدا نمىشويم تا نيزه‌هاى خود را در سينه‌هاى دشمنان تو فرو بريم ، و تا دستهء شمشير در دست ماست دمار از مخالفان تو بر مىآوريم ، و اگر حربه‌اى نداشته باشيم كه با ايشان محاربه بنمائيم با سنگ با ايشان جنگ خواهيم كرد ، و دست از يارى تو بر نمىداريم تا خدا بداند كه حرمت پيغمبر او را در حق تو رعايت كرده‌ايم ، به خدا سوگند كه اگر بدانيم كه هفتاد مرتبه كشته مىشويم و سوخته مىشويم و خاكستر ما را بر باد مىدهند ، از تو جدا نمىشويم ، پس چگونه از تو مفارقت نمائيم و حال آنكه يك كشته شدن است ، و بعد از آن سعادت ابدى آخرت است كه نهايت ندارد .\r\nپس زهير بن قين برخاست و گفت : به خدا سوگند كه من راضيم كه هزار مرتبه كشته شوم ، و زنده شوم ، و باز كشته شوم ، و هزار جان را فداى تو و اهل بيت تو كنم .\r\nو ساير آن سعادتمندان بر اين منوال سخن گفتند ، و حضرت ايشان را دعا كرد « 1 »  .\r\nبه روايت ديگر : حضرت در آن وقت جاهاى ايشان را در بهشت به ايشان نمود ، حور و قصور و نعيم موفور خود را مشاهده كردند و يقين ايشان زياده گرديد ، و به آن سبب الم نيزه و شمشير و تير بر ايشان نمىنمود ، و شربت شهادت بر ايشان گوارا بود « 2 »  .\r\nاز حضرت امام حسن عسكرى عليه السّلام منقول است كه چون لشكر مخالف حضرت سيّد شهدا را احاطه كردند ، حضرت اصحاب خود را جمع كرد و فرمود : من بيعت خود را بر شما حلال كردم ، اگر خواهيد به قبايل و عشاير خود ملحق شويد ، و با اهل بيت و خويشان خود گفت : شما را نيز مرخّص گردانيدم ، شما تاب مقاومت اين گروه بىشمار را نداريد .\r\nپس جمعى از منافقان و مردم ضعيف الايمان مفارقت آن حضرت را بر سعادت ابدى\r\n\r\n","description":"","footnote":" ( 1 ) ارشاد شيخ مفيد 2 / 89 .  ( 2 ) خرايج 2 / 847 . ","page_name":" 650 ","page_number":650},
  {"content":"\r\n\r\nاختيار كرده پراكنده شدند ، و اهل بيت و خويشان و خواص اصحاب آن حضرت كه به قوّت ايمان و يقين از عالميان ممتاز بودند گفتند : ما از تو مفارقت نمىنمائيم و در حزن و اندوه و محنت و بلا با تو شريكيم ، و قرب خدا را منوط به خدمت تو مىدانيم . حضرت فرمود : چون بر خود قرار داديد آنچه من بر خود قرار داده‌ام ، پس بدانيد كه حق تعالى منازل شريفه و درجات رفيعه را نمىبخشد مگر به كسى كه در راه او متحمّل مكاره عظيمه و شدايد مؤلمه گردد ، بدانيد كه تلخ و شيرين دنياى فانى نظر به دار باقى مانند خوابى است كه كسى بيند و بيدار شود ، و فايز و رستگار كسى است كه در آخرت فايز و رستگار گردد ، شقى و بدبخت كسى است كه نعيم باقى آخرت را از دست بدهد « 1 »  .\r\nبه روايت ديگر : در آن شب به محمّد بن بشر حضرمى گفتند : پسر تو را در سر حدّ رى اسير كردند ، گفت : عوض جان او و جان خود را هر دو از آفرينندهء جانها مىخواهم ، چون حضرت اين سخن را شنيد فرمود : خدا تو را رحمت كند ، من تو را مرخّص مىگردانم كه به روى و فرزند خود را از قيد اسيرى رها كنى ، آن سعادتمند گفت : درندگان مرا بدرند اگر از تو جدا شوم ، پس حضرت پنج جامه به او عطا فرمود به هزار درهم مىارزيد و فرمود :\r\nاينها را براى رهائى فرزند خود بفرست « 2 »  .\r\nاز حضرت امام زين العابدين عليه السّلام منقول است كه حضرت در آن شب فرمود خيمه‌هاى حرم را به يكديگر متّصل برپا كردند ، و بر دور آنها خندقى حفر نمودند و از هيزم پر كردند كه جنگ از يك طرف باشد ، و على اكبر را با سى سوار و بيست پياده فرستاده كه مشك آب با نهايت خوف و بيم آوردند ، پس اهل بيت و اصحاب خود را فرمود : از اين آب بياشاميد كه آخر توشهء شماست ، و وضو بسازيد و غسل كنيد و جامه‌هاى خود را بشوريد كه كفنهاى شما خواهد بود « 3 »  ، و تمام آن شب را به عبادت و دعا و تلاوت و تضرّع و مناجات به سر آوردند ، و صداى تلاوت و عبادت از عسكر سعادت اثر آن نور ديدهء خير البشر بلند بود .\r\nبه روايتى : در آن شب سى و دو نفر از لشكر عمر بد اختر به عسكر آن حضرت ملحق\r\n\r\n","description":"","footnote":" ( 1 ) تفسير امام عسكرى 218 .  ( 2 ) ملهوف 153 .  ( 3 ) امالى شيخ صدوق 133 . ","page_name":" 651 ","page_number":651},
  {"content":"\r\n\r\nشدند و سعادت ملازمت آن حضرت را اختيار كردند ، و در سحر آن امام مطهّر براى تهيّهء سفر آخرت فرمود كه نوره‌اى براى آن حضرت ساختند در ظرفى كه مشك در آن بسيار بود ، و در خيمهء مخصوصى در آمده مشغول نوره كشيدن شدند ، و در آن وقت برير بن خضير همدانى و عبد الرّحمن بن عبد ربّه انصارى بر در خيمهء محترمه ايستاده بودند و منتظر بودند كه چون آن سرور فارغ شود ، ايشان نوره بكشند ، و برير در آن وقت با عبد الرّحمن مضاحكه و مطايبه مىنمودند ، عبد الرّحمن گفت : اى برير اين هنگام مطايبه نيست ، برير گفت : خدا مىداند كه من هرگز در جوانى و پيرى مايل به لهو و لعب نبوده‌ام ، و در اين حالت شادى مىكنم به سبب آنكه مىدانم كه شهيد خواهم شد ، و بعد از شهادت حوريان بهشت را در بر خواهم كشيد ، و به نعيم ابدى آخرت متنعّم خواهم گرديد « 1 »  .\r\nحضرت امام زين العابدين عليه السّلام فرمود : در آن شب مرض بر من مستولى گرديده بود ، و عمّهء من زينب خاتون به پرستارى من مشغول بود ، و پدر بزرگوارم در خيمهء ديگر بود ، و مولاى ابو ذر در خدمت آن سرور بود ، و آن حضرت اسلحهء حرب را ترتيب مىداد و در مقام يأس از دنيا و حب لقاى حق تعالى شعرى چند به اين مضمون مىخواند : اى روزگار ناپايدار اف بر تو باد كه هرگز وفا نكردى با هيچ دوست و يار ، چه بسيار مصاحب و يار در هر شهر و ديار به قتل آوردى ، و از هيچ كس به بدل راضى نمىشوى ، و بازگشت همه بسوى خداوند جليل است ، و هر زنده را راهى كه من مىروم در پيش است . حضرت امام زين العابدين عليه السّلام فرمود : چون من اين اشعار محنت آثار را از پدر بزرگوار خود شنيدم ، دانستم كه بليّه نازل شده است و آن سرور تن به شهادت داده است ، به اين سبب حال بر من متغيّر شد ، و گريه بر من زور آورد و آب از ديده‌ام فرو ريخت ، و ليكن براى اضطراب زنان صبر كردم .\r\nچون زينب خاتون اين سخنان وحشت‌انگيز را شنيد ، بىتاب شد برجست و پاى برهنه به خيمهء محترمهء آن حضرت دويد ، و شيون بر آورد كه : كاش امروز شربت حيات مرگ را مىنوشيدم و اين حالت را در تو نمىديدم ، پدرم امير المؤمنين شهيد شد ، و مادرم\r\n\r\n","description":"","footnote":" ( 1 ) ملهوف 154 . ","page_name":" 652 ","page_number":652},
  {"content":"\r\n\r\nفاطمهء زهرا از دنيا مفارقت كرد ، و برادرم حسن مجتبى به زهر اهل جفا هلاك شد ، و تو اكنون يادگار رفتگان و پشت و پناه بازماندگانى ، و ما را از خود نااميد مىگردانى .\r\nآن امام مظلوم از اضطراب پردگيان سرادق عصمت ، قطرات عبرات از ديدهء حق بين باريد و فرمود : اى خواهر ! با جان برابر حلم و بردبارى پيشه كن ، و شيطان را بر خود تسلّط مده ، و بر قضاى حق تعالى صبر كن ، و فرمود : اگر مىگذاشتند مرا به استراحت خود را به مهلكه نمىافكندم ، زينب خاتون گفت : اين بيشتر دل ما را مجروح مىگرداند كه راه چاره از تو منقطع گرديده ، و به ضرورت شربت ناگوار مرگ را مىنوشى ، و ما را غريب و بىكس و تنها در ميان اهل نفاق و شقاق مىگذارى . پس دستهاى خود را بلند كرد و گلگونهء خود را خراشيد و مقنعه را از سر كشيد و گريبان طاقت چاك كرد و بيهوش افتاد ، آن امام غريب برخاست و آب بر روى خواهر گرامى خود پاشيد ، چون به هوش بازآمد گفت : اى خواهر نيك اختر از خدا بترس و به قضاى حق تعالى راضى شو ، و بدان كه همهء اهل زمين شربت ناگوار مرگ را مىچشند ، و اهل آسمان باقى نمىمانند ، و به جز ذات مقدّس حق تعالى همه چيز در معرض زوال و فناست ، او همه را مىميراند ، و بعد از مردن مبعوث مىگرداند ، و او منفرد است در بقا ، پدر و برادر و مادر من شهيد شدند ، و همه از من بهتر بودند ، و حضرت رسول صلّى اللّه عليه و آله و سلّم كه اشرف خلايق بودند در دنيا نماند و به سراى باقى رحلت فرمود ؛ و بسيارى از اين مواعظ پسنديده براى آن نور ديده بيان فرمود .\r\nپس وصيّت فرمود : اى خواهر گرامى ! تو را سوگند مىدهم كه چون من از تيغ اهل جفا به عالم بقا رحلت نمايم ، گريبان چاك مكنيد و رو مخراشيد و وا ويلا مگوئيد ، پس اهل بيت را فى الجمله تسلّى نموده و تهيّهء سفر آخرت را راست كرد ، و فرمود كه طنابهاى خيمه را در ميان يكديگر كشيدند و راه تردّد را از ميان خيمه‌ها مسدود گردانيدند ، و خندق دور خيمه‌ها را پر از هيزم كردند ، و مشغول نماز و عبادت و دعا و تلاوت گرديدند « 1 »  .\r\nچون وقت سحر شد ، امام حسين عليه السّلام را خواب ربود و گريان از خواب بيدار شد و فرمود : در اين ساعت در خواب ديدم كه سگى چند بر من حمله كردند و در آن ميان سگ\r\n\r\n","description":"","footnote":" ( 1 ) ارشاد شيخ مفيد 2 / 93 . ","page_name":" 653 ","page_number":653},
  {"content":"\r\n\r\nابلقى بود كه زياده از ديگران بر من حمله مىكرد ، و گمان دارم كه آن كسى كه متوجّه قتل من شود پيس باشد ، پس ديدم كه جدّم حضرت رسول صلّى اللّه عليه و آله و سلّم با فوجى از ارواح مقدّسه به نزد من آمدند ، و جدّم به من گفت : اى فرزند گرامى توئى شهيد آل محمّد ، و اهل آسمانها و مقدّسان ملأ اعلا به استقبال تو آمده‌اند و انتظار روح مقدّس تو مىكشند ، تعجيل كن كه امشب نزد ما افطار نمائى ، و اينك ملكى از آسمان نازل شده و شيشهء سبزى آورده است كه چون تو شهيد شوى ، خون تو را در آن شيشه كند و به آسمان برد « 1 »  .\r\nاز حضرت صادق عليه السّلام منقول است كه چون صبح آن روز ميشوم طالع شد ، آن امام مظلوم با اصحاب خود نماز صبح ادا كرد ، و بعد از نماز رو به جانب اصحاب سعادت مآب خود گردانيد و فرمود : گواهى مىدهم كه امروز همهء شما شهيد خواهيد شد به غير از على بن الحسين ، پس از خدا بترسيد و صبر كنيد تا به سعادت شهادت فايز گرديد ، از مشقّت و مذلّت دنياى فانى رهائى يابيد « 2 »  .\r\nبه روايت ديگر : آن امام مظلوم بعد از نماز به تهيّهء صفوف قتال پرداخت ، و مجموع لشكر قليل و عسكر جليل آن حضرت سى و دو سوار و چهل پياده بودند « 3 »  .\r\nبه روايت ديگر : هشتاد و دو پياده « 4 »  .\r\nو از حضرت امام محمّد باقر عليه السّلام منقول است كه چهل و پنج سوار و صد پياده بودند ، و جنود مردود مخالف به قول مشهور بيست و دو هزار نفر بودند « 5 »  . و از حضرت صادق عليه السّلام منقول است كه سى هزار نفر بودند .\r\nحضرت ، زهير بن قين را در ميمنهء لشكر سعادت اثر ، و حبيب بن مظاهر را در ميسره مقرّر فرمود ، و علم هدايت شيم را به دست عبّاس برادر خود داد ، و فرمود كه آتش در خندق افروختند كه آن كافران نزديك خيام گرام محترم نيايند و جنگ از طرف ديگر باشد ، عمر بد اختر لشكر شقاوت اثر خود را مرتّب ساخت و ميمنه را به عمرو بن حجّاج ،\r\n\r\n","description":"","footnote":" ( 1 ) بحار الأنوار 45 / 3 .  ( 2 ) بحار الأنوار 45 / 4 .  ( 3 ) ارشاد شيخ مفيد 2 / 95 .  ( 4 ) بحار الأنوار 45 / 4 .  ( 5 ) بحار الأنوار 45 / 4 . ","page_name":" 654 ","page_number":654},
  {"content":"\r\n\r\nو ميسره را به شمر بن ذى الجوشن سپرده ، رايت قساوت علامت خود را به وريد مولاى خود داد ، و عروة بن قيس را سر كردهء سواران ، و شبث بن ربعى را سر كردهء پيادگان گردانيد ، و بعد از ترتيب لشكر عمر مردود به آن جنود سقر ورود با نهايت بىشرمى رو به سپاه ملائكه پناه آن مقرّب درگاه إله آوردند .\r\nچون امام حسين عليه السّلام بىباكى و بىحيائى ايشان را مشاهده نموده ، از روى رضا و تسليم دست نياز به درگاه خداوند عليم برداشت و اين دعا خواند : اللّهم أنت ثقتي في كل كرب ، و رجائي في كل شدّة و أنت لي في كل أمر نزل بي ثقة و عدّة ، كم من كرب يضعف عنه الفؤاد و تقل فيه الحيلة و يخذل فيه الصديق و يشمت فيه العدو ، أنزلته بك و شكوته اليك رغبة منّي اليك عمّن سواك ففرّجته و كشفته ، فأنت وليّ كل نعمة و صاحب كل حسنة و منتهى كل رغبة . چون آن اشقيا به خندق رسيدند و راه را از آنجا مسدود يافتند ، عنان كشيدند « 1 »  .\r\nاز حضرت امام زين العابدين عليه السّلام منقول است كه در اين حال ابن ابى جويريّه مزنى دست بر هم زد و ندا كرد كه : اى حسين و اصحاب حسين بشارت باد شما را به آتش كه در دنيا براى خود به زودى آتش افروختيد ، حضرت دعا كرد كه : خداوندا به زودى در دنيا به او عذاب آتش بچشان ، ناگاه به اعجاز آن حضرت اسب آن ملعون رم كرد و او را در خندق انداخت و سوخت ، و از آتش دنيا به لهب عذاب جحيم و اصل شد .\r\nپس تميم بن حصين را ندا كرد كه : اى حسين و اصحاب حسين نظر كنيد بسوى آب فرات كه بسان شكم ماهى روشنى مىدهد و موج مىزند ، به خدا سوگند كه يك قطره از آن نخواهيد چشيد تا جرعهء ناگوار مرگ را بياشاميد ، حضرت فرمود كه : او و پدر او از اهل جهنّمند ، خداوندا اين ملعون را امروز از تشنگى هلاك گردان ، پس در همان ساعت به اعجاز آن صدرنشين مسند امامت و خلافت ، بر آن لعين تشنگى غالب شد و از اسب در گرديد ، و در زير سم اسبان لب تشنه به حميم جحيم رسيد « 2 »  .\r\nبه روايت ديگر : عبد اللَّه بن حصين مثل اين ندا كرد ، و حضرت دعا كرد كه : خداوندا او را از تشنگى هلاك كن و هرگز ميامرز ، راوى گفت : بعد از واقعهء كربلا بيمار شد ، من به\r\n\r\n","description":"","footnote":" ( 1 ) ارشاد شيخ مفيد 2 / 95 .  ( 2 ) امالى شيخ صدوق 134 . ","page_name":" 655 ","page_number":655},
  {"content":"\r\n\r\nعيادت او رفتم كه از شدّت عطش و تشنگى فرياد مىكرد ، چون آب به نزديك او مىبردند چندان مىآشاميد كه نفسش تنگ مىشد و قى مىكرد و باز از عطش فرياد مىكرد ، پيوسته در اين حالت بود تا به جهنّم و اصل شد « 1 »  .\r\nبه روايت امام زين العابدين عليه السّلام پس محمّد بن اشعث كندى به نزديك لشكر آمد و گفت : اى حسين پسر فاطمه تو چه حرمت از رسول خدا دارى كه ديگرى ندارد ؟ حضرت اين آيه را تلاوت نمود كه :   إِن اللَّه اصْطَفى آدَم وَ نُوحاً وَ آل إِبْراهِيم وَ آل عِمْران عَلَى الْعالَمِين * ذُرِّيَّةً بَعْضُها مِن بَعْض   « 2 »  پس حضرت فرمود : به خدا سوگند كه محمّد از آل ابراهيم بود ، و عترت هاديه از آل محمّدند ، پس سر مبارك بسوى آسمان بلند كرد و گفت : خداوندا امروز به محمّد بن اشعث مذلّتى بنما كه بعد از آن هرگز عزيز نگردانى او را ، در همان ساعت او از لشكرگاه بيرون رفت و براى قضاى حاجت نشست ، ناگاه عقربى را خدا بر او مسلّط گردانيده كه او را گزيد ، و او با عورت گشوده در عذرهء خود غلطيد تا روح پليدش به عذاب شديد رسيد « 3 »  .\r\nچون تشنگى بر اهل بيت و اصحاب آن حضرت غلبه كرد ، يزيد بن حصين همدانى به خدمت آن حضرت آمد و اجازت طلبيد كه با آن كافران سنگين دل سخنى چند بگويد ، چون رخصت يافت در برابر آن گروه شقاوت اثر آمد و گفت : ايّها النّاس به درستى كه حق تعالى محمّد را به حق و راستى فرستاد كه بشارت دهد مردم را به ثواب خدا ، و بترساند ايشان را از عذاب او ، و دعوت نمايد خلايق را بسوى خالق ، و چراغ افروختهء راه هدايت بود ، اينك آب فرات سگ و خوك از آن مىآشامند و شما حايل شده‌ايد ميان آب و فرزند پيغمبر خود . آن سگان بىحيا در جواب گفتند كه : سخن بسيار مگو ، او را آب نمىدهيم تا از تشنگى هلاك شود چنانچه عثمان تشنه كشته شد . « 4 »  .\r\nبه روايت ديگر : شمر به كنار خندق آمد و گفت : اى حسين آتش دنيا را پيش از آتش آخرت اختيار كرده‌اى ، حضرت فرمود : اى فرزند شبان به زودى معلوم خواهد شد كه توئى\r\n\r\n","description":"","footnote":" ( 1 ) بحار الأنوار 45 / 301 .  ( 2 ) سورهء آل عمران / آيهء 33 و 34 .  ( 3 ) امالى شيخ صدوق 134 .  ( 4 ) امالى شيخ صدوق 134 . ","page_name":" 656 ","page_number":656},
  {"content":"\r\n\r\nسزاوار آتش جهنّم ، مسلم بن عوسجه گفت : يا بن رسول اللَّه دستورى ده كه تيرى بر اين ملعون بيندازم كه اين از همه شقىتر است و بر سر تير آمده است ، حضرت فرمود : من ابتدا به قتال ايشان نمىكنم مىخواهم حجّت خدا را بر ايشان تمام كنم « 1 »  .\r\nپس برير بن خضير در برابر آن سپاه رو سياه رفت و گفت : اى گروه بىحيا از خدا بترسيد كه حرمت ذريّت اهل بيت و فرزندان حضرت رسول صلّى اللّه عليه و آله و سلّم به زمين شما در آمده‌اند و ميهمان شما گرديده‌اند ، نسبت به ايشان چه اراده داريد ؟ گفتند : مىخواهيم ايشان را به دست پسر زياد دهيم كه آنچه خواهد نسبت به ايشان به عمل آورد ، برير گفت : آيا راضى نمىشويد كه برگردند به اوطان خود ؟ واى بر شما اى اهل كوفه آيا پيمانها و نامه‌هاى خود را كه مؤكّد به ايمان نوشته بوديد بر طاق نسيان گذاشتيد ؟ اى بىشرمان شما به اهل بيت پيغمبر خود نوشتيد كه : به ديار ما بيائيد كه جان خود را فداى شما مىكنيم ، اكنون كه آمدند آب را از ايشان مضايقه مىكنيد و مىخواهيد پسر زياد بىبنياد را بر ايشان مسلّط گردانيد ؟ ! رعايت پيغمبر خود را در حق فرزندان او چنين مىكنيد ؟ ! بد گروهى بوده‌ايد شما ، خدا شما را در قيامت سيراب نگرداند .\r\nچون از ايشان جواب شافى نشنيد ، رو از ايشان گردانيد و گفت : الحمد للَّه كه بينائى من در ضلالت و كفر شما زياده شد ، خداوندا بيزارى مىجويم بسوى تو از افعال ناپسند ايشان ، خداوندا شمشيرهاى ايشان را به روى يكديگر برهنه گردان كه به زودى هلاك شوند و تو از ايشان خشمناك باشى . چون تيرها به او افكندند ، برگشت و به خدمت حضرت آمد « 2 »  .\r\nحضرت چون اصرار آن اشرار را بر قتل اخيار مشاهده نمود ، براى اتمام حجّت بر ايشان برخاست عمامهء رسول خدا صلّى اللّه عليه و آله و سلّم را بر سر بست و شمشير آن جناب را حمايل كرد و بر اسب آن جناب سوار شد و در برابر لشكر اعدا آمد و خطبه‌اى در نهايت فصاحت و بلاغت ادا كرد ، و در آخر خطبه به صداى بلند ايشان را ندا كرد كه : شما را به خدا سوگند مىدهم كه آيا مرا مىشناسيد ؟ گفتند : بلى تو فرزندزادهء رسول خدائى ، فرمود كه : سوگند\r\n\r\n","description":"","footnote":" ( 1 ) ارشاد شيخ مفيد 2 / 96 .  ( 2 ) بحار الأنوار 45 / 5 . ","page_name":" 657 ","page_number":657},
  {"content":"\r\n\r\nمىدهم شما را كه مىدانيد كه جدّم حضرت رسالت پناه است ؟ گفتند : بلى ، فرمود :\r\nمىدانيد كه مادرم فاطمه دختر محمّد است ؟ گفتند : بلى ، فرمود : مىدانيد كه پدرم على بن أبي طالب است ؟ گفتند : بلى ، فرمود : مىدانيد جدّه‌ام خديجه دختر خويلد است كه پيش از جميع زنان اين امّت مسلمان شد ؟ گفتند : بلى ، فرمود : مىدانيد كه حمزه سيّد شهدا عم پدر من است ؟ گفتند : بلى ، فرمود : مىدانيد كه جعفر طيّار پرواز كنندهء در بهشت عم من است ؟\r\nگفتند : بلى ، فرمود : مىدانيد كه شمشير رسول خدا را حمايل كرده‌ام و عمامهء آن حضرت را بر سر بسته‌ام و بر اسب آن حضرت سوارم ؟ گفتند : بلى ، فرمود : مىدانيد كه پدرم پيش از جميع اين امّت اسلام آورد و از همه كس داناتر و بردبارتر بود و ولى و مولاى هر مؤمن و مؤمنه بود ؟ گفتند : بلى ، فرمود : پس به چه جهت خون مرا بر خود حلال كرده‌ايد و حال آنكه پدرم در قيامت گروهى را از حوض كوثر دور خواهد كرد ، چنانچه شتر بيگانه را از آب رانند ، و لواى حمد در روز قيامت در دست جدّ من خواهد بود ؟ آيا نشنيديد كه جدّ من رسول خدا در حق من و برادر من گفت كه : بهترين جوانان بهشتند ؟ اگر نشنيده‌ايد و سخن مرا باور نمىكنيد ، از جابر انصارى و ابو سعيد خدرى و سهل ساعدى و زيد بن ارقم و انس بن مالك و ساير صحابه كه زنده‌اند بپرسيد تا شما را خبر دهند . آن ملاعين در جواب حجّتهاى شافى آن حضرت گفتند : همه را مىدانيم و دست از تو بر نمىداريم تا با لب تشنه شربت مرگ را بچشى « 1 »  .\r\nپس حضرت دست بر ريش مبارك خود گرفت ، و در آن وقت عمر شريف آن امام عالى مقام به پنجاه و هفت سال رسيده بود ، پس فرمود : شديد شد غضب خدا بر يهود در هنگامى كه گفتند : عزير پسر خداست ، و شديد شد غضب خدا بر نصارا در وقتى كه گفتند :\r\nمسيح پسر خداست ، و شديد شد غضب خدا بر مجوس در وقتى كه آتش پرستيدند به غير از خدا ، و سخت شد غضب خداى تعالى بر هر گروه كه پيغمبر خود را شهيد كردند ، و شديد خواهد شد غضب خداوند جبّار بر اين گروه اشرار كه امام اخيار و فرزند پيغمبر مختار را به قتل مىآوردند « 2 »  .\r\n\r\n","description":"","footnote":" ( 1 ) امالى شيخ صدوق 135 .  ( 2 ) امالى شيخ صدوق 135 . ","page_name":" 658 ","page_number":658},
  {"content":"\r\n\r\nبه روايت ديگر : آن حضرت در خطبه فرمود : حمد مىكنم خداوندى را كه دنيا را آفريد و خانهء فنا و نيستى گردانيد و اهلش را به تغيير احوال ممتحن ساخت ، پس فريب خورده كسى است كه از آن بازى خورد ، و بدبخت كسى است كه مفتون آن گردد ، پس فريب ندهد شما را اين دنياى غدّار ، به درستى كه قطع مىكند اميد اميدواران خود را ، و نااميد مىگرداند طمع كنندگان خود را ، و مىبينم شما را كه جمع شده‌ايد براى امرى كه خدا را به خشم آورده‌ايد بر خود ، و غضب او را متوجّه خود گردانيده‌ايد ، و از رحمت او خود را محروم ساخته‌ايد ، پس نيكو بزرگوارى است پروردگار ما ، و بد بندگانيد شما براى او ، اوّل اقرار كرديد به فرمانبردارى او و ايمان آورديد در ظاهر به پيغمبر او ، و اكنون جمعيّت كرده‌ايد براى كشتن ذريّه و عترت او ، شيطان بر شما غالب گرديده است و ياد خدا را از خاطر شما محو كرده است ، پس لعنت بر شما باد و بر ارادات شما باد « 1 »  .\r\nواى بر شما اى بىوفايان جفاكار غدّار ، ما را در هنگام اضطرار به مدد و يارى خود طلبيديد ، چون اجابت شما كرديم و به هدايت و نصرت شما آمديم شمشير كينه بر روى ما كشيديد ، و دشمنان خود را بر ما يارى كرديد ، و از دوستان خدا دست برداشتيد ، و به دشمنان خود پرداختيد بىآنكه ايشان عدالتى در ميان شما ظاهر كرده باشند ، و بىآنكه اميد رحمتى از ايشان داشته باشيد ، مگر مال حرامى چند كه در اين وقت براى مصلحت به شما دادند ، و ايالت چند كه شما را به مواعيد كاذبه اميدوار ساختند ، و از ما جرمى صادر نشده نسبت به شما ، و بدى از ما نرسيده به شما .\r\nواى بر شما چگونه توانستيد بىعداوتى و كينه و نزاعى شمشير كين از نيام انتقام بر كشيد ، و بىسبب به قتل اهل بيت رسالت كمر بنديد ، از بابت فوج مگس بر سر خوان لئيمان جمع شديد و مانند پروانگان بيباكانه خود را بر آتش زديد ، قبيح باد روهاى شما اى گمراهان امّت ، و ترك كنندگان كتاب ، و متفرّقان احزاب ، و پيروان شيطان ، و ترك كنندگان خير الانام ، و كشندگان اولاد پيغمبران ، و هلاك كنندگان عترت و اوصياى ايشان ، و الحاق كنندگان اولاد زنا به غير پدران ، و ايذا كنندگان مؤمنان ، و يارى كنندگان ظالمان .\r\n\r\n","description":"","footnote":" ( 1 ) مناقب ابن شهر آشوب 4 / 108 . ","page_name":" 659 ","page_number":659},
  {"content":"\r\n\r\nواى بر شما فرزند حرب را يارى مىكنيد ، و فرزندان آن سيّد پيغمبران را براى ايشان به قتل مىآوريد ، و بىوفائى و ترك يارى ائمّه و پيشوايان دين در ميان شما شايع گرديده است ، و در طبع صغير و كبير شما راسخ شده است ، و در دلهاى شما ريشه دوانيده است ، لعنت خدا بر آنها كه مىشكنند عهدها و بيعتها و پيمانها را بعد از آنكه مؤكّد به ايمان گردانيده‌اند ، و خدا را بر خود گواه گرفته‌اند .\r\nبه درستى كه ولد الزّناى فرزند آن ولد الزّنا - يعنى پسر زياد - مرا مردّد گردانيده است ميان كشته شدن و اختيار مذلّت نمودن ، و هرگز نخواهد شد كه من خود را ذليل و اسير چنين كافرى گردانم ، و صاحبان همّتهاى بلند و خصلتهاى ارجمند و ارباب نسبهاى فاخر و پروردگان دامانهاى طاهر هرگز مذلّت لئيمانه بر شهادت كريمانه اختيار نمىكنند ، به درستى كه من عذر خود را ظاهر گردانيدم و حجّت خدا را بر شما تمام كردم ، و اينك با عدم سامان و قلّت اعوان با اين گروه قليل از بزرگواران رو به شما مىآيم ، و پشت از جهاد نمىگردانم ، و مىدانم كه همه شهيد خواهيم شد ، و ليكن جدّم مرا خبر داده است كه بعد از شهادت من به اندك زمانى به تيغ انتقام كشته خواهيد شد و به آرزوهاى خود نخواهيد رسيد ، اكنون هر چه خواهيد بكنيد ، من توكّل بر خدا كرده‌ام و آنچه براى من مقدّر گردانيده به آن راضيم .\r\nپس رو به آسمان گردانيد و فرمود : خداوندا حبس كن از ايشان باران رحمت را ، و ايشان را به قحط مبتلا كن ، و فرزند ثقيف - يعنى مختار - را بر ايشان مسلّط گردان كه كاسه‌هاى زهرآلود مرگ را به كام جان ايشان برساند ، و احدى از ايشان را نگذارد مگر آنكه انتقام من و خويشان و دوستان مرا از ايشان بخواهد ، زيرا كه ايشان ما را فريب دادند و دروغ گفتند و يارى دشمنان ما كردند ، خداوندا توئى پروردگار ما ، بر تو توكّل كرديم ، و بازگشت همه بسوى توست .\r\nبعد از اين سخنان فرمود : عمر بن سعد را براى من بطلبيد ، و آن ملعون نمىخواست كه در برابر آن حضرت آيد . چون نزديك آن حضرت آمد ، فرمود : اى عمر تو مرا مىكشى به اميد حكومت رى و جرجان كه پسر زياد بىبنياد حرام زاده به تو خواهد داد ؟ به خدا\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nسوگند كه هرگز آنها براى تو ميسّر نخواهد شد ، و بعد از من زندگانى براى تو گوارا نخواهد بود ، و پدران من مرا چنين خبر داده‌اند ، هر چه خواهى بكن كه بعد از من در دنيا و عقبى شادى نخواهى يافت ، گويا مىبينم كه در اين زودى سر نحس تو را بر سر نيزه كرده باشند و در كوفه نصب كرده باشند ، و كودكان بر آن سنگ زنند و نشانهء خود گردانند . پس عمر بد گوهر در خشم شد و رو به اصحاب خود گردانيد و گفت : چه انتظار مىكشيد و چرا او را مهلت داده‌ايد ، او و اصحابش به قدر يك لقمه بيش نيستند « 1 »  .\r\nبه روايت ديگر : حضرت ندا كرد در ميان لشكر مخالفان كه : اى شبث بن ربعى ، و اى حجّار بن ابجر ، و اى قيس بن اشعث ، و اى يزيد بن حارث ، آيا شما ننوشتيد كه بسوى من كه ميوه‌ها رسيده و صحراها سبز شده و لشكرها براى تو مهيّا گرديده ، به زودى بيا كه همه تو را يارى مىكنيم ؟ قيس بن اشعث جواب داد و گفت كه : اكنون اين سخنان فايده نمىكند ، دست از جنگ بدار و به حكم پسران عم خود راضى شود كه ايشان نسبت به تو بدى اراده نخواهند كرد ، حضرت فرمود كه : نه به خدا سوگند كه خود را به دست شما نمىدهم ، و ذليل دو نان نمىگردانم ، و به رسم بندگان طوق اطاعت در گردن نمىگذارم . پس به آواز بلند ندا كرد كه : يا عباد اللَّه انّي عذت بربّي و ربّكم أن ترجمون ، أعوذ بربّي و ربّكم من كل متكبّر لا يؤمن بيوم الحساب ، پس بسوى اصحاب گرام خود مراجعت نمود و تهيّهء حرب مخالفان را درست كرد ، و آن بىشرمانه رو به آن بزرگواران آوردند « 2 »  .\r\nچون حرّ بن يزيد ديد كه كار به محاربه انجاميد ، به نزديك عمر بن سعد آمد و گفت :\r\nاى عمر با اين مرد جنگ خواهى كرد ؟ گفت : بلى چنان جنگ خواهم كرد كه سرها جدا شود و دستها بريده شود ، حر گفت : آيا به آنچه مىگويد كه دست از او برداريد راضى نمىشوى ؟ عمر گفت : اگر اختيار با من بود راضى مىشدم ، و ليكن امير تو راضى نمىشود ، پس حر به جاى خود برگشت و با قرّة بن قيس گفت كه : اسب خود را آب داده‌اى ؟ گفت : نه ، قيس گفت : روانه شد و گمان كردم كه مىرود اسب خود را آب دهد ، و اگر مىدانستم كه مىخواهد به خدمت آن حضرت رود ، من نيز با او رفيق مىشدم ، ناگاه\r\n\r\n","description":"","footnote":" ( 1 ) بحار الأنوار 45 / 8 .  ( 2 ) ارشاد شيخ مفيد 2 / 98 . ","page_name":" 661 ","page_number":661},
  {"content":"\r\n\r\nديدم كه به جانب لشكر امام حسين عليه السّلام مىرود .\r\nپس مهاجر بن اوس به او رسيد و ديد كه لرزه بر اندام او افتاده ، مهاجر گفت : من تو را شجاع‌ترين اهل كوفه مىدانستم ، اين چه حالت است كه در تو مشاهده مىنمايم ؟ حر گفت : چنان نيست كه تو گمان كرده‌اى ، و ليكن خود را در ميان بهشت و جهنّم متردّد كرده‌ام ، و بهشت را اختيار كرده‌ام ، و اگر مرا پاره پاره كنند يا بسوزانند اختيار جهنّم نخواهم كرد . پس مردانه اسب تاخت و به خدمت سيّد شهدا شتافت و گفت : خداوندا توبه مىكنم توبهء مرا قبول كن ، به درستى كه دلهاى دوستان تو را بترسانيدم و فرزندان پيغمبر تو را در بيم افكندم ، پس گفتم : يا بن رسول اللَّه منم كه نگذاشتم برگردى و تو را به اين مكان آوردم و ليكن نمىدانستم كه ايشان با تو چنين خواهند كرد ، آيا توبهء من قبول مىشود ؟\r\nحضرت فرمود : بلى اگر توبه كنى خدا توبهء تو را قبول مىكند ، گفت : يا بن رسول اللَّه پس دستورى ده كه اوّل من به جنگ اين كافران بروم . چون دستورى يافت ، رجزخوانان به معركه در آمد و لشكر مخالف را ندا كرد كه : اى اهل كوفه مادران شما به ماتم شما گرفتار شوند ، اين بندهء شايستهء بزرگوار را به وعده‌هاى دروغ خود طلبيديد و اكنون شمشير بر روى او كشيده‌ايد و او را رخصت برگشتن نيز نمىدهيد ، و آب فرات را كه يهود و نصارا و مجوس و سگ و خوك مىآشامند به او و اهل بيت او روا نمىداريد ، چنين پاداش پيغمبر خود را داديد ، خدا شما را از تشنگى روز قيامت نجات ندهد .\r\nچون كافران او را نشانهء تيرهاى خود كردند ، به خدمت حضرت برگشت كه وداع كند ، پس عمر نحس نجس تيرى در كمان گذاشت و به جانب عسكر امام مؤمنان انداخت و گفت : گواه باشيد كه اوّل كسى كه تير بسوى ايشان انداخت من بودم ، پس به يك‌دفعه جمع آن كافران تيرهاى شقاق از كمانهاى نفاق بسوى امام آفاق انداختند ، و كم كسى از اصحاب آن حضرت ماند كه در اين حمله مجروح نشد « 1 »  .\r\nو به روايتى ديگر : در اين حمله پنجاه نفر شربت شهادت از جام سعادت چشيدند و به ساير سعدا و شهدا ملحق شدند ، حضرت فرمود به اصحاب خود كه : مردانه باشيد كه اين تيرها\r\n\r\n","description":"","footnote":" ( 1 ) ارشاد شيخ مفيد 2 / 99 . ","page_name":" 662 ","page_number":662},
  {"content":"\r\n\r\nرسولان اين گروه غدّار است بسوى شما ، پس حر گفت : يا بن رسول اللَّه چون اوّل من بر سر راه تو آمده‌ام ، مىخواهم دستورى دهى كه اوّل من در راه تو كشته شوم . چون رخصت يافت ، به معركهء قتال شتافت ، رجز مىخواند و شجاعان معركهء نبرد را بر خاك هلاك مىافكند ، تا آنكه چهل نفر از ايشان را به جهنّم فرستاد .\r\nو به روايت ديگر امام زين العابدين عليه السّلام : هيجده نفر از آن اشقيا را به درك جهنّم فرستاد « 1 »  ، و چون اسبش را پى كردند پياده جنگ مىكرد تا او را از پا در آوردند ، و اصحاب حضرت او را از معركه در آورده به خدمت آن حضرت آوردند ، هنوز رمقى از حيات در او باقى بود و خون از رگهاى او مىريخت ، امام حسين عليه السّلام دست مبارك بر روى او كشيد و فرمود :\r\nچنانچه مادر تو تو را حر نام كرده است ، در دنيا و عقبى آزادى . و گويند كه : ايّوب بن سرح او را شهيد كرد « 2 »  .\r\nو بعد از آن يك يك از اصحاب آن حضرت مىآمدند و رخصت جهاد مىطلبيدند ، و آن امام مظلوم را وداع مىكردند و مىگفتند : السّلام عليك يا بن رسول اللَّه ، حضرت مىفرمود : و عليك السّلام برو كه ما نيز به زودى از عقب تو مىآئيم ، و اين آيه را مىخواند  فَمِنْهُم مَن قَضى نَحْبَه وَ مِنْهُم مَن يَنْتَظِرُ وَ ما بَدَّلُوا تَبْدِيلًا  « 3 »  يعنى : پس بعضى مرگ خود را در يافتند ، و بعضى انتظار مىكشند ، و بدل نكردند دين خود را ، و در دين خود ثابت قدم ماندند « 4 »  .\r\nو موافق روايات معتبرهء بسيار : در آن وقت ميان آسمان و زمين پر شد از ملائكه كه به نصرت آن حضرت آمده بودند ، و حضرت قبول نكرد و اختيار شهادت نمود .\r\nبه روايت ديگر : جنّيان آمدند و عرض نصرت خود كردند ، حضرت ابا نمود .\r\nپس برير بن خضير همدانى كه از عبّاد و زهّاد و بندگان شايستهء رب العباد و قارىترين اهل زمان بود ، به عزم جهاد بيرون رفت و رجزخوانان در برابر مخالفان ايستاد و گفت :\r\nنزديك من بيائيد اى كشندگان مؤمنان و اى قاتلان اولاد پيغمبران ، پس سى نفر از ايشان\r\n\r\n","description":"","footnote":" ( 1 ) امالى شيخ صدوق 136 .  ( 2 ) بحار الأنوار 45 / 14 .  ( 3 ) سورهء احزاب / آيهء 23 .  ( 4 ) بحار الأنوار 45 / 15 . ","page_name":" 663 ","page_number":663},
  {"content":"\r\n\r\nرا بر خاك هلاك انداخت و سرخ رو به روضهء رضوان شتافت ، گويند كه : يزيد بن معقل در برابر او آمد و گفت : گواهى مىدهم كه تو از گمراه‌كنندگانى ، برير گفت : بيا مباهله كنيم كه هر يك از ما و تو كه دروغگو باشيم به تيغ ديگرى كشته شويم ، پس يزيد ضربتى بر برير زد و اثر نكرد ، و برير ضربتى بر سر آن لعين زد كه خودش را شكافت و به مغز سرش رسيد و بر زمين افتاد ، پس بحير بن اوس از اصحاب پسر زياد بر برير حمله آورد و او را شهيد كرد ، و بعد از آن پشيمان شد ، و پشيمانى سودى نداشت .\r\nپس وهب بن عبد اللَّه كلبى رخصت مبارزت طلبيد ، و زن و مادر او همراه بودند ، و مادر سعادتمند او در محاربه و مقاتله او را ترغيب مىكرد . چون به عرصهء كارزار در آمد ، گروهى از آن اشرار را طعمهء شمشير خود ساخت و بسوى مادر و زن خود برگشت و گفت :\r\nاى مادر از من راضى شدى ؟ آن نيك زن گفت : اى فرزند وقتى از تو راضى مىشوم كه در يارى امام حسين عليه السّلام كشته شوى ، زنش گفت كه : ما را بىكس و غريب مگذار ، مادر گفت :\r\nاى فرزند سخن او را مشنو و جان خود را فداى حسين كن ، تا در روز قيامت نزد جدّ خود شفيع تو باشد . پس برگشت و در درياى جنگ غوطه خورد و مردانه محاربه كرد تا نوزده سوار و دوازده پياده از آن اشقيا را به جهنّم فرستاد ، پس دستهاى او را قطع كردند . چون مادرش آن حال را مشاهده كرد . عمود خيمه را گرفت و متوجّه معركه شد و مىگفت : پدر و مادرم فداى تو باد ، براى حرم محترم حضرت رسالت جنگ كن تا شهيد شوى و سعادت ابدى دريابى ، آن پسر نيك اختر هر چند مبالغه مىكرد كه مادرش بر گردد قبول نمىكرد ، حضرت امام حسين عليه السّلام چون آن حالت را مشاهده كرد فرمود : خدا شما را جزاى خير دهد كه در يارى اهل بيت رسالت دقيقه‌اى فرو نگذاشتيد ، اى زن صالحه برگرد كه بر زنان جهاد نيست .\r\nچون وهب شربت شهادت چشيد ، زنش بىتاب شد به نزد او دويد و روى بر روى او گذاشت و خاك از روى او دور مىكرد ، شمر در آن حال غلام خود را امر كرد كه عمودى بر سر آن بيچاره زد و او را به شوهرش ملحق ساخت « 1 »  .\r\n\r\n","description":"","footnote":" ( 1 ) بحار الأنوار 45 / 15 . ","page_name":" 664 ","page_number":664},
  {"content":"\r\n\r\nو در حديث حضرت امام زين العابدين عليه السّلام وارد شده است كه اين وهب اوّل نصرانى بود ، او و مادرش بر دست حضرت امام حسين عليه السّلام مسلمان شدند ، چون به معركه رفت هفت هشت نفر از آن ملاعين را به قتل آورد « 1 »  .\r\nبه روايت ديگر : بيست و چهار نفر پياده و دوازده سوار از آن منافقان نابكار را طعمهء تيغ آبدار گردانيد ، چون از بسيارى جراحت از كار ماند او را دستگير كردند و به نزد عمر بن سعد بردند ، آن ملعون حكم كرد او را گردن زدند و سرش را در ميان لشكر آن حضرت انداختند ، مادرش شمشير او را گرفت و متوجّه لشكر مخالفان شد ، حضرت فرمود : اى مادر وهب بنشين كه خدا جهاد را از زنان برداشته است ، بشارت باد كه تو و پسر تو در بهشت با جدّ من محمّد صلّى اللّه عليه و آله و سلّم خواهيد بود « 2 »  .\r\nبه روايت ديگر : سر فرزند خود را برداشت بسوى لشكر مخالف انداخت و يك نفر از ايشان را هلاك كرد ، پس عمود خيمه را برداشت و دو كس را به قتل آورد ، حضرت فرمود : اى مادر وهب برگرد ، آن نيك زن برگشت و گفت : خداوندا اميد مرا قطع مكن ، حضرت فرمود : اى مادر وهب خدا تو را نااميد نمىكند ، تو با پسرت در خدمت حضرت رسالت صلّى اللّه عليه و آله و سلّم خواهيد بود در اعلا درجهء بهشت « 3 »  .\r\nپس عمرو بن خالد ازدى متوجّه جنگ جنگ‌گاه شد و مقاتله كرد تا كام خود را به شهد شهادت شيرين نمود ، و بعد از او پسرش خالد بيرون رفت و جهاد كرد تا شهيد شد ، بعد از او سعيد بن حنظلهء تميمى به شوق رياض جنان متوجّه قتال آن كافران گرديد و بسيارى را به سراى جحيم فرستاد تا آنكه به درجهء شهادت رسيد .\r\nو بعد از او عمير بن عبد اللّه مذحجى شمشير كشيد و مردانه رو به كار زار آورد ، و بسيارى از آن كفّار را به جهنّم و اصل نمود ، تا آنكه به ضربت مسلم ضبابى و عبد اللَّه بجلى به سعادت شهادت فايز گرديد .\r\nپس مسلم بن عوسجه كه از اكابر زهّاد و علماء و بزرگان اصحاب سيّد شهدا بود ، به\r\n\r\n","description":"","footnote":" ( 1 ) امالى شيخ صدوق 137 .  ( 2 ) بحار الأنوار 45 / 17 .  ( 3 ) بحار الأنوار 45 / 17 . ","page_name":" 665 ","page_number":665},
  {"content":"\r\n\r\nعزم شهادت پا در ركاب سعادت گذاشت و قتال بسيار كرد و گروهى از كفّار را به جهنّم فرستاد . چون بر زمين افتاد ، جناب امام حسين عليه السّلام با حبيب بن مظاهر بر سر او رفتند ، هنوز رمقى از حيات او باقى بود ، حضرت فرمود : خدا رحمت كند تو را از مسلم ، تو به شهادت رسيدى و آنچه بر تو بود به جاى آوردى ، و اينك ما از عقب تو مىآئيم ، حبيب گفت : بر ما دشوار است ديدن تو بر اين حال ، بشارت باد تو را به بهشت ، مسلم با صداى ضعيف گفت : خدا تو را به خير بشارت دهد ، حبيب گفت : اگر نه اين بود كه من نيز به تو ملحق مىشدم ، هرآينه مىگفتم كه به آنچه خواهى وصيّت كنى ، مسلم گفت كه : وصيّت من آن است كه دست از يارى اين بزرگوار بر ندارى تا جان خود را فداى او كنى ، اين را گفت و روح شريفش به بال شهادت بسوى آشيان قدس پرواز كرد .\r\nپس كنيزك مسلم ، شيون بر آورد كه يا سيّداه يا بن عوسجاه ، چون صداى شيون او به گوش لشكر عمر نجس رسيد ، از شادى خروش بر آوردند ، شبث بن ربعى به ايشان گفت :\r\nمادرهاى شما به مرگ شما نشيند ، به دست خود بزرگان خود را مىكشيد و عزّت خود را به ذلّت بدل مىكنيد ، اين بزرگوارى كه به كشتن او شادى مىكنيد بسى مردانگيها در جهاد كافران كرده ، و حقها بر اسلام و مسلمانان دارد « 1 »  .\r\nبه روايت امام زين العابدين عليه السّلام : پس زهير بن قين بجلى ، قدم در ميدان شهادت نهاد ، و رجزها خواند و داد مردى بداد و نوزده نفر از آن كافران را به جهنّم فرستاد ، تا آنكه شربت شهادت نوشيد ، و به اعلاى درجات سعادت رسيد « 2 »  .\r\nبه روايت ديگر : صد و بيست نفر از مخالفان را به قتل رسانيد ، تا آنكه به ضربت كثير بن عبد اللَّه شعبى و مهاجر بن اوس تميمى به شهادت رسيد ، پس حضرت فرمود : خدا تو را از رحمت خود دور نگرداند ، و قاتلان تو را در دنيا و عقبى به بدترين عذابها معذّب گرداند . و شهادت زهير بعد از اين روايت بر وجه ديگر مذكور خواهد شد « 3 »  .\r\nو بعد از او حبيب بن مظاهر اسدى ، قدم در ميدان جهاد نهاد و سى و يك نفر از آن\r\n\r\n","description":"","footnote":" ( 1 ) بحار الأنوار 45 / 18 .  ( 2 ) امالى شيخ صدوق 136 .  ( 3 ) بحار الأنوار 45 / 25 . ","page_name":" 666 ","page_number":666},
  {"content":"\r\n\r\nاشقياء را به سقر فرستاد « 1 »  .\r\nبه روايت ديگر : شصت و دو نفر از آن بدبختان را به دركات نيران فرستاد ، تا آنكه حصين بن نمير او را به درجهء رفيعهء شهادت رسانيد .\r\nبه روايت ديگر : بديل بن صريم او را شهيد كرد و سرش را بر گردن اسب خود آويخت چون داخل مكّه شد ، پسر حبيب كه كودكى بود او را به قتل رسانيد ، و بعد از شهادت او خروشى از اصحاب آن حضرت برخاست ، امام مظلوم فرمود : نزد خدا مىدانم جان خود را و جان حاميان اصحاب خود را ، و مزد ايشان را از خدا مىطلبم « 2 »  .\r\nپس مالك بن انس كاهلى ، قدم سعادت در ميدان شهادت نهاد و هيجده نفر از آن سنگين دلان را به سراى نيران فرستاد و خود سرخ رو به رياض بهشت شتافت .\r\nبعد از او زياد بن مهاجر كندى بر آن طاغيان حمله آورد و نه نفر ايشان را به قتل رسانيد و خود را به رياض جنان كشيد .\r\nبعد از او هلال بن حجّاج در امواج حرب غوطه خورده و سيزده كس را به تيغ آبدار به اسفل درك نار فرستاد و خود را به ساير شهدا ملحق گردانيد « 3 »  .\r\nبه روايت ديگر : تا تير در تركش داشت ، بسوى مخالفان انداخت ، چون تيرهاى او تمام شد ، دست به قائمهء تيغ آبدار برد و سيزده نفر را به سقر فرستاد ، پس دستهاى او را شكستند و او را دستگير كردند به نزد عمر نجس بردند ، و به حكم آن ملعون او را گردن زدند « 4 »  .\r\nو بعد از او نافع بن هلال بيرون رفت و جمعى از ايشان را به قتل آورد ، و مزاحم بن حريث او را شهيد كرد . چون در هر حمله جمع كثيرى از آن اشقياء نابود مىشدند عمرو بن حجّاج با عمر نحس گفت كه : مصلحت در مبارزت نيست و مىبايد به يك‌دفعه بر ايشان حمله آوريد ، عمر رأى او را پسنديد و حكم كرد كه به مبارزت بيرون نرويد ، همه يك‌دفعه حمله آوردند . پس شمر لعين با اصحاب خود بر ميسرهء لشكر سعادت اثر حمله كرد ، و در لشكر آن حضرت سى و دو سوار بيش نمانده بودند ، ايشان قدم ثبات استوار داشتند ،\r\n\r\n","description":"","footnote":" ( 1 ) امالى شيخ صدوق 136 .  ( 2 ) بحار الأنوار 45 / 27 .  ( 3 ) امالى شيخ صدوق 137 .  ( 4 ) بحار الأنوار 45 / 27 . ","page_name":" 667 ","page_number":667},
  {"content":"\r\n\r\nو بر هر طرف لشكر مخالف كه حمله مىكردند ايشان مىگريختند ، پس عمر حصين بن نمير را با پانصد تيرانداز به مدد شمر فرستاد ، و نايرهء حرب مشتعل گرديد و تا ظهر جنگ كردند ، چون خيمه‌هاى حرم محترم به يكديگر متّصل بود و از يك جانب بيشتر حمله نمىتوانستند آورد ، عمر حكم كرد كه سرادقات عصمت را از پا در آورند . چون متوجّه اين جرأت و بىشرمى شدند ، اصحاب حضرت از ميان خيمه‌ها در آمده بسيارى از ايشان را به جهنّم فرستادند .\r\nبعد از مشاهدهء اين حال ، عمر حكم كرد كه آتش در خيمه‌ها زنند ، حضرت فرمود :\r\nبگذاريد كه آتش به خيمه‌ها زنند كه چون چنين كنند ، راه ايشان از اين جانب مسدود مىشود ، و چنان شد . پيوسته اصحاب كبار اخيار آن حضرت در مقاتلهء آن اشرار كفّار مىكوشيدند ، و يك نفر از ايشان كه شهيد مىشد از لشكر ايشان مىنمود ، و ده نفر و صد نفر كه از جنود نامعدود عمر مردود كشته مىشدند ، هيچ نمىنمود .\r\nچون اصحاب آن حضرت بسيار شهيد شدند و خيرگى مخالفان زياده شد ، ابو ثمامهء صايدى به خدمت امام شهيد آمد و گفت : يا بن رسول اللَّه جانم فداى تو باد لشكر مخالف به تو نزديك شدند ، و مىخواهم كه جان خود را فداى تو كنم و مىخواهم كه نماز ظهر را با تو دريابم كه نماز وداع است . چون حضرت سيّد شهدا نام نماز را شنيد ، آهى سرد از سينهء پردرد بر كشيد و سر به آسمان بلند كرد و فرمود : نماز را به ياد ما آوردى ، خدا تو را از نمازگزارندگان گرداند ، بلى اوّل وقت نماز است ، از اين كافران مهلتى بطلبيد كه نماز را بجا آوريم . چون التماس كردند ، حصين بن نمير گفت : نماز شما مقبول نيست ، حبيب بن مظاهر گفت : اى غدّار مكّار نماز فرزند سيّد ابرار مقبول نيست و نماز چون تو منافق نابكارى مقبول است ؟ ! ابن نمير در خشم شد و بر حبيب حمله كرد ، حبيب شمشيرى بر روى اسب او زد و آن ملعون از اسب در گرديد ، حبيب خواست كه او را به قتل آورد ، اصحاب او هجوم آوردند و آن لعين را بيرون بردند .\r\nو زهير بن قين و سعيد بن عبد اللَّه حنفى در پيش روى آن حضرت ايستادند و جان خود را فداى آن جان عالميان كردند ، حضرت با بقيّهء اصحاب خود به جماعت نماز كردند\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nبه عنوان نماز خوف ، و هر تير و نيزه‌اى كه از جانب لشكر مخالف بسوى آن حضرت مىآمد آن دو بزرگوار به جان قبول مىكردند ، تا آنكه سعيد بن عبد اللَّه سعادتمند از بسيارى جراحت تير و نيزه بر زمين افتاد و مىگفت : خداوندا تو لعنت كن ايشان را مانند لعنت عاد و ثمود ، خداوندا سلام مرا به پيغمبر خود برسان و او را اعلام نما آنچه از الم يافتم در نصرت فرزند دلبند او ، خداوندا من يارى فرزندان پيغمبر تو كردم ، مرا به رحمت خود اميدوار گردان . چون شهد شهادت نوشيد ، سيزده تير در بدن او بود به غير از جراحتهاى شمشير و نيزه ، بعضى گفته‌اند كه : حضرت را فرصت نماز جماعت ندادند و هر يك جدا نماز كردند .\r\nپس عبد الرّحمن بن عبد اللَّه يزنى پا به معركهء مردانگى گذاشت و قتال كرد تا شهيد شد ، بعد از او عمر بن قرطهء انصارى جان خود را فداى سيّد شهدا كرد و در پيش روى آن حضرت ايستاد و جهاد مىكرد ، و هر نيزه و شمشير و تيرى كه متوجّه آن امام كبير مىگرديد ، به جان مىخريد و نمىگذاشت كه به آن حضرت آسيبى برسد . چون از پا در آمد گفت : يا بن رسول اللَّه آيا وفا به عهد خود كردم ؟ حضرت فرمود : بلى چون داخل بهشت شوم ، تو در پيش روى من خواهى بود ، اكنون رسول خدا را از من سلام برسان و بگو كه من نيز به زودى مىرسم .\r\n« جون » آزاد كردهء ابو ذر غفارى كه غلام سياهى بود به خدمت آن حضرت آمد و رخصت جهاد طلبيد ، حضرت فرمود : من تو را رخصت مىدهم كه برگردى ، گفت : يا بن رسول اللَّه من در نعمت و رخا در خدمت شما به رفاهيّت گذرانيدم ، اكنون كه هنگام محنت و بلاست از شما جدا نمىشوم ، يا بن رسول اللَّه نمىخواهى كه من با اين روى سياه و حسب تباه و بوى بد شهيد شوم و سفيد رو و خوشبو داخل بهشت شوم ، به خدا سوگند كه از شما جدا نمىشوم تا خون سياه خود را با خونهاى طيّب شما مخلوط گردانم . پس رخصت جهاد يافت و مردانه به مقاتلهء اعدا شتافت ، و داد مردانگى داد تا شهيد شد . بعد از شهادت او ، حضرت بر سر او آمد و گفت : خداوندا روى او را سفيد گردان و بوى او را نيكو گردان و او را با نيكوكاران محشور ساز ، و ميان او و محمّد و آل محمّد جدائى مينداز .\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nاز حضرت امام زين العابدين عليه السّلام منقول است كه مردم آن قبيله كه شهيدان را دفن مىكردند بعد از ده روز چون او را دريافتند ، به دعاى آن امام شافع ، بوى مشك از او ساطع بود « 1 »  .\r\nو بعد از او عمر بن خالد صيداوى به خدمت آن حضرت آمد و گفت : يا بن رسول اللَّه مرا دستورى ده كه به اصحاب خود ملحق شوم و شهادت تو را نبينم ، حضرت فرمود : برو كه در همين ساعت ما نيز به تو ملحق مىشويم ، آن سعادتمند جان گرامى در كف نهاد ، و بعد از مقاتلهء بسيار به شهداى ابرار پيوست .\r\nپس حنظلة بن اسعد شامى آمد و سپروار در پيش روى آن امام اخيار ايستاد ، و تير و نيزه و شمشير آن كافران را بر روى و سينهء خود خريد ، و به آواز بلند مىگفت :     يا قَوْم إِنِّي أَخاف عَلَيْكُم مِثْل يَوْم الْأَحْزاب * مِثْل دَأْب قَوْم نُوح وَ عادٍ وَ ثَمُودَ وَ الَّذِين مِن بَعْدِهِم وَ مَا اللَّه يُرِيدُ ظُلْماً لِلْعِبادِ * وَ يا قَوْم إِنِّي أَخاف عَلَيْكُم يَوْم التَّنادِ * يَوْم تُوَلُّون مُدْبِرِين ما لَكُم مِن اللَّه مِن عاصِم     « 2 »  ، يا قوم لا تقتلوا حسيناً فيسحتكم اللَّه به عذاب و قد خاب من افترى ، و اينها نصيحتى چند است كه مؤمن آل فرعون با قوم فرعون مىگفت . يعنى : اى قوم من مىترسم بر شما مثل آن عذابها كه بر امّتهاى گذشته وارد شد ، مانند عذاب قوم نوح و عاد و ثمود و آنها كه بعد از ايشان بودند ، و خدا نمىخواهد ستمى براى بندگان خود ، اى قوم من مىترسم بر شما از عذاب روز قيامت ، روزى كه رو از محشر بگردانيد بسوى جهنّم و شما را از عذاب خدا نگاه‌دارنده‌اى نباشد ، اى قوم مكشيد حسين را پس مستأصل گرداند خدا شما را به عذاب عظيم ، به تحقيق كه نااميد كسى است كه بر خدا افترا بندد .\r\nپس امام حسين عليه السّلام گفت : اى پسر اسعد خدا تو را رحمت كند ، ايشان مستوجب عذاب شدند در هنگامى كه نصيحت تو را قبول نكردند ، تو را و اصحاب تو را دشنام دادند ، اكنون چگونه مستحق عذاب اليم نباشند كه بزرگان دين را به قتل آوردند ، حنظله گفت : فداى تو شوم آيا به ثواب خدا نمىرسم و به برادران خود ملحق نمىشوم ؟ حضرت\r\n\r\n","description":"","footnote":" ( 1 ) بحار الأنوار 45 / 20 .  ( 2 ) سورهء غافر / آيهء 30 - 33 . ","page_name":" 670 ","page_number":670},
  {"content":"\r\n\r\nفرمود : برو كه براى تو در آخرت مهيّا گرديده است آنچه بهتر است از دنيا و آنچه در دنياست ، و مىروى بسوى ملكى كه زوال ندارد ، حنظله گفت : السّلام عليك اى فرزند رسول صلوات بر تو باد و بر اهل بيت تو ، خدا جمع كند ميان ما و ميان تو در بهشت جاويد ، حضرت گفت : آمين ، و آن سعادتمند در درياى حرب غوطه خورد و به سعادت شهادت فايز گرديد و از مهالك دنيا خود را به ساحل نجات كشيد .\r\nپس سويد بن عمرو كه به شرافت حسب و كثرت نماز و عبادت معروف بود ، قدم در ميدان نبرد گذاشت و مقاتلهء بسيار كرد ، تا آنكه از بسيارى جراحت در ميان كشتگان افتاد .\r\nچون شنيد كه آن امام مظلوم شهيد شد ، كاردى از موزهء خود بيرون آورد و به نيمه جانى كه داشت جهاد كرد تا شهيد شد .\r\nپس يحيى بن سليم مازنى به پاى مردى در معركه دويد و رخت از سراى فانى به بهشت جاويد كشيد ، بعد از او قرّة بن ابى قرّهء غفارى قدم اخلاص در ميدان سعادت نهاد ، و بعد از محاربهء بسيار شهد شهادت چشيد ، و بعد از او عمر بن مطاع جعفى به آب تيغ آبدار آتش در خرمن حيات مخالفان انداخت و جان در راه پيشواى اهل ايمان در باخت .\r\nو بعد از او حجّاج بن مسروق پاى جلادت در ميدان سعادت نهاد و بسيارى از كافران را به اسفل درك نيران فرستاد و خلعت سعادت پوشيد و شربت شهادت نوشيد ، بعد از او جنادة بن حارث رو به ميدان آورد و بعد از محاربهء بسيار به ساير شهدا ملحق شد ، و بعد از او عمر بن جناده به شرف شهادت فايز گرديد ، و بعد از او عبد الرّحمن بن عروه شربت شهادت نوشيد .\r\nو بعد از او عابس بن شبيب شاكرى با شوذب مولاى خود گفت كه : اى شوذب چه در خاطر دارى ؟ گفت : مقاتله خواهم كرد تا كشته شوم ، عابس گفت : من به تو گمان نداشتم ، چون اين سعادت يافته‌اى برو به خدمت امام عليه السّلام و از او رخصت بطلب و عهد خود را تازه كن ، و مهيّاى سفر آخرت شو كه امروز روزى است كه بايد حسب المقدور در تحصيل اجر آخرت سعى نمائيم ، زيرا كه بعد از اين عملى نخواهد بود ، و حساب روز جزا در پيش داريم . پس عابس به قدم اخلاص و يقين و ايمان به خدمت امام مؤمنان آمد و گفت : يا بن\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nرسول اللَّه امروز هيچ‌كس از خويش و بيگانه نزد من از تو عزيزتر نيست ، و اگر مىتوانستم دفع نمايم كشتن و ستم را از تو به چيزى كه نزد من از جان عزيزتر باشد ، هرآينه مىكردم ، بر تو سلام مىكنم و تو را وداع مىنمايم ، و تو را گواه مىگيرم كه بر طريقهء حق تو و پدر تو ثابتم ، اين را گفت و شمشير از غلاف كشيد و مانند شير ، رو به اهل خلاف آورد . ربيع بن تميم گفت كه : من چون ديدم كه او با تيغ برهنه خشمناك رو به لشكر ما مىآيد و مكرّر شجاعت او را در معركه‌ها مشاهده كرده بودم ، گفتم : ايّها النّاس اين پسر شبيب است ، شير بيشهء شجاعت كه بسوى شما مىآيد ، مبادا كه كسى برابر او رود ، پس آن نامردان ترسيدند ، و هر چند مبارز طلبيد هيچ‌كس جرأت نكرد كه بيرون رود ، چون عمر ديد كه كسى جرأت مبارزت او نمىنمايد ، گفت : او را سنگباران كنيد . چون عابس نامردى ايشان را مشاهده كرد ، تن به كشتن داده خود و زره را انداخت و مانند شير ژيان با تن برهنه بر آن روباه صفتان حمله كرد ، و به هر طرف كه رو مىآورد زياده از دويست نفر پيش او مىگريختند تا آنكه آن نامردان بىحيا به سنگ جور و جفا بدنش را خسته كردند . چون از مجادله عاجز شد ، سرش را به تيغ كين جدا كردند ، و چندين كس بر سر او نزاع كردند كه هر يك مىگفتند : من كشته‌ام ، عمر گفت : او را يك كس نمىتوانست كشت ، به جراحت همهء لشكر كشته شد .\r\nپس عبد اللَّه و عبد الرّحمن غفارى به خدمت آن شاه شهدا آمدند و گفتند : السّلام عليك يا ابا عبد اللَّه ، به خدمت تو آمده‌ايم كه جان خود را فداى تو كنيم ، حضرت فرمود : مرحبا پيش بيائيد و مهيّاى شهادت شويد ، به نزديك آمدند و قطرات اشك حسرت از ديده باريدند ، حضرت فرمود : اى فرزندان برادر سبب گريهء شما چيست ؟ به خدا سوگند كه اميدوارم كه بعد از يك ساعت ديگر ديدهء شما روشن و دل شما شاد باشد ، گفتند : فداى تو شويم بر حال خود گريه نمىكنيم و ليكن بر حال خير مآل تو مىگرييم كه مخالفان از همه طرف به تو احاطه كردند و نمىتوانيم دفع شرّ ايشان از تو بكنيم ، حضرت فرمود : خدا جزا دهد شما را به اندوهى كه بر حال من داريد بهترين جزاهاى پرهيزكاران ، پس آن حضرت را وداع كردند و بسوى ميدان روان شدند ، و سرهاى خود را در راه آن سرور درباختند ، و\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nسر عزّت بر اوج رفعت افراختند .\r\nچون اكثر اصحاب آن حضرت شهيد شدند ، آن حضرت غلام تركى داشت در نهايت صلاح و سداد و قارى قرآن بود : از خدمت حضرت مرخّص شد و خود را بر صف سپاه مخالفان زد و بسيارى از آن سياه رويان را بر خاك هلاك افكند ، و آخر به تيغ ظلم و عدوان بر زمين افتاد . چون حضرت بر سر او آمد ، بر او گريست و روى مبارك خود را بر روى آن سعادتمند گذاشت ، او چشم گشود و نظر بر روى نورانى آن امام عالميان افكند ، تبسّمى كرد و مرغ روحش به رياض جنان پرواز نمود .\r\nپس زياد بن شعثا به ميدان تاخت ، و هشت تير كه داشت بسوى لشكر مخالفان انداخت ، و به آن تيرها پنج منافق را به جهنّم فرستاد ، و هر تير كه مىانداخت حضرت مىفرمود كه :\r\nخداوندا تيرش را بر نشانه آشنا كن ، و در عوض آن بهشت را به او عطا كن .\r\nپس ابو عمرو نهشلى كه از عبّاد و زهّاد و قاريان قرآن بود ، خود را بر صف مخالفان زد و جماعت بسيار از ايشان را هلاك كرد ، و عامر بن نهشل او را شهيد كرد . پس سيف بن الحارث و مالك بن عبد اللَّه به خدمت آن حضرت آمدند و رخصت جهاد يافتند و بسوى بهشت شتافتند « 1 »  .\r\nچون به غير اهل بيت رسالت و خويشان و اقارب گرام آن امام عالميان كسى نماند ، اهل بيت و اولاد امجاد آن حضرت و اولاد امير المؤمنين عليه السّلام و اولاد امام حسن عليه السّلام و اولاد جعفر بن أبي طالب و اولاد عقيل جمع شدند و يكديگر را وداع كردند و عازم حرب شدند ، اوّل كسى از ايشان كه ابتدا به مقاتله كرد عبد اللَّه پسر مسلم بن عقيل بود ، از ابن عم بزرگوار خود دستورى يافته پا در ميدان نهاد و رجزى چند ادا كرد « 2 »  .\r\nبه روايت ديگر حضرت امام زين العابدين عليه السّلام : سه نفر از آن كافران را به قتل آورد « 3 »  .\r\nو به روايت ديگر : در سه حمله نود و هشت نفر از آن اشقيا را به سراى سقر فرستاد ، تا آنكه عمرو بن صبيح و اسد بن مالك او را شهيد كردند « 4 »  .\r\n\r\n","description":"","footnote":" ( 1 ) بحار الأنوار 45 / 23 - 30 .  ( 2 ) بحار الأنوار 45 / 32 .  ( 3 ) امالى شيخ صدوق 138 .  ( 4 ) مناقب ابن شهر آشوب 4 / 114 . ","page_name":" 673 ","page_number":673},
  {"content":"\r\n\r\nو به روايت ديگر : دست خود را بر سر مبارك گذاشت ناگاه نامردى تيرى بسوى او انداخت كه دست و پيشانى نورانى آن سيّد بزرگوار را بر هم دوخت « 1 »  .\r\nأبو الفرج روايت كرده است كه مادر عبد اللَّه رقيّه صبيّهء امير المؤمنين بود ، و بعد از او - به روايت امام محمّد باقر عليه السّلام - محمد برادر او به جنگ جنگ‌گاه در آمد و به طلب خون برادر ، جمعى از آن بد بختان را به قتل آورد ، و به ضربت ابو جرهم اسدى و لقيط بن اياس جهنى شربت شهادت نوشيد .\r\nپس جعفر پسر عقيل رجزخوانان به معركه در آمد و پانزده نفر از آن مخالفان را بر خاك هلاك انداخت ، به روايت ديگر : دو نفر را به قتل رسانيد ، پس بشر بن حوط همدانى او را به درجهء شهادت رسانيد « 2 »  .\r\nبه روايت امام محمّد باقر عليه السّلام عروة بن عبد اللَّه خثعمى او را شهيد گردانيد « 3 »  .\r\nپس عبد الرّحمن پسر عقيل پا در ميدان سعادت نهاد و هفده سوار از آن كافران غدّار را به درك اسفل نار فرستاد ، و به ضربت عثمان بن خالد جهنى خلعت شهادت پوشيد « 4 »  .\r\nبه روايت ديگر : بعد از او عبد اللَّه پسر عقيل به معركه در آمد و جمعى را به قتل رسانيد ، و به ضربت عثمان بن خالد و بشر بن حوط به منزلهء شهادت رسيد « 5 »  .\r\nپس محمّد پسر ابو سعيد بن عقيل به ميدان در آمد ، و بعد از كشتن جمعى به تير لقيط بن ياسر جهنى عمر شريفش به سر آمد « 6 »  .\r\nبعضى روايت كرده‌اند كه على پسر عقيل نيز در آن صحرا به شهدا ملحق گرديد « 7 »  .\r\nچون نوبت به اولاد جعفر طيّار رسيد ، اوّل محمّد پسر عبد اللَّه بن جعفر ، قدم شجاعت در ميدان سعادت نهاد و ده نفر از آن اشقيا را به جهنّم فرستاد ، و به تيغ عامر بن نهشل تميمى شربت شهادت نوشيد ، پس عون برادر بزرگ او به معركه در آمد و سه سوار و\r\n\r\n","description":"","footnote":" ( 1 ) مقاتل الطالبيين 94 .  ( 2 ) مناقب ابن شهر آشوب 4 / 114 .  ( 3 ) مقاتل الطالبيين 93 .  ( 4 ) مناقب ابن شهر آشوب 4 / 114 .  ( 5 ) بحار الأنوار 45 / 33 .  ( 6 ) مقاتل الطالبيين 94 .  ( 7 ) بحار الأنوار 45 / 33 . ","page_name":" 674 ","page_number":674},
  {"content":"\r\n\r\nهيجده پياده را زهر ممات چشانيد ، و به تيغ عبد اللَّه بن بطّه شهد شهادت نوشيد « 1 »  .\r\nبه روايتى ديگر : عبد اللَّه برادر ايشان نيز در آن صحرا به درجهء شهادت رسيد « 2 »  .\r\nپس قاسم پسر حضرت امام حسن عليه السّلام كه چهرهء مباركش مانند آفتاب تابان مىدرخشيد و هنوز به حدّ بلوغ نرسيده بود ، به نزد عم بزرگوار آمد و رخصت جهاد طلبيد ، حضرت امام شهدا او را در بر كشيد و آن قدر گريست كه نزديك شد مدهوش گردد ، و هر چند آن امامزادهء بزرگوار در طلب رخصت جهاد مبالغه مىنمود حضرت مضايقه مىفرمود تا آنكه بر پاى عم بزرگوار افتاد و چندان بوسيد و گريست و استغاثه كرد تا از امام حسين عليه السّلام رخصت حاصل كرد و به ميدان در آمد و عرصهء قتال را از نور جمال خود روشن كرد ، و با آن خردسالى در يك حمله سى و پنج نفر از آن سنگين دلان بىحيا را به عرصهء فنا فرستاد .\r\nراوى گويد كه : من در ميان لشكر عمر بودم كه ديدم كودكى از لشكر امام حسين عليه السلام جدا شد و متوجّه لشكرگاه گرديد ، و نور از جبين مبين او مىتابيد ، و پيراهنى و ازارى پوشيده بود و دو نعل در پا كشيده بود ، و بند نعل راست او گسيخته بود ، در آن حال عمر پسر سعد ازدى گفت : به خدا سوگند كه مىروم تا او را به قتل آورم ، گفتم : سبحان اللَّه آيا دل تو تاب آن دارد كه بر او ضربت بزنى ، به خدا سوگند كه اگر بر من تيغى حواله كند دست نمىگشايم به دفع آن ، و اين گروهى كه او را در ميان گرفته‌اند او را كافى است ، پس آن ملعون بد گهر اسب تاخت و ضربتى بر سر آن امام‌زادهء مطهّر زد كه بر رو در افتاد و فرياد كرد كه : وا عمّاه مرا درياب ، ناگاه ديدم كه امام حسين عليه السّلام مانند عقاب آمد و صفها را شكافت ، چون شير خشمناك بر آن كافران بىباك حمله كرد و تيغى حوالهء عمر قاتل آن امام‌زادهء مظلوم كرد ، آن لعين دست پيش آورد ، حضرت دست او را جدا كرد ، آن ملعون فرياد زد لشكر اهل نفاق جمع شدند كه آن ملعون را از دست حضرت رها كنند ، جنگ در پيوست و آن ملعون كشته شد ، و آن طفل معصوم در زير اسبان مخالفان كوفته شد .\r\nچون حضرت آن كافران را دور كرد ، بر سر فرزند برادر گرامى خود آمد ديد كه پا بر\r\n\r\n","description":"","footnote":" ( 1 ) بحار الأنوار 45 / 34 .  ( 2 ) بحار الأنوار 45 / 34 . ","page_name":" 675 ","page_number":675},
  {"content":"\r\n\r\nزمين مىسايد و عزم پرواز اعلا عليّين دارد ، و جوى اشك حسرت از ديده‌هاى مباركش جارى شد و گفت : به خدا سوگند كه بر عم تو گران است كه تو او را به يارى خود بطلبى و يارى تو نتواند كرد ، خدا دور گرداند از رحمت خود آنها را كه تو را به قتل آوردند ، و واى بر گروهى كه پدر و جدّ تو خصم ايشان باشند ، پس حضرت آن شهيد معصوم را برداشت و سينه‌اش را بر سينهء خود گذاشت ، و پاهاى او را بر زمين مىكشيد ، و او را برد تا در ميان كشتگان اهل بيت خود انداخت و گفت : خداوندا كشندگان ما را بكش ، و جمعيّت ايشان را پراكنده گردان ، و احدى از ايشان را مگذار ، و هرگز ايشان را ميامرز ، پس فرمود : اى پسر عمّان من و اى اهل بيت و برادران من صبر كنيد كه بعد از اين روز ديگر مذلّت و خوارى نخواهيد ديد ، و به عزّت و سعادت ابدى خواهيد رسيد « 1 »  .\r\nبه روايت حضرت امام زين العابدين عليه السّلام : آن امام‌زادهء شهيد ، سه نفر از آن كافران عنيد را به عذاب شديد فرستاد « 2 »  ، و زياده نيز روايت كرده‌اند ، و قصّهء دامادى او در كتب معتبره به نظر فقير نرسيده است .\r\nپس عبد اللَّه پسر امام حسن عليه السّلام قدم در معركه نهاد و به تيغ آبدار چهارده نفر از آن كافران غدّار را به درك اسفل نار فرستاد ، و بعد از مقاتلهء بسيار هانى بن ثبيت حضرمى بر آن امام زاده عالىمقدار ضربتى زد ، و شربت شهادت نوشيد و به پدر و جدّ بزرگوار خود ملحق گرديد « 3 »  . و به روايت امام محمّد باقر عليه السّلام حرملة بن كاهل عبد اللَّه را به درجهء شهادت رسانيد « 4 »  ، و شهادت او به روايتى ديگر بعد از اين مذكور خواهد شد .\r\nپس أبو بكر فرزند امام حسن عليه السّلام به معركهء قتال شتافت و گروهى از آن مخالفان را بر خاك هلاك انداخت ، تا آنكه به ضربت عبد اللَّه بن عقبهء غنوى به اهل بيت بزرگوار خود ملحق گرديد ، و رخت از سراى فانى به بهشت جاويد كشيد « 5 »  .\r\nپس برادران بزرگوار آن امام اخيار رخصت طلبيدند ، اوّل عبد اللَّه فرزند حضرت\r\n\r\n","description":"","footnote":" ( 1 ) بحار الأنوار 45 / 34 .  ( 2 ) امالى شيخ صدوق 138 .  ( 3 ) مناقب ابن شهر آشوب 4 / 115 .  ( 4 ) مقاتل الطالبيين 89 .  ( 5 ) بحار الأنوار 45 / 36 . ","page_name":" 676 ","page_number":676},
  {"content":"\r\n\r\nامير المؤمنين عليه السّلام كه او را أبو بكر مىگفتند قدم در ميدان كارزار نهاد و گروهى را به سراى جحيم فرستاد ، و به تيغ عبد اللَّه بن عقبه غنوى يا زجر بن بدر شربت شهادت نوشيد « 1 »  ، و به روايت امام محمّد باقر عليه السّلام : به ضربت نامردى از قبيلهء همدان به رياض جنان انتقال نمود « 2 »  .\r\nو بعد از او برادر بزرگوار او عمر بن على عزم ميدان كرد ، و اول قاتل برادر خود را به جهنّم فرستاد ، پس رجزخوانان خود را بر صف منافقان زد و بسيارى از ايشان را بر خاك انداخت تا آنكه به پدر بزرگوار خود ملحق گرديد .\r\nپس عثمان پسر امير مؤمنان عليه السّلام پاى در ميدان سعادت نهاد و خرمن عمر بسيارى از آن كافران را بر باد داد ، تا آنكه خولى اصبحى تيرى بر جبين مبين آن سيّد مكين زد كه از اسب در گرديد ، و سر مباركش را نامردى از فرزندان ابان بن حازم جدا كرد ، و در آن وقت از عمر شريف او بيست و يك سال گذشته بود .\r\nپس جعفر پسر امير المؤمنين عليه السّلام كه جوان نوزده‌ساله بود به عزم شهادت رو به ميدان آورد ، و به روايت امام محمّد باقر عليه السّلام : خولى اصبحى تيرى بر شقيقه يا ديدهء آن سيّد عديم النّظير زد كه به آن تير به والد كبير خود ملحق شد « 3 »  ، و به روايت ديگر : به ضربت هانى پسر ثبيت حضرمى به سراى باقى شتافت « 4 »  .\r\nو بعد از او عبد اللَّه پسر امير المؤمنين عليه السّلام به يارى برادر بزرگوار به معركهء كارزار درآمد و گروهى از اشقيا را به تيغ آبدار شربت ناگوار مرگ چشانيد ، و در آخر كار به تيغ هانى پسر ثبيت خلعت با بركت شهادت پوشيد و به ساير شهداء اهل بيت رسالت ملحق گرديد ، و گويند كه : در آن وقت عمر شريفش بيست و پنج سال گذشته بود « 5 »  .\r\nپس محمّد پسر امير المؤمنين عليه السّلام رو به لشكر مخالف آورد ، و به تيغ نامردى از قبيلهء تميم به نعيم ابدى رسيد « 6 »  .\r\n\r\n","description":"","footnote":" ( 1 ) بحار الأنوار 45 / 36 .  ( 2 ) مقاتل الطالبيين 86 .  ( 3 ) بحار الأنوار 45 / 37 .  ( 4 ) مقاتل الطالبيين 83 .  ( 5 ) مقاتل الطالبيين 82 .  ( 6 ) مقاتل الطالبيين 85 . ","page_name":" 677 ","page_number":677},
  {"content":"\r\n\r\nو گويند كه : ابراهيم فرزند امير المؤمنين عليه السّلام نيز در آن معركه شهيد شد ، و به ثبوت نپيوسته ، و در بعضى ديگر از اولاد امجاد آن حضرت نيز خلاف كرده‌اند ، و از روايت حضرت صاحب الامر عليه السّلام معلوم مىشود كه از برادران آن امام مظلوم پنج نفر در آن صحرا شهيد شد : عبّاس و جعفر و عثمان و محمّد و عبد اللَّه رضوان اللَّه عليهم اجمعين .\r\nو از امام محمّد باقر و امام جعفر صادق عليهما السّلام روايت كرده‌اند كه مادر عبّاس و جعفر و عثمان و عمر اولاد امير المؤمنين عليه السّلام كه در صحراى كربلا شهيد شدند ، ام البنين دختر حزام كلابيّه بود ، چون در مدينه خبر شهادت آن بزرگواران به او رسيد ، هر روز به قبرستان بقيع مىرفت و بر فرزندان شهيد خود نوحه و ندبه مىكرد ، و اهل مدينه به صداى گريه و نوحهء او مىگريستند ، حتّى مروان با آن شقاوت و عداوت كه با اهل بيت رسالت داشت از ندبهء او بىتاب تاب مىشد و مىگريست . و عبّاس از همهء برادران خود بزرگتر بود ، به حسن و جمال و صباحت و شجاعت و قوّت و شوكت و تنومندى و بلندى قامت از اهل زمان خود ممتاز بود ، چون بر اسبان بلند سوار مىشد پاهاى او بر زمين مىكشيد و او را ماه بنى هاشم مىگفتند ، و در آن روز آن بزرگوار علمدار حضرت سيّد اخيار بود « 1 »  .\r\nچون عبّاس ديد كه كسى به غير از آن امام مظلوم و فرزندان معصوم او نماند ، به خدمت برادر نامدار خود آمد و گفت : اى برادر مرا رخصت فرما كه جان خود را فداى تو گردانم و خود را به درجهء رفيعهء شهادت رسانم ، حضرت از استماع سخنان جانسوز آن برادر مهربان ، سيلاب اشك خونين از ديده‌هاى حق بين خود روان كرد و گفت : اى برادر ! تو علمدار منى ، و از رفتن تو لشكر من از هم مىپاشد . عبّاس گفت : اى برادر بزرگوار ! سينهء من از كشته شدن برادران و ياران و دوستان تنگ شده است ، و از زندگى ملول شده‌ام ، و آرزومند لقاى حق تعالى گرديده‌ام ، و ديگر تاب ديدن مصيبت دوستان ندارم ، و مىخواهم در طلب خون برادران و خويشان دمار از مخالفان بر آرم . آن امام غريب فرمود كه : اگر البتّه عازم سفر آخرت گرديده‌اى ، آبى جهت پردگيان سرادق عصمت و كودكان اهل بيت رسالت تحصيل كن كه از تشنگى بىتاب گرديده‌اند ، عبّاس به نزديك آن سنگين دلان\r\n\r\n","description":"","footnote":" ( 1 ) بحار الأنوار 45 / 39 . ","page_name":" 678 ","page_number":678},
  {"content":"\r\n\r\nبىحيا رفت و گفت : اى بىشرمان اگر به گمان شما ما گناه‌كاريم زنان و اطفال ما چه گناه دارند ، بر ايشان ترحّم كنيد و شربت آبى به ايشان بدهيد .\r\nچون ديد كه نصيحت و پند در آن كافران اثر نمىكند ، به خدمت حضرت برگشت ، ناگاه از خيمه‌هاى حرم صداى العطش به گوش او رسيد ، بىتاب شد و بر اسب خود سوار شد و نيزه و مشكى برداشت و متوجّه شطّ فرات گرديد . چون به نزديك نهر رسيد ، چهار هزار نامرد كه بر آن موكّل بودند ، آن غريب مظلوم را در ميان گرفتند و بدن شريفش را تير باران كردند ، آن شير بيشهء شجاعت خود را بر آن سپاه بىقياس زد و هشتاد نفر از ايشان را با تن تنها بر زمين افكند و خود را به آب رسانيد ، چون كفى از آب بر گرفت كه بياشامد ، تشنگى آن امام مظلوم و اهل بيت او را به ياد آورد ، آب را ريخت و مشك را پر كرد و بر دوش خود كشيد و جنگ كنان متوجّه خيمه‌هاى حرم گرديد ، آن كافران بىحيا سر راه بر او گرفتند و بر دور او احاطه كردند ، و با ايشان محاربه مىكرد و راه مىپيمود ، ناگاه يزيد بن ورقا از كمين در آمد ، و حكم بن طفيل نيز او را مدد كرد ضربتى بر آن سيّد بزرگوار زدند و دست راست او را جدا كردند ، آن شير بيشهء شجاعت و نهال حديقهء امامت ، مشك را بر دوش چپ كشيد و شمشير را به دست چپ گرفت ، و جهاد مىكرد و راه مىپيمود ، ناگاه حكم بن طفيل ضربتى بر او زد و دست چپش را جدا كرد ، آن فرزند شير خدا ، مشك را به دندان گرفت و اسب را مىدوانيد كه آب را به آن لب تشنگان برساند ، ناگاه تيرى بر مشك خورد و آب بر زمين ريخت ، و تير ديگر بر سينهء بىكينهء او آمد و از اسب در گرديد ، پس ندا كرد كه :\r\nاى برادر بزرگوار مرا درياب « 1 »  .\r\nبه روايت ديگر : نوفل بن ازرق ، عمود بر سر آن سرور زد كه به بال سعادت به رياض جنّت پرواز كرد و آب كوثر از دست پدر بزرگوار خود نوشيد ، چون امام حسين عليه السّلام صداى آن برادر نيكو كردار را شنيد ، خود را به او رسانيد ، چون او را به آن حال مشاهده كرد ، آه حسرت از دل پردرد كشيد و قطرات اشك خونين از ديده باريد و فرمود : الآن انكسر ظهري يعنى : در اين وقت پشت من شكست « 2 »  .\r\n\r\n","description":"","footnote":" ( 1 ) بحار الأنوار 45 / 40 و 41 .  ( 2 ) بحار الأنوار 45 / 42 . ","page_name":" 679 ","page_number":679},
  {"content":"\r\n\r\nو به روايت حضرت امام جعفر صادق عليه السّلام : حق تعالى به عوض دو دست ، دو بال به او كرامت كرد كه در رياض جنّت به آن بالهاى سعادت پرواز مىكند « 1 »  .\r\nچون عبّاس شهيد شد و كسى از اهل بيت رسالت به غير اولاد گرام آن حضرت نماند ، على اصغر كه به على اكبر مشهور است ، به نزد پدر بزرگوار آمد و آهنگ ميدان كرد ، و آن خورشيد فلك امامت در آن وقت هيجده سال از عمر شريفش گذشته بود ، و بيست و پنج سال نيز گفته‌اند ، و اوّل اصح است ، و در حسن و جمال و فضل و كمال عديل خود نداشت ، و به صورت شبيه‌ترين مردم بود به رسول خدا صلّى اللّه عليه و آله و سلّم ، و هرگاه اهل مدينه مشتاق لقاى آن حضرت مىشدند به نزد آن امام‌زادهء عديم المثال مىآمدند و به جمال با كمالش نظر مىكردند .\r\nحضرت امام زين العابدين عليه السّلام فرمود كه : چون آن امامزادهء عالى تبار متوجّه ميدان كارزار شد ، حضرت امام اخيار ، آب از ديده‌هاى مبارك فرو ريخت و رو به جانب آسمان گردانيد و گفت : خداوندا تو گواه باش بر ايشان كه فرزند رسول خدا صلّى اللّه عليه و آله و سلّم و شبيه‌ترين مردم در گفتار و صورت و سيرت به آن حضرت بسوى ايشان مىرود « 2 »  ، و هرگاه ما مشتاق لقاى پيغمبر تو مىشديم بسوى جمال او نظر مىكرديم ، خداوندا بركتهاى زمين را از ايشان منع كن ، و ايشان را پراكنده گردان ، و واليان را از ايشان راضى مگردان كه ايشان ما را طلب كردند كه يارى كنند ، و شمشير كين بر روى ما كشيدند .\r\nپس حضرت بر عمر بانگ زد كه : چه مىخواهى از ما اى بدترين اشقيا ؟ خدا رحم تو را قطع كند و هيچ كار تو را بر تو مبارك نگرداند ، و بعد از من بر تو مسلّط گرداند كسى را كه تو را در ميان رختخواب ذبح كند چنانچه رحم مرا قطع كردى و قرابت حضرت رسالت را در حق من رعايت نكردى ، پس به آواز بلند اين آيه را كه در شأن اهل بيت نازل شده است تلاوت نمود   إِن اللَّه اصْطَفى آدَم وَ نُوحاً وَ آل إِبْراهِيم وَ آل عِمْران عَلَى الْعالَمِين * ذُرِّيَّةً بَعْضُها مِن بَعْض وَ اللَّه سَمِيع عَلِيم   « 3 »  « 4 »  .\r\n\r\n","description":"","footnote":" ( 1 ) امالى شيخ صدوق 374 .  ( 2 ) امالى شيخ صدوق 138 .  ( 3 ) سورهء آل عمران / آيهء 33 و 34 .  ( 4 ) بحار الأنوار 45 / 42 . ","page_name":" 680 ","page_number":680},
  {"content":"\r\n\r\nپس آن شاهزادهء نامدار و آن امامزادهء عالى تبار مانند خورشيد تابان از افق ميدان طالع گرديد و عرصهء نبرد را به نور جمال خود منوّر گردانيد ، و جميع لشكر مخالف حيران جمال آن آفتاب اوج عزّت و جلال گرديدند ، چون به ميان ميدان رسيد ، چندان‌كه مبارز طلبيد كسى جرأت محاربهء او ننمود ، آن شير بيشهء هيجا تيغ از نيام بر كشيد ، و آن لئيمان شقاوت انجام را طعمهء شمشير آتش بار خود گردانيد ، و به هر طرف كه حمله مىكرد گروهى را بر خاك هلاك مىافكند ، و به هر جانب كه متوجّه مىشد از كشته پشته بلند مىكرد ، تا آنكه به روايت امام زين العابدين عليه السّلام چهل و پنج كس را طعمهء شمشير آتش بار خود گردانيد ، به روايت معتبرهء ديگر صد و بيست نفر از آن بىدينان بد اختر را بسوى عذاب سقر فرستاد « 1 »  .\r\nپس به نزد پدر بزرگوار خود آمد و گفت : اى پدر مهربان از تشنگى به جان آمده‌ام ، و اگر شربت آبى بيابم دمار از دشمنان بر مىآورم ، حضرت امام حسين عليه السلام سيلاب اشك از ديده باريد و گفت : اى فرزند ارجمند سعادتمند ، بر محمّد مصطفى و علىّ مرتضى و پدر تو دشوار است كه تو را به اين حال تشنه ببينند و شربت آبى نتوانند رسانيد ، پس زبان جگرگوشهء خود را در دهان معجز نشان خود گذاشت و مكيد ، و انگشترى خود را به آن فرزند دلبند داد كه در دهان خود گذاشت ، و فرمود كه : اى نور ديده برو به جنگ دشمنان دين كه در اين زودى از دست جدّ بزرگوار خود از حوض كوثر سيراب خواهى شد .\r\nپس باز آن جگرگوشهء سيّد شهدا و سبط شير خدا خود را بر قلب لشكر اعدا زد و شصت نفر ديگر را از ايشان به درك اسفل نيران فرستاد ، و در آخر كار منقذ بن مرّهء عبدى ضربتى بر سر آن سرور زد كه بر روى زين در افتاد و در گردن اسب چسبيد ، و اسب او را به ميان لشكر مخالفان برد ، بىرحمان پرجفا آن جگرگوشهء رسول خدا را به ضرب شمشير پاره پاره كردند ، پس فرياد كرد كه : اى پدر بزرگوار اينك جدّ عالىمقدار مرا از كاسه‌اى سيراب گردانيد كه هرگز تشنه نخواهم شد ، و كاسهء ديگر براى تو در كف گرفته و انتظار تو مىكشد « 2 »  .\r\n\r\n","description":"","footnote":" ( 1 ) بحار الأنوار 45 / 43 .  ( 2 ) بحار الأنوار 45 / 43 . ","page_name":" 681 ","page_number":681},
  {"content":"\r\n\r\nبه روايتى ديگر : تيرى بر حلق مباركش آمد و سيلاب خون جارى شد ، ناگاه فرياد زد كه : اى پدر مهربان بر تو باد سلام ، اينك جدّ من رسول خدا تو را سلام مىرساند و انتظار تو مىكشد ، پس نعره‌اى زد و مرغ روح كثير الفتوحش به رياض جنان پرواز كرد « 1 »  .\r\nچون سيّد شهدا بر سر آن شهيد تيغ ستم و جفا آمد و او را با آن حال مشاهده كرد ، قطرات عبرات از ديده باريد و آهى جانسوز از سينهء غم اندوز بر كشيد گفت : خدا بكشد گروهى را كه تو را به ناحق كشتند ، و به كشتن تو بسى جرأت كردند بر خدا و رسول خدا و بر هتك حرمت حضرت رسول ، و بعد از تو خاك بر سر دنيا و زندگى دنيا .\r\nراوى گفت : چون علىّ اكبر شهيد شد ، ديدم زنى مانند آفتاب تابان بىتابانه از خيمهء حرم محترم آن حضرت بيرون دويد و فرياد وا ويلا و وا ثبوراه بر كشيد و مىگفت : اى نور ديدهء اخيار ، و اى ميوهء دل افكار ، و اى حبيب قلب برادر بزرگوار ، پس جسد مطهّر آن امامزادهء بزرگوار را در بر كشيد ، پرسيدم كه : اين خاتون كيست ؟ گفتند : زينب خواهر حضرت امام حسين عليه السّلام است ، ناگاه حضرت آمد و دست او را گرفت و بسوى خيمه برگردانيد ، و فرزند دلبند خود را برداشت و در ميان ساير شهيدان گذاشت « 2 »  .\r\nو از حضرت امام محمّد باقر عليه السّلام روايت كرده‌اند كه اوّل كسى كه از فرزندان ابو طالب در آن صحرا به تيغ اهل جفا كشته شد علىّ اكبر بود « 3 »  .\r\nراوى گفت : در اين حال ديدم كه كودكى از سرادق عصمت و جلالت بيرون آمد مانند خورشيد تابان و دو گوشواره در گوش او بود ، و از وحشت و حيرت به جانب راست و چپ مىنگريست ، و گوشواره‌هاى او از اضطراب و بيم مىلرزيد ، ناگاه هانى بن ثبيت حرامزادهء سنگين دل از لشكر عمر جدا شد و ضربتى بر آن طفل معصوم زد و او را شهيد كرد ، و شهربانو مدهوش ايستاده بود و ياراى سخن گفتن و حركت كردن نداشت « 4 »  .\r\nو مشهور آن است كه مادر علىّ اكبر ليلى دختر ابى مرّهء ثقفى بود ، و از روايات معتبره ظاهر مىشود كه شهربانو در آن صحرا و در آن وقت در حيات نبود چنانچه در موضع\r\n\r\n","description":"","footnote":" ( 1 ) مقاتل الطالبيين 115 .  ( 2 ) بحار الأنوار 45 / 44 .  ( 3 ) مقاتل الطالبيين 114 .  ( 4 ) بحار الأنوار 45 / 45 . ","page_name":" 682 ","page_number":682},
  {"content":"\r\n\r\nديگر بيان شده است .\r\nچون ديگر كسى از اهل بيت رسالت به غير از آن امام مظلوم و امام زين العابدين عليه السّلام نماند ، و امام زين العابدين عليه السّلام بيمار بود و قدرت بر شمشير برداشتن نداشت ، و با آن حال چون پدر غريب خود را تنها ديد ، شمشير برداشت و خواست كه به جانب معركه روان شود ، ام كلثوم فرياد بر آورد كه : اى نور ديده به كجا مىروى ؟ امام زين العابدين عليه السّلام گفت :\r\nاى عمّهء بزرگوار بگذار كه جان خود را فداى پدر بزرگوار نامدار خود كنم . چون امام حسين عليه السّلام از ارادهء فرزند گرامى خود خبر يافت گفت : اى ام كلثوم او را مگذار كه به ميدان رود كه نسل من از او به هم خواهد رسيد ، و ذرّيّهء حضرت رسالت صلّى اللّه عليه و آله و سلّم به او باقى مىماند ، و خليفه و جانشين من او خواهد بود « 1 »  .\r\nپس امام شهدا براى اتمام حجّت خدا ، فرياد زد : آيا كسى هست كه از حرم رسول خدا دفع ضرر اهل شقاوت نمايد ؟ آيا خداپرستى هست كه در حق ما از خدا بترسد ؟ آيا فريادرسى هست كه در فريادرسى ما از خدا اميد ثواب داشته باشد ؟ چون حرم محترم آن حضرت صداى استغاثهء آن امام غريب را شنيدند ، صداى شيون و گريه و زارى از سرا پرده‌هاى عصمت و طهارت بلند شد . پس امام حسين عليه السّلام به در خيمهء حرم آمد و گفت كه : فرزند كودك من عبد اللَّه را بدهيد كه او را وداع كنم ، و بعضى او را على اصغر مىنامند ، چون آن طفل معصوم را به دست آن امام مظلوم دادند ، او را بوسيد و گفت : واى بر اين كافران در هنگامى كه جدّ تو محمّد مصطفى خصم ايشان باشد ، ناگاه حرملة بن كاهل تيرى از كمان رها كرد ، بر حلق آن امامزادهء معصوم آمد و در دامن پدر بزرگوار خود شهيد شد ، و مرغ روحش به شاخ سدرة المنتهى پرواز نمود ، پس حضرت كف مبارك خود را در زير آن خون مىداشت كه پر مىشد و بسوى آسمان مىافكند و مىفرمود : چون در راه خداست ، اين همه آزارها سهل است ، امام محمّد باقر عليه السّلام فرمود كه : از آن خون قطره‌اى بر زمين نيامد « 2 »  .\r\nپس حضرت گفت : خداوندا اين فرزند دلبند من نزد تو كمتر از فرزند ناقهء صالح\r\n\r\n","description":"","footnote":" ( 1 ) بحار الأنوار 45 / 46 .  ( 2 ) ملهوف 168 . ","page_name":" 683 ","page_number":683},
  {"content":"\r\n\r\nنخواهد بود « 1 »  ، خداوندا اگر در اين وقت مصلحت در يارى ما ندانستى ، اين آزارها را موجب تضاعف ثواب آخرت ما گردان ، پس آن طفل معصوم را در ميان شهدا گذاشت « 2 »  ، به روايتى در همان موضع دفن كرد « 3 »  .\r\nو پردگيان سرادق عصمت را طلبيد و دختران و خواهران را در بر كشيد ، و هر يك را به ثوابهاى حق تعالى تسلّى بخشيد ، و صداى شيون از خيمه‌هاى حرم بلند گرديد ، و صداى الوداع الوداع و نالهء الفراق الفراق از زمين به آسمان مىرسيد ، پس سكينه دختر آن حضرت مقنعه از سر كشيد و گفت : اى پدر بزرگوار تن به مرگ در داده‌اى ، و ما را به كه مىگذارى ، آن امام مظلوم گريست و فرمود : اى نور ديدهء من هر كه ياورى ندارد يقين مرگ را بر خود قرار مىدهد ، اى دختر ياور همه كس خداست و رحمت خدا در دنيا و عقبى از شما جدا نخواهد شد ، صبر كنيد بر قضاى خدا ، و شكيبائى ورزيد كه به زودى دنياى فانى منقضى مىگردد ، و نعيم ابدى آخرت زوال ندارد .\r\nپس حضرت امام زين العابدين عليه السّلام را طلب نمود و اسرار امامت و خلافت را به او سپرد ، و او را خليفه و جانشين خود گردانيد و او را وصيّتها نمود . چون حضرت از شهادت خود خبر داشت ، پيش از توجّه عراق كتابها و ساير ودايع انبيا و اوصيا را به‌ام سلمه زوجهء حضرت رسالت صلّى اللّه عليه و آله و سلّم سپرد كه چون حضرت امام زين العابدين عليه السّلام از كربلا بر گردد ، به او تسليم نمايد .\r\nچون حضرت امام زين العابدين عليه السّلام بيمار بود ، وصيّتنامه را به فاطمه دختر خود سپرد كه به آن حضرت برساند ، چنانچه در حديث معتبر از حضرت امام محمّد باقر عليه السّلام منقول است كه چون هنگام شهادت امام حسين عليه السّلام رسيد ، دختر بزرگ خود فاطمه را طلبيد و نامهء پيچيده‌اى و وصيّت ظاهره‌اى به او داد ، زيرا كه حضرت امام زين العابدين عليه السّلام مرض اسهال داشت ، و مردم گمان نمىبردند كه از آن مرض صحّت يابد ، پس بعد از صحّت آن حضرت ، فاطمه وصيّتنامه را به او تسليم كرد ، و اكنون وصيّتنامه نزد ماست .\r\n\r\n","description":"","footnote":" ( 1 ) مقاتل الطالبيين 90 .  ( 2 ) مثير الأحزان 70 .  ( 3 ) مناقب ابن شهر آشوب 4 / 79 ؛ احتجاج 2 / 101 . ","page_name":" 684 ","page_number":684},
  {"content":"\r\n\r\nپس حضرت امام حسين عليه السّلام كمر شهادت بر ميان بست ، و به قدم يقين و ايمان و آرزوى شوق لقاى خداوند عالميان رو به آن كافران و منافقان آورد ، مفاخر و مناقب خود را به رجز ادا مىنمود و مبارز مىطلبيد ، و هر كه در برابر آن فرزند اسد اللَّه الغالب مىآمد ، او را بر خاك هلاك مىانداخت ، چون ديگر كسى جرأت نمىكرد كه به مبارزه در برابر آن حضرت در آيد ، آن شير خدا بر ميمنه و ميسرهء آن اهل كفر و دغا حمله مىكرد ، و در هر حمله جمع كثير بسوى بئس المصير مىفرستاد ، و به هر جانب كه حمله مىكرد آن گروه انبوه مانند مگس و ملخ از پيش او مىگريختند ، و از هر حمله كه بر مىگشت لحظه‌اى توقّف مىنمود و مىگفت : لا حول و لا قوّة الّا باللَّه ، و تشنگى بر آن حضرت غالب شده بود ، و هر چند دم آبى از آن كافران مىطلبيد ، مضايقه مىكردند .\r\nپس عمر نحس لعين گفت : اين فرزند انزع بطين است ، و اين فرزند كشندهء عرب است ، شما در مبارزت با او مقاومت نمىتوانيد كرد ، از همه جانب او را در ميان گيريد و تير باران كنيد ، پس چهار هزار نامرد كماندار آن امام زمان را در ميان گرفتند و راه آن حضرت را از خيمه‌هاى حرم مسدود كردند ، حضرت ايشان را ندا كرد كه : اى كافران اگر دين نداريد ، حميّت عرب چه شده است ، شما با من كار داريد متوجّه خيمه‌هاى حرم مىشويد . شمر لعين مردم را منع كرد كه نزديك حرم بروند و گفت : كار او را زود بسازيد كه او نيكو كفوى است ، و كشته شدن از تيغ او ننگ نيست .\r\nچون تشنگى بر آن جناب غالب شد ، به جانب نهر فرات روان شد ، چون به نزديك آب رسيد ، سواران و پيادگان آن كافران سر راه بر آن جگرگوشهء خير البشر و نور ديدهء ساقى حوض كوثر گرفتند ، و ايشان زياده از چهار هزار نفر بودند ، آن شير خدا با لب تشنه بسيارى از ايشان را به سراى جحيم فرستاد ، صف لشكر را شكافت و اسب را در ميان آب راند ، و با اسب خطاب فرمود : تو اوّل آب بخور تا من آب خورم ، اسب دهان از آب برداشت و انتظار مىكشيد كه اوّل آن امام تشنه لب آب بياشامد .\r\nچون امام كفى از آب بر گرفت كه بياشامد ، ملعونى فرياد زد كه : تو آب مىآشامى و لشكر مخالف در خيمه‌هاى حرم در آمده‌اند ؟ حضرت آب را ريخت و رو به خيمه‌ها روانه\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nشد ، ديد كه آن خبر اصلى نداشت ، دانست كه مقدّر شده است كه روزهء آن روز را از آب كوثر به دست خير البشر افطار نمايد .\r\nپس بار ديگر اهل بيت رسالت و پردگيان سرادق عصمت و طهارت را وداع نمود ، و ايشان را به صبر و شكيبائى امر فرمود ، و به وعدهء مثوبات غير متناهى الهى تسكين داد و فرمود : چادرها بر سر گيريد و آمادهء لشكر مصيبت و بلا گرديد ، و بدانيد كه حق تعالى حافظ و حامى شماست ، و شما را از شرّ اعدا نجات مىدهد ، و عاقبت شما را به خير مىگرداند ، و دشمنان شما را به انواع بلاها مبتلا مىسازد ، و شما را به عوض اين بلاها در دنيا و عقبى به انواع نعمتها و كرامتها مىنوازد ، زينهار كه دست از شكيبائى بر مداريد ، و كلام ناخوشى بر زبان مياريد كه موجب نقص ثواب شما گردد .\r\nپس آن شير خدا بار ديگر روى به ميدان هيجا آورد و بر صف لشكر مخالف تاخت مىزد و مىانداخت ، و با لب تشنه و بدن خسته از كشته پشته مىساخت ، و مانند برگ خزان سرهاى كافران را بر زمين مىريخت و به ضرب شمشير آبدار ، خون اشرار و فجّار را با خاك معركه مىآميخت .\r\nروايت كرده‌اند كه در آن روز به دست معجزنماى خود هزار و نهصد و پنجاه نفر از آن اشقيا بر خاك هلاك انداخت « 1 »  ، به روايت مسعودى : هزار و هشتصد نفر را بسوى عذاب سقر فرستاد .\r\nپس عمر تيراندازان را حكم كرد كه آن شاه شهدا را تير باران كنند ، يك‌دفعه چهار هزار كافر تير كين بسوى آن برگزيدهء رب العالمين انداختند ، و آن سيّد شهدا در راه حق تعالى آن تيرهاى اهل جور و جفا را بر رو و گلو و سينهء مبارك خود مىخريد ، و در جهاد اعدا كوشش مىنمود و مىفرمود كه : بد رعايت كرديد پيغمبر خود را در حق عترت مطهّر او ، و بعد از من از كشتن هيچ بندهء خدائى پروا نخواهيد كرد ، به خدا سوگند كه به نزد دوست خود مىروم و شهادت را در راه او سعادت خود مىدانم ، واى بر شما كه حق تعالى در هر دو جهان انتقام مرا از شما خواهد كشيد .\r\n\r\n","description":"","footnote":" ( 1 ) مناقب ابن شهر آشوب 4 / 120 . ","page_name":" 686 ","page_number":686},
  {"content":"\r\n\r\nحصين بن مالك هالك گفت : به چه نحو انتقام از ما خواهد كشيد ؟ حضرت فرمود :\r\nچنان خواهد كرد كه خود شمشيرها بر روى يكديگر كشيد و خونهاى خود را بريزيد ، و از دنيا منتفع نشويد و به اميدهاى خود نرسيد ، چون به سراى آخرت رويد ، عذاب ابدى از براى شما مهيّاست ، و عذاب شما بدترين عذابهاى كافران خواهد بود .\r\nو چندان جراحت بر بدن شريف آن امام شهدا زدند كه تاب حركت در او نماند ، به روايتى : هفتاد و دو جراحت نمايان در بدن كريم شاه شهيدان يافتند ، به روايت ديگر از حضرت امام جعفر صادق عليه السّلام منقول است كه به غير جراحت تير ، سى و سه زخم نيزه و سى و چهار اثر شمشير يافتند ، به روايت معتبر از حضرت امام محمّد باقر عليه السّلام منقول است كه : زياده از سيصد و بيست جراحت در جسد محترم آن امام مكرّم يافتند ، به روايت ديگر مجموع جراحتها كه از تير و نيزه و شمشير كه بر جسد شريف آن امام كبير رسيده بود هزار و نهصد جراحت بود « 1 »  .\r\nو چندان تير در زره آن حضرت نشسته بود كه گويا براى پرواز اوج سعادت پروبال بر آورده بود ، و جميع آن زخمها در پيش روى آن حضرت نشسته بود ، زيرا كه پشت به ايشان نگردانيد ، و روى از آن بىدينان برنتافت تا به درجهء شهادت شتافت .\r\nچون از بسيارى جراحت آن صدرنشين مسند امامت مانده شد ، لحظه‌اى توقّف نمود ، ناگاه أبو الحنوق تيرى انداخت و بر پيشانى نورانى آن امام مظلوم آمد ، چون تير را كشيد ، خون بر روى مباركش ريخت و گفت : خداوندا مىبينى و مىدانى كه در راه رضاى تو از دشمنان چه مىكشم ، تو در دنيا و عقبى ايشان را به جزاى خود برسان ، پس جامه را برداشت كه خون از جبين مبين خود پاك كند ، ناگاه تير زهرآلودى كه سه شعبه داشت آمد و بر سينهء بىكينه‌اش كه صندوق علوم ربّانى بود نشست ، در آن حال گفت : بسم اللَّه و باللَّه و على ملّة رسول اللَّه صلّى اللّه عليه و آله و سلّم ، پس رو به آسمان بلند كرد و گفت : خداوندا تو مىدانى كه ايشان كسى را مىكشند كه امروز بر روى زمين فرزند پيغمبرى به غير او نيست ، چون تير را كشيد خون مانند ناودان روان شد ، خون را به كف خود مىگرفت و به جانب آسمان\r\n\r\n","description":"","footnote":" ( 1 ) ملهوف 178 و مناقب ابن شهر آشوب 4 / 120 . ","page_name":" 687 ","page_number":687},
  {"content":"\r\n\r\nمىانداخت و يك قطره از آن خون شريف بر نمىگشت ، و از آن روز حمرهء شفق در آسمان زياده شد ، پس كفى از آن خون گرفت بر سر و روى مبارك خود ماليد و فرمود : با خون خود خضاب كرده جدّ بزرگوار خود را ملاقات خواهم كرد .\r\nپس سيّد شهدا و نور ديدهء شهسوار عرصهء لا فتى پياده شد ، و كسى جرأت نمىكرد كه به نزديك آن حضرت بيايد ، بعضى از بيم و بعضى از شرم كناره مىكردند ، تا آنكه مالك بن بشر آمد و ضربتى بر سر مباركش زد كه عمامه‌اش پر از خون شد ، حضرت فرمود كه :\r\nهرگز به اين دست نخورى و نياشامى و با ظالمان محشور شوى ، پس آن ملعون به نفرين آن حضرت به بدترين احوال مرد و دستهاى او خشك شد ، و در تابستان مانند چوب مىشد و در زمستان خون از آنها مىريخت ، و بر اين حال خسران مآل بود تا به جهنّم و اصل شد « 1 »  .\r\nبه روايت شيخ مفيد و سيّد ابن طاووس : عبد اللَّه پسر امام حسن عليه السّلام كودكى بود ، چون عم بزرگوار خود را به آن حال مشاهده كرد ، از خيمهء محترم بيرون آمد و دويد تا به نزديك عم نامدار خود رسيد ، زينب خاتون هر چند خواست كه او را برگرداند قبول نكرد ، در آن وقت حرملة بن كاهل - به روايت ديگر : ابحر بن كعب - شمشيرى حوالهء آن حضرت كرد ، آن طفل معصوم گفت : واى بر تو اى ولد زنا مىخواهى عم مرا بكشى ؟ و آن طفل دست خود را پيش داشت كه شمشير بر آن امام كبير نيايد ، آن خارجى تيغ را فرود آورد و دست عبد اللَّه را جدا كرد ، آن طفل فرياد يا عمّاه بر آورد ، حضرت او را بر كشيد و فرمود : اى پسر برادر صبر كن كه در همين ساعت در روضات جنان به پدران بزرگوار خود مىرسى « 2 »  ، پس حرملهء حرامزاده تيرى بر آن طفل معصوم زد و او را در دامن آن امام مظلوم شهيد كرد ، و مرغ روح مقدّسش به آشيانهء قدس پرواز كرد « 3 »  .\r\nپس صالح بن وهب مزنى نيزه بر پهلوى آن حضرت زد كه بر روى در افتاد ، در آن حال زينب خاتون از خيمه بيرون دويد و فرياد وا اخاه بر آورد و مىگفت : كاش در اين وقت\r\n\r\n","description":"","footnote":" ( 1 ) بحار الأنوار 45 / 52 و 53 .  ( 2 ) ارشاد شيخ مفيد 2 / 110 ؛ ملهوف 172 .  ( 3 ) ملهوف 173 . ","page_name":" 688 ","page_number":688},
  {"content":"\r\n\r\nآسمان بر زمين مىچسبيد و كوهها پاره پاره مىشد ، پس به عمر گفت كه : اى پسر سعد امام حسين را مىكشند و تو ايستاده نظر مىكنى ، در آن وقت آب از ديده‌هاى آن سنگين دل روان شد و رو گردانيد ، و آن امام مظلوم خون خود را بر سر و رو مىماليد و مىگفت : چنين خداى را ملاقات مىنمايم ستم كشيده و به خون خود غلطيده .\r\nپس شمر ولد الزّنا گفت : چه انتظار مىكشيد ، و چرا كار او را تمام نمىكنيد ؟ پس آن كافران بىدين هجوم آوردند ، و حصين بن نمير تيرى بر دهان معجز بيانش زد ، و ابو ايّوب غنوى تير ديگر بر حلق شريفش زد ، و زرعة بن شريك ضربتى بر دست چپ آن سيّد عرب زد و ضربتى ديگر بر دوش مباركش زد ، و سنان بن انس نيزه زد و آن امام را بر رو در انداخت ، و خولى را گفت كه : سرش را جدا كن . خولى چون به نزديك آمد ، دستش لرزيد و جرأت نكرد ، پس سنان ملعون خود پيش آمد و سر مباركش را جدا كرد و مىگفت كه : سر تو را جدا مىكنم و مىدانم كه تو فرزند رسول خدائى ، و مادر و پدر تو بهترين خلقند « 1 »  .\r\nاز حضرت امام زين العابدين عليه السّلام چنين روايت شده كه قاتل آن حضرت سنان بن انس لعين بود « 2 »  و اشهر آن است كه شمر حرامزاده از اسب به زير آمد و خواست كه سر آن سرور را جدا كند ، حضرت فرمود : مىدانستم كه كشندهء من تو خواهى بود ، زيرا كه تو پيسى ، و در خواب ديدم كه سگان بر من حمله مىكردند و مرا مىدريدند ، و در ميان سگان سگ ابلق پيسى بود كه بيشتر بر من حمله مىكرد ، و جدّم رسول خدا نيز چنين خبر داده بود . آن حرامزاده در خشم شد و گفت : مرا به سگ تشبيه مىكنى ، و در آن وقت تشنگى آن حضرت به نهايت رسيده بود و زبان شريفش را از نهايت عطش مىخائيد ، آن حرامزاده گفت كه : اى فرزند ابو تراب تو دعوى مىكنى كه پدرم ساقى حوض كوثر است ، صبر كن تا تو را آب دهد ، حضرت فرمود كه : آيا مرا مىكشى و مىدانى كه من كيستم ، آن حرامزاده گفت : تو را نيك مىشناسم ، مادر تو فاطمهء زهرا و پدر تو علىّ مرتضى و جدّ تو محمّد\r\n\r\n","description":"","footnote":" ( 1 ) ارشاد شيخ مفيد 2 / 112 ؛ ملهوف 174 .  ( 2 ) امالى شيخ صدوق 138 . ","page_name":" 689 ","page_number":689},
  {"content":"\r\n\r\nمصطفى است و تو را مىكشم و پروا نمىكنم . پس به دوازده ضربت ، سر مبارك آن حضرت را از بدن مطهّرش جدا كرد ، و به روايت ديگر : خولى سر آن حضرت را جدا كرد ، و اظهر آن است كه هر سه ملعون شريك بودند ، اگر چه سنان و شمر دخيل‌تر بودند . پس اسب آن حضرت چون مولاى خود را و امام مؤمنان را كشته ديد ، بر كافران حمله كرد و چهل نفر را هلاك كرد و سر خود را به خون آن حضرت رنگين كرد ، و نعره زنان و فرياد كنان به جانب خيمه‌ها روان شد و فرياد مىكرد كه : واى بر گروهى كه فرزند پيغمبر خود را شهيد كردند « 1 »  .\r\nو از حضرت امام زين العابدين عليه السّلام منقول است كه چون آن امام مظلوم را شهيد كردند ، اسب آن حضرت پيشانى خود را بر خون آن حضرت گذاشت و فرياد كنان بسوى خيمه‌هاى حرم دويد ، چون مخدّرات خيام عصمت و جلالت صداى اسب را شنيدند ، سر و پاى برهنه از خيمه بيرون دويدند ، چون اسب را ديدند و آن شهسوار ميدان خلافت را نديدند ، فرياد : وا حسيناه و وا اماماه بر كشيدند .\r\nو ام كلثوم خواهر آن جناب دست بر سر مىزد و ندبه مىكرد و مىگفت : وا محمّداه اينك حسين تو بىعمامه و ردا و كشته به تيغ اهل جفا در صحراى كربلا افتاده « 2 »  . و زينب خاتون خواهر آن جناب مىگفت : وا محمّداه اين حسين فرزند گرامى توست كه در خاك و خون غلطيده است ، و اعضايش از يكديگر جدا شده است ، و دختران تو را اسير مىكنند ، به خدا شكايت مىكنم حال خود را و به محمّد مصطفى و به علىّ مرتضى و به حمزهء سيّد الشّهداء ، وا محمّداه اين حسين توست كه به تيغ اولاد زنا شهيد شده است و عريان در صحراى كربلا افتاده ، وا كرباه امروز جدّم محمّد مصطفى مرده است ، اى اصحاب محمّد اينها ذريّت پيغمبر شمايند كه به دست اهل جور و جفا گرفتار شده‌اند « 3 »  .\r\nدر روايات معتبره وارد شده است كه چون آن حضرت را شهيد كردند ، بادى عظيم وزيد و زمين بلرزيد ، و باد سياهى برخاست كه هوا تيره شد ، و آفتاب منكسف گرديد ، و\r\n\r\n","description":"","footnote":" ( 1 ) بحار الأنوار 45 / 56 - 57 .  ( 2 ) امالى شيخ صدوق 138 .  ( 3 ) ملهوف 181 . ","page_name":" 690 ","page_number":690},
  {"content":"\r\n\r\nمردم گمان كردند كه قيامت برپا شد و عذاب حق تعالى نازل گرديد ، پس به بركت وجود شريف حضرت امام زين العابدين عليه السّلام ساكن گرديد « 1 »  .\r\nابن قولويه به سند معتبر از حضرت صادق عليه السّلام روايت كرده است كه چون حضرت سيّد شهدا را شهيد كردند ، در مدينه صدائى شنيدند كه : امروز بلا بر اين امّت نازل شد ، و ديگر شادى نخواهند ديد تا قائم آل محمّد صلّى اللّه عليه و آله و سلّم ظاهر شود ، و سينهء شما را از غم و اندوه شفا دهد ، و دشمنان شما را به قتل رساند ، و طلب خون كشته‌گان شما بكند ، پس اهل مدينه از شنيدن اين صدا بسيار به فزع آمدند و گفتند : حادثهء عظيمى واقع شده است و ما نمىدانيم ، چون خبر شهادت آن حضرت رسيد و حساب كردند ، آن صدا در شبى در مدينه ظاهر شده بود كه روزش آن حضرت شهيد شده بود . پس حضرت فرمود كه : چون امام مظلوم را شهيد كردند ، در ميان لشكر شخصى پيدا شد و نعره‌اى چند زد و مردم او را منع كردند ، در جواب گفت كه : چگونه فرياد و ناله نكنم و حال آنكه حضرت رسالت صلّى اللّه عليه و آله و سلّم ايستاده است و نظر مىكند بر احوال شما ، و آسمان و زمين مىترسم كه نفرين بر اهل زمين بكند كه جميع اهل زمين هلاك شوند و من نيز در ميان ايشان هلاك شوم ، پس آن بدبختان مىگفتند كه : اين مرد ديوانه است ، و جمعى از ايشان از اين صدا متنبّه شدند و گفتند : به خدا سوگند آنچه ما با خود كرديم هيچ‌كس با ما نكرد ، سيّد جوانان اهل بهشت را براى ابن زياد ولد الزّنا كشتيم ، پس همانجا با يكديگر بيعت كردند كه بر ابن زياد خروج كنند ، و كردند و فايده نبخشيد .\r\nراوى گفت : فداى تو گردم كه بود آن فريادكننده ؟ حضرت فرمود : جبرئيل بود ، و اگر مرخّص مىشد هرآينه نعره مىزد كه روحهاى آن كافران به جهنّم پرواز مىكرد ، و ليكن حق تعالى مهلت داد ايشان را كه گناه ايشان زياده شود ، و عذاب اليم ايشان در آخرت باشد « 2 »  .\r\nبعضى از كتب معتبره از امام زين العابدين عليه السّلام روايت كرده‌اند كه چون سيّد شهدا را شهيد كردند ، كلاغى آمد در خون آن حضرت غلطيد و پرواز كرد و بسوى مدينه آمد و بر\r\n\r\n","description":"","footnote":" ( 1 ) ملهوف 177 .  ( 2 ) كامل الزيارات 336 . ","page_name":" 691 ","page_number":691},
  {"content":"\r\n\r\nديوار خانهء فاطمه دختر امام حسين عليه السّلام نشست ، چون نظر فاطمه بر آن كلاغ افتاد ، ديد كه خون از او مىچكد ، خروش بر آورد و گفت : اين خبر شهداى كربلا را براى من آورده است ، چون اهل مدينه بر آن حالت مطّلع شدند گفتند : اين دختر مىخواهد جادوى اولاد عبد المطّلب را تازه كند ، و بعد از چند روز خبر رسيد كه حضرت در آن روز شهيد شده بود « 1 »  . و اين حديث خالى از غرابتى نيست به جهت مخالفت با اخبار ديگر .\r\nشيخ مفيد و سيّد ابن طاووس و ديگران روايت كرده‌اند كه چون آن اشقيا سر مبارك سيّد الشّهداء را جدا كردند ، اكثر جامه‌هاى آن حضرت را كه قيمتى داشت مانند جبّهء خز و عمامهء خز غارت كردند ، و هر يك از ايشان به بلاى عظيم در دنيا مبتلا شدند .\r\nپس آن كافران بىحيا رو به خيمه‌هاى سيّد شهدا آوردند و دست به غارت بر آوردند ، زنى از بكر بن وائل در لشكر عمر نحس بود ، چون آن حالت شنيعه را مشاهده كرد ، شمشير برداشت و رو به آن كافران آمد و گفت : اى بىشرمان پرجفا ! فرزند رسول خدا را غارت مىكنيد ، پس شوهر لعينش آمد و او را بر گردانيد ، و آن بىدينان آنچه در خيمه‌ها بود غارت كردند ، حتّى گوشواره‌ها از گوش كودكان و خلخالهاى از پاى زنان بيرون كردند تا آنكه گوش ام كلثوم را دريده گوشواره‌هاى او را بردند « 2 »  .\r\nاز فاطمه دختر امام حسين عليه السّلام روايت كرده‌اند كه گفت : من كودكى بودم و دو خلخال طلا در پاى من بود ، نامردى خلخالها را از پاى من بيرون مىكرد و مىگريست ، گفتم : اى دشمن خدا چرا گريه مىكنى ؟ گفت : چگونه نگريم كه دختر حضرت رسول صلّى اللّه عليه و آله و سلّم را غارت مىكنم ، گفتم : تو هرگاه مىدانى كه من دختر پيغمبرم چرا متعرّض غارت من مىشوى ؟ گفت : اگر من نگيرم ديگرى خواهد گرفت « 3 »  .\r\nشيخ مفيد از حميد بن مسلم روايت كرده است كه چون شمر لعين به خيمهء حضرت امام زين العابدين عليه السّلام در آمد ، آن حضرت بر بستر بيمارى خوابيده بود كه آن امام غريب را به\r\n\r\n","description":"","footnote":" ( 1 ) بحار الأنوار 45 / 171 .  ( 2 ) ملهوف 177 ؛ مناقب ابن شهر آشوب 4 / 121 .  ( 3 ) امالى شيخ صدوق 139 . ","page_name":" 692 ","page_number":692},
  {"content":"\r\n\r\nقتل رساند ، گفتم : سبحان اللَّه همه را كشتيد و از سر اين كودك بيمار نمىگذاريد ، چون عمر بن سعد لعين به نزديك خيمه‌ها آمد ندا كرد كه كسى متعرّض احوال زنان نشود و على بن الحسين را آسيبى نرسانند و آنچه از ايشان برده‌اند پس دهند ؛ از برده‌ها چيزى پس ندادند ، امّا ديگر متعرّض نهب و غارت نشدند ، و آتش در خيمه‌هاى حرم زدند ، و مخدّرات اهل بيت رسالت با اطفال و كودكان با سرهاى برهنه از خيمه‌ها بيرون دويدند « 1 »  .\r\nو روايت كرده‌اند از فاطمهء صغرا دختر سيّد شهدا كه گفت : من بعد از شهادت پدر بزرگوار خود مدهوش و حيران بر در خيمه ايستاده بودم ، پدر و برادران و خويشان خود را در ميان خاك و خون مىديدم و در احوال خود متفكّر بودم كه اشقياى بنى اميّه با ما چه خواهند كرد ، آيا خواهند كشت يا اسير خواهند كرد ؟ ناگاه ديدم سواره‌اى پيدا شد و نيزه در دست داشت ، و بر پشت زنان مىزد و ايشان مىگريختند و آنچه داشتند غارت مىكرد ، و ايشان فرياد مىكردند كه : وا جدّاه وا أبتا وا عليّا وا قلّة ناصراه وا حسيناه ، آيا مسلمانى در ميان اين گروه نيست كه ما را يارى كند ؟ آيا مؤمنى در ميان اين جماعت نيست كه ما را پناه دهد ؟\r\nمن از مشاهدهء اين حال بر خود لرزيدم و عمّه‌هاى خود را مىجستم كه بر ايشان پناه برم ، ناگاه ديدم كه نظر آن لعين بر من افتاد ، من گريختم ، ناگاه ديدم كه سنان نيزه‌اش بر ميان كتف من آمد و بر رو افتادم ، پس گوش مرا دريد و گوشوارهء مرا برداشت ، و مقنعه از سر من كشيد ، و مرا گذاشت و متوجّه خيمه‌ها شد ، و من بيهوش شدم ، چون به هوش آمدم ديدم عمّه‌ام بر سر من نشسته و مىگريد گفت : برخيز كه برويم و ببينيم كه بر سر ساير دختران و برادر بيمار تو چه آمد ، گفتم : اى عمّه چادرى از براى من نيست ، گفت : من نيز مثل توام . چون به خيمه در آمديم ديديم كه همهء اسباب را غارت كرده‌اند ، و برادرم امام زين العابدين عليه السّلام از بيمارى و تشنگى بر رو افتاده و بر احوال ما مىگريد « 2 »  .\r\nكلينى به سند معتبر از حضرت صادق عليه السّلام روايت كرده است كه چون قضيّهء شهادت حضرت سيّد شهدا واقع شد ، زنى داشت آن حضرت از قبيلهء بنى كلب به مراسم ماتم و تعزيهء آن حضرت قيام نمود ، و خويشان و خدمتكاران او چندان گريستند كه آب ديدهء\r\n\r\n","description":"","footnote":" ( 1 ) ارشاد شيخ مفيد 2 / 112 - 113 .  ( 2 ) بحار الأنوار 45 / 60 . ","page_name":" 693 ","page_number":693},
  {"content":"\r\n\r\nايشان خشك شد ، پس نظر كرد بسوى يكى از كنيزان خود و ديد كه آب از ديدهء او روان است ، او را طلبيد و از او پرسيد كه : سبب چيست كه آب از ديده‌هاى ما خشك شده است و آب از ديدهء تو روان است ؟ گفت : چون آب ديده‌ام خشك شد ، آرد بريان كرده را در آب ريختم و خوردم ، به آن سبب آب از ديده‌ام جارى است . پس آن زن را امر كرد كه طعامها و قاوتها و شربتها براى مردم آوردند كه بخورند تا قوّت ايشان بر گريستن بيشتر شود .\r\nپس اسفرودى چند براى او آوردند كه استعانت بجويد بر ماتم آن حضرت ، چون آنها را ديد گفت : اينها چيست ؟ گفتند : هديه‌اى است كه فلان از براى تو فرستاده است كه به اين استعانت بجوئى بر ماتم حسين عليه السّلام ، گفت : ما در عروسى نيستيم اينها را چه مىكنم ، و امر كرد كه آنها را از خانه بيرون كردند ، و چون آنها را از خانه بيرون كردند ناپيدا شدند و ديگر اثرى از آنها نيافتند « 1 »  .\r\nو اين واقعهء جانسوز در روز جمعه يا شنبه دهم محرّم سال شصت و يكم هجرت واقع شد ، و عمر شريف آن حضرت در آن وقت پنجاه و هفت سال رسيده بود ، و به روايتى :\r\nپنجاه و هشت سال مىتواند بود كه سال ناتمام را تمام حساب كرده باشند ، و به روايتى ديگر : پنجاه و شش سال و پنجاه و پنج نيز گفته‌اند ، و در ريش مبارك آن حضرت اثر خضاب وسمه بود « 2 »  .\r\nو در عدد شهداء اهل بيت در آن معركه خلاف است ، اكثر بيست و هفت نفر گفته‌اند ، هفت نفر از اولاد عقيل : مسلم كه پيش از معركه شهيد شد ، و جعفر و عبد الرّحمن پسران عقيل ، و محمّد و عبد اللَّه پسران مسلم ، و جعفر پسر محمّد بن عقيل ، و محمّد پسر ابى سعيد بن عقيل ، و بعضى عون و محمّد پسران عقيل را زياده كرده‌اند . و سه نفر از فرزندان جعفر طيّار : محمّد و عون و عبد اللَّه پسران عبد اللَّه بن جعفر ، و نه نفر از فرزندان حضرت امير المؤمنين عليه السّلام : حضرت سيّد شهدا و عبّاس و پسر او محمّد و عمر و عثمان و جعفر و ابراهيم و عبد اللَّه اصغر و محمّد اصغر پسران حضرت امير المؤمنين عليه السّلام ، و در أبو بكر اختلافى كرده‌اند ، و چهار نفر از فرزندان حضرت امام حسن عليه السّلام : أبو بكر و عبد اللَّه و قاسم\r\n\r\n","description":"","footnote":" ( 1 ) كافى 1 / 466 .  ( 2 ) كشف الغمّه 2 / 250 . ","page_name":" 694 ","page_number":694},
  {"content":"\r\n\r\nو بشر ، و بعضى به جاى بشر عمر گفته‌اند ، و از فرزندان حضرت امام حسين عليه السّلام آنچه مشهور است على اكبر ، و عبد اللَّه كه در كنار حضرت شهيد شد ، و بعضى ابراهيم و محمّد و حمزه و على ديگر و جعفر و عمر و زيد گفته‌اند « 1 »  .\r\nو أبو الفرج اصفهانى در مقاتل الطّالبيين گفته است كه : آنچه معلوم است شهادت ايشان در آن معركه از فرزندان ابو طالب بيست و دو نفرند « 2 »  .\r\nو ابن نما از حضرت امام محمّد باقر عليه السّلام روايت كرده است كه هفده نفر از فرزندان فاطمه بنت اسد در آن صحرا شهيد شدند « 3 »  .\r\nو در زيارتى كه از ناحيهء مقدّسه بيرون آمده از فرزندان امام حسين عليه السّلام : على و عبد اللَّه مذكور است ، و از فرزندان حضرت امير المؤمنين عليه السّلام : عبد اللَّه و عبّاس و جعفر و عثمان و محمّد ، و از فرزندان امام حسن عليه السّلام : أبو بكر و عبد اللَّه و قاسم ، و از فرزندان عبد اللَّه بن جعفر : عون و محمّد ، و از فرزندان عقيل : جعفر و عبد الرّحمن ، و از فرزندان مسلم : عبد اللَّه و ابى عبد اللَّه و محمّد بن ابى سعيد بن عقيل ، و ايشان هيجده نفر مىشوند ، و شصت و چهار نفر ديگر از شهدا در آن زيارت به اسم مذكورند « 4 »  .\r\nشيخ طوسى در مصباح از عبد اللَّه بن سنان روايت كرده است كه گفت : من در روز عاشورا به خدمت حضرت امام جعفر صادق عليه السّلام رفتم ، ديدم كه رنگ مبارك آن حضرت متغيّر گرديده و آثار حزن و اندوه از روى شريفش ظاهر است ، و مانند مرواريد آب از ديده‌هاى مباركش مىريزد ، گفتم : يا بن رسول اللَّه سبب گريهء شما چيست ؟ هرگز ديدهء شما گريان مباد ، فرمود : مگر غافلى كه امروز چه روزى است ، مگر نمىدانى كه در مثل اين روز جدّ من حسين شهيد شده است ؟ گفتم : يا بن رسول اللَّه چه مىفرمائى در روزهء اين روز ؟ فرمود : روزه بدار بىنيّت روزه ، و در روز افطار بكن نه از روى شماتت ، و تمام روز روزه مدار و بعد از عصر به يك ساعت به شربتى از آب افطار كن ، كه در مثل اين روز در اين وقت جنگ از آل رسول منقضى شد و سى نفر از ايشان و آزادكرده‌هاى ايشان بر زمين\r\n\r\n","description":"","footnote":" ( 1 ) مناقب ابن شهر آشوب 4 / 122 .  ( 2 ) مقاتل الطالبيين 95 .  ( 3 ) مثير الأحزان 111 .  ( 4 ) بحار الأنوار 45 / 65 . ","page_name":" 695 ","page_number":695},
  {"content":"\r\n\r\nافتاده بودند كه هر يك از ايشان اگر در حيات حضرت رسالت فوت مىشدند ، آن حضرت صاحب تعزيهء ايشان بود .\r\nپس حضرت آن قدر گريست كه ريش مباركش تر شد ، فرمود كه : چون خدا نور را خلق كرد در روز جمعه خلق كرد در روز اوّل ماه مبارك رمضان ، و ظلمت را در روز چهارشنبه در روز عاشورا آفريد ، و در آن روز حضرت امام حسين عليه السّلام شهيد شد « 1 »  .\r\nشيخ مفيد و ديگران روايت كرده‌اند كه چون حضرت سيّد شهدا به عالم بقا و ملأ اعلا رحلت نمود ، عمر سرهاى شهدا را بر قبايل عرب قسمت كرد و با خواتين مكرّمهء اهل بيت رسالت صلّى اللّه عليه و آله و سلّم در همان روز متوجّه كوفه گردانيد ، و خود تا روز ديگر ماند ، و ابدان خبيثهء كشتگان خود را دفن كرد و اجساد مطهّرهء شهدا را در ميان خاك و خون گذاشت .\r\nچون آن ملاعين رفتند ، اهل غاضريّه از قبيلهء بنى اسد آمدند و بر آن جسدهاى مطهّر و بدنهاى مكرّم نماز كردند و دفن كردند ، و جسد مطهّر سيّد شهدا عليه السّلام را در آن مكان شريف كه الحال هست دفن كردند ، و على بن الحسين - يعنى على اكبر - را در پائين پاى آن حضرت دفن كردند ، و ساير شهدا را در پائين پاى آن حضرت در يك موضع دفن كردند ، و عبّاس را در نزديك فرات در همان موضع كه شهيد شده بود دفن كردند ؛ به حسب ظاهر چنين بود ، امّا در واقع امام را به غير از امام دفن نمىكند ، حضرت امام زين العابدين عليه السّلام به اعجاز امامت آمد و جسد مطهّر آن حضرت را بلكه ساير شهدا را دفن كرد .\r\nابن شهر آشوب روايت كرده است كه اهل غاضريّه مىگفتند كه : چون ما رفتيم كه ايشان را دفن كنيم ، قبرهاى ايشان را كنده و ساخته مىديديم ، و مرغان سفيد نزد ايشان مىديديم كه پرواز مىكردند « 2 »  .\r\nاز حضرت امام رضا عليه السّلام منقول است كه حضرت امام زين العابدين عليه السّلام مخفى آمد و بر پدر خود نماز كرد ، و آن جناب را دفن كرد و برگشت « 3 »  .\r\nاى شيعيان و مؤمنان بدانيد كه واقعه‌اى از اين شنيع‌تر و مصيبتى از اين فظيع‌تر از\r\n\r\n","description":"","footnote":" ( 1 ) مصباح المتهجّد 724 .  ( 2 ) مناقب ابن شهر آشوب 4 / 121 .  ( 3 ) رجال كشى 2 / 764 . ","page_name":" 696 ","page_number":696},
  {"content":"\r\n\r\nابتداى عالم تا انقضاى بنى آدم واقع نشده و نخواهد شد ، و بايد كه وقوع اين امور باعث مزيد اعتقاد شيعيان و محبّان اهل بيت عليهم السّلام گردد ، زيرا كه هر كه در اين دنيا مرتبه‌اش نزد حق تعالى عظيم‌تر است بلاى او سخت‌تر و ابتلاى او بيشتر است ، و دوستان خدا آرزومند اين بلاها و شدّتها مىباشند ، و پيوسته از حق تعالى به دعا و تضرّع مرتبهء شهادت و شدّت مصيبت را مىطلبند ، و آنها كه دوست و معبود خود را شناخته‌اند ، سر باختن را در راه او از اعظم سعادتها مىدانند ، و تعبهاى دنيا نزد ايشان راحت است ، و رضاى محبوب ايشان در هر چه باشد منتهاى لذّات ايشان است ، و بسيارى از پيغمبران را پوست سر كندند و به بدترين سياستها كشتند .\r\nو در احاديث معتبره وارد شده است كه اكثر پيغمبران از قوم خود مذلّتها و آزارهاى عظيم كشيدند ، و حق تعالى براى كرامت پيغمبر آخر الزّمان آن آزارها را بر اهل بيت آن حضرت مقرّر گردانيد كه موجب رفع درجات او و ايشان گردد ، و اگر ايشان در هنگام نزول بلا از روى حتم دعا مىكردند ، حق تعالى دعاى ايشان را رد نمىكرد ، و اگر دعا مىكردند كه آسمان به زمين آيد يا زمين سرنگون شود ، البتّه مىشد ، و ليكن به قضاى خدا راضى بودند و خواهان سعادت شهادت بودند . هر چند افواج ملائكه و جن به يارى آن حضرت مىآمدند ، قبول نمىكرد ، و جميع پيغمبران و اوصياى ايشان آرزوى منزلت آن حضرت مىكردند ، و آن حضرت در دل شاد بود به رفتن ، و در راه دوست كشته شدن ، و آن سخنان كه به ظاهر مىفرمود براى اتمام حجّت بر آن كافران بود ، چنانچه از اخبار پيش ظاهر شد .\r\nو آن جمعى كه در خدمت آن حضرت بودند ، و رشحه‌اى از درياى معرفت آن لجّهء علم ربّانى به ايشان رسيده بود ، از روى شوق خود را بر كشتن مىدادند ، و از الم تير و نيزه و شمشير پروا نداشتند .\r\nو از حضرت امام محمّد باقر عليه السّلام منقول است كه حق تعالى مؤمن را به هر بلا مبتلا مىگرداند ، و نيست بلا مگر از براى مؤمن ، و ليكن او را از كورى و شقاوت آخرت نجات مىدهد . فرمود : حضرت امام حسين عليه السّلام در صحراى كربلا كشتگان خود را بر روى\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nيكديگر مىگذاشت و مىگفت : كشتگان پيغمبران و اولاد پيغمبرانند « 1 »  .\r\nدر حديث معتبر ديگر فرمود كه : حضرت امام حسين عليه السّلام در روز شهادت به اصحاب خود گفت كه : حضرت رسول صلّى اللّه عليه و آله و سلّم با من مىگفت : اى فرزند گرامى زود باشد كه تو را ببرند بسوى عراق بسوى زمينى كه در آنجا ملاقات مىنمايند پيغمبران و اوصياى ايشان يكديگر را ، و آن زمين را عمورا مىنامند ، و تو در آن صحرا شهيد خواهى شد با گروهى از اصحاب خود كه الم جراحت آهن نخواهيد يافت ، پس اين آيه را خواند  يا نارُ كُونِي بَرْداً وَ سَلاماً عَلى إِبْراهِيم  « 2 »  پس آتش حرب بر تو و بر ايشان برد و سلام خواهد بود .\r\nپس حضرت امام حسين عليه السّلام فرمود : بشارت باد شما را كه به نزد پيغمبر خود مىرويم ، و نزد آن حضرت خواهيم ماند آنچه خدا خواهد ، پس اوّل كسى كه در رجعت بر خواهد گشت و از قبر بيرون خواهد آمد من خواهم بود ، و بيرون آمدن من موافق بيرون آمدن حضرت امير المؤمنين عليه السّلام خواهد بود در هنگامى كه قائم آل محمّد عليه السّلام ظاهر شود ، پس بر من نازل خواهد شد گروهى از آسمان كه پيش از اين نازل نشده باشند ، و فرود آيند جبرئيل و ميكائيل و اسرافيل و لشكرهاى ملائكه و محمّد و على و برادرم با جميع ائمّه عليهم السّلام كه همه بر اسبان ابلق از نور سوار باشند ، و مخلوقى پيش از ايشان بر آنها سوار نشده باشد . پس رسول خدا صلّى اللّه عليه و آله و سلّم لواى خود را حركت دهد و به دست قائم ما دهد با شمشير خود ، و بدان حال مدّتها در زمين بمانيم ، و حق تعالى از مسجد كوفه چشمه‌اى از روغن و چشمه‌اى از آب و چشمه‌اى از شير جارى گرداند ، پس حضرت امير المؤمنين عليه السّلام شمشير حضرت رسالت صلّى اللّه عليه و آله و سلّم را به من دهد و بسوى مشرق و مغرب زمين فرستد كه هر دشمن خدا كه باشد خونش را بريزم و جميع بتها را بسوزانم تا آنكه جميع بلاد هند را فتح كنم ، و حضرت دانيال و يوشع زنده مىشوند و به نزد امير المؤمنين عليه السّلام مىآيند و مىگويند :\r\nراست گفتند خدا و رسول صلّى اللّه عليه و آله و سلّم ، پس حضرت با ايشان هفتاد نفر بسوى بصره مىفرستد كه مخالفان بصره را به قتل رسانند ، و لشكرى به جانب بلاد روم خواهد فرستاد كه جميع آن بلاد را فتح نمايند .\r\n\r\n","description":"","footnote":" ( 1 ) غيبت نعمانى 248 .  ( 2 ) سورهء انبياء / آيهء 69 . ","page_name":" 698 ","page_number":698},
  {"content":"\r\n\r\nپس من خواهم كشت هر حيوان حرام گوشت را تا آنكه بر روى زمين نماند مگر طيّب و نيكو ، و بر يهود و نصارا و ساير ملل اسلام را عرض خواهم كرد ، و ايشان را ميان اسلام و كشته شدن مخيّر خواهم گردانيد ، هر كه قبول اسلام كند بر او منّت خواهم گذاشت و هر كه قبول نكند خونش را خواهم ريخت ، و هر كه از شيعيان ما در زمين باشد خدا ملكى بسوى او خواهد فرستاد كه خاك از روى او پاك كند ، و زنان و منزلت او را در بهشت به او نمايد ، و بر روى زمين كورى و زمين‌گيرى و مبتلائى نماند مگر آنكه به بركت ما اهل بيت شفا يابد ، و بركتهاى خدا از آسمان بسوى زمين فرود آيد به مرتبه‌اى كه درختان آن قدر بار بردارند كه شاخه‌هاى ايشان بشكند ، و ميوهء زمستان را در تابستان بخورند ، و ميوهء تابستان را در زمستان بخورند ، چنانچه حق تعالى مىفرمايد :  وَ لَوْ أَن أَهْل الْقُرى آمَنُوا وَ اتَّقَوْا لَفَتَحْنا عَلَيْهِم بَرَكات مِن السَّماءِ وَ الْأَرْض وَ لكِن كَذَّبُوا فَأَخَذْناهُم بِما كانُوا يَكْسِبُون  « 1 »  يعنى : اگر اهل شهرها ايمان بياورند و پرهيزكارى نمايند ، هرآينه خواهيم گشود بر ايشان بركتها از آسمان و زمين ، و ليكن تكذيب كردند ، پس گرفتيم ايشان را به آنچه كسب كرده بودند .\r\nپس حضرت فرمود : خدا خواهد بخشيد به شيعيان ما كرامتى چند كه مخفى نماند بر ايشان چيزى در زمين ، حتّى آنكه اگر كسى خواهد خبر خانهء خود را بداند ، زمين او را خبر دهد به احوال ايشان « 2 »  .\r\nو بايد دانست كه اين مذلّتهاى دنيا موجب مزيد عزّت ايشان است ، و دوست خدا به اينها ذليل نمىگردد ، آنها كه ايشان را ذليل گردانيدند اكنون نام ايشان به غير لعن و نفرين در زمين مذكور نمىشود ، و نسلهاى ايشان منقرض شدند و نشانى از قبرهاى ايشان ظاهر نيست ، و حق تعالى نام ائمّه عليهم السّلام را بلند گردانيده ، و علوم و كمالات ايشان عالم را فرو گرفته ، و دوست و دشمن بر ايشان در نماز و غير نماز صلوات مىفرستند و به شفاعت ايشان در درگاه خدا حاجت مىطلبند ، و رءوس منابر و مناير را و وجوه دنانير و دراهم را به نام نامى ايشان مزيّن مىگردانند ، و پادشاهان زمين به طوع و رغبت از روى اخلاص\r\n\r\n","description":"","footnote":" ( 1 ) سورهء اعراف / آيهء 96 .  ( 2 ) خرايج 2 / 848 . ","page_name":" 699 ","page_number":699},
  {"content":"\r\n\r\nروى بر خاك آستان ايشان مىمالند . و هر روز چندين هزار كس به بركت صلوات بر ايشان آمرزيده مىشوند ، و چندين هزار كس به بركت زيارت ايشان مغفور مىشوند ، و چندين هزار كس به بركت لعنت بر دشمنان ايشان مستحق بهشت مىگردند ، و چندين هزار كس از بركت گريستن بر ايشان و محزون گرديدن از مصايب ايشان صحيفهء سيّئات خود را از لوث گناه مىشويند ، و چندين هزار كس به بركت روايت اخبار و نشر آثار ايشان به سعادت ابدى فايز مىگردند ، و چندين هزار كس به بركت احاديث ايشان به درجهء معرفت و يقين مىرسند ، و چندين هزار كس به متابعت آثار ايشان و اقتداى به سنّت ايشان به مكارم اخلاق و محاسن آداب محلّى مىگردند ، و چندين هزار كور ظاهر و باطن در روضات مقدّسهء ايشان شفا مىيابند ، و مبتلاها به بلاهاى جسمانى و روحانى از دار الشّفاى بيوت رفيعه و علوم منيعهء ايشان صحّت مىيابند .\r\nو آنها كه اندك بصيرتى دارند ، از مشاهدهء جلال آن بزرگواران مدهوش مىگردند ، و از قرب معنوى آن مقرّبان خداوند رحمان در هر ساعت بهره‌ها و فيضها مىيابند ، و حق تعالى بزرگى و جلالت و عظمت و شوكت ايشان را در رجعت و در قيامت بر عالميان ظاهر خواهد ساخت ، پس كدام جلالت از اين عظيم‌تر و كدام بزرگى از اين بيشتر مىتواند بود ، و كدام اذيّت و اذلال رفع اين عظمت و جلال مىتواند نمود .\r\nامّا شبهه‌اى كه در خاطر عوام مىباشد كه آن حضرت با وجودى كه مىدانست كه شهيد خواهد شد چرا به صحراى كربلا مىرفت و اهل بيت خود را مىبرد ، اين شبهه چندين جواب دارد : جواب مجملش آن است كه احوال پيشوايان دين را به احوال خود قياس نبايد كرد و تكليف ايشان تكليف ديگر است ، و اگر جمعى كه بر اسرار قضا و قدر حق تعالى مطّلعند تكليف ايشان در اين باب مانند تكليف ما باشد ، و توانند رفع آن قضاها كه بر آنها مطّلع گرديده‌اند از خود بكنند ، بايد كه هيچ قضا در ايشان جارى نگردد و به هيچ بلا مبتلا نشوند ، و جميع امور موافق خواهش بدنى ايشان واقع شود ، و اين خلاف مصلحت عليم قدير است .\r\nپس بايد كه ايشان به علم واقع مكلّف نباشند ، و در تكاليف ظاهره با ساير ناس شريك\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nباشند چنانچه ايشان در باب طهارت و نجاست اشياء و ايمان و كفر عباد به ظاهر مكلّف بودند ، و اگر به علم واقع مكلّف مىبودند بايست كه با هيچ‌كس معاشرت نكنند و همه چيز را نجس دانند و حكم به كفر اكثر عالم بكنند ، و اگر چنين مىبود حضرت رسول صلّى اللّه عليه و آله و سلّم دختر به عثمان نمىداد ، و عايشه و حفصه را به حبالهء نكاح خود در نمىآورد .\r\nو هرگاه چنين باشد پس حضرت امام حسين عليه السّلام به حسب ظاهر مكلّف بود كه با وجود اعوان و انصار ، با منافقان و كفّار جهاد كند ، و با وجود بيعت زياده از بيست هزار كس و وصول زياده از دوازده هزار نامه از كوفيان بىوفا ، اگر حضرت تقاعد مىورزيد و اجابت ايشان نمىنمود ، ايشان را به ظاهر بر حضرت حجّت بود و حجّت الهى بر ايشان تمام نمىشد .\r\nجواب ديگر : آنكه در وقتى نرفتن فايده مىكرد كه آن حضرت در نرفتن ، سالم بماند ، و چنين نبود زيرا كه يزيد جمعى را فرستاده بود كه آن حضرت را در مكّه بگيرند و به نزد او برند يا به قتل آوردند ، چنان كه مكرّر خود مىفرمود : چون خواستند مرا بكشند گريختم ؛ در وقتى كه محمّد بن حنفيّه التماس ترك آن سفر مىكرد حضرت فرمود : اى برادر اگر من در سوراخ جانورى از جانوران زمين پنهان شوم ، البتّه بنى اميّه مرا به در مىآوردند و به قتل مىرسانند .\r\nو در بعضى از كتب معتبره مذكور است كه يزيد پليد لشكر عظيمى به عمرو بن سعيد بن العاص داد ، و او را به امارت حاج مقرّر كرد و فرستاد كه به هر حيله كه ممكن باشد حضرت را بگيرد يا به قتل آورد ، و سى نفر از اكابر بنى اميّه ملاعين را براى اين كار در آن سال فرستاد ، به اين سبب آن حضرت احرام حج را به عمره عدول نمود و پيش از اتمام حج روانهء عراق شد ، و لهذا در زمان معاويهء ملعون كه براى مصلحت دنياى خود ظاهر را رعايت مىكرد و مبادرت به قتل و اذلال ظاهراً نمىنمود ، و حضرت اجابت دعوت كوفيان نفرمود و صبر كرد ، پس هرگاه حضرت داند كه به هر حال كشته مىشود ، و كشته شدن در ضمن جهاد را بر كشته شدن با اسيرى و مذلّت اختيار نمايد ، محل اعتراض نخواهد بود .\r\nجواب ديگر : آنكه وقتى كه حق تعالى در اعلاى دين خود داند پيغمبران و اوصياى\r\n\r\n","description":"","footnote":"","page_name":" 701 ","page_number":701},
  {"content":"\r\n\r\nايشان را تكليف تعرّض مخاطرات عظيمه مىنمايد ، چنانچه حضرت نوح عليه السّلام را به تن تنها بر چندين هزار كس مبعوث گردانيد ، و موسى و هارون را به دعوت فرعون فرستاد ، و حضرت رسول صلّى اللّه عليه و آله و سلّم را تكليف تبليغ رسالت در مكّه نمود ، و اگر ايشان را براى مصلحت و شرّ اعادى حفظ نمود ، بسيارى از پيغمبران را براى اتمام حجّت گذاشته كه به انواع سياستها شهيد گردند .\r\nو در حقيقت اگر نظر كنى آن امام مظلوم جان شريف خود را فداى دين جدّ بزرگوار خود كرد ، و اگر با يزيد صلح مىكرد و انكار افعال قبيحهء او نمىنمود ، در اندك وقتى شرايع دين و اصول و فروع ملّت سيّد المرسلين صلّى اللّه عليه و آله و سلّم مندرس و مخفى مىشد . و معاويه چندان سعى در اخفاى آثار آن حضرت كرده بود كه قليلى باقى مانده بود ، آن قليل نيز به اندك زمانى بر طرف مىشد ، و قبايح اعمال و افعال آن ملاعين در نظر مردم مستحسن مىشد و كفر عالم را مىگرفت . شهادت آن حضرت ، باعث آن شد كه مردم قدرى از خواب غفلت بيدار شدند و قبايح و عقايد اعمال ايشان را فهميدند ، و صاحب خروجها مانند مختار و غير او به هم رسيدند و در اركان دولت بنى اميّه تزلزل انداختند ، و همان باعث انقراض و استيصال ايشان شد .\r\nو در اواخر دولت بنى اميّه و اوائل سلطنت بنى عبّاس كه مخالفان چندان قوّتى نداشتند ، ائمّهء اهل بيت عليهم السّلام علوم الهى را در ميان خلق منتشر كردند ، و بدع ارباب ظلم و عدوان را ظاهر ساختند ، و به مشاهدهء علوم و معجزات ايشان شيعيان در اطراف عالم بسيار شدند و دين حق اماميّه ظاهر شد و حجّت بر عالميان تمام شد ، و تا به حال به حمد اللَّه در جميع بلاد شيعيان هستند ، و كتب ايشان و شرايع و مذهب ايشان از جميع مذاهب مضبوطتر است ، و علماى ايشان از جميع علماى مذاهب بيشتر و داناترند ، و اگر نيك تأمّل نمائى همهء اينها از بركت خروج سيّد شهداست ، فداى او باد جان من و جان جميع شيعيان .\r\nجواب مجمل ديگر : آنكه بعد از ثبوت عصمت و امامت ايشان ، در امور بر ايشان اعتراض كردن در هر چه از ايشان صادر شود از محض جهل و خطاست ، و در حقيقت\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nاعتراض بر ايشان اعتراض بر خداست ، و ايشان آنچه مىكرده‌اند به فرمودهء خدا مىكردند .\r\nچنانچه كلينى به سند معتبر روايت كرده است كه حريز به خدمت حضرت صادق عليه السّلام عرض كرد كه : فداى تو شوم چه بسيار كم است بقاى شما اهل بيت و اجلهاى شما به يكديگر نزديك است با آنكه احتياج مردم به شما بسيار است ؟ حضرت فرمود : هر يك از ما صحيفه‌اى دارد كه آنچه بايد در مدّت حيات خود به عمل آورد در آن صحيفه هست ، چون آن صحيفه تمام مىشود مىداند كه وقت ارتحال اوست به سراى باقى ، پس در آن وقت حضرت رسالت صلّى اللّه عليه و آله و سلّم به نزد او مىآيد و او را خبر مىدهد كه وقت وفات تو رسيده است ، و منزلت او را نزد خدا به او مىنمايد .\r\nچون حضرت امام حسين عليه السلام به صحيفهء خود عمل كرد ، هنوز آنها تمام نشده بود كه رسول خدا صلّى اللّه عليه و آله و سلّم خبر شهادت او را به او داده و او را مأمور به جهاد گردانيد ، چون مشغول جهاد شد ملائكه استدعاى نصرت آن حضرت كردند و مؤذن گرديدند ، چون بر زمين رسيدند آن حضرت شهيد شده بود ، حق تعالى به ايشان وحى كرد كه : نزد قبر شريف او باشيد ، و بر مصيبت او بگرييد تا او به دنيا بر گردد ، و در رجعت شما يارى او بكنيد ، و او طلب خون خود بكند ، اين بود آنچه در آن صحيفه نوشته شده بود ، و هنوز به عمل نيامده است « 1 »  .\r\nبه روايت معتبر ديگر : جبرئيل در هنگام وفات رسول جليل ، وصيّت‌نامه آورد و دوازده مهر از طلاى بهشت بر آن زد كه هر امامى مهر خود را بر دارد و آنچه در تحت آن مهر نوشته در ايّام حيات خود عمل نمايد « 2 »  ، و در اين مقام سخن بسيار است ، و براى ارباب فطانت و ذكاوت آنچه مذكور شد كافى است ، و اللّه الموفّق .\r\n\r\n","description":"","footnote":" ( 1 ) كامل الزيارات / 88 ؛ كافى 1 / 283 .  ( 2 ) كافى 1 / 280 . ","page_name":" 703 ","page_number":703},
  {"content":"\r\n\r\n\r\nفصل پانزدهم در بيان وقايع جانگداز و مصائب محنت‌پرداز كه بعد از شهادت شهدا واقع شد تا مراجعت بقيّهء عترت طاهره بسوى مدينه\r\nشيخ مفيد و سيّد ابن طاووس و ديگران اين قضيّهء جانسوز را چنين روايت كرده‌اند كه چون سرهاى مقدّس آن سروران جهان و برگزيدگان اهل زمين و آسمان را بر نيزه‌ها كردند ، خروش از زمين و زمان ، و فغان از ملائكهء آسمان بلند گرديد ، حضرت امام زين العابدين عليه السّلام را در غل و زنجير كردند ، و موافق مشهور سه نفر از فرزندان امام حسين عليه السّلام كه كودك بودند و كشته نشده بودند همراه بودند : حسن مثنّى و زيد و عمر و فرزندان امام حسن عليه السّلام و پردگيان سرادق عصمت و مخدّرات اهل بيت رسالت را بر محملها و شتران برهنه سوار كردند ، و عمر نحس آن مقرّبان درگاه رب العالمين را با شمر بن ذى الجوشن و قيس بن اشعث و عمرو بن حجّاج متوجّه كوفه گردانيد .\r\nبه روايت ديگر : سر آن سروران را به خولى و حميد بن مسلم داد ، و سرهاى ساير شهدا را با شمر ولد الزّنا فرستاد « 1 »  .\r\nچون به خيمه‌گاه رسيدند ، نظر اهل بيت رسالت بر آن بدنهاى پسنديده و اعضاى بريده كه در ميان خاك و خون غلطيده بودند افتاد ، خروش بر آوردند و سيلاب اشك از ديده‌ها\r\n\r\n","description":"","footnote":" ( 1 ) ملهوف 189 . ","page_name":" 704 ","page_number":704},
  {"content":"\r\n\r\nروان كردند .\r\nچون نظر ايشان در ميان شهيدان بر جسد مطهّر سيّد شهدا افتاد ، صدا به شيون بلند كردند و خود را از شتران افكندند ، و از گريه و نوحه ساكنان ملأ اعلا را به گريه در آوردند ، و دلهاى حاضران را به آتش حسرت سوختند ، زينب خاتون فرياد بر آورد كه : وا محمّداه اين حسين برگزيده و فرزند پسنديدهء توست كه با اعضاى بريده در خاك و خون غلطيده ، و با لب تشنه سرش را از قفا بريده‌اند ، و بىعمامه و ردا در خاك كربلا افتاده است ، و روى منوّرش از خون سرخ گرديده است ، و ريش مطهّرش به خون خضاب شده است ، و ما فرزندان توئيم كه ما را به اسيرى مىبرند ، و دختران توئيم كه ما را به بردگى گرفته‌اند ، و هيچ حرمت تو را در حق ما رعايت نكردند ، خيمه‌هاى ما را سوختند و غارت كردند ، پس با مادر خود فاطمهء زهرا عليها السّلام خطاب كرد ، و از شكايت حال شهيدان كربلا و اسيران محنت و ابتلا وحشيان صحرا و ماهيان دريا را در آتش حسرت كباب كرد .\r\nپس رو به جسد مطهّر آن سرور شهدا گردانيد ، و با جگر بريان و لب خونفشان گفت :\r\nفداى تو گردم اى فرزند محمّد مصطفى ، و اى جگرگوشهء علىّ مرتضى ، و اى نور ديدهء فاطمهء زهرا ، و اى پارهء تن خديجهء كبرا ، و اى شهيد آل عبا ، و اى پيشواى اهل محنت و بلا ، پس سكينه دختر سيّد شهدا دويد و جسد منوّر پدر بزرگوار خود را در بر گرفت ، و رو بر آن بدن مبارك ممتحن مىماليد و مىناليد ، تا آنكه جميع حاضران را از دوستان و دشمنان به گريه و فغان در آورد ، و از بسيارى گريه مدهوش گرديد ، تا آنكه آن محنت‌زدهء مظلومه را به جبر از آن امام معصوم جدا كردند « 1 »  .\r\nبه سند معتبر از حضرت امام زين العابدين عليه السّلام منقول است كه آن حضرت فرمود : چون در صحراى كربلا پدرم را با عموها و برادران و خويشان شهيد كردند ، و حرم محترم و زنان مكرّم او را بر جهاز شتران سوار كردند و روانهء كوفه گردانيدند و به معركهء قتال رسيديم و نظر من بر آن بزرگواران افتاد كه در ميان خاك و خون افتاده‌اند ، و كسى متوجّه دفن ايشان نشده ، حالتى مرا عارض شد كه نزديك بود كه مرغ روحم از آشيان بدن پرواز كند ، چون\r\n\r\n","description":"","footnote":" ( 1 ) مناقب ابن شهر آشوب 4 / 122 ؛ ملهوف 180 . ","page_name":" 705 ","page_number":705},
  {"content":"\r\n\r\nزينب عمّهء من اين حالت را در من مشاهده كرد گفت : اى نور ديدهء مستمندان و اى يادگار بزرگواران ، اين چه حال است كه در تو مشاهده مىكنم ؟ گفتم : چگونه جزع نكنم و حال آنكه پدر بزرگوار و سيّد عالىمقدار خود را با برادران و عموهاى نامدار و خويشان نيكو كردار برهنه در ميان خاك و خون مىبينم كه كسى به دفن ايشان نمىپردازد ، و متوجّه ايشان نمىگردد ، گويا ايشان را از مسلمانان نمىدانند ، عمّه‌ام گفت : اى نور ديده اين حالت را جدّ تو رسول خدا به پدر و جد و عم تو خبر داده و فرمود : حق تعالى گروهى از اين امّت را خواهد فرستاد كه دست ايشان به خون اين شهيدان آلوده نشده باشد ، و اين اعضاى متفرّق شده و بدنهاى پاره پاره را جمع خواهند كرد و مدفون خواهند گردانيد ، و نشانى براى ضريح مقدّس سيّد شهدا در اين صحرا نصب خواهند كرد كه اثر آن هرگز بر طرف نشود و نشان او به مرور زمان محو نگردد ، و هر چند سعى نمايند پيشوايان كفر و اعوان ضلالت در محو آن ، اثر ظهورش زياده گردد و رفعتش بيشتر شود .\r\nو اين قصّه چنان بود كه‌ام ايمن روايت كرده كه روزى حضرت رسالت صلّى اللّه عليه و آله و سلّم به ديدن حضرت فاطمه عليها السّلام آمد ، و فاطمه حريره‌اى براى آن حضرت ساخت ، و حضرت امير المؤمنين عليه السّلام طبق خرمائى آورد ، و من كاسهء شيرى و مسكه آوردم ، و آن جناب با امير المؤمنين و فاطمه و حسن و حسين عليهم السّلام از آنها تناول نمودند ، و حضرت امير المؤمنين عليه السّلام آبى آورد ، و حضرت رسالت صلّى اللّه عليه و آله و سلّم دست مبارك خود را شست و بر رو كشيد و نظرى از روى سرور و شادى بسوى آن بزرگواران افكند ، پس متوجّه آسمان شد و رو به جانب قبله آورد و دست به دعا گشود ، پس به سجده رفت و صداى گريهء آن حضرت بلند شد .\r\nچون سر از سجود برداشت ، مانند باران آب از ديدهء مباركش مىريخت ، و آن حالت سبب اندوه جميع اهل بيت گرديد ، پس حضرت امير المؤمنين عليه السّلام و فاطمه از سبب آن حالت سؤال كردند ، حضرت فرمود : چون من به اجتماع شما شاد گرديدم ، جبرئيل نازل شد و گفت : حق تعالى بر شادى تو مطّلع گرديد ، و نعمت را بر تو تمام گردانيد ، و اين عطيهء عظمى را بر تو گوارا ساخت ، و مقرّر فرمود ايشان با فرزندان و شيعيان ايشان با تو در\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nبهشت باشند ، و ميان تو و ايشان جدائى نيفكند ، و هر بخشش كه تو را كرامت فرمايد به ايشان نيز عطا كند تا تو راضى و خشنود گردى ، و ليكن بلاهاى بسيار به ايشان خواهد رسيد و مكاره بىشمار ايشان را در خواهد يافت بر دست جماعتى كه ملّت تو را بر خود بندند ، و دعوى كنند كه از امّت تواند ، و خدا و رسول از ايشان بيزارند ، و اهل بيت تو را به قتل رسانند هر يك را در مكانى ، و قبرهاى ايشان از يكديگر دور باشد ، و حق تعالى براى ايشان اين مصايب را اختيار كرده است كه سبب رفع درجات ايشان گردد ، پس خدا را حمد كن و به قضاى او راضى باش .\r\nپس جبرئيل گفت : اى محمّد برادر تو على مظلوم و مغلوب امّت ستمكار تو خواهد گرديد تا آنكه به درجهء شهادت خواهد رسيد ، و اين فرزندزادهء تو حسين شهيد خواهد شد در ميان گروهى از فرزندان و اهل بيت تو و نيكان امّت تو در كنار فرات در زمينى كه آن را كربلا گويند ، و به سبب آن كرب و بلا بر دشمنان تو و دشمنان ذريّت تو بسيار خواهد بود در روزى كه كرب و شدّت آن روز نهايت ندارد ، و حسرت آن روز به پايان نمىرسد ، و آن زمين پاك‌ترين بقعه‌هاى زمين است ، و حرمت آن از همهء قطعه‌هاى زمين بيشتر است ، و آن از زمينهاى بهشت است . چون در آيد آن روزى كه فرزندزادهء تو و اهل او در آن روز شهيد خواهند شد ، و احاطه خواهند كرد به ايشان لشكرهاى اهل كفر و لعنت ، و جميع اطراف زمين خواهد لرزيد ، و كوهها به حركت و اضطراب خواهند آمد ، و درياها متلاطم و موّاج خواهند گرديد ، و آسمانها و اهل آنها به لرزه و اضطراب خواهند آمد از روى غضب از براى تو و ذريّت تو ، و براى عظيم شمردن هتك حرمت تو ، و براى جزاى ابدى كه امّت تو را خواهند داد در ذريّت و عترت تو ، و هيچ مخلوقى نماند مگر آنكه از خداى تعالى دستورى طلبد در يارى كردن اهل بيت ضعيف مظلوم تو كه حجّت خدايند بر خلق بعد از تو .\r\nپس خدا وحى كند بسوى آسمانها و زمينها و كوهها و درياها و هر چه در آنهاست كه :\r\nمنم پادشاه خداوند قادر كه گريزنده‌اى از دست من به در نمىرود ، و امتناع كننده‌اى مرا عاجز نمىگرداند ، و از هر كه خواهم در هر وقت كه خواهم انتقام مىتوانم كشيد ، به عزّت\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nو جلال خود سوگند ياد مىكنم كه عذاب كنم كسى را كه فرزند پيغمبر و برگزيدهء مرا كشته است ، و هتك حرمت او نموده ، و عترت او را به قتل آورده ، و پيمان او را شكسته ، و ستم بر اهل بيت او كرده ، چنان عذابى كه احدى از عالميان را چنان عذاب نكرده باشم .\r\nپس در آن وقت هر كه و هر چه در آسمانها و زمينهايند به صداى بلند لعنت كنند بر كسى كه ستم بر عترت تو كرده و هتك حرمت تو را حلال شمرده ، چون آن گروه سعادتمند بسوى شهادت شتابند ، حق تعالى به دست رحمت خود قبض ارواح ايشان نمايد ، و از آسمانهاى هفتم ملكى چند بر زمين آيند با ظرفهايى از ياقوت و زمرّد مملوّ از آب حيات ، و با خود بياورند حلّه‌هاى بهشت و بويهاى خوش بهشت ، و آن بدنهاى مطهّر را به آن آبها بشويند و به آن حلّه‌ها كفن كنند و به آن طيبها حنوط كنند ، و صفوف ملائكه بر ايشان نماز كنند ، پس حق تعالى گروهى را برانگيزاند كه آن كافران آنها را نشناسند ، و در آن خونها به گفتار و كردار و نيّت خاطر شريك نشده باشند تا بدنهاى محترم را دفن كنند و علامتى براى قبر سيّد شهدا در آن صحرا نصب كنند كه نشانه‌اى باشد براى اهل حق ، و سببى باشد براى رستگارى مؤمنان .\r\nو در هر شبانه روز ، صد هزار ملك از هر آسمان فرود آيند ، و بر دور آن احاطه نمايند ، و صلوات فرستند بر او ، و خدا را تنزيه كنند نزد او ، و طلب آمرزش كنند براى زيارت كنندگان او ، و نويسند نامهاى آنها را كه به زيارت او مىآيند از امّت تو براى تقرّب جستن بسوى خدا و بسوى تو ، و نامهاى پدران ايشان و قبيله‌ها و شهرهاى ايشان را . و گروهى از آنها كه بر ايشان واجب گرديده است سخط و لعنت خدا ، سعى خواهند كرد كه محو كنند نشان آن قبر مطهّر را و بر طرف كنند علامت آن ضريح منوّر را ، و خدا نخواهد گذاشت ، و هر روز آن علامت را بلندتر خواهند كرد .\r\nزينب خاتون گفت : چون پدرم امير المؤمنين عليه السّلام را ضربت زدند ، من اين حديث را به خدمت او عرض كردم فرمود : ام ايمن راست گفته است ، گويا مىبينم كه تو و ساير زنان اهل بيت مرا در اين شهر به خوارى و مذلّت اسير كنند ، و شما بترسيد كه مردم شما را بربايند ، پس در آن وقت صبر كنيد كه سوگند ياد مىكنم به آن خداوندى كه دانه را شكافته\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nو خلايق را آفريده است كه در آن وقت بر روى زمين دوست خدا به غير شما و محبّان و شيعيان شما نخواهد بود . در وقتى كه حضرت رسالت صلّى اللّه عليه و آله و سلّم اين خبر را به ما نقل كرد ، ما را خبر داد كه شيطان در آن روز از روى شادى پرواز خواهد كرد با شياطين و اعوان خود در روزى زمين خواهد گرديد ، و با اعوان خود خواهد گفت : اى گروه شياطين آنچه مىخواستيم از فرزندان آدم به عمل آورديم ، و در هلاك ايشان به نهايت رسيديم ، و ايشان را به جهنّم رسانديم ، و از ايشان نجات نمىيابد مگر كسى كه دست به دامان ولايت اهل بيت رسالت زند ، پس مشغول شويد به تشكيك مردم در حق ايشان ، و تحريص مردم بر عداوت ايشان و عداوت دوستان ايشان ، تا كفر و ضلالت خلق مستحكم گردد ، و هيچ‌كس از ايشان نجات نيابد . و اين حديث شريف اگر چه سابقاً مذكور شده بود ، در اين مقام به مناسبت بعضى از آن ايراد شد « 1 »  .\r\nكلينى به سند معتبر روايت كرده است كه چون حضرت امام حسين عليه السّلام را شهيد كردند ، آن كافران اراده كردند كه اسب بر بدن مبارك آن حضرت بتازند ، چون اين خبر به اهل بيت رسالت رسيد ، اندوه و مصيبت ايشان مضاعف گرديد ، پس فضّه خادمهء حضرت فاطمهء زهرا عليها السّلام به نزد زينب خاتون آمد و گفت : اى خاتون من چون سفينه آزاد كردهء رسول خدا صلّى اللّه عليه و آله و سلّم كشتى او در دريا شكست و به جزيره‌اى افتاد در آن جزيره شيرى را ديد و به آن شير گفت : منم سفينه آزاد كردهء رسول خدا ، شير چون نام آن حضرت را شنيد همهمه كرد و از پيش او روانه شد و او را به راه رسانيد ، و در اين ناحيهء ما شيرى هست مرا رخصت ده كه بروم و آن شير را خبر كنم كه اين كافران چنين اراده‌اى كرده‌اند ، زينب خاتون او را مرخّص گردانيد . چون فضّه به نزديك شير رسيد گفت : اى ابو الحارث ، شير سر برداشت ، فضّه گفت : مىدانى كه فردا مىخواهند كه با جسد مطهّر حضرت امام حسين عليه السّلام چه كنند ؟\r\nمىخواهند كه بدن شريفش را پامال سم اسبان كنند . چون شير اين سخن را شنيد ، رفت به جنگ جنگ‌گاه و دست خود را بر روى جسد محترم آن حضرت گذاشت ، چون روز ديگر صبح شد ، آن بدبختان رو سياه به آن عزيمت متوجّه جنگ جنگ‌گاه شدند و آن حالت را مشاهده\r\n\r\n","description":"","footnote":" ( 1 ) كامل الزيارات 261 - 266 . ","page_name":" 709 ","page_number":709},
  {"content":"\r\n\r\nكردند ، عمر بن سعد لعين گفت : اين فتنه‌اى است افشا مكنيد ، و راه لشكر را گردانيد و از اين عزيمت برگشت « 1 »  .\r\nسيّد ابن طاووس و ديگران روايت كرده‌اند كه چون اهل بيت رسالت به نزديك كوفه رسيدند ، بىشرمان اهل كوفه به نظاره آمدند ، پس زنى از زنان اهل كوفه پرسيد كه : شما از كدام اسيرانيد ؟ گفتند : مائيم اسيران آل محمّد ، آن زن ايشان را شناخت به سرعت از بام به زير آمد و آنچه در خانه داشت از چادر و مقنعه براى ايشان آورد كه خود را به آنها پوشيدند ، چون داخل كوفه شدند ، اهل كوفه حضرت امام زين العابدين عليه السّلام را ديدند بسيار رنجور و نحيف است و دست مباركش را در گردن غل كرده‌اند ، و مخدّرات استار عصمت را بر شتران برهنه سوار كرده‌اند ، صدا به نوحه و شيون و گريه بلند كردند ، حضرت به آواز ضعيف گفت كه : شما بر ما نوحه و گريه مىكنيد ، پس كه ما را كشته است ؟ ! بشير بن خزيم اسدى گفت : در آن وقت زينب خاتون دختر امير المؤمنين اشاره كرد بسوى مردم كه خاموش شويد ، و با آن شدّت و اضطراب چنان سخن مىگفت كه گويا از زبان حضرت امير المؤمنين عليه السّلام سخن مىگويد .\r\nپس بعد از اداى محامد الهى و درود بر حضرت رسالت پناهى ، و صلوات بر اهل بيت اخيار و عترت اطهار گفت : امّا بعد اى اهل كوفه و اهل غدر و مكر و حيله ، آيا شما بر ما مىگرييد ، هنوز آب ديدهء ما از جور شما نايستاده ، و نالهء ما از ستم شما ساكن نگرديده ، مثل شما مثل آن زن است كه رشتهء خود را محكم مىتابيد و باز مىگشود ، و شما نيز رشتهء ايمان خود را گسستيد و به كفر خود برگشتيد ، و نيست در ميان شما مگر دعواى بىاصل و سخن باطل و تملّق فرزند كنيزان و عيبجوئى دشمنان ، و نيستيد مگر مانند گياهى كه در مزبله رويد يا نقره‌اى كه آرايش قبرى كرده باشند ، بد توشه‌اى براى خود به آخرت فرستاديد ، و خود را مخلّد در جهنّم گردانيديد ، آيا شما بر ما گريه و ناله مىكنيد ، خود ما را كشته‌ايد و بر ما مىگرييد .\r\nبلى و اللَّه بايد كه بسيار بگرييد و كم خنده كنيد ، و عيب و عار ابدى بر خود خريديد ، و\r\n\r\n","description":"","footnote":" ( 1 ) كافى 1 / 465 . ","page_name":" 710 ","page_number":710},
  {"content":"\r\n\r\nلوث اين عار با هيچ آبى از جامهء شما زايل نخواهد شد ، و به چه چيز تدارك مىتوان كرد كشتن جگرگوشهء خاتم پيغمبران و سيّد جوانان بهشت را ، كسى را كشتيد كه ملاذ برگزيدگان شما و روشن كنندهء حجّت شما بود ، در هر نازله به او پناه مىبرديد ، و دين و شريعت خود را از او مىآموختيد ، لعنت بر شما كه بد گناهى كرديد ، و خود را از رحمت خدا نااميد گردانيديد ، زيانكار دنيا و آخرت شديد ، مستحق عذاب الهى گرديديد ، مذلّت و مسكنت براى خود خريديد ، بريده باد دستهاى شما .\r\nواى بر شما اى اهل كوفه چه جگرگوشه‌ها از حضرت رسالت پاره پاره كرديد ، و چه پردگيان از مخدّرات حجرات او بىستر كرديد ، و چه خونها از فرزندان برگزيدهء او ريختيد ، و چه حرمتها از او ضايع كرديد ، كار قبيح رسوائى چند كرديد كه زمين و آسمان را فرو گرفت ، آيا تعجّب كرديد كه از آسمان خون باريد ، آنچه در آخرت بر شما ظاهر خواهد گرديد از آثار اين اعمال عظيم‌تر خواهد بود ، يارى كرده نخواهيد شد به مهلت خدا ، مغرور مشويد كه او به معاقبهء عاصيان مبادرت نمىنمايد ، و نمىترسيد كه هنگام انتقام او بگذرد ، و پروردگار شما در كمينگاه گناهكاران است .\r\nراوى گفت : به خدا سوگند كه مردم را از سخنان آن جگرگوشهء فاطمهء زهرا حيرتى رو داد ، و بر حال خود مىگريستند و دستهاى خود را به دندان مىگزيدند . مرد پيرى در پهلوى من ايستاده بود و چندان گريست كه ريش او تر شد و مىگفت : پدر و مادرم فداى شما باد ، پيران شما بهترين پيرانند ، و جوانان شما بهترين جوانانند ، و زنان شما بهترين زنانند ، و اولاد شما بهترين اولادند ، هرگز خوار نمىشويد و مغلوب نمىگرديد ، و بزرگى شما را كسى سلب نمىتواند كرد . پس حضرت امام زين العابدين عليه السّلام فرمود كه : اى عمّه بس است به حمد اللَّه كه عاقل و كامل و دانائى ، و مىدانى كه بعد از مصيبت جزع كردن سودى نمىبخشد « 1 »  .\r\nو از حضرت امام موسى كاظم عليه السّلام منقول است كه بعد از آن فاطمه دختر حضرت سيّد شهدا اين خطبه را خواند و حجّت خدا را بر آن اشقيا تمام كرد و گفت : حمد مىكنم خدا را\r\n\r\n","description":"","footnote":" ( 1 ) ملهوف 190 ؛ احتجاج 2 / 109 . ","page_name":" 711 ","page_number":711},
  {"content":"\r\n\r\nبه عدد ريگ و حصا و به سنگينى عرش تا تحت الثرى ، و ايمان به او دارم و توكّل بر او مىنمايم ، و گواهى مىدهم به وحدانيّت خدا و به آنكه محمّد صلّى اللّه عليه و آله و سلّم بنده و رسول اوست ، و گواهى مىدهم كه فرزند گرامى او را در كنار فرات بىجرم و تقصير شهيد كردند ، خداوندا پناه مىگيرم به تو از آنكه بر تو افترا بندم و از آنكه گويم بر تو خلاف آنچه فرستادى بر پيغمبر خود از عهدها كه براى وصىّ خود گرفت از مردم ، و امّت او غصب حق او كردند و او را بىگناه شهيد كردند چنانچه ديروز فرزندش را شهيد كردند و او را به قتل آوردند در خانهء خدا در حضور گروهى از مسلمانان ، خاك بر سر ايشان كه دفع ظلمى از او نكردند ، نه در حيات او و نه در هنگام وفات او ، تا آنكه او را بردى به نزد خود پاك و پاكيزه و پسنديده با مناقب معروفه و مذاهب مشهوره ، و او را مانع نشد در راه رضاى تو ملامت ملامت‌كننده و تعيير سرزنش‌كننده .\r\nپروردگارا در كودكى او را بسوى اسلام هدايت كردى ، و در بزرگى عاقبت او را نيكو گردانيدى و اطوار او را پسنديدى ، و پيوسته خير خواه تو و رسول تو بود تا آنكه چون به نزد تو آمد تارك دنيا بود و حريص بر آن نبود و راغب در آخرت بود ، جهادكننده بود در راه تو ، و پسنديدى او را و هدايت نمودى بر راه راست .\r\nامّا بعد اى اهل كوفه و اهل مكر و غدر و تكبّر و حيله ، حق تعالى ما اهل بيت رسالت را به شما مبتلا گردانيده ، و شما را به ما ممتحن ساخته ، و ابتلاى ما را بر ما نعمت گردانيده ، و علم خود را به ما داده ، و فهم معارف را به ما عطا كرده ، مائيم صندوق علم خدا ، و مخزن حكمت خدا ، و حجّت در زمين بر جميع عباد و بلاد ، گرامى داشته است ما را به كرامت خود ، و تفضيل داده است ما را به بركت پيغمبر خود بر بسيارى از مخلوقات به فضيلت بسيار ظاهر ، پس شما تكذيب كرديد ما را ، و ما را كافر شمرديد ، و قتال ما را حلال دانستيد ، و اموال ما را غارت كرديد ، و ما را اسير كرديد مانند اولاد ترك و كابل ، چنانچه ديروز جدّ ما را كشتيد ، و پيوسته خون ما اهل بيت از شمشيرهاى شما مىچكد براى كينه‌هاى ديرينه ، و ديده‌ها و دلهاى شما شاد شد به كشتن ما ، به زودى به جزاى خود خواهيد رسيد و خدا ميان ما و شما حكم خواهد كرد ، شاد مباشيد به آنچه ريختيد از\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nخونهاى ما و يافتيد از مالهاى ما ، زيرا كه اينها موجب سعادت ماست ، و براى خير ما خدا مقرّر گردانيده است اين مصائب را .\r\nواى بر شما منتظر باشيد لعنت و عذاب خدا را كه به زودى به شما مىرسد ، و عذابهاى پياپى از آسمان بر شما نازل مىشود و شما را مستأصل خواهد كرد به كرده‌هاى شما ، و شمشيرهاى شما بر روى يكديگر برهنه خواهد گرديد ، در دنيا و عقبى به عذاب اليم حق تعالى معذّب خواهيد شد به آنچه بر ما ستم كرديد ، چنانچه حق تعالى مىفرمايد  أَلا لَعْنَةُ اللَّه عَلَى الظَّالِمِين  « 1 »  واى بر شما مگر نمىدانيد كه به چه دستها نيزه بر ما زديد ، و چه گروهها از شما به قتال ما آمديد ، و به چه پاها به طلب محاربهء ما روان شديد ، دلهاى شما سنگين شد ، و جگرهاى شما غليظ شد ، و مهر شقاوت بر دلهاى شما زده شد ، و چشم و گوش شما از حق بسته شد ، و شيطان اعمال قبيحه را در نظر شما زينت داد ، و پردهء ضلالت در پيش ديدهء بصيرت شما كشيد ، و راه هدايت را بر شما مسدود گردانيد .\r\nهلاك شويد اى اهل كوفه چه خونها كه حضرت رسالت از شما طلب دارد ، و چه خيانتها آن حضرت نزد شما دارد به مكرى كه با جدّم على بن أبي طالب و فرزندان حضرت رسول صلّى اللّه عليه و آله و سلّم كرديد ، ايشان را به قتل آورديد و فخر كننده‌اى در ميان شما فخر كرد كه ما كشتيم على و فرزندان على را به شمشيرهاى هندى ، و زنان ايشان را اسير كرديم . اى گوينده ! خاك و خاشاك در دهان تو باد ، فخر مىكنى به كشتن گروهى كه خدا ايشان را ثنا گفته و از هر شك و گناه پاك و مطهّر گردانيده ، به مرگ پدران خود بمير ، و در كرده‌هاى خود نظر نما ، و بر عافيت حال خود گريه كن ، حسد برديد بر بزرگى و جلالت ما ، و تاب نياورديد رفعت و مكرمت ما را ، و اينها فضل خداست به هر كه مىخواهد عطا مىكند ، و كسى را كه خدا نورى نداد در دنيا و آخرت نورى ندارد .\r\nپس از سخنان جانسوز آن فرزند سيّد شهدا ، و آن جگر سوختهء مبتلا خروش از حاضران بر آمد ، و در و ديوار به گريه آمد ، گفتند : بس است اى دختر پاكان و معصومان كه دلهاى ما را سوختى ، و آتش حسرت در كانون سينه‌هاى ما افروختى ، و دلها را كباب و\r\n\r\n","description":"","footnote":" ( 1 ) سورهء هود / آيهء 18 . ","page_name":" 713 ","page_number":713},
  {"content":"\r\n\r\nديده‌ها را كم آب كردى « 1 »  .\r\nپس ام كلثوم دختر ديگر حضرت سيّدة النّساء صدا به گريه بلند كرد و از هودج محترم ندا كرد حاضران را كه : اى اهل كوفه ! بدا حال شما ، و ناخوش باد رويهاى شما ، به چه سبب برادرم حسين را خوانديد و يارى او نكرديد ، و او را به قتل آورديد ، و اموال او را غارت كرديد ، و پردگيان حرم‌سراى او را اسير كرديد ، واى بر شما و لعنت بر رويهاى شما ، مگر نمىدانيد كه چه كار كرديد ، و چه گناهان و اوزار بر پشت خود بار كرديد ، چه خونهاى محترم ريختيد ، و چه دختران مكرّم را نالان كرديد ، و مال چه جماعت را به غارت برديد ، كشتيد بهترين خلق را بعد از حضرت رسالت ، و رحم از دلهاى شما كنده شده بود ، به درستى كه گروه دوستان خدا هميشه غالبند ، و اعوان و ياوران شيطان زيان‌كارانند .\r\nپس شعرى چند در مرثيهء سيد شهدا گفت ، اهل كوفه خروش وا ويلاه و وا حسرتاه بر آوردند ، و صداى ناله و زارى و گريه و سوگوارى و نوحه و خروش به فلك سيه‌پوش رسانيدند ، و زنان ايشان مويها بر سر پريشان كردند ، و خاك حسرت بر فرق خود ريختند ، و روهاى خود را خراشيدند ، و طپانچه بر رخسار خود مىزدند وا ويلاه و وا ثبوراه مىگفتند ، وحشتى شد كه ديدهء روزگار هرگز چنان ماتمى نديده بود .\r\nپس حضرت امام زين العابدين عليه السّلام اشاره كرد بسوى مردم كه ساكت شويد ، و بر پاى ايستاد و حمد و ثناى حق تعالى ادا كرد ، و درود بسيار بر حضرت رسالت و اهل بيت كرام آن حضرت فرستاد ، پس حضرت فرمود كه : ايّها النّاس هر كه مرا شناسد شناسد ، و هر كه مرا نشناسد بداند كه منم على بن الحسين بن على بن أبي طالب ، منم پسر آنكه او را بىتقصير و جرمى در كنار فرات ذبح كردند ، منم پسر آنكه هتك حرمت او نمودند و مالش را به غارت بردند و عيالش را اسير كردند ، منم فرزند آنكه او را در راه خدا سر بريدند ، و همين فخر مرا بس است . ايّها النّاس سوگند مىدهم شما را به خدا كه آيا مىدانيد كه نامه‌ها به پدر من نوشتيد و او را فريب داديد ، و عهد و پيمانها به او نوشتيد و با او بيعت كرديد و در\r\n\r\n","description":"","footnote":" ( 1 ) احتجاج 2 / 104 . ","page_name":" 714 ","page_number":714},
  {"content":"\r\n\r\nآخر كار با او كارزار كرديد و دشمن را بر او مسلّط گردانيديد ، پس لعنت بر شما باد بر آنچه براى خود به آخرت فرستاديد ، بد رأيى براى خود پسنديديد ، به كدام ديده نظر بر روى حضرت رسالت خواهيد كرد ، روزى كه به شما گويد كه عترت مرا كشتيد و هتك حرمت من كرديد و شما از امّت من نيستيد ، پس باز صداى گريه از هر جانب بلند شد ، و به يكديگر مىگفتند كه : هلاك شده‌ايد و نمىدانيد .\r\nچون صداى فغان حاضران كم شد ، حضرت فرمود : خدا رحمت كند كسى را كه نصيحت مرا قبول كند ، و حفظ نمايد وصيّت مرا در حق خدا و رسول و اهل بيت او ، زيرا كه ما در تبليغ رسالت تأسّى به حضرت رسالت لازم است .\r\nچون حاضران اين سخن را شنيدند ، همه فرياد بر آوردند كه : يا بن رسول اللَّه ما همه سخن تو را مىشنويم و حرمت تو را مىشناسيم و خواهان خدمت تو هستيم ، هر چه مىخواهى بفرما كه فرمانبردار توئيم ، و هر كه با تو جنگ كند با او جنگ مىكنيم و هر كه با تو صلح كند با او صلح مىكنيم ، و طلب خونهاى تو از ستمكاران تو مىكنيم .\r\nحضرت فرمود : هيهات هيهات اى غدّاران و مكّاران ، ديگر ما بازى شما نمىخوريم و دروغهاى شما را باور نمىكنيم ، مىخواهيد با من نيز چنان كنيد كه با پدرانم كرديد ، نه به حق خداوند آسمانهاى دوّار كه اعتماد بر گفتار شما نمىكنم ، چگونه باور كنم دروغهاى بىفروغ شما را و هنوز جراحت دلهاى ما مندمل نشده است ، پدرم و اهل بيت او ديروز به مكر شما كشته شدند ، و هنوز فراموش نكرده‌ام مصيبت حضرت رسول صلّى اللّه عليه و آله و سلّم و مصيبت پدر و برادر و خويشان خود را ، و تا حال تلخى آن مصيبتها در كام من است و آتش آن محنتها در سينه‌ام مشتعل است ، با شما سر به سر راضيم كه نه از ما باشيد و نه بر ما ، پس شعرى چند در مرثيهء امام مظلوم و بيان شقاوت كفر و شدّت عذاب قاتلان آن حضرت خواند و ساكت شد « 1 »  .\r\nدر بعضى از كتب معتبره از مسلم گچ‌كار روايت كرده‌اند كه گفت : روزى مرا پسر زياد براى مرمّت دار الامارهء كوفه طلبيد ، و من مشغول گچ‌كارى شدم ، ناگاه صداى شيون\r\n\r\n","description":"","footnote":" ( 1 ) ملهوف 198 . ","page_name":" 715 ","page_number":715},
  {"content":"\r\n\r\nبسيار از اطراف كوفه شنيدم ، از خادمى كه نزد من ايستاده بود پرسيدم كه : اين صداها چيست ؟ گفت : كسى بر يزيد خروج كرده بود ، و لشكر ابن زياد به جنگ او رفته بودند ، امروز سر او را داخل شهر مىكنند ، پرسيدم : كه بود آنكه خروج كرده بود ؟ گفت : حسين بن على ، من از ترس خادم سخن نتوانستم گفت . چون بيرون رفت ، چنان طپانچه بر روى خود زدم كه نزديك بود كور شوم ، و دست خود را شستم و از راه پشت قصر بيرون رفتم تا به كناسهء كوفه رسيدم ، ديدم كه مردم ايستاده‌اند و انتظار مىكشند كه اسيران و سرها را بياورند ، ناگاه ديدم كه نزديك به چهل كجاوه و محمل پيدا شد ، گفتند : حرم محترم حضرت سيّد شهدا و فرزندان فاطمهء زهرا در اين محملهايند .\r\nناگاه ديدم حضرت امام زين العابدين عليه السّلام بر شتر برهنه سوار است ، و عليل و رنجور و مجروح است ، و خون از بدن مباركش مىريزد و مىگريد ، و از روى حزن و اندوه شعرى چند مىخواند به اين مضمون : اى بدترين امّتها ! خدا خير ندهد شما را كه رعايت جدّ ما در حق ما نكرديد ، در روز قيامت كه ما و شما نزد او حاضر شويم چه جواب خواهيد داد ، ما را بر شتران برهنه سوار كرده‌ايد و مانند اسيران مىبريد ، گويا كه ما هرگز به كار دين شما نيامده‌ايم ، و ما را ناسزا مىگوئيد ، و دست بر هم مىزنيد ، و به كشتن ما شادى مىكنيد ، واى بر شما مگر نمىدانيد كه رسول خدا و سيّد انبيا جدّ من است ، اى واقعهء كربلا اندوهى بر دل ما گذاشتى كه هرگز تسكين نمىيابد . و اهل كوفه به اطفال و كودكان اهل بيت ترحّم مىكردند ، پس ام كلثوم زجر كرد ايشان را كه اى اهل كوفه تصدّق بر ما اهل بيت رسالت حرام است ، و آنها را از دست و دهان كودكان مىگرفت و بر زمين مىانداخت ، و زنان اهل كوفه از مشاهدهء احوال آن مقرّبان حضرت ذو الجلال مىگريستند . ام كلثوم چون صداى گريهء ايشان را شنيد ، از ميان محمل صدا زد كه : اى اهل كوفه ! مردان شما ما را مىكشند و زنان شما بر ما مىگريند ، خدا در روز قيامت ميان ما و شما حكم كند ، و در اين حال صداى شيون برخاست ناگاه ديدم كه سرهاى شهيدان را بر سر نيزه‌ها كرده بودند پيدا شد ، و در ميان آنها سرى ديدم در نهايت حسن و صفا شبيه‌ترين خلق به رسول خدا ، و مانند ماه تابان مىدرخشيد و اثر خضاب از لحيهء مباركش ظاهر بود .\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nچون زينب خاتون را نظر بر سر آن سرور افتاد ، سر خود را بر چوب محمل زد كه خون بر زمين ريخت و فرياد بر آورد كه : اى ماه فلك امامت كه به جور تيره رويان منخسف گرديدى ، اى خورشيد سپهر خلافت كه به گردش روزگار رخ خود را در افق غروب از ما پوشيدى ، اى برادر مهربان فاطمه ! يتيم خود را بطلب و دلدارى كن ، اى برادر بزرگوار ! از فرزند ماتم‌زدهء رنجور خود على بن الحسين خبرى بگير كه بدنش از جور دشمنان مجروح است و دلش از ستم دونان مقروح است . از سخنان جانسوز آن نور ديدهء زهرا ، آتش حسرت از ثرى به ثريّا زبانه كشيد ، و از اشك خونين حاضران رخسارهء زمين گلگون شد ، و از دود آه دل سوختگان هوا تيره گرديد « 1 »  .\r\nشيخ ابن نما و ديگران روايت كرده‌اند كه عمر نحس لعين ، سر منوّر سيّد شهدا را به خولى اصبحى ملعون داد و به نزد ابن زياد فرستاد ، چون خولى در شب رسيد در هنگامى كه در قصر آن ولد الزّنا را بسته بودند ، آن سر را به خانهء خود برد و آن ملعون دو زن داشت ، يكى از بنى اسد و ديگرى از بنى حضرم ، پس آن سر مطهّر را در خانه پنهان كرد و به نزديك زن حضرميّه خوابيد ، آن زن پرسيد كه : از كجا آمده‌اى و چه آورده‌اى ؟ گفت : سر حسين را آورده‌ام ، آن زن گفت : واى بر تو سر فرزند حضرت رسالت را به اين خانه آورده‌اى ، به خدا سوگند كه ديگر سر من به بالين تو نخواهد رسيد ، پس برخاست و بيرون آمد ، ناگاه نظرش بر نورى عظيم افتاد كه از يكى از حجره‌ها ساطع بود و بسوى آسمان بالا مىرفت ، چون در آن حجره در آمد ديد كه آن نور از سر منوّر آن حضرت ساطع است ، و ملائكه به صورت مرغان سفيد برگرد آن سر آمده‌اند .\r\nپس روز ديگر ابن زياد در قصر الاماره نشست و مردم كوفه را بار عام داد ، و سر مبارك سيّد شهدا را در طبقى گذاشتند و نزد آن ملعون ولد الزّنا حاضر كردند ، و پردگيان سرادق عصمت و فرزندان حضرت رسالت صلّى اللّه عليه و آله و سلّم را به روش اسيران به مجلس آن لعين در آوردند « 2 »  .\r\nبه روايت حضرت امام زين العابدين عليه السّلام : سنان بن انس سر مبارك آن حضرت را به\r\n\r\n","description":"","footnote":" ( 1 ) بحار الأنوار 45 / 114 - 115 .  ( 2 ) مثير الأحزان 84 - 85 . ","page_name":" 717 ","page_number":717},
  {"content":"\r\n\r\nمجلس آن لعين در آورد ، و شعرى چند به اين مضمون مىخواند : پر كن ركاب مرا از طلا و نقره كه پادشاه بزرگوارى را كشته‌ام كه به حسب و نسب از همه كس شريف‌تر بود ، و پدر و مادرش از همه كس نيكوتر بودند ، ابن زياد در خشم شد و گفت : هرگاه مىدانستى كه او چنين است چرا او را مىكشى ، و حكم كرد كه آن لعين را به قتل آوردند « 1 »  .\r\nچون سر مبارك آن سرور را نزديك آن بد گهر گذاشتند ، تبسّم كرد و اظهار فرح و شادى نمود و چوبى در دست داشت بر لب و دندان سيّد الشّهداء مىزد و مىگفت : چه بسيار خوش دندان بوده است ، در آن حال زيد بن ارقم گفت : اى پسر زياد اين چوب را از اين لب و دندان عالىشان بردار ، من مكرّر ديده‌ام كه حضرت رسالت صلّى اللّه عليه و آله و سلّم اين موضع را مىبوسيد و مىمكيد ، پس زيد صدا به گريه بلند كرد و آن ولد الزّنا گفت : اى دشمن خدا گريه مىكنى كه خدا به ما فتح داده است ، اگر نه آن بود كه پير شده‌اى و خرافت تو را دريافته است هرآينه تو را گردن مىزدم .\r\nزيد گفت : ديدم كه روزى حضرت رسالت صلّى اللّه عليه و آله و سلّم برادر او حسن را بر ران راست خود نشانده بود و او را بر ران چپ نشانده ، و دست بر سر ايشان گذاشت و گفت : خداوندا ايشان را به تو مىسپارم و به شايستهء مؤمنان تو ، اى پسر زياد تو نيكو محافظت كردى امانت حضرت را ، پس گريان از مجلس آن لعين بيرون آمد و گفت : لعنت بر شما اى اهل كوفه كه فرزند فاطمه را كشتيد و فرزند مرجانه را بر خود امير كرديد كه نيكان شما را به قتل آورد و بدان شما را به بندگى بگيرد « 2 »  .\r\nپس نظر آن ملعون بر زينب خاتون افتاد كه در كنارى نشسته بود و كنيزان او بر دور او احاطه كرده‌اند ، پرسيد كه : اين زن كيست ؟ يكى از كنيزان او گفت : اين زينب دختر فاطمه دختر رسول خدا است ، آن حرامزاده گفت : حمد مىكنم خداوندى را كه شما را رسوا كرد و دروغ شما را ظاهر گردانيد . زينب گفت : حمد مىكنم خداوندى را كه ما را گمراهى داشت به محمّد صلّى اللّه عليه و آله و سلّم پيغمبر خود ، و پاك گردانيد ما را از رجس و شك و گناه پاك‌كردنى ، و رسوا نمىشود مگر فاسق ، و دروغ نمىگويد مگر فاجر ، و ما آن نيستيم ، ديگرانند ، پسر\r\n\r\n","description":"","footnote":" ( 1 ) امالى شيخ صدوق 138 .  ( 2 ) مثير الأحزان 91 - 92 . ","page_name":" 718 ","page_number":718},
  {"content":"\r\n\r\nزياد گفت : ديدى خدا چه كرده با برادر تو و اهل بيت تو ؟ زينب گفت : نديدم مگر نيكى ، آنها كه به سعادت شهادت فايز گرديدند به زودى خدا ميان تو و ايشان جمع خواهد كرد ، و ايشان با تو مخاصمه خواهند كرد ، و در آن وقت تو را معلوم خواهد شد كه غلبه از براى كيست . آن ملعون از اين سخن در خشم شد ، حكم كرد به قتل او ، عمرو بن حريث گفت : بر گفتهء زنان ماتم زده مؤاخذه معقول نيست .\r\nپس پسر زياد گفت : خدا ما را ظفر داد بر برادر طاغى تو و متمرّدان اهل بيت تو ، و سينهء ما را از ايشان شفا داد ، زينب خاتون گفت : بزرگ ما را كشتى و اصل و فرع اهل بيت رسالت را بر انداختى ، اگر شفاى سينهء تو به اين حاصل شده است بد شفائى است براى تو « 1 »  .\r\nبه روايت ديگر : ام كلثوم گفت : اى پسر زياد اگر ديدهء تو روشن شد به كشتن حسين ، ديدهء جدّش به ديدن او بسيار روشن مىشد ، و او را مىبوسيد و لبهاى او را مىمكيد و او را بر دوش خود سوار مىكرد ، مهيّاى جواب جدّ او باش در آخرت « 2 »  .\r\nپس آن لعين متوجّه حضرت امام زين العابدين عليه السّلام شد و پرسيد كه : اين كيست ؟ گفتند :\r\nعلى بن الحسين است ، گفت : شنيدم كه خدا كشت على بن الحسين را ، حضرت فرمود : من برادرى داشتم على نام داشت ، او را مردم به ستم كشتند ، پسر زياد گفت : بلكه خدا او را كشت ، حضرت فرمود : جانها را همه خدا قبض مىكند در وقت خواب و در هنگام وفات ، پسر زياد گفت : تو جرأت مىنماى بر جواب من ؟ ! ببريد و او را گردن بزنيد . چون زينب حرف قتل آن حضرت را شنيد ، مضطرب شد ، برجست و بر آن حضرت چسبيد و گفت : به خدا سوگند كه از او جدا نمىشوم ، اگر او را مىكشى مرا نيز با او بكش ، حضرت فرمود : اى عمّه تو مرا با او بگذار و گفت : اى پسر زياد مرا به كشتن تهديد مىنمائى ، مگر نمىداني كه كشته شدن در راه خدا عادت ماست ، و شهادت در اعلاى دين كرامت ماست .\r\nپس آن ملعون امر كرد كه ايشان را به خانه‌اى بردند كه در پهلوى مسجد بود و در آنجا حبس كردند ، زينب خاتون گفت كه : در آن ايّام يك زن از زنان كوفه به نزد ما نيامدند ،\r\n\r\n","description":"","footnote":" ( 1 ) ارشاد شيخ مفيد 2 / 115 .  ( 2 ) امالى شيخ صدوق 139 . ","page_name":" 719 ","page_number":719},
  {"content":"\r\n\r\nچون اسير بوديم كنيزان به ديدن ما مىآمدند « 1 »  .\r\nبرقى در محاسن از عمر پسر امام زين العابدين عليه السّلام روايت كرده است كه گفت : چون جدّم حسين مظلوم را شهيد كردند ، زنان بنى هاشم در ماتم آن حضرت جامه‌هاى سياه و پلاس پوشيدند ، و از سرما و گرما پروا نمىكردند ، حضرت امام زين العابدين عليه السّلام طعام ماتم براى ايشان مىساخت « 2 »  .\r\nسيّد احمد بن أبي طالب و ديگران روايت كرده‌اند كه پسر زياد عمر را طلبيد و گفت :\r\nنامه‌اى كه من به تو نوشته بودم در قتل حسين به من بده ، عمر گفت : نامه گم شد ، ابن زياد گفت : البتّه بايد كه نامه را بياورى ، مىخواهى عذرى در دست داشته باشى براى دفع تشنيع مردم ؟ عمر گفت : من تو را نصيحت كردم كه متعرّض قتل او مشو ، و از من نشنيدى ، و آن محض خير تو بود ، عثمان پسر ديگر زياد گفت : راست مىگويد من راضى بودم كه حسين كشته نمىشد و ما هميشه ذليل مردم مىبوديم ، عمر گفت : به خدا سوگند كه كسى از من بدتر كارى نكرده ، اطاعت پسر زياد كردم و خدا را به خشم آوردم ، و قطع رحم كردم ، و نمىدانم كه آخر كار من چه خواهد بود « 3 »  .\r\nپس پسر زياد به مسجد رفت بر منبر بر آمد و گفت : الحمد للَّه كه خدا حق و اهل حق را غالب گردانيد ، و يزيد و اتباع او را يارى كرد ، و كذّاب پسر كذّاب را كشت ، در اين حال عبد اللَّه بن عفيف ازدى كه از شيعيان امير المؤمنين عليه السّلام بود ، و يك ديده‌اش در جنگ جمل و ديدهء ديگر در جنگ صفّين ضايع شده بود ، و پيوسته در مسجد مشغول عبادت بود برخاست و گفت : اى پسر مرجانه ! كذّاب پسر كذّاب توئى و پدر تو و آن كسى كه تو را والى كرده است و پدر او ، اى دشمن خدا فرزندان پيغمبران را مىكشيد و بر منابر مسلمانان بالا مىرويد و اين سخنان مىگوئيد .\r\nپسر زياد در غضب شد و گفت : كه بود كه اين سخن گفت ؟ ابن عفيف گفت : من بودم اى دشمن خدا ، تو مىكشى ذريّهء طاهرهء حضرت رسالت را كه خدا آيهء تطهير را در شأن ايشان\r\n\r\n","description":"","footnote":" ( 1 ) ملهوف 202 .  ( 2 ) محاسن برقى 2 / 195 .  ( 3 ) بحار الأنوار 45 / 118 . ","page_name":" 720 ","page_number":720},
  {"content":"\r\n\r\nفرستاده است و دعوى مسلمانى مىكنى ؟ ! وا غوثاه كجايند اولاد مهاجران و انصار كه انتقام نمىكشند از طاغى لعين پسر لعين يزيد پليد كه حضرت رسالت مكرّر او و پدرش را لعنت كرد .\r\nپس آتش غضب آن لعين مشتعل شد و رگهاى گردنش پر شد و گفت : بياوريد او را به نزديك من ، يساولان از هر طرف دويدند و او را گرفتند ، پسر عموهاى او را كه اشراف قبيلهء ازد بودند او را از دست يساولان گرفتند از در مسجد بيرون بردند و به خانهء او رساندند ، ابن زياد گفت : برويد و اين كور را بياوريد .\r\nچون اين خبر به قبيلهء ازد رسيد ، هفتصد نفر اجتماع كردند و ساير قبايل يمن نيز جمع شدند ، خبر به پسر زياد رسيد ، قبايل مضر را جمع كرد و با محمّد بن اشعث به جنگ ايشان فرستاد ، و محاربهء صعبى در ميان اين دو گروه اتّفاق افتاد ، تا آنكه بسيارى از عرب از هر دو طرف طعمهء شمشير شدند ، و اصحاب پسر زياد غلبه كردند و به در خانهء ابن عفيف رسيدند ، در را شكستند و به خانه در آمدند .\r\nدختر عفيف آن پير ضعيف را خبر كرد كه مخالفان آمدند ، گفت : باكى نيست شمشير مرا به من برسان ، چون شمشير را به او داد ، رجز مىخواند و شمشير خود را حركت مىداد ، و ايشان را از خود دور مىكرد ، و دختر نيك اخترش مىگفت : كاش من مرد بودم و امروز با اين فاجران قاتلان عترت پيغمبران در پيش روى تو محاربه مىكردم . و آن كافران از هر جانب كه قصد او مىكردند ، دختر او را خبر مىكرد كه از فلان جانب آمدند ، و او از آن جانب شمشير حركت مىداد و ايشان را دور مىكرد ، تا آنكه بسيار شدند و از همه جانب به او احاطه كردند ، دخترش فرياد كرد كه : وا ذلّاه دشمنان پدرم را احاطه كردند و ياورى نيست كه دفع ضرر از او نمايد ، و آن كور بينا شمشير مىگردانيد و رجز مىخواند و آن نامردان را عاجز كرده بود ، تا آنكه بر او دست يافتند و او را به نزد پسر زياد بردند .\r\nچون نظرش بر او افتاد گفت : الحمد للَّه كه خدا تو را ذليل كرد ، ابن عفيف گفت : اى دشمن به چه چيز مرا ذليل كرد ، به خدا سوگند كه اگر چشم مىداشتم ، كار را بر تو تنگ مىكردم ، ابن زياد گفت : اى دشمن خدا چه مىگوئى در حق عثمان ؟ ابن عفيف گفت : اى ولد الزّناى\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nغلام بنى علاج و اى پسر مرجانهء زانيه ، با عثمان چه‌كار اگر به حق بود يا باطل خدا ميان او و كشندگان او حكم خواهد كرد ، و ليكن از من سؤال كن از خود و پدرت و يزيد و پدرش تا تو را به نسب و حسب تو و او خبر دهم ، پسر زياد گفت : هيچ سؤال از تو نمىكنم تا شربت مرگ را بچشى ، ابن عفيف گفت : الحمد للَّه رب العالمين من پيوسته از پروردگار خود سؤال مىكردم پيش از آنكه تو از مادر متولّد شوى كه خدا شهادت روزى من كند ، و دعا مىكردم كه شهادت من بر دست ملعون‌ترين خلق باشد و دشمن‌ترين ايشان نزد خدا ، چون نابينا شدم از شهادت نااميد گرديدم ، و الحال به حمد اللَّه خدا بعد از نااميدى مرا شهادت روزى كرد و دعاى قديم مرا مستجاب گردانيد . پسر زياد حكم كرد كه آن بيچاره را گردن زدند و بر دار كشيد ، روز ديگر حكم كرد كه سر مطهّر نور ديدهء خير البشر را بر سر نيزه كردند و بر دور بازارها و محلّات كوفه گردانيدند « 1 »  .\r\nو از زيد بن ارقم روايت كرده‌اند كه گفت : من در غرفهء خانهء خود نشسته بودم ناگاه صداى هجوم عام و خروش عوام به گوشم رسيد ، چون سر از غرفه بيرون كردم ديدم كه سرها بر نيزه‌ها كرده‌اند و يك سر در ميان آنها مانند آفتاب مىدرخشد و نور از آن ساطع مىگردد ، چون به نزديك غرفهء من رسيدند ، غرفه از شعاع آن سر منوّر شد ، ديدم كه لبهاى او حركت مىكند ، چون گوش دادم ، سورهء كهف تلاوت مىنمود به اين آيه رسيده بود  أَم حَسِبْت أَن أَصْحاب الْكَهْف وَ الرَّقِيم كانُوا مِن آياتِنا عَجَباً  « 2 »  پس مويهاى بدن من راست ايستاد . چون نيك نگريستم ، شناختم كه سر مبارك حضرت امام حسين عليه السّلام است ، گفتم : اى فرزند رسول خدا امر تو از امر اصحاب كهف و رقيم عجيب‌تر است « 3 »  .\r\nبه روايتى ديگر : چون سر آن حضرت را در صيارف كوفه بر سر نيزه كردند ، شروع كرد به آواز بلند به خواندن سورهء كهف ، و تا اين آيه خواند  إِنَّهُم فِتْيَةٌ آمَنُوا بِرَبِّهِم وَ زِدْناهُم هُدىً  « 4 »  و ديدن اين معجزه براى هدايت آن كافران فايده نبخشيد بلكه موجب مزيد\r\n\r\n","description":"","footnote":" ( 1 ) ملهوف 203 .  ( 2 ) سورهء كهف / آيهء 9 .  ( 3 ) ارشاد شيخ مفيد 2 / 117 .  ( 4 ) سورهء كهف / آيهء 13 . ","page_name":" 722 ","page_number":722},
  {"content":"\r\n\r\nضلالت ايشان شد « 1 »  .\r\nبه روايت ديگر : چون سر مقدّس مبارك آن بزرگوار را در كوفه بر درخت آويختند ، اين آيه خواند  وَ سَيَعْلَم الَّذِين ظَلَمُوا أَيَّ مُنْقَلَب يَنْقَلِبُون  « 2 »  يعنى : زود باشد كه بدانند آنها كه ستم كردند كه بازگشت ايشان به كجا خواهد بود « 3 »  .\r\nو به روايات سابقه : پس ابن زياد فتح نامه‌ها به اطراف بلاد نوشت و فرستاد ، و حقيقت حال را به يزيد نوشت كه آنچه در باب بقيّهء اهل بيت رسالت حكم كند ، به عمل آورد ، و نامه در اين باب به عمرو بن سعيد امير مدينه نوشت . چون خبر به آن ملعون رسيد ، حكم كرد كه در مدينه ندا كنند كه : حسين كشته شد . پس شيون از خانه‌هاى بنى هاشم و ساير بيوت مدينه بلند شد كه هرگز در مدينه چنين ماتمى نشده بود . پس آن ملعون بر منبر بر آمد و گفت : ايّها النّاس اين ناله‌ها و شيونها به عوض شيونهاست كه بر قتل عثمان از خانهء بنى اميّه بلند شد ، پس براى مصلحت گفت : من مىخواستم كه سر او در بدنش مىبود و ما را دشنام مىداد و ما او را مدح مىكرديم ، امّا چه كنم با كسى كه شمشير بر روى ما كشد و ارادهء قتل ما كند به غير آنكه او را بكشيم ، چه چاره توان كرد .\r\nپس عبد اللَّه بن سايب برخاست و گفت : اگر فاطمه زنده مىبود و سر حسين را مىديد چه مىكرد ؟ عمرو گفت : ما سزاوارتريم به فاطمه از تو ، پدر او عم ماست و شوهر او برادر ماست و فرزند او فرزند ماست ، اگر فاطمه زنده مىبود ، چشمش مىگريست و جگرش مىسوخت و كشندهء او را ملامت نمىكرد . پس يكى از آزادكرده‌هاى عبد اللَّه بن جعفر به نزد او برفت و خبر شهادت دو فرزند دلبند او را به او گفت ، عبد اللَّه به زبان شكيبائى و رضا گفت : انّا للَّه و انّا اليه راجعون ، ابو السلاسل آزاد كردهء او گفت كه : از حسين بن على اين به ما رسيد ، عبد اللّه نعل خود را بر او زد و گفت : اى فرزند كنيز گنديده نسبت به امام حسين چنين سخن مىگوئى ؟ ! به خدا سوگند كه من آرزو داشتم كه خود در خدمت او كشته شوم ، و به همين خشنودم كه اگر خود نتوانستم در راه او كشته شوم و از اين سعادت محروم شدم ،\r\n\r\n","description":"","footnote":" ( 1 ) مناقب ابن شهر آشوب 4 / 68 .  ( 2 ) سورهء شعراء / آيهء 227 .  ( 3 ) مناقب ابن شهر آشوب 4 / 68 . ","page_name":" 723 ","page_number":723},
  {"content":"\r\n\r\nبه حمد اللَّه كه فرزندان من در ركاب او به سعادت شهادت رسيدند .\r\nپس ام لقمان دختر عقيل بن أبي طالب با خواهران خود صدا به نوحه و زارى بلند كردند ، و بر سيّد الشّهداء و شهيدان ديگر مىگريستند و مرثيه‌ها مىخواندند « 1 »  .\r\nبه روايت ديگر : زينب دختر عقيل گيسوهاى خود را پريشان كرد ، خوناب اشك از ديده روان كرد و مىگفت : اى كافران بىحيا چه خواهيد گفت در جواب سيّد انبيا در وقتى كه از شما پرسد كه : چه كرديد با عترت برگزيدهء من بعد از من ؟ و به چه جهت ايشان را كشتيد و اسير كرديد ؟ آيا اين بود جزاى نيكيهاى من ؟ ناگاه در ميان هوا مرثيه‌ها شنيدند كه كسى مىخواند براى آن امام مظلوم و او را نمىديدند « 2 »  . چون شب شد ، از هر طرف اشعار و مراثى بسيار بر آن امام اخيار و شهيد تيغ اشرار از جنّيان مىشنيدند .\r\nو امّا يزيد پليد ، چون بر مضمون نامهء ابن زياد مطّلع شد ، نامه‌اى به آن لعين نوشت كه :\r\nسرها و اسيران را به شام بفرست . چون نامهء آن بدترين اشقيا به آن ولد الزّنا رسيد ، مخفر بن ثعلبه - و به روايت ديگر زحر بن قيس « 3 »  - را طلبيد و سرهاى شهدا را به او داد ، و ابو بردة بن عوف و طارق بن ابى ظبيان را با گروهى از ملاعين اهل كوفه همراه او كرد و سرهاى آن سروران را به جانب شام روان كرد ، و بعد از چند روز تهيّهء سفر محنت اثر اهل بيت حضرت خير البشر كرد ، و حضرت امام زين العابدين عليه السّلام را غل در گردن مباركش گذاشت ، و مخدّرات سرادق عصمت و طهارت را به روش اسيران بر شتران سوار كرد ، و با شمر و جمعى از منافقان و مخالفان از عقب آن جماعت فرستاد تا به ايشان ملحق شدند « 4 »  .\r\nسيّد ابن طاووس و ديگران از ابن لهيعه روايت كرده‌اند كه گفت : من در دور خانهء كعبه طواف مىكردم ، ناگاه مردى را ديدم كه مىگفت : خداوندا مرا بيامرز و دانم كه نيامرزى ، گفتم : اى بندهء خدا بترس از خدا و مثل اين سخن را مگو ، زيرا كه اگر گناهان تو مثل قطرات باران و برگ درختان باشد ، و از خدا طلب آمرزش نمائى ، اميد آمرزش هست ، و خدا آمرزنده و مهربان است .\r\n\r\n","description":"","footnote":" ( 1 ) بحار الأنوار 45 / 121 - 123 .  ( 2 ) مثير الأحزان 95 .  ( 3 ) ارشاد شيخ مفيد 2 / 118 .  ( 4 ) ملهوف 208 . ","page_name":" 724 ","page_number":724},
  {"content":"\r\n\r\nآن مرد گفت : بيا تا من قصّهء خود را براى تو بيان كنم ، پس مرا به كنارى برد و گفت : من در ميان آن پنجاه نفر بودم كه بر سر امام حسين عليه السّلام موكّل بودند در راه شام ، و هر شب صندوقى كه سر آن سرور در آن بود ، در ميان مىگذاشتيم و شراب مىخورديم . در يكى از شبها ، ايشان شراب خوردند و من شراب نخوردم ، چون آنها به خواب رفتند ، صداها مانند رعد و برق از آسمان شنيدم كه هرگز چنين صدائى نشنيده بودم ، و صدائى شنيدم كه كسى ندا كرد كه : محمّد مصطفى مىآيد . ناگاه ديدم كه درهاى آسمان گشوده شد و صداى صهيل اسبان و قعقعهء سلاح مردان به گوش مىآمد ، و ديدم كه حضرت آدم و نوح و ابراهيم و اسماعيل و اسحاق و حضرت پيغمبر آخر الزّمان صلّى اللّه عليه و آله و سلّم با جبرئيل امين و ميكائيل و اسرافيل و كروبيان و روحانيان و ملائكهء مقرّبان از آسمان به زير آمدند ، پس جبرئيل نزديك صندوق آمد و سر مبارك سيّد شهدا را بيرون آورد و بوسيد و بر سينهء خود چسبانيد و گريست ، و همهء پيغمبران آن سر را مىگرفتند و مىبوسيدند و مىگريستند و تعزيت رسول خدا مىگفتند ، و آن حضرت مىگريست .\r\nو به روايت ديگر : حضرت رسالت صلّى اللّه عليه و آله و سلّم به ايشان گفت : ببينيد با فرزند من و نور ديدهء من چه كردند .\r\nناگاه جبرئيل به نزد حضرت رسالت آمد و گفت : يا بن رسول اللَّه حق تعالى مرا مأمور گردانيده است كه تو را اطاعت كنم در حق اين امّت جفاكار ، اگر مىفرمائى زمين را به لرزه مىآورم و سرنگون مىكنم چنانچه بر قوم لوط كردم ، حضرت فرمود : نه اى جبرئيل مىخواهم كه در قيامت با ايشان خصمى كنم ، پس آن حضرت با ارواح انبيا و ملائكهء سما بر سر سيّد شهدا نماز كردند و بر او صلوات فرستادند ، ناگاه گروهى از ملائكه نازل شدند و گفتند : يا رسول اللَّه خدا ما را امر كرده است كه اين پنجاه نفر را به قتل آوريم ، حضرت فرمود : آنچه مأمور شده‌ايد به عمل آوريد ، ايشان حربه‌هاى آتش داشتند و به هر كس حربه مىزدند ، آتش در او مىگرفت و مىسوخت . پس يكى از ايشان قصد من كرد ، من فرياد بر آوردم كه : الامان يا رسول اللَّه ، حضرت فرمود : برو كه خدا تو را نيامرزد ، چون صبح شد ديدم كه همهء رفيقان من خاكستر شده بودند .\r\n\r\n","description":"","footnote":"","page_name":" 725 ","page_number":725},
  {"content":"\r\n\r\nو به روايتى : چون به نزديك شهر بعلبك رسيدند ، آن سياه دلان با بيرقها و علمها دو فرسخ به استقبال ايشان آمدند و شادى مىكردند ، ام كلثوم گفت : خدا كثرت شما را بر اندازد و بر شما مسلّط گرداند كسى را كه شما را به قتل آورد ، و امام زين العابدين عليه السّلام شعرى چند در شكايت روزگار و جفاهاى زمانهء غدّار خواند و گريست « 1 »  .\r\nقطب راوندى از اعمش روايت كرده است كه گفت : در حرم ديدم مردى از آنها را كه همراه سر مبارك امام مظلوم به شام رفته بودند ، گفت : در راه شام به دير راهبى از نصارا رسيديم ، و سر آن سرور بر نيزه بود و ما بر دور آن حراست مىكرديم ، چون شراب حاضر كرديم كه بخوريم و به عيش و شادى مشغول شويم ، ناگاه ديديم كه دستى از ديوار دير ظاهر شد و به قلم فولاد از مداد خون بر ديوار دير نوشت به اين مضمون كه : آيا اميد دارند امّتى كه حسين را شهيد كردند شفاعت جدّ او را در قيامت ، ما بسيار ترسيديم و برخاستيم كه آن دست را بگيريم ، ناپيدا شد . چون باز به كار خود مشغول شديم ، باز آن دست ظاهر شد و بيت ديگر نوشت به اين مضمون : به خدا سوگند كه ايشان را شفاعت‌كننده نخواهد بود ، در روز جزا در عذاب خدا مخلّد خواهند بود ؛ باز چون يكى از ما اراده كرد كه آن را بگيرد باز غايب شد . چون نشست ، پيدا شد و بيت ديگر نوشت به اين مضمون : به تحقيق كه كشتند حسين را به حكم جور ، و مخالفت نمودند حكم كتاب خدا را .\r\nپس راهب از دير خود مشرف شد و ديد كه نورى از سر آن سرور به جانب آسمان ساطع است ، با آن لشكر شقاوت اثر خطاب كرد كه : از كجا مىآئيد ؟ گفتند : از عراق مىآئيم و به جنگ حسين رفته بوديم و اين سر اوست براى يزيد مىبريم ، راهب گفت :\r\nحسين كه پدر او پسر عم پيغمبر شماست ، و مادر او دختر اوست ؟ گفتند : آرى ، گفت :\r\nلعنت بر شما اگر عيسى را پسرى مىبود ما او را بر ديده‌هاى خود مىنشانيديم ، پس راهب گفت : من التماس دارم كه شما به سر كردهء خود بگوئيد كه ده هزار درهم از پدر به من ميراث رسيده است ، آن را از من بگيرد ، و سر اين سرور را به من بدهد كه امشب نزد من باشد ، چون وقت رحيل شود ، من به او پس دهم . چون به عمر گفتند ، گفت : زر را بگيريد و سر را\r\n\r\n","description":"","footnote":" ( 1 ) بحار الأنوار 45 / 125 - 127 . ","page_name":" 726 ","page_number":726},
  {"content":"\r\n\r\nبدهيد كه نزد او باشد تا هنگام رحيل ، پس راهب دو هميان زر كه ده هزار درهم بود از دير به زير انداخت ، و عمر آن زر را صرّافى كرد و سرش را مهر كرد و به خزانه‌دار خود سپرد ، و سر آن سرور را به آن نيك اختر داد .\r\nراهب چون آن سر بزرگوار را به دير خود برد ، صومعهء او از نور آن سر منوّر روشن شد و صداى هاتفى را شنيد كه : خوشا حال تو و خوشا حال كسى كه حرمت اين بزرگوار را داند ، پس راهب آن سر مطهّر را به گلاب شست و با مشك و كافور معطّر گردانيد ، و بر سجّادهء خود گذاشت و رو به آسمان گردانيد و گفت : پروردگارا به حق عيسى امر كن كه اين سر بزرگوار با من سخن بگويد ، ناگاه سر مبارك آن حضرت به سخن آمد و گفت : اى راهب چه مىخواهى ؟ راهب گفت : تو كيستى ؟ سر آن حضرت فرمود : منم فرزند دلبند محمّد مصطفى و منم جگرگوشهء علىّ مرتضى ، منم نور ديدهء فاطمهء زهرا و منم تشنه لب مظلوم اهل جور و جفا .\r\nراهب چون اين سخنان جانسوز را شنيد ، خروش بر آورد و رو بر روى مبارك آن سرور گذاشت و گفت : روى خود را بر نمىدارم تا بگوئى كه من فردا شفيع توام ، ناگاه از سر مبارك سيّد شهدا صدا آمد كه : به دين جدّم درآ تا تو را شفاعت كنم در روز جزا ، راهب گفت : أشهد أن لا إله الّا اللَّه و أشهد أن محمّداً رسول اللَّه ، پس سر حضرت امام حسين عليه السّلام قبول شفاعت او كرد .\r\nچون صبح شد ، خواستند كه سر را از راهب گيرند ، راهب بر بام دير آمد و گفت :\r\nمىخواهم با سركردهء اين لشكر سخنى بگويم . چون عمر به پاى دير آمد ، راهب گفت : تو را به خدا و جدّ صاحب اين سر محمّد مصطفى سوگند مىدهم كه اين سر را در صندوق گذارى و ديگر به اين سر خفّت نرسانى ، عمر قبول كرد و ليكن وفا نكرد ، و راهب از دير فرود آمد و سر به صحرا گذاشت ، و در كوهها و بيابانها عبادت حق تعالى مىكرد تا به رحمت الهى و اصل گرديد .\r\nچون نزديك دمشق رسيدند ، عمر از خزانه‌دار خود آن زرها را طلبيد ، و مهر خود را ملاحظه كرد ، و سر هميانها را گشود ، ديد كه همهء زرها سفال شده است و بر يك روى آنها\r\n\r\n","description":"","footnote":"","page_name":" 727 ","page_number":727},
  {"content":"\r\n\r\nنقش شده است  لا تَحْسَبَن اللَّه غافِلًا عَمَّا يَعْمَل الظَّالِمُون  « 1 »  يعنى : گمان مكن كه خدا غافل است از آنچه مىكنند ظالمان ، و بر روى ديگر نقش بسته است  وَ سَيَعْلَم الَّذِين ظَلَمُوا أَيَّ مُنْقَلَب يَنْقَلِبُون  « 2 »  يعنى : زود خواهند دانست ستمكاران كه بازگشت ايشان به كجاست . پس آن ملعون گفت : انّا للَّه و انّا اليه راجعون ، زيانكار دنيا و عقبى شدم ، و آن سفالها را فرمود در آب ريختند « 3 »  .\r\nمترجم گويد كه : قصّهء اين راهب و ظاهر شدن اعجاز از سر آن سرور بر او از قصّه‌هاى مشهور است ، و در اكثر كتب خاصّه و عامّه مذكور است ، و شعرا به نظم آورده‌اند ، و اكثر روايت كرده‌اند كه در منزل قنسرين بود .\r\nو بعضى روايت كرده‌اند كه : آن راهب يهودى بود ، چون ديد از صندوقى كه سر مبارك آن جناب در آن بود نورى ساطع بود ، آن سر مقدّس را از ايشان گرفت و معطّر گردانيد و التماس شفاعت از او نمود ، سر آن سرور فرمود : اگر به دين جدّ من در آئى تو را شفاعت مىكنم ، پس آن يهودى و جمعى كثير از ياران و خويشان خود را جمع كرد و همه مسلمان شدند « 4 »  .\r\nسيّد ابن طاووس از امام محمّد باقر عليه السّلام روايت كرده است كه فرمود : پدرم امام زين العابدين عليه السّلام مىفرمود : چون ما را به نزد يزيد مىبردند ، مرا بر شتر برهنه سوار كرده بودند ، و مخدّرات اهل بيت را بر اشترهاى برهنه سوار كرده بودند و در عقب من بودند ، و سر بزرگوار پدر عالىمقدارم بر سر نيزه بود و در پيش روى ما مىبردند ، و نيزه‌داران آن كافران بر دور ما احاطه كرده بودند ، و هر يك از ما را كه مىديدند كه آب از ديدهء ما جارى مىشود ، نيزه را بر سر ما مىكوبيدند ، و با اين حال ما را داخل دمشق كردند . چون داخل آن شهر شوم شديم ، ملعونى ندا كرد كه : اينها اسيران اهل بيت ملعونند « 5 »  ، به روايت اوّل :\r\nچون به نزديك دمشق رسيدند ، ام كلثوم از شمر التماس كرد : چون ما را داخل شهر\r\n\r\n","description":"","footnote":" ( 1 ) سورهء ابراهيم / آيهء 42 .  ( 2 ) سورهء شعراء / آيهء 227 .  ( 3 ) خرايج 2 / 578 .  ( 4 ) بحار الأنوار 45 / 172 .  ( 5 ) بحار الأنوار 45 / 154 . ","page_name":" 728 ","page_number":728},
  {"content":"\r\n\r\nمىكنى بگو زنان ما را از راهى ببرند كه نظارگى كمتر باشد ، يا بگو كه سرها را پيشتر ببرند كه مردم مشغول شوند به نظر كردن به سرها و به ما نظر بسيار نكنند ، آن ولد الزّنا قبول نكرد ، از نهايت كفر و عناد حكم كرد كه سرها را در ميان شتران حرم ببرند . « 1 »  .\r\nو در بعضى از كتب معتبره روايت كرده‌اند كه سهل بن سعد گفت : من در سفرى وارد دمشق شدم ، شهرى ديدم در نهايت معمورى با اشجار و انهار بسيار و قصور رفيعه و منازل بىشمار ، و ديدم كه بازارها را آئين بسته‌اند و پرده‌ها آويخته‌اند ، و مردم زينت بسيار كرده‌اند و دف و نقّاره و انواع سازها مىنوازند ، با خود گفتم : مگر امروز عيد ايشان است ؟ ! تا آنكه از جمعى پرسيدم كه : مگر در شام عيدى هست كه نزد ما معروف نيست ؟ گفتند : اى شيخ مگر تو در اين شهر غريبى ؟ گفتم : من سهل بن سعدم و به خدمت حضرت رسالت صلّى اللّه عليه و آله و سلّم رسيده‌ام ، گفتند : اى سهل ! ما تعجّب داريم كه چرا خون از آسمان نمىبارد ، و چرا زمين سرنگون نمىگردد ؟ گفتم : چرا ؟ گفتند : اين فرح و شادى براى آن است كه سر مبارك حسين بن على عليه السّلام را از عراق براى يزيد به هديه آورده‌اند ، گفتم : سبحان اللَّه سر امام حسين را مىآورند و مردم شادى مىكنند ؟ ! پرسيدم كه : از كدام دروازه داخل مىكنند ؟ گفتند : از دروازهء ساعات ، من بسوى آن دروازه شتافتم .\r\nچون به نزديك دروازه رسيدم ديدم كه رايات كفر و ضلالت از پى يكديگر مىآمدند ، ناگاه ديدم كه سوارى مىآيد و نيزه‌اى در دست دارد ، و سرى را بر آن نيزه نصب كرده است كه شبيه‌ترين مردم است به رسول خدا صلّى اللّه عليه و آله و سلّم ، پس ديدم كه زنان و كودكان بسيار بر شتران برهنه سوار كرده مىآوردند ، پس من رفتم به نزديك يكى از ايشان و پرسيدم كه : تو كيستى ؟ گفت : منم سكينه دختر امام حسين ، گفتم : من از صحابهء جدّ شمايم اگر خدمتى دارى به من بفرما ، سكينه گفت كه : بگو به اين بدبختى كه سر پدر بزرگوارم را دارد كه از ميان ما بيرون رود ، و سر را پيشتر برد كه مردم مشغول شوند به نظارهء آن سر منوّر ، و ديده از ما بردارند و به حرمت رسول خدا اين قدر بىحرمتى روا ندارند .\r\nسهل گفت : من رفتم به نزد آن ملعون كه سر آن سرور را داشت گفتم : آيا ممكن است كه\r\n\r\n","description":"","footnote":" ( 1 ) ملهوف 210 . ","page_name":" 729 ","page_number":729},
  {"content":"\r\n\r\nحاجت مرا برآورى و چهار صد دينار طلا از من بگيرى ؟ گفت : حاجت تو چيست ؟ گفتم :\r\nحاجت من آن است كه اين سر را از ميان زنان بيرون برى و پيش روى ايشان به روى ، آن زر را از من گرفت و حاجت مرا روا كرد « 1 »  .\r\nبه روايت ابن شهر آشوب : چون خواست كه زر را صرف كند ، هر يك سنگ سياه شده بود و بر يك جانبش نوشته بود  وَ لا تَحْسَبَن اللَّه غافِلًا عَمَّا يَعْمَل الظَّالِمُون  « 2 »  و بر جانب ديگر  وَ سَيَعْلَم الَّذِين ظَلَمُوا أَيَّ مُنْقَلَب يَنْقَلِبُون  « 3 »  « 4 »  قطب راوندى از منهال بن عمرو روايت كرده است كه گفت : به خدا سوگند كه در دمشق ديدم سر مبارك جناب امام حسين عليه السّلام را بر سر نيزه كرده بودند ، و در پيش روى آن جناب كسى سورهء كهف مىخواند ، چون به اين آيه رسيد  أَم حَسِبْت أَن أَصْحاب الْكَهْف وَ الرَّقِيم كانُوا مِن آياتِنا عَجَباً  « 5 »  به قدرت خدا سر سيّد شهدا به سخن آمد و به زبان فصيح گويا گفت كه : امر من از قصّهء اصحاب كهف عجيب‌تر است ، و اين اشاره است به رجعت آن جناب براى طلب خون خود « 6 »  .\r\nپس آن كافران حرم و اولاد سيّد پيغمبران را بر در مسجد جامع دمشق كه جاى اسيران بود بازداشتند . و مرد پيرى از اهل شام به نزد ايشان آمد و گفت : الحمد للَّه كه خدا شما را كشت و شهرها را از مردان شما راحت داد ، و يزيد را بر شما مسلّط گردانيد . چون سخن خود را تمام كرد ، جناب امام زين العابدين عليه السّلام فرمود : اى شيخ آيا قرآن خوانده‌اى ؟ گفت :\r\nبلى ، فرمود : اين آيه را خوانده‌اى  قُل لا أَسْئَلُكُم عَلَيْه أَجْراً إِلَّا الْمَوَدَّةَ فِي الْقُرْبى  « 7 »  ؟\r\nگفت : بلى ، حضرت فرمود : آنها مائيم كه حق تعالى مودّت ما را مزد رسالت گردانيده است . باز فرمود كه : اين آيه را خوانده‌اى  وَ آت ذَا الْقُرْبى حَقَّه  « 8 »  ؟ گفت : بلى ، فرمود : مائيم آنها كه حق تعالى پيغمبر خود را امر كرده است كه حق ما را به ما عطا كند ، آيا\r\n\r\n","description":"","footnote":" ( 1 ) بحار الأنوار 45 / 127 .  ( 2 ) سورهء ابراهيم / آيهء 42 .  ( 3 ) سورهء شعراء / آيهء 227 .  ( 4 ) مناقب ابن شهر آشوب 4 / 68 .  ( 5 ) سورهء كهف / آيهء 9 .  ( 6 ) خرايج 2 / 577 .  ( 7 ) سورهء شورى / آيهء 23 .  ( 8 ) سورهء اسراء / آيهء 26 . ","page_name":" 730 ","page_number":730},
  {"content":"\r\n\r\nاين آيه را خوانده‌اى  وَ اعْلَمُوا أَنَّما غَنِمْتُم مِن شَيْءٍ فَأَن لِلَّه خُمُسَه وَ لِلرَّسُول وَ لِذِي الْقُرْبى  « 1 »  ؟ گفت : بلى ، حضرت فرمود : مائيم ذو القربى كه اقرب اقرباى آن حضرتيم ، آيا خوانده‌اى اين آيه را  إِنَّما يُرِيدُ اللَّه لِيُذْهِب عَنْكُم الرِّجْس أَهْل الْبَيْت وَ يُطَهِّرَكُم تَطْهِيراً  « 2 »  ؟ گفت : بلى ، حضرت فرمود : مائيم اهل بيت رسالت كه حق تعالى شهادت به طهارت ما داده است .\r\nآن مرد پير گريان شد و از گفته‌هاى خود پشيمان شد ، و عمامهء خود را از سر انداخت و رو به آسمان گردانيد و گفت : خداوندا بيزارى مىجويم بسوى تو از دشمنان آل محمّد از جن و انس ، پس به خدمت حضرت عرض كرد كه : اگر توبه كنم آيا توبهء من قبول مىشود ؟\r\nفرمود : بلى ، آن مرد توبه كرد ، و چون خبر او به يزيد پليد رسيد او را به قتل رسانيد « 3 »  .\r\nو از حضرت امام محمّد باقر عليه السّلام مروى است كه چون فرزندان و خواهران حضرت سيّد شهدا را به نزد يزيد پليد بردند ، بر شتران سوار كرده بىعمارى عمارى و محمل ، يكى از اشقياى اهل شام گفت : ما اسيران نيكوتر از ايشان هرگز نديده بوديم ، سكينه خاتون گفت :\r\nاى اشقيا ! مائيم سبايا و اسيران آل محمّد « 4 »  .\r\nبه روايت ديگر منقول است كه در شام از سر مبارك حضرت مىشنيدند كه مكرّر مىگفت : لا حول و لا قوّة الّا باللَّه .\r\nبه روايت ديگر منقول است كه در آن حال كه اهل عصمت و جلال را داخل دمشق كردند ، ابراهيم پسر طلحه به حضرت امام زين العابدين عليه السّلام رسيد و جراحت شمشيرهاى جنگ جمل كه در سينهء پركينه‌اش بود اظهار كرد و گفت : آخر كه مغلوب شد ؟ حضرت فرمود كه : اگر خواهى بدانى كه كى مغلوب شد ، چون وقت نماز شود ، اذان و اقامت نماز را بشنو و ببين كه آوازه كى بلند است ، و بلند خواهد بود تا روز قيامت « 5 »  .\r\nپس يزيد پليد مجلسى آراست و با زينت بسيار بر تخت شوم خود نشست و ملاعين\r\n\r\n","description":"","footnote":" ( 1 ) سورهء انفال / آيهء 41 .  ( 2 ) سورهء احزاب / آيهء 33 .  ( 3 ) ملهوف 211 .  ( 4 ) قرب الاسناد 26 .  ( 5 ) امالى شيخ طوسى 677 . ","page_name":" 731 ","page_number":731},
  {"content":"\r\n\r\nاهل شام را حاضر كرد و اهل بيت رسالت را طلبيد ، چون به در خانهء آن لعين رسيدند ، مخفر بن ثعلبه صدا بلند كرد كه : فاجران لئيم را براى امير المؤمنين آورديم ، حضرت امام زين العابدين عليه السّلام در راه با كسى سخن نمىگفت ، در اين وقت فرمود : بر خدا و خلق ظاهر است كه فاجر لئيم كيست ، پس عبد الرّحمن بن حكم به يزيد گفت كه : خوب كردى نسل فاطمهء طاهره را بر انداختى ، و نسل سميّهء زانيه را بسيار كردى « 1 »  ، يزيد سر به نزديك او برد و گفت : اين مجلس جاى اين سخنان نيست .\r\nچون آن سر منوّر را به نزديك آن بد گهر گذاشتند ، فرح و شادى بسيار كرد و گفت :\r\nصاحب اين سر مىگفت كه : پدر من بهتر است از پدر يزيد ، و مادر من بهتر است از مادر يزيد ، و جدّ من از جدّ او ، و من بهترم از او ، همين سخن او را به كشتن داد « 2 »  .\r\nبه اسانيد معتبره از حضرت امام رضا عليه السّلام منقول است كه چون سر مطهّر امام حسين عليه السّلام را به مجلس يزيد پليد در آوردند ، مجلس شراب آراست و با نديمان خود شراب زهر مار مىكرد و با ايشان شطرنج بازى مىكرد ، و شراب به ياران خود مىداد و مىگفت : بياشاميد كه اين شراب مباركى است كه سر دشمن ما نزد ما گذاشته است و دل شاد و خرّم گرديده‌ايم ، و ناسزا به امام حسين و پدر و جدّ بزرگوار او صلوات اللَّه عليهم مىگفت ، و هر مرتبه كه در قمار بر حريف خود غالب مىشد ، سه پياله شراب زهر مار مىكرد و ته جرعه شومش را در پهلوى طشتى كه سر آن سرور را در آن گذاشته بودند مىريخت ، پس هر كه از شيعيان ماست ، بايد كه از شراب خوردن و شطرنج باختن اجتناب نمايد كه كار دشمنان ماست ، و هر كه در وقت نظر كردن به شراب يا به شطرنج صلوات فرستد بر امام حسين و لعنت كند يزيد و آل زياد را ، حق تعالى گناهان او را بيامرزد هر چند به عدد ستارگان آسمان باشد « 3 »  .\r\nعلى بن ابراهيم از حضرت صادق عليه السّلام روايت كرده است كه چون امام زين العابدين عليه السّلام را با ساير اولاد رسالت با غل و زنجير ، و مخدّرات اهل بيت عصمت و جلالت را داخل\r\n\r\n","description":"","footnote":" ( 1 ) ارشاد شيخ مفيد 2 / 119 .  ( 2 ) بحار الأنوار 45 / 131 .  ( 3 ) عيون أخبار الرضا 2 / 25 . ","page_name":" 732 ","page_number":732},
  {"content":"\r\n\r\nمجلس يزيد پليد كردند ، يزيد گفت : الحمد للَّه كه خدا پدر تو را كشت ، حضرت امام زين العابدين عليه السلام گفت : لعنت خدا بر كسى كه پدر مرا كشت ، پس يزيد پليد در غضب شد و امر كرد كه آن حضرت را به قتل رسانند ، حضرت فرمود : اگر مرا به قتل رسانى ، دختران حضرت رسالت را كه به منازل خود بر خواهد گردانيد و محرمى به غير از من ندارند ؟ آن ملعون شرمنده شد و گفت : تو ايشان را خواهى برد ، و پيش طلبيد و سوهانى طلبيد و به دست نحس خود آن آهن را از گردن آن امام عاليمقام بريد و پرسيد كه : دانستى چرا خود متوجّه شدم ؟ حضرت فرمود : براى آنكه به غير تو ديگرى را بر من منّت نباشد ، گفت :\r\nراست گفتى . پس آن ملعون اين آيه را خواند  ما أَصابَكُم مِن مُصِيبَةٍ فَبِما كَسَبَت أَيْدِيكُم  « 1 »  حضرت فرمود : اين آيه در حق ديگران است ، اين آيه در شأن ماست  ما أَصاب مِن مُصِيبَةٍ فِي الْأَرْض وَ لا فِي أَنْفُسِكُم إِلَّا فِي كِتاب مِن قَبْل أَن نَبْرَأَها . . . \r\n لِكَيْلا تَأْسَوْا عَلى ما فاتَكُم وَ لا تَفْرَحُوا بِما آتاكُم  « 2 »  يعنى : نمىرسد به شما مصيبتى در زمين و نه در خانه‌هاى شما مگر در نامه‌اى نوشته‌ايم پيش از آنكه نفس شما را بيافرينيم ، تا آزرده نشويد بر آنچه فوت مىشود از شما و شاد نگرديد به آنچه داده است به شما ، پس فرمود : مائيم كه به اين آيه عمل كرديم ، و به قضاى حق تعالى راضى شده‌ايم ، و محزون نمىگرديم به آنچه از ما فوت شود در دنيا ، و شاد نمىگرديم بر آنچه به ما رسد از نعمتهاى دنيا « 3 »  .\r\nو به روايت ابن نما و ديگران : حضرت امام زين العابدين عليه السّلام فرمود كه : ما دوازده نفر بوديم از مردان اهل بيت رسالت كه ما را به مجلس يزيد پليد بردند ، و غلها در گردنهاى ما بود ، و ما را به ريسمانها بر يكديگر بسته بودند ، من گفتم : به خدا سوگند مىدهم تو را اى يزيد كه اگر حضرت رسالت صلّى اللّه عليه و آله و سلّم ما را بر اين حالت مشاهده كند چه خواهد گفت ؟ پس فاطمه دختر امام حسين عليه السّلام گفت : اى يزيد ! دختران رسول خدا را اسير مىكنى ؟ ! پس حاضران همه گريستند و صداى گريهء زنان از خانهء يزيد بلند شد ، آن ملعون حكم كرد كه\r\n\r\n","description":"","footnote":" ( 1 ) سورهء شورى / آيهء 30 .  ( 2 ) سورهء حديد / آيهء 22 و 23 .  ( 3 ) تفسير قمى 2 / 352 . ","page_name":" 733 ","page_number":733},
  {"content":"\r\n\r\nريسمانها را بريدند و غلها را برداشتند و سر مبارك امام حسين را در طشتى گذاشتند و نزد آن ملعون حاضر كردند .\r\nچون نظر حضرت امام زين العابدين عليه السّلام بر سر منوّر پدر بزرگوار افتاد ، آهى از دل پردرد بر كشيد و اشك خونين ريخت ، و بعد از آن هرگز كلّهء گوسفند تناول نفرمود . چون نظر زينب خاتون بر آن سر منوّر افتاد ، بىتاب شد و گريبان طاقت چاك كرد و با صداى حزين كه دلها را پاره پاره كرد فرياد بر آورد كه : يا حسيناه اى حبيب قلب رسول خدا ، اى فرزند مكّه و منى ، و اى فرزند دلبند سيّدهء نساء ، اى جگرگوشهء محمّد مصطفى ، پس اهل مجلس آن لعين خروش بر آوردند ، و يزيد پليد ساكت بود و سخن نمىگفت .\r\nپس صداى زنى از بنى هاشم كه در خانهء يزيد بود ، به نوحه بلند شد و فرياد مىكرد كه :\r\nيا حسيناه ، اى بزرگ اهل بيت رسول خدا ، و اى فرزند محمّد مصطفى ، و اى فرياد رس بيوه‌زنان و يتيمان ، و اى كشتهء تيغ اولاد زناكاران ، پس بار ديگر حاضران خروش بر آوردند و آن ولد الزّناى بىحيا هيچ متأثّر نشد ، و چوب خيزرانى طلبيد و بر دندانهاى سيّد شهدا مىزد و مىگفت : كاش اشياخ بنى اميّه كه در جنگ بدر كشته شدند ، حاضر مىبودند و مىديدند كه من چگونه انتقام ايشان را از فرزندان قاتلان ايشان كشيدم ، و حاضران مىگفتند : اى يزيد ! شل نشوى كه نيك انتقام كشيدى .\r\nپس ابو برزهء اسلمى از صحابه كه در آن مجلس شوم حاضر بود گفت : واى بر تو اى يزيد چوب بر دندان حسين فرزند فاطمه مىزنى و من مكرّر ديده‌ام حضرت رسالت صلّى اللّه عليه و آله و سلّم لب و دندان او و برادرش را مىبوسيد و مىگفت : شما بهترين جوانان بهشتيد ، خدا بكشد كشندگان شما را و لعنت كند ايشان را ، و معذّب گرداند به عذاب اليم و برساند ايشان را به اسفل درك جحيم ، پس يزيد در غضب شد و حكم كرد كه او را كشيدند و از مجلس بيرون بردند « 1 »  .\r\nپس زينب دختر امير المؤمنين عليه السّلام برخاست و گفت : حمد مىكنم پروردگار عالميان را ، و درود مىفرستم بر جدّ خود سيّد پيغمبران ، راست فرموده است خدا كه پس عاقبت\r\n\r\n","description":"","footnote":" ( 1 ) مثير الأحزان 98 ؛ ملهوف 213 . ","page_name":" 734 ","page_number":734},
  {"content":"\r\n\r\nآنها كه كارهاى بسيار بد كردند آن بود كه تكذيب كردند به آيات خدا و استهزا نمودند به آنها ، اى يزيد آيا گمان مىكنى كه چون بر ما تنگ كردى اطراف زمين را و ما اسير تو گرديديم و ما را به روش اسيران از شهر به شهر آوردى كه اين از خوارى ماست نزد خدا ، و از بزرگوارى توست ، پس تكبّر مىكنى و شاد مىشوى به آنكه كارهاى دنيا براى تو منظّم گرديده و مراد تو حاصل شده است و پادشاهى ما به تو منتقل شده است ، آيا فراموش كرده‌اى فرمودهء خدا را  وَ لا يَحْسَبَن الَّذِين كَفَرُوا أَنَّما نُمْلِي لَهُم خَيْرٌ لِأَنْفُسِهِم إِنَّما نُمْلِي لَهُم لِيَزْدادُوا إِثْماً وَ لَهُم عَذاب مُهِين  « 1 »  يعنى : گمان مبر كه ما مهلتى كه داده‌ايم كافران را كه بهتر است از براى ايشان ، ما مهلت نداده‌ايم ايشان را مگر براى آنكه زياده گردانند گناهان خود را ، و از براى ايشان است عذاب خواركننده .\r\nآيا از عدالت توست اى فرزند آزادكرده‌ها كه زنان و كنيزان خود را در پرده نشانيده و دختران مكرّمهء رسول خدا را اسير كرده‌اى و بىكجاوه و هودج از شهر به شهر مىگردانى بىياورى و معاونى و مددكارى از روى طغيان بر خدا و انكار سيّد انبياء ؟ و اين افعال بعيد نيست از جماعتى كه جگر برگزيدگان را خاييده باشند ، و گوشت ايشان از خون شهيدان پرورش يافته باشد ، پيوسته شمشيرها بر روى حضرت رسول صلّى اللّه عليه و آله و سلّم برهنه كرده باشند ، و اينها نتيجهء كفر و ضلالت قديم است و كينهء ديرينهء شمشيرهاى بدر و احد است ، كه از روى بغض و عداوت بسوى اهل بيت رسالت نظر مىكنى ، و از كشتن ايشان هيچ پروا ندارى ، و با نهايت فرح و سرور چوب مىزنى بر لب و دندان سيّد جوانان بهشت كه بوسه‌گاه حضرت رسالت بود ، و تحسين مىطلبى از كافران گذشتهء خود كه در جهنّمند ، و تقرّب مىجوئى بسوى ايشان به مستأصل كردن ذريّت محمّد ، و ريختن خونهاى اهل بيت رسالت ، و خورشيدهاى فلك امامت و خلافت .\r\nبه خدا سوگند كه به زودى به اشياخ خود خواهى رسيد ، و آرزو خواهى كرد كه كاش دست تو تا مرفق خشكيده بود ، و كاش از مادر متولّد نشده بودى و آنچه كردى نكرده بودى و آنچه گفته بودى نگفته بودى ، خداوندا بگير حق ما را ، و انتقام بكش از هر كه بر ما\r\n\r\n","description":"","footnote":" ( 1 ) سورهء آل عمران / آيهء 178 . ","page_name":" 735 ","page_number":735},
  {"content":"\r\n\r\nستم كرد ، و غضب خود را نازل گردان بر هر كه خونهاى ما را ريخت و حاميان ما را كشت .\r\nبه خدا سوگند كه پاره نكردى مگر پوست خود را و نبريدى مگر گوشت خود را ، و به زودى وارد خواهى شد بر حضرت رسالت به آنچه متحمّل شده‌اى از ريختن خون ذريّت او و هتك حرمت او كرده‌اى در عترت او ، در هنگامى كه حق تعالى تفرّق ايشان را به جمعيّت مبدّل كرده باشد و پراكندگى احوال ايشان را به امنيّت آورده باشد ، و حق ايشان را از ستمكاران گرفته باشد ، چنانچه حق تعالى مىفرمايد كه : گمان مكن آنان را كه در راه خدا كشته شدند از مرده‌گانند ، بلكه زندگانند و نزد پروردگار خود روزى مىيابند .\r\nخدا بس است براى تو حكم‌كننده ، و كافى است براى مخاصمهء تو ، و جبرئيل ظهير و ياور اوست ، و زود خواهد يافت عذاب خود را و يافته آن كسى كه تو را بر گردن مسلمانان سوار كرد ، و خلافت باطل را براى تو مستقر گردانيد ، و خواهيد دانست كه مكان شما بدتر است ، و ياور شما كمتر است ، و اينكه من قدر تو را كم مىشمارم و سرزنش تو را عظيم مىدانم نه براى آن است كه خطاب در تو فايده مىكند ، بعد از آنكه ديده‌هاى مسلمانان را گريان و سينه‌هاى ايشان را بريان كرديد ، و موعظه چه سود مىبخشد در دلهاى سنگين و جانهاى طاغى و بدنهاى مملوّ از سخط حق تعالى و لعنت رسول خدا ، و سينه‌ها كه شيطان در آن آشيان كرده ، و به اعانت اين قسم گروه تو كردى آنچه كردى .\r\nپس زهى تعجّب است كشته شدن پرهيزكاران و فرزندان پيغمبران و سلالهء اوصياى ايشان ، به دستهاى آزادشدگان خبيث و نسلهاى زناكاران فاجر كه خون ما از دستهاى ايشان مىريزد و گوشتهاى ما از دهانهاى ايشان بيرون مىافتد .\r\nاى يزيد ! اگر الحال ما را غنيمت خود مىشمارى ، زود باشد كه موجب غرامت تو گردد در هنگامى كه نيابى مگر آنچه دستهاى تو پيش فرستاده است ، و نيست خدا ستم‌كننده بر بندگان خود ، و بسوى خدا شكايت مىكنم ، و اوست پناه من و بر اوست اعتماد من ، پس هر مكرى كه مىتوانى بكن و هر سعى كه خواهى به عمل آور ، تا توانى با ما عداوت كن ، به خدا سوگند كه نام ما را محو نمىتواني كرد ، و به فضيلت ما نمىتوانى رسيد ، و عار كردار خود را از خود دور نمىتوانى كرد ، و نيست رأى تو مگر اندك مكرى ، و ايّام دولت تو مگر\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nاندك مدّتى ، و عن‌قريب جمعيّت تو از هم خواهد پاشيد ، و در روزى كه ندا كند منادى از جانب حق تعالى كه : لعنت خدا بر ظالمان و ستمكاران است .\r\nپس حمد مىكنم خداوندى را كه ختم كرد براى اوّل ما به سعادت ، و براى آخر ما به رحمت و شهادت ، و سؤال مىكنم از حق تعالى كه ثواب ايشان را كامل سازد ، و اجر ايشان را مضاعف گرداند ، و در ميان ما خليفهء ايشان باشد ، به درستى كه او رحيم و ودود است ، و خدا بس است ما را و نيكو وكيلى است از براى ما « 1 »  .\r\nيزيد گفت كه : اين قسم سخنان از جگرسوختگان بعيد نيست ، پس به حضرت امام زين العابدين عليه السّلام خطاب كرد كه : اى فرزند حسين ! پدر تو قطع رحم من كرد و با سلطنت من منازعه نمود و رعايت حق من نكرد ، خدا با او چنين كرد « 2 »  .\r\nحضرت فرمود كه : اى پسر معاويه و هند ! پيوسته پيغمبرى و پادشاهى با ما و اجداد من بود پيش از آنكه تو متولّد شوى ، و در روز بدر و احد و احزاب رايت حضرت رسول صلّى اللّه عليه و آله و سلّم در دست جدّ من على بن أبي طالب عليه السّلام بود ، و رايت كافران در دست پدر و جدّ تو بود ، واى بر تو اى يزيد اگر بدانى چه كرده‌اى و چه خطاها مرتكب شده‌اى در حق برادران و پدر و عموها و اهل بيت من ، هرآينه به كوهها بگريزى و بر روى خاكستر بنشينى و فرياد وا ويلاه و وا ثبوراه برآورى ، آيا شرم ندارى كه سر پدر من حسين فرزند فاطمه و على و جگرگوشهء رسول خدا بر در دروازهء شهر شما آويخته است ، و او وديعت حضرت رسالت است در ميان شما ، پس بشارت باد بر آن خوارى و ندامت در روز قيامت « 3 »  .\r\nو در بعضى از روايات مذكور است كه آن ملعون از سخنان آن حضرت به خشم آمد و به يكى از ملازمان خود حكم كرد كه : ببر او را به اين باغ و گردن بزن و در آنجا دفن كن . چون آن ملعون حضرت را به باغ برد ، اوّل مشغول قبر كندن شد و حضرت مشغول نماز شد ، چون از كندن قبر فارغ شد و ارادهء قتل آن حضرت كرد ، دستى از هوا پيدا شد و بر آن لعين خورد ، پس او نعره زد و بر رو در افتاد و جان خود را به خازنان جهنّم داد . خالد پسر يزيد\r\n\r\n","description":"","footnote":" ( 1 ) ملهوف 215 .  ( 2 ) ارشاد شيخ مفيد 2 / 120 .  ( 3 ) بحار الأنوار 45 / 135 . ","page_name":" 737 ","page_number":737},
  {"content":"\r\n\r\nچون آن حالت را ديد ، به نزد پدر پليد خود رفت و آنچه واقع شده بود نقل كرد ، آن لعين حكم كرد كه او را در آن قبر كه براى حضرت كنده است دفن كنند ، و حضرت را به مجلس طلبيد « 1 »  .\r\nشيخ مفيد و سيّد ابن طاووس و ديگران به روايات مختلفه از فاطمه دختر حضرت امام حسين عليه السّلام روايت كرده‌اند كه : چون ما را به مجلس يزيد بردند ، در اوّل حال بر ما رقّت كرد ، پس مرد سرخ موئى از اهل شام برخاست و گفت : اى يزيد اين دختر را به من ببخش و اشاره بسوى من كرد ، من از ترس بر خود لرزيدم و بر جامه‌هاى عمّهء خود زينب چسبيدم ، عمّه‌ام مرا تسكين داد و به آن شامى خطاب كرد كه : اى ملعون تو و يزيد هيچ‌يك اختيار چنين امرى نداريد ، گفت : اگر خواهم مىتوانم كرد ، زينب گفت : به خدا سوگند كه نمىتواني كرد مگر آنكه از دين ما به در روى و كفر باطن خود را اظهار كنى ، آن ملعون در غضب شد و گفت : با من چنين سخن مىگوئى ؟ پدر و مادر تو از دين بدر رفتند ، زينب گفت : به دين خدا و دين پدر و برادر من هدايت يافتى تو و پدر و جدّ تو اگر مسلمان شده باشيد ، آن لعين گفت : دروغ گفتى اى دشمن خدا ، زينب گفت : تو اكنون پادشاهى و به سلطنت خود مغرور گرديده‌اى ، و آنچه مىخواهى مىگوئى من ديگر جواب تو نمىگويم ، پس بار ديگر آن شامى سخن را اعاده كرد ، يزيد گفت : ساكت شو خدا تو را مرگى دهد « 2 »  .\r\nبه روايتى ديگر : ام كلثوم به آن شامى خطاب كرد كه : ساكت شو اى بدبخت ، خدا زبانت را قطع كند و ديده‌هايت را كور گرداند و دستهايت را خشك گرداند و بازگشت تو را بسوى آتش جهنّم گرداند ، اولاد انبياء خدمتكار اولاد زنا نمىشوند . هنوز سخن آن بزرگوار تمام نشده بود كه حق تعالى دعاى او را مستجاب گردانيده ، زبان او لال شد و ديده‌هاى او نابينا شد و دستهاى او خشك شد ، پس ام كلثوم گفت : الحمد للَّه كه حق تعالى بهره‌اى از عقوبت تو در دنيا رسانيد ، و اين است جزاى كسى كه متعرّض حرمت حضرت رسالت گردد « 3 »  .\r\n\r\n","description":"","footnote":" ( 1 ) مناقب ابن شهر آشوب 4 / 187 .  ( 2 ) ارشاد شيخ مفيد 2 / 121 .  ( 3 ) بحار الأنوار 45 / 137 . ","page_name":" 738 ","page_number":738},
  {"content":"\r\n\r\nبه روايت سيّد ابن طاووس : در مرتبهء دوّم از يزيد پرسيد كه : ايشان كيستند ؟ يزيد گفت كه : آن فاطمه دختر حسين است ، و آن زن زينب دختر على بن أبي طالب است ، شامى گفت :\r\nحسين پسر فاطمه و على بن أبي طالب ؟ يزيد گفت : بلى ، شامى گفت : لعنت خدا بر تو باد اى يزيد ، عترت پيغمبر خود را مىكشيد و ذريّت او را اسير مىكنيد ؟ ! به خدا سوگند كه من توهّم كردم كه ايشان اسيران فرنگند ، يزيد گفت : به خدا سوگند كه تو را نيز به ايشان مىرسانم ، و حكم كرد كه او را گردن زدند « 1 »  .\r\nپس آن ملعون امر كرد كه اهل بيت رسالت را به زندان بردند ، و حضرت امام زين العابدين عليه السّلام را با خود به مسجد برد و خطيبى را طلبيد و بر منبر بالا كرد ، و آن خطيب ناسزاى بسيار به حضرت امير المؤمنين و امام حسين گفت و معاويه و يزيد را مدح بسيار كرد ، حضرت امام زين العابدين عليه السّلام ندا كرد كه : اى خطيب ! خدا را به خشم آوردى ، و براى خشنودى مخلوق جاى خود را در جهنّم براى خود مهيّا بدان .\r\nپس حضرت على بن الحسين عليه السّلام فرمود كه : اى يزيد مرا رخصت ده كه بر منبر بر آيم و كلمه‌اى چند بگويم كه موجب خشنودى خداوند عالميان و اجر حاضران گردد ، يزيد قبول نكرد ، اهل مجلس التماس كردند كه : او را رخصت بده كه ما مىخواهيم سخن او را بشنويم ، يزيد گفت : اگر بر منبر بر آيد ، مرا و آل ابى سفيان را رسوا مىكند ، حاضران گفتند :\r\nاز اين كودك چه‌ايد ، يزيد گفت : او از اهل بيتى است كه در شيرخوارگى به علم و كمال آراسته‌اند .\r\nچون اهل شام بسيار مبالغه كردند ، يزيد رخصت داد ، حضرت بر منبر بالا رفت ، حمد و ثناى الهى ادا كرد و صلوات بر حضرت رسالت پناهى و اهل بيت او فرستاد و خطبه‌اى در نهايت فصاحت و بلاغت ادا كرد كه ديده‌هاى حاضران را گريان و دلهاى ايشان را بريان كرد .\r\nپس فرمود كه : ايّها النّاس حق تعالى ما اهل بيت رسالت را شش خصلت عطا كرده است و به هفت فضيلت ما را بر ساير خلق زيادتى داده ، عطا كرده است به ما علم و\r\n\r\n","description":"","footnote":" ( 1 ) ملهوف 218 . ","page_name":" 739 ","page_number":739},
  {"content":"\r\n\r\nبردبارى و جوانمردى و فصاحت و شجاعت و محبّت در دلهاى مؤمنان ، و فضيلت داده است ما را به آنكه از ماست نبىّ مختار محمّد مصطفى ، از ماست صدّيق اعظم علىّ مرتضى عليه السّلام ، از ماست جعفر طيّار كه به دو بال خود در بهشت با ملائكه پرواز مىكند ، از ماست حمزه شير خدا و رسول ، و از ماست دو سبط اين امّت حسن و حسين كه سيّد جوانان بهشتند ، هر كه مرا شناسد شناسد ، و هر كه مرا نشناسد من خبر مىدهم او را به حسب و نسب خود .\r\nايّها النّاس ! منم فرزند مكّه و منى ، منم فرزند زمزم و صفا ، منم فرزند آنكه مقام ابراهيم را به رداى خود برداشت ، منم فرزند بهترين پيغمبران و طايفان و ساعيان و حاجيان و ملبّيان ، منم فرزند آنكه بر براق سوار شد و بلند شد بر روى هوا ، منم فرزند آنكه بردند او را در يك شب از مسجد الحرام به مسجد اقصى ، منم فرزند آنكه جبرئيل او را رسانيد به سدرة المنتهى ، منم فرزند آنكه در قرب حق تعالى رسيد به مرتبهء قاب قوسين او ادنى ، منم فرزند آنكه نماز گزارد با ملائكهء آسمانها ، منم فرزند محمّد مصطفى ، منم فرزند علىّ مرتضى ، منم فرزند آنكه شمشير بر بينى مردم زد تا قايل شدند به وحدانيّت خدا ، منم فرزند آنكه در پيش روى حضرت رسالت به دو شمشير جهاد كرد و به دو نيزه دفع اهل عناد كرد ، و در دو هجرت هجرت نمود ، و در دو بيعت حاضر بود ، و كافران را منهزم ساخت در جنگ بدر و حنين ، و كافر نبود به خدا يك طرفة العين .\r\nمنم فرزند صالح مؤمنان ، و وارث پيغمبران ، و براندازندهء ملحدان ، و پادشاه مسلمانان ، و نور جهاد كنندگان ، و زينت عابدان ، و تاج گريه كنندگان ، و صبركننده‌ترين صبر كنندگان ، و بهترين نمازگزارندگان ، منم فرزند مؤيّد به جبرئيل و منصور به ميكائيل ، منم فرزند حمايت كنندهء مسلمانان و كشندهء مارقان و ناكثان و قاسطان ، منم فرزند اوّل كسى كه اجابت دعوت خدا و رسول كرد از مؤمنان ، منم فرزند اوّل سابقان و براندازندهء مشركان ، و تير زهرآلود خدا بر منافقان ، و زبان حكمت عارفان ، و يارى كنندهء دين خدا ، و ولىّ خدا ، و گلستان حكمت خدا ، و صندوق علم خدا ، يعنى جوانمرد سخى ، و شجاع زكى ، و پسنديدهء ابطحى ، قطع كنندهء اصلاب و متفرّق كنندهء احزاب ، آنكه دلش از همه\r\n\r\n","description":"","footnote":"","page_name":" 740 ","page_number":740},
  {"content":"\r\n\r\nكس ثابت‌تر بود ، و عزيمتش از همه كس محكمتر بود ، و شير بيشهء شجاعت بود ، و به شمشير آبدار خود سرهاى كافران را مىدرويد ، و به بارقهء شمشير آبدار آتش در خرمن عمر كفّار و فجّار مىانداخت ، شير بيشهء حجاز و مرد مردانهء عراق ، شهسوار بدر و احد ، و شير بيشهء هيجا ، وارث مشعرين و والد سبطين يعنى جدّم على بن أبي طالب .\r\nپس فرمود : منم فرزند فاطمهء زهرا ، منم فرزند سيّدهء نساء ، منم فرزند خديجهء كبرى ، منم فرزند امام مقتول به تيغ اهل جفا ، منم فرزند لب تشنهء صحراى كربلا ، منم فرزند غارت‌شدهء اهل جور و عنا ، منم فرزند آنكه بر او نوحه كردند جنّيان زمين و مرغان هوا ، منم فرزند آنكه سرش را بر نيزه كردند و گردانيدند در شهرها ، منم فرزند آنكه حرم او را اسير كردند اولاد زنا ، مائيم اهل بيت محنت و بلا ، مائيم محل نزول ملائكهء سما و مهبط علوم حق تعالى .\r\nپس چندان از مدايح اجداد گرام و مفاخر آباء عظام خود را ياد كرد كه خروش از مردم برخاست ، و يزيد ترسيد كه مردم از او برگردند ، مؤذّن را اشاره كرد كه : اذان بگو . چون مؤذّن اللَّه اكبر گفت ، حضرت فرمود : از خدا چيزى بزرگتر نيست ، چون مؤذّن أشهد أن لا إله الّا اللَّه گفت ، حضرت فرمود كه : شهادت مىدهد به اين كلمه مو و پوست و گوشت و خون من ، چون مؤذّن گفت : أشهد أن محمّداً رسول اللَّه ، حضرت فرمود : اى يزيد بگو اين محمّد كه نامش را به رفعت مذكور مىسازى ، جدّ من است يا جدّ تو ؟ اگر مىگوئى جدّ توست دروغ گفته باشى و كافر مىشوى ، اگر گوئى جدّ من است پس چرا عترت او را كشتى و فرزندان او را اسير كردى ؟ آن ملعون جواب نگفت و به نماز ايستاد « 1 »  .\r\nايضاً روايت كرده‌اند كه در مجلس يزيد ، مردى از علماى يهود حاضر بود از يزيد پرسيد كه : اين جوان كيست ؟ گفت : على بن الحسين ، پرسيد كه : حسين پسر كيست ؟\r\nيزيد گفت : پسر على بن أبي طالب ، پرسيد كه : مادرش كيست ؟ گفت : فاطمه دختر محمّد ، يهودى گفت : سبحان اللَّه حسين فرزند پيغمبر شماست كه به اين زودى او را كشتيد ، بد رعايت كرديد حرمت پيغمبر خود را در ذريّت او ، به خدا سوگند كه اگر فرزندزادهء موسى\r\n\r\n","description":"","footnote":" ( 1 ) بحار الأنوار 45 / 137 . ","page_name":" 741 ","page_number":741},
  {"content":"\r\n\r\nدر ميان ما مىبود ، گمان داشتيم كه او را بپرستيم ، و پيغمبر شما ديروز از ميان شما رفته است و شما امروز فرزند او را به قتل آورديد ، بد امّتى بوده‌ايد شما ، يزيد فرمود كه او را گردنى زدند ، يهودى برخاست و گفت : مىخواهيد مرا بزنيد و مىخواهيد مرا بكشيد ، من در تورات خوانده‌ام كه هر كه ذريّت پيغمبرى را بكشد ، تا زنده است پيوسته ملعون است ، چون بميرد ، حق تعالى او را به جهنّم مىبرد « 1 »  .\r\nابن لهيعه روايت كرده است كه ابو الاسود گفت : روزى رأس الجالوت بزرگترين علماى يهود به من رسيد و گفت : به خدا سوگند كه ميان من و داود هفتاد پدر فاصله است ، و يهود چون مرا ملاقات مىنمايند ، تعظيم بسيار مىكنند ، و شما مردى را كه يك پشت به پيغمبر شما مىرسد به قتل مىرسانيد « 2 »  .\r\nو از حضرت سيّد السّاجدين عليه السّلام روايت كرده‌اند كه چون سر مبارك سيّد شهدا عليه السّلام را به نزد يزيد آوردند ، آن ملعون آن سر منوّر را در مجلس شراب حاضر مىكرد و شراب زهرمار مىكرد ، روزى رسول پادشاه فرنگ در مجلس او حاضر شد ، و از اشراف و بزرگان ايشان بود ، گفت : اى پادشاه عرب اين سر كيست ؟ يزيد گفت : تو را با اين سر چه‌كار است ؟ گفت : چون من به نزد پادشاه خود مىروم از احوال اين ملك سؤال مىكند ، مىخواهم بر احوال اين سر مطّلع شوم و به او خبر دهم تا او با شما در فرح و شادى شريك گردد .\r\nيزيد گفت : اين سر حسين بن على بن أبي طالب است ، فرنگى گفت : مادر او كيست ؟\r\nگفت : فاطمه دختر رسول خدا ، نصرانى گفت : اف باد بر تو بر دين تو ، دين من نيكوتر است از دين تو ، بدان كه پدر من از فرزندان حضرت داود است ، ميان من و او پدران بسيار هست ، و نصارا مرا تعظيم مىنمايند و خاك پاى مرا براى تبرّك بر مىدارند ، و شما فرزند پيغمبر خود را مىكشيد ، و ميان او و پيغمبر شما يك مادر بيشتر در ميان نيست ، بد دينى است دين شما ، پس به يزيد گفت كه : آيا شنيده‌اى حكايت كليساى حافر را ؟ گفت : بگو تا بشنوم . نصرانى گفت : ميان عمان و چين دريائى هست كه يك سال مسافت آن است ، و در\r\n\r\n","description":"","footnote":" ( 1 ) بحار الأنوار 45 / 139 .  ( 2 ) مثير الأحزان 103 . ","page_name":" 742 ","page_number":742},
  {"content":"\r\n\r\nآن ميان معموره‌اى نيست به غير يك شهر كه در ميان آب واقع است ، و طول آن هشتاد فرسخ در هشتاد فرسخ است ، و بر روى زمين‌شهرى از آن بزرگتر نيست ، و كافور و ياقوت و عنبر را از آنجا مىآورند ، و درختان آن عود است ، و آن در دست نصارا است ، و در آن شهر كليساى بسيارى هست ، و بزرگترين كليساهاى ايشان كنيسهء حافر است ، و در محراب آن حقّهء طلائى آويخته است كه در آن حقّه سمى هست كه مىگويند سم حمارى است كه عيسى بر آن سوار مىشده است ، و دور آن حقّه را به طلا و ديبا مزيّن گردانيده‌اند ، و در هر سال گروه بسيار از نصارا از اطراف عالم به زيارت آن كنيسه مىروند و بر دور آن حقّه طواف مىكنند و آن را مىبوسند و در آنجا حاجت خود را از قاضى الحاجات طلب مىنمايند ، ايشان چنين رعايت مىكنند سم درازگوشى را كه گمان مىكنند كه سم درازگوش گوش عيسى است ، و شما پسر دختر پيغمبر خود را مىكشيد ، خدا بركت ندهد شما را در خود و دين خود .\r\nيزيد گفت : بكشيد اين نصرانى كه ما را در بلاد خود رسوا نكند ، چون نصرانى اين سخن را شنيد ، گفت : مىخواهى مرا بكشى ؟ يزيد گفت : بلى ، نصرانى گفت : ديشب پيغمبر شما را در خواب ديدم گفت : اى نصرانى تو از اهل بهشتى ، و من تعجّب كردم از سخن او ، و شهادت مىدهم به وحدانيّت الهى و رسالت حضرت رسالت پناهى ، پس برجست و سر مبارك را بر سينهء خود چسبانيد و مىبوسيد و مىگريست تا كشته شد « 1 »  .\r\nو ابو مخنف و غير او روايت كرده‌اند كه يزيد امر كرد كه سر آن سرور را بر در قصر شوم او نصب كردند ، و اهل بيت آن حضرت را امر كرد كه داخل خانهء ملعونهء او شوند ، چون مخدّرات اهل بيت عصمت و طهارت داخل خانهء آن لعين شدند ، زنان آل ابى سفيان زيورهاى خود را كندند و لباس ماتم پوشيدند و صدا به گريه و نوحه بلند كردند ، و سه روز ماتم داشتند ، و هند دختر عبد اللَّه بن عامر كه در آن وقت زن يزيد بود و پيشتر در حبالهء امام حسين عليه السّلام بود ، پرده را دريد و از خانه بيرون دويد و به مجلس آن ملعون آمد در وقتى كه مجمع عام بود ، گفت : اى يزيد سر مبارك فرزند فاطمه دختر رسول را بر در خانهء من نصب\r\n\r\n","description":"","footnote":" ( 1 ) ملهوف 220 . ","page_name":" 743 ","page_number":743},
  {"content":"\r\n\r\nكرده‌اى ! يزيد برجست و جامه‌اى بر سر او افكند و او را برگردانيد و گفت : اى هند ! نوحه و زارى كن بر فرزند رسول خدا و بزرگ قريش كه پسر زياد لعين در امر او تعجيل كرد ، و من به كشتن او راضى نبودم . پس اهل بيت را در خانهء خود جا داد ، و در هر چاشت و شام ، حضرت امام زين العابدين عليه السّلام را بر سر خوان خود مىطلبيد « 1 »  .\r\nشيخ ابن نما روايت كرده است كه شبى سكينه دختر امام حسين عليه السّلام در خواب ديد كه پنج ناقه از نور پيدا شد و بر هر ناقه مرد پير منوّرى سوار بود ، و ملائكهء بسيار از همه جانب به ايشان احاطه كرده بودند ، و با ايشان كنيز خوش روئى همراه بود . چون آن ناقه‌ها از من گذشتند ، آن كنيز به نزديك من آمد و گفت : اى سكينه جدّ تو رسول خدا تو را سلام مىرساند ، گفتم : بر رسول خدا باد سلام ، تو كيستى ؟ گفت : من از حوريان بهشتم ، پرسيدم : آن پيران كه بر شتران سوار بودند چه جماعت بودند ؟ گفت : اوّل آدم صفى بود ، و دوّم ابراهيم خليل بود ، و سوّم موسى كليم اللَّه بود ، و چهارم عيسى روح اللَّه بود ، گفتم : آن مرد پير كه دست بر ريش خود گرفته بود و از ضعف مىافتاد و برمىخاست كه بود ؟ گفت :\r\nجدّ تو رسول خدا بود . چون نام جدّ خود را شنيدم ، دويدم كه خود را به آن حضرت برسانم و شكايت امّت را به او بكنم ، ناگاه ديدم كه پنج هودج از نور پيدا شد و در ميان هر هودج زن ماه روئى نشسته بود ، از حورى پرسيدم كه : اين زنان كيستند ؟ گفت : اوّل حوّا مادر آدميان است ، دوّم آسيه زن فرعون است ، سوّم مريم دختر عمران است ، چهارم خديجه دختر خويلد است ، گفتم : آن پنجم كيست كه از اندوه دست بر سر گذاشته است و گاه مىافتد و گاه بر مىخيزد ؟ گفت : جدّهء تو فاطمهء زهرا است . چون نام جدّهء خود را شنيدم ، دويدم و خود را به هودج او رسانيدم و گريستم و فرياد بر آوردم كه : اى مادر ! ظالمان اين امّت انكار حق ما كردند و جمعيّت ما را پراكنده كردند و حريم ما را مباح گردانيدند ، اى مادر ! حسين پدر مرا كشتند و مرا يتيم كردند ، حضرت فاطمه عليها السّلام گفت : اى سكينه بس است دل مرا پاره پاره كردى و جگر مرا مجروح گردانيدى ، اينك پيراهن حسين است برداشته‌ام كه نزد حق تعالى طلب خون او از كشندگان او بكنم « 2 »  .\r\n\r\n","description":"","footnote":" ( 1 ) بحار الأنوار 45 / 142 .  ( 2 ) مثير الأحزان 104 . ","page_name":" 744 ","page_number":744},
  {"content":"\r\n\r\nايضاً ديگران از سكينه روايت كرده‌اند كه روزى سكينه به يزيد گفت : ديشب خوابى ديده‌ام كه اگر رخصت مىدهى براى تو نقل كنم ، گفت : بگو ، گفت : ديشب چون از نمازها فارغ شدم ، بر حال كثير الاختلال خود و ساير اهل بيت گريه بسيار كردم ، چون به خواب رفتم ديدم كه درهاى آسمان گشوده شد و نورى در ميان آسمان ساطع گرديد و حوريان بسيار از بهشت به زير آمدند ، ناگاه باغى ديدم در نهايت سبزى و خرّمى و به انواع انهار و رياحين آراسته ، و در ميان باغ قصرى مشاهده كردم در نهايت رفعت و زينت ، ناگاه پنج مرد پير نورانى ديدم كه داخل قصر شدند ، از يكى از حوريان پرسيدم كه : اين قصر از كيست ؟\r\nگفت : اين قصر پدر تو امام حسين است ، گفتم : آن پيران كه رفتند كيستند ؟ گفت : اوّل آدم ، و دوّم نوح ، و سوّم ابراهيم ، و چهارم موسى ، گفتم : پنجم كه بود كه از نهايت اندوه دست بر ريش خود گرفته بود ؟ گفت : اى سكينه ! او را نشناختى ؟ او جدّ تو رسول خدا بود ، گفتم :\r\nبه كجا رفتند ؟ گفت : به نزد پدر تو امام حسين رفتند ، گفتم : و اللَّه مىروم به نزد جدّ خود و حال خود را به او شكايت مىكنم . در اين انديشه بودم كه ناگاه مرد خوش‌روى منوّرى ديدم كه با نهايت اندوه و حزن ايستاده و شمشير در دست دارد ، گفتم : اين كيست ؟ گفت : جدّ تو على بن أبي طالب است ، پس به نزديك او رفتم . و به روايت ديگر : به نزد رسول خدا رفتم و گفتم : يا جدّاه مردان ما را كشتند و خونهاى ما را ريختند و حرمت ما را ضايع كردند و ما را بر شتران برهنه سوار كردند و به نزد يزيد بردند ، پس رسول خدا صلّى اللّه عليه و آله و سلّم مرا در بر گرفت و گفت : اى پيغمبران خدا مىبينيد كه امّت من با فرزندان من چه كردند ؟ ! پس آن حورى به من گفت : اى سكينه شكايت بس است ، رسول خدا را به گريه در آوردى ، پس دست مرا گرفت و داخل قصر كرد ، در آن قصر پنج زن ديدم در نهايت عظمت خلقت و حسن صفا و نور و بها ، و در ميان ايشان زنى بود از همه عظيم‌تر و نورانىتر و جامه‌هاى سياه پوشيده بود و موهاى سر خود را پريشان كرده بود و پيراهنى خون‌آلود در دست داشت ، و هرگاه او برمىخاست ايشان برمىخاستند ، و هرگاه او مىنشست ايشان مىنشستند ، و در هر باب حرمت او را رعايت مىكردند . از آن حورى پرسيدم : اين خواتين معظّمه كيستند ؟ گفت :\r\nاى سكينه ! يكى حوّا است ، و ديگرى مريم مادر عيسى ، و ديگرى خديجه ، و ديگرى\r\n\r\n","description":"","footnote":"","page_name":" 745 ","page_number":745},
  {"content":"\r\n\r\nساره زوجهء ابراهيم خليل - و به روايتى هاجر مادر اسماعيل - و آن كه پيراهن خون‌آلود در دست دارد و همه او را تعظيم مىنمايند جدّهء تو فاطمهء زهرا است . پس به نزديك جدّهء بزرگوار خود رفتم و گفتم : اى جدّهء بزرگوار نامدار ! پدرم را كشتند و مرا يتيم كردند ، پس آن حضرت مرا به سينهء خود چسبانيد و بسيار گريست و آن خواتين ديگر بسيار گريستند و گفتند : اى فاطمه ! خدا حكم خواهد كرد ميان تو و يزيد در روز قيامت ، ناگاه ديدم كه درى از آسمان گشوده شد و افواج ملائكه مىآمدند و سر پدرم را زيارت مىكردند و بالا مىرفتند .\r\nچون يزيد اين خواب را شنيد ، طپانچه بر روى خود زد و گريست و گفت : مرا با قتل حسين چه‌كار بود ؟ به روايتى ديگر : اعتنائى به آن خواب نكرد و برخاست « 1 »  .\r\nقطب راوندى از اعمش روايت كرده است كه گفت : من بر دور كعبه طواف مىكردم ، ناگاه ديدم كه مردى دعا مىكرد مىگفت : خداوندا مرا بيامرز و دانم كه نيامرزى . چون از سبب نااميدى او سؤال كردم ، مرا از حرم بيرون برد و گفت : من از آنها بودم كه در لشكر عمر بوديم و از آن چهل نفر بودم كه سر امام حسين عليه السّلام را به شام برديم ، و در راه معجزات بسيار از آن سر بزرگوار مشاهده كرديم .\r\nو چون داخل دمشق شديم ، روزى كه آن سر مطهّر را به مجلس يزيد مىبردند قاتل آن حضرت سر را برداشت و رجزى مىخواند كه : ركاب مرا پر از طلا و نقره كن كه پادشاه بزرگى را كشته‌ام ، و كسى را كشته‌ام كه از جهت پدر و مادر از همه كس بهتر است . يزيد گفت كه : هرگاه مىدانستى كه او چنين است چرا او را كشتى ، و حكم كرد كه او را به قتل آوردند . پس سر را در پيش خود گذاشت و شادى بسيار كرد ، و اهل مجلس حجّتها بر او تمام كردند و فايده نكرد چنانچه گذشت ، پس امر كرد كه آن سر منوّر را در حجره‌اى كه برابر مجلس عيش و شرب او بود نصب كردند ، و ما را بر آن سر موكّل كردند ، و مرا از مشاهدهء معجزات آن سر بزرگوار ، دهشت عظيم رو داده بود و خوابم نمىبرد .\r\nچون پاسى از شب گذشت و رفيقان من به خواب رفتند ، ناگاه صداهاى بسيار از\r\n\r\n","description":"","footnote":" ( 1 ) بحار الأنوار 45 / 194 . ","page_name":" 746 ","page_number":746},
  {"content":"\r\n\r\nآسمان به گوشم رسيد ، پس شنيدم كه منادى گفت : اى آدم فرود آى ، پس حضرت آدم از آسمان به زير آمد با ملائكهء بسيار ، پس نداى ديگر شنيديم كه : اى ابراهيم فرود آى ، و آن حضرت به زير آمد با ملائكهء بىشمار ، پس نداى ديگر شنيدم كه : اى موسى به زير آى ، و آن حضرت آمد با بسيارى از ملائكه ، و همچنين حضرت عيسى به زير آمد با ملائكهء بىحدّ و احصا .\r\nپس غلغلهء عظيم از هوا به گوش رسيد ، و ندائى شنيدم كه : اى محمّد به زير آى ، ناگاه ديدم كه حضرت رسالت نازل شد با افواج بسيار از ملائكهء آسمانها ، و ملائكه بر دور آن قبّه كه سر مبارك حضرت امام حسين عليه السّلام در آنجا بود احاطه كردند ، و حضرت رسالت صلّى اللّه عليه و آله و سلّم داخل آن قبّه شد ، چون نظرش بر آن سر مبارك افتاد ناتوان شد و نشست ، ناگاه ديدم كه آن نيزه كه سر آن مظلوم را بر آن نصب كرده بودند ، خم شد و آن سر در دامن مطهّر آن سرور افتاد ، حضرت سر را بر سينهء خود چسبانيد و به نزديك حضرت آدم آورد و گفت : اى پدر من آدم نظر كن كه امّت من با فرزند دلبند من چه كرده‌اند ؟ ! در اين وقت من بر خود لرزيدم ، ناگاه جبرئيل به نزد حضرت رسول صلّى اللّه عليه و آله و سلّم آمد و گفت : يا رسول اللَّه موكّلم به زلزلهء زمين ، دستورى ده كه زمين را بلرزانم و بر ايشان صدائى بزنم كه همه هلاك شوند ، حضرت دستورى نداد ، گفت : پس رخصت بده كه اين چهل نفر را هلاك كنم ، حضرت فرمود : اختيار دارى ، پس جبرئيل به نزد هر يك كه مىرفت و بر ايشان مىدميد آتش در ايشان مىافتاد و مىسوختند . چون نوبت به من رسيد ، من استغاثه كردم ، حضرت فرمود كه : بگذاريد او را خدا نيامرزد او را ، پس مرا گذاشت و سر را برداشتند و بردند ، و بعد از آن شب ديگر كسى آن سر را نديد . عمر بن سعد لعين چون متوجّه امارت رى شد ، در راه به جهنّم و اصل شد و به مطلب نرسيد « 1 »  .\r\nمترجم گويد : بدان كه در سر مبارك سيّد شهدا ، خلاف ميان عامّه بسيار است و ذكر اقوال ايشان فايده‌اى ندارد ، و مشهور ميان علماى شيعه آن است كه امام زين العابدين عليه السّلام به كربلا آورد با سرهاى ساير شهدا ، و در روز اربعين به بدنها ملحق گردانيد ، و اين قول به\r\n\r\n","description":"","footnote":" ( 1 ) خرايج 2 / 578 . ","page_name":" 747 ","page_number":747},
  {"content":"\r\n\r\nحسب روايات بسيار بعيد مىنمايد ، و احاديث بسيار دلالت مىكند بر آنكه مردى از شيعيان آن سر مبارك را دزديد و آورد و در بالاى سر حضرت امير المؤمنين عليه السلام دفن كرد ، و به اين سبب در آنجا زيارت آن حضرت سنّت است ، و اين روايت دلالت كرد كه حضرت رسالت آن سر گرامى را با خود برد ، و در آن شكّى نيست كه آن سر و بدن به اشرف اماكن منتقل گرديده ، و در عالم قدس به يكديگر ملحق شده هر چند كيفيّت آن معلوم نباشد « 1 »  .\r\nابن بابويه روايت كرده است كه يزيد حضرت امام زين العابدين عليه السّلام را با مخدّرات مطهّرات در موضعى حبس كرد كه ايشان را از گرما و سرما نگاه نمىداشت ، تا آنكه روهاى منوّر ايشان پوست انداخت ، و در آن ايّام هر سنگ كه از بيت المقدّس بر مىداشتند از زيرش خون تازه مىجوشيد ، و شعاع آفتاب در هنگام طلوع بر ديوارهاى سرخ مىتابيد مانند چادر سرخى كه بر ديوار افكنده باشند ، تا آنكه حضرت امام زين العابدين عليه السّلام زنان و سرها را به كربلا آورد « 2 »  .\r\nدر بصاير از حضرت صادق عليه السّلام روايت كرده است كه چون حضرت على بن الحسين عليه السّلام را نزد يزيد پليد بردند و ايشان را در خانهء خرابى حبس كردند ، بعضى از اهل بيت گفتند كه : ما را براى اين در اين خانه حبس كرده‌اند كه خانه بر سر ما فرود آيد ، غلامانى كه بر ايشان موكّل بودند به زبان رومى با يكديگر گفتند كه : ايشان مىترسند كه خانه بر سر ايشان فرود آيد و نمىدانند كه فردا ايشان را خواهند كشت ، و گمان داشتند كه زبان ايشان را نمىفهمند . چون امام زين العابدين عليه السّلام جميع لغتها را مىدانست فرمود :\r\nخدا نخواهد گذاشت ، چون روز ديگر شد ايشان را از حبس رها كردند « 3 »  .\r\nو سيّد ابن طاووس و ديگران روايت كرده‌اند كه روزى حضرت امام زين العابدين عليه السّلام در بازارهاى دمشق راه مىرفت ، منهال بن عمرو به آن حضرت رسيد و پرسيد كه : چگونه شام كرده‌اى و چه حال دارى ؟ حضرت فرمود : شام كرده‌ام مانند بنى اسرائيل در آل فرعون كه فرزندان ايشان را مىكشتند و زنان ايشان را اسير مىكردند ، اى منهال ! عرب\r\n\r\n","description":"","footnote":" ( 1 ) بحار الأنوار 45 / 144 .  ( 2 ) امالى شيخ صدوق 142 .  ( 3 ) بصائر الدرجات 338 . ","page_name":" 748 ","page_number":748},
  {"content":"\r\n\r\nبر عجم فخر مىكند كه محمّد از عرب است ، و قريش بر ساير عرب فخر مىكند كه آن حضرت از ايشان است ، و ما را كه اهل بيت اوئيم مىكشند و از درهاى خود مىرانند و غصب حق ما مىنمايند و از شهر به شهر مىگردانند ، پس راضى شده‌ايم به قضاى خدا ، و مىگوئيم : انّا للَّه و انّا اليه راجعون « 1 »  .\r\nايضاً روايت كرده‌اند كه روزى يزيد لعين ، حضرت امام زين العابدين و عمرو فرزند امام حسن عليه السّلام را طلبيد ، و عمرو كودك يازده‌ساله بود ، يزيد به عمرو گفت : با فرزند من خالد كشتى بگير ، عمرو گفت : كشتى به چه‌كار مىآيد ، اگر خواهى شجاعت ما را امتحان كنى كاردى به دست من و كاردى به دست او بده تا با او مقاتله كنيم ، يزيد گفت : اين شجاعت را از پدران به ميراث دارى .\r\nپس به امام زين العابدين عليه السّلام گفت كه : حاجتى از من بطلب ، حضرت فرمود كه : سه حاجت دارم : اوّل آنكه سر پدر بزرگوار مرا به من بدهى ، دوّم حكم كنى كه آنچه از ما غارت كرده‌اند به ما پس دهند ، سوّم آنكه اگر ارادهء كشتن من دارى كسى همراه مخدّرات استار عصمت كنى كه ايشان را به حرم جدّ خود برگرداند ، آن ملعون گفت : هرگز روى پدر خود را نخواهى ديد ، و از كشتن تو گذشتم و زنان را به مدينه خواهى برد ، و آنچه از مال شما برده‌اند ، من از مال خود عوض مىدهم .\r\nحضرت فرمود : من مال تو را نمىخواهم ، و ليكن جامه‌هايى كه از ما گرفته‌اند چون جامه‌اى چند در آن ميان هست كه حضرت فاطمه ريسمان آنها را ريشته است ، و مقنعه و پيراهن و قلادهء آن حضرت در ميان آنهاست ، براى آن آنها را طلبيدم . پس حكم كرد كه آنها را دادند ، و دويست دينار طلا با آنها به آن حضرت داد ، حضرت آن زر را گرفت و بر فقرا و مساكين قسمت كرد ، پس يزيد آن حضرت را مخيّر گردانيد ميان ماندن دمشق و برگشتن بسوى مدينه ، حضرت فرمود : مىخواهم بسوى مدينه برگردم و در محل هجرت جدّ بزرگوار خود باشم « 2 »  .\r\nدر بعضى از كتب معتبره روايت كرده‌اند كه هند زن يزيد گفت : چون سرهاى شهداى\r\n\r\n","description":"","footnote":" ( 1 ) ملهوف 222 .  ( 2 ) ملهوف 223 . ","page_name":" 749 ","page_number":749},
  {"content":"\r\n\r\nكربلا را به شام آوردند ، شبى در خواب ديدم كه درى از آسمان گشوده شد و فوج فوج ملائكه نازل مىشدند و در برابر سر مبارك حضرت امام حسين عليه السّلام مىايستادند و مىگفتند : السّلام عليك يا أبا عبد اللَّه السّلام عليك يا بن رسول اللَّه ، ناگاه ديدم كه ابرى از آسمان به زير آمد ، و مردان بسيار در ميان آن ابر بودند ، و در ميان ايشان مردى بود در نهايت صباحت و نور و صفا . چون به زمين رسيد ، دويد و خود را به آن سر منوّر رسانيد و لب و دندان او را مىبوسيد و نوحه و زارى مىكرد و مىگفت : اى فرزند دلبند من تو را كشتند و تو را از آب فرات منع كردند ، مگر تو را نشناختند ، اى فرزند گرامى من جدّ توام رسول خدا ، و اين پدر توست علىّ مرتضى ، و اين برادر توست حسن مجتبى ، و اينها عموهاى تواند جعفر طيّار و عقيل و حمزه و عبّاس ، و يك يك اهل بيت خود را مىشمرد .\r\nهند گفت : من از دهشت اين حال خايف و ترسان بيدار شدم ، چون به نزد سر آن بزرگوار رفتم ديدم كه نور از آن سر منوّر به آسمان بالا مىرفت ، رفتم كه يزيد را بيدار كنم و او را بر خواب خود مطّلع گردانم ، او را در جاى خود نيافتم ، چون تفحّص كردم ديدم كه به خانهء تارى در آمده است و رو به ديوار نشسته است ، و با غايت بيم و اندوه و خوف مىگويد : مرا با حسين چه‌كار بود . چون خواب مرا شنيد ، غم و بيم او مضاعف گرديد ، سر به زير افكند و جواب نگفت .\r\nچون صبح شد ، اهل بيت رسالت را طلبيد و ايشان را ميان ماندن در شام با حرمت و كرامت و برگشتن بسوى مدينه با صحّت و سلامت مخيّر گردانيد ، گفتند : اوّل مىخواهيم ما را رخصت دهى كه به ماتم تعزيهء آن امام مظلوم قيام نمائيم ، گفت : آنچه خواهيد بكنيد ، و خانه‌اى براى ايشان مقرّر كرد ، و ايشان جامه‌هاى سياه پوشيدند ، و هر كه در شام بود از قريش و بنى هاشم با ايشان در ماتم و زارى و تعزيت و سوگوارى موافقت كردند ، و تا هفت روز بر آن جناب ندبه و نوحه و زارى كردند .\r\nو در روز هشتم ، ايشان را طلبيد نوازش و عذر خواهى نمود و تكليف ماندن شام كرد ، چون قبول نكردند محملهاى مزيّن براى ايشان ترتيب داد ، و اموال براى خرج ايشان حاضر كرد و گفت : اينها عوض آنچه نسبت به شما واقع شده ، ام كلثوم گفت : اى يزيد چه\r\n\r\n","description":"","footnote":"","page_name":" 750 ","page_number":750},
  {"content":"\r\n\r\nبسيار كم حيائى ، برادران و اهل بيت مرا كشته‌اى كه جميع دنيا برابر يك موى ايشان نمىشود ، و مىگوئى اينها عوض آنچه من كرده‌ام « 1 »  .\r\nبه روايت شيخ مفيد و ديگران : يزيد نعمان بن بشير را كه از صحابهء جناب رسول بود طلبيد و گفت : مردى از اهل شام را كه به صلاح و سداد و امانت و ديانت موسوم باشد با ايشان همراه كن ، و كارسازى تهيّهء سفر ايشان را بر وجه نيكو به عمل آور ، و جمعى از حارسان با ايشان بفرست - و به روايت ديگر : نعمان را همراه كرد - پس امام زين العابدين عليه السّلام را طلبيد و براى رفع تشنيع مردم گفت : خدا لعنت كند ابن مرجانه را ، به خدا سوگند كه اگر من به جاى او مىبودم ، امام حسين هر چه از من طلب مىكرد اجابت او مىكردم و به كشتن او راضى نمىشدم ، بايد كه پيوسته نامه‌هاى تو به من برسد ، و هر حاجت كه داشته باشى از من طلب نمائى كه به اجابت مقرون است « 2 »  .\r\nپس آن مردى را كه براى حراست ايشان مقرّر شده بود طلبيد و سفارش بسيار در باب رعايت ايشان نمود ، چون روانه شدند و به نزديك عراق رسيدند ، از آن مردى كه براى رفاقت ايشان مأمور بود التماس كردند كه ايشان را به كربلا برد و از آنجا متوجّه مدينه گردد ، او مضايقه نكرد . چون به كربلا رسيدند ، در آن روز جابر بن عبد اللَّه انصارى و گروهى از بنى هاشم و اقارب آن امام مظلوم به زيارت آن حضرت آمده بودند ، در آن موضع شريف ، يكديگر را ملاقات كردند و نوحه و زارى بسيار كردند ، و جمعى كثير از زنان اهل قرى و نواحى جمع شدند و به مراسم تعزيت و ماتم قيام نمودند ، و از آنجا متوجّه مدينه شدند .\r\nبشير بن جذلم كه از رفقاى ايشان بود گفت كه : چون نزديك مدينه رسيديم ، حضرت سيّد السّاجدين عليه السّلام در مكان مناسبى نزول اجلال نمود و فرمود كه خيمهء حرم را نصب كردند و سرا پرده‌اى براى آن حضرت برپا كردند ، و فرمود كه : اى بشير خدا رحمت كند پدر تو را مرد شاعرى بود ، آيا تو از پيشهء پدر خود بهره‌اى دارى ؟ گفتم : بلى يا بن رسول اللَّه من نيز شعر را خوب مىگويم ، حضرت فرمود : پس داخل مدينه شو و شعرى\r\n\r\n","description":"","footnote":" ( 1 ) بحار الأنوار 45 / 196 .  ( 2 ) ارشاد شيخ مفيد 2 / 122 . ","page_name":" 751 ","page_number":751},
  {"content":"\r\n\r\nچند در مرثيهء سيّد شهدا بخوان ، و اهل مدينه را بر آمدن ما مطّلع گردان ، بشير گفت : من سوار شدم و بسوى مدينهء طيّبه تاختم تا داخل شهر شدم . چون به مسجد حضرت رسول صلّى اللّه عليه و آله و سلّم رسيدم ، صدا به گريه و زارى بلند كردم و شعرى چند جانسوز به اين مضمون ادا كردم : اى اهل مدينه اقامت مكنيد كه حسين كشته شد ، به آن سبب سيلاب اشك از ديده‌هاى محزون من روان است ، بدن شريفش در كربلا ميان خاك و خون افتاده و سرش را بر نيزه در شهرها مىگردانند ، پس فرياد كردم كه : على بن الحسين با عمّه‌ها و خواهران و بقيّهء اهل بيت رسالت به نزديك شما رسيده‌اند ، و من پيك ايشانم بسوى شما .\r\nچون اين آوازه در مدينه بلند شد ، جميع مخدّرات بنى هاشم و زنان و مهاجران و انصار از خانه‌ها بيرون دويدند ، با سر و پاى برهنه و روهاى خود را خراشيدند و گيسوها پريشان كردند و صدا به نوحه و زارى و نالهء وا ويلاه و وا مصيبتاه بلند كردند ، و هرگز مدينه را به آن حالت مشاهده نكرده بودم ، و هرگز روزى از آن تلخ‌تر و ماتمى از آن عظيم‌تر نديده و نشنيده بودم ، پس همه به نزد من دويدند و گفتند : اى ناعى ! اندوه ما را بر سيّد شهدا تازه كردى و جراحتهاى سينه‌هاى ما را به نالهء جانسوز خود خراشيدى تو كيستى و از كجا مىآئى ؟ گفتم : منم بشير بن جذلم ، مولاى من على بن الحسين مرا بسوى شما فرستاده است ، و خود با عيال امام شهيد غريب در فلان موضع فرود آمده است .\r\nچون اين خبر را از من شنيدند ، زنان و مردان با سر و پاى برهنه گريان و نالان به آن جانب دويدند ، و من چندان كه مىتاختم به ايشان نمىرسيدم ، و راهها پر شده بود از مردم كه راه عبور نبود . چون نزديك خيمهء آن حضرت رسيدم ، فرود آمدم و راه نمىيافتم از هجوم مردم كه داخل خيمه شوم ، و ديدم كه حضرت امام زين العابدين عليه السّلام بر كرسى نشسته و آب از ديدهء حزين مباركش مانند باران جارى است ، و دستمالى در دست دارد و آب از ديدهء مباركش پاك مىكند ، و از هر طرف صداى نوحه و گريهء مردان و زنان و خواتين معظّمه و كنيزان بلند شده ، و فوج فوج مىآيند و آن حضرت را تعزيه مىفرمايند ، و صداى نالهء وا حسين به عرش برين مىرسد ، و سيلاب اشك اهل زمين به آسمان مىرسيد ، و آب ديدهء قدسيان روى زمين را گلگون گردانيد .\r\n\r\n","description":"","footnote":"","page_name":" 752 ","page_number":752},
  {"content":"\r\n\r\nچون طغيان گريهء آن جناب تسكين يافت ، بسوى مردم اشاره كرد كه ساكت شويد ، چون ساكت شدند فرمود : حمد مىكنم خداوندى را كه پروردگار عالميان است ، با همهء خلايق رحيم و مهربان است ، و اوست صاحب روز جزا و آفرينندهء ارض و سما ، و از ادراك عقلها دور است و به رازهاى پنهان نزديك است ، حمد مىكنم او را بر عظايم امور و مصائب دهور ، و محنتهاى به دردآورنده و ماتمهاى صبر براندازنده .\r\nايّها النّاس خدا راست حمد كه مبتلا گردانيد ما را به بدترين مصيبتها ، و رخنه در اسلام شد بزرگترين رخنه‌ها ، سيّد جوانان بهشت را كشتند و فرزندان او را اسير كردند ، و سرش را بر سر نيزه در شهرها گردانيدند ، و اين مصيبتى است كه مثل خود ندارد ، پس كدام دل بعد از مشاهدهء اين مصيبت جانسوز شاد مىتواند شد ، و كدام ديده بعد از استماع اين واقعهء غم اندوز سيلاب اشك خونين را حبس مىتواند كرد ، به تحقيق كه آسمانهاى هفت‌گانه براى شهادت او گريستند ، و درياها به خروش آمدند ، و آسمانها و زمينها بر خود بلرزيدند ، و درختان آتش از نهاد خود بر آوردند ، و ماهيان بر آتش حرمان طپيدند ، و قدسيان عالم بالا و حاملان عرش اعلا در مصيبت سيّد شهدا اشك خونين ريختند .\r\nايّها النّاس كدام دل از اين محنت شكافته نشد و كدام سينه از اين مصيبت مجروح نگرديد ، ايّها النّاس نمىدانيد كه با ما چه كردند ، ما را مانند اسيران ، غل و زنجير كردند و بر شتران برهنه نشانيدند ، و از شهر به شهر و از ديار به ديار گردانيدند ، به خدا سوگند كه اگر پيغمبر به ايشان سفارش در كشتن و ذليل كردن و بر انداختن نسل ما مىكرد به جاى آنكه در اكرام و اعزاز و احترام و رعايت ما به ايشان وصيّت كرد ، هرآينه زياده از آنچه كردند نمىتوانستند كرد ، انّا للَّه و انّا اليه راجعون ، چه ماتمى است جانگداز و چه واقعه‌اى است راحت برانداز ، نزد خدا مزد خود را مىطلبيم و از او اميد ثواب داريم و اوست انتقام كشندهء مظلومان و ثواب دهندهء صابران . پس صوحان بن صعصعه برخاست و عذر خواست كه من زمين‌گير شده‌ام و به اين سبب از يارى شما محروم گرديدم ، حضرت عذر او را قبول فرمود و بر پدرش ترحّم نمود .\r\nپس به مدينه تشريف آوردند ، چون نظر ايشان بر مرقد منوّر و ضريح مطهّر حضرت\r\n\r\n","description":"","footnote":"","page_name":" 753 ","page_number":753},
  {"content":"\r\n\r\nرسالت صلّى اللّه عليه و آله و سلّم افتاد ، فرياد بر كشيدند كه : وا جدّاه وا محمّداه ! حسين تو را با لب تشنه شهيد كردند و اهل بيت محترم تو را اسير كردند ، پس بار ديگر خروش از اهل مدينه برخاست ، و صداى ناله و گريه از در و ديوار بلند شد « 1 »  .\r\nاز حضرت صادق عليه السّلام منقول است كه حضرت امام زين العابدين عليه السلام چهل سال بر پدر بزرگوار خود گريست ، و روزها را روزه مىداشت و در شبها به عبادت حق تعالى مىايستاد ، چون غلام آن حضرت آب و طعامى براى او مىآورد كه افطار نمايد مىگفت :\r\nاى مولاى من تناول كن ، حضرت قطرات اشك از ديده مىباريد و مىگفت : چگونه طعام خورم و فرزند رسول خدا را گرسنه شهيد شده ، و چگونه بياشامم و فرزند رسول خدا تشنه كشته شد ، و اين سخنان را مكرّر مىفرمود و مىگريست تا آن طعام و آب را به آب ديدهء خود مخلوط مىكرد و تناول مىنمود ، و به اين حالت بود تا به ملاقات پدران بزرگوار خود رسيد و از محنت دنياى دون فارغ گرديد « 2 »  .\r\nو يكى از آزادكرده‌هاى آن حضرت روايت كرد كه : روزى مولاى من به صحرا رفت ، من از عقب او رفتم ، ديدم كه بر روى زمين ناهموارى به سجده در آمده و مىگريد و زارى مىكند و صداى او به ذكر خدا بلند شده ، پس در سجده هزار مرتبه اين تهليل را خواند « لا إله الّا اللَّه حقّاً حقّاً ، لا إله الّا اللَّه تعبّداً و رقّاً ، لا إله الّا اللَّه ايماناً و تصديقاً » چون سر مبارك از سجده برداشت ، ريش مباركش در آب ديده‌اش غرق شده بود ، گفتم : اى سيّد من وقت آن نشد كه گريه و اندوه تو كم شود ؟ حضرت فرمود كه : واى بر تو ، حضرت يعقوب پيغمبر و پيغمبر زاده بود و دوازده پسر داشت ، و حق تعالى يك پسر او را ناپيدا كرد ، از اندوه او موى سرش سفيد شد و پشتش خم شد و ديده‌اش نابينا شد ، و پسرش در دنيا زنده بود ، من پدر و برادر و هفده نفر از اهل بيت خود را كشته ديدم چگونه اندوه من به آخر رسد « 3 »  .\r\nمؤلّف گويد : مىتواند بود كه گريهء آن حضرت براى محبّت و خوف حق تعالى باشد چنانچه از مناجاتهاى آن حضرت معلوم است ، چون اين مصايب نيز دخيل بود چنين\r\n\r\n","description":"","footnote":" ( 1 ) ملهوف 225 .  ( 2 ) ملهوف 233 .  ( 3 ) ملهوف 234 . ","page_name":" 754 ","page_number":754},
  {"content":"\r\n\r\nاظهار مىفرموده باشند براى مصلحت تا بر مردم ظاهر شود شناعت و رسوائى آن واقعهء عظما و داهيهء كبرا ، با آنكه گريهء دوستان خدا و مقرّبان حق تعالى براى يكديگر از بابت گريهء ديگران نيست كه براى محبّت بشرى باشد ، و لهذا در فوت فرزندان خود چندان نمىگريستند ، بلكه چون حضرت امام زين العابدين عليه السّلام پدر بزرگوار خود را بهتر از ديگران مىشناختند و فوايد وجود آن بزرگوار را و مفاسد فقدان امام اخيار را زياده از ديگران مىدانست ، و مىدانست كه او در زمان خود محبوبترين خلق بود نزد خدا ، و به كشتن او عالميان گمراه شدند و دين خدا ضايع شد و سنن حضرت رسالت صلّى اللّه عليه و آله و سلّم بر طرف شد و بدع بنى اميّه ظاهر گرديد ، به اين جهات مىگريست ، و اينها همه بعد از تأمّل به گريهء محبّت خدا بر مىگردد ، و قدرى از اين تحقيق در كتاب حيات القلوب و عين الحيات مذكور است .\r\n\r\n","description":"","footnote":"","page_name":" 755 ","page_number":755},
  {"content":"\r\n\r\n\r\nفصل شانزدهم در بيان آنچه از غرايب معجزات بعد از شهادت آن حضرت به ظهور آمد از گريستن آسمان و زمين و منكسف شدن آفتاب و ماه و غير اينها\r\nعلى بن ابراهيم به سند معتبر روايت كرده است كه روزى مردى دشمن خدا و رسول بر حضرت على عليه السّلام گذشت ، و حضرت اين آيه را خواند :  فَما بَكَت عَلَيْهِم السَّماءُ وَ الْأَرْض وَ ما كانُوا مُنْظَرِين  « 1 »  يعنى : پس نگريست بر ايشان آسمان و زمين و نبودند مهلت يافتگان ، پس امام حسين عليه السّلام گذشت ، حضرت فرمود : ليكن بر اين خواهد گريست آسمان و زمين ، فرمود : نگريسته است آسمان و زمين مگر بر يحيى بن زكريّا و حسين بن على « 2 »  .\r\nشيخ طوسى به سند معتبر از حصين بن ابى فاخته روايت كرده است كه گفت : به خدمت حضرت صادق عليه السّلام عرض كردم كه : من حاضر مىشوم در مجالس مخالفان شما و شما را به خاطر مىآورم ، پس چه بايد گفت ؟ حضرت فرمود : چون حاضر شوى در مجالس ايشان بگو : اللّهم أرني الرّخاء و السرور ، راوى گفت : فداى تو شوم من به خاطر مىآورم حسين بن على را ، پس چه بايدم گفت ؟ فرمود : سه مرتبه بگو : صلى اللَّه عليك يا أبا عبد اللَّه ، پس فرمود : چون جناب امام حسين عليه السّلام شهيد شد ، بر او گريستند آسمانهاى هفت‌گانه و زمينهاى هفت‌گانه ، و آنچه در ميان آنهاست ، و هر كه در بهشت و دوزخ\r\n\r\n","description":"","footnote":" ( 1 ) سورهء دخان / آيهء 29 .  ( 2 ) تفسير قمى 2 / 291 . ","page_name":" 756 ","page_number":756},
  {"content":"\r\n\r\nهستند ، و آنچه ديده مىشود و آنچه ديده نمىشود از خلق پروردگار ، مگر سه چيز كه بر آن حضرت نگريستند ، راوى گفت : فداى تو شوم آنها چيست ؟ فرمود كه : بصره و دمشق و آل حكم بن ابى العاص « 1 »  .\r\nابن بابويه به سند معتبر از جبلهء مكّيّه روايت كرده است كه گفت : شنيدم از ميثم تمّار كه از اصحاب اسرار حيدر كرّار بود گفت : به خدا سوگند ياد مىكنم كه اين امّت فرزند پيغمبر خود را در دهم محرّم شهيد خواهند كرد ، و دشمنان خدا اين روز را روز بركت خواهند دانست ، و اين امرى است كه البتّه واقع خواهد شد و در علم الهى گذشته است ، و اين را به من خبر داده است مولاى من امير المؤمنين عليه السّلام و مرا خبر داد كه بر آن حضرت خواهند گريست همه چيز حتّى وحشيان صحرا و ماهيان دريا و مرغان هوا ، و بر او خواهند گريست آفتاب و ماه ، و ستارگان آسمان و زمين ، و مؤمنان انس و جن ، و جميع ملائكهء آسمانها و زمينها ، و رضوان خازن بهشت ، و مالك خازن جهنّم ، و حاملان عرش الهى ، و آسمان خون و خاكستر خواهد باريد ، پس گفت : واجب شده است لعنت خدا بر قاتلان حسين چنانچه واجب شده است بر آنها كه با خدا خداى ديگر قرار دادند چنانچه واجب شده است بر يهودان و ترسايان و گبران .\r\nجبله گفت : گفتم : اى ميثم چگونه ايشان روزى را كه چنين بزرگوارى در آن كشته شده است روز بركت مىشمارند ؟ پس ميثم گريست و گفت كه : در اين باب حديثى وضع كرده‌اند كه در اين روز حق تعالى توبهء آدم را قبول كرد ، و دروغ مىگويند بلكه توبهء آدم در ماه ذيحجّهء قبول شد ؛ و روايت مىكنند كه در اين روز توبهء داود قبول شد ، و چنين نيست آن نيز در ماه ذيحجّه شد ؛ و روايت مىكنند كه در اين روز يونس از شكم ماهى بيرون آمد ، و آن نيز در ماه ذيحجّه شد ؛ و روايت مىكنند كه در اين روز كشتى نوح بر جودى قرار يافت ، و آن در هيجدهم ماه ذيحجّه شد ؛ و روايت مىكنند كه در اين روز حق تعالى دريا را براى بنى اسرائيل شكافت ، و آن در ماه ربيع الأوّل بود .\r\nپس ميثم گفت : اى جبله بدان كه حسين بن على سيّد شهيدان است در روز قيامت ، و\r\n\r\n","description":"","footnote":" ( 1 ) امالى شيخ طوسى 54 . ","page_name":" 757 ","page_number":757},
  {"content":"\r\n\r\nاصحاب او را بر ساير شهيدان فضيلت هست ، اى جبله چون نظر كنى بسوى آفتاب كه سرخ شده باشد مانند خون تازه ، بدان كه سيّد شهدا حسين شهيد شده است .\r\nجبله گفت : من روزى بيرون آمدم و شعاع آفتاب را ديدم كه بر ديوارها تابيده بود سرخ مانند جامه‌هاى بسيار رنگين ، پس فرياد زدم و گريستم گفتم : به خدا سوگند كه سيّد ما حسين شهيد شده است « 1 »  .\r\nابن قولويه روايت كرده است از مردى از اهل بيت المقدّس كه گفت : به خدا سوگند كه ما اهل بيت المقدس و نواحى آن در پسين روزى كه حسين بن على شهيد شد دانستيم كه آن حضرت شهيد شده است ، راوى گفت كه : چگونه دانستيد ؟ گفت : هيچ سنگ و كلوخى را بر نداشتيم مگر آنكه در زير آن خون تازه مىجوشيد ، و ديوارهاى مانند خون سرخ شده ، و سه روز خون تازه از آسمان مىباريد ، و در ميان شب شنيديم صداى منادى را كه ندا مىكرد به شعرى چند كه مضمون آنها اين بود : آيا اميد دارند امّتى كه كشتند حسين را شفاعت جدّ او را در روز حساب ؟ ! معاذ اللَّه نخواهند يافت شفاعت سيّد مختار و حيدر كرّار را كشتيد بهترين سواران معركهء شجاعت را ، و بهترين جوانان و پيران هر جماعت را ، و سه روز آفتاب تيره و گرفته بيرون مىآمد ، و ستاره‌ها در روز پيدا بودند . چون اندك وقتى گذشت ، خبر رسيد كه ابتداى اين ظهور غرايب آثار ، در روز شهادت جگرگوشهء سيّد ابرار بوده است « 2 »  .\r\nايضاً از زهرى به اسانيد معتبره روايت كرده است كه چون حسين بن على عليه السّلام شهيد شد ، هر سنگريزه‌اى كه از بيت المقدّس بر مىداشتند ، از زير آن خون تازه مىجوشيد « 3 »  .\r\nايضاً به اسانيد معتبره از امام محمّد باقر عليه السّلام روايت كرده است كه گريستند بر حسين بن على عليه السّلام آدميان و جنّيان و مرغان و وحشيان ، تا آنكه آبهاى ديدهء خود را همه فرو ريختند « 4 »  .\r\n\r\n","description":"","footnote":" ( 1 ) علل الشرايع 228 ؛ امالى شيخ صدوق 110 .  ( 2 ) كامل الزيارات 77 .  ( 3 ) كامل الزيارات 77 .  ( 4 ) كامل الزيارات 79 . ","page_name":" 758 ","page_number":758},
  {"content":"\r\n\r\nايضاً به سند معتبر از حارث اعور روايت كرده است كه حضرت امير المؤمنين عليه السّلام فرمود : پدر و مادرم فداى حسين باد كه در پشت كوفه كشته خواهد شد ، و به خدا سوگند كه گويا مىبينم انواع وحشيان را كه گردنها بسوى قبر مطهّر او دراز كرده باشند ، و براى او نوحه و گريه كنند از اوّل شب تا صباح . چون چنين امرى واقع شود ، زينهار كه جفا مكنيد بر او ، و زيارت او را ترك ننمائيد « 1 »  .\r\nايضاً به سند معتبر روايت كرده است كه روزى حضرت امير المؤمنين عليه السّلام در مسجد كوفه نشسته بود ، ناگاه حضرت امام حسين عليه السّلام به نزد آن حضرت آمد ، پس حضرت دست بر سر مبارك او گذاشت و فرمود : اى فرزند ! حق تعالى جماعتى را در قرآن تعبير فرموده است كه بر هلاك ايشان زمين و آسمان بگريست ، و به خدا سوگند كه تو را خواهند كشت ، و آسمان و زمين بر تو خواهند گريست « 2 »  .\r\nبه اسانيد معتبرهء ديگر از حضرت صادق عليه السّلام روايت كرده است كه براى قتل حسين آسمان و زمين گريستند « 3 »  .\r\nو به روايت ديگر فرمود : آسمان بر حسين بن على و يحيى بن زكريّا عليهما السّلام گريست و بر احدى غير ايشان نگريست ، راوى پرسيد كه : گريهء آسمان چه بود ؟ فرمود : چهل روز سرخ طلوع مىكرد و سرخ غروب مىكرد « 4 »  .\r\nايضاً روايت كرده است كه زن صالحه‌اى از اهل كوفه كه گفت : چون سيّد شهدا را كشتند ، تا يك سال و نه ماه آسمان مانند خون سرخ بود كه آفتاب ديده نمىشد « 5 »  .\r\nايضاً روايت كرده است از جمعى از اهل كوفه كه چون آن حضرت شهيد شد ، آسمان خاك سرخ بر سر مردم باريد « 6 »  .\r\nايضاً به سند معتبر از على بن الحسين عليه السّلام روايت كرده است كه روزى كه آسمان را آفريده‌اند ، بر كسى نگريسته است مگر بر يحيى و پدرم حسين عليهما السّلام ، راوى پرسيد كه : گريهء\r\n\r\n","description":"","footnote":" ( 1 ) كامل الزيارات 79 .  ( 2 ) كامل الزيارات 89 .  ( 3 ) كامل الزيارات 89 .  ( 4 ) كامل الزيارات / 89 و 90 .  ( 5 ) كامل الزيارات 89 .  ( 6 ) كامل الزيارات 90 . ","page_name":" 759 ","page_number":759},
  {"content":"\r\n\r\nآسمان چگونه بوده است ؟ فرمود كه : چون جامه را در هوا بازمىداشتند ، رشح خون بر آن ظاهر مىشد مانند خون كيك كه در جامه ظاهر مىشود « 1 »  .\r\nايضاً به سند موثّق از حضرت صادق عليه السّلام روايت كرده است كه قاتل امام حسين عليه السّلام ولد الزّنا بود ، و قاتل يحيى بن زكريّا ولد الزنا بود ، و چون آن امام مظلوم را شهيد كردند ، تا يك سال آسمان سرخ بود ، و گريستند آسمانها و زمين بر حسين و يحيى بن زكريّا ، و سرخى آسمان گريهء آن بود « 2 »  .\r\nايضاً به سندهاى معتبر از امام جعفر صادق و على بن موسى الرّضا عليهما السّلام روايت كرده است كه فرمودند : جغد در زمان جدّم رسول خدا صلّى اللّه عليه و آله و سلّم در خانه‌ها جا مىكرد و با مردم انس مىگرفت ، و چون خوان طعام حاضر مىكردند ، بر سر خوان حاضر مىشد و طعام پيش آن مىافكندند ، پس چون حسين بن على عليه السّلام را شهيد كردند ، از بنى آدم رم كرد و از آبادانى بيرون رفت و در خرابه‌ها و كوهها و بيابانها قرار گرفت و گفت : بد امّتى بوديد شما كه فرزند پيغمبر خود را مىكشيد ، و من ايمن نيستم از شما بر خود ، پس روزها از حزن و اندوه بر مصيبت آن حضرت روزه مىباشد و آب و دانه نمىخورد ، چون شب مىشود نوحه و ناله بر حسين مىكند تا صبح « 3 »  .\r\nابن شهر آشوب از طرق مخالفان و كتب معتبرهء ايشان روايت كرده است از زنى از قبيلهء ازد كه چون حسين بن على عليه السّلام را شهيد كردند ، آسمان خون باريد ، و در قبيلهء ما جامها و سبوها و ظرفها پر از خون شد « 4 »  .\r\nايضاً از قرظة بن عبيد اللَّه روايت كرده است كه روزى در ميان روز ، آسمان باران باريد ، و چون به جامه‌هاى سفيد خود نظر كرديم همه از خون رنگين شده بود ، چون شتران را بردند كه آب بدهند آبها خون شده بود ، چون خبر رسيد همان روزى بود كه امام حسين عليه السّلام شهيد شده بود « 5 »  .\r\n\r\n","description":"","footnote":" ( 1 ) كامل الزيارات 90 .  ( 2 ) كامل الزيارات 93 .  ( 3 ) كامل الزيارات 99 .  ( 4 ) مناقب ابن شهر آشوب 4 / 61 .  ( 5 ) مناقب ابن شهر آشوب 4 / 61 . ","page_name":" 760 ","page_number":760},
  {"content":"\r\n\r\nاز حضرت صادق عليه السّلام روايت كرده است كه آسمان بر حسين عليه السّلام چهل روز خون گريست « 1 »  .\r\nو از ام سليم روايت كرده است كه چون آن حضرت را شهيد كردند ، از آسمان خون باريد كه خانه‌ها و ديوارها سرخ شد « 2 »  .\r\nو از تفسير ثعلبى و غير آن روايت كرده‌اند كه اين حمرتى كه در افق ظاهر مىشود ، بعد از قتل آن حضرت به هم مىرسيد « 3 »  .\r\nو در تاريخ فسوى از اسود بن قيس روايت كرده است كه چون آن حضرت را شهيد كردند ، سرخى از جانب مشرق بلند شد و سرخى از جانب مغرب بلند شد ، و در ميان آسمان نزديك شد كه به يكديگر برسند ، و تا شش ماه چنين ماند « 4 »  .\r\nو از ابو قبيل روايت كرده است كه چون آن حضرت را شهيد كردند ، آفتاب گرفت و تاريك شد به مرتبه‌اى كه ستاره‌ها در ميان روز ظاهر شد و ما گمان كرديم كه قيامت برپا شده است « 5 »  .\r\nو در بعضى از كتب معتبره از ام حيان روايت كرده‌اند كه از روز شهادت آن حضرت تا سه روز ، هوا تاريك شد ، و هر سنگى را كه بر مىداشتند از زيرش خون مىجوشيد « 6 »  .\r\nشيخ طوسى به سند معتبر از عمّار بن ابى عمّار روايت كرده است كه در روز قتل امام حسين عليه السّلام آسمان خون تازه بر زمين باريد « 7 »  .\r\nابن بابويه به سند معتبر از حضرت صادق عليه السّلام روايت كرده است كه چون حضرت سيّد شهدا حسين بن على عليه السّلام را به ضربتهاى شمشير از كار انداختند و آمدند كه سر مبارك آن سرور را جدا كنند ، منادى از جانب رب العزّه از ميان عرش ندا كرد كه : اى امّت متحيّر شده ستم‌كننده بعد از پيغمبر خود ! خدا توفيق ندهد شما را براى اضحى و فطر ، پس حضرت\r\n\r\n","description":"","footnote":" ( 1 ) مناقب ابن شهر آشوب 4 / 61 .  ( 2 ) مناقب ابن شهر آشوب 4 / 61 .  ( 3 ) مناقب ابن شهر آشوب 4 / 61 .  ( 4 ) مناقب ابن شهر آشوب 4 / 61 .  ( 5 ) مناقب ابن شهر آشوب 4 / 62 .  ( 6 ) بحار الأنوار 45 / 216 .  ( 7 ) امالى شيخ طوسى 330 . ","page_name":" 761 ","page_number":761},
  {"content":"\r\n\r\nصادق عليه السّلام فرمود : به خدا سوگند كه ايشان توفيق نيافتند و نخواهند يافت كه نماز فطر و اضحى را با امام حق به جا آورند تا طلب كنندهء خون حسين كه قائم آل محمّد صلوات اللَّه عليهم اجمعين است ظاهر شود « 1 »  .\r\nايضاً به سند معتبر از حضرت صادق عليه السّلام روايت كرده است كه روزى حضرت امام حسين عليه السّلام به نزد حضرت امام حسن عليه السّلام آمد ، و چون نظرش بر برادر خود افتاد گريست ، امام حسن عليه السّلام گفت : اى ابو عبد اللَّه چرا گريه مىكنى ؟ امام حسين عليه السّلام گفت : مىگريم براى آنچه به تو مىكنند ، امام حسن عليه السّلام فرمود : آنچه به من مىكنند آن است كه زهرى به من مىدهند و مرا مىكشند ، و ليكن روزى مثل روز تو نيست اى ابو عبد اللَّه كه سى هزار كس رو به تو خواهند آورد كه همه دعوى كنند كه از امّت جدّ تو محمّدند ، و دين اسلام را بر خود بندند ، پس اجتماع كنند بر كشتن تو و ريختن خون تو و هتك حرمت تو و اسير كردن فرزندان تو و زنان تو ، و غارت كردن اموال تو ، پس در آن وقت لعنت نازل شود بر بنى اميّه ، آسمان خاكستر و خون ببارد ، و بگريد بر تو هر چيز حتّى وحشيان صحراها و ماهيان درياها « 2 »  .\r\nابن قولويه به سند معتبر از عروة بن الزّبير روايت كرده است كه چون عثمان ابو ذر را از مدينه به ربذه فرستاد ، مردم گفتند : اى ابو ذر شاد باش كه چنين آزارى در راه خدا سهل است ، ابو ذر گفت : بلى بسيار سهل است ، و ليكن چگونه خواهد بود حال شما در وقتى كه حسين بن على را شهيد كنند ، به خدا سوگند كه بعد از كشتن امير المؤمنين از قتل او قتلى عظيم‌تر نخواهد بود ، و حق تعالى شمشير انتقام خود را بر اين امّت خواهد كشيد ، و در غلاف نخواهد كرد تا آنكه مردى از ذرّيّت او بيرون آيد و از مردم انتقام بكشد ، و اگر بدانيد كه به سبب شهادت او چه اندوه و حزن داخل مىشود بر اهل درياها و ساكنان كوهها و بيشه‌ها و نيستانها و اهل آسمانها ، هرآينه آن قدر بگرييد كه خود را هلاك كنيد و روح مقدّس آن حضرت را از هر آسمانى كه بالا برند ، هفتاد هزار ملك از بيم و ترس بر پا بايستند و مفاصل ايشان لرزد تا روز قيامت ، و هر ابرى كه بر انگيخته مىشود و رعد و برق\r\n\r\n","description":"","footnote":" ( 1 ) امالى شيخ صدوق 142 .  ( 2 ) امالى شيخ صدوق 101 . ","page_name":" 762 ","page_number":762},
  {"content":"\r\n\r\nاز آن ظاهر مىشود البتّه لعنت مىكنند قاتلان آن حضرت را ، و هيچ روزى نمىگذرد مگر آنكه روح مقدّس آن حضرت را بر حضرت رسول خدا صلّى اللّه عليه و آله و سلّم عرض مىكنند و با يكديگر ملاقات مىنمايند « 1 »  .\r\nو در بعضى از كتب معتبره از فتح عابد روايت كرده است كه گفت : هر روز براى گنجشكها نان ريزه مىكردم و آنها مىخوردند ، چون روز عاشورا شد ، براى آنها نان ريزه كردم نخوردند ، دانستم كه براى تعزيهء آن حضرت نمىخورند « 2 »  .\r\n\r\n","description":"","footnote":" ( 1 ) كامل الزيارات 74 .  ( 2 ) بحار الأنوار 45 / 310 . ","page_name":" 763 ","page_number":763},
  {"content":"\r\n\r\n\r\nفصل هفدهم در بيان گريه و جزع انبيا و اوصيا و ائمّهء هدى و ملائكهء مقرّبين صلوات اللَّه عليهم اجمعين است بر آن حضرت\r\nابن بابويه و ابن قولويه و ديگران به اسانيد معتبرهء بسيار از حضرت صادق عليه السّلام روايت كرده‌اند كه چهار هزار ملك از حق تعالى رخصت طلبيدند كه به زمين آيند و حضرت امام حسين عليه السّلام را يارى كنند ، چون به زمين آمدند ، حضرت ايشان را مرخّص نفرمود ، به آسمان برگشتند ، و بار ديگر مرخّص شدند و به زمين آمدند ، چون به زمين رسيدند آن حضرت شهيد شده بود ، به نزد قبر آن حضرت ماندند ژوليده مو و گردآلوده و بر آن حضرت گريه مىكنند تا روز قيامت ، و سر كردهء ايشان ملكى است كه او را منصور مىگويند « 1 »  ، پس هر كه به زيارت آن حضرت مىرود او را استقبال مىكنند ، چون وداع مىكند او را مشايعت مىنمايند ، و اگر بيمار شود به عيادت او مىروند ، و اگر بميرد بر جنازهء او نماز مىكنند ، و بعد از مردن براى او استغفار مىكنند ، و منتظرند كه قائم آل محمّد صلّى اللّه عليه و آله و سلّم ظاهر شود و طلب خون آن حضرت بكنند .\r\nابن بابويه و شيخ طوسى به سندهاى معتبر بسيار از امام محمّد باقر و امام جعفر صادق عليهما السّلام روايت كرده‌اند كه چون سيّد شهدا حسين بن على عليه السّلام شهيد شد ، ملائكه گريستند و به خروش آمدند و گفتند : اى خداوند ما و سيّد ما آيا تغافل مىكنى و انتقام\r\n\r\n","description":"","footnote":" ( 1 ) امالى شيخ صدوق 509 . ","page_name":" 764 ","page_number":764},
  {"content":"\r\n\r\nنمىكشى از كسى كه برگزيدهء تو را و فرزند برگزيدهء تو را و بهترين خلق تو را مىكشد ؟ ! پس حق تعالى به ايشان وحى كرد كه : قرار گيريد اى ملائكهء من به عزّت و جلال خود سوگند ياد مىكنم كه انتقام خواهم كشيد از ايشان اگر چه بعد از مدّتى باشد ، پس حق تعالى پرده‌اى گشود كه ملائكه انوار مقدّسه و ارواح منوّرهء امامان فرزندان حسين عليه السّلام را ديدند ، پس يكى از ايشان ايستاده بود و نماز مىكرد ، حق تعالى اشاره فرمود به او كه به اين مردى كه ايستاده است انتقام از ايشان خواهم كشيد ، و به اين سبب حضرت صاحب الامر عليه السّلام را قائم مىگويند « 1 »  .\r\nو ابن قولويه روايت كرده است كه آن ملكى كه بسوى حضرت رسول صلّى اللّه عليه و آله و سلّم خبر قتل امام حسين عليه السّلام را آورد ، ملكى بود كه موكّل است به درياها ، به درستى كه ملكى از ملائكهء فردوس اعلا نازل شد بر درياها و بال خود را گشود و گفت : اى اهل درياها جامه‌هاى ماتم و اندوه بپوشيد كه جگرگوشهء رسول خدا صلّى اللّه عليه و آله و سلّم را ذبح كردند ، پس تربت آن حضرت را به بال خود برداشت و به آسمانها پرواز كرد ، پس هر ملكى كه او را مىديد ، آن تربت را مىبوسيد و بهره‌اى از شرافت آن تربت مىيافت و لعنت مىكرد بر قاتلان آن حضرت و اتباع او و ياوران ايشان « 2 »  .\r\nو در محاسن برقى به سند معتبر از حضرت صادق عليه السّلام روايت كرده است كه حق تعالى موكّل گردانيده است به قبر حسين بن على عليه السّلام از روزى كه آن حضرت شهيد شده است هفتاد هزار ملك ژوليده مو و گردآلوده كه صلوات مىفرستند بر آن حضرت و گريه مىكنند تا روز قيام قائم آل محمّد صلّى اللّه عليه و آله و سلّم « 3 »  .\r\nابن قولويه به سند معتبر از حضرت صادق عليه السّلام روايت كرده است كه هر روز چهار هزار ملك بر قبر حسين بن على عليه السّلام نازل مىشوند ژوليده مو و گردآلوده و بر آن حضرت گريه مىكنند از طلوع صبح تا وقت زوال شمس ، چون زوال شمس مىشود ايشان بالا مىروند و چهار هزار ملك ديگر نازل مىشود بر آن جناب زارى و نوحه مىكنند تا طلوع صبح « 4 »  .\r\n\r\n","description":"","footnote":" ( 1 ) علل الشرايع 160 .  ( 2 ) كامل الزيارات 68 .  ( 3 ) كامل الزيارات 84 .  ( 4 ) كامل الزيارات 85 . ","page_name":" 765 ","page_number":765},
  {"content":"\r\n\r\nكلينى و ابن قولويه به سند معتبر از حريز روايت كرده‌اند كه گفت : به خدمت حضرت صادق عليه السّلام عرض كردم : فداى تو شوم چه بسيار كم است بقاى شما اهل بيت و نزديك است اجلهاى شما به يكديگر با احتياج بسيار كه مردم بسوى شما دارند ؟ حضرت فرمود كه : هر يك از ما را صحيفه و نامه‌اى است كه در آن نوشته است كه آنچه بايد به آن عمل نمايند در مدّت امامت خود ، چون تمام شود آنچه به آن مأمور شده است ، مىداند كه عمرش به آخر رسيده ، پس حضرت رسالت صلّى اللّه عليه و آله و سلّم به نزد او مىآيد و خبر وفات او را به او مىرساند ، و خبر مىدهد او را به درجات و منازلى كه نزد حق تعالى دارد .\r\nو جناب امام حسين عليه السّلام صحيفهء خود را خواند ، و در آن نامه نوشته بود آنچه بايد به عمل آورد و آنچه مىماند كه بعد از وفات بايد به عمل آورد ، و باقى ماند چيزى چند كه در ايّام حيات خود به عمل نياورده بود تا آنكه متوجّه قتال گرديد ، و آن امورى كه باقى ماند و به عمل نياورد آن بود كه ملائكه از حق تعالى سؤال كردند كه به يارى او فرود آيند و رخصت يافتند ، تا مهيّاى قتال گرديدند آن جناب شهيد شده بود ، چون به زمين آمدند او را شهيد يافتند ، گفتند : اى پروردگار ما رخصت دادى ما را كه به زمين برويم و او را يارى نمائيم ، چون فرود آمديم او را به رحمت خود برده بودى ، پس حق تعالى وحى كرد بسوى ايشان كه : ملازم قبر مقدّسهء او باشيد تا ببينيد او را كه بيرون آمده است از قبر خود و به دنيا رجوع كرده است ، پس او را يارى كنيد و بگرييد بر مصيبت او و به آنچه از شما فوت شده است از يارى او ، به درستى كه شما را مخصوص گردانيده‌ام به يارى كردن او و گريستن بر او ، پس جزع كردند و گريستند ملائكه براى تقرّب به حق تعالى به حسرت آنچه فوت شده بود از ايشان از يارى آن جناب ، چون آن جناب بيرون آيد ، ياوران او باشند « 1 »  .\r\nابن قولويه به سند معتبر از صفوان جمّال روايت كرده است كه گفت : در راه مكّه در خدمت حضرت امام جعفر صادق عليه السّلام بودم در ما بين مكّه و مدينه ، روزى آن جناب را بسيار غمگين يافتم ، گفتم : يا بن رسول اللَّه سبب اندوه و حزن شما چيست ؟ حضرت فرمود كه : اگر تو بشنوى آنچه مىشنوم ، هرآينه تو را حالتى عارض شود كه قدرت بر\r\n\r\n","description":"","footnote":" ( 1 ) كافى 1 / 283 ؛ كامل الزيارات 87 . ","page_name":" 766 ","page_number":766},
  {"content":"\r\n\r\nسؤال نداشته باشى ، گفتم : چيست آنچه تو مىشنوى ؟ فرمود كه : تضرّع و ابتهال ملائكه بسوى خداوند عالميان در نفرين و لعنت بر كشندگان على عليه السّلام و قاتلان امام حسين عليه السّلام ، و نوحه كردن جنّيان و گريه كردن ملائكه كه بر دور قبر امام حسين عليه السّلام هستند و شدّت جزع ايشان ، پس به استماع اين اصوات و مشاهدهء اين احوال چگونه گوارا مىشود خوردن و آشاميدن « 1 »  .\r\nايضاً به سند معتبر از آن حضرت روايت كرده است كه چون به زيارت حضرت امام حسين عليه السّلام رويد ، خاموش باشيد و مگوئيد مگر سخن خير ، زيرا كه ملائكهء شب و روز از حافظان و كاتبان اعمال مىآيند نزد ملائكه كه در حاير مىباشند و با ايشان مصافحه مىكنند ، چون از ايشان سؤال مىكنند جواب نمىشنوند از بسيارى گريه و اندوه كه بر ايشان غالب گرديده ، پس انتظار مىبرند تا زوال شمس و تا طلوع صبح ، و در اين وقت قدرى از گريه ساكن مىگردند ، پس با ايشان سخن مىگويند و سؤال مىكنند از ايشان از بعضى امور آسمان ، و در غير اين دو وقت سخن نمىگويند ، و از گريه و دعا به امر ديگر مشغول نمىشوند ، و متوجّه شما هستند ، و آنچه مىگوئيد در زيارت و دعا مىشنوند .\r\nراوى گفت : فداى تو شوم ! ملائكهء حاير و ملائكهء حفظهء اعمال كداميك از ديگرى سؤال مىكنند ؟ و از چه چيز سؤال مىكنند ؟\r\nحضرت فرمود : ملائكهء حاير از ملائكهء حفظه سؤال مىكنند ، زيرا كه ملائكهء حاير از آن مكان شريف حركت نمىفرمايند ، و حفظه از آسمان به زير مىآيند و بالا مىروند ، به اسماعيل كه موكّل است به هوا بر مىخورند ، و به خدمت حضرت رسالت صلّى اللّه عليه و آله و سلّم و حضرت امير المؤمنين و فاطمه و حضرت امام حسن و حضرت امام حسين و ساير ائمّه عليهم السّلام كه به عالم بقا رحلت كرده‌اند مىرسند ، و حضرت رسول و ائمّه صلوات اللَّه عليهم اجمعين از ايشان سؤال مىنمايند كه : كى حاضر شده است در حاير ؟ و كى وارد آن مكان شريف شده است براى زيارت آن حضرت ؟ و مىگويند كه : بشارت دهيد ايشان را و دعاى ما را به ايشان برسانيد ، پس ملائكه مىگويند : چگونه بشارت دهيم ايشان را ، و ايشان سخن ما را\r\n\r\n","description":"","footnote":" ( 1 ) كامل الزيارات 92 . ","page_name":" 767 ","page_number":767},
  {"content":"\r\n\r\nنمىشنوند ؟ پس ائمّهء مىگويند به ايشان كه : بركت فرستيد بر ايشان ، و دعا كنيد از براى ايشان كه اين بشارتى است از ما به ايشان ، چون بر گردند ، بالهاى خود را بر دور ايشان بگيريد و ايشان را مشايعت نمائيد ، و ما ايشان را مىسپاريم به آن خداوندى كه هيچ امانتى نزد او ضايع نمىشود ، اگر مردم بدانند كه در زيارت او چه ثواب هست هرآينه مقاتله كنند ، و هرآينه جميع مالهاى خود را بفروشند و صرف زيارت او نمايند .\r\nو حضرت فاطمه عليها السلام با هزار پيغمبر و هزار صدّيق و هزار شهيد و هزار هزار ملك از كرّوبيان بر آن حضرت گريه مىكنند ، و ايشان در گريه يارى حضرت فاطمه عليها السلام مىنمايند ، و حضرت فاطمه عليها السّلام نعره‌اى چند مىزند كه ملكى در آسمانها نمىماند مگر آنكه گريان مىگردد براى ناله و زارى آن حضرت ، و از گريه ساكن نمىشود تا آنكه حضرت رسالت صلّى اللّه عليه و آله و سلّم به نزد او مىآيد و مىگويد : اى دختر گرامى به گريه آوردى جميع اهل آسمانها را ، و ايشان را از تسبيح و تقديس حق تعالى بازداشتى ، پس صبر كن كه حق تعالى انتقام تو را از قاتلان فرزندان تو خواهد كشيد .\r\nچون حضرت فاطمه عليها السّلام نظر مىكند به گروهى كه به زيارت آن حضرت مىروند ، سؤال مىكنند از حق تعالى براى ايشان هر چيزى را ، پس ترك زيارت مكنيد آن حضرت را كه فضيلت زيارت آن حضرت زياده از آن است كه احصا توان نمود « 1 »  .\r\nايضاً ابن قولويه و ديگران به سند معتبر روايت كرده‌اند كه اسحاق بن عمّار به خدمت امام جعفر صادق عليه السّلام عرض كرد كه : من در شب عرفه در حاير حضرت امام حسين عليه السّلام بودم و نماز مىكردم ، و در آنجا نزديك به پنجاه هزار كس ديدم كه با رويهاى نيكو و بويهاى خوش در تمام آن شب در آنجا زيارت و نماز مىكردند ، چون صبح طالع شد ، من به سجده رفتم و سر از سجده برداشتم كسى از ايشان را نديدم ، حضرت فرمود : چون در صحراى كربلا سيّد شهدا را مخالفان در ميان گرفتند ، پنجاه هزار ملك بر آن حضرت گذشتند و به آسمان رفتند ، چون به آسمان رسيدند ، حق تعالى به ايشان وحى كرد كه :\r\nگذشتيد به فرزند حبيب من و ديديد كه او را مىكشند و يارى او نكرديد ؟ پس برويد\r\n\r\n","description":"","footnote":" ( 1 ) كامل الزيارات 86 . ","page_name":" 768 ","page_number":768},
  {"content":"\r\n\r\nبسوى زمين و ساكن شويد به نزد قبر شريف او ژوليده‌مويان و گرد آلودگان تا روز قيامت ، و آنها كه تو ديدى ايشان بودند « 1 »  .\r\nابن شهر آشوب به سند معتبر روايت كرده است كه ذرّهء نوحه‌كننده حضرت فاطمه عليها السّلام را در خواب ديد كه نزديك قبر امام حسين عليه السّلام ايستاده بود و مىگريست ، پس آن زن را امر كرد كه : اين شعرها را بخوان و نوحه كن بر جگرگوشهء من ، و مضمون آن ابيات اين است : اى ديده‌ها اشك حسرت بباريد به كشته‌اى كه در طف كربلا شهيد كردند ، و سينهء او را به طعن نيزه و تير خورد كردند ، و من در بيمارى آن حضرت حاضر نگرديدم ، و در ماتم او اشك نباريدم « 2 »  .\r\nكلينى به سند معتبر از حضرت صادق عليه السّلام روايت كرده است كه چون حضرت امام حسين عليه السّلام را شهيد كردند ، آسمانها و زمينها و هر كه بر اينها بود از ملائكه فرياد بر آوردند كه : پروردگارا ما را رخصت بده كه خلق را از روى زمين براندازيم و همه را هلاك گردانيم ، كه هتك حرمت تو را حلال شمردند و برگزيدگان تو را كشتند ، پس حق تعالى وحى كرد بسوى ايشان كه : اى ملائكهء من و اى آسمانها و زمينها ساكن باشيد ، پس حجابى از حجب را برداشت ، و در پشت آن حجاب محمّد و دوازده وصىّ او صلوات اللَّه عليهم اجمعين را ديدند ، پس اشاره كرد بسوى قائم آل محمّد صلّى اللَّه عليه و آله و سلّم و سه مرتبه فرمود كه : اى ملائكهء من و اى آسمانها و زمين من ! به اين مرد انتقام خواهم كشيد از براى او « 3 »  .\r\nشيخ مفيد و شيخ طوسى و ديگران به سندهاى معتبر از حضرت صادق عليه السّلام روايت كرده‌اند : روزى ام سلمه صبح گريان از خواب بيدار شد ، پرسيدند كه : سبب گريهء تو چيست ؟ گفت : مىبايد فرزند من حسين امشب به شهدا ملحق شده باشند ، زيرا كه تا حضرت رسول صلّى اللّه عليه و آله و سلّم از دنيا رحلت كرده است من آن حضرت را در خواب نديده بودم ، در اين شب آن حضرت را در خواب ديدم متغيّر و غمگين ، گفتم : يا رسول اللَّه اين چه حالت است كه در تو مشاهده مىكنم ؟ فرمود : در تمام اين شب ، قبر حسين و قبرهاى اصحاب\r\n\r\n","description":"","footnote":" ( 1 ) كامل الزيارات 115 .  ( 2 ) مناقب ابن شهر آشوب 4 / 71 .  ( 3 ) كافى 1 / 534 . ","page_name":" 769 ","page_number":769},
  {"content":"\r\n\r\nحسين را مىكندم و ايشان را دفن مىكردم « 1 »  .\r\nايضاً به سند معتبر از ابن عبّاس روايت كرده‌اند كه گفت : روزى در خانهء خود خوابيده بودم ، ناگاه از خانهء ام سلمه صداى شيون بلندى شنيدم ، پس قائد خود را گفتم كه : مرا به خانهء ام سلمه ببر ، چون به خانهء او رسيدم مردان و زنان مدينه را ديدم كه همه در خانهء او جمع شده بودند ، پس گفتم : يا ام المؤمنين سبب فرياد تو چيست ؟ جواب من نگفت و رو كرد بسوى زنان بنى هاشم و گفت : اى دختران عبد المطّلب مرا يارى كنيد و با من موافقت نمائيد در گريه و نوحه ، به خدا سوگند كه بزرگ شما و سيّد جوانان بهشت و سبط رسول خدا و گل بوستان آن حضرت حسين شهيد شده است ، من گفتم : يا ام المؤمنين از كجا دانستى اين را ؟ گفت : در اين ساعت حضرت رسالت صلّى اللّه عليه و آله و سلّم را در خواب ديدم ژوليده مو و گردآلود و غمگين ، از سبب آن حالت سؤال كردم ، فرمود : فرزندم حسين و اهل بيت او امروز كشته شده‌اند ، در اين ساعت از دفن ايشان فارغ شدم .\r\nچون از خواب بيدار شدم ، مدهوشانه به خانه دويدم كه ملاحظه كنم تربت حسين را كه جبرئيل از كربلا براى سيّد انبياء آورده بود و حضرت به من داد و فرمود : هرگاه اين خون شود بدان كه فرزند تو حسين شهيد شده است ، و من آن تربت را در شيشه كرده بودم و ضبط مىكردم ، چون بر سر آن شيشه رفتم ديدم كه آن تربت مقدّس همه خون شده است و از سر شيشه مىجوشد « 2 »  ، پس ام سلمه آن خون را گرفت و بر روى خود ماليد و ماتم آن حضرت را داشت و نوحه و زارى مىكرد ، تا آنكه خبر رسيد كه آن حضرت در آن روز شهيد شده بود .\r\nعمرو بن ثابت گفت كه : من چون اين حديث را شنيدم ، به خدمت امام محمّد باقر عليه السّلام رفتم و به آن حضرت عرض كردم ، فرمود كه : اين حديث حق است ، و آن تربت الحال پيش ماست .\r\nبه سند معتبر ديگر از ابن عبّاس روايت كرده‌اند كه گفت : در ميان روز رسول خدا صلّى اللّه عليه و آله و سلّم\r\n\r\n","description":"","footnote":" ( 1 ) امالى شيخ مفيد 319 ؛ امالى شيخ طوسى 90 ؛ امالى شيخ صدوق 120 .  ( 2 ) مناقب ابن شهر آشوب 4 / 63 . ","page_name":" 770 ","page_number":770},
  {"content":"\r\n\r\nرا در خواب ديدم ژوليده مو و گردآلوده و شيشهء پرخون در دست مباركش بود ، گفتم :\r\nيا رسول اللَّه اين خون چيست ؟ فرمود : خون فرزندم حسين است جمع كردم و در اين شيشه كردم ، چون خبر رسيد در همان روز حضرت شهيد شده بود « 1 »  .\r\nشيخ مفيد به سند معتبر از ام سلمه روايت كرده است كه حضرت رسالت صلّى اللّه عليه و آله و سلّم شبى از خانه بيرون رفت ، و بعد از مدّت طويلى مراجعت فرمود ژوليده و غبارآلوده و در دست مباركش چيزى بود ، من گفتم : يا رسول اللَّه اين چه حالت است كه در تو مىبينم ؟ فرمود :\r\nدر اين وقت بردند مرا به موضعى از عراق كه آن را كربلا مىگويند ، و در آنجا محل كشتن فرزند خود حسين را و جماعتى از فرزندان و اهل بيت مرا به من نمودند ، و از جاى كشتن ايشان مشت خاكى برداشته‌ام و در دست من است ، بگير و اين را نگاه دار ، چون گرفتم خاك سرخى بود ، پس آن خاك را در شيشه كردم و سرش را محكم بستم ، و آن را محافظت مىنمودم ، چون فرزندم حسين عليه السّلام از مكّه متوجّه عراق شد ، هر شب و هر روز آن شيشه را بيرون مىآوردم و نظر مىكردم و مىبوئيدم و در مصيبت او مىگريستم ، چون روز دهم محرّم شد در اوّل روز كه به آن شيشه نظر كردم ديدم كه شيشه پر از خون شده بود ، پس در خانهء خود فرياد كردم و گريستم ، و ليكن از خوف شماتت دشمنان به ايشان اظهار نكردم ، تا آنكه خبر رسيد كه آن حضرت در همان روز شهيد شده بود « 2 »  .\r\nدر بعضى از كتب معتبره روايت كرده‌اند از مردى از قبيلهء بنى اسد كه مىگفت : من زراعت مىكردم در كنار نهر علقمه ، و بعد از ارتحال لشكر شقاوت اثر عمر عجائب بسيار از شهداى آن صحرا مشاهده كردم كه نمىتوانم ذكر كرد ، از جملهء آنها آن بود كه باد بر آن بدنهاى شريف مىوزيد و بوئى بسيار نيكوتر از بوى مشك و عنبر به مشام من مىرسيد ، و پيوسته مىديدم كه ستاره‌ها از آسمان به زير مىآمدند به نزديك بدن آن نجوم فلك امامت و خلافت و بالا مىرفتند ، من با عيال خود تنها در آن صحرا بودم و كسى را نمىديدم كه حقيقت احوال را معلوم كنم .\r\nچون نزديك غروب شد ، سياهى شخصى را مىديدم كه پيدا مىشد از جانب قبله و در\r\n\r\n","description":"","footnote":" ( 1 ) بحار الأنوار 45 / 231 - 232 .  ( 2 ) ارشاد شيخ مفيد 2 / 130 . ","page_name":" 771 ","page_number":771},
  {"content":"\r\n\r\nميان كشته‌گان داخل مىشد ، چون صبح مىشد بر مىگشت ، من گمان مىكردم كه شير است كه به دريدن و خوردن آن كشته‌گان مىآيد ، چون نظر كردم ، آسيبى به آن بدنها نرسيده بود . من از مشاهدهء اين احوال تعجّب مىكردم و با خود مىگفتم كه آنها مىگفتند كه : اينها خارجىاند و بر خليفهء زمان خروج كرده‌اند ، من به چه سبب اين غرايب از ايشان مشاهده مىكنم ؟\r\nپس در يكى از شبها با خود قرار كردم كه به خواب نروم ، شايد حقيقت حال ايشان بر من ظاهر گردد ، چون شام شد ، باز آن شخص ظاهر شد و من متوهّم شدم كه مبادا شير باشد و قصد من كند ، در آن انديشه بودم كه در ميان كشته‌گان داخل شد و به نزديك يكى از آن بدنها رفت كه مانند آفتاب نور از جسد منوّرش ساطع بود ، او را در بر گرفت و رو بر بدن او مىماليد ، از مشاهدهء اين حال در حيرت بودم ، چون هوا بسيار تاريك شد ديدم كه شمعها و مشعلهاى بسيار در آن صحرا روشن شد و از روز روشن‌تر ، و ناگاه صداى شيون و نوحه و زارى و طپانچه بر رو زدن و سينه خراشيدن از جميع آن عرصه بلند شد ، گويا آن صدا از زير زمين مىآمد ، و يكى از آنها مىگفت : وا حسيناه وا اماماه ، من بر خود لرزيدم و با هزار ترس و بيم به نزديك آن صدا رفتم و او را به خدا و رسول سوگند دادم كه : شما كيستيد و سبب نوحهء شما چيست ؟ گفت : مائيم جنّيان ، و هر شب تا صباح بر حسين تشنه لب شهيد غريب نوحه مىكنيم ، و آنكه تو گمان شير مىكنى شير خدا على بن أبي طالب عليه السّلام پدر اوست كه هر شب مىآيد و نزد او گريه و نوحه مىكند « 1 »  .\r\n\r\n","description":"","footnote":" ( 1 ) بحار الأنوار 45 / 193 . ","page_name":" 772 ","page_number":772},
  {"content":"\r\n\r\n\r\nفصل هيجدهم در بيان گريه و نوحهء جنّيان است بر آن حضرت\r\nدر بعضى از كتب معتبره روايت كرده است از هند كه رسول خدا صلّى اللّه عليه و آله و سلّم چون از مكّه به مدينه هجرت مىنمود ، با اصحاب خود به خانهء ام معبد خالهء من فرود آمد و از او شير طلبيد ، ام معبد گفت : گوسفندان ما را به صحرا برده‌اند و گوسفندان لاغرى را از ناتوانى در خيمه گذاشته‌اند و شير ندارد ، حضرت فرمود : رخصت بده تا من او را بدوشم . چون رخصت داد ، حضرت دست مبارك خود را بر پستان آن گوسفند گذاشت ، به اعجاز آن حضرت شير از پستان او فرو ريخت ، آن حضرت دوشيد تا ظرفهاى ام معبد را همه پر كرد و خود و اصحاب خود بياشاميدند تا سيراب شدند .\r\nچون روز بسيار گرمى بود ، حضرت در خيمهء او قيلوله فرمود ، چون بيدار شد ، آبى طلبيد و در زير درخت خارى كه در نزديك خيمهء او بود دست شست و مضمضه كرد و آب دهان مبارك خود را در زير آن درخت ريخت ، چون از وضو فارغ شد فرمود : از اين درخت امر غريب چند ظاهر خواهد شد پس برخاست و دو ركعت نماز ادا كرد ، ام معبد گفت : من از آن اعمال تعجّب بسيار كردم ، و اهل قبيلهء من نيز متعجّب گرديدند ، زيرا كه تا آن وقت وضو و نماز نديده بوديم .\r\nچون روز ديگر شد ، ديديم كه آن درخت خار بسيار بلند شده بود و درخت عظيمى گرديده بود و خارهاى آن فرو ريخته بود و شاخ بسيارى به هم رسانيده بود ، پس بعد از آن ميوهء بسيار بزرگى از آن به هم رسيد مانند دمبلان بسيار بزرگى ، و به رنگ ورس و به بوى\r\n\r\n","description":"","footnote":"","page_name":" 773 ","page_number":773},
  {"content":"\r\n\r\nعنبر و به شيرينى عسل بود ، و هر گرسنه‌اى كه از آن مىخورد سير مىشد ، و هر تشنه‌اى كه مىخورد سيراب مىشد ، و هر بيمارى كه مىخورد عافيت مىيافت ، و هر پريشانى و محتاجى مىخورد بىنياز مىگرديد ، و هر صاحب حاجتى كه مىخورد به حاجت خود مىرسيد ، و از برگ آن درخت هر شتر و گوسفندى كه مىخورد فربه مىشد و شيرش فراوان مىگرديد ، و از روزى كه آن حضرت در خيمهء ما فرود آمد خير و بركت رو به ما آورد ، و بلاد ما پرگياه شد ، و آبادانى و فراوانى در قبيلهء ما به هم رسيد . پس ما آن درخت را درخت مبارك مىناميديم ، و جمعى كه بر دور ما بودند از اهل باديه مىآمدند و در سايهء آن درخت فرود مىآمدند و برگ آن درخت را براى بركت با خود مىبردند ، و در بيابانهائى كه آب و نانى به دست نمىآمد آن برگها ايشان را سير و سيراب مىگردانيد .\r\nو پيوسته آن درخت چنين بود ، ناگاه صبحى برخاستيم ديديم كه ميوه‌هاى آن درخت فرو ريخته بود و برگهايش زرد شده بود ، پس بسيار اندوهناك شديم و از سبب آن حادثه بسيار متفكّر بوديم ، بعد از اندك وقتى خبر وفات حضرت رسالت صلّى اللّه عليه و آله و سلّم به ما رسيد ، و معلوم شد كه در آن روز كه تغيير در حال آن درخت به هم رسيد آن حضرت رخت از دار فانى به سراى باقى كشيده بود .\r\nپس بعد از آن درخت ميوه داد امّا كمتر از ميوهء اوّل در بزرگى و بو و لذّت ، و سى سال بر آن حالت ماند ، پس ناگاه صبحى برخاستيم ديديم كه سراپاى آن درخت سياه شده بود ، و طراوت و نزاكت چوبها و برگهايش بر طرف شده بود ، و ميوه‌هايش ريخته بود ، و بعد از چند روز حضرت امير المؤمنين على بن أبي طالب عليه السّلام شهيد شده بود .\r\nپس بعد از آن دگر ميوه نداد آن درخت ، نه كوچك و نه بزرگ ، و نه كم و نه بسيار ، امّا قبايل عرب مىآمدند و برگ آن را براى شفاى بيماران خود مىبردند ، و در هر امرى به شاخ و برگ آن تبرّك مىجستند ، و مدّتى بر آن حالت نيز ماند ، پس روزى برخاستيم ديديم كه از زير آن درخت خون تازه مىجوشد و بر زمين روان مىشود ، و برگهاى آن خشكيده است و از شاخه‌ها و برگهاى آن قطره‌هاى خون بر زمين مىريزد ، و از حدوث آن حالت دانستيم كه واقعهء عظيمى حادث شده است ، و پيوسته هراسان و غمگين بوديم و\r\n\r\n","description":"","footnote":"","page_name":" 774 ","page_number":774},
  {"content":"\r\n\r\nانتظار خبر مىكشيديم . چون شب در آمد ، از زير آن درخت صداى گريه و نالهء بسيار بلند شد ، و صداى نوحه‌كننده‌اى در ميان ايشان بلند بود كه مىگفت : اى فرزند محمّد مصطفى و اى جگرگوشهء علىّ مرتضى و اى بقيّهء پيشوايان رهنما ، پس از بسيارى صداهاى گريه و ناله و فغان ديگر نفهميديم كه چه مىگفتند ، و ليكن صداى گريه و نوحهء ايشان تا صبح بلند بود ، تا آنكه بعد از چند روز خبر رسيد كه در آن روز سيّد شهدا در صحراى كربلا شهيد شده بود ، پس سراپاى آن درخت خشك شد ، و باد و باران آن را در هم شكست و اثرى از آن نماند « 1 »  .\r\nو در كتاب مثير الاحزان روايت كرده است كه در شبى كه آن حضرت شهيد شده بود ، اهل مدينه صداى نوحهء جنّيان را مىشنيدند ، و صداى هاتفى را مىشنيدند و كسى را نمىديدند كه شعرى چند به اين مضمون مىخواند : اى كشندگان حسين از روى جهل و ضلالت ! بشارت باد شما را در قيامت به عذاب و نكال ، گريه مىكنند بر آن شهيدان جميع اهل آسمان و پيغمبران و ملائكهء مقرّبان ، و لعنت كرده شده‌ايد شما بر زبان داود و موسى و عيسى ، و در بصره و ساير بلاد نيز اين قسم نوحه‌ها مىشنيدند و كسى را نمىديدند « 2 »  .\r\nابن قولويه روايت كرده است كه جنّيان بر حسين بن على عليه السّلام نوحه كردند به شعرى چند كه مضمون آنها اين است : چه خواهيد گفت در جواب پيغمبر خدا و رسول رهنما در وقتى كه سؤال كند از شما كه : اى آخر امّتها چه كرديد با اهل بيت من و برادران و مخصوصان من ؟ و به چه تقصير ايشان را در خاك و خون افكنديد ؟ از خدا و رسول شرم نكرديد « 3 »  ؟\r\nايضاً به سند معتبر از حضرت امام رضا عليه السّلام روايت كرده است كه چون حضرت سيّد الشّهداء متوجّه عراق بود ، در شبى اصحاب آن حضرت شنيدند كه جنّيان شعرى چند در مدح آن حضرت مىخواندند ، حضرت در جواب ايشان شعرى چند خواند كه مضمون آنها اين بود كه : مىروم و از كشته شدن پروا ندارم ، و كشته شدن عار نمىباشد براى كسى\r\n\r\n","description":"","footnote":" ( 1 ) بحار الأنوار 45 / 233 .  ( 2 ) مثير الأحزان 108 .  ( 3 ) كامل الزيارات 95 . ","page_name":" 775 ","page_number":775},
  {"content":"\r\n\r\nكه نيّت او حق باشد و در راه خدا جهاد نمايد ، و با شايستگان موافقت كند و با مجرمان و كافران مخالفت نمايد ، اگر زنده بمانم ندامت نخواهم كشيد و اگر كشته شوم محل ملامت نخواهم بود « 1 »  .\r\nابن بابويه به سند معتبر روايت كرده است كه روزى ام سلمه برخاست و گفت : مىبايد فرزند من حسين شهيد شده باشد ، زيرا از روزى كه حضرت رسالت صلّى اللّه عليه و آله و سلّم از دنيا رحلت كرده بود صداى جنّيان را نمىشنيدم ، و ديشب صداى زن جنّيّه را شنيدم كه مىگريست و مرثيه براى حسين مىخواند « 2 »  .\r\nشيخ مفيد و شيخ طوسى روايت كرده‌اند از مرد پيرى از قبيلهء بنى تميم كه گفت : از پدرم شنيدم كه ما خبر نداشتيم از مقاتلهء حضرت امام حسين عليه السّلام با دشمنان و شهادت آن حضرت ، چون شب بعد از عاشورا شد من در زاويه‌اى نشسته بودم با مردى از قبيلهء خود ، صداى هاتفى را شنيدم كه مىگفت : به خدا سوگند كه من نيامدم بسوى شما مگر بعد از آنكه ديدم حسين را در كربلا كشته و در خون خود غلطيده ، و بر دور آن جوانان ديدم كه خون از گردنهاى ايشان مىريخت ، و هر يك چراغهاى راه هدايت بودند ، و شتران خود را دوانيدم كه شايد دريابم ايشان را پيش از آنكه حور العين در بر كشند ، پس قضا و قدر حق تعالى مانع شد ، و تقدير خدا البتّه شدنى است ، پس اشعار بسيار در مدح آن سلالهء احمد مختار انشاء كرد ، ما گفتيم با او كه : كيستى خدا تو را رحمت كند ؟ گفت : من سر كردهء قبيله‌اى از قبايل جنّم كه در نصيبين مىباشيم و به قصد معاونت امام حسين عليه السّلام رفته بوديم كه جان خود را فداى او كنيم ، وقتى رسيديم كه آن حضرت و اصحابش را شهيد يافتيم ، اكنون به حسرت و نااميدى به قبيلهء خود بر مىگرديم « 3 »  .\r\nابن قولويه به سند معتبر روايت كرده است كه پنج نفر از اهل كوفه به قصد نصرت حسين بن على عليه السّلام بيرون آمدند ، و شب در قريه‌اى فرود آمدند كه آن را شاهى مىگفتند ، ناگاه دو مرد نزد ايشان پيدا شدند ، يكى جوان و ديگرى پير ، بر ايشان سلام كردند ، پس آن\r\n\r\n","description":"","footnote":" ( 1 ) كامل الزيارات 96 .  ( 2 ) امالى شيخ صدوق 120 .  ( 3 ) امالى شيخ طوسى 90 ؛ امالى شيخ مفيد 320 . ","page_name":" 776 ","page_number":776},
  {"content":"\r\n\r\nمرد پير گفت : مردى از جنّم ، و اين جوان پسر برادر من است و مىخواهد به يارى آن امام مظلوم برود ، پس آن جنّى پير گفت : من رأى براى خود و شما ديده‌ام ، آن كوفيان گفتند :\r\nچه رأى ديده‌اى ؟ گفت : پرواز مىكنم و مىروم و خبرى براى شما مىآورم ، پس يك شبانه روز غايب شد ، و روز ديگر صداى او را شنيدند و او را نديدند ، و شعرى چند مىخواند كه مضمون آنها اين بود كه در حديث سابق گذشت ، پس كوفيان دانستند كه آن حضرت شهيد شده است و برگشتند « 1 »  .\r\nايضاً ابن قولويه و ديگران به سند بسيار روايت كرده‌اند كه بعد از شهادت جناب امام حسين عليه السّلام ، گچ‌پزان كوفه كه به صحرا مىرفتند براى گچ آوردن ، در وقت سحر در صحرا صداى نوحهء جنّيان را مىشنيدند كه بر آن حضرت نوحه مىكردند « 2 »  .\r\n\r\n","description":"","footnote":" ( 1 ) كامل الزيارات 93 .  ( 2 ) كامل الزيارات 94 . ","page_name":" 777 ","page_number":777},
  {"content":"\r\n\r\n\r\nفصل نوزدهم در بيان علّتى كه به سبب آن حق تعالى مقارن شهادت حضرت سيّد شهدا عذاب خود را بر آن كافران نفرستاد ، و انتقام آن حضرت را به زمان حضرت قائم قرار داد\r\nابن بابويه به سند معتبر روايت كرده است كه ابو الصلت هروى از حضرت امام رضا عليه السّلام پرسيد كه : حديثى از حضرت صادق عليه السّلام روايت مىكنند كه چون حضرت قائم عليه السّلام ظاهر شود ، فرزندان كشندگان حسين را به سبب كرده‌هاى پدران ايشان به قتل خواهد رسانيد ، حضرت فرمود : چنين است ، راوى گفت : ايشان چه گناه دارند ؟ حضرت فرمود : ايشان چون راضىاند و به كردهء پدران خود فخر مىنمايند ، براى اين ايشان را مىكشند ، و هر كه به كردهء مردى راضى باشد چنان است كه آن كار را خود كرده است ، و اگر مردى كسى را در مشرق بكشد و مردى در مغرب به كردهء او راضى شود هرآينه شريك او خواهد بود ، پس به اين سبب حضرت قائم عليه السّلام ايشان را مىكشد كه راضىاند به كردهء پدران خود « 1 »  .\r\nو در تفسير امام حسن عسكرى عليه السّلام مذكور است كه روزى حضرت على بن الحسين عليه السّلام ذكر كرد قصّهء آن جماعت را از بنى اسرائيل كه شكار ماهى كردند در روز شنبه ، و خدا ايشان را خوك و ميمون گردانيد ، پس فرمود : هرگاه حق تعالى جماعتى را براى شكار ماهى در روز شنبه چنين عقوبتى بكند ، پس چگونه خواهد بود نزد خداى تعالى حال\r\n\r\n","description":"","footnote":" ( 1 ) علل الشرايع 229 . ","page_name":" 778 ","page_number":778},
  {"content":"\r\n\r\nجماعتى كه اولاد رسول خدا را به قتل رسانند ، و هتك حرمت آن حضرت نمايند ، اگر چه خدا ايشان را در دنيا مسخ نكرد و ليكن آنچه براى ايشان در آخرت مهيّا كرده است اضعاف عذاب مسخ است ، پس مردى از حاضرات مجلس به خدمت آن جناب عرض كرد كه : دشمنان اهل بيت مىگويند كه اگر كشتن حسين بدتر از شكار ماهى مىبود ، مىبايست خدا ايشان را نيز مسخ كند . حضرت فرمود : معصيت شيطان زياده است از معصيت آن جماعتى كه به اغواى او گناهان كردند ، و حق تعالى در دنيا بر بسيارى از آنها عذاب فرستاد و بر شيطان عذاب نفرستاد و او را مهلت داد ، و برابر حكمتهاى حق تعالى سخن گفتن جايز نيست ، و بسيار است كه به گناهان كم در دنيا مىگيرد ، و عقوبت گناهان بسيار را به قيامت مىاندازد براى آنكه عذاب ايشان شديدتر باشد و حجّت بر ايشان تمامتر باشد ، و قائم آل محمّد عليه السّلام انتقام از ايشان و از فرزندان ايشان خواهد كشيد « 1 »  .\r\nابن قولويه به سند معتبر از امام محمّد باقر عليه السّلام روايت كرده است كه آن جناب فرمود :\r\nبه خدا سوگند كه قاتلان حسين عليه السّلام كشته شدند و ليكن هنوز طلب خون آن جناب نشده است ، و در رجعت و در قيامت خواهد شد « 2 »  .\r\nابن شهر آشوب روايت كرده است از ابن عبّاس كه حق تعالى وحى كرد به رسول خدا كه من براى خون يحيى بن زكريّا هفتاد هزار كس را به قتل رسانيدم ، و براى خون فرزند تو حسين هفتاد هزار كس را خواهم كشت « 3 »  .\r\nايضاً از حضرت صادق عليه السّلام روايت كرده است كه براى خون امام حسين عليه السّلام صد هزار كس كشته شدند و هنوز طلب خون او نشده است ، و بعد از اين خواهد شد « 4 »  .\r\nايضاً از امام زين العابدين عليه السّلام روايت كرده است كه آن جناب فرمود : چون با پدرم به كربلا مىرفتيم ، در هيچ منزل فرود نمىآمد و بار نمىكرد مگر آنكه يحيى عليه السّلام را ياد مىكرد ، روزى فرمود : از بىاعتبارى دنيا نزد خدا آن بود كه سر يحيى را به هديه فرستادند براى زن زناكارى از بنى اسرائيل ، و حق تعالى بخت نصر را فرستاد و هفتاد هزار كس را\r\n\r\n","description":"","footnote":" ( 1 ) احتجاج 2 / 136 .  ( 2 ) كامل الزيارات 63 .  ( 3 ) مناقب ابن شهر آشوب 4 / 88 .  ( 4 ) مناقب ابن شهر آشوب 4 / 88 . ","page_name":" 779 ","page_number":779},
  {"content":"\r\n\r\nكشت تا خون يحيى ساكن شد ، اى فرزند من به خدا سوگند كه خون من ساكن نخواهد شد تا آنكه مهدى از فرزندان من از براى خون من هفتاد هزار كس از منافقان را به قتل آورد « 1 »  .\r\n\r\n","description":"","footnote":" ( 1 ) مناقب ابن شهر آشوب 4 / 92 . ","page_name":" 780 ","page_number":780},
  {"content":"\r\n\r\n\r\nفصل بيستم در بيان عذابهائى كه در دنيا بر قاتلان آن جناب وارد شد و بعضى از معجزات آن حضرت كه در وقت جنگ و بعد از آن ظاهر شد\r\nابن شهر آشوب به سند معتبر روايت كرده است كه حضرت امام حسين عليه السّلام به عمر بن سعد گفت كه : به اين شادم كه بعد از آنكه مرا شهيد خواهى كرد ، از گندم عراق بسيارى نخواهى خورد ، آن ملعون از روى استهزا گفت كه : اگر گندم نباشد جو نيز خوب است ، پس چنان شد كه حضرت فرموده بود ، و امارت رى به او نرسيد ، و بر دست مختار كشته شد « 1 »  .\r\nايضاً روايت كرده است كه بويهاى خوشى كه از انبار حضرت غارت كردند همه خون شد ، و گياهها كه برده بودند همه آتش در آن افتاد « 2 »  .\r\nو به روايت ديگر : از آن بوى خوش هر كه استعمال كرد از مرد و زن البتّه پيس شد « 3 »  .\r\nايضاً ابن شهر آشوب و ديگران روايت كرده‌اند كه حضرت سيّد الشّهداء عليه السّلام در صحراى كربلا تشنه شد ، خود را به كنار فرات رسانيد و آب بر گرفت كه بياشامد ، ملعونى تيرى به جانب آن جناب انداخت كه بر دهان مباركش نشست ، حضرت فرمود : خدا هرگز تو را سيراب نگرداند ، پس آن ملعون تشنه شد و هر چند آب مىخورد سيراب نمىشد تا آنكه خود را به شطّ فرات افكند ، و چندان آب آشاميد كه به آتش جهنّم و اصل گرديد « 4 »  .\r\n\r\n","description":"","footnote":" ( 1 ) مناقب ابن شهر آشوب 4 / 62 .  ( 2 ) مناقب ابن شهر آشوب 4 / 63 .  ( 3 ) مناقب ابن شهر آشوب 4 / 63 .  ( 4 ) مناقب ابن شهر آشوب 4 / 56 . ","page_name":" 781 ","page_number":781},
  {"content":"\r\n\r\nايضاً روايت كرده‌اند كه چون امام حسين عليه السّلام از آن كافران جفا كار آب طلبيد ، بدبختى در ميان آنها ندا كرد كه : يا حسين يك قطره از آب فرات نخواهى چشيد تا آنكه تشنه بميرى يا به حكم ابن زياد درآيى ، حضرت فرمود : خداوندا او را از تشنگى بكش و هرگز او را ميامرز ، پس آن ملعون پيوسته العطش فرياد مىكرد ، و هر چند آب مىآشاميد سيراب نمىشد تا آنكه تركيد و به جهنّم و اصل شد .\r\nو بعضى گفته‌اند كه آن ملعون عبد اللَّه بن حصين ازدى بود ، و بعضى گفته‌اند كه : حميد بن مسلم بود « 1 »  .\r\nايضاً روايت كرده‌اند كه ولد الزّنائى از قبيلهء دارم تيرى به جانب آن حضرت افكند ، بر حنكش آمد ، و حضرت آن خون را مىگرفت و به جانب آسمان مىريخت ، پس آن ملعون به بلائى مبتلا شد كه از سرما و گرما فرياد مىكرد ، و آتشى از شكمش شعله مىكشيد و پشتش از سرما مىلرزيد ، و در پشت سرش بخارى روشن مىكردند و از پيش رو باد مىزدند او را و يخ بر شكمش مىچسبانيدند ، و از تشنگى فرياد مىكرد و هر چند آب مىخورد سيراب نمىشد ، تا آنكه شكمش پاره شد و به جهنّم و اصل شد « 2 »  .\r\nابن بابويه و شيخ طوسى به اسانيد بسيار روايت كرده‌اند از يعقوب بن سليمان كه گفت :\r\nدر ايّام حجّاج چون گرسنگى بر ما غالب شد ، با چند نفر از كوفه بيرون آمديم تا آنكه به كربلا رسيديم ، و موضعى نيافتيم كه ساكن شويم ، ناگاه خانه‌اى به نظر ما در آمد در كنار فرات كه از چوب و علف ساخته بودند ، رفتيم و شب در آنجا قرار گرفتيم ، ناگاه مرد غريبى آمد و گفت : دستورى دهيد كه امشب با شما به سر آورم كه غريبم و از راه مانده‌ام ، ما او را رخصت داديم و داخل شد . چون آفتاب غروب كرد و چراغ افروختيم به روغن نفت و نشستيم به صحبت داشتن ، پس صحبت منتهى شد به ذكر جناب امام حسين عليه السّلام و شهادت او ، و گفتيم كه : هيچ‌كس در آن صحرا نبود كه به بلائى مبتلا نشد ، پس آن مرد غريب گفت كه : من از آنها بودم كه در آن جنگ بودند و تا حال بلائى به من نرسيده است ، و مدار شيعيان به دروغ است ، چون ما آن سخن را از او شنيديم ترسيديم و از گفتهء خود\r\n\r\n","description":"","footnote":" ( 1 ) مناقب ابن شهر آشوب 4 / 64 .  ( 2 ) مناقب ابن شهر آشوب 4 / 64 . ","page_name":" 782 ","page_number":782},
  {"content":"\r\n\r\nپشيمان شديم ، در آن حالت نور چراغ كم شد ، آن بىنور دست دراز كرد كه چراغ را اصلاح كند ، همين‌كه دست را نزديك چراغ رسانيد ، آتش در دستش مشتعل گرديد ، چون خواست كه آن آتش را فرو نشاند آتش در ريش نحسش افتاد و در جميع بدنش شعله كشيد ، پس خود را در آب فرات افكند ، چون سر به آب فرو مىبرد ، آتش در بالاى آب حركت مىكرد و منتظر او مىبود تا سر بيرون مىآورد ، چون سر بيرون مىآورد ، در بدنش مىافتاد ، و پيوسته بر اين حال بود تا به آتش جهنّم و اصل گرديد « 1 »  .\r\nايضاً ابن بابويه به سند معتبر از قاسم بن اصبغ روايت كرده است كه گفت : مردى از قبيلهء بنى دارم كه با لشكر ابن زياد به قتال امام حسين عليه السّلام رفته بود ، به نزد ما آمد و روى او سياه شده بود ، و پيش از آن در نهايت خوش‌روئى و سفيدى بود ، من به او گفتم كه : از بسكه روى تو متغيّر شده است نزديك بود كه من تو را نشناسم ، گفت : من مرد سفيد روئى از اصحاب حضرت امام حسين عليه السّلام را شهيد كردم كه اثر كثرت عبادت از پيشانى او ظاهر بود ، و سر او را آورده‌ام .\r\nراوى گفت كه : ديدم آن ملعون را كه بر اسبى سوار بود و سر آن بزرگوار را در پيش زين آويخته بود كه بر زانوهاى اسب مىخورد ، من با پدر خود گفتم كه : كاش اين سر را اندكى بلندتر مىبست كه اين قدر اسب به آن خفّت نرساند ، پدرم گفت : اى فرزند ! بلائى كه صاحب اين سر بر او مىآورد زياده از خفّتى است كه او به اين سر مىرساند ، زيرا كه او به من نقل كرد كه از روزى كه او را شهيد كرده‌ام تا حال هر شب كه به خواب مىروم به نزديك من مىآيد و مىگويد كه بيا ، و مرا بسوى جهنّم مىبرد و در جهنّم مىاندازد ، و تا صبح عذاب مىكشم ، پس من از همسايگان او شنيدم كه : از صداى فرياد او ما شبها به خواب نمىتوانيم رفت ؛ پس من به نزد زن او رفتم و حقيقت اين حال را از او پرسيدم گفت : آن خسران مآل خود را رسوا كرده است ، و چنين است كه گفته است « 2 »  .\r\nايضاً از عمّار بن عمير روايت كرده است كه چون سر عبيد اللَّه بن زياد را با سرهاى\r\n\r\n","description":"","footnote":" ( 1 ) امالى شيخ طوسى 162 با كمى اختلاف .  ( 2 ) ثواب الاعمال 259 ؛ مقاتل الطالبيين 118 ؛ مناقب ابن شهر آشوب 4 / 66 . ","page_name":" 783 ","page_number":783},
  {"content":"\r\n\r\nاصحاب او به كوفه آوردند ، من به تماشاى آن سرها رفتم . چون رسيدم ، مردم مىگفتند كه : آمد آمد ، ناگاه ديدم مارى آمد و در ميان آن سرها گرديد تا سر ابن زياد را پيدا كرد و در يك سوراخ بينى او رفت و بيرون آمد و در سوراخ بينى ديگرش رفت ، و پيوسته چنين مىكرد « 1 »  .\r\nابن شهر آشوب و ديگران از كتب معتبره روايت كرده‌اند كه دستهاى ابحر بن كعب كه بعضى از جامه‌هاى حضرت امام حسين عليه السّلام را كنده بود ، در تابستان مانند دو چوب خشك مىشد و در زمستان خون از دستهاى آن ملعون مىريخت ؛ و جابر بن زيد عمامهء آن حضرت را برداشت ، چون بر سر بست ، در همان ساعت ديوانه شد ؛ و جامهء ديگر را جعوبة بن حويّه برداشت ، چون پوشيد ، در ساعت به برص مبتلا شد ؛ و بحير بن عمرو جامهء ديگر را برداشت و پوشيد ، در ساعت زمين‌گير شد « 2 »  .\r\nايضاً از ابن حاشر روايت كرده است كه گفت : مردى از آن ملاعين كه به جنگ امام حسين عليه السّلام رفته بودند ، چون به نزد ما برگشت ، از اموال آن حضرت شترى و قدرى زعفران آورد ، چون آن زعفران را مىكوبيدند ، آتش از آن شعله مىكشيد ؛ و زنش بر خود ماليد ، در همان ساعت پيش شد ؛ چون آن شتر را ذبح كردند ، به هر عضو از آن شتر كه كارد مىرسانيدند ، آتش از آن شعله مىكشيد ؛ چون آن را پاره كردند ، آتش از پاره‌هاى آن مشتعل بود ؛ چون در ديگ افكندند ، آتش از آن مشتعل گرديد ؛ چون از ديگ بيرون آوردند ، از جدوار تلختر بود . و ديگرى از حاضران آن معركه به آن حضرت ناسزائى گفت ، از آسمان دو شهاب آمد و ديده‌هاى او را كور كرد « 3 »  .\r\nسيّد ابن طاووس و ابن شهر آشوب و ديگران از عبد اللَّه بن رباح قاضى روايت كرده‌اند كه گفت : مرد نابينائى را ديدم از سبب كورى از او سؤال كردم ، گفت : من از آنها بودم كه به جنگ حضرت امام حسين عليه السّلام رفته بودم ، و با نه نفر رفيق بودم ، امّا نيزه به كار نبردم و شمشير نزدم و تيرى نينداختم ، چون آن حضرت را شهيد كردند و به خانهء خود برگشتم و\r\n\r\n","description":"","footnote":" ( 1 ) ثواب الاعمال 260 .  ( 2 ) مناقب ابن شهر آشوب 4 / 64 .  ( 3 ) مناقب ابن شهر آشوب 4 / 65 . ","page_name":" 784 ","page_number":784},
  {"content":"\r\n\r\nنماز عشا كردم و خوابيدم ، در خواب ديدم كه مردى به نزد من آمد و گفت : بيا كه حضرت رسول صلّى اللّه عليه و آله و سلّم تو را مىطلبد ، گفتم : مرا به او چه‌كار است ؟ جواب مرا نشنيد ، گريبان مرا كشيد و به خدمت آن حضرت برد ، ناگاه ديدم كه حضرت در صحرائى نشسته است محزون و غمگين ، و جامه را از دستهاى خود بالا زده است ، و حربه‌اى به دست مبارك خود گرفته است ، و نطعى در پيش آن حضرت افكنده‌اند ، و ملكى بر بالاى سرش ايستاده است و شمشيرى از آتش در دست دارد ، و آن نه نفر كه رفيق من بودند ايشان را به قتل مىرساند ، و آن شمشير را به هر يك از ايشان كه مىزند آتش در او مىافتد و مىسوزد ، و باز زنده مىشود و بار ديگر ايشان را به قتل مىرساند .\r\nمن چون آن حالت را مشاهده كردم ، به دو زانو در آمدم و گفتم : السّلام عليك يا رسول اللَّه ، جواب سلام من نگفت و ساعتى سر در زير افكند و گفت : اى دشمن خدا هتك حرمت من كردى و عترت مرا كشتى و رعايت حق من نكردى ، گفتم : يا رسول اللَّه شمشيرى نزدم و نيزه به كار نبردم و تير نيانداختم ، حضرت فرمود : راست گفتى ، و ليكن در ميان لشكر آنها بودى و سياهى لشكر ايشان را زياد كردى ، نزديك من بيا ، چون نزديك رفتم ديدم طشتى پر از خون در پيش آن حضرت گذاشته است ، پس فرمود : اين خون فرزند من حسين است ، و از آن خون دو ميل در ديده‌هاى من كشيد ، چون بيدار شدم نابينا بودم « 1 »  .\r\nدر بعضى از كتب معتبره از دربان ابن زياد روايت كرده‌اند كه گفت : از عقب آن ملعون داخل قصر او شدم ، آتشى در روى او مشتعل شد و مضطرب گرديد و رو بسوى من گردانيد و گفت : ديدى ؟ گفتم : بلى ، گفت : به ديگرى نقل مكن « 2 »  .\r\nايضاً از كعب الاحبار نقل كرده‌اند كه در زمان عمر از كتب متقدّمه نقل مىكرد و وقايعى را كه در اين امّت واقع خواهد شد و فتنه‌هائى كه حادث خواهد گرديد ، پس گفت : از همه فتنه‌ها عظيم‌تر و از همهء مصيبتها شديدتر ، قتل سيّد شهدا حسين بن على عليه السّلام خواهد بود ، و اين است فسادى كه حق تعالى در قرآن ياد كرده است كه  ظَهَرَ الْفَسادُ فِي الْبَرِّ وَ الْبَحْرِ \r\n\r\n","description":"","footnote":" ( 1 ) ملهوف 183 ؛ مناقب ابن شهر آشوب 4 / 66 .  ( 2 ) بحار الأنوار 45 / 309 . ","page_name":" 785 ","page_number":785},
  {"content":"\r\n\r\n بِما كَسَبَت أَيْدِي النَّاس  « 1 »  و اوّل فسادهاى عالم ، كشتن هابيل بود ، و آخر فسادها كشتن آن حضرت است ، و در روز شهادت آن حضرت درهاى آسمان را خواهند گشود و از آسمانها بر آن حضرت خون خواهند گريست ، چون ببينيد كه سرخى در جانب آسمان بلند شد بدانيد كه او شهيد شده است .\r\nگفتند : اى كعب چرا آسمان بر كشتن پيغمبران نگريست و بر كشتن آن حضرت مىگريد ؟ گفت : واى بر شما كشتن حسين امرى است عظيم ، و او فرزند برگزيدهء سيّد المرسلين است و پارهء تن آن حضرت است ، و از آب دهان او تربيت يافته است ، و او را علانيه به جور و ستم و عدوان خواهند كشت و وصيّت جدّ او حضرت رسالت صلّى اللّه عليه و آله و سلّم را در حق او رعايت نخواهند كرد . سوگند ياد مىكنم به حق آن خداوندى كه جان كعب در دست اوست كه بر او خواهند گريست گروهى از ملائكهء آسمانهاى هفت‌گانه كه تا قيامت گريهء ايشان منقطع نخواهد شد ، و آن بقعه كه در آن مدفون مىشود بهترين بقعه‌هاست ، و هيچ پيغمبرى نبوده است مگر آنكه به زيارت آن بقعه رفته است و بر مصيبت آن حضرت گريسته است ، و هر روز فوجهاى ملائكه و جنّيان به زيارت آن مكان شريف مىروند ، چون شب جمعه مىشود ، نود هزار ملك در آنجا نازل مىشوند و بر آن امام مظلوم مىگريند و فضايل او را ذكر مىكنند ، و در آسمان او را حسين مذبوح مىگويند و در زمين او را ابو عبد اللَّه مقتول مىگويند و در درياها او را فرزند منوّر مظلوم مىنامند ، و در روز شهادت آن حضرت آفتاب خواهد گرفت ، در شب آن ماه خواهد گرفت ، و تا سه روز جهان در نظر مردم تاريك خواهد بود ، و آسمان خواهد گريست ، و كوهها از هم خواهد پاشيد ، و درياها به خروش خواهند آمد ، و اگر باقيماندهء ذرّيّت او و جمعى از شيعيان او بر روى زمين نمىبودند ، هرآينه خدا آتش از آسمان بر مردم مىباريد .\r\nپس كعب گفت : اى گروه تعجّب نكنيد از آنچه من در باب حسين مىگويم ، به خدا سوگند كه حق تعالى چيزى نگذاشت از آنچه بوده و خواهد بود مگر آنكه براى حضرت موسى عليه السّلام بيان كرد ، و هر بنده‌اى كه مخلوق شده و مىشود همه را در عالم ذر بر حضرت\r\n\r\n","description":"","footnote":" ( 1 ) سورهء روم / آيهء 41 . ","page_name":" 786 ","page_number":786},
  {"content":"\r\n\r\nآدم عليه السّلام عرض كرد ، و احوال ايشان و اختلافات و منازعات ايشان را براى دنيا بر آن حضرت ظاهر گردانيد . پس آدم گفت : پروردگارا در امّت آخر الزّمان كه بهترين امّتهايند چرا اين قدر اختلاف به هم رسيده است ؟ حق تعالى فرمود : اى آدم چون ايشان اختلاف كردند ، دلهاى ايشان مختلف گرديد ، و ايشان فسادى در زمين خواهند كرد مانند فساد كشتن هابيل ، و خواهند كشت جگرگوشهء حبيب من محمّد مصطفى - صلى الله عليه و آله و سلم را . پس حق تعالى واقعهء كربلا را به آدم نمود ، و قاتلان آن حضرت را رو سياه مشاهده كرد ، پس آدم عليه السّلام گريست و گفت : خداوندا تو انتقام خود را بكش از ايشان چنانچه فرزند پيغمبر بزرگوار تو را شهيد خواهند كرد « 1 »  .\r\nايضاً از سعيد بن مسيّب روايت كرده است كه چون حضرت امام حسين عليه السّلام شهيد شد ، در سال ديگر من متوجّه حج شدم كه به خدمت حضرت امام زين العابدين عليه السّلام مشرّف شوم ، پس روزى بر در كعبه طواف مىكردم ناگاه مردى را ديدم كه دستهاى او بريده بود و روى او مانند شب تار سياه و تيره بود ، به پردهء كعبه چسبيده بود و مىگفت : خداوندا به حق اين خانه كه گناه مرا بيامرز ، و مىدانم كه نخواهى آمرزيد ؛ من گفتم : واى بر تو چه گناه كرده‌اى كه چنين نااميد از رحمت خدا گرديده‌اى ؟ گفت : من جمّال امام حسين عليه السّلام بودم در هنگامى كه متوجّه كربلا گرديد ، چون آن حضرت را شهيد كردند ، پنهان شدم كه بعضى از جامه‌هاى آن حضرت را بربايم ، و در كار برهنه كردن حضرت بودم . در شب ناگاه شنيدم كه خروش عظيم از آن صحرا بلند شد ، و صداى گريه و نوحه بسيار شنيدم و كسى را نمىديدم ، و در ميان آنها صدائى مىشنيدم كه مىگفت : اى فرزند شهيد من ، و اى حسين غريب من ، تو را كشتند و حق تو را نشناختند و آب را از تو منع كردند ، از استماع اين اصوات موحشه ، مدهوش گرديدم و خود را در ميان كشتگان افكندم ، و در آن حال مشاهده كردم سه مرد و يك زن را كه ايستاده‌اند و بر دور ايشان ملائكهء بسيار احاطه كرده‌اند ، يكى از ايشان مىگويد كه : اى فرزند بزرگوار و اى حسين مقتول به سيف اشرار فداى تو باد جدّ و پدر و مادر و برادر تو .\r\n\r\n","description":"","footnote":" ( 1 ) بحار الأنوار 45 / 315 . ","page_name":" 787 ","page_number":787},
  {"content":"\r\n\r\nناگاه ديدم كه حضرت امام حسين عليه السّلام نشست و گفت : لبّيك يا جدّاه و يا رسول اللَّه و يا أبتاه و يا امير المؤمنين و يا امّاه يا فاطمة الزّهرا و يا أخاه ، اى برادر مقتول به زهر جانگداز بر شما باد از من سلام ، پس فرمود : يا جدّاه كشتند مردان ما را ، يا جدّاه اسير كردند زنان ما را ، يا جدّاه غارت كردند اموال ما را ، يا جدّاه كشتند اطفال ما را ، ناگاه ديدم كه همه خروش بر آوردند و گريستند ، حضرت فاطمهء زهرا عليها السّلام از همه بيشتر مىگريست .\r\nپس حضرت فاطمه عليها السّلام گفت : اى پدر بزرگوار ببين كه چه‌كار كردند با اين نور ديدهء من اين امّت جفاكار ، اى پدر مرا رخصت بده كه خون فرزند خود را بر سر و روى خود بمالم ، چون خدا را ملاقات كنم با خون او آلوده باشم ، پس همهء بزرگواران خون آن حضرت را برداشتند و بر سر و روى خود ماليدند ، پس شنيدم كه حضرت رسول صلّى اللّه عليه و آله و سلّم مىگفت كه :\r\nفداى تو شوم اى حسين كه تو را سر بريده مىبينم و در خون خود غلطيده مىبينم ، اى فرزند گرامى كه جامه‌هاى تو را كند ؟ حضرت امام حسين عليه السّلام فرمود كه : اى جدّ بزرگوار شتر دارى كه با من بود و با او نيكيهاى بسيار كرده بودم ، او به جزاى آن نيكيها مرا عريان كرد ، پس حضرت رسالت صلّى اللّه عليه و آله و سلّم به نزد من آمد و گفت : از خدا انديشه نكردى و از من شرم نكردى كه جگرگوشهء مرا عريان كردى ، خدا روى تو را سياه كند در دنيا و آخرت و دستهاى تو را قطع كند ، پس در همان ساعت روى من سياه شده و دستهاى من افتاد ، و براى اين دعا مىكنم و مىدانم كه نفرين حضرت رسول خدا صلّى اللّه عليه و آله و سلّم رد نمىشود ، و من آمرزيده نخواهم شد « 1 »  .\r\nايضاً روايت كرده است كه مرد حدّادى در كوفه بود ، چون لشكر عمر بن سعد به جنگ سيّد الشّهداء مىرفتند ، او آهن بسيارى برداشت و با لشكر ايشان رفت ، و نيزه‌هاى ايشان را درست مىكرد و ميخ خيمه‌هاى ايشان را مىساخت و شمشير و خنجر ايشان را اصلاح مىكرد ، آن حدّاد گفت : من نوزده روز با ايشان بودم و اعانت ايشان مىنمودم تا آنكه آن حضرت را شهيد كردند .\r\nچون برگشتم شبى در خانهء خود خوابيده بودم ، در خواب ديدم كه قيامت برپا شده\r\n\r\n","description":"","footnote":" ( 1 ) بحار الأنوار 45 / 316 . ","page_name":" 788 ","page_number":788},
  {"content":"\r\n\r\nاست و مردم از تشنگى زبانهايشان آويخته است و آفتاب نزديك سر مردم ايستاده است و من از شدّت عطش و حرارت مدهوش بودم ، آنگاه ديدم كه سواره‌اى پيدا شد در نهايت حسن و جمال و در غايت مهابت و جلال ، و چندين هزار پيغمبران و اوصياى ايشان و صدّيقان و شهيدان در خدمت او مىآمدند ، و جميع محشر از نور خورشيد جمال او منوّر گرديده ، و به سرعت گذشت ، بعد از ساعتى سوار ديگر پيدا شد مانند ماه تابان ، عرصهء قيامت را به نور جمال خود روشن كرد و چندين هزار كس در ركاب سعادت انتساب او مىآمدند ، و هر حكمى كه مىفرمود اطاعت مىكردند . چون به نزديك من رسيد ، عنان مركب كشيد و فرمود : بگيريد اين را .\r\nناگاه ديدم كه يكى از آنها كه در ركاب او بودند ، بازوى مرا گرفت و چنان كشيد كه گمان كردم كتف من جدا شد ، گفتم : به حق آن كسى كه تو را به بردن من مأمور گردانيده تو را سوگند مىدهم كه بگوئى او كيست ؟ گفت : اين علىّ كرّار است ، گفتم : آنكه پيش از او گذشت كه بود ؟ گفت : احمد مختار بود ، گفتم : آنها كه بر دور او بودند چه جماعت بودند ؟\r\nگفت : پيغمبران و صدّيقان و شهيدان و صالحان ، گفتم : شما چه جماعتيد كه بر دور اين مرد بر آمده‌ايد و هر چه مىفرمايد اطاعت مىكنيد ؟ گفت : ما ملائكهء پروردگار عالميانيم ، و ما را در فرمان او كرده است ، گفتم : مرا چرا فرمود بگيريد ؟ گفت : حال تو مانند حال آن جماعت است . چون نظر كردم عمر بن سعد را ديدم با لشكرى كه همراه بودند ، و جمعى را نمىشناختم ، و زنجيرى از آتش در گردن عمر بود و آتش از ديده‌ها و گوشهاى او شعله مىكشيد ، و جمعى ديگر كه با او بودند پاره‌اى در زنجيرهاى آتش بودند ، و پاره‌اى غلهاى آتش در گردن داشتند ، و بعضى مانند من ملائكه به بازوهاى ايشان چسبيده بودند .\r\nچون پاره‌اى راه ما را بردند ، ديدم كه حضرت رسالت صلّى اللّه عليه و آله و سلّم بر كرسى رفيعى نشسته است و دو مرد نورانى در جانب راست او ايستاده‌اند ، از ملك پرسيدم كه : اين دو مرد كيستند ؟ گفت : يكى نوح عليه السّلام است و ديگرى ابراهيم عليه السّلام ، پس حضرت رسول صلّى اللّه عليه و آله و سلّم گفت :\r\nچه كردى يا على ؟ فرمود : احدى از قاتلان حسين را نگذاشتم مگر آنكه همه را جمع كردم و به خدمت تو آوردم ، پس حضرت رسول صلّى اللّه عليه و آله و سلّم فرمود : نزديك بياوريد ايشان را .\r\n\r\n","description":"","footnote":"","page_name":" 789 ","page_number":789},
  {"content":"\r\n\r\nچون ايشان را نزديك بردند ، حضرت از هر يك از ايشان سؤال مىكرد كه چه كردى با فرزند من حسين و مىگريست ، و همهء اهل محشر از گريهء او مىگريستند ، پس يكى از ايشان مىگفت كه : من آب بر روى او بستم ، و ديگرى مىگفت : من تير بسوى او افكندم ، و ديگرى مىگفت : من سر او را جدا كردم ، و ديگرى مىگفت : من فرزند او را شهيد كردم ، پس حضرت رسالت صلّى اللّه عليه و آله و سلّم فرياد بر آورد : اى فرزندان غريب بىياور من ، اى اهل بيت مطهّر من ، بعد از من با شما چنين كردند ؟ ! پس خطاب كرد به پيغمبران كه : اى پدر من آدم و اى برادر من نوح و اى پدر من ابراهيم ، ببينيد كه چگونه امّت من با ذرّيّت من سلوك كرده‌اند ؟ پس خروش از انبيا و اوصيا و جميع اهل محشر بر آمد . پس امر كرد حضرت زبانيهء جهنّم را كه : بكشيد ايشان را بسوى جهنّم ، پس يك يك ايشان را مىكشيدند بسوى جهنّم مىبردند ، تا آنكه مردى را آوردند ، حضرت از او پرسيد كه : تو چه كردى ؟ گفت :\r\nمن تيرى و نيزه‌اى نينداختم و شمشيرى نزدم و نجّار بودم ، و با آن اشرار همراه بودم ، روزى عمود خيمهء حصين بن نمير شكست و آن را اصلاح كردم ، حضرت فرمود : آخر نه در آن لشكر داخل بوده‌اى ، و سياهى لشكر ايشان را زياده كرده‌اى ، و قاتلان فرزندان مرا يارى كرده‌اى ، ببريد او را بسوى جهنّم ، پس اهل محشر فرياد بر آوردند كه : حكمى نيست امروز مگر براى خدا و رسول خدا و وصىّ او .\r\nچون مرا پيش بردند و احوال خود را گفتم ، همان جواب را به من فرمود و امر كرد مرا بسوى آتش برند ، پس از دهشت آن حال بيدار شدم و زبان من و نصف بدن من خشك شده بود ، و همه كس از من بيزارى جسته‌اند و مرا لعنت مىكنند ، و به بدترين احوال گذرانيد تا به جهنّم و اصل شد « 1 »  .\r\n\r\n","description":"","footnote":" ( 1 ) بحار الأنوار 45 / 319 . ","page_name":" 790 ","page_number":790},
  {"content":"\r\n\r\n\r\nفصل بيست و يكم در بيان بعضى از احوال مختار و كيفيّت كشته شدن بعضى از قاتلان آن حضرت\r\nشيخ طوسى به سند معتبر از منهال بن عمرو روايت كرده است كه گفت : در بعضى از سنوات بعد از مراجعت از سفر حج به مدينه وارد شدم و به خدمت حضرت امام زين العابدين عليه السّلام رفتم ، حضرت فرمود : اى منهال چه شد حرملة بن كاهل اسدى ؟ گفتم :\r\nاو را در كوفه زنده گذاشتم ، پس حضرت دست مبارك به دعا برداشت و مكرّر فرمود :\r\nخداوندا به او بچشان گرمى آهن و آتش را ، منهال گفت : چون به كوفه برگشتم ديدم مختار بن ابى عبيدهء ثقفى خروج كرده است ، و با من صداقت و محبّتى داشت ، بعد از چند روز كه از ديدنهاى مردم فارغ شدم ، به ديدن او رفتم ، وقتى رسيدم كه او از خانه بيرون مىآمد ، چون نظرش بر من افتاد گفت : اى منهال چرا دير به نزد ما آمدى ، و ما را مبارك باد نگفتى ، و با ما شريك نگرديدى در اين امر ؟ گفتم : ايّها الامير من در اين شهر نبودم و در اين چند روز از سفر حج مراجعت نمودم ، پس با او سخن مىگفتم و مىرفتم تا به كناسهء كوفه رسيديم ، در آنجا عنان كشيد و ايستاد و چنان يافتم كه انتظارى مىبرد ، ناگاه ديدم كه جماعتى مىآيند ، چون به نزديك او رسيدند گفتند : ايّها الامير بشارت باد تو را كه حرملة بن كاهل را گرفتيم .\r\nچون اندك زمانى گذشت ، آن ملعون را بر آوردند ، مختار گفت : الحمد للَّه كه تو به دست ما آمدى ، پس گفت : جلّادان را بطلبيد ، و حكم كرد دستها و پاهاى او را بريدند ، و فرمود\r\n\r\n","description":"","footnote":"","page_name":" 791 ","page_number":791},
  {"content":"\r\n\r\nپشتهاى نى آوردند و آتش بر آنها زدند ، و امر كرد كه او را در ميان آتش انداختند ، چون آتش در او گرفت من گفتم : سبحان اللَّه ، مختار گفت : تسبيح خدا در همه وقت نيكوست امّا در اين وقت چرا تسبيح گفتى ؟ گفتم : تسبيح من براى آن بود كه در اين سفر به خدمت حضرت امام زين العابدين عليه السّلام رسيدم و احوال اين ملعون را از من پرسيد ، چون گفتم كه :\r\nاو را زنده گذاشتم ، دست به دعا برداشت و نفرين كرد او را كه حق تعالى حرارت آهن و حرارت آتش را به او بچشاند ، و امروز اثر استجابت دعاى آن حضرت را مشاهده كردم .\r\nپس مختار مرا سوگند داد كه : تو شنيدى از آن حضرت اين را ؟ من سوگند ياد كردم كه شنيدم ، پس از اسب خود به زير آمد و دو ركعت نماز كرد ، و بعد از نماز به سجده رفت و سجده را بسيار طول داد ، و سوار شد . چون ديد كه آن ملعون سوخته بود ، برگشت و من همراه او روانه شدم تا آنكه به در خانهء من رسيد ، گفتم : ايّها الامير اگر مرا مشرّف كنى و به خانهء من فرود آئى و از طعام من تناول نمائى ، موجب فخر من خواهد بود ، گفت : اى منهال تو مرا خبر مىدهى كه حضرت على بن الحسين عليه السّلام چهار دعا كرده است ، و خدا آنها را بر دست من مستجاب كرده است ، و مرا تكليف مىكنى كه فرود آيم و طعام بخورم ، و امروز براى شكر اين نعمت روزه ندارم ؟ و حرمله همان ملعون است كه سر امام حسين عليه السّلام را براى ابن زياد برد و عبد اللَّه رضيع را با جمعى از شهدا شهيد كرد ، بعضى گفته‌اند كه : او سر مبارك حضرت را جدا كرد « 1 »  .\r\nايضاً روايت كرده است كه مختار بن ابى عبيده در شب چهارشنبه شانزدهم ربيع الآخر سال شصت و شش از هجرت خروج كرد ، و مردم با او بيعت كردند به شرط آنكه به كتاب خدا و سنّت رسول صلّى اللّه عليه و آله و سلّم عمل نمايد ، و طلب خون حضرت امام حسين عليه السّلام و خونهاى اهل بيت و اصحاب آن حضرت را ، و دفع ضرر از شيعيان و بيچارگان بكند ، و مؤمنان را حمايت نمايد ، در آن وقت عبد اللَّه بن مطيع از جانب عبد اللَّه بن زبير در كوفه والى بود ، پس مختار بر او خروج كرد و لشكر او را گريزانيد و از كوفه بيرون كرد ، و در كوفه ماند تا محرّم سال شصت و هفت ، و عبيد اللَّه بن زياد در آن وقت حاكم ولايت جزيره بود ، مختار لشكر\r\n\r\n","description":"","footnote":" ( 1 ) امالى شيخ طوسى 238 . ","page_name":" 792 ","page_number":792},
  {"content":"\r\n\r\nخود را برداشت و متوجّه دفع او شد ، و ابراهيم پسر مالك اشتر را سپهسالار لشكر كرد ، و ابو عبد اللَّه جدلى و ابو عمارهء كيسان را همراه آن لشكر كرد ، پس ابراهيم در روز شنبه هفتم ماه محرّم از كوفه بيرون رفت با دو هزار كس از قبيلهء مذحج و اسد ، و دو هزار كس از قبيلهء تميم و همدان ، و هزار و پانصد كس از قبايل مدينه ، و هزار و پانصد كس از قبيلهء كنده و ربيعه ، و دو هزار نفر از قبيلهء حمرا - و به روايت ديگر هشت هزار كس از قبيلهء حمرا - و چهار هزار كس از قبايل ديگر با او بيرون رفتند .\r\nچون ابراهيم بيرون مىرفت ، مختار پياده به مشايعت او بيرون آمد ، ابراهيم گفت :\r\nسوار شو خدا تو را رحمت كند ، مختار گفت : مىخواهم ثواب من زياده باشد در مشايعت تو و مىخواهم كه قدمهاى من گردآلود شود در نصرت و يارى آل محمّد ، پس وداع كردند يكديگر را و مختار برگشت ، پس ابراهيم رفت تا به مدائن فرود آمد ، چون خبر به مختار رسيد كه ابراهيم از مدائن روانه شده از كوفه بيرون آمد تا آنكه در مدائن نزول كرد . چون ابراهيم به موصل رسيد ، ابن زياد لعين با لشكر بسيار متوجّه موصل شد و در چهار فرسخى لشكر او فرود آمد ، چون هر دو لشكر برابر يكديگر صف كشيدند ، ابراهيم در ميان لشكر خود ندا كرد كه : اى اهل حق ، و اى ياوران دين خدا اين پسر زياد است كشندهء حسين بن على و اهل بيت او ، و اينك به پاى خود به نزد شما آمده است با لشكرهاى خود كه لشكر شيطان است ، پس مقاتله كنيد با ايشان به نيّت درست ، و صبر كنيد و ثابت قدم باشيد در جهاد ايشان ، شايد حق تعالى آن لعين را به دست شما به قتل رساند و حزن و اندوه سينه‌هاى مؤمنان را به راحت مبدّل گرداند ، پس هر دو لشكر بر يكديگر تاختند ، و اهل عراق فرياد مىكردند : اى طلب كنندگان خون حسين ، پس جمعى از لشكر ابراهيم برگشتند و نزديك شد كه منهزم گردند ، ابراهيم ايشان را ندا كرد كه : اى ياوران خدا صبر كنيد بر جهاد دشمنان خدا ، پس برگشتند و عبد اللَّه بن يسار گفت : من شنيدم از امير المؤمنين كه مىفرمود : ما ملاقات خواهيم كرد لشكر شام را در نهرى كه آن را خازر مىگويند ، و ايشان ما را خواهند گريزانيد به مرتبه‌اى كه از نصرت مأيوس خواهيم شد ، و بعد از آن بر خواهيم گشت و بر ايشان غالب خواهيم شد و امير ايشان را خواهيم كشت ،\r\n\r\n","description":"","footnote":"","page_name":" 793 ","page_number":793},
  {"content":"\r\n\r\nپس صبر كنيد كه شما بر ايشان غالب خواهيد گرديد .\r\nپس ابراهيم خود بر ميمنهء لشكر تاخت ، و ساير لشكر به جرأت او جرأت كردند و آن ملاعين را منهزم ساختند ، از پى ايشان رفتند و ايشان را مىكشتند و مىانداختند ، چون جنگ بر طرف شد ، معلوم شد كه عبيد اللَّه بن زياد و حصين بن نمير و شرحبيل بن ذى الكلاع و ابن خوشب و غالب باهلى و عبد اللَّه بن اياس سلمى و ابو الأشرس والى خراسان و ساير اعيان لشكر آن ملعون به جهنّم و اصل شده بودند .\r\nچون از جنگ فارغ شدند ، ابراهيم به اصحاب خود گفت كه : بعد از هزيمت لشكر مخالف ، من ديدم طايفه‌اى را كه ايستاده بودند و مقاتله مىكردند ، و من رو به ايشان رفتم و در برابر من مردى آمد و بر استرى سوار بود و مردم را تحريص بر قتال مىكرد ، و هر كه نزديك او مىرفت او را بر زمين مىافكند . چون نظرش بر من افتاد ، قصد من كرد ، من مبادرت كردم و ضربتى بر دست او زدم و دستش را جدا كردم ، از استر گرديد و بر كنار افتاد ، پس پاى او را جدا كردم ، و از او بوى مشك ساطع بود ، گمان دارم كه آن پسر زياد لعين بود ، برويد و او را طلب كنيد . پس مردى آمد و در ميان كشته‌گان او را تفحّص كرد ، در همان موضع كه ابراهيم گفته بود او را يافت و سرش را به نزد ابراهيم آورد ، ابراهيم فرمود بدن او را در تمام آن شب مىسوختند ، و به دود آن مردود ديدهء اميد خود را روشن مىكردند ، و به خاكستر آن بد اختر زنگ از آئينهء سينه‌هاى خود مىزدودند ، و به روغن بدن آن پليد چراغ امل و اميد خود را تا صبح مىافروختند . چون مهران غلام آن ملعون ديد كه به پيه بدن آقاى او در آن شب چراغهاى عيش خود را افروختند ، سوگند ياد كرد كه ديگر هرگز چربى گوشت را نخورد ، زيرا كه آن ملعون بسيار او را دوست مىداشت و نزد او مقرّب بود .\r\nچون صبح شد ، لشكر ابراهيم غنيمتهاى لشكر مخالف را جمع كردند و متوجّه كوفه گرديدند ، يكى از غلامان ابن زياد از لشكرگاه گريخت و به شام رفت نزد عبد الملك بن مروان ، چون عبد الملك او را ديد گفت : چه خبر دارى از ابن زياد ؟ گفت : چون لشكرها به جولان در آمدند مرا گفت : كوزهء آبى براى من بياور ، پس از آن آب بياشاميد و قدرى از آن\r\n\r\n","description":"","footnote":"","page_name":" 794 ","page_number":794},
  {"content":"\r\n\r\nرا در ميان زره و بدن خود ريخت ، و بقيّهء آب را بر ناصيهء اسب خود پاشيد و سوار شد و در درياى جنگ غوطه خورد ، ديگر او را نديدم و گريختم و بسوى تو آمدم .\r\nپس ابراهيم سر ابن زياد را با سرهاى سروران لشكر او نزد مختار فرستاد ، آن سرها را در وقتى نزد او حاضر كردند كه او چاشت مىخورد ، پس خدا را حمد بسيار كرد ، و گفت :\r\nالحمد للَّه كه سر اين لعين را وقتى آوردند نزد من كه چاشت مىخوردم ، زيرا كه سر سيّد الشّهداء را به نزد آن لعين در وقتى بردند كه او چاشت مىخورد . چون سرها را به نزد مختار گذاشتند ، مار سفيدى پيدا شد و در ميان سرها مىگرديد تا به سر ابن زياد رسيد ، پس در سوراخ بينى آن لعين داخل شد و از سوراخ گوش او بيرون آمد ، و باز در سوراخ گوش او داخل شد و از سوراخ بينى او بيرون آمد . چون مختار از چاشت خوردن فارغ شد ، برخاست و كفش پوشيد و ته كفش را مكرّر بر روى آن لعين مىزد و بر جبين پركين آن لعين مىماليد ، پس كفش خود را به نزد غلام خود انداخت و گفت : اين كفش را بشوى كه به روى كافر نجسى ماليده‌ام .\r\nپس مختار سر ابن زياد و حصين بن نمير و شرحبيل بن ذى الكلاع را با عبد الرّحمن بن ابى عمرهء ثقفى و عبد اللَّه بن شدّاد جشمى و صايب بن مالك اشعرى به نزد محمّد بن حنفيّه فرستاد ، و عريضه‌اى به او نوشت كه : امّا بعد به درستى كه فرستادم ياوران شيعيان تو را بسوى دشمنان تو كه طلب كنند خون برادر مظلوم شهيد تو را ، پس بيرون رفتند با نيّت درست و با نهايت خشم و كين بر دشمنان دين مبين ، و ايشان را ملاقات كردند نزديك منزل نصيبين ، و كشتند ايشان را به يارى رب العالمين ، و لشكر ايشان را منهزم ساختند و در درياها و بيابانها متفرّق گردانيدند و از پى بىآن مدبران رفتند ، و هركجا كه ايشان را يافتند به قتل آوردند و كينه‌هاى دلهاى مؤمنان را پاك كردند و سينه‌هاى شيعيان را شاد گردانيدند ، و اينك سرهاى سركرده‌هاى ايشان را به خدمت تو فرستادم .\r\nچون نامه و سرها را به نزد محمّد بن حنفيّه آوردند ، در آن وقت حضرت امام زين العابدين عليه السّلام در مكّه تشريف داشتند ، پس محمّد سر ابن زياد را به خدمت آن جناب فرستاد . چون سر آن لعين را به خدمت آن جناب آوردند ، آن جناب چاشت تناول\r\n\r\n","description":"","footnote":"","page_name":" 795 ","page_number":795},
  {"content":"\r\n\r\nمىنمود ، پس فرمود : چون سر پدر مرا به نزد ابن زياد بردند ، او چاشت زهر مار مىكرد و سر پدر بزرگوار مرا نزد او گذاشته بود ، من در آن وقت دعا كردم كه : خداوندا مرا از دنيا بيرون مبر تا آنكه بنمائى به من سر آن ملعون را در وقتى كه من چاشت خورم ، پس شكر مىكنم خداوندى را كه دعاى مرا مستجاب گردانيد ، پس فرمود آن سر را انداختند در بيرون .\r\nچون سر او را نزد عبيد اللَّه بن زبير بردند ، فرمود بر سر نيزه كنند و بگردانند ، چون بر سر نيزه كردند ، بايد وزيد و آن سر را بر زمين افكند ، ناگاه مارى پيدا شد و بر بينى آن لعين چسبيد ، پس بار ديگر آن را بر نيزه كردند و باز باد آن را بر زمين انداخت و همان مار پيدا شد و بر بينى آن لعين چسبيد ، تا آنكه سه مرتبه چنين شد ، چون اين خبر را به ابن زبير دادند گفت : سر اين ملعون را در كوچه‌هاى مكّه بيندازيد كه مردم پامال كنند .\r\nپس مختار تفحّص مىكرد قاتلان آن حضرت را ، و هر كه را مىيافت به قتل مىرسانيد ، و جماعت بسيار به نزد او آمدند و از براى عمر بن سعد شفاعت كردند و امان از براى او طلبيدند ، چون مختار مضطر شد گفت : او را امان دادم به شرط آنكه از كوفه بيرون نرود ، و اگر بيرون رود خونش هدر باشد .\r\nروزى مردى نزد عمر آمد و گفت : من امروز از مختار شنيدم كه سوگند ياد مىكرد كه مردى را بكشد ، و گمان من آن است كه مقصد او تو بودى ، پس عمر از كوفه بيرون رفت بسوى موضعى در خارج كوفه كه آن را حمّام مىگفتند و در آنجا پنهان شد ، به او گفتند كه :\r\nخطا كردى و از دست مختار بيرون نمىتوانى رفت ، چون مطّلع مىشود كه از كوفه بيرون رفته مىگويد : امان من شكسته شد ، و تو را مىكشد . پس آن ملعون در همان شب به خانه برگشت .\r\nراوى گويد : چون روز شد ، بامداد رفتم به خدمت مختار ، چون نشستم ، هيثم بن اسود آمد و نشست ، و بعد از او حفص پسر عمر بن سعد آمد گفت : پدرم مىگويد كه چه شد امانى كه مرا دادى ، و اكنون مىشنوم كه ارادهء قتل من دارى ، مختار گفت كه : بنشين ، و فرمود ابو عمره را بطلبيد ، پس ديدم كه مرد كوتاهى آمد و سراپا غرق آهن گرديده بود ،\r\n\r\n","description":"","footnote":"","page_name":" 796 ","page_number":796},
  {"content":"\r\n\r\nمختار حرفى در گوش او گفت و دو مرد ديگر را طلبيد و همراه او كرد ، بعد از اندك زمانى ابو عمره آمد و سر عمر را آورد ، پس مختار به حفص گفت : اين سر را مىشناسى ؟ گفت :\r\nانّا للَّه و انّا اليه راجعون ، مختار گفت : اى ابو عمره اين را نيز به پدرش ملحق گردان كه در جهنّم پدرش تنها نباشد ، ابو عمره او را به قتل آورد ، پس مختار گفت : عمر به عوض امام حسين ، و حفص به عوض على بن الحسين ، و حاشا كه خون اينها با خون آنها برابرى تواند كرد .\r\nپس بعد از كشتن ابن زياد و عمر بن سعد ، سلطنت مختار قوى شد و رؤساى قبايل و وجوه عرب همه مطيع و ذليل او شدند ، پس گفت : بر من هيچ طعامى و شرابى گوارا نيست تا يكى از قاتلان حسين و اهل بيت او بر روى زمين هستند ، و من هيچ يك از آنها را بر روى زمين زنده نخواهم گذاشت و كسى نزد من شفاعت ايشان نكند ، و تفحّص كنيد و مرا خبر دهيد از هر كه شريك بوده است در خون آن حضرت و خون اهل بيت او يا معاونت قاتلان او كرده است ، پس هر كه را مىآوردند مىگفتند كه : اين از قاتلان آن حضرت است يا معاونت بر قتل او كرده است ، البتّه او را به قتل مىرسانيد .\r\nپس خبر به او رسيد كه شمر بن ذى الجوشن شترى از شتران حضرت را به غنيمت برداشته بود ، چون به كوفه رسيد ، آن شتر را نحر كرده بود و گوشت او را قسمت كرده بود ، چون اين خبر را شنيد گفت : تفحّص كنيد ، و از اين گوشت داخل هر خانه‌اى كه شده باشد مرا خبر كنيد ، پس فرمود آن خانه‌ها را خراب كردند و هر كه از آن گرفته يا خورده بود به قتل آوردند .\r\nپس عبد اللَّه بن اسيد جهنى و مالك بن هيثم كندى و حمل بن مالك محاربى را به نزد او آوردند ، گفت : اى دشمنان خدا كجاست حسين بن على ؟ گفتند : ما را به جبر به جنگ او بيرون بردند ، گفت : آيا نتوانستيد كه بر او منّت گذاريد و شربت آبى به او برسانيد ؟ پس به مالك گفت كه : تو بودى كه كلاه آن امام مظلوم را برداشتى ؟ گفت : نه ، مختار گفت : بلى تو برداشتى ، پس فرمود كه دستها و پاهاى او را بريدند ، و او به خون خود غلطيد تا به جهنّم و اصل شد ، و آن دو ملعون ديگر را فرمود گردن زدند .\r\n\r\n","description":"","footnote":"","page_name":" 797 ","page_number":797},
  {"content":"\r\n\r\nپس قراد بن مالك و عمرو بن خالد و عبد الرّحمن بجلى و عبد اللَّه بن قيس خولانى را نزد او حاضر كردند ، پس گفت : اى كشندگان صالحان ! خدا از شما بيزار باد ، عطرهاى آن حضرت را در ميان خود قسمت كرديد در روزى كه نحس‌ترين روزها بود ، پس فرمود ايشان را به بازار بردند و گردن زدند .\r\nپس معاذ بن هانى و ابو عمره را فرستاد به خانهء خولى بن يزيد اصبحى كه سر مبارك آن حضرت را براى ابن زياد برده بود ، چون به خانهء او رفتند ، در بيت الخلا پنهان شده بود ، در زير سبدى او را پيدا كردند و بيرون آوردند ، و در اثناى راه مختار را ديدند كه با لشكر خود مىآيد گفت : اين لعين را برگردانيد تا در خانهء خودش به جزاى خود برسانم ، پس آمد به نزد در خانهء او ، و در آنجا او را به قتل رسانيد و جسد پليدش را به آتش سوخت و برگشت .\r\nچون شمر بن ذى الجوشن را طلب كرد ، آن ملعون بسوى باديه گريخت ، پس ابو عمره را با جمعى از اصحاب خود بر سر او فرستاد ، و با اصحاب او مقاتلهء بسيار كردند ، آن ملعون خود نيز جنگ بسيار كرد تا آنكه از بسيارى جراحت مانده شد ، او را گرفتند و به خدمت مختار آوردند . مختار فرمود روغنى را جوشانيدند و آن ملعون را در ميان روغن افكندند ، تا آنكه همهء بدن پليدش مضمحل شد .\r\nبه روايت ديگر : ابو عمره او را كشت ، و سرش را براى مختار فرستاد .\r\nپس پيوسته مختار در طلب قاتلان آن حضرت بود ، و هر كه را مىيافت مىكشت و هر كه مىگريخت خانهء او را خراب مىكرد ، و ندا مىكرد كه : هر غلامى كه آقاى خود را بكشد كه از قاتلان آن حضرت باشد و سر او را به نزد من بياورد ، من آن غلام را آزاد مىكنم و جايزه مىبخشم ، پس بسيارى از غلامان آقاهاى خود را كشتند و سرهاى ايشان را به خدمت او آوردند « 1 »  .\r\nشيخ ابو جعفر بن نما در كتاب عمل الثّار روايت كرده است كه چون مختار در كار خود مستقل گرديد ، به تفحّص قاتلان امام حسين عليه السّلام در آمده ، و اوّل طلب كرد آن جماعتى را كه\r\n\r\n","description":"","footnote":" ( 1 ) امالى شيخ طوسى 240 . ","page_name":" 798 ","page_number":798},
  {"content":"\r\n\r\nاراده كرده بودند كه اسب بر بدن مبارك آن حضرت و اصحاب او بتازند ، فرمود كه ايشان را بر رو خوابانيدند و دستها و پاى ايشان را به ميخهاى آهن بر زمين دوختند ، و سواران بر بدنهاى ايشان اسب تاختند تا پاره پاره شدند ، و پاره‌هاى ايشان را به آتش سوختند ، پس دو كس را آوردند كه شريك شده بودند در كشتن عبد الرّحمن بن عقيل بن أبي طالب ، فرمود كه ايشان را گردن زدند و جسد پليد ايشان را به آتش سوختند ، پس مالك بن بشير را آوردند و فرمود كه در ميان بازار گردن زدند .\r\nو ابو عمره را با جماعتى فرستاد به خانهء خولى بن يزيد اصبحى كه خانهء او را محاصره كردند ، و زن او از شيعيان اهل بيت بود از خانه بيرون آمد و به ظاهر گفت كه من نمىدانم كه او در كجاست ، و اشاره كرد بسوى بيت الخلا كه در آنجا پنهان شده است ، پس او را از آنجا بيرون آوردند و به آتش سوختند . و عبد اللَّه بن كامل را فرستاد بسوى حكم بن طفيل كه تيرى بسوى عبّاس افكنده بود و جامه‌هاى عبّاس را كنده بود ، او را گرفت و تير باران كرد .\r\nو عبد اللَّه بن ناجيه را به طلب منقذ بن مرّه عبدى كه قاتل على بن الحسين بود فرستاد ، و آن ملعون نيزه در كف گرفته از خانه بيرون آمد ، و نيزه بر عبد اللَّه زد ، و عبد اللَّه برجست او را از اسب افكند ، و نيزه بر دست چپ او زد و دستش را شل كرد ، و او گريخت ، و بر او دست نيافتند . و زيد بن رقاد را طلبيد و فرمود كه او را سنگباران كردند ، و به آتش سوختند .\r\nو سنان بن انس لعين از كوفه به بصره گريخت ، و مختار خانهء او را خراب كرد و از بصره بيرون رفت به جانب قادسيّه ، چون به نزديك قادسيّه رسيد ، جواسيس مختار او را گرفتند و به نزد او آوردند ، فرمود اوّل انگشتهاى آن لعين را بريدند ، پس دستها و پاهاى او را قطع كردند ، و روغن زيتى را فرمود به جوش آوردند و آن لعين را در ميان روغن افكندند تا به جهنّم و اصل شد . پس به طلب عمرو بن صبيح فرستاد ، شب او را در خانه‌اش گرفتند ، و فرمود سرا پاى او را به نيزه پاره پاره كردند . و محمّد بن اشعث گريخت به قصرى كه در حوالى قادسيّه داشت ، چون مختار به طلب او فرستاد ، او از راه ديگر قصر بيرون رفت و به مصعب بن زبير ملحق شد ، و مختار فرمود قصر و خانهء او را خراب كردند و اموال او را غارت كردند . و بجدل بن سليم را به نزد او آوردند ، و گفتند كه انگشت مبارك حضرت را\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nقطع كرده است و انگشتر حضرت را برداشته است ، مختار فرمود كه دستها و پاهاى او را بريدند ، و در خون خود غلطيد تا به جهنّم و اصل شد « 1 »  .\r\nو در تفسير حضرت امام حسن عسكرى عليه السّلام مذكور است كه امير المؤمنين عليه السّلام فرمود :\r\nچنانچه بعضى از بنى اسرائيل اطاعت خدا كردند ، و ايشان را گرامى داشت ، و بعضى معصيت خدا كردند ، و ايشان را معذّب گردانيد ، احوال شما نيز چنين خواهد بود ؛ اصحاب آن حضرت گفتند : يا امير المؤمنين عاصيان ما چه جماعت خواهند بود ؟ فرمود : آنهايند كه مأمور ساخته‌اند ايشان را به تعظيم ما اهل بيت و رعايت حقوق ما ، و ايشان مخالفت خواهند كرد و انكار حق ما خواهند نمود ، و فرزندان اولاد رسول را كه مأمور شده‌اند به اكرام و محبّت ايشان به قتل خواهند رسانيد . گفتند : يا امير المؤمنين چنين چيزى واقع خواهد شد ؟ فرمود : بلى البتّه واقع خواهد شد ، و اين دو فرزند بزرگوار من حسن و حسين را شهيد خواهند كرد ، حق تعالى عذابى بر ايشان وارد خواهد ساخت به شمشير آنهائى كه بر ايشان مسلّط خواهد گردانيد چنانچه بر بنى اسرائيل چنين عذابها مسلّط گردانيد .\r\nگفتند : كيست آنكه بر ايشان مسلّط خواهد شد يا امير المؤمنين ؟ فرمود : پسرى است از قبيلهء بنى ثقيف كه او را مختار بن ابى عبيده مىگويند .\r\nحضرت على بن الحسين عليه السّلام فرمود : چون اين خبر به حجّاج رسيد و به او گفتند : على بن الحسين از جدّ خود امير المؤمنين چنين روايتى مىكند ، حجّاج گفت : بر ما معلوم نشده است كه رسول خدا صلّى اللّه عليه و آله و سلّم اين را گفته باشد يا على بن أبي طالب اين را گفته باشد ، على بن الحسين كودكى است و باطلى چند مىگويد و اتباع خود را فريب مىدهد ، مختار را بياوريد به نزد من تا دروغ او ظاهر گردانم .\r\nچون مختار را آوردند ، نطع طلبيد ، و غلامان خود را گفت : شمشير بياوريد و او را گردن بزنيد ، چون ساعتى گذشت و شمشير نياوردند ، گفت : چرا شمشير نمىآوريد ؟\r\nگفتند : شمشيرها در خزانه است و كليد خزانه پيدا نيست ، پس مختار گفت : نمىتواني مرا كشت ، و رسول خدا هرگز دروغ نگفته ، اگر مرا بكشى ، خدا زنده خواهد كرد كه سيصد و\r\n\r\n","description":"","footnote":" ( 1 ) بحار الأنوار 45 / 374 - 376 . ","page_name":" 800 ","page_number":800},
  {"content":"\r\n\r\nهشتاد و سه هزار كس را از شما به قتل رسانم ، پس حجّاج در خشم شد و يكى از ملازمان را گفت : شمشير خود را به جلّاد بده تا او را گردن بزند . چون جلّاد شمشير را گرفت و به سرعت متوجّه او شد كه او را گردن بزند ، به سر در آمد و شمشير در شكمش آمد و شكمش شكافته شد و مرد ، پس جلّاد ديگر را طلبيد ، چون متوجّه قتل او شد ، عقربى او را گزيد افتاد و مرد . پس مختار گفت : اى حجّاج نمىتوانى مرا كشت ، به خاطر آور آنچه نزار بن معد بن عدنان به شاپور ذى الاكتاف گفت در وقتى كه شاپور عربان را مىكشت و ايشان را مستأصل مىكرد ، حجّاج گفت : بگو چه بوده است آن ؟ مختار گفت : در وقتى كه شاپور عربان را مستأصل مىكرد ، نزار فرزندان خود را امر كرد كه او را در زنبيلى گذاشتند و بر سر راه شاپور آويختند ، چون شاپور به نزد او رسيد و نظرش بر او افتاد گفت : تو كيستى ؟\r\nگفت : منم مردى از عرب و از تو سؤالى دارم ، گفت : بپرس ، نزار گفت : به چه سبب اين قدر از عرب را مىكشى و ايشان بدى نسبت به تو نكرده‌اند ؟ شاپور گفت : براى آن مىكشم كه در كتب ديده‌ام كه مردى از عرب بيرون خواهد آمد كه او را محمّد گويند ، و دعوى پيغمبرى خواهد كرد ، و ملك و پادشاه عجم بر دست او بر طرف خواهد شد ، پس ايشان را مىكشم كه او به هم نرسد ، نزار گفت : اگر آنچه ديده‌اى در كتب دروغگويان ديده‌اى ، روا نباشد كه بىگناه چند را به گفتهء دروغگوئى به قتل رسانى ، و اگر در كتب راستگويان ديده‌اى پس خدا حفظ خواهد كرد آن اصلى را كه آن مرد از او بيرون مىآيد و تو نمىتواني كه قضاى خدا را بر هم زنى و تقدير حق تعالى را باطل گردانى ، و اگر از جميع عرب نماند مگر يك كس ، آن مرد از او به هم خواهد رسيد ، شاپور گفت : راست گفتى اى نزار ، يعنى :\r\nلاغر و نحيف ، و به اين سبب او را نزار گفتند ، پس سخن او را پسنديد و دست از عرب برداشت .\r\nاى حجّاج حق تعالى مقدّر كرده است كه از شما سيصد و هشتاد و سه هزار كس به قتل رسانم ، يا خدا تو را مانع مىشود از كشتن من يا اگر مرا بكشى بعد از كشتن زنده خواهد كرد كه آنچه مقدّر كرده است به عمل آورم ، و گفتهء رسول خدا حق است و در آن شكّى نيست .\r\n\r\n","description":"","footnote":"","page_name":" 801 ","page_number":801},
  {"content":"\r\n\r\nباز حجّاج جلّاد را گفت كه : بزن گردن او را ، مختار گفت كه : او نمىتواند ، اگر خواهى تجربه كنى خود متوجّه شو تا حق تعالى افعى بر تو مسلّط گرداند چنانچه عقرب را بر او مسلّط گردانيد . چون جلّاد خواست كه او را گردن بزند ، ناگاه يكى از خواص عبد الملك بن مروان از در در آمد فرياد زد كه : دست از او برداريد ، و نامه‌اى به حجّاج داد كه عبد الملك در آن نامه نوشته بود : امّا بعد اى حجّاج بن يوسف ! كبوتر براى من نامه‌اى آورد كه تو مختار بن ابى عبيده را گرفته و مىخواهى او را به قتل آورى ، به سبب آنكه روايتى از رسول خدا به تو رسيده كه او انصار بنى اميّه را خواهد كشت ، چون نامهء من به تو برسد ، دست از او بردار و متعرّض او مشو كه او شوهر دايهء وليد پسر عبد الملك است ، و وليد از براى او نزد من شفاعت كرده است ، و آنچه به تو رسيده است اگر دروغ است چه معنى دارد كه مسلمانى را به خبر دروغ بكشى ، و اگر راست است تكذيب قول رسول خدا نمىتواني كرد .\r\nپس حجّاج مختار را رها كرد ، و مختار به هر كه مىرسيد مىگفت كه : من خروج خواهم كرد ، و بنى اميّه را چنين خواهم كشت . چون اين خبر به حجّاج رسيد ، بار ديگر او را گرفت و قصد قتل او كرد ، مختار گفت : تو نمىتوانى مرا كشت ، و در اين سخن بودند كه باز نامهء عبد الملك بن مروان را كبوتر آورد ، و در آن نامه نوشته بود كه : اى حجّاج متعرّض مختار مشو كه او شوهر دايهء پسر وليد است ، و آن حديثى كه شنيده‌اى اگر حق باشد ممنوع خواهى شد از كشتن او چنانچه ممنوع شد دانيال از كشتن بخت النّصر براى آنكه مقدّر شده بود كه بنى اسرائيل را به قتل رساند ، پس حجّاج او را رها كرد و گفت : اگر ديگر چنين سخنان از تو بشنوم كه گفته‌اى تو را به قتل خواهم رسانيد ، باز فايده نكرد ، و مختار آن قسم سخنان در ميان مردم مىگفت .\r\nچون حجّاج به طلب او فرستاد ، پنهان شد ، و مدّتى مخفى بود تا آنكه حجّاج او را گرفت و باز ارادهء قتل او كرد ، باز مقارن آن حال نامهء عبد الملك رسيد كه : او را مكش ، پس حجّاج او را حبس كرد و نامه‌اى به عبد الملك نوشت كه : چگونه نهى مىكنى از كشتن كسى كه علانيه در ميان مردم مىگويد كه سيصد و هشتاد و سه هزار كس از انصار بنى اميّه\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nخواهم كشت ؟ عبد الملك در جواب نوشت كه : تو جاهلى ، اگر آنچه او مىگويد حق است پس البتّه او را تربيت خواهيم كرد تا بر ما مسلّط گردد چنانچه فرعون را خدا موكّل كرد بر تربيت موسى تا آنكه بر او مسلّط گرديد ، و اگر اين خبر دروغ است چرا در حق او رعايت كسى نكنيم كه حق خدمت بر ما دارد ، پس آخر مختار بر ايشان مسلّط شد و كرد آنچه كرد .\r\nروزى حضرت على بن الحسين عليه السّلام خروج مختار را براى اصحاب خود ذكر مىكرد ، بعضى از اصحاب آن حضرت گفت : يا بن رسول اللَّه ما را خبر نمىدهى كه خروج او چه وقت خواهد بود ؟ فرمود : سه سال ديگر خواهد شد ، و سر عبيد اللَّه بن زياد و شمر بن ذى الجوشن را به نزد ما خواهند آورد در وقتى كه ما چاشت مىخوريم . چون رسيد روز وعده كه حضرت امام زين العابدين عليه السّلام براى خروج مختار فرموده بود ، اصحاب آن حضرت در خدمت او جمع شدند ، و آن جناب طعامى براى ايشان حاضر كرد و فرمود :\r\nبخوريد كه امروز ستمكاران بنى اميّه را به قتل مىرسانند ، گفتند : در كجا ؟ حضرت فرمود : در فلان موضع ، مختار ايشان را به قتل مىرساند ، و زود باشد كه دو سر از ايشان به نزد ما بياورند ، و آن سرها را در فلان روز براى ما خواهند آورد .\r\nچون روز شد و حضرت از تعقيب نماز فارغ شد ، اصحاب آن حضرت به نزد او رفتند ، آن جناب طعامى براى ايشان طلبيد ، چون طعام حاضر شد ، آن دو سر را آوردند ، پس آن جناب به سجده در آمد و گفت : حمد مىكنم خداوندى را كه مرا از دنيا بيرون نبرد تا در اين وقت سر قاتلان پدرم را به من نمود ، و پيوسته نظر مىكرد بسوى آن سرها و مبالغهء بسيار مىنمود در شكر حق تعالى . چون مقرّر بود كه بعد از چاشت ، حضرت حلوائى براى ميهمانان آن جناب مىآوردند ، در آن روز به سبب آنكه مشغول نظارهء آن سرها گرديدند ، حلوا نياوردند ، يكى از نديمان آن مجلس گفت : يا بن رسول اللَّه امروز حلوا به ما نرسيد ، آن جناب فرمود : كدام حلوا شيرينتر است از نظر كردن به اين سرها « 1 »  .\r\nشيخ كشى به سند معتبر از اصبغ بن نباته روايت كرده است كه گفت : روزى مختار را\r\n\r\n","description":"","footnote":" ( 1 ) تفسير امام عسكرى 547 . ","page_name":" 803 ","page_number":803},
  {"content":"\r\n\r\nديدم كه كودكى بود ، و حضرت امير المؤمنين عليه السّلام او را در دامن خود نشانيده بود و دست بر سر او مىكشيد و مىگفت كه : يا كيّس يا كيّس ، يعنى : اى بزرگ و دانا « 1 »  .\r\nايضاً به سند حسن روايت كرده كه حضرت امام محمّد باقر عليه السّلام فرمود : دشنام مدهيد مختار را كه او كشت كشندگان ما را و طلب خون ما كرد و زنان بىشوهر ما را به شوهر داد ؛ در وقت تنگدستى ، مال ميان ما قسمت كرد « 2 »  .\r\nايضاً به سند معتبر از عبد اللَّه بن شريك روايت كرده‌اند كه گفت : در روز عيد اضحى رفتم به خدمت حضرت امام محمّد باقر عليه السّلام در منى ، و حضرت تكيه فرموده بود و حلّاقى طلبيده بود كه سر مبارك خود را بتراشيد ، چون در خدمت آن جناب نشستم مرد پيرى از اهل كوفه داخل شد و دست آن حضرت را گرفت كه ببوسد ، آن جناب مانع شد فرمود : تو كيستى ؟ گفت : منم حكم پسر مختار ، حضرت او را طلبيد و او را بسيار نزديك خود نشاند ، پس آن مرد گفت : مردم در باب پدر من گفتگو بسيار مىكنند ، و من مىخواهم كه از تو بشنوم و هر چه بفرمائى در حق او اعتقاد كنم ، آن جناب فرمود : مردم چه مىگويند ؟\r\nگفت : مىگويند كه دروغگو بود ، و هر چه بفرمائى من در حق او اعتقاد خواهم كرد ، حضرت فرمود : سبحان اللَّه به خدا سوگند كه پدرم مرا خبر داد كه مهر مادر من از زرى داده شد كه مختار فرستاده بود ، و او خانه‌هاى خراب‌شدهء ما را بنا كرد ، و قاتلان ما را كشت ، و خونهاى ما را طلب كرد ، پس خدا رحمت كند او را ، به خدا سوگند كه خبر داد مرا پدرم كه در خدمت فاطمه دختر امير المؤمنين بودم كه مىگفت : خدا رحمت كند پدر تو را كه هيچ حقّى از حقوق ما را نزد احدى نگذاشت مگر آنكه طلب كرد آن را ، و طلب خونهاى ما كرد ، و كشندگان ما را كشت « 3 »  .\r\nايضاً به سند معتبر از عمر پسر على بن الحسين عليه السّلام روايت كرده است كه گفت : چون سر عبيد اللَّه بن زياد و عمر بن سعد را براى پدرم آوردند ، به سجده در آمد و گفت : حمد مىكنم خدا را كه طلب كرد خون مرا از دشمنان من ، و خدا مختار را جزاى خير دهد « 4 »  .\r\n\r\n","description":"","footnote":" ( 1 ) رجال كشى 1 / 341 .  ( 2 ) رجال كشى 1 / 340 .  ( 3 ) رجال كشى 1 / 340 .  ( 4 ) رجال كشى 1 / 341 . ","page_name":" 804 ","page_number":804},
  {"content":"\r\n\r\nايضاً به سند معتبر از حضرت امام جعفر صادق عليه السّلام روايت كرده است كه هيچ زنى از بنى هاشم موى سر خود را شانه نكرد و خضاب نكرد ، تا آنكه مختار سرهاى قاتلان آن جناب را فرستاد « 1 »  .\r\nايضاً از عمر بن على بن الحسين روايت كرده است كه اوّل مختار براى پدرم بيست هزار درهم فرستاد ، پدرم قبول كرد ، و خانهء عقيل بن أبي طالب را و خانه‌هاى ديگر از بنى هاشم كه بنى اميّه خراب كرده بودند پدرم به آن زر ساخت ، چون مختار آن مذهب باطل را اختيار كرد ، بعد از آن چهل هزار دينار براى پدرم فرستاد ، پدرم از او قبول نكرد و رد كرد « 2 »  .\r\nايضاً به سند معتبر از امام محمّد باقر عليه السّلام روايت كرده است كه مختار نامه‌اى به خدمت حضرت امام زين العابدين عليه السّلام نوشت و با هديه‌اى چند از عراق به خدمت آن جناب فرستاد ، چون رسولان او به در خانهء او رسيدند ، رخصت طلبيدند كه داخل شوند ، حضرت فرستاد كه : دور شويد كه من هديهء دروغگويان را قبول نمىكنم و نامهء ايشان را نمىخوانم ، پس آن رسولان عنوان نامه را محو كردند و به جاى او نوشتند كه : اين نامه‌اى است بسوى مهدى محمّد بن على ، و آن نامه را بردند بسوى محمّد بن حنفيّه ، و او هديه‌ها را قبول كرد ، و نامهء او را جواب نوشت « 3 »  .\r\nقطب راوندى به سند معتبر از حضرت صادق عليه السّلام روايت كرده است كه چون حق تعالى خواهد كه انتقام بكشد براى دوستان خود ، انتقام مىكشد براى ايشان به بدترين خلق خود ، چون خواهد كه انتقام كشد براى خود ، انتقام مىكشد به دوستان خود ، به تحقيق كه انتقام كشيد براى يحيى بن زكريّا به بخت النّصر كه بدترين خلق خدا بود « 4 »  .\r\nابن ادريس به سند موثّق از حضرت صادق عليه السّلام روايت كرده است كه چون روز قيامت شود ، حضرت رسالت صلّى اللّه عليه و آله و سلّم با امير المؤمنين و امام حسن و امام حسين عليه السّلام بر صراط بگذرند ، پس كسى از ميان جهنّم سه مرتبه ندا كند ايشان را كه : به فرياد من برس يا\r\n\r\n","description":"","footnote":" ( 1 ) رجال كشى 1 / 341 .  ( 2 ) رجال كشى 1 / 342 .  ( 3 ) رجال كشى 1 / 341 .  ( 4 ) قصص الأنبياء راوندى 218 . ","page_name":" 805 ","page_number":805},
  {"content":"\r\n\r\nرسول اللَّه ، آن جناب جواب نگويد ؛ پس سه مرتبه ندا كند : يا امير المؤمنين به فرياد من برس ، آن حضرت جواب نگويد ؛ پس سه مرتبه فرياد كند كه : يا حسن به فرياد من برس ، آن جناب جواب نفرمايد ؛ پس سه مرتبه ندا كند كه : يا حسين به فرياد من برس كه من كشندهء دشمنان توام ، پس رسول خدا صلّى اللّه عليه و آله و سلّم به امام حسين عليه السّلام گويد كه : حجّت بر تو گرفت ، تو به فرياد او برس ، پس حضرت مانند عقابى كه بجهد و جانورى را بربايد ، او را از ميان جهنّم بيرون آورد .\r\nراوى گفت : اين كه خواهد بود فداى تو گردم ؟ حضرت فرمود : مختار ، راوى گفت :\r\nچرا در جهنّم او را عذاب خواهند كرد با آن كارها كه او كرد ؟ حضرت فرمود : اگر دل او را مىشكافتند ، هرآينه چيزى از محبّت أبو بكر و عمر در دل او ظاهر مىشد ، به حق آن خداوندى كه محمّد را به راستى فرستاده است سوگند ياد مىكنم كه اگر در دل جبرئيل و ميكائيل محبّت ايشان باشد ، هرآينه حق تعالى ايشان را بر رو در آتش اندازد « 1 »  .\r\nدر بعضى از كتب معتبر روايت كرده‌اند كه مختار براى امام زين العابدين عليه السّلام صد هزار درهم فرستاد ، و آن جناب نمىخواست كه آن را قبول كند ، و ترسيد از مختار كه رد كند و از او متضرّر گردد ، پس آن حضرت آن مال را در خانه ضبط كرد . چون مختار كشته شد ، حقيقت حال را به عبد الملك نوشت كه : آن مال تعلّق به تو دارد و بر تو گوارا است ، و آن جناب مختار را لعنت كرد و مىفرمود : دروغ مىبندند بر خدا و بر ما ، مختار دعوى مىكرد كه وحى خدا بر او نازل مىشود « 2 »  .\r\nمؤلّف گويد كه : احاديث در باب مختار مختلف وارد شده است چنانچه دانستى و در ميان علماء اماميّه در باب او اختلافى هست ، جمعى او را خوب مىدانند و مىگويند كه :\r\nامام زين العابدين عليه السّلام به خروج كردن او راضى بود و به حسب ظاهر از ترس مخالفان تبرّا از او مىنمود و اظهار عدم رضا مىفرمود ، و مختار براى طلب خون حضرت امام حسين عليه السّلام خروج كرد و دعوى امامت و خلافت براى خود و ديگرى نمىكرد . و بعضى از علما را اعتقاد آن است كه غرض او رياست و پادشاهى بود ، و اين امر را وسيلهء آن كرده\r\n\r\n","description":"","footnote":" ( 1 ) بحار الأنوار 45 / 339 .  ( 2 ) بحار الأنوار 45 / 346 . ","page_name":" 806 ","page_number":806},
  {"content":"\r\n\r\nبود ، و اوّلًا به حضرت امام زين العابدين عليه السّلام متوسّل شد ، چون حضرت از جانب حق تعالى مأمور نبود به خروج و نيّت فاسد او را مىدانست ، اجابت او ننمود ، پس او به محمّد بن حنفيّه متوسّل شد و مردم را بسوى او دعوت مىكرد و او را مهدى قرار داده بود ، و مذهب كيسانيّه از او در ميان مردم پيدا شد ، و محمّد بن حنفيّه را امام آخر مىدانند و مىگويند كه : زنده است و غايب شده ، و در آخر الزّمان ظاهر خواهد شد . و الحمد للَّه كه اهل آن مذهب منقرض شده‌اند و كسى از ايشان نمانده است ، و ايشان را به اين سبب كيسانى مىگويند كه از اصحاب مختارند ، و مختار را كيسان مىگفتند براى آنكه امير المؤمنين عليه السّلام موافق روايات ايشان او را به كيّس خطاب كرد ، يا به اعتبار آنكه سر كردهء لشكر او و مدبّر امور او ابو عمره بود كه كيسان نام داشت .\r\nو آنچه از جمع بين الاخبار ظاهر مىشود آن است كه او در خروج خود ، نيّت صحيحى نداشته است ، و اكاذيب و اباطيل را وسيلهء ترويج امر خود مىكرده است ، و ليكن چون كارهاى خير عظيم بر دست او جارى شده است ، اميد نجات دربارهء او هست ، و متعرّض احوال اين قسم مردم نشدن شايد اولى و احوط باشد .\r\n\r\n","description":"","footnote":"","page_name":" 807 ","page_number":807},
  {"content":"\r\n\r\n\r\nفصل بيست و دوّم معجزات و غرايبى كه نزد مرقد مطهّر و تربت آن حضرت ظاهر گرديده\r\nشيخ طوسى روايت كرده است از يحيى بن عبد الحميد حمانى كه گفت : بيرون رفتم در ايّام ولايت موسى بن عيسى هاشمى در كوفه از منزل خود ، پس أبو بكر بن عيّاش مرا ملاقات كرد بر الاغى سوار و گفت : بيا برويم به نزد اين مرد ، و ندانستم كه مطلب او كيست . چون او را بسيار جليل و عظيم مىشمردم ، از او نپرسيدم ، و در ركاب او پياده روان شدم ، چون رسيد به خانه‌اى كه معروف بود به خانهء عبد اللَّه بن حازم ، ملتفت شد به جانب من و گفت : اى پسر حمانى تو را براى اين زحمت فرمودم و همراه خود آوردم تا بشنوى كه با اين طاغى ملعون چه مىگويم ، گفتم : ايّها الشّيخ كه را مىفرمائى ؟ گفت : اين فاجر كافر موسى بن عيسى كه والى كوفه است .\r\nپس از پى او رفتم تا به در خانهء موسى رسيد ، و متعارف چنين بود كه در ساحت بيرون مردم فرود مىآمدند ، و او فرود نيامد ، خواست كه داخل شود ، حاجب نزديك آمد كه او را منع كند ، چون او را شناخت مانع او نشد ، و او بر الاغ خود سوار و يك پيراهن پوشيده و بندهاى پيراهن را گشوده داخل خانه شد ، و مرا ندا كرد كه : بيا اى پسر حمانى . چون حاجب خواست كه مانع شود ، بر او صدا زد كه : اى ملعون مانع مىشوى رفيق مرا ؟ ! پس من نيز از عقب او روان شدم ، و سوار رفت تا پيش ايوان ، و موسى در صدر ايوان بر كرسى نشسته بود ، و در جانب او ملازمان او مكمّل و مسلّح ايستاده بودند . چون نظر موسى بر او افتاد ، او را مرحبا گفت و نزديك طلبيد و بر روى تخت خود نشانيد ، من چون به پيش\r\n\r\n","description":"","footnote":"","page_name":" 808 ","page_number":808},
  {"content":"\r\n\r\nايوان رسيدم ، يساولان نگذاشتند كه نزديك روم ، چون أبو بكر در محل خود قرار گرفت مرا صدا زد كه : پيش بيا ، من نيز به ايوان بالا رفتم و پيراهنى و ازارى پوشيده بودم ، پس مرا نزديك خود نشانيد ، موسى گفت : به شفاعت اين مرد آمده‌اى ؟ گفت : نه اين را آورده‌ام كه بر تو گواه بگيرم ، گفت : در چه چيز مىخواهى گواه بگيرى ؟ و در آن ايّام آن ملعون فرستاده بود و حوالى قبر شريف امام حسين عليه السّلام را شخم كرده بود و تخم پاشيده كه اثر قبر آن حضرت را بر طرف كند ، أبو بكر گفت : چون ديدم آنچه تو كردى با اين قبر ، آمدم كه با تو سخن گويم ، موسى گفت : كدام قبر ؟ أبو بكر گفت : قبر حسين بن على پسر فاطمه دختر رسول خدا صلّى اللّه عليه و آله و سلّم .\r\nچون موسى اين سخن را شنيد ، چنان غضب بر او مستولى شد كه نزديك بود كه بتركد ، پس گفت : تو را با اين كارها چه‌كار است ؟ گفت : بشنو تا تو را خبر دهم : بدان كه من در خواب ديدم كه بيرون رفتم بسوى قوم خود بنى غاضره ، چون به پل كوفه رسيدم ، ده خنزير رو به من آوردند ، حق تعالى مرا به مردى از بنى اسد از شرّ ايشان نجات داد و گذشتم . چون به شاهى رسيدم ، راه را گم كردم و در آنجا پيرزالى را ديدم به من گفت : ارادهء كجا دارى ايّها الشّيخ ؟ گفتم : ارادهء غاضريّه دارم ، گفت : در اين وادى برو چون به آخر وادى مىرسى راه از براى تو پيدا مىشود ، من چنين كردم و راه را يافتم ، چون به نينوا رسيدم در آنجا مرد پيرى را ديدم كه نشسته بود ، پرسيدم كه : از مردم كجائى ؟ گفت : از مردم اين قريه ، گفتم : چند سال بر تو گذشته است ؟ گفت : حساب عمر خود را ندارم و ليكن به خاطرم مىآيد كه در اين بيابان اين آب فرات را منع كردند از حسين بن على و اهل بيت و اصحاب او ، و از وحشيان و حيوانات منع نكردند ، گفتم : واى بر تو آن واقعه را به خاطر دارى ؟ گفت : آرى به حق آن خداوندى كه آسمان را بلند كرده است كه من به ديدهء خود آن واقعه را ديدم ، و اكنون مىبينم تو را و اصحاب تو را كه اعانت مىكنيد بر امرى كه ديده‌هاى مسلمانان را بايد كه مجروح كند از گريه و زارى اگر در دنيا مسلمانى بوده باشد ، گفتم : آن واقعه كدام است ؟ گفت : آنچه حاكم شما كرد و شما بر او انكار نكرديد كه قبر فرزند رسول خدا را شخم كرد و آب بر آن بست و زراعت كرد ، گفتم : آن قبر\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nكجاست ؟ گفت : در همين موضع واقع است كه تو ايستاده‌اى به تو نزديك است ، و اثر قبر را بر طرف كرده‌اند ، أبو بكر گفت : من پيشتر آن قبر را نديده بودم هرگز ، و در مدّت عمر خود به زيارت آن قبر نرفته بودم ، پس در جواب گفتم به آن مرد پير كه : كسى هست كه آن قبر را به من نشان دهد ؟ آن مرد پير با من آمد و مرا به نزد حايرى آورد كه درى داشت و دربانى بر آن در ايستاده بود و جماعت بسيارى در بيرون در ايستاده بودند ، گفتم به دربان :\r\nمىخواهم كه داخل شوم و زيارت كنم فرزند رسول خدا را ، گفت : در اين وقت داخل نمىتوان شد ، گفتم : چرا ؟ گفت : اين وقت زيارت ابراهيم خليل اللَّه و محمّد رسول اللَّه است ، و با ايشان جبرئيل و ميكائيل با گروه بسيار از ملائكه به زيارت آن حضرت آمده‌اند .\r\nأبو بكر گفت : من از آن خواب بيدار شدم و ترس عظيم و حزن و اندوه بسيار بر من مستولى شده بود ، و چند روز بر آن خواب گذشت ، نزديك بود كه اين خواب را فراموش كنم ، ناگاه روزى مرا ضرورتى عارض شد كه بروم بسوى قبيلهء بنى غاضره براى قرضى كه از يكى از ايشان طلب داشتم ، پس روانه شدم و از آن خواب هيچ در خاطر نداشتم ، چون به پل كوفه رسيدم ، ده نفر از دزدان به من بر خوردند ، چون ايشان را ديدم ، خواب به خاطر من آمد ، دزدان گفتند : هر چه دارى بينداز و جان خود را بيرون بر ، و با خود خرجى برداشته بودم ، گفتم : واى بر شما من أبو بكر عيّاشم و براى طلب قرض خود بيرون آمده‌ام ، مرا از راه منع مكنيد كه من ميهمان را بسيار دوست مىدارم ، پس مردى از ميان ايشان فرياد كرد كه : اين مولاى من است به حق خداوند كعبه متعرّض او مشويد .\r\nپس يكى از رفيقان خود را همراه من كردند كه مرا به سر راه رسانيد ، و من پيوسته تعجّب مىكردم در تأويل اين خواب كه ساعت به ساعت به ظهور مىآمد ، تا آنكه به نينوا - يعنى به كربلا - رسيدم ، آن مرد پير را به همان صورت كه در خواب ديده بودم ديدم ، گفتم : لا إله الّا اللَّه خواب من به منزلهء وحى بوده است ، پس آنچه در خواب از او سؤال كرده بودم مرا همان جواب گفت كه در خواب ديدم ، پس گفت : بيا من تو را به موضع آن قبر برم .\r\nپس مرا به موضعى برد و نشان داد كه اين قبر آن حضرت است ، و اطراف آن را ديدم كه\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nشخم و زراعت كرده بودند ، و آنچه در خواب ديدم به غير حاير و دربان ، پس از خدا بترس اى مرد كه من سوگند ياد كردم اين خواب خود را هميشه نقل كنم ، و زيارت آن حضرت و تعظيم او را هرگز ترك نكنم ، زيرا كه موضعى كه خليل خدا و جبرئيل و ميكائيل و ملائكهء مقرّبين قصد زيارت آن نمايند ، سزاوار است كه مردم رغبت نمايند در زيارت و تعظيم آن ، به درستى كه ابو حصين مرا خبر داده كه رسول خدا صلّى اللّه عليه و آله و سلّم فرمود : هر كه مرا در خواب ببيند مرا ديده است ، و شيطان شبيه به من نمىتواند شد .\r\nچون أبو بكر سخن را به اينجا رسانيد ، آن ملعون گفت : من از جواب تو ساكت شدم تا سخن احمقانهء خود را تمام كنى ، به خدا سوگند كه اگر بعد از اين بشنوم كه اين سخن را نقل كردى ، هرآينه گردنت را بزنم و گردن اين مردى كه آورده‌اى كه بر من گواه بگيرى ، أبو بكر گفت : خدا نخواهد گذاشت كه آسيبى به من و او برسانى ، زيرا كه من براى خدا با تو در اين امر سخن مىگويم ، موسى گفت : تو جواب سخن من مىگوئى ، و او را دشنام داد ، أبو بكر گفت : ساكت شو خدا تو را ذليل كند و زبانت را قطع نمايد . پس آن ملعون در غضب شد و گفت : بگيريد او را ، پس او را و مرا گرفتند ، و پاهاى ما را مىكشيدند و سر ما بر سنگها مىخورد و ما را مىزدند و ريش ما را مىكندند ، موسى فرياد مىكرد : بكشيد اين دو ولد الزّنا را ، و أبو بكر با آن حال مىگفت : بس كن خدا زبانت را قطع كند و انتقام از تو بكشد ، خداوندا تو را اراده كرديم و براى فرزند پيغمبر تو غضب كرديم و بر تو توكّل كرديم ، پس ما را به زندان بردند . چون داخل زندان شديم ، أبو بكر ديد كه جامه‌هاى من دريده است و خون از بدن من جارى شده است ، گفت : اى حمانى ما از براى خدا سخن حقّى ادا كرديم ، و ثوابى برديم ، و ثواب ما نزد خدا و رسول ضايع نخواهد شد .\r\nپس اندك وقتى گذشت ، پيك آن ملعون آمد و ما را طلبيد ، چون ما را نزد او بردند ، در سرداب بزرگى نشسته بود ، و بدنهاى ما مجروح شده بود ، و تا رسيدن به او تعب بسيار كشيديم ، و درازگوش گوش أبو بكر گم شده بود و او را پياده مىبردند ، و هر چند قدم راه كه مىآمد لحظه‌اى مىنشست و مىگفت : خداوندا اين تعب را در رضاى تو كشيده‌ام مرا ثواب ده .\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nچون ما را نزد آن ملعون بردند ، بر كرسى نشسته بود ، چون نظرش به ما افتاد به أبو بكر گفت : اى احمق جاهل ! متعرّض مىشوى امرى چند را كه موجب ضرر تو مىگردد ، تو را چه‌كار است كه در ميان ما بنى هاشم در آئى ، و ناسزاى بسيار به او گفت ، أبو بكر گفت :\r\nسخن تو را شنيدم و خدا تو را جزا خواهد داد ، موسى گفت : بيرون رو خدا تو را قبيح گرداند ، به خدا سوگند كه اگر بشنوم كه اين سخن را به كسى نقل كرده‌اى گردن تو را خواهم زد ، پس به من خطاب كرد و دشنام بسيار داد و گفت : واى بر تو اگر آنچه از اين مرد شنيدى اظهار كنى كه شيطان به خواب اين پير احمق آمده بوده است ، پس گفت : بيرون رويد لعنت خدا بر شما باد .\r\nچون بيرون آمديم ، حيات تازه‌اى يافتيم ، و از خود نااميد شده بوديم ، پس أبو بكر پياده مىرفت و درازگوش گوش او را برده بودند ، با من گفت : اين حديث را حفظ كن و ضبط كن ، و نقل مكن مگر به اهل عقل و دين ، و به عوام روايت مكن « 1 »  .\r\nايضاً به سند معتبر روايت كرده است از يكى از ملازمان متوكّل كه او را ابراهيم ديزج مىگفتند ، گفت : متوكّل مرا به كربلا فرستاد كه قبر حضرت امام حسين عليه السّلام را تغيير دهم ، و نامه‌اى به قاضى نوشت كه : من ديزج را فرستادم كه قبر حسين را بشكافد ، چون نامهء مرا بخوانى مطّلع باش كه او به عمل مىآورد آنچه او را به آن مأمور ساخته‌ام يا نه ، ديزج گفت :\r\nچون به كربلا رفتم و برگشتم قاضى از من پرسيد كه : چه كردى ؟ گفتم : هر چند كندم چيزى نيافتم ، گفت : چرا بسيار عميق نكندى ؟ گفتم : بسيار كندم و چيزى نيافتم ، پس نامه‌اى نوشت به متوكّل كه : ديزج رفت و قبر را نبش كرد ، پس امر كردم او را كه آن زمين را شخم كرد و آب بر آن بست كه اثر قبر ظاهر نباشد .\r\nراوى مىگويد كه : من ديزج را در خلوت طلبيدم و حقيقت حال را از او پرسيدم ، گفت : من با غلامان مخصوص خود رفتم و بيگانه را همراه نبردم ، چون قبر را شكافتم ، بوريائى تازه ديدم ، و جسد تازهء پاكيزه‌اى بر روى آن خوابيده ، و بوئى از بوى مشك خوشبوتر از آن ساطع بود ، دست بر او نگذاشتم و قبر را پر كردم ، چون گاو بستم كه شخم\r\n\r\n","description":"","footnote":" ( 1 ) امالى شيخ طوسى 321 . ","page_name":" 812 ","page_number":812},
  {"content":"\r\n\r\nكنم ، هر چند گاو به نزديك قبر مىرسيد بر مىگشت ، و نتوانستم آن موضع را شخم كنم ، پس غلامان خود را طلبيدم و سوگند ياد كردم كه اگر اين خبر را در جائى مذكور سازيد شما را به قتل مىرسانم « 1 »  .\r\nايضاً از ابو عبد اللَّه باقطانى روايت كرده‌اند كه گفت : هارون مقرى كه يكى از امراى متوكّل بود من كاتب او شدم ، و جميع بدن او در نهايت سفيدى بود حتّى دستها و پاهاى او ، و رويش در نهايت سياهى بود ، و هميشه چرك بد بوئى از روى او مىآمد . چون نزد او تقرّبى به هم رسانيدم ، روزى از او پرسيدم كه : سبب سياهى روى تو چيست ؟ مرا خبر نداد . چون به مرض موت افتاد ، باز اين را از او سؤال كردم و ضامن شدم براى او به ديگرى نخواهم گفت . گفت : متوكّل مرا با ديزج فرستاد كه قبر حسين عليه السّلام را بشكافيم و آب بر آن بنديم ، چون خواستيم متوجّه آن ناحيه شويم ، حضرت رسول صلّى اللّه عليه و آله و سلّم را در خواب ديدم كه گفت : با ديزج مرو به نزد قبر حسين ، و آنچه مأمور شده‌اى به عمل مياور . چون صبح شد ، مرا ترغيب به رفتن كردند ، شقاوت بر من غالب شد و رفتم و آنچه متوكّل امر كرد به عمل آوردم . چون شب شد ، باز حضرت رسول صلّى اللّه عليه و آله و سلّم را در خواب ديدم فرمود كه : نگفتم مرو با ايشان و مكن آنچه ايشان مىكنند ، و از من قبول نكردى ، پس طپانچه بر روى من زد و آب دهان بر روى من افكند ، از آن شب تا حال روى من سياه مانده است ، و اين چرك متعفّن از آن دفع مىشود « 2 »  .\r\nايضاً به سند معتبر از فضل بن محمّد بن عبد الحميد روايت كرده است كه من همسايهء ابراهيم ديزج بودم ، چون بيمار شد به مرضى كه از آن مرض از دنيا رحلت كرد ، به عيادت او رفتم ، او را در حال بدى يافتم ، و مدهوش مىنمود ، و طبيبى نزد او نشسته بود ، ميان من و ديزج خلطه و انسى بود و اسرار خود را به من مىگفت ، گفتم به او : چه حال دارى و چه مىشود تو را ؟ مرا جواب نگفت و اشاره كرد بسوى طبيب يعنى : او نشسته است و حال خود را نمىتوانم گفت ، طبيب اشارهء او را فهميد و برخاست . چون خانه خلوت شد ، بار ديگر حال او را پرسيدم ، گفت : خبر مىدهم تو را و از خدا طلب آمرزش مىنمايم ، به\r\n\r\n","description":"","footnote":" ( 1 ) امالى شيخ طوسى 326 .  ( 2 ) امالى شيخ طوسى 326 . ","page_name":" 813 ","page_number":813},
  {"content":"\r\n\r\nدرستى كه متوكّل مرا مأمور ساخت كه برويم به كربلا و اثر قبر امام حسين عليه السّلام را محو كنيم ، و گاو بر آن زمين بنديم و شخم كنيم . چون به كربلا رسيديم ، شام شده بود ، و فعله و كاركنان بسيار برده بوديم با بيلها و كلنگها ، پس غلامان خود را گفتم كه : عمله و كاركنان را به كار بداريد كه قبر را خراب كنند و زمين را شخم كنند .\r\nچون از تعب سفر خواب بر من مستولى شده بود ، خود را بر زمين افكندم و به خواب رفتم ، ناگاه غوغا و صداهاى بلند شنيدم و غلامان آمدند و مرا بيدار كردند ، من ترسان برخاستم و گفتم : چه مىشود شما را ؟ گفتند : امرى رخ نموده از اين عجيب‌تر نمىباشد ، جماعتى در ميان ما و قبر پيدا شده‌اند و مانع مىشوند ما را كه نزديك قبر رويم و تير به جانب ما مىاندازند . چون به نزديك ايشان رفتم ، صدق گفتار ايشان بر من ظاهر شد ، و اين در اوّل شب بود از شبهاى ميان ماه .\r\nپس غلامان خود را امر كردم كه ايشان نيز تير بيندازند ، هر كه تير انداخت آن تير برگشت و صاحبش را كشت ، پس مرا وحشت و جزع عظيم عارض شد ، در همان ساعت تب و لرز مرا گرفت ، بار كردم و از قبر دور شدم ، و مخالفت امر متوكّل و كشته شدن بر دست او را بر خود قرار دادم .\r\nراوى گفت : من به او گفتم كه : آنچه مىترسيدى از شرّ متوكّل از او ايمن گشتى ، ديشب متوكّل را به اعانت منتصر كشتند ، گفت : شنيدم اين را ، و ليكن در بدن خود حالتى مىيابم كه اميد زندگانى به خود ندارم ، راوى گفت : اين حكايت در اوّل روز بود ، و پيش از شام آن روز به جهنّم و اصل شد « 1 »  .\r\nايضاً از ابو مفضّل شيبانى روايت كرده است كه منتصر پسر متوكّل روزى از پدر لعينش شنيد كه حضرت فاطمه عليها السّلام را دشنام مىداد ، اين قصّه را به يكى از علما نقل كرد و از او فتوى طلبيد براى قتل او ، آن عالم گفت : كشتن بر او واجب شده است به سبب اين گفتار ، و ليكن كسى كه پدر خود را بكشد عمرش دراز نمىباشد ، منتصر گفت : هرگاه كه من اطاعت خدا كنم در كشتن او و پروا ندارم از آنكه عمر من دراز نباشد ، پس آن ملعون را\r\n\r\n","description":"","footnote":" ( 1 ) امالى شيخ طوسى 327 . ","page_name":" 814 ","page_number":814},
  {"content":"\r\n\r\nكشت ، و بعد از او هفت ماه زندگانى كرد « 1 »  .\r\nمؤلّف گويد كه : مىتواند بود كه كوتاهى عمر او سبب سعادت او باشد ، چون چنين كار خيرى كرده بود كه پيش از اين مدّت آلوده به غصب خلافت نباشد .\r\nايضاً به سند معتبر از قاسم بن احمد اسدى روايت كرده است كه گفت : خبر رسيد به متوكّل كه اهل عراق جمع مىشوند در نينوا براى زيارت قبر حسين عليه السّلام و گروه بسيار به زيارت او مىروند ، پس كسى را از امراى خود مقرّر كرد و لشكر بسيار همراه او كرد كه بروند و قبر آن حضرت را هموار كنند و منع كنند مردم را از زيارت آن حضرت ، پس آن مرد آمد به كربلا با لشكر خود ، و اين در سال دويست و سى و هفت از هجرت بود ، چون او خواست كه مردم را منع كند از زيارت اهل قرى و نواحى آن موضع شريف ، پس مردم بر سر او جمع شدند و گفتند كه : اگر متوكّل همهء ما را به قتل رساند كه اولاد و بازماندگان ما ترك زيارت آن حضرت نخواهند كرد ، و ما هر روز چندين معجزه از اين قبر مشاهده مىكنيم كه اگر ما را ريزه ريزه كنند ، ترك زيارت نخواهيم كرد .\r\nچون اين خبر را به متوكّل لعين نوشت ، متوكّل در جواب نوشت كه : بگذار ايشان را و برگرد بسوى كوفه ، و چنان اظهار كن كه براى مصلحت ديگر رفته بودم . و ديگر متعرّض اين امر نشد تا سال دويست و چهل و هفت از هجرت ، و باز خبر به او رسيد كه اهل كوفه و اطراف و نواحى به زيارت آن حضرت مىروند و جمعيّت عظيم بر سر قبر آن حضرت مىشود ، و بازارى مىشود ، و مردم سود و معاملهء بسيار مىكنند ، پس باز يكى از امراى لشكر خود را با لشكر گرانى فرستاد ، و فرمود در ميان مردم ندا كنند كه : از عهد و امان ما بيرون است هر كه به زيارت حسين مىرود ، و فرمود اطراف قبر حسين را زراعت كنند ، و هر كه را بيابند كه به زيارت آن حضرت مىرود او را بكشند و خانه‌اش را غارت كنند ، مردم از ترس كم به زيارت مىرفتند ، و آن ملعون سادات علوى را تفحّص مىكرد و شيعيان را تجسّس مىنمود ، و ايشان را به قتل مىرسانيد ، و اندك زمانى كه از اين حالت گذشت كشته شد و به جهنّم و اصل شد « 2 »  .\r\n\r\n","description":"","footnote":" ( 1 ) امالى شيخ طوسى 328 .  ( 2 ) امالى شيخ طوسى 328 . ","page_name":" 815 ","page_number":815},
  {"content":"\r\n\r\nايضاً روايت كرده‌اند از عبد اللَّه طورى كه گفت : حج كردم در سال دويست و چهل و هفت ، چون از حج برگشتم متوجّه عراق شدم و امير المؤمنين عليه السّلام را با نهايت بيم و ترس زيارت كردم به سبب آنكه متوكّل ملعون مردم را منع كرده بود از زيارت آن حضرت ، پس متوجّه زيارت حضرت امام حسين عليه السّلام شدم ، چون به كربلا رسيدم ديدم كه آب انداخته‌اند بر حوالى قبر آن حضرت ، و گاوها بسته‌اند و زمين را شخم مىكنند ، به چشم خود ديدم كه گاوها را به نزديك قبر آن حضرت مىرسانيدند ، و هر چند چوب مىزدند ، رو به قبر نمىرفتند و رو به جانب راست و چپ مىرفتند ، پس مرا زيارت ميسّر نشد ، از دور زيارت كردم و به بغداد برگشتم و با خود مىگفتم كه : اگر بنى اميّه آن حضرت را شهيد كردند ، ايشان دعوى قرابت و خويشى او مىكنند ، به تأسّف آنكه در وقت كشتن او حاضر نبوده‌اند انتقام از قبر او مىكشند . چون به بغداد رسيدم ، اضطرابى در مردم ديدم ، گفتم : چه واقع شده است ؟ گفتند : خبر رسيد كه متوكّل را به قتل رسانيده‌اند ، دانستم كه از اعجاز آن حضرت است ، و خدا را شكر كردم كه اين روز را بدل آن گردانيد « 1 »  .\r\nايضاً از يحيى بن مغيرهء رازى روايت كرده است كه من نزد جرير بن عبد الحميد بودم كه مردى از اهل عراق آمد ، جرير از او پرسيد كه : چه خبر دارى ؟ گفت : هارون فرستاد كه قبر حضرت امام حسين عليه السّلام را هموار كنند ، و درخت سدرى كه نزديك قبر آن حضرت بود و علامت آن قبر بود آن را قطع كنند ، چون جرير اين خبر را شنيد دست به آسمان برداشت و گفت : اللَّه اكبر ، امروز فهميدم معنى حديث رسول خدا صلّى اللّه عليه و آله و سلّم را كه آن حضرت سه مرتبه فرمود : خدا لعنت كند قطع كنندهء درخت سدر را ، امروز معلوم شد كه غرض آن حضرت اين ملعون بوده است كه درخت سدر را قطع كرد براى آنكه مردم را از زيارت آن حضرت منع كند « 2 »  .\r\nايضاً به سند معتبر روايت كرده است از جعفر بن محمّد بن الفرج كه گفت : خبر داد مرا عم من عمر بن فرج كه متوكّل مرا فرستاد براى آنكه قبر امام را خراب كنم ، چون به كربلا رسيدم و گاوها را بستم كه قبر آن حضرت را شخم كنم ، هر چند نزديك قبر آن حضرت\r\n\r\n","description":"","footnote":" ( 1 ) امالى شيخ طوسى 329 .  ( 2 ) امالى شيخ طوسى 325 . ","page_name":" 816 ","page_number":816},
  {"content":"\r\n\r\nمىرسيدند مىايستادند و پيش نمىرفتند ، تا آنكه من عصا را به دست خود گرفتم و آن قدر بر گاوها زدم كه ريزه ريزه شدند و گام برنداشتند ، و عم من با نهايت عداوتى كه با اهل بيت داشت اين حكايت را نقل مىكرد « 1 »  .\r\nابن شهر آشوب روايت كرده است كه مسترشد عبّاسى مالهاى خزانهء امام حسين عليه السّلام را گرفت و گفت : قبر احتياج به خزانه ندارد ، و به لشكر خود قسمت كرد ، چون از كربلا بيرون رفت ، او و پسرش هر دو كشته شدند « 2 »  .\r\nايضاً از اعمش روايت كرده است كه مردى نزديك قبر آن حضرت حدثى كرد ، او و اهل بيت او ديوانه شدند و به خوره و پيسى مبتلا گرديدند ، تا امروز اولاد ايشان به پيسى مبتلايند .\r\nايضاً روايت كرده‌اند كه چون متوكّل لعين امر كرد كه آب بر قبر آن حضرت ببندند و قبر را شخم كنند ، زيد و بهلول مجنون رفتند به صحراى كربلا و ديدند كه قبر ميان زمين و آسمان در هوا ايستاده است ، زيد چون آن معجزه را مشاهده كرد ، اين آيه را خواند :  يُرِيدُون أَن يُطْفِؤُا نُورَ اللَّه بِأَفْواهِهِم وَ يَأْبَى اللَّه إِلَّا أَن يُتِم نُورَه وَ لَوْ كَرِه الْكافِرُون  « 3 »  .\r\nو مؤيّد اين مقال آن است كه هفده مرتبه جاى قبر را شخم كردند ، چون بر مىگشتند قبر را به حال خود مىديدند ، چون شخصى كه موكّل به اين كار شده بود اين معجزه را مشاهده كرد ، مؤمن و شيعه شد ، و به اين سبب متوكّل او را به قتل رسانيد « 4 »  .\r\nو در بعضى از كتب معتبره از اعمش روايت كرده است كه گفت : من در كوفه نازل شده بودم و همسايه‌اى داشتم شبها به نزد او مىرفتم و با او صحبت مىداشتم ، پس شب جمعه‌اى به نزد او رفتم ، گفتم : چه مىگوئى در زيارت امام حسين عليه السّلام ؟ گفت : بدعت است و هر بدعتى ضلالت است ، و هر ضلالتى بازگشت او بسوى آتش است ، پس من در نهايت خشم از پيش او برخاستم و به خانه برگشتم و با خود قرار دادم كه سحر مىروم به نزد او و\r\n\r\n","description":"","footnote":" ( 1 ) امالى شيخ طوسى 325 .  ( 2 ) مناقب ابن شهر آشوب 2 / 387 .  ( 3 ) سورهء توبه / آيهء 32 .  ( 4 ) مناقب ابن شهر آشوب 4 / 72 . ","page_name":" 817 ","page_number":817},
  {"content":"\r\n\r\nبعضى از فضايل و ثواب زيارت حضرت را براى او ذكر مىكنم ، اگر بر اين معانده اصرار ننمود ، خوب ، و الّا او را به قتل مىرسانم .\r\nچون وقت سحر شد رفتم به در خانهء او ، در كوبيدم و او را صدا زدم ، زوجهء او جواب گفت ، و گفت : او در اوّل شب به قصد زيارت امام حسين عليه السّلام به كربلا رفت ، اعمش گفت :\r\nمن از عقب او روانه شدم ، چون به مرقد منوّر آن حضرت رسيدم ديدم كه آن مرد پير در سجده است و مىگريد و دعا مىكند و از حق تعالى طلب توبه و آمرزش مىنمايد ، چون سر از سجده برداشت گفتم كه : تو ديروز مىگفتى كه زيارت آن حضرت بدعت است ، و امروز خود به زيارت آمده‌اى . گفت : اى اعمش مرا ملامت مكن كه من پيشتر اعتقاد به امامت ايشان نداشتم ، و در اين شب خواب غريبى ديدم ، مرد جليل القدرى را در خواب ديدم ميانه بالا نه بسيار بلند و نه بسيار كوتاه ، در غايت عظمت و جلالت و مهابت و حسن و جمال و كمال ، و گروهى عظيم بر دور او گرد آمده بودند ، و در پيش روى او سواره‌اى مىرفت ، و آن سواره تاجى بر سر داشت كه چهار ركن داشت ، و هر ركنى مكلّل به جواهرى چند بود كه مسافت سه روزه راه را روشن مىكرد ، من پرسيدم كه : اين بزرگوار كيست كه اين گروه بسيار به او احاطه كرده‌اند ؟ مردى گفت : محمّد مصطفى است ، گفتم :\r\nآن شهسوار كه در پيش روى او مىرود كيست ؟ گفت : آن علىّ مرتضى است .\r\nناگاه ناقه‌اى از نور ديدم كه هودجى از نور بر آن ناقه بسته بودند ، و دو زن با نهايت نور و جمال و عظمت و جلال در آن هودج نشسته بودند ، و آن ناقه در ميان زمين و آسمان پرواز مىكرد ، پرسيدم كه : اين زنان كيستند ؟ گفت : فاطمهء زهرا و خديجهء كبرى ، پس جوان ديگر سواره ديدم مانند ماه منير پرسيدم كه : اين جوان كيست ؟ گفت : حسن مجتبى ، پرسيدم كه : ايشان به كجا مىروند ؟ گفت : به زيارت حسين شهيد كربلا . پس نزديك هودج حضرت فاطمه عليها السّلام رفتم ديدم كه براتها و رقعه‌ها نوشته از آسمان نزد هودج آن حضرت مىريزد ، پرسيدم كه : اين براتها چيست ؟ گفت : اين براتها بيزارى از آتش جهنّم است براى آنها كه زيارت امام حسين مىكنند در شب جمعه ، من التماس كردم كه يكى از آن رقعه‌ها را براى من بگير ، گفت : تو مىگوئى كه زيارت آن حضرت بدعت است ، تا از\r\n\r\n","description":"","footnote":"","page_name":" 818 ","page_number":818},
  {"content":"\r\n\r\nاين سخن توبه نكنى و به زيارت آن حضرت نروى ، از اين براتها چيزى به تو نخواهد رسيد . پس خايف و هولناك از خواب بيدار شدم ، و برخاستم و متوجّه به زيارت شدم و تائب گرديدم از گفتهء خود ، اى اعمش به خدا سوگند كه تا روح از بدن من مفارقت نكند از زيارت آن حضرت مفارقت نخواهم كرد « 1 »  .\r\nايضاً به سند معتبر از دعبل خزاعى مدّاح امام رضا عليه السّلام روايت كرده است كه چون قصيدهء تائيّهء خود را به خدمت حضرت امام رضا عليه السّلام خواندم و جوايز عظيمه از آن حضرت يافتم و برگشتم ، به شهرى رسيدم و در آنجا شبى نشسته بودم در منزل خود و قصيده‌اى در مدح اهل بيت انشاء مىكردم ، ناگاه كسى در زد ، گفتم : كيستى ؟ گفت : يكى از برادران توام ، چون در را گشودم شخصى داخل شد او را نمىشناختم و از ديدن او خوفى عظيم بر من مستولى شد ، چون داخل شد ، در كنار خانه نشست و گفت : مترس من برادر توام از جن ، و در شب ولادت تو متولّد شده‌ام ، و مىخواهم حديثى براى تو نقل كنم كه موجب سرور و مزيد بصيرت تو گردد . بدان اى دعبل كه من از دشمنان على بن أبي طالب عليه السّلام بودم ، شبى با گروهى از متمرّدان جن بيرون آمديم براى اضلال مردم ، پس به گروهى رسيديم كه متوجّه زيارت امام حسين عليه السّلام بودند ، چون خواستيم كه آسيبى به ايشان برسانيم ، ديديم كه ملائكهء بسيار از آسمان و زمين به ايشان احاطه كرده‌اند و نمىگذارند كه ما به نزديك ايشان برويم ، و شرّ جانوران زمين را از ايشان دفع مىكنند ، پس بر من بزرگوارى اهل بيت معلوم شد و تائب شدم و با ايشان متوجّه زيارت آن حضرت شدم ، و همراه ايشان به حج رفتم و زيارت رسول خدا كردم ، پس در آنجا به مرد منوّرى رسيدم كه جماعت بسيار بر دور او جمع شده و مسائل دين خود را از او مىپرسيدند ، گفتم كه : اين مرد كيست ؟ گفتند : اين فرزند رسول خداست امام جعفر صادق عليه السّلام .\r\nپس نزديك او رفتم و سلام كردم ، جواب سلام من گفت و فرمود كه : خوش آمدى اى اهل عراق ، آيا به خاطر دارى آن شبى را كه در كربلا متعرّض دوستان ما شدى ، و كرامت ايشان نزد حق تعالى بر تو ظاهر شد و توبه كردى و خدا گناه تو را آمرزيد ؟ گفتم : حمد\r\n\r\n","description":"","footnote":" ( 1 ) بحار الأنوار 45 / 401 . ","page_name":" 819 ","page_number":819},
  {"content":"\r\n\r\nمىكنم خداوندى را كه منّت گذاشت بر من به معرفت شما ، و روشن گردانيد دل مرا به نور هدايت شما ، پس حديثى به من روايت كن كه به آن مشرّف گردم و به اهل خود برگردم .\r\nفرمود : خبر داد مرا پدرم محمّد بن على باقر عليه السّلام از پدر خود على بن الحسين عليه السّلام از پدر خود حسين عليه السّلام از پدر خود على بن أبي طالب عليه السّلام كه حضرت رسول گفت : يا على بهشت حرام است بر پيغمبران تا من داخل شوم ، و بر اوصياى پيغمبران تا تو داخل شوى ، و بر امّتهاى پيغمبران تا امّت من داخل شوند ، و بر امّت من تا اقرار كنند به ولايت تو و اعتقاد كنند به امامت تو ، يا على سوگند ياد مىكنم به خداوندى كه مرا به راستى فرستاده است كه داخل بهشت نمىشود احدى مگر آنكه با تو نسبتى يا سببى يا وسيله درست نكند ، پس آن جنّى گفت كه : بگير اين حديث را اى دعبل كه هرگز مثل اين حديث را از مثل من كسى نخواهى شنيد ، اين را گفت و ناپيدا شد و ديگر او را نديدم « 1 »  .\r\nايضاً روايت كرده است كه چون متوكّل لعين يكى از ملازمان خود را با جماعتى فرستاد كه قبر امام حسين عليه السّلام را محو كند و از نهر علقمه آب بر آن بندد ، و هر كه به زيارت آن حضرت رود به قتل رساند ، اين خبر به زيد مجنون رسيد كه شيعه بود و براى مصلحت وقت اظهار ديوانگى مىكرد ، كه هر سخن حقّى كه خواهد بگويد و كسى متعرّض او نگردد ، از استماع اين سخن بسيار محزون گرديد ، و در آن وقت در مصر بود ، از آنجا متوجّه زيارت آن حضرت شد با ديدهء گريان و دل بريان . چون به كوفه رسيد ، بهلول دانا را در آنجا ديد ، و او نيز در كمال عقل و دانائى بود ، و براى اختيار دين حق ، از شرّ مخالفان در پناه ديوانگى گريخته بود .\r\nچون زيد بهلول را ديد سلام كرد ، بهلول گفت : تو مرا از كجا مىشناسى و هرگز مرا نديده‌اى ؟ گفت : ارواح را با يكديگر ربطهاست ، و آنها در عالم ارواح با يكديگر مربوط بوده‌اند ، در اين عالم يكديگر را به آن آشنائى مىشناسند ، بهلول گفت : راست گفتى بگو كه براى چه از بلاد خود بيرون آمده‌اى و بىتوشه و مركوبى تعب كشيده‌اى تا به اين موضع رسيده‌اى ؟ زيد گفت : شنيدم كه چون اين لعين بىحيا با قبر سيّد شهدا اين جور و جفا كرده\r\n\r\n","description":"","footnote":" ( 1 ) بحار الأنوار 45 / 402 . ","page_name":" 820 ","page_number":820},
  {"content":"\r\n\r\nاست بىتاب شدم و قدم در بيابانها بر سنگ زدم ، و با ديدهء گريان و سينهء محزون به اينجا رسيدم ، بهلول گفت : من نيز با تو در اين حالت موافقم ، بيا با يكديگر رفيق شويم و به زيارت آن حضرت برويم . پس دست يكديگر را گرفتند و متوجّه زيارت آن حضرت شدند ، چون به آن موضع شريف رسيدند ديدند كه آب بر آن موضع بسته‌اند ، و به قدرت حق تعالى آب بر دور حاير بلند شده است و يك قطره داخل حاير نشده است ، و مرقد مطهّر آن حضرت در ميان آب مىنمايد ، چون اين حالت را مشاهده كردند ، يقين ايشان زياده شد و گفتند : هر كه نور خدا را خواهد فرو نشاند خائب و نااميد مىگردد ، و نور خدا به رغم جاحدان روشنتر و ظاهرتر مىشود .\r\nپس آن مردى كه آن كار را به او فرموده بودند ، مدّتها سعى كرده بود در محو قبر آن حضرت به آب بستن و كندن و شخم كردن ، محو نتوانست كرد ، نظرش بر زيد و بهلول افتاد ، به نزد ايشان آمد و به زيد گفت : اى شيخ از كجا مىآئى ؟ گفت : از مصر ، گفت : براى چه آمده‌اى به اينجا و خليفه حكم كرده است هر كه به زيارت آن حضرت آيد او را به قتل رسانيم ؟ زيد گفت : من نيز براى اين آمده‌ام ، و اين در دل من جا كرده است ، و مرا به اين مكان كشيده است .\r\nپس آن مرد بر پاى زيد افتاد و پاهاى او را بوسيد و گفت : مدّتها است كه در اين مكان سعى مىكنم كه اين نور خدائى را فرونشانم ، و روز به روز زياده مىشود و سعى من ثمره نمىبخشد ، مكرّر آب بستم بر اين قبر شريف ، و آب بر دور قبر ايستاد و نزديك نرفت ، هر چند گاو راندم ، چون به نزديك مرقد منوّر رسيد ايستاد و پيش نرفت ، اكنون به بركت تو هدايت يافتم و به دست تو توبه مىكنم ، و مىروم به نزد متوكّل و حقيقت حال را به او مىگويم ، خواهد مرا بكشد و خواهد ببخشد .\r\nچون آن مرد به نزد آن ملعون رفت و معجزات آن مرقد منوّر را ذكر كرد ، آن ملعون به غضب آمد و فرمود او را گردن زدند ، و ريسمانى در پاى او بستند و در بازارها كشيدند ، پس حكم كرد كه او را بر دار بستند كه ديگر كسى فضيلت اهل بيت رسالت را نقل نكند .\r\nزيد چون اين واقعه را شنيد ، به سرّ من رأى رفت و بدن او را برداشت و غسل و كفن كرد\r\n\r\n","description":"","footnote":"","page_name":" 821 ","page_number":821},
  {"content":"\r\n\r\nو بر او نماز كرد ، او را دفن كرد و سه روز بر سر قبر او ماند و تلاوت قرآن مىكرد ، چون روز سوّم شد صداى گريه و نوحهء بسيار شنيد ، و زنان و مردان بسيار ديد كه مويها پريشان كردند ، و گريبانها دريده‌اند ، و روها سياه كرده‌اند ، و علمهاى بسيار بلند كرده‌اند ، و از كثرت مردان و زنان راهها پر شده است ، زيد گمان كرد كه متوكّل مرده است ، پرسيد :\r\nجنازهء كيست ؟ گفتند : اين جنازهء ريحانه است يكى از كنيزان متوكّل كه او را بسيار دوست مىداشته است ، پس او را دفن كردند و انواع رياحين و مشك و عنبر بسيار بر قبر او فشاندند و قبّهء عالى بر قبر او بنا كردند .\r\nچون زيد اين حالت را مشاهده كرد ، خاك بر سر خود افشاند ، و گريبان خود را پاره پاره كرد ، و فرياد بر آورد كه : وا ويلاه وا اسفا ، حسين در كربلا غريب و تشنه كشته مىشود و فرزندانش را مىكشند و زنانش را اسير مىكنند و كسى بر او گريه نمىكند ، و بعد از آن سعى مىكنند كه قبرش را بر طرف كنند ، و او جگرگوشهء محمّد مصطفى است و نور ديدهء علىّ مرتضى است و سرور سينهء فاطمهء زهرا است ، و براى كنيز سياهى اين قدر نوحه و گريه مىكنند و او را به اين اكرام و احترام دفن مىكنند .\r\nپس شعرى چند در اين باب انشاء كرد و به يكى از حاجبان متوكّل داد كه به او برساند ، چون متوكّل آن ابيات را خواند ، در خشم شد و او را طلبيد و تهديد و وعيد بسيار كرد ، و زيد او را نصيحت بسيار كرد ، پس متوكّل در خشم شد و گفت : كيست ابو تراب كه تو اين قدر مدح فرزندان او مىكنى ؟ زيد گفت كه : تو فضيلت و شرف او را زياده از من مىدانى ، به خدا سوگند كه انكار فضل او نمىكند مگر كافرى ، و دشمن نمىدارد او را مگر منافقى ، و از فضايل آن حضرت بسيار نقل كرد تا آنكه متوكّل امر كرد كه او را به زندان بردند . چون شب شد ، آن ملعون به خواب رفت ، در خواب ديد كه شخصى آمد بر سر او و سرپائى بر او زد كه : برخيز و زيد را از حبس به در آور ، اگر نه همين ساعت تو را مىكشم .\r\nپس برخاست و زيد را طلبيد و خلعت داد و نوازش كرد و گفت : هر حاجتى كه خواهى بطلب ، گفت : حاجت من آن است كه رخصت دهى كه قبر امام مظلوم را عمارت كنم و متعرّض زايران او نشوى ، متوكّل گفت : رخصت دادم ، پس زيد خوش‌حال بيرون آمد و در\r\n\r\n","description":"","footnote":"","page_name":" 822 ","page_number":822},
  {"content":"\r\n\r\nشهرها ندا مىكرد كه : هر كه خواهد به زيارت حسين برود كه او را امان است « 1 »  .\r\nابن قولويه و سيّد ابن طاووس به سند معتبر از حسين دخترزادهء ابو حمزهء ثمالى روايت كرده‌اند كه گفت : در آخر زمان بنى مروان از ترس اهل شام مخفى به زيارت جناب امام حسين عليه السّلام رفتم ، چون به كربلا رسيدم ، در ناحيه‌اى خود را پنهان كردم تا نصف شب گذشت پس رفتم به جانب قبر ، چون نزديك رسيدم ، مردى بسوى من آمد و گفت : در اين وقت به زيارت آن حضرت نمىتوانى رسيد ، پس من ترسان برگشتم .\r\nچون نزديك طلوع صبح شد ، بار ديگر رفتم ، باز همان مرد بيرون آمد و گفت :\r\nنمىتواني به زيارت آن حضرت رسيد ، گفتم : خدا تو را عافيت دهد چرا نمىتوانم رسيد و من از كوفه به قصد زيارت آن حضرت آمده‌ام ، پس حايل مشو ميان من و زيارت آن جناب ، زيرا كه مىترسم صبح طالع شود و اهل شام مرا در آنجا بيابند و بكشند ، گفت :\r\nاندكى صبر كن كه حضرت موسى بن عمران از حق تعالى رخصت زيارت حسين طلبيده است و رخصت يافته است ، و با هفتاد هزار ملك به زيارت آن حضرت آمده است ، و تا صبح طلوع نشود به آسمان نمىرود ، گفتم : تو كيستى خدا تو را عافيت دهد ؟ گفت : من از آن ملائكه‌ام كه موكّليم به حراست قبر حسين عليه السّلام و استغفار كردن براى زايران آن حضرت ، چون اين را شنيدم ، حال من متغيّر شد برگشتم و اوّل طلوع صبح بسوى ضريح مقدّس رفتم ، و بر آن حضرت سلام كردم و قاتلان آن حضرت را لعنت كردم ، و نماز صبح را ادا كردم و به سرعت تمام از ترس اهل شام برگشتم « 2 »  .\r\nشيخ طوسى به سند معتبر از موسى بن عبد العزيز روايت كرده است كه روزى يوحنّاى نصرانى طبيب در شارع خانهء ابى احمد مرا ملاقات كرد گفت : تو را سوگند مىدهم به حق پيغمبر تو و دين تو مرا خبر دهى كه كيست آن مرد كه قبر او در ناحيهء قصر ابن هبيره واقع است ، و گروه بسيار از شما به زيارت او مىروند ؟ آيا از اصحاب پيغمبر شماست ؟ گفتم :\r\nنه از اصحاب نيست و ليكن دخترزادهء پيغمبر ماست ، به چه سبب تو اين سؤال مىكنى ، گفت : قصّهء غريبى از او دارم ، گفتم : خبر ده مرا به آن . گفت : شاپور خادم رشيد مرا در شب\r\n\r\n","description":"","footnote":" ( 1 ) منتخب طريحى 331 .  ( 2 ) كامل الزيارات / 111 و 113 . ","page_name":" 823 ","page_number":823},
  {"content":"\r\n\r\nطلبيد ، چون به نزد او رفتم مرا با خود برد به خانهء موسى بن عيسى هاشمى كه از بنى عبّاس بود ، پس او را بيمار ديدم كه عقلش زايل شده بود ، و بر بالشى تكيه كرده بود و طشتى نزد او گذاشته بود و احشاى اندرون او همه در آن طشت بود ، و در آن ايّام هارون او را از كوفه طلبيده بود ، پس شاپور خادم مخصوص او را طلبيد و گفت : واى بر تو اين چه حالت است كه در او مشاهده مىكنم ، چرا اين بلا بر سر او آمده ؟ خادم گفت : خبر دهم تو را : يك ساعت قبل از اين صحيح و سالم نشسته بود و نديمان او بر دورش نشسته بودند ، بسيار خوش‌حال و خوش دماغ بود و هيچ آزارى نداشت ، ناگاه نام حسين بن على عليه السّلام نزد او مذكور شد ، موسى گفت : رافضيان در حق او غلو مىكنند حتّى آنكه تربت او را دوائى قرار داده‌اند ، و هر وقت كه بيمار مىشوند به عوض دوا خاك قبر او را مىخورند .\r\nپس مردى از بنى هاشم در مجلس حاضر بود گفت : من علّت عظيمى به هم رسانيدم و هر معالجه كه كردم سود نبخشيد ، تا آنكه كاتب من مرا گفت : خاك قبر حسين شفاى دردهاست از آن بردار و بخور تا شفا يا بى ، چنين كردم و شفا يافتم ، موسى گفت : آيا چيزى از آن تربت نزد تو مانده است ؟ گفت : بلى قدرى مانده است ، موسى گفت : قطعه‌اى از آن را براى من بياور ، آن هاشمى فرستاد و قليلى از آن تربت را حاضر كرد ، پس موسى آن را گرفت و از روى استهزا در دبر خود كرد ، و تا اين عمل كرد فرياد بر آورد كه : النّار النّار ، آتش در من افتاد ، طشت بياوريد . چون طشت آورديم ، اينها از او جدا شد و نديمان او برخاستند و صحبت مجلس او به ماتم مبدّل شد .\r\nنصرانى گفت : در آن وقت شاپور به من گفت : چاره‌اى در كار اين مرد توانى كرد ؟ من شمع را نزديك طلبيدم ديدم كه دل و جگر و سپرز و شش او در طشت افتاده است ، و هرگز چنين چيزى مشاهده نكرده بودم ، پس به شاپور گفتم كه : من هيچ چاره‌اى در او نمىتوانم كرد مگر عيسى بن مريم كه مرده را زنده مىكرده است ، شاپور گفت : راست مىگوئى و ليكن نزد او باش تا عاقبت كار او معلوم شود . و من نزد او ماندم ، شاپور رفت و موسى بر همان حال مانده بود و به هوش نيامد تا به وقت سحر كه به جهنّم و اصل شد .\r\nراوى گفت : من بعد از آن يوحنّا را مىديدم كه مكرّر به زيارت آن حضرت مىرفت با\r\n\r\n","description":"","footnote":"","page_name":" 824 ","page_number":824},
  {"content":"\r\n\r\nآنكه نصرانى بود ، پس بعد از آن مسلمان شد ، و در اسلام كامل گرديد « 1 »  .\r\nايضاً روايت كرده است از محمّد ازدى كه گفت : نماز كردم در مسجد مدينه ، و در پهلوى من دو كس نشسته بودند ، و يكى از آنها جامه‌هاى سفيد پوشيده بود ، پس يكى از آنها به ديگرى گفت كه : خاك قبر حسين شفاست از همهء دردها ، و من دردى در اندرون داشتم ، و هر دوا كه كردم نفعى نديدم تا آنكه از خود نااميد گرديدم ، پس پيرزالى از مردم كوفه كه نزد ما مىبود ، روزى نزديك من آمد و مرا به آن حالت مشاهده كرد و گفت : مرض تو هر روز زياده مىشود ؟ گفتم : بلى ، گفت : مىخواهى تو را معالجه كنم كه به زودى به قدرت حق تعالى شفا يا بى ؟ گفتم : كسى باشد كه اين را نخواهد ، پس آبى در قدحى كرد و براى من آورد ، چون خوردم در ساعت شفا يافتم ، و خود را چنان ديدم كه گويا هرگز آزارى نداشته‌ام .\r\nپس بعد از چند روز به ديدن آن زن رفتم و او را سلمه مىگفتند ، گفتم : اى سلمه به چه چيز مرا دوا كردى ؟ و تسبيحى در دست داشت گفت : به يك دانه از اين تسبيح ، گفتم : اين تسبيح از چه چيز است ؟ گفت : از طين قبر امام حسين عليه السّلام ، گفتم : اى رافضيّه مرا به خاك قبر حسين دوا كردى ، و غضبناك از پيش او بيرون آمدم ، و همان ساعت آن علّتى كه داشتم عود كرد بدتر از اوّل ، و تا حال آزار مىكشم و از خود نااميد گرديده‌ام ، پس مؤذّن اذان گفت ، برخاستند به نماز و ديگر ايشان را نديدم « 2 »  .\r\n\r\n","description":"","footnote":" ( 1 ) امالى شيخ طوسى 320 .  ( 2 ) امالى شيخ طوسى 319 . ","page_name":" 825 ","page_number":825},
  {"content":"\r\n\r\n\r\nفصل بيست و سوّم در بيان عدد اولاد و ازواج آن حضرت\r\nشيخ مفيد و ديگران روايت كرده‌اند كه آن حضرت را شش فرزند بود : على اكبر امام زين العابدين ، و كنيت آن حضرت ابو محمّد ، و مادرش شاه زنان دختر يزدجرد پادشاه عجم بود ، و بعضى نام او را شهربانو گفته‌اند ؛ و على اصغر كه در صحراى كربلا شهيد شد ، و مردم او را على اكبر مىگويند ، و مادر او ليلى دختر ابى مرّهء ثقفيّه ؛ و جعفر كه مادر او زنى از قبيلهء قضاعه بود ، و در حيات پدر خود وفات يافت ؛ و عبد اللَّه كه كودكى در دامن پدر خود به تير مخالفان شهيد شد ؛ و سكينه مادر او رباب دختر امرئ القيس بود ، و او مادر عبد اللَّه بن الحسين است ؛ و فاطمه مادر او ام اسحاق دختر طلحة بن عبد اللَّه تميمى بود « 1 »  و فرزندان آن حضرت از حضرت امام زين العابدين عليه السّلام به هم رسيد كه بعد از آن حضرت باقى ماند .\r\nو در عدد اولاد آن حضرت اختلاف بسيار است ، و آنچه مذكور شد اظهر و ميان علماى اماميّه اشهر است ، و بعضى توهّم كرده‌اند كه آن بزرگوارى كه در كربلا شهيد شد از امام زين العابدين عليه السّلام بزرگتر بود ، و آن خطا است ، بلكه او در سن هيجده سالگى يا كمتر بود ، و حضرت امام زين العابدين عليه السّلام بيست و سه سال يا زياده داشت .\r\nحضرت امام محمّد باقر عليه السّلام روايت كرده است كه چون دختر يزدجرد را به نزد عمر آوردند ، دختران مدينه همه براى ديدن او بر بامها بر آمدند ، چون او را به مسجد\r\n\r\n","description":"","footnote":" ( 1 ) ارشاد شيخ مفيد 2 / 135 . ","page_name":" 826 ","page_number":826},
  {"content":"\r\n\r\nدر آوردند ، از نور روى او مسجد روشن شد . چون عمر خواست كه روى او را ببيند ، روى خود را پوشيد و گفت : اف باد بر روى هرمز كه فرزند او اسير تو شد ، عمر گفت : اين گبر زاده مرا دشنام مىدهد ، و خواست كه اذيّتى به او برساند ، حضرت امير فرمود : او بزرگ زاده است تو را نمىرسد كه با او چنين سلوك نمائى .\r\nو به روايت ديگر فرمود : حضرت رسول فرموده است كه : كريم هر قوم را گرامى داريد ، و حضرت فرمود او را مخيّر گردان هر كه را خواهد از مسلمانان اختيار نمايد ، و هر كه را اختيار نمايد به حساب غنيمت او اختيار كن ، چون آن سيادتمند بسوى آن گروه نظر كرد ، دست خود را بر سر مبارك امام حسين عليه السّلام گذاشت .\r\nپس حضرت امير از او پرسيد كه : چه نام دارى ؟ گفت : جهانشاه ، حضرت فرمود : بلكه بايد نام تو شهربانو باشد ، پس با امام حسين عليه السّلام گفت : اى ابو عبد اللَّه از اين دختر از براى تو فرزندى به هم خواهد رسيد كه بهترين اهل زمين باشد . پس حضرت على بن الحسين عليه السّلام از او به هم رسيد ، و به اين سبب آن حضرت را ابن الخيرتين مىگفتند ، زيرا كه برگزيدهء خدا از ميان عرب بنى هاشم و برگزيدهء عجم فارس بود ، و نسب شريف آن جناب به هر دو متّصل مىشد « 1 »  .\r\n\r\n","description":"","footnote":" ( 1 ) كافى 1 / 467 . ","page_name":" 827 ","page_number":827},
  {"content":"\r\n\r\n.\r\n\r\n","description":"","footnote":"","page_name":" 828 ","page_number":828},
  {"content":"\r\n\r\n\r\nباب ششم در بيان ولادت و شهادت حضرت سيّد السّاجدين و قبلة العارفين و قدوة الموحّدين امام چهارم على بن الحسين زين العابدين عليه السّلام است\r\n\r\n","description":"","footnote":"","page_name":" 829 ","page_number":829},
  {"content":"\r\n\r\n.\r\n\r\n","description":"","footnote":"","page_name":" 830 ","page_number":830},
  {"content":"\r\n\r\n\r\nفصل اوّل در بيان ولادت و اسم و لقب و كنيت آن جناب است\r\nشيخ مفيد و شيخ طبرسى و سيّد ابن طاووس ذكر كرده‌اند كه ولادت با سعادت آن جناب در پانزدهم ماه جمادى الاوّل از سال سى و شش از هجرت واقع شد « 1 »  . و كلينى در سال سى و هشت هجرت ذكر كرده است « 2 »  ، و شيخ طبرسى گفته است كه : ولادت آن حضرت در روز جمعه ، و به قولى در روز پنجشنبه پانزدهم ماه جمادى الثّانى واقع شده ، و بعضى گفته‌اند كه : در نهم ماه شعبان واقع شد از سال سى و هشت هجرت ، و بعضى سى و هفت نيز گفته‌اند « 3 »  ، و شيخ شهيد گفته است كه : آن جناب در روز شنبه پنجم ماه شعبان متولّد شد « 4 »  .\r\nو در كشف الغمّه از حضرت صادق عليه السّلام روايت كرده است كه ولادت آن حضرت در سال سى و هشت هجرت واقع شد پيش از شهادت امير المؤمنين عليه السّلام ، و با امير المؤمنين عليه السّلام دو سال ماند ، و با امام حسن عليه السّلام ده سال ، و بعد از امام حسن عليه السّلام با پدر بزرگوار خود ده سال ، و ايّام امامت آن جناب سى و پنج سال بود ؛ عمر شريف آن جناب به پنجاه و هفت سال رسيد ، و مادر آن جناب موافق مشهور شهربانو دختر يزدجرد بن شهريار پادشاه عجم بود ، و بعضى به جاى شهربانو شاه زنان نيز گفته‌اند « 5 »  .\r\nابن بابويه به سند معتبر از امام رضا عليه السّلام روايت كرده است كه عبد اللَّه بن عامر چون\r\n\r\n","description":"","footnote":" ( 1 ) العدد القويّه 55 .  ( 2 ) كافى 1 / 466 .  ( 3 ) اعلام الورى 256 .  ( 4 ) بحار الأنوار 46 / 14 .  ( 5 ) كشف الغمّه 2 / 294 . ","page_name":" 831 ","page_number":831},
  {"content":"\r\n\r\nخراسان را فتح كرد ، دو دختر از يزدجرد پادشاه عجم را گرفت و براى عثمان فرستاد ، پس يكى را به جناب امام حسن عليه السّلام و ديگرى را به امام حسين عليه السّلام داد ، و آن را كه جناب امام حسين عليه السّلام گرفت امام زين العابدين عليه السّلام از او به هم رسيد ، چون آن حضرت از او متولّد شد او به رحمت الهى و اصل شد ، و آن دختر ديگر در وقت ولادت فرزند اوّل وفات يافت ، پس يكى از كنيزان امام حسين عليه السّلام آن حضرت را تربيت كرد و حضرت او را مادر مىگفت ، چون امام حسين عليه السّلام شهيد شد امام زين العابدين عليه السّلام او را به يكى از شيعيان خود تزويج كرد ، و به اين سبب شهرت كرد كه حضرت امام زين العابدين عليه السّلام مادر خود را به مولاى خود تزويج نمود « 1 »  .\r\nمؤلّف گويد كه : اين حديث مخالفت دارد به آنچه گذشت در فصل اولاد امام حسين عليه السّلام كه شهربانو را در زمان عمر آوردند ، و شايد يكى از راويان اشتباهى كرده باشند ، و آن روايت كه در آنجا مذكور شد اشهر و اقواست چنانچه قطب راوندى به سند معتبر از امام محمّد باقر عليه السّلام روايت كرده است كه چون دختر يزدجرد بن شهريار آخر پادشاهان عجم را براى عمر آوردند و داخل مدينه كردند ، جميع دختران مدينه به تماشاى جمال او بيرون آمدند ، و مسجد مدينه از شعاع روى او روشن شد ، چون عمر اراده كرد كه روى او را ببيند ، مانع شد و گفت : سياه باد روز هرمز كه تو دست به فرزند او دراز مىكنى ، عمر گفت : اين گبرزاده مرا دشنام مىدهد ، و خواست كه او را آزار كند ، حضرت امير عليه السّلام فرمود : تو سخنى را كه نفهميدى چگونه دانستى كه دشنام است ؟ پس عمر امر كرد كه ندا كنند در ميان مردم كه او را بفروشند ، حضرت فرمود : جايز نيست فروختن دختران پادشاهان هر چند كافر باشند ، و ليكن بر او عرض كن كه يكى از مسلمانان را خود اختيار كند ، و او را به او تزويج كنى و مهر او را از عطاى بيت المال او حساب كنى ، عمر قبول كرد و گفت : يكى از اهل مجلس را اختيار كن ، آن سعادتمند آمد و دست بر دوش مبارك امام حسين عليه السّلام گذاشت .\r\nپس امير المؤمنين عليه السّلام از او پرسيد به زبان فارسى كه : چه نام دارى اى كنيزك ؟ گفت :\r\n\r\n","description":"","footnote":" ( 1 ) عيون أخبار الرضا 2 / 135 . ","page_name":" 832 ","page_number":832},
  {"content":"\r\n\r\nجهان شاه ، حضرت فرمود : بلكه شهربانويه تو را نام كردم ، گفت : اين نام خواهر من است ، حضرت به فارسى فرمود كه : راست گفتى ، پس رو كرد به جانب امام حسين عليه السّلام گفت :\r\nاين با سعادت را نيكو محافظت نما ، و احسان كن بسوى او كه فرزندى از تو به هم خواهد رسانيد كه بهترين اهل زمين باشد بعد از تو ، و اين مادر اوصياء و ذريّت طيّبهء من است ، پس امام زين العابدين عليه السّلام از او به هم رسيد .\r\nروايت كرده‌اند كه پيش از آنكه لشكر مسلمانان بر سر ايشان بروند ، شهربانو در خواب ديد كه حضرت رسول صلّى اللّه عليه و آله و سلّم داخل خانهء او شد با جناب امام حسين عليه السّلام و او را براى آن حضرت خواستگارى نمود و به او تزويج كرد ، شهربانو گفت : چون صبح شد محبّت آن خورشيد فلك امامت در دل من جا كرد ، و پيوسته در خيال آن جناب بودم ، چون شب ديگر به خواب رفتم حضرت فاطمه عليها السّلام را در خواب ديدم كه نزد من آمد و اسلام بر من عرض كرد ، و من در خواب به دست آن حضرت مسلمان شدم ، پس فرمود :\r\nلشكر مسلمانان در اين زودى بر پدر تو غالب خواهند شد و تو را اسير خواهند كرد ، و به زودى به فرزند من حسين خواهى رسيد ، و خدا نخواهد گذاشت كه كسى دست به تو رساند تا آنكه به فرزند من برسى . و حق تعالى مرا حفظ كرد كه هيچ‌كس به من دست نرسانيد تا آنكه مرا به مدينه آوردند ، چون امام حسين عليه السّلام را ديدم دانستم كه همان است كه در خواب با حضرت رسول نزد من آمده بود ، و رسول خدا صلّى اللّه عليه و آله و سلّم مرا به عقد او در آورده بود ، به اين سبب او را اختيار كردم « 1 »  .\r\nشيخ مفيد روايت كرده است كه جناب امير المؤمنين عليه السّلام حريث بن جابر را والى كرد در يكى از بلاد مشرق ، و او دو دختر يزدجرد را براى حضرت فرستاد ، حضرت يكى را كه شاه زنان نام داشت به جناب امام حسين عليه السّلام داد ، و امام زين العابدين عليه السّلام از او به هم رسيد ؛ و ديگرى را به محمّد بن ابى بكر داد ، و قاسم جدّ مادرى حضرت صادق عليه السّلام از او به هم رسيد ، پس قاسم با امام زين العابدين عليه السّلام خاله زاده بودند « 2 »  .\r\nاشهر در كنيت آن حضرت ابو محمّد است ، و بعضى أبو الحسن نيز گفته‌اند . و القاب\r\n\r\n","description":"","footnote":" ( 1 ) خرايج 2 / 751 .  ( 2 ) ارشاد شيخ مفيد 2 / 137 . ","page_name":" 833 ","page_number":833},
  {"content":"\r\n\r\nمشهورهء آن حضرت : زين العابدين ، و سيّد العابدين ، و زكى ، و امين ، و سجّاد ، و ذو الثفنات است . و نقش نگين آن جناب به روايت حضرت صادق عليه السّلام : الحمد للَّه العلي بود « 1 »  ، و به روايت امام محمّد باقر عليه السّلام : العزّة اللَّه بود « 2 »  ، و به روايت حضرت امام رضا عليه السّلام : خزي و شقي قاتل الحسين بن علي « 3 »  .\r\nابن بابويه به سند معتبر از امام محمّد باقر عليه السّلام روايت كرده است كه پدرم على بن الحسين عليه السّلام هرگز ياد نكرد نعمتى از خدا را مگر آنكه سجده كرد براى شكر آن نعمت ، و نخواند آيه‌اى از كتاب خدا كه در آن سجده باشد مگر آنكه سجده مىكرد ، و هرگاه حق تعالى از او بدى را دفع مىكرد از آن در بيم بود ، يا مكر مكر كننده‌اى را از او مىگردانيد البتّه سجده مىكرد ، و هرگاه از نماز فارغ مىشد البتّه سجده مىكرد ، و هرگاه توفيق مىيافت كه ميان دو كس اصلاح كند ، براى شكر آن سجده مىكرد ، و اثر سجده در مواضع سجود آن حضرت بود ، به اين سبب آن حضرت را سجّاد مىگفتند « 4 »  .\r\nايضاً از امام محمّد باقر عليه السّلام روايت كرده است كه : از بسيارى سجود در پيشانى نورانى پدرم ، برآمدگيها به هم رسيد ، و در سالى دو مرتبه آنها را مىبريد ، و به اين سبب آن حضرت را ذو الثفنات مىگفتند « 5 »  .\r\nايضاً روايت كرده است كه چون زهرى حديثى از على بن الحسين عليه السّلام نقل مىكرد مىگفت : خبر داد مرا زين العابدين - يعنى : زينت عبادت كنندگان - ، سفيان بن عيينه از او پرسيد كه : چرا آن حضرت را زين العابدين مىگوئى ؟ گفت : براى آنكه شنيده‌ام از سعيد بن المسيّب كه روايت كرد از ابن عبّاس كه حضرت رسول صلّى اللّه عليه و آله و سلّم گفت : در روز قيامت منادى ندا كند كه : كجاست زين العابدين ؟ پس گويا مىبينم كه فرزند من على بن الحسين بيايد و صفها را بشكافد تا به پيش عرش الهى برسد « 6 »  .\r\nو به سندهاى معتبر ديگر اين مضمون را از حضرت صادق عليه السّلام روايت كرده\r\n\r\n","description":"","footnote":" ( 1 ) كافى 6 / 473 .  ( 2 ) قرب الاسناد 64 .  ( 3 ) كافى 6 / 474 .  ( 4 ) علل الشرايع 232 .  ( 5 ) علل الشرايع 233 .  ( 6 ) علل الشرايع 230 . ","page_name":" 834 ","page_number":834},
  {"content":"\r\n\r\nاست « 1 »  .\r\nو در كشف الغمّه روايت كرده است كه شبى آن حضرت در محراب عبادت ايستاده بود و با پروردگار خود مناجات مىنمود ، پس شيطان به صورت اژدهائى ظاهر شد كه آن حضرت را از عبادت خود مشغول گرداند ، حضرت به او ملتفت نشد ، پس آمد و ابهام پاى آن حضرت را در دهان گرفت و گزيد ، و باز متوجّه نگرديد و دانست كه او شيطان است ، پس فرمود كه : دور شو اى ملعون ، و باز متوجّه عبادت خود شد ، پس هاتفى سه مرتبه او را ندا كرد كه : توئى زين العابدين ، و به اين سبب آن حضرت ملقّب به اين لقب شد « 2 »  .\r\nو به اسانيد معتبره از حضرت صادق عليه السّلام منقول است كه چون حق تعالى مىخواهد كه امامى را بيافريند ، ملكى را مىفرستد كه شربت آبى از زير عرش بر مىدارد و به پدر آن امام مىرساند كه او مىآشامد و نطفهء امام از آن منعقد مىشود ، و چهل روز در شكم مادر سخن نمىشنود ، و بعد از چهل روز هر چه گويند مىشنود . چون متولّد مىشود ، حق تعالى همان ملك را مىفرستد و در ميان دو ديدهء او مىنويسد اين آيه را  وَ تَمَّت كَلِمَةُ رَبِّك صِدْقاً وَ عَدْلًا لا مُبَدِّل لِكَلِماتِه وَ هُوَ السَّمِيع الْعَلِيم  « 3 »  « 4 »  .\r\nو به روايت ديگر : بر شكم مادر اين آيه را بر بازوى راست او مىنويسند ، چون به منصب امامت مىرسد حق تعالى در شهرى نورى از براى او مقرّر مىكند كه هر كه در آن شهر كارى كند در آن نور مشاهده نمايد « 5 »  .\r\n\r\n","description":"","footnote":" ( 1 ) امالى شيخ صدوق 272 .  ( 2 ) كشف الغمّه 2 / 286 .  ( 3 ) سورهء انعام / آيهء 115 .  ( 4 ) بصائر الدرجات 432 .  ( 5 ) بصائر الدرجات 433 . ","page_name":" 835 ","page_number":835},
  {"content":"\r\n\r\n\r\nفصل دوّم شدايد و احزانى كه بر آن حضرت وارد شد تا هنگامى كه به عالم قدس ارتحال نمود\r\nابن قولويه و ابن شهر آشوب و ديگران از حضرت صادق عليه السّلام روايت كرده‌اند كه جناب على بن الحسين عليه السّلام بر پدر بزرگوار بيست سال - به روايتى چهل سال - گريست ، و هرگاه طعامى نزد او حاضر مىكردند مىگريست ، چون آبى به نزد او مىآوردند آن قدر مىگريست كه آن آب را مضاعف مىكرد ، پس يكى از غلامان آن جناب گفت : فداى تو شوم يا بن رسول اللَّه مىترسم كه تو خود را هلاك كنى و گناهكار شوى ، حضرت فرمود :\r\n إِنَّما أَشْكُوا بَثِّي وَ حُزْنِي إِلَى اللَّه وَ أَعْلَم مِن اللَّه ما لا تَعْلَمُون  « 1 »  يعنى : شكايت مىكنم درد و اندوه خود را به خدا ، و من مىدانم از خدا آنچه شما نمىدانيد ، پس فرمود :\r\nهيچ‌وقت به خاطر نمىآورم كشته شدن فرزندان فاطمه را مگر آنكه گريه در گلوى من مىگيرد « 2 »  .\r\nبه روايت ديگر فرمود : چون نگريم و حال آنكه پدر مرا منع كردند از آبى كه وحشيان و درندگان مىخورند ، و با لب تشنه او را شهيد كردند . به روايت ديگر به آن جناب گفتند كه : آن قدر مىگريى كه نفس خود را خواهى كشت ، حضرت فرمود : نفس خود را در روز\r\n\r\n","description":"","footnote":" ( 1 ) سورهء يوسف / آيهء 86 .  ( 2 ) امالى شيخ صدوق 121 ؛ مناقب ابن شهر آشوب 4 / 179 . ","page_name":" 836 ","page_number":836},
  {"content":"\r\n\r\nاوّل كشته‌ام و بر او مىگريم « 1 »  .\r\nايضاً ابن قولويه و ابن شهر آشوب و ديگران روايت كرده‌اند كه از بسيارى گريهء آن حضرت ، يكى از آزادكرده‌هاى آن حضرت گفت كه : آيا وقت آن نشده است كه گريهء تو آخر شود ؟ حضرت فرمود : واى بر تو حضرت يعقوب دوازده پسر داشت و يك پسر او ناپيدا شد ، و از بسيارى گريه ديده‌هاى او سفيد شد ، و از وفور غم و اندوه پشت او خم شد با آنكه مىدانست كه او زنده است ، و من ديدم پدر و برادران و عموها و هفده نفر از خويشان خود را كه در برابر من و بر دور من كشتند و سر بريدند ، چگونه اندوه من به نهايت رسد « 2 »  .\r\nايضاً روايت كرده‌اند كه آن جناب فرزندان عقيل را بسيار مهربانى مىكرد ، گفتند : يا بن رسول اللَّه فرزندان عقيل را بيش از فرزندان جعفر گرامى مىدارى ؟ فرمود : به خاطرم مىآيد كشته شدن ايشان را در راه پدرم ، و بر ايشان رقّت مىكنم « 3 »  .\r\nابن شهر آشوب از زهرى روايت كرده است كه عبد الملك بن مروان فرستاد و حكم كرد كه امام زين العابدين عليه السّلام را غل و زنجير كنند و به شام برند ، و جماعت بسيارى را بر آن حضرت موكّل كرده بود ، من رفتم و سعى بسيار كردم و از ايشان رخصت گرفتم كه آن حضرت را ببينم ، ديدم كه آن جناب را به زنجيرها بسته‌اند و غل در گردن آن جناب گذاشته‌اند ، از مشاهدهء آن حال گريستم و گفتم : كاش من به جاى تو مىبودم و تو سالم مىبودى ، حضرت فرمود كه : تو گمان مىبرى كه اينها بر من گرانى مىكند ، اگر خواهم مىتوانم از خود رفع كردن و ليكن مىخواهم كه باشد و عذاب الهى به خاطر من بيايد ، پس دست و پاهاى خود را از زنجير بيرون آورد و فرمود : اگر خواهم چنين مىتوانم كرد ، پس دست و پاهاى خود را باز در زنجيرها داخل كرد و فرمود : دو منزل بيشتر با ايشان نخواهم رفتن . بعد از چهار روز ديدم كه موكّلان آن جناب برگشته‌اند و در مدينه تفحّص آن جناب\r\n\r\n","description":"","footnote":" ( 1 ) مناقب ابن شهر آشوب 4 / 180 .  ( 2 ) كامل الزيارات 107 ؛ مناقب ابن شهر آشوب 4 / 179 .  ( 3 ) كامل الزيارات 107 . ","page_name":" 837 ","page_number":837},
  {"content":"\r\n\r\nمىكنند ، من رفتم و حقيقت حال را از ايشان سؤال كردم ، گفتند : كار اين مرد بسيار غريب است ، ما در تمام شب بيدار بوديم و حراست او مىنموديم ، چون صبح شد در محل او نظر كرديم به غير از غل و زنجير در محل او نديديم .\r\nزهرى گفت : من بعد از آن رفتم به نزد عبد الملك و از من سؤال كرد حال آن حضرت را ، من اين واقعه را به او نقل كردم ، عبد الملك گفت : در همان روزى كه پاسبانان او را نيافته بودند نزد من آمد و گفت : مرا با تو چه‌كار است ؟ پس از آن جناب خوفى بر من مستولى شد كه نتوانستم بدى به او اراده كنم ، پس گفتم : اگر خواهى نزد من باش تا تو را گرامى دارم ، گفت : نمىخواهم و بيرون رفت ، ديگر او را نديدم ، من گفتم كه : على بن الحسين چنان نيست كه تو گمان كرده‌اى ، و اراده‌اى در خاطر ندارد ، و پيوسته مشغول عبادت پروردگار خود است ، عبد الملك گفت : نيكو شغلى است شغل او ، خوشا حال او و خوشا شغل او « 1 »  .\r\nايضاً روايت كرده است از سعيد بن المسيّب كه چون يزيد مسلم بن عقبه را فرستاد كه مدينه را غارت كند و اهل مدينه را به قتل رساند ، آن ملاعين اسبهاى خود را بر ستونهاى مسجد حضرت رسول صلّى اللّه عليه و آله و سلّم بستند ، و آنها را بر دور مرقد آن جناب بازداشتند و سه روز مشغول غارت مدينه بودند ، و هر روز امام زين العابدين عليه السّلام مرا بر مىداشت و مىآمد به نزد قبر رسول خدا صلّى اللّه عليه و آله و سلّم و دعائى مىخواند كه من نمىفهميدم ، و از اعجاز آن حضرت چنان شد كه ما آنها را مىديديم و آنها ما را نمىديدند .\r\nمردى بر اسب اشهبى سوار و جامه‌هاى سبز پوشيده بود ، حربه‌اى در دست و هر روز مىآمد و بر در خانهء آن حضرت مىايستاد ، و هر كه اراده مىكرد كه داخل خانهء آن حضرت شود حربه را به جانب او حركت مىداد ، بىآنكه حربه به او برسد مىافتاد و مىمرد . چون دست از غارت بازداشتند ، امام زين العابدين عليه السّلام به خانه رفت و زيورهاى زنان خود را و جامه‌هاى ايشان و گوشواره‌هاى اطفال خود را جمع كرد و براى آن سوار بيرون آورد ، او گفت : يا بن رسول اللَّه من ملكى از شيعيان تو و پدر توام ، چون ايشان بر مدينه غالب شدند ،\r\n\r\n","description":"","footnote":" ( 1 ) مناقب ابن شهر آشوب 4 / 144 . ","page_name":" 838 ","page_number":838},
  {"content":"\r\n\r\nمن از حق تعالى رخصت طلبيدم كه به زمين آيم و شما را نصرت كنم ، و به آنچه كردم اميد رحمت از خدا و شفاعت از رسول خدا و شما اهل بيت دارم « 1 »  .\r\nكلينى به سند حسن از امام محمّد باقر عليه السّلام روايت كرده است كه يزيد به بهانهء حج به مدينه آمد كه از اهل مدينه بيعت بگيرد ، پس فرستاد مردى از قريش را طلبيد و گفت :\r\nاقرار كن به بندگى من ، اگر خواهم تو را بكشم و اگر خواهم به بندگى بگيرم ، آن مرد گفت :\r\nبه خدا سوگند كه تو از من بهتر نيستى در حسب و نسب ، و پدر تو از پدر من بهتر نبود نه در جاهليّت و نه در اسلام ، و تو در دين از من بهتر نيستى ، چرا براى تو اين اقرار بكنم ، يزيد گفت : اگر اقرار نكنى به خدا سوگند كه تو را مىكشم ، آن مرد گفت : كشتن تو مرا بدتر نخواهد بود از كشتن حسين بن على فرزند رسول صلّى اللّه عليه و آله و سلّم ، پس امر كرد كه او را به قتل رسانيدند و فرستاد حضرت على بن الحسين عليه السّلام را طلبيد ، و همان تكليفى كه آن مرد را كرد حضرت را فرمود ، حضرت فرمود : اگر براى تو اقرار نكنم مرا خواهى كشت چنانچه آن مرد را كشتى ؟ گفت : بلى ، حضرت فرمود : اقرار كردم به آنچه سؤال كردى ، يزيد گفت :\r\nخون خود را حفظ كردى و از شرف و بزرگوارى تو چيزى كم نشد « 2 »  .\r\nمترجم گويد : آمدن يزيد به مدينه بعد از شهادت حضرت امام حسين عليه السّلام مخالف تواريخ مشهوره است ، و مىتواند بود كه مسلم بن عقبه كه از جانب آن لعين آمده بود چنين بيعت گرفته باشد ، و بر راويان اشتباهى شده باشد .\r\nو در بصائر الدّرجات به سند معتبر از حضرت صادق عليه السّلام روايت كرده است كه آن حضرت فرمود كه : پدرم حضرت امام محمّد باقر عليه السّلام مىگفت كه : چون وقت وفات پدرم حضرت امام زين العابدين عليه السّلام شد ، فرمود : آب وضو براى من بياور ، چون آب آوردم فرمود كه : در اين آب ميته است نمىخواهم ، چون بيرون بردم و نزديك چراغ ملاحظه كردم ، موش مرده‌اى در آن آب بود ، آن را ريختم و آب ديگر آوردم وضو ساختم و فرمود كه : اى فرزند ! اين شبى است كه مرا وعدهء وفات داده‌اند ، ناقهء مرا در حظيره ضبط كن ، و علفى براى او مهيّا كن .\r\n\r\n","description":"","footnote":" ( 1 ) مناقب ابن شهر آشوب 4 / 155 .  ( 2 ) كافى 8 / 234 . ","page_name":" 839 ","page_number":839},
  {"content":"\r\n\r\nپس حضرت صادق عليه السّلام فرمود كه : چون آن حضرت را دفن كردند ، ناقهء خود را رها كرد و از حظيره بيرون آمد ، به نزديك قبر رفت بىآنكه قبر را ديده باشد ، و سينهء خود را بر قبر آن حضرت گذاشت و فرياد و ناله مىكرد و آب از ديده‌هايش مىريخت . چون اين خبر را به جناب امام محمّد باقر عليه السّلام دادند ، نزد ناقه آمد و فرمود كه : ساكت شو و برگرد خدا بركت دهد براى تو ، پس ناقه برخاست و به جاى خود برگشت ، و بعد از اندك زمانى برگشت به نزد قبر و ناله و اضطراب مىكرد و مىگريست ، در اين مرتبه كه خبر آن را به حضرت گفتند فرمود كه : بگذاريد آن را كه بىتاب است ، و چنين ناله و اضطراب مىكرد تا بعد از سه روز هلاك شد ، و حضرت بر آن ناقه بيست و دو حج كرده بود ، و يك تازيانه بر او نزده بود « 1 »  .\r\nعلى بن ابراهيم به سند حسن از حضرت امام رضا عليه السّلام روايت كرده است كه على بن الحسين عليه السّلام در شب وفات مدهوش شد ، چون به هوش بازآمد گفت :  الْحَمْدُ لِلَّه الَّذِي صَدَقَنا وَعْدَه وَ أَوْرَثَنَا الْأَرْض نَتَبَوَّأُ مِن الْجَنَّةِ حَيْث نَشاءُ فَنِعْم أَجْرُ الْعامِلِين  « 2 »  يعنى : حمد مىكنم خداوندى را كه راست گردانيد وعدهء ما را ، و ميراث داد به ما زمين بهشت را كه در هر جا كه خواهيم قرار نمائيم ، پس نيكو اجرى است مزد عمل كنندگان براى خدا ، اين را فرمود و به رياض بهشت ارتحال نمود « 3 »  .\r\nكلينى به سند حسن از امام رضا عليه السّلام روايت كرده است همين را ، و اضافه كرده است كه : سورهء اذا وقعت و سورهء انّا فتحنا تلاوت فرمود ، و بعد از آن اين آيه را خواند و به عالم بقا ارتحال نمود « 4 »  .\r\nايضاً به سند معتبر از امام محمّد باقر عليه السّلام روايت كرده است كه چون پدرم را وقت وفات رسيد ، مرا به سينهء خود چسبانيد و فرمود : اى فرزند گرامى تو را وصيّت مىكنم به آنچه وصيّت نمود مرا پدرم در هنگام شهادت خود و فرمود : پدرش او را وصيت نموده بود به اين وصيّت در وقت وفات خود كه : زنهار ستم مكنيد بر كسى كه ياورى بر تو به غير از خدا\r\n\r\n","description":"","footnote":" ( 1 ) بصائر الدرجات 483 .  ( 2 ) سورهء زمر / آيهء 74 .  ( 3 ) تفسير قمى 2 / 254 .  ( 4 ) كافى 1 / 468 . ","page_name":" 840 ","page_number":840},
  {"content":"\r\n\r\nنداشته باشد « 1 »  .\r\nو از احاديث معتبرهء بسيار كه بر وجه عموم وارد شده ، ظاهر مىشود كه آن حضرت را به زهر شهيد كردند « 2 »  .\r\nابن بابويه و جمعى را اعتقاد آن است كه وليد بن عبد الملك آن حضرت را زهر داد « 3 »  ، و بعضى هشام بن عبد الملك نيز گفته‌اند « 4 »  .\r\nشيخ كشى به سند معتبر روايت كرده است از على بن زيد كه گفت به سعيد بن مسيّب گفتم : تو مىگوئى على بن الحسين نظير خود در عصر خود نداشت ، سعيد گفت : چنين بود و كسى قدر او را نشناخت ، على بن زيد گفت : همين حجّت بر تو كافى است كه بر جنازهء آن حضرت نماز نكردى ، سعيد گفت : قاريان نمىرفتند به مكّه تا حضرت على بن الحسين عليه السّلام مىرفت ، و در خدمت او مىرفتند .\r\nو در يكى از سالها من در خدمت او مىرفتم ، و هزار نفر از حاجيان در خدمت آن حضرت بودند ، و در سقيا فرود آمديم ، حضرت فرود آمد و دو ركعت نماز گزارد ، و بعد از نماز به سجده رفت و تسبيحى در سجود خود خواند ، پس هر درخت و سنگ و كلوخى كه بر دور آن حضرت بود به تسبيح آن حضرت تسبيح گفتند ، و صداى تسبيح از همه بلند شد و ترسيديم ، چون سر از سجود برداشت فرمود كه : اى سعيد آيا ترسيدى ؟ گفتم : بلى يا بن رسول اللَّه ، فرمود كه : حق تعالى چون جبرئيل را خلق كرد ، اين تسبيح را تعليم او نمود ، و چون جبرئيل اين تسبيح را خواند جميع آسمانها و آنچه در آسمانها بودند با او در اين تسبيح موافقت كردند ، و اسم اعظم حق تعالى در اين تسبيح هست .\r\nچون آن حضرت وفات يافت ، نيكو كردار و بد كردار همه با جنازهء آن حضرت بيرون رفتند ، من گفتم : امروز مىتوانم نمازى تنها در مسجد رسول خدا صلّى اللّه عليه و آله و سلّم بكنم ، و هيچ روز ديگر چنين نخواهد شد كه مسجد خالى باشد ، چون به نماز ايستادم صداى تكبير از\r\n\r\n","description":"","footnote":" ( 1 ) كافى 2 / 331 .  ( 2 ) بحار الأنوار 46 / 149 .  ( 3 ) الفصول المهمّه 194 .  ( 4 ) بحار الأنوار 46 / 153 . ","page_name":" 841 ","page_number":841},
  {"content":"\r\n\r\nآسمان شنيدم ، و بعد از آن صداى تكبير اهل زمين را شنيدم تا آنكه هفت تكبير از اهل زمين شنيدم ، و از شنيدن صداى تكبير به رو در افتادم و مدهوش شدم ، چون به هوش بازآمدم مردم از نماز آن حضرت برگشته بودند ، و نه نماز او را يافتم و نه نماز مسجد را ، و مرا زيان كارى بزرگ واقع شد ، و پيوسته بر اين حسرت هستم كه چرا بر آن حضرت نماز نكردم « 1 »  .\r\nو در روز وفات آن جناب خلاف كرده‌اند ، بعضى گفته‌اند : در هيجدهم ماه محرّم سال نود و چهار هجرت واقع شد « 2 »  ، شيخ طوسى در بيست و پنجم محرّم اين سال ذكر كرده است « 3 »  ، و بعضى سال نود و پنجم گفته‌اند ، و كلينى اين مذهب را اختيار كرده است « 4 »  ، ابن شهر آشوب گفته است كه : وفات آن حضرت در روز شنبه يازدهم يا دوازدهم محرّم از سال نود و پنج از هجرت واقع شد « 5 »  ، و كفعمى در بيست و دوّم ماه محرّم اين سال ذكر كرده است « 6 »  .\r\nو در مدّت عمر آن حضرت نيز خلاف است ، و اكثر پنجاه و هفت سال گفته‌اند « 7 »  .\r\nكلينى به سند معتبر از حضرت صادق عليه السّلام روايت كرده است كه حضرت على بن الحسين عليه السّلام را در وقت وفات پنجاه و هفت سال بوده ، و وفات آن جناب در سال نود و پنج واقع شد ، و بعد از امام حسين عليه السّلام سى و پنج سال زندگانى كرد « 8 »  .\r\nدر كشف الغمّه از آن جناب روايت كرده است كه عمر شريف امام زين العابدين عليه السّلام پنجاه و هشت سال بود « 9 »  ، و بعضى پنجاه و نه نيز گفته‌اند .\r\n\r\n","description":"","footnote":" ( 1 ) رجال كشى 1 / 333 .  ( 2 ) كشف الغمّه 2 / 294 .  ( 3 ) مصباح المتهجّد 729 .  ( 4 ) كافى 1 / 468 .  ( 5 ) مناقب ابن شهر آشوب 4 / 189 .  ( 6 ) بحار الأنوار 46 / 152 .  ( 7 ) بحار الأنوار 46 / 154 .  ( 8 ) كافى 1 / 468 .  ( 9 ) كشف الغمّه 2 / 302 . ","page_name":" 842 ","page_number":842},
  {"content":"\r\n\r\n\r\nفصل سوّم در بيان جورى كه در زمان آن حضرت بر شيعيان واقع شد\r\nاز حضرت صادق عليه السّلام منقول است كه سعيد بن جبير اعتقاد به امامت زين العابدين عليه السّلام داشت ، و ثناى آن جناب بسيار مىگفت ، و به اين سبب حجّاج لعين او را شهيد كرد ، چون سعيد را به نزد آن ملعون بردند ، گفت : توئى شقى بن كسير ؟ سعيد گفت : مادر من نام مرا بهتر از تو مىدانست و او مرا سعيد بن جبير نام كرد ، حجّاج گفت : چه مىگوئى در شأن أبو بكر و عمر در بهشت مىدانى ايشان را يا در جهنّم ؟ سعيد گفت : اگر داخل بهشت شوم و اهل بهشت را ببينم خواهم دانست كه در بهشت است ، و اگر داخل جهنّم شوم و اهل جهنّم را ببينم خواهم دانست كه در جهنّم است ، حجّاج گفت : چه مىگوئى در حق خلفاى ديگر ؟ سعيد گفت : مرا بر ايشان وكيل نكرده‌اند ، حجّاج گفت : كدام يك را دوست‌تر مىدارى ؟ گفت : هر يك از ايشان كه نزد خالق من پسنديده‌تراند ، حجّاج گفت : كدام يك نزد خالق تو پسنديده‌تراند ؟ سعيد گفت : اين علم نزد كسى است كه آشكار و پنهان ايشان را مىداند ، حجّاج گفت : نمىخواهى به من راست بگوئى ؟ سعيد گفت : نمىخواهم به تو دروغ بگويم ، پس آن لعين امر كرد به قتل او « 1 »  .\r\nو يافعى از علماى مخالفان نقل كرده است كه حجّاج بعد از شهادت سعيد زياده از چهل روز زنده نبود ، و در ايّام مرض موت بيهوش مىشد و باز به هوش مىآمد و مىگفت : چه مىخواهند از من سعيد بن جبير ؟\r\n\r\n","description":"","footnote":" ( 1 ) روضة الواعظين 290 ؛ رجال كشى 1 / 335 ؛ اختصاص شيخ مفيد 205 . ","page_name":" 843 ","page_number":843},
  {"content":"\r\n\r\nو در روايت است كه هرگاه به خواب مىرفت ، سعيد را مىديد كه دامن او را گرفته و مىگفت : اى دشمن خدا به چه جهت مرا كشتى ؟\r\nابن بابويه به سند معتبر از ابن بكير روايت كرده است كه حجّاج دو كس از شيعيان امير المؤمنين عليه السّلام را گرفت ، و يكى از ايشان را طلبيد و گفت : بيزارى بجو از على بن أبي طالب ، گفت : چه بد كرده است كه از او بيزارى بجويم ، حجّاج گفت : خدا مرا بكشد اگر تو را نكشم ، خود اختيار كن كه به چه نحو تو را بكشم ، دستهاى تو را ببرم يا پاهاى تو را ؟\r\nگفت : هر چه مىكنى در قيامت تو را قصاص خواهم كرد ، از براى خود اختيار كن هر چه آسان‌تر است بر تو بكن ، حجّاج گفت : تو زبان‌آورى ، و گمان ندارم كه بشناسى آن كسى كه تو را خلق كرده است ، بگو پروردگار تو در كجاست ؟ گفت : پروردگار من در كمين ستمكاران نشسته است و انتقام از ايشان خواهد كشيد ، پس آن ملعون امر كرد كه دستها و پاهاى او را بريدند و بر دار كشيدند . پس ديگرى را پيش آوردند ، حجّاج گفت : تو چه مىگوئى ؟ گفت : من بر رأى مصاحب خود كه او را به قتل رسانيدى ، پس امر كرد او را گردن زدند و بر دار كشيدند « 1 »  .\r\nشيخ كشى به سند معتبر از امام على النّقى عليه السّلام روايت كرده است كه چون قنبر آزاد كردهء امير المؤمنين عليه السّلام را نزد حجّاج لعين آوردند ، از او پرسيد كه : تو چه خدمت مىكردى على بن أبي طالب را ؟ گفت : آب وضوى آن حضرت را من حاضر مىكردم ، حجّاج گفت : چون از وضو فارغ مىشد چه مىگفت ؟ قنبر گفت : اين آيه را تلاوت مىنمود   فَلَمَّا نَسُوا ما ذُكِّرُوا بِه فَتَحْنا عَلَيْهِم أَبْواب كُل شَيْءٍ حَتَّى إِذا فَرِحُوا بِما أُوتُوا أَخَذْناهُم بَغْتَةً فَإِذا هُم مُبْلِسُون * فَقُطِع دابِرُ الْقَوْم الَّذِين ظَلَمُوا وَ الْحَمْدُ لِلَّه رَب الْعالَمِين   « 2 »  يعنى :\r\nچون فراموش كردند آنچه را به ياد ايشان آورده بودند ، گشوديم بر ايشان درهاى هر نعمت را ، تا آنكه شاد شدند به آنچه به ايشان عطا كرده شده بود ، گرفتيم ايشان را به ناگاه پس ناگاه ايشان حيران و نااميد ماندند ، پس بريده شد آخر و عقب و اصل گروهى كه ستم كرده بودند ، و حمد مخصوص خداوندى است كه پروردگار عالميان است .\r\n\r\n","description":"","footnote":" ( 1 ) امالى شيخ صدوق 302 .  ( 2 ) سورهء انعام / آيهء 44 و 45 . ","page_name":" 844 ","page_number":844},
  {"content":"\r\n\r\nپس حجّاج گفت : اين آيه را براى ما تأويل مىكرد ، و در پادشاهى ما مىدانست ؟ قنبر گفت : بلى ، حجّاج گفت : اگر بفرمايم گردنت را بزنند چه خواهى كرد ؟ قنبر گفت : سعادت شهادت خواهم يافت ، و تو شقاوت ابدى كسب خواهى كرد ، پس آن ملعون امر كرد گردنش را زدند « 1 »  .\r\nشيخ مفيد و ديگران روايت كرده‌اند كه روزى حجّاج لعين گفت : مىخواهم يكى از اصحاب ابو تراب را بيابم و تقرّب جويم بسوى خدا به كشتن او ، اعوان آن ملعون گفتند : ما گمان نداريم كسى كه صحبت ابو تراب را زياده از قنبر مولاى او يافته باشد ، پس فرستاد و او را طلبيد و گفت : توئى قنبر ؟ گفت : بلى ، گفت : توئى مولاى على بن أبي طالب ؟ گفت :\r\nخدا مولاى من است ، و امير المؤمنين على بن أبي طالب ولىّ نعمت من است ، حجّاج گفت :\r\nبيزار شو از دين او ، قنبر گفت : دين ديگر از دين او مرا نشان ده تا از دين او بيزار شوم ، حجّاج گفت : تو را البتّه مىكشم ، هر كشتنى كه مىخواهى براى خود اختيار كن ، قنبر گفت : اختيار آن را به تو گذاشتم ، حجّاج گفت : چرا ؟ قنبر گفت : به هر نحو كه مرا بكشى تو را در قيامت به همان نحو خواهم كشت ، هر كشتنى را كه براى خود بهتر مىدانى اختيار كن ، به درستى كه حضرت امير المؤمنين عليه السّلام مرا خبر داده است كه مرا مانند گوسفند سر خواهند بريد ، پس آن ملعون امر كرد او را به همان نحو كشتند « 2 »  .\r\n\r\n","description":"","footnote":" ( 1 ) رجال كشى 1 / 290 .  ( 2 ) ارشاد شيخ مفيد 1 / 328 . ","page_name":" 845 ","page_number":845},
  {"content":"\r\n\r\n.\r\n\r\n","description":"","footnote":"","page_name":" 846 ","page_number":846},
  {"content":"\r\n\r\n\r\nباب هفتم در بيان تاريخ ولادت و وفات و بعضى از حالات درّ درج امامت و خلافت و مهر سپهر عصمت و جلالت امام پنجم ابى جعفر محمّد بن على باقر علوم الاوّلين و الآخرين صلوات اللَّه عليه و على آله الطاهرين\r\n\r\n","description":"","footnote":"","page_name":" 847 ","page_number":847},
  {"content":"\r\n\r\n.\r\n\r\n","description":"","footnote":"","page_name":" 848 ","page_number":848},
  {"content":"\r\n\r\n\r\nفصل اوّل در بيان تاريخ ولادت و اسم و كنيت و لقب آن حضرت است\r\nشيخ طبرسى و ابن شهر آشوب و ديگران روايت كرده‌اند كه ولادت شريف آن حضرت در روز جمعه يا سه شنبه غرّهء ماه مبارك رجب واقع شد « 1 »  ، و بعضى سوّم ماه صفر نيز گفته‌اند در مدينه مشرّفه در سال پنجاه و هفت از هجرت « 2 »  .\r\nو اسم شريف آن حضرت محمّد بود ، و كنيت او ابو جعفر ، و القاب آن حضرت : باقر و شاكر و هادى بود ، و مشهورترين لقبهاى آن حضرت باقر بود « 3 »  زيرا كه حضرت رسالت صلّى اللّه عليه و آله و سلّم آن حضرت را به اين لقب ملقّب گردانيده بود براى آنكه شكافندهء علوم اوّلين و آخرين بود ، و حضرت رسول صلّى اللّه عليه و آله و سلّم به جابر انصارى گفت : در خواهى يافت يكى از فرزندان مرا كه لقب او باقر است ، و علم را مىشكافد براى مردم شكافتنى « 4 »  .\r\nو نقش نگين آن حضرت به روايت حضرت صادق عليه السّلام : العزّة اللَّه بود « 5 »  ، به روايت ديگر : العزّة للَّه جميعا « 6 »  ، به روايت ديگر نقش نگين آن حضرت اين كلمات بود « ظنّي باللَّه حسن ، و بالنّبي المؤتمن ، و بالوصي ذي المنن ، و بالحسين و الحسن » « 7 »  ، و به روايت\r\n\r\n","description":"","footnote":" ( 1 ) مصباح المتهجّد 737 ؛ اعلام الورى 264 .  ( 2 ) مناقب ابن شهر آشوب 4 / 227 ؛ ارشاد شيخ مفيد 2 / 158 ؛ روضة الواعظين 207 .  ( 3 ) كشف الغمّه 2 / 328 .  ( 4 ) امالى شيخ صدوق 289 .  ( 5 ) مكارم الاخلاق 91 ؛ كافى 6 / 473 .  ( 6 ) تهذيب الأحكام 1 / 31 .  ( 7 ) كشف الغمّه 2 / 331 . ","page_name":" 849 ","page_number":849},
  {"content":"\r\n\r\nديگر : انگشتر جدّ خود امام حسين عليه السّلام را در دست مىكرد « 1 »  .\r\nمادر آن حضرت فاطمه دختر حضرت امام حسن عليه السّلام بود كه او را ام عبد اللَّه مىگفتند ، و آن حضرت نجيب الطّرفين بود ، نسب بزرگوارش به امام حسن و امام حسين عليهما السّلام مىرسيد ، و اوّل علويه‌اى كه علوى از او به هم رسيد آن حضرت بود .\r\nو در احاديث معتبره از امام جعفر صادق عليه السّلام منقول است كه يكى از مادران ائمّهء معصومين صلوات اللَّه عليهم به يكى از ايشان حامله مىشود ، در تمام آن روز او را سستى و فتورى حاصل مىشود مانند غش ، پس مردى را در خواب مىبيند كه او را بشارت مىدهد به فرزند داناى بردبارى ، چون از خواب بيدار مىشود از جانب راست خود از كنار خانه صدائى مىشنود ، و گوينده را نمىبيند و مىگويد كه : حامله شدى به بهترين اهل زمين و بازگشت تو بسوى خير و سعادت است ، و بشارت باد تو را به فرزند بردبار دانا ، پس ديگر در خود ثقل و گرانى نمىيابد تا آنكه نه ماه از حمل او مىگذرد ، پس صداى بسيار از ملائكه از خانهء خود مىشنود ، چون شب ولادت مىشود ، نورى در خانهء خود مشاهده مىكند كه ديگرى آن نور را نمىبيند مگر پدر آن امام ، پس امام مربّع نشسته از مادر متولّد مىشود ، سرش به زير نمىآيد ، چون به زمين مىرسد روى به جانب قبله مىگرداند و سه مرتبه عطسه مىكند ، و بعد از عطسه ، حمد حق تعالى مىگويد ، و ختنه كرده و ناف بريده متولّد مىشود ، و آلوده به خون كثافت نمىباشد ، و دندانهاى پيشش همه روئيده مىباشد ، و در تمام آن روز و شب از رو و دستهاى او نور زردى مانند طلا ساطع مىگردد « 2 »  .\r\n\r\n","description":"","footnote":" ( 1 ) امالى شيخ صدوق 371 ؛ مكارم الاخلاق 91 .  ( 2 ) كافى 1 / 387 . ","page_name":" 850 ","page_number":850},
  {"content":"\r\n\r\n\r\nفصل دوّم در بيان آنچه ميان آن حضرت و مخالفان ظاهر شد تا وقت شهادت\r\nسيّد ابن طاووس روايت كرده است به سند معتبر از امام جعفر صادق عليه السّلام كه در سالى از سالها هشام بن عبد الملك به حج آمد ، و در آن سال من در خدمت پدر به حج رفته بودم ، پس در مكّه روزى در مجمع مردم گفتم كه : حمد مىكنم خداوندى را كه محمّد صلّى اللّه عليه و آله و سلّم را به راستى و پيغمبرى فرستاده است ، و ما را به آن حضرت گرامى گردانيده ، پس مائيم برگزيدگان خدا بر خلق ، و پسنديدگان خدا از بندگان او ، و خليفه‌هاى خدا در زمين ، پس سعادتمند كسى است كه متابعت ما كند ، و شقى و بدبخت كسى است كه مخالفت ما نمايد و با ما دشمنى كند . پس برادر هشام اين خبر را به او رسانيد ، و در مكّه مصلحت در آن نديد كه متعرّض ما گردد ، چون آن ملعون به دمشق رسيد و ما بسوى مدينه معاودت كرديم ، پيكى بسوى عامل مدينه فرستاد كه پدرم را و مرا به نزد او به دمشق فرستد ، چون وارد دمشق شديم سه روز ما را بار نداد ، و در روز چهارم ما را به مجلس خود طلبيد .\r\nچون داخل شديم ، آن ملعون بر تخت پادشاهى خود نشسته بود و لشكر خود را مكمّل و مسلّح دو صف در برابر خود بازداشته بود ، و آماج خانه در برابر خود ترتيب داده بود ، و بزرگان قومش در حضور او به گرو تير مىانداختند ، چون در ساحت خانهء او داخل شديم ، پدرم در پيش مىرفت و من از عقب او مىرفتم ، چون نزديك آن لعين رسيديم به پدرم گفت كه : با بزرگان قوم خود تير بينداز ، پدرم گفت : من پير شده‌ام و اكنون از من تيراندازى\r\n\r\n","description":"","footnote":"","page_name":" 851 ","page_number":851},
  {"content":"\r\n\r\nنمىآيد ، اگر مرا معاف دارى بهتر است ، آن ملعون سوگند ياد كرد كه به حق آن خداوندى كه ما را به دين خود و پيغمبر خود عزيز گردانيد كه تو را معاف نمىدارم .\r\nپس به يكى از مشايخ بنى اميّه اشاره كرد كه : كمان و تير خود را به او ده تا بيندازد ، پس پدرم كمان را از آن مرد گرفت و يكى تير از او گرفت و در زه كمان گذاشت و به قوّت امامت كشيد و بر ميان نشانه زد ، پس تير ديگر گرفت و بر فاق تير اوّل زد كه آن را با پيكان به دونيم كرد و در ميان نشانه محكم شد ، تا آنكه چند تير چنين پياپى افكند كه هر تير بر فاق تير سابق آمد و او را به دونيم كرد ، و هر تير كه آن حضرت مىافكند ، بر جگر هشام مىنشست و رنگ شومش متغيّر مىشد ، تا آنكه در تير نهم بىتاب شد و گفت : نيك انداختى اى ابو جعفر ، و تو ماهرترين عرب و عجمى در تيراندازى چرا مىگفتى كه من بر آن قادر نيستم ؟ پس از آن تكليف پشيمان شد و عازم قتل پدر من گرديد ، و سر به زير افكند و تفكّر مىكرد . و من و پدرم در برابر او ايستاده بوديم ، چون ايستادن ما به طول انجاميد ، پدرم در خشم شد ، چون آن حضرت بسيار خشمناك مىشد ، نظر بسوى آسمان مىكرد و آثار غضب از جبين مبينش ظاهر مىگرديد ، چون هشام لعين آن حالت را در پدرم مشاهده نمود ، از غضب آن حضرت ترسيد و او را بر بالاى تخت خود طلبيد ، و من از عقب او رفتم .\r\nچون نزديك او رسيديم ، برخاست و پدر مرا در بر گرفت و در دست راست خود نشانيد ، پس رو بسوى پدرم گردانيد و گفت : پيوسته بايد كه قبيلهء قريش بر عرب و عجم فخر كنند كه در ميان ايشان چون توئى هست ، مرا خبر ده كه تيراندازى را كه تعليم تو كرده است و در چه مدّت آموخته‌اى ؟ پدرم فرمود كه : مىدانى كه در ميان اهل مدينه اين صنعت شايع است ، و من در حداثت سن چند روزى مرتكب اين بودم ، و از آن زمان تا حال ترك آن كرده‌ام ، چون شما مبالغه كرديد و سوگند داديد امروز كمان به دست گرفتم ، هشام گفت :\r\nمثل اين كمان‌دارى هرگز نديده بودم ، آيا جعفر در اين امر مثل تو هست ؟ حضرت فرمود كه : ما اهل بيت رسالت علم و كمال و اتمام دين را كه حق تعالى در آيهء  الْيَوْم أَكْمَلْت \r\n\r\n","description":"","footnote":"","page_name":" 852 ","page_number":852},
  {"content":"\r\n\r\n لَكُم دِينَكُم وَ أَتْمَمْت عَلَيْكُم نِعْمَتِي وَ رَضِيت لَكُم الْإِسْلام دِيناً  « 1 »  به ما عطا كرده است از يكديگر ميراث مىبريم ، و هرگز زمين خالى نمىباشد از يكى از ما كه در او كامل باشد آنچه ديگران قاصرند .\r\nچون اين سخن را از پدرم شنيد ، بسيار در غضب شد و روى نحسش سرخ شد و ديدهء راستش كج شد ، و اينها علامت غضب آن لعين بود ، و ساعتى سر به زير افكند و ساكت شد ، پس سر برداشت و به پدرم گفت كه : آيا نسبت ما و شما كه همه فرزندان عبد منافيم يكى نيست ؟ پدرم فرمود كه : چنين است و ليكن حق تعالى ما را مخصوص گردانيده است از مكنون سرّ خود و حاصل علم خود به آنچه ديگرى را به آن مخصوص نگردانيده است ، هشام گفت : آيا چنين نيست كه حق تعالى محمّد را از شجرهء عبد مناف بسوى كافّهء خلق مبعوث گردانيده است از سفيد و سياه و سرخ ، پس از كجا اين ميراث مخصوص شما گرديده است ؟ و حال آنكه حضرت رسول صلّى اللّه عليه و آله و سلّم بر جميع خلق مبعوث است و خدا در قرآن مىگويد كه  وَ لِلَّه مِيراث السَّماوات وَ الْأَرْض *  « 2 »  پس به چه سبب ميراث علم مخصوص شما شد و حال آنكه بعد از محمّد پيغمبرى مبعوث نگرديد ، و شما پيغمبران نيستيد ؟ پدرم فرمود كه : از آنجا ما را مخصوص گردانيده كه به پيغمبر خود وحى فرستاد كه  لا تُحَرِّك بِه لِسانَك لِتَعْجَل بِه  « 3 »  و امر كرد پيغمبر خود را كه مخصوص گرداند ما را به علم خود ، و به اين سبب حضرت رسول صلّى اللّه عليه و آله و سلّم برادر خود على بن أبي طالب را مخصوص مىگردانيد به رازى چند كه از ساير صحابه مخفى مىداشت ، چون اين آيه نازل شد كه  وَ تَعِيَها أُذُن واعِيَةٌ  « 4 »  يعنى : حفظ مىكند آنها را گوشهاى ضبطكننده و نگاه‌دارنده ، پس حضرت رسول صلّى اللّه عليه و آله و سلّم فرمود كه : يا على من از خدا سؤال كردم كه آنها را در گوش تو گرداند ، و به اين سبب على بن أبي طالب مىگفت كه : حضرت رسول صلّى اللّه عليه و آله و سلّم هزار باب از علم تعليم من كرد كه از هر باب هزار باب ديگر گشوده مىشود ، چنانچه شما راز خود را به مخصوصان خود مىگوئيد و از ديگران پنهان مىداريد ، همچنين حضرت\r\n\r\n","description":"","footnote":" ( 1 ) سورهء مائده / آيهء 3 .  ( 2 ) سورهء آل عمران / آيهء 180 .  ( 3 ) سورهء قيامه / آيهء 16 .  ( 4 ) سورهء حاقّه / آيهء 12 . ","page_name":" 853 ","page_number":853},
  {"content":"\r\n\r\nرسول صلّى اللّه عليه و آله و سلّم رازهاى خود را به على مىگفت و ديگران را محرم آنها نمىدانست ، و همچنين على بن أبي طالب كسى از اهل بيت خود را كه محرم اسرار بود به آن رازها مخصوص گردانيد ، و به اين طريق آن علوم و اسرار به ما ميراث رسيده است .\r\nهشام گفت كه : على دعوى اين مىكرد كه من علم غيب مىدانم و حال آنكه خدا در علم غيب خود كسى را شريك و مطّلع نگردانيده است ، پس كجا اين دعوى را مىكرد ؟\r\nپدرم گفت كه : حق تعالى بر حضرت رسول صلّى اللّه عليه و آله و سلّم كتابى فرستاد ، در آن كتاب بيان كرد آنچه بوده و خواهد بود تا روز قيامت چنانچه فرموده است  وَ نَزَّلْنا عَلَيْك الْكِتاب تِبْياناً لِكُل شَيْءٍ  « 1 »  و موعظة للمتَّقين و باز فرموده است كه  وَ كُل شَيْءٍ أَحْصَيْناه فِي إِمام مُبِين  « 2 »  و فرموده است كه :  ما فَرَّطْنا فِي الْكِتاب مِن شَيْءٍ  « 3 »  پس حق تعالى وحى فرستاده بسوى پيغمبر خود كه هر غيب و سرّ كه بسوى او فرستاده البتّه على را بر آنها مطّلع گرداند ، و حضرت رسول خدا صلّى اللّه عليه و آله و سلّم امر كرد على را كه بعد از او قرآن را جمع كند ، و متوجّه غسل و تكفين و حنوط او شود و ديگران را حاضر نكند ، و به اصحاب خود گفت : حرام است بر اصحاب و اهل من كه نظر كند بسوى عورت من مگر برادر من على كه او از من است و من از اويم ، و از اوست مال من و بر او لازم است آنچه بر من لازم است ، و اوست ادا كنندهء قرض من و وفا كنندهء به وعده‌هاى من ، پس به اصحاب خود گفت : على بن أبي طالب بعد از من قتال خواهد كرد با منافقان بر تأويل قرآن چنانچه من قتال كردم با كافران بر تنزيل قرآن ، و نبود نزد احدى از صحابه جميع تأويل قرآن مگر نزد على ، و به اين سبب حضرت فرمود : داناترين مردم به علم قضا على بن أبي طالب است ، يعنى : او بايد كه قاضى شما باشد ، و عمر بن خطّاب مكرّر مىگفت : اگر على نمىبود عمر هلاك مىشد ، عمر گواهى به علم آن حضرت مىداد ، و ديگران انكار مىكنند .\r\nپس هشام ساعتى طويل سر به زير افكند ، پس سر برداشت و گفت : هر حاجت كه دارى از من طلب كن ، پدرم گفت : اهل و عيال من از بيرون آمدن من در وحشت و خوفند ،\r\n\r\n","description":"","footnote":" ( 1 ) سورهء نحل / آيهء 89 .  ( 2 ) سورهء يس / آيهء 12 .  ( 3 ) سورهء انعام / آيهء 38 . ","page_name":" 854 ","page_number":854},
  {"content":"\r\n\r\nاستدعا دارم كه مرا رخصت مراجعت دهى ، هشام گفت : رخصت دادم در همين روز روانه شو ، پس پدرم دست در گردن او در آورد و او را وداع كرد ، من نيز او را وداع كردم و بيرون آمديم . چون به ميدان بيرون خانهء او رسيديم ، در منتهاى ميدان جماعت كثيرى ديديم كه نشسته‌اند ، پدرم پرسيد كه : ايشان كيستند ؟ حاجب هشام گفت : قسّيسان و رهبانان نصارىاند ، و در اين كوه عالمى دارند كه داناترين علماى ايشان است ، و هر سال يك مرتبه به نزد او مىآيند و مسائل خود را از او سؤال مىكنند ، و امروز براى آن جمع شده‌اند .\r\nپدرم به نزد ايشان رفت و من نيز با او رفتم ، پدرم سر خود را به جامه‌اى پوشيد كه او را نشناسند و با آن گروه نصارا به آن كوه بالا رفت ، و چون نصارا نشستند پدرم نيز در ميان ايشان نشست ، و آن ترسايان مسندها براى عالم خود انداختند ، و او را بيرون آوردند و بر روى مسند نشاندند ، و او بسيار معمّر بود و از حواريان حضرت عيسى عليه السّلام بعضى را دريافته بود ، و از پيرى ابروهاى او بر روى ديده‌اش افتاده بود ، پس ابروهاى خود را به حرير زردى بر سر بست ، و ديده‌هاى خود را مانند ديده‌هاى افعى به حركت در آورد و بسوى حاضران نظر كرد . چون خبر به هشام رسيد كه حضرت به دير نصارا رفت ، از مخصوصان خود كسى را فرستاد كه آنچه ميان ايشان و آن جناب مىگذرد او را خبر دهد .\r\nچون نظر آن عالم بر پدرم افتاد گفت : تو از مائى يا از امّت مرحومه ؟ حضرت فرمود :\r\nبلكه از امّت مرحومه‌ام ، پرسيد كه : از علماى ايشانى يا از جهّال ايشان ؟ فرمود : از جهّال ايشان نيستم ، پس بسيار مضطرب شد و گفت : من از تو سؤال كنم يا تو از من سؤال مىكنى ؟ پدرم گفت : تو سؤال كن ، نصرانى گفت : اى گروه نصارا غريب است كه مردى از امّت محمّد مىگويد كه تو از من سؤال كن ، سزاوار آن است كه مسأله‌اى چند از او بپرسم .\r\nپس گفت : اى بندهء خدا خبر ده مرا از ساعتى كه نه از شب است و نه از روز ، پدرم گفت :\r\nما بين صبح است تا طلوع آفتاب ، پس گفت : از كدام ساعتهاست ؟ گفت : از ساعات بهشت است ، و در اين ساعت بيماران ما به هوش مىآيند ، و دردها ساكن مىشود ، و كسى را كه شب خواب نبرد در اين ساعت به خواب مىرود ، و حق تعالى اين ساعت را در دنيا موجب رغبت رغبت كنندگان بسوى آخرت گردانيده ، و از براى عمل كنندگان براى آخرت دليل\r\n\r\n","description":"","footnote":"","page_name":" 855 ","page_number":855},
  {"content":"\r\n\r\nواضح ساخته ، و براى انكار كنندگان كه عمل براى آخرت نمىكنند حجّتى گردانيده .\r\nنصرانى گفت كه : راست گفتى ، مرا خبر ده از آنچه شما دعوى مىكنيد كه اهل بهشت مىخورند و مىآشامند و بول و غايط از ايشان جدا نمىشود ، نظير آن در دنيا چيست ؟\r\nحضرت فرمود : چنين در شكم مادر مىخورد آنچه مادر از آن مىخورد و از او چيزى جدا نمىشود ، نصرانى گفت : مگر تو نگفتى كه از علماء ايشان نيستم ؟ ! حضرت فرمود :\r\nمن گفتم از جهّال ايشان نيستم .\r\nنصرانى گفت : مرا خبر ده از آنچه دعوى مىكنيد كه ميوه‌هاى بهشت بر طرف نمىشود ، و هر چند از آن تناول مىكنند باز به حال خود است ، آيا در دنيا نظيرى دارد ؟ حضرت فرمود كه : نظير آن در دنيا چراغ است كه اگر صد هزار چراغ از آن بيفروزند ، نور آن كم نمىشود و هميشه هست .\r\nنصرانى گفت : مسأله‌اى از تو سؤال كنم كه جواب نتوانى گفت ، حضرت فرمود : سؤال كن ، نصرانى گفت : مرا خبر ده از مردى كه با زن خود نزديكى كرد ، و آن زن به دو پسر حامله شد ، و هر دو در يك ساعت متولّد شدند و در يك ساعت مردند ، و در وقت مردن يكى پنجاه سال از عمر او گذشته بود و ديگرى صد و پنجاه سال زندگانى كرده بود ، حضرت فرمود كه : آن دو فرزند عزير و عزيز بودند كه مادر ايشان در يك ساعت به ايشان حامله شد ، و در يك ساعت متولّد شدند و سى سال با يكديگر زندگانى كردند ، پس حق تعالى عزير را ميرانيد ، و بعد از صد سال او را زنده كرد ، و بيست سال ديگر با برادر خود زندگانى كرد ، و هر دو در يك ساعت فوت شدند .\r\nپس آن نصرانى برخاست و گفت : از من داناترى را آورديد كه مرا رسوا كنيد ، به خدا سوگند كه تا اين مرد در شام است ديگر من با شما سخن نخواهم گفت ، هر چه خواهيد از او سؤال كنيد .\r\nبه روايت ديگر : چون شب شد ، آن عالم به نزد آن حضرت آمد و معجزات مشاهده كرد و مسلمان شد ، چون اين خبر به هشام رسيد و به او گفتند كه خبر مباحثهء امام محمّد باقر عليه السّلام با نصرانى در شام منتشر شده ، و بر اهل شام علم و كمال او ظاهر گرديده ، آن\r\n\r\n","description":"","footnote":"","page_name":" 856 ","page_number":856},
  {"content":"\r\n\r\nملعون جايزه‌اى براى پدرم فرستاد ، و ما را به زودى روانهء مدينه كرد .\r\nبه روايت ديگر : آن حضرت را به حبس فرستاد ، به آن ملعون گفتند كه : اهل زندان همه مريد او گرديده‌اند ، پس به زودى حضرت را روانهء مدينه كرد ، و پيش از ما يك پيك مسرعى فرستاد كه در شهرها كه در سر راه است ندا كنند در ميان مردم كه : دو پسر جادوگر ابو تراب محمّد بن على و جعفر بن محمّد كه من ايشان را به شام طلبيده بودم ميل كردند بسوى ترسايان ، و دين ايشان را اختيار كردند ، پس هر كه به ايشان چيزى بفروشد يا بر ايشان سلام كند يا با ايشان مصافحه كند خونش هدر است .\r\nچون پيك به شهر مدين رسيد ، بعد از او وارد آن شهر شديم ، و اهل آن شهر درها بر روى ما بستند و ما را دشنام دادند و ناسزا به على بن أبي طالب گفتند ، و هر چند ملازمان ما مبالغه مىكردند ، در نمىگشودند و آذوقه به ما نمىدادند .\r\nچون ما نزديك دروازه رسيديم ، پدرم با ايشان به مدارا سخن گفت و فرمود كه : از خدا بترسيد ، ما چنان نيستيم كه به شما گفته‌اند ، و اگر چنان باشيم شما با يهود و نصارا معامله مىكنيد ، چرا از مبايعهء ما امتناع مىنمائيد ؟ آن بدبختان گفتند كه : شما از يهود و نصارا بدتريد ، زيرا كه آنها جزيه مىدهند و شما جزيه نمىدهيد . هر چند پدرم ايشان را نصيحت كرد سودى نبخشيد و گفتند : در نمىگشائيم بر روى شما تا شما و چهار پايان شما هلاك شويد . حضرت چون اصرار اشرار را مشاهده نمود ، پياده شد گفت : اى جعفر تو از جاى خود حركت مكن ، و كوهى در آن نزديكى بود كه بر شهر مدين مشرف بود ، آن جناب بر كوه بر آمد و رو به جانب شهر كرد و انگشت بر گوشهاى خود گذاشت و آياتى كه حق تعالى در قصّهء شعيب فرستاده است و مشتمل بر مبعوث گرديدن شعيب بر اهل مدين و معذّب گرديدن ايشان به نافرمانى او ، بر ايشان خواند ، تا آنجا كه حق تعالى مىفرمايد كه  بَقِيَّت اللَّه خَيْرٌ لَكُم إِن كُنْتُم مُؤْمِنِين  « 1 »  پس فرمود : مائيم به خدا سوگند بقيهء خدا در زمين .\r\nپس حق تعالى باد سياه تيره‌اى برانگيخت كه آن صدا را به گوش مرد و زن و صغير و كبير ايشان رسانيد ، و ايشان را دهشت عظيم عارض شد ، و بر بامها بر آمدند و به جانب\r\n\r\n","description":"","footnote":" ( 1 ) سورهء هود / آيهء 86 . ","page_name":" 857 ","page_number":857},
  {"content":"\r\n\r\nحضرت نظر كردند . پس مرد پيرى از اهل مدين پدرم را بدان حالت مشاهده كرد ، به صداى بلند ندا كرد در ميان شهر كه : از خدا بترسيد اى اهل مدين كه اين مرد در موضعى ايستاده كه در وقتى كه شعيب قوم خود را نفرين كرد ، در اين موضع ايستاده بود ، به خدا سوگند كه اگر در بر روى او نگشائيد ، مثل آن عذاب بر شما نازل خواهد شد . پس ايشان ترسيدند و در را گشودند و ما را در منازل خود فرود آوردند و طعام دادند ، و ما روز ديگر از آنجا بيرون رفتيم ، پس والى مدين آن قصّه را به هشام نوشت ، آن ملعون به او نوشت كه آن مرد پير را به قتل رساند « 1 »  .\r\nبه روايت ديگر : آن مرد پير را طلبيد ، و پيش از رسيدن به هشام به رحمت الهى و اصل شد ، پس هشام به والى مدينه نوشت كه پدرم را به زهر هلاك كند ، و پيش از آنكه اين اراده به عمل آيد هشام به درك اسفل جحيم و اصل شد « 2 »  .\r\nكلينى به سند صحيح از زراره روايت كرده است كه گفت : روزى از امام محمّد باقر عليه السّلام شنيدم كه فرمود : در خواب ديدم كه بر سر كوه بلندى ايستاده بودم ، و مردم از هر طرف بر آن كوه بالا مىآمدند بسوى من ، چون مردم بسيار جمع شدند بر اطراف آن كوه ، ناگاه كوه بلند شد و مردم از هر طرف فرو مىريختند ، تا آنكه اندك جماعتى بر آن كوه ماندند ، و پنج مرتبه چنين شد ، و گويا آن جناب آن خواب را به وفات خود تعبير فرمودند ، و بعد از پنج شب از اين خواب به رحمت رب الارباب و اصل گرديد « 3 »  .\r\nقطب راوندى به سند معتبر از حضرت امام جعفر صادق عليه السّلام روايت كرده است كه زيد بن الحسن با پدرم مخاصمه‌اى داشت در اوقاف حضرت رسول صلّى اللّه عليه و آله و سلّم ، مىگفت : فرزند امام حسن عليه السّلام كه فرزند بزرگتر است اولى است از فرزند امام حسين عليه السّلام ، پس روزى زيد عم مرا به خانهء قاضى برد ، در اثناى خصومت با عم من گفت كه : ساكت شو اى فرزند كنيز سندى ، عمّم گفت : اف باد بر خصومتى كه نام مادران مذكور شود ، و ديگر تا زنده‌ام با تو سخن نخواهم گفت ، و نزد پدرم آمد و گفت : اى برادر سوگند ياد كردم كه ديگر با زيد بن\r\n\r\n","description":"","footnote":" ( 1 ) بحار الأنوار 46 / 306 .  ( 2 ) قصص الأنبياء راوندى 145 .  ( 3 ) كافى 8 / 182 . ","page_name":" 858 ","page_number":858},
  {"content":"\r\n\r\nالحسن سخن نگويم ، و اعتماد بر تو كردم ، و اگر تو نيز متعرّض او نشوى حق ما ضايع مىشود .\r\nچون زيد شنيد كه پدرم متعرّض جواب او خواهد شد ، شاد گرديد كه من او را در نظر مردم بىقدر خواهم كرد ، پس به نزد پدرم امام محمّد باقر عليه السّلام آمد و گفت : بيا برويم به خانهء قاضى . چون حضرت از خانه بيرون آمد ، او را نصيحت كرد كه : از اين دعوى ناحق بگذر و با دوستان خدا بىجهت مخاصمت مكن ، اگر خواهى معجزه‌اى بر تو ظاهر كنم كه بدانى حق با من است ، بدان كه كاردى در دست دارى و از من پنهان كرده‌اى ، اى كارد به قدرت خدا به سخن درآ و گواهى بده براى من ، ناگاه كارد از دست او جدا شد و بر زمين افتاد و به زبان فصيح گفت : اى زيد توئى ستمكار و حضرت امام محمّد باقر احق و سزاوارتر است از تو ، اگر دست از مخاصمت او بر ندارى تو را هلاك مىكنم ، زيد از مشاهدهء اين حال مدهوش شد و افتاد . پس پدرم دست او را گرفت و برخيزانيد و فرمود :\r\nاگر به سخن آيد اين سنگى كه بر روى او ايستاده‌ايم آيا قبول مىكنى حق از من است ؟\r\nگفت : بلى ، پس آن جناب سنگ كه زيد بر آن ايستاده بود به حركت در آمد به شدّتى كه نزديك بود شكافته شود ، و از آن جانبى كه پدرم بر روى آن ايستاده بود حركت نكرد ، آن سنگ به سخن آمد و گفت : اى زيد تو ستم مىكنى و محمّد باقر اولى است به حق از تو ، پس دست از او بردار و گرنه تو را به قتل مىرسانم . باز زيد مدهوش شد و بر زمين افتاد .\r\nپدرم دست او را گرفت و به حال خود برگردانيد و فرمود كه : اگر به سخن آيد اين درختى كه نزديك ماست و براى من گواهى دهد آيا باور خواهى كرد ؟ گفت : بلى ، پس پدرم درخت را طلبيد ، و آن درخت به قدرت حق تعالى هر سخت و سست را به حركت در آورد ، و زمين را شكافت و به نزديك ايشان آمد تا آنكه شاخه‌هاى خود را بر سر ايشان گسترانيد ، و به قدرت خدا به سخن در آمد و گفت : تو ستمكارى و محمّد سزاوارتر است به حق از تو ، دست از اين سخن بردار و گرنه تو را هلاك كنم ، پس زيد مدهوش شد و افتاد ، و پدرم دست او را گرفت برخيزانيد ، و درخت به جاى خود برگشت .\r\nپس زيد سوگند ياد كرد كه ديگر منازعت و مخاصمت با پدرم نكند ، و حضرت\r\n\r\n","description":"","footnote":"","page_name":" 859 ","page_number":859},
  {"content":"\r\n\r\nبرگشت ، و زيد در همان روز متوجّه شام شد و به نزد عبد الملك بن مروان رفت ، چون به مجلس او در آمد گفت : به نزد تو آمده‌ام از پيش جادوگر و دروغ‌گوئى كه حلال نيست تو را كه او را بگذارى ، و آنچه ديده بود نقل كرد .\r\nپس عبد الملك نوشت به والى مدينه كه : امام محمّد باقر را مقيّد گردان و به نزد من فرست ، و به زيد گفت كه : اگر قتل او را به تو فرمايم خواهى كرد ؟ زيد گفت : بلى . چون آن نامه به والى مدينه رسيد ، در جواب عبد الملك نوشت : اين جوابى كه به تو نوشته‌ام ، نه از روى مخالفت و نافرمانى است و ليكن محض نصيحت و خير خواهى است ، و آن مردى كه تو مرا امر كرده‌اى كه اهانت به او برسانم و او را بسوى تو بفرستم ، مردى است كه در روى زمين كسى در عفّت نفس و زهادت و ورع به او نمىرسد ، چون در محراب عبادت صدا به تلاوت و قرائت بلند مىكند ، وحشيان و مرغان نزد او حاضر مىشوند براى استماع صوت حزين او ، و تلاوتش مانند تلاوت داود است در وقت خواندن زبور ، و داناترين مردم ، و دل دل‌نرمترين مردم ، و سعىكننده‌ترين مردم است در تضرّع و زارى و عبادت ، و براى دولت خليفه مناسب نمىدانم كه متعرّض ايذاى چنين كسى شوم ، و بر عمر و دولت خليفه مىترسم اگر آسيبى به او برساند ، زيرا كه حق تعالى تغيير نمىدهد نعمت خود را بر مردم تا مردم تغيير ندهند حالت خود را در شكر نعمت او .\r\nچون نامه به عبد الملك رسيد ، مضمون نامه را پسنديد و از والى خشنود شد كه به آن امر شنيع مبادرت ننمود ، و دانست كه خير خواهى او كرده است ، چون نامه را بر زيد خواند ، زيد گفت : زر داده است و والى را از خود راضى كرده است ، عبد الملك گفت : در اين باب تو را بهانه به خاطر مىرسد كه به آن سبب او را در معرض انتقام خود درآوريم ، زيد گفت : بلى نزد اوست شمشير حضرت رسول صلّى اللّه عليه و آله و سلّم و ساير اسلحه و زره و انگشتر و عصا و متروكات او ، بفرست و آنها را از او بطلب ، اگر آنها را نفرستد تو را از براى كشتن او راهى هم خواهد رسيد ، و نزد مردم معذور خواهى بود .\r\nپس عبد الملك به والى مدينه نوشت كه : هزار هزار درهم براى محمّد بن على بفرست و اسلحه و زره حضرت رسول صلّى اللّه عليه و آله و سلّم را از او بطلب ، پس والى مدينه به خانهء پدرم آمد و\r\n\r\n","description":"","footnote":"","page_name":" 860 ","page_number":860},
  {"content":"\r\n\r\nنامهء عبد الملك را بر او خواند ، پدرم گفت : چند روز مرا مهلت بده ، والى گفت : چنين باشد ، پس پدرم متاعى چند كه مشتمل بود بر آنها كه عبد الملك مىخواست از شمشير و زره و عصا و انگشتر و غير آنها مهيّا كرد و براى والى فرستاد ، والى آنها را براى عبد الملك فرستاد ، و عبد الملك به ديدن آنها بسيار شاد شد و زيد را طلبيد و آنها را به او نمود .\r\nچون زيد آنها را ديد گفت : تو را بازى داده است و هيچ‌يك از اينها از امتعهء حضرت رسول صلّى اللّه عليه و آله و سلّم نيست . پس عبد الملك به پدرم نوشت كه : مال ما را گرفتى و آنچه طلب كرده بوديم براى ما نفرستادى ، پدرم در جواب او نوشت كه : آنچه من ديدم براى تو فرستادم ، خواهى باور كن و خواهى باور مكن ، پس به ظاهر عبد الملك تصديق آن حضرت كرد ، و اهل شام را طلبيد ، و براى مفاخرت آن متاعها را به ايشان نمود و گفت : اينها متاعهاى حضرت رسول صلّى اللّه عليه و آله و سلّم است كه براى من فرستاده‌اند . و به حسب ظاهر زيد را گرفت و مقيّد و محبوس گردانيد و گفت : اگر نه آن بود كه نمىخواهم به خون هيچ‌يك از شما فرزندان فاطمه مبتلا گردم ، هرآينه تو را به قتل مىآوردم ، و نامه‌اى نوشت به پدرم كه : پسر عمّت را براى تو فرستادم كه تو او را تأديب نمائى و در خدمت تو باشد ، و زينى از براى آن حضرت فرستاد كه بر آن سوار شود .\r\nچون زيد را به خدمت حضرت آوردند ، حضرت به نور امامت دانست كه آنها همه مكر و حيله است ، و آن ملعون زيد را فرستاده است كه آن حضرت را شهيد كند ، پس آن امام مظلوم به زيد گفت : واى بر تو چه بسيار عظيم است آنچه اراده كرده‌اى ، و اين چه امور شنيعه است كه بر دست تو جارى مىشود ، و گمان مىكنى كه من نمىدانم كه تو در چه‌كارى ، من مىدانم اين زين را از چوب كدام درخت تراشيده‌اند ، و در آن چه چيز تعبيه كرده‌اند ، و ليكن چنين مقدّر شده است كه شهادت من به اين نحو باشد .\r\nپس آن زين را به امر خليفهء ملعون بر اسب زدند و حضرت سوار شد ، و در آن زهرى تعبيه كرده بودند ، و بدن مكرّمش ورم كرد و آثار موت در خود مشاهده نمود ، پس فرمود كه كفنهاى آن جناب را حاضر كردند ، و در ميان آن ، جامه‌هاى سفيد بود كه حضرت در آنها احرام بسته بود ، فرمود كه : آنها را در ميان كفنهاى من قرار بدهيد ؛ و سه روز در درد و\r\n\r\n","description":"","footnote":"","page_name":" 861 ","page_number":861},
  {"content":"\r\n\r\nالم و مشقّت بود ، و در روز سوّم به ساير شهدا و اهل بيت رسالت ملحق شد .\r\nپس حضرت صادق عليه السّلام فرمود : آن زين نزد ما آويخته است ، و هر وقت در آن نظر مىكنيم ، شهادت آن بزرگوار به خاطر مىآوريم ، و چنان آويخته خواهد بود تا طلب خون خود را از دشمنان خود بكنيم .\r\nپس بعد از چند روز زيد را دردى عارض شد و مخبّط گرديد و هذيان مىگفت و نماز نمىكرد تا آنكه به عذاب الهى و اصل شد « 1 »  .\r\nكلينى به سند معتبر روايت كرده است كه روزى يكى از دندانهاى امام محمّد باقر عليه السّلام جدا شد ، آن دندان را در دست گرفت و گفت : الحمد للَّه ، پس حضرت صادق عليه السّلام را گفت :\r\nچون مرا دفن كنى ، اين دندان را با من دفن كن . بعد از چند سال دندان ديگر آن حضرت جدا شد ، باز در كف گذاشت و گفت : اى جعفر چون من از دنيا بروم اين دندان را با من دفن كن « 2 »  .\r\nدر كافى و بصائر الدّرجات و ساير كتب معتبره روايت كرده‌اند كه حضرت صادق عليه السّلام فرمود كه : پدر مرا بيمارى صعبى عارض شد كه اكثر مردم بر آن حضرت خائف شدند و اهل بيت آن حضرت گريان شدند ، حضرت فرمود : من در اين مرض نخواهم رفت ، زيرا كه دو كس نزد من آمدند و مرا چنين خبر دادند ، پس از آن مرض صحّت يافت و سالم ماند « 3 »  .\r\nپس روزى حضرت امام جعفر صادق عليه السّلام را طلبيد و گفت : جمعى از اهل مدينه را حاضر كن . چون ايشان را حاضر كردم فرمود : اى جعفر چون من به عالم بقا رحلت كنم ، مرا غسل بده و كفن كن و در سه جامه كه يكى رداى حبره بود كه نماز جمعه در آن مىكردند ، و ديگرى پيراهنى بود كه خود مىپوشيدند ، و فرمود عمامه بر سر من ببند ، و عمامه را از جامه‌هاى كفن حساب مكن ، و براى من زمين را شق كن به جاى لحد ، زيرا كه من فربهم و در زمين مدينه براى من لحد نمىتوانند ساخت ، و قبر مرا چهار انگشت از\r\n\r\n","description":"","footnote":" ( 1 ) خرايج 2 / 600 .  ( 2 ) كافى 3 / 262 .  ( 3 ) بصائر الدّرجات 481 . ","page_name":" 862 ","page_number":862},
  {"content":"\r\n\r\nزمين بلند كن ، و آب بر قبر من بريز ، و اهل مدينه را گواه گرفت .\r\nچون ايشان بيرون رفتند گفتم : اى پدر بزرگوار ! آنچه مىفرمودى به عمل مىآوردم و احتياج به گواه نبود ، حضرت فرمود : اى فرزند ! اين گواه را گرفتم كه بدانند توئى وصىّ من ، و در امامت با تو منازعه نكنند « 1 »  .\r\nگفتم : اى پدر بزرگوار ! من امروز تو را از همه روز صحيح‌تر مىيابم و آزارى در تو مشاهده نمىكنم ، و آن جناب فرمود : آن دو كه مرا در آن مرض خبر دادند كه صحّت مىيابم ، در اين مرض نزد من آمدند و گفتند : به عالم بقا رحلت مىنمائى « 2 »  .\r\nبه روايت ديگر فرمود : اى فرزند گرامى مگر نشنيدى كه على بن الحسين عليه السّلام از پس ديوار مرا ندا كرد كه : اى محمّد بيا و زود باش كه ما انتظار تو مىكشيم « 3 »  .\r\nو در بصائر الدّرجات منقول است كه امام جعفر صادق عليه السّلام فرمود كه : در شب وفات پدر بزرگوار خود ، نزد آن جناب رفتم كه با او سخن گويم ، اشاره كرد كه دور شو ، و با كسى رازى مىگفت كه من او را نمىديدم ، يا آنكه با پروردگار خود مناجات مىكرد ، پس بعد از ساعتى به خدمت او رفتم فرمود كه : اى فرزند گرامى من در اين شب دار فانى را وداع مىكنم و به رياض قدس ارتحال مىنمايم ، و در اين شب حضرت رسالت صلّى اللّه عليه و آله و سلّم به عالم بقا رحلت نمود ، و در اين وقت پدرم على بن الحسين عليه السّلام براى من شربتى آورد كه من آشاميدم ، و مرا بشارت لقاى حق تعالى داد « 4 »  .\r\nقطب راوندى به سند معتبر از حضرت صادق عليه السّلام روايت كرده است كه چون شب وفات پدر بزرگوارم شد و حال او متغيّر شد ، چون آب وضوى آن حضرت را هر شب نزديك رختخواب او مىگذاشتند دو مرتبه فرمود : بريزيد آب را ، مردم گمان كردند كه از بيهوشى تب اين سخن مىفرمايد ، من رفتم و آب را ريختم ، ديدم كه موشى در آن آب افتاده بود ، و حضرت به نور امامت در آن حال دانسته بود « 5 »  .\r\n\r\n","description":"","footnote":" ( 1 ) كافى 3 / 144 و 200 .  ( 2 ) بصائر الدرجات 481 .  ( 3 ) بصائر الدرجات 482 .  ( 4 ) بصائر الدرجات 482 .  ( 5 ) خرايج 2 / 711 . ","page_name":" 863 ","page_number":863},
  {"content":"\r\n\r\nكلينى به سند صحيح از آن حضرت روايت كرده است كه مردى چند ميل از مدينه دور بود در خواب ديد كه به او گفتند كه : برو و نماز كن بر امام محمّد باقر عليه السّلام كه ملائكه او را در بقيع غسل مىدهند ، آن مرد بيدار شد و به سرعت تمام به جانب مدينه روانه شد ، چون به بقيع رسيد شنيد كه آن جناب به عالم بقا رحلت نموده است ، و ديد كه او را غسل مىدهند « 1 »  .\r\nايضاً به سند حسن روايت كرده است كه امام محمّد باقر عليه السّلام هشتصد درهم براى تعزيه و ماتم خود وصيّت فرمود « 2 »  .\r\nبه سند موثّق از امام جعفر صادق عليه السّلام روايت كرده است كه پدرم گفت : اى جعفر از مال من وقفى بكن براى ندبه كنندگان كه ده سال در منى در موسم حج بر من گريه كنند ، و رسم ماتم را تجديد نمايند و بر مظلوميّت من زارى كنند « 3 »  .\r\nو مشهور آن است كه وفات آن حضرت در سال صد و چهاردهم هجرت « 4 »  ، و بعضى صد و هفدهم « 5 »  ، و بعضى صد و شانزدهم نيز گفته‌اند « 6 »  ؛ و ماه وفات آن جناب را بعضى ماه ذيحجّه گفته‌اند ، و بعضى ماه ربيع الاوّل ، و بعضى ماه ربيع الآخر ، شيخ شهيد و ديگران گفته‌اند كه : وفات آن حضرت روز دوشنبه هفتم ذيحجّه بود . و مشهور آن است كه عمر شريف آن جناب پنجاه و هفت سال بود ، و با جدّ خود حضرت امام حسين عليه السّلام چهار سال ماند ، با پدر خود سى و چهار سال ، و مدّت امامت آن حضرت نوزده سال بود ؛ و بعضى مدّت حيات آن حضرت را پنجاه و هشت سال گفته‌اند « 7 »  .\r\nدر كشف الغمّه از محمّد بن سنان روايت كرده است كه ولادت آن حضرت پيش از شهادت حضرت امام حسين عليه السّلام به سه سال شد ، و در وقت وفات پنجاه و هفت سال\r\n\r\n","description":"","footnote":" ( 1 ) كافى 8 / 183 .  ( 2 ) كافى 3 / 217 .  ( 3 ) كافى 5 / 117 .  ( 4 ) اعلام الورى 264 ؛ ارشاد شيخ مفيد 2 / 158 .  ( 5 ) كشف الغمّه 2 / 331 .  ( 6 ) بحار الأنوار 46 / 217 .  ( 7 ) بحار الأنوار 46 / 212 . ","page_name":" 864 ","page_number":864},
  {"content":"\r\n\r\nداشت ، و وفات آن حضرت در سال صد و چهاردهم هجرت بود ، و با پدر خود على بن الحسين سى و پنج سال دو ماه كم ماند ، و بعد از وفات پدر بزرگوار خود نوزده سال زندگانى كرد « 1 »  .\r\nو كلينى به سند معتبر از حضرت صادق عليه السّلام روايت كرده است كه وفات آن حضرت در سال صد و چهارده هجرت بود ، و سن شريف آن حضرت پنجاه و هفت سال بود ، و مدّت امامت آن حضرت نوزده سال و دو ماه بود « 2 »  .\r\nابن بابويه و ديگران ذكر كرده‌اند كه شهادت آن حضرت به امر ابراهيم بن وليد واقع شد و آن حضرت را مسموم گردانيد « 3 »  ، و بعضى هشام بن عبد الملك نيز گفته‌اند « 4 »  ، و آنچه قطب راوندى روايت كرده شهادت آن حضرت به امر عبد الملك بوده مخالف اقوال مشهوره و تواريخ مضبوطه است ، و شايد از آن روايت هشام افتاده باشد . و قبر مقدّس آن حضرت به اتّفاق در بقيع واقع است در پهلوى پدر و عم بزرگوار خود حضرت امام حسن عليه السّلام .\r\nو كلينى به سند معتبر روايت كرده است كه چون حضرت امام محمّد باقر عليه السّلام رحلت نمود ، حضرت صادق مىفرمود كه چراغ مىافروختند در آن حجره‌اى كه حضرت در آن حجره وفات يافته بود « 5 »  .\r\n\r\n","description":"","footnote":" ( 1 ) كشف الغمّه 2 / 349 .  ( 2 ) كافى 1 / 472 .  ( 3 ) مناقب ابن شهر آشوب 4 / 228 ؛ الفصول المهمّه 218 .  ( 4 ) بحار الأنوار 46 / 217 .  ( 5 ) كافى 3 / 251 . ","page_name":" 865 ","page_number":865},
  {"content":"\r\n\r\n.\r\n\r\n","description":"","footnote":"","page_name":" 866 ","page_number":866},
  {"content":"\r\n\r\n\r\nباب هشتم در بيان تاريخ ولادت و وفات و بعضى از حالات مبين المشكلات و الحقايق و موضع المسالك و الطرائق امام المغارب و المشارق امام ششم حضرت ابو عبد اللَّه جعفر بن محمّد الصادق عليه السّلام است\r\n\r\n","description":"","footnote":"","page_name":" 867 ","page_number":867},
  {"content":"\r\n\r\n.\r\n\r\n","description":"","footnote":"","page_name":" 868 ","page_number":868},
  {"content":"\r\n\r\n\r\nفصل اوّل در بيان نسب و اسم و كنيت و لقب و تاريخ ولادت كثير السّعادت آن حضرت است\r\nاسم مبارك آن حضرت جعفر بود ، و كنيت او ابو عبد اللَّه ، و القاب آن حضرت : صابر و فاضل و طاهر و صادق بود ، و مشهورترين القاب آن جناب صادق است .\r\nابن بابويه و قطب راوندى روايت كرده‌اند كه از حضرت امام زين العابدين عليه السّلام پرسيدند كه : امام بعد از تو كيست ؟ گفت : محمّد باقر كه علم را مىشكافد شكافتنى ، پرسيدند كه :\r\nبعد از او امام كه خواهد بود ؟ گفت : جعفر كه نام او نزد اهل آسمانها صادق است ، گفتند :\r\nچرا بخصوص او را صادق مىنامند و حال آن كه همهء شما صادق و راست گوئيد ؟ فرمود كه : خبر داد مرا پدرم از پدرش از رسول خدا صلّى اللّه عليه و آله و سلّم كه آن حضرت فرمود كه : چون متولّد شود فرزند من جعفر بن محمّد بن على بن الحسين عليه السّلام او را صادق ناميد ، زيرا كه پنجم از فرزندان او جعفر نام خواهد داشت و دعوى امامت خواهد كرد به دروغ از روى افترا بر خدا ، و نزد خدا جعفر كذّاب افتراكننده بر خداست ، پس حضرت امام زين العابدين عليه السّلام گريست و فرمود كه : گويا مىبينم جعفر كذّاب را كه بر انگيخته است خليفهء جور زمان خود را بر تفتيش و تفحّص امام پنهان ، يعنى : حضرت صاحب الزّمان عليه صلوات اللَّه الرحمن « 1 »  .\r\nگويند كه : آن حضرت ميانه بالا و افروخته رو و سفيد بدن و كشيده بينى ، و مويهاى او\r\n\r\n","description":"","footnote":" ( 1 ) خرايج 1 / 268 . ","page_name":" 869 ","page_number":869},
  {"content":"\r\n\r\nسياه و مجعّد بود ، و بر خدّ رويش خال سياهى بود « 1 »  .\r\nبه روايت حضرت امام رضا عليه السّلام : نقش نگين آن حضرت : اللَّه وليّي و عصمتي من خلقه « 2 »  . و به روايت ديگر : اللَّه خالق كل شيء « 3 »  . به روايت معتبر ديگر : أنت ثقتي فاعصمني من النّاس « 4 »  . به روايت ديگر : أنت ثقتي فقني شرّ خلقك « 5 »  . به روايت ديگر :\r\nما شاء اللَّه لا قوّة الّا باللَّه أستغفر اللَّه « 6 »  . به روايت ديگر : اللَّه عوني و عصمتي من النّاس ، به روايت ديگر : ربّي عصمني من خلقه « 7 »  .\r\nو ولادت آن حضرت موافق مشهور در سال هشتاد و سوّم هجرت ، و بعضى سال هشتاد و شش نيز گفته‌اند ، و اشهر آن است كه : هفدهم ماه ربيع الاوّل بود ، و غرّهء ماه رجب نيز گفته‌اند ، و روز ولادت را بعضى جمعه ، و بعضى دوشنبه گفته‌اند « 8 »  .\r\nو پدر آن حضرت امام محمّد باقر عليه السّلام ، و مادر آن حضرت ام فروه دختر قاسم پسر محمّد بن ابى بكر ، و اگر در پدران و مادران انبياء و اوصياء كافر و منافقى باشد ، ضرر ندارد ، مىبايد كه ايشان در پشت كافر و رحم كافره نبوده باشند . و گويند كه نام او فاطمه بود « 9 »  .\r\nكلينى به سند معتبر از آن حضرت روايت كرده است كه قاسم بن محمّد از معتمدان و مخصوصان حضرت امام زين العابدين عليه السّلام بود ، و فرمود كه : مادرم از آنها بود كه ايمان آوردند و پرهيزكار و نيكو كار بودند ، و خدا دوست مىدارد نيكوكاران را « 10 »  .\r\nو به اسانيد معتبره منقول است كه حضرت صادق عليه السّلام فرمود كه : در باب امام سخن مگوئيد كه عقلهاى شما به او نمىرسد ، در وقتى كه در شكم مادر است سخن مردم را مىشنود ، و ختنه كرده متولّد مىشود ، چون از رحم به زير مىآيد و دست بر زمين\r\n\r\n","description":"","footnote":" ( 1 ) مناقب ابن شهر آشوب 4 / 303 .  ( 2 ) امالى شيخ صدوق 371 .  ( 3 ) بحار الأنوار 47 / 10 .  ( 4 ) كافى 6 / 473 .  ( 5 ) كافى 6 / 473 .  ( 6 ) الفصول المهمّه 220 .  ( 7 ) العدد القويّه 148 .  ( 8 ) روضة الواعظين 212 .  ( 9 ) بحار الأنوار 47 / 1 .  ( 10 ) كافى 1 / 472 . ","page_name":" 870 ","page_number":870},
  {"content":"\r\n\r\nمىگذارد و صدا به شهادتين بلند مىكند ، ملكى در ميان دو ديدهء او مىنويسد اين آيه را كه  وَ تَمَّت كَلِمَةُ رَبِّك صِدْقاً وَ عَدْلًا لا مُبَدِّل لِكَلِماتِه وَ هُوَ السَّمِيع الْعَلِيم  « 1 »  چون به مرتبهء امامت فايز مىگردد ، حق تعالى براى او در هر شهرى ملكى موكّل مىگرداند كه احوال آن شهر را بر او عرض نمايد « 2 »  .\r\n\r\n","description":"","footnote":" ( 1 ) سورهء انعام / آيهء 115 .  ( 2 ) كافى 1 / 388 . ","page_name":" 871 ","page_number":871},
  {"content":"\r\n\r\n\r\nفصل دوّم در بيان بعضى از ستمها كه از جابران به آن امام متّقيان واقع شد\r\nدر روايات معتبره مذكور است كه ابو العبّاس سفّاح كه اوّل خلفاى شقاوت اساس بنى عبّاس بود آن حضرت را از مدينه به عراق طلبيد ، و بعد از مشاهدهء معجزات بسيار و علوم بىشمار و مكارم اخلاق و اطوار آن امام عالىمقدار نتوانست اذيّتى به آن جناب رساند و مرخّص ساخت آن حضرت را ، و به مدينه مراجعت نمود .\r\nچون منصور دوانقى برادر او خلافت را غصب كرد و بر كثرت شيعيان و اتباع آن حضرت مطّلع شد ، بار ديگر حضرت را به عراق طلبيد و پنج مرتبه يا زياده ارادهء قتل آن امام مظلوم نمود ، و در هر مرتبه معجزهء عظيمى مشاهده نمود ، و از آن عزيمت برگشت .\r\nچنانچه ابن بابويه و ابن شهر آشوب و ديگران روايت كرده‌اند كه روزى ابو جعفر دوانقى حضرت امام جعفر صادق عليه السّلام را طلبيد كه آن حضرت را به قتل آورد فرمود كه شمشيرى حاضر كردند و نطعى انداختند ، و ربيع حاجب خود را گفت كه : چون او حاضر شود و مشغول سخن شوم و دست بر دست زنم ، او را به قتل آور . ربيع گفت : چون حضرت را آوردم و نظر منصور بر او افتاد گفت : مرحبا خوش آمدى اى ابو عبد اللَّه ، ما شما را براى آن طلبيديم كه قرض شما را ادا كنيم و حوائج شما را بر آوريم ، و عذر خواهى بسيار كرد ، و آن حضرت را روانه كرد و مرا طلبيد و گفت : بايد كه بعد از سه روز آن حضرت را روانهء مدينه كنى .\r\n\r\n","description":"","footnote":"","page_name":" 872 ","page_number":872},
  {"content":"\r\n\r\nچون ربيع بيرون آمد و به خدمت حضرت رسيد ، گفت : يا بن رسول اللَّه آن شمشير و نطع را كه ديدى براى تو حاضر كرده بود ، چه دعا خواندى كه از شرّ او محفوظ ماندى ؟\r\nفرمود كه : اين دعا را خواندم ، و دعا را تعليم او نمود « 1 »  .\r\nبه روايت ديگر : ربيع برگشت و به منصور گفت : چه چيز خشم عظيم تو را به خشنودى مبدّل گردانيد ؟ منصور گفت : اى ربيع چون او داخل خانهء من شد ، اژدهاى عظيمى ديدم كه نزديك من آمد و دندان بر من مىخاييد و به زبان فصيح گفت كه : اگر اندك آسيبى به امام زمان مىرسانى ، گوشتهاى تو را از استخوانهاى تو جدا مىكنم ، و من از بيم آن چنين كردم « 2 »  .\r\nسيّد ابن طاووس روايت كرده است كه چون منصور نامشكور در سالى كه به حج آمد به ربذه رسيد ، روزى بر حضرت صادق عليه السّلام در خشم شد و ابراهيم بن جبله را گفت كه : برو جامه‌هاى جعفر بن محمّد را در گردن او بينداز و او را بكش و نزد من بياور ، ابراهيم گفت كه : چون بيرون رفتم آن حضرت را در مسجد ابو ذر يافتم ، و شرم مرا مانع شد كه چنانچه او گفته بود حضرت را ببرم ، به آستين او چسبيدم و گفتم : بيا كه خليفه تو را مىطلبد ، حضرت فرمود كه : انّا للَّه و انّا اليه راجعون ، مرا بگذار تا دو ركعت نماز بكنم ، پس دو ركعت نماز كرد و بعد از نماز دعائى خواند و گريهء بسيار كرد ، و بعد از آن متوجّه من شد و فرمود كه : به هر روش كه تو را امر كرده است مرا ببر ، گفتم : به خدا سوگند كه اگر كشته شوم تو را به آن طريق نخواهم برد ، و دست آن حضرت را گرفتم و بردم ، و جزم داشتم كه حكم به قتل او خواهد كرد . چون نزديك پردهء مجلس آن لعين رسيد ، دعائى ديگر خواند و داخل شد . چون نظر آن لعين بر آن سيّد امين افتاد ، شروع به عتاب كرد و گفت : به خدا سوگند كه تو را به قتل مىرسانم ، حضرت فرمود : دست از من بردار كه از زمان مصاحبت من با تو چندانى نمانده است و روز مفارقت واقع خواهد شد ، آن ملعون چون اين سخن شنيد حضرت را مرخّص گردانيد و عيسى بن على را از عقب آن حضرت فرستاد و گفت : برو و از آن حضرت بپرس كه مفارقت من از او به فوت من خواهد بود يا به فوت او ؟ چون از\r\n\r\n","description":"","footnote":" ( 1 ) عيون أخبار الرضا 1 / 273 .  ( 2 ) مناقب ابن شهر آشوب 4 / 252 . ","page_name":" 873 ","page_number":873},
  {"content":"\r\n\r\nحضرت پرسيد فرمود كه : به موت من ، برگشت و به منصور نقل كرد ، و آن لعين از اين خبر شاد شد « 1 »  .\r\nايضاً روايت كرده است كه روزى منصور ملعون در قصر حمراى خود نشست ، و هر روز كه در آن قصر شوم مىنشست آن روز را روز ذبح مىگفتند ، زيرا كه نمىنشست در آن عمارت مگر براى قتل و سياست ، و در آن ايّام حضرت صادق عليه السّلام را از مدينه طلبيده بود ، و آن حضرت داخل شده بود ، چون شب شد و بعضى از شب گذشت ، ربيع حاجب را طلبيد و گفت : قرب و منزلت خود را نزد من مىدانى ، به اين قدر تو را محرم خود گردانيده‌ام كه تو را بر رازى چند مطّلع مىگردانم كه آنها را از اهل حرم خود پنهان مىدارم ، ربيع گفت : اينها از وفور اشفاق خليفه است نسبت به من ، و من نيز در دولت خواهى تو مانند خود كسى گمان ندارم ، گفت : چنين است ، مىخواهم به روى و جعفر بن محمّد را بر هر حالتى كه بيابى بياورى و نگذارى كه هيئت و حال خود را تغيير دهد . ربيع گفت : بيرون آمدم و گفتم : انّا للَّه و انّا اليه راجعون ، هلاك شدم ، زيرا كه اگر او را در اين وقت نزد اين لعين برم با اين شدّت غضبى كه دارد البتّه او را هلاك مىكند و آخرت از دستم مىرود ، و اگر مداهنه كنم و نبرم مرا مىكشد و نسل مرا بر مىاندازد و مالهاى مرا مىگيرد ، پس مردّد شدم ميان دنيا و آخرت ، و نفسم به دنيا مايل شد و دنيا را بر آخرت اختيار كردم .\r\nمحمّد پسر ربيع گفت كه : چون پدرم به خانه آمد مرا طلبيد ، و من از همه پسرهاى او جرأت‌دارتر و سنگين دل‌تر بودم ، پس گفت : برو نزد جعفر بن محمّد و از ديوار خانهء او بالا رو و بىخبر به سراى او داخل شو ، و بر هر حالتى كه او را بيابى بياور ، پس آخر آن شب به منزل او رسيدم و نردبانى گذاشتم و به خانهء او بىخبر در آمدم ، ديدم كه پيراهنى پوشيده و دستمالى بر كمر بسته و مشغول نماز است ، چون از نماز فارغ شد گفتم : بيا كه خليفه تو را مىطلبد ، گفت : بگذار دعا بخوانم و جامه بپوشم ، گفتم : نمىگذارم ، فرمود : بگذار بروم و غسلى كنم و مهيّاى مرگ گردم ، گفتم : مرخّص نيستم و نمىگذارم . پس آن مرد پير ضعيف را كه زياده از هفتاد سال از عمرش گذشته بود با يك پيراهن سر و پاى برهنه از خانه بيرون\r\n\r\n","description":"","footnote":" ( 1 ) مهج الدعوات 186 . ","page_name":" 874 ","page_number":874},
  {"content":"\r\n\r\nآوردم ، و چون پاره‌اى راه آمد ضعف بر او غالب شد ، من رحم كردم بر او و او را بر استر خود سوار كردم ، چون به در قصر خليفه رسيدم شنيدم كه به پدرم مىگفت : واى بر تو اى ربيع دير كرد و نيامد .\r\nپس ربيع بيرون آمد ، چون نظرش بر امام عليه السّلام افتاد و او را بر اين حال مشاهده كرد گريست ، زيرا كه ربيع اخلاص بسيار به خدمت حضرت داشت و آن بزرگوار را امام زمان مىدانست ، حضرت فرمود كه : اى ربيع مىدانم كه تو به جانب ما ميل دارى ، اين قدر مهلت ده كه دو ركعت نماز بكنم و با پروردگار خود مناجات كنم ، ربيع گفت : آنچه خواهى بكن و به نزد آن لعين برگشت ، و او مبالغه مىكرد از روى طپش و غضب كه جعفر را زود حاضر كن ، پس حضرت دو ركعت نماز كرد و زمان طويلى با داناى راز عرض نياز كرد .\r\nچون فارغ شد ، ربيع دست آن حضرت را گرفت و داخل ايوان كرد ، پس در ميان ايوان نيز دعائى خواند . چون امام عصر را به اندرون قصر برد و نظر آن لعين بر آن حضرت افتاد ، از روى خشم و كين گفت : اى جعفر تو ترك نمىكنى حسد و بغى خود را بر فرزندان عبّاس ، و هر چند سعى مىكنى در خرابى ملك ايشان فايده نمىبخشد ، حضرت فرمود :\r\nبه خدا سوگند كه اينها را كه مىگوئى هيچ‌يك را نكرده‌ام ، و تو مىدانى كه من در زمان بنى اميّه كه دشمن‌ترين خلق بودند براى ما و شما و با آن آزارها كه از ايشان به ما و اهل بيت ما رسيد اين اراده نكردم و از من بدى به ايشان نرسيد ، با شما چرا اين آزارها كنم ، با خويشى نسبتى و اشفاق و الطاف شما نسبت به ما و خويشان ما . پس منصور ساعتى سر در زير افكند ، و در آن وقت بر روى تكيه نمدى نشسته بود و بر بالشى تكيه داده بود و در زير شوم خود پيوسته شمشيرى مىگذاشت ، پس گفت : دروغ مىگوئى ، دست در زير مسند كرد و نامه‌هاى بسيار بيرون آورد و به نزديك آن حضرت انداخت و گفت : اين نامه‌هاى توست كه به اهل خراسان نوشته‌اى كه بيعت مرا بشكنند و با تو بيعت كنند ، حضرت فرمود : به خدا سوگند كه اينها بر من افتراست ، و من اين را ننوشته‌ام و چنين اراده‌اى نكرده‌ام ، و من در جوانى اين عزمها نكرده‌ام ، اكنون كه ضعف پيرى بر من مستولى شده است چگونه اين اراده كنم ، اگر خواهى مرا در ميان لشكر خود قرار ده تا مرا مرگ\r\n\r\n","description":"","footnote":"","page_name":" 875 ","page_number":875},
  {"content":"\r\n\r\nبرسد ، و مرگ من نزديك شده است .\r\nهر چند آن امام مظلوم اين سخنان معذرت‌آميز مىگفت ، طپش آن ملعون زياده مىشد ، و شمشير را به قدر يك شبر از غلاف كشيد . ربيع گفت : چون ديدم كه آن ملعون دست به شمشير دراز كرد بر خود لرزيدم و يقين كردم كه آن حضرت را شهيد خواهد كرد ، پس شمشير را در غلاف كرد و گفت : شرم ندارى كه در اين سن مىخواهى فتنه برپا كنى كه خونها ريخته شود ؟ حضرت فرمود كه : نه به خدا سوگند كه اين نامه‌ها را من ننوشته‌ام ، و خط و مهر من در اينها نيست ، و بر من افترا كرده‌اند . پس باز آن ملعون شمشير را به قدر يك ذراع كشيد ، در اين مرتبه عزم كردم كه اگر مرا امر كند به قتل آن حضرت شمشير را بگيرم و بر خودش زنم هر چند باعث هلاك من و فرزندان من گردد ، و توبه كردم از آنچه پيشتر در حق آن حضرت اراده كرده بودم .\r\nپس آن ملعون باز آتش كينش مشتعل گرديد ، شمشير را تمام از غلاف كشيد ، و آن امام غريب مظلوم نزد آن بدبخت ميشوم ايستاده بود و مترصّد شهادت بود ، و عذر مىفرمود ، و آن سنگين دل قبول نمىنمود ، پس ساعتى سر به زير افكند و سر برداشت و گفت : راست مىگوئى و به من خطاب كرد كه : اى ربيع غاليهء مخصوص مرا بياور . چون آوردم ، امام عليه السّلام را نزديك خود طلبيد و بر مسند خود نشانيد و از آن غاليه محاسن مبارك حضرت را خوشبو گردانيد و گفت : بهترين اسبان مرا حاضر كن و جعفر را بر آن سوار كن ، و ده هزار درهم به او عطا كن و همراه او برو تا به منزل او ، و آن حضرت را مخيّر گردان ميان آنكه با ما باشد با نهايت حرمت و كرامت و ميان برگشتن به مدينهء جدّ بزرگوار خود .\r\nربيع گفت كه : من شاد بيرون آمدم و متعجّب بودم از آنچه منصور اوّل در باب او اراده داشت ، و آنچه آخر به عمل آورد ، چون به صحن قصر رسيدم گفتم : يا بن رسول اللَّه من متعجّبم از آنچه او اوّل براى تو در خاطر داشت ، و آنچه آخر در حق تو به عمل آورد ، و مىدانم كه اين اثر آن دعا بود كه بعد از نماز خواندى ، و آن دعاى ديگر كه در ايوان تلاوت نمودى ، حضرت فرمود كه : بلى ، دعاى اوّل دعاى كرب و شدايد بود و دعاى دوّم دعائى بود كه حضرت رسول در روز احزاب خواند . پس فرمود كه : اگر نه خوف داشتم كه\r\n\r\n","description":"","footnote":"","page_name":" 876 ","page_number":876},
  {"content":"\r\n\r\nمنصور آزرده شود ، اين زر را به تو مىدادم ، و ليكن مزرعه‌اى كه در مدينه دارم و بيش از اين ده هزار درهم به قيمت آن به من دادى و من به تو نفروختم آن را به تو بخشيدم ، من گفتم : يا بن رسول اللَّه من آن دعاها را از شما مىخواهم كه به من تعليم نماييد و توقّع ديگر ندارم ، حضرت فرمود كه : ما اهل بيت رسالت عطائى كه نسبت به كسى كرديم پس نمىگيريم ، و آن دعاها را نيز به تو تعليم مىكنم .\r\nچون در خدمت آن جناب به خانه رفتم ، دعاها را خواند و من نوشتم و تمسّكى براى مزرعه نوشت و به من داد ، گفتم : يا بن رسول اللَّه در وقتى كه شما را به نزد آن لعين آوردند ، شما مشغول نماز و دعا شديد و آن ملعون طپش مىكرد و تأكيد در احضار شما مىنمود ، هيچ اثر خوف و اضطراب در شما مشاهده نمىكردم ، حضرت فرمود : كسى كه جلالت و عظمت خداوند ذو الجلال در دل او جلوه‌گر شده است ، أبّهت و شوكت مخلوق در نظر او نمىنمايد ، كسى كه از خدا مىترسد از بندگان پروا ندارد .\r\nربيع گفت : چون به نزد خليفه برگشتم و خلوت شد ، گفتم : ايّها الامير ديشب از شما حالتهاى غريب مشاهده كردم ، و در اوّل حال با آن شدّت و غضب جعفر بن محمّد را طلبيدى ، و به مرتبه‌اى تو را در غضب ديدم كه هرگز چنين غضبى از تو مشاهده نكرده بودم تا آنكه شمشير را به قدر يك شبر از غلاف كشيدى ، و باز به قدر يك ذراع كشيدى ، و بعد از آن شمشير را برهنه كردى ، و بعد از آن برگشتى و او را تعظيم و اكرام نمودى ، و از حقّهء غاليه كه فرزندان خود را به آن خوشبو نمىكنى او را خوشبو كردى ، و اكرامهاى ديگر نمودى ، و مرا مأمور به مشايعت او ساختى ، اينها چه بود ؟ منصور گفت : اى ربيع من رازى را از تو پنهان نمىكنم و ليكن بايد كه اين سرّ را پنهان دارى كه به فرزندان فاطمه و شيعيان ايشان نرسد كه موجب مزيد مفاخرت ايشان گردد ، بس است ما را آنچه از مفاخرت ايشان در ميان مردم مشهور و در السنهء خلق مذكور است ، پس گفت : هر كه در خانه هست بيرون كن .\r\nچون خانه را خلوت كردم و نزد او برگشتم گفت : به غير از من و تو و خدا كسى در اين خانه نيست ، و اگر يك كلمه از آنچه به تو مىگويم بشنوم از كسى ، تو را و فرزندان تو را به\r\n\r\n","description":"","footnote":"","page_name":" 877 ","page_number":877},
  {"content":"\r\n\r\nقتل مىرسانم و اموال تو را مىگيرم . پس گفت : اى ربيع در وقتى كه او را طلبيدم ، مصر بودم بر قتل او و بر آنكه از او عذرى قبول نكنم ، و بودن او بر من هر چند خروج به شمشير نكند گران‌تر است از عبد اللَّه بن الحسن كه خروج مىكند ، زيرا كه او و پدران او را مردم امام مىدانند و ايشان را واجب الاطاعه مىشمارند ، و از همهء خلق عالمتر و زاهدتر و خوش‌اخلاق‌ترند ، و در زمان بنى اميّه من بر احوال ايشان مطّلع بودم ، چون در مرتبهء اوّل قصد قتل او كردم و شمشير يك شبر از غلاف كشيدم ، حضرت رسالت صلّى اللَّه عليه و آله و سلّم براى من متمثّل شد و ميان من و او حايل گرديد ، دستها گشوده بود و آستينهاى خود را بر زده بود و رو ترش كرده بود و از روى خشم بسوى من نظر مىكرد ، من به آن سبب شمشير را در غلاف برگردانيدم . چون در مرتبهء دوّم اراده كردم و شمشير را بيشتر از غلاف كشيدم ، باز ديدم كه حضرت به نزد من متمثّل شد نزديكتر از اوّل ، و خشمش زياده بود ، و چنان بر من حمله كرد كه اگر من قصد قتل جعفر مىكردم او قصد قتل من مىكرد ، به اين سبب شمشير را باز به غلاف بردم . و در مرتبهء سوّم ، جرأت كردم و گفتم : اينها را فعل جن مىنمايد باشد و پروا نمىبايد كرد ، و شمشير را تمام از غلاف كشيدم ، در اين مرتبه ديدم كه حضرت رسول صلّى اللّه عليه و آله و سلّم بر من متمثّل شد ، و دامن بر زده و آستينها را بالا بسته و برافروخته گرديده ، و چنان نزديك من آمد كه نزديك شد كه دست او به من برسد ، به اين جهت ، از آن اراده برگشتم و او را اكرام كردم ، و ايشان فرزندان فاطمه‌اند ، و جاهل نمىباشد به حق ايشان مگر كسى كه بهره‌اى از شريعت نداشته باشد ، زنهار مبادا كسى اين سخنان را از تو بشنود .\r\nمحمّد بن ربيع گفت : پدرم اين سخن را به من نقل نكرد مگر بعد از مردن منصور ، و من نقل نكردم مگر بعد از مردن مهدى و موسى و هارون ، و كشته شدن محمّد امين « 1 »  .\r\nايضاً روايت كرده است به سند معتبر از صفوان جمّال كه مردى از اهل مدينه بعد از كشته شدن محمّد و ابراهيم پسرهاى عبد اللَّه بن الحسن ، به نزد منصور دوانقى رفت و گفت :\r\nجعفر بن محمّد مولاى خود معلّى بن خنيس را فرستاده است كه از شيعيان اموال و اسلحه بگيرد و ارادهء خروج دارد ، محمّد پسر عبد اللَّه نيز به اعانت او اين كارها كرد ، آن ملعون\r\n\r\n","description":"","footnote":" ( 1 ) مهج الدعوات 192 . ","page_name":" 878 ","page_number":878},
  {"content":"\r\n\r\nبسيار در خشم شد و فرمانى به داود عم خود كه والى مدينه بود نوشت كه به سرعت تمام امام عليه السّلام را به نزد او فرستد ، و او نامهء منصور را به خدمت حضرت فرستاد و گفت : بايد كه فردا روانه شوى .\r\nصفوان گفت كه : حضرت مرا طلبيد و فرمود كه : شتر براى ما حاضر كن كه فردا روانه شويم به جانب عراق ، برخاست و متوجّه مسجد حضرت رسول صلّى اللّه عليه و آله و سلّم شد و چند ركعت نماز كرد و دست به دعا بلند كرد و دعائى خواند ، روز ديگر شتران براى آن حضرت حاضر كردم و متوجّه عراق شد .\r\nو چون به شهر منصور رسيد ، به در خانهء او رفت رخصت طلبيد داخل شد ، آن ملعون اوّل آن حضرت را اكرام نمود ، و بعد از آن شروع به عتاب كرد و گفت : شنيده‌ام كه معلّى براى تو اموال و اسلحه جمع مىكند ، حضرت فرمود : معاذ اللّه اين بر من افتراست ، منصور گفت : سوگند ياد كن ، حضرت به خدا سوگند ياد كرد ، منصور گفت : به طلاق و عتاق قسم بخور ، حضرت فرمود : سوگند به خدا خوردم قبول نمىكنى و مرا امر مىكنى كه سوگندهاى بدعت ياد كنم ؟ ! منصور گفت : نزد من اظهار دانائى مىكنى ؟ ! حضرت فرمود :\r\nچون نكنم و حال آنكه مائيم معدن علم و حكمت . منصور گفت : الحال جمع مىكنم ميان تو و آنكه اينها را براى تو گفته است تا در برابر تو بگويد . فرستاد و آن بدبخت را طلبيد و در حضور حضرت از او پرسيد ، گفت : بلى چنين است و آنچه در حق او گفته‌ام صحيح است ، حضرت به او گفت : سوگند ياد مىكنى ؟ گفت : بلى و شروع كرد به قسم و گفت : و اللَّه الّذي لا إله الّا هو الغالب الحيّ القيّوم ، حضرت فرمود : در سوگند تعجيل مكن و به هر نحو كه مىگويم سوگند ياد كن ، منصور گفت : اين سوگند كه او ياد كرد چه علّت داشت ؟\r\nحضرت فرمود : حق تعالى صاحب حيا و كريم است ، كسى كه او را مدح كند به صفات كماليّه و به رحمت و كرم ، او را معاجله به عقوبت نمىكند . پس حضرت فرمود : بگو بيزار شوم از حول و قوّت خدا و داخل شوم در حول و قوّت خود اگر چنين نباشد ، چون آن بدبخت اين سوگند ياد كرد ، در حال افتاد و مرد و به عذاب الهى و اصل شد ، منصور از مشاهدهء اين حال بر خود لرزيد و خايف گرديد و گفت : ديگر سخن كسى را در حق تو\r\n\r\n","description":"","footnote":"","page_name":" 879 ","page_number":879},
  {"content":"\r\n\r\nقبول نخواهم كرد « 1 »  .\r\nايضاً روايت كرده است از محمّد بن عبد اللَّه اسكندرى كه گفت : من از جملهء نديمان ابو جعفر دوانقى و محرم اسرار او بودم ، روزى به نزد او رفتم ، او را بسيار مغموم يافتم و آه مىكشيد و اندوهناك بود ، گفتم : ايّها الامير سبب تفكّر و اندوه شما چيست ؟ گفت : صد نفر از اولاد فاطمه را هلاك كردم ، و سيّد و بزرگ ايشان مانده است و در باب او چاره نمىتوانم كرد ، گفتم : كيست ؟ گفت : جعفر بن محمّد الصادق ، گفتم : ايّها الأمير او مردى است كه بسيار عبادت او را كاهانيده ، و اشتغال او به قرب و محبّت خدا او را از طلب ملك و مال و خلافت غافل گردانيده ، گفت : ميدانم كه تو اعتقاد به امامت او دارى ، و بزرگى او را مىدانم و ليكن ملك عقيم است ، و من سوگند ياد كرده‌ام كه پيش از آنكه شام اين روز در آيد ، خود را از اندوه او فارغ گردانم .\r\nراوى گفت : چون اين سخن را از او شنيدم ، زمين بر من تنگ شد و بسيار غمگين شدم ، پس جلّادى را طلبيد و گفت : چون ابو عبد اللَّه صادق را طلب نمايم و مشغول سخن گردانم و كلاه‌خود را از سر بردارم و بر زمين گذارم ، او را گردن بزن ، و اين علامت است ميان من و تو ، در همان ساعت كس فرستاد و حضرت را طلبيد . چون حضرت داخل قصر آن لعين شد ، ديدم كه قصر به حركت در آمد مانند كشتى كه در ميان درياى موّاج مضطرب باشد ، ديدم كه منصور برجست و سر و پاى برهنه به استقبال او دويد ، و بندهاى بدنش مىلرزيد و دندانهايش بر هم مىخورد ، و ساعتى سرخ و ساعتى زرد مىشد ، و آن حضرت را اعزاز و اكرام بسيار كرد ، و بر روى تخت خود نشانيد و به دو زانو در خدمت او نشست مانند بنده‌اى كه در خدمت آقا مىنشيند ، و گفت : يا بن رسول اللَّه به چه سبب در اين وقت تشريف آوردى ؟ حضرت فرمود كه : براى اطاعت خدا و رسول و فرمانبردارى تو آمده‌ام ، گفت : شما را نطلبيدم ، و رسول اشتباهى كرده ، و اكنون كه تشريف آورده‌اى هر حاجت كه دارى بطلب . حضرت فرمود : حاجت من آن است كه مرا بىضرورت طلب ننمائى ، گفت :\r\nچنين باشد ، حضرت برخاست و بيرون آمد ، و من خدا را بسيار حمد كردم كه آسيبى از آن\r\n\r\n","description":"","footnote":" ( 1 ) مهج الدعوات 198 . ","page_name":" 880 ","page_number":880},
  {"content":"\r\n\r\nملعون به آن امام مبين نرسيد ، و بعد از آنكه حضرت بيرون رفت ، منصور لحاف طلبيد و خوابيد و بيدار نشد تا نصف شب ، چون بيدار شد ديد كه بر بالين او نشسته‌ام ، گفت : بيرون مرو تا من نمازهاى خود را قضا كنم و قصّه‌اى براى تو نقل كنم .\r\nچون از نماز فارغ شد گفت : چون حضرت صادق را براى كشتن طلبيدم و داخل قصر من شد ، ديدم كه اژدهاى عظيمى پيدا شد و دهان خود را گشود ، و كام بالاى خود را بالاى قصر من گذاشت و كام پائين خود را در زير قصر گذاشت ، و دم خود را بر دور قصر خانهء من گردانيد و به زبان عربى فصيح به من گفت كه : اگر بدى اراده مىكنى نسبت به آن جناب ، تو را و خانهء تو را فرو مىبرم . به اين سبب عقل من پريشان شد و بدن من به لرزه در آمد به حدّى كه دندانهاى من بر هم مىخورد .\r\nراوى گفت : من گفتم كه : اينها از او عجب نيست ، زيرا كه نزد او اسمها و دعاها است كه اگر آنها را بر شب بخواند روز مىشود ، و اگر بر روز بخواند شب مىشود ، و اگر بر موج درياها بخواند ساكن مىشود ، پس بعد از چند روز از او رخصت طلبيدم كه به زيارت آن جناب روم ، مرا دستورى داد و ابا نكرد ، چون به خدمت حضرت رفتم از حضرت التماس كردم كه آن دعا كه در وقت دخول مجلس منصور خواند تعليم من نمايد ، او اجابت التماس من نمود « 1 »  .\r\nايضاً روايت كرده است كه ربيع حاجب گفت : روزى منصور مرا طلبيد و گفت : مىبينى چها از جعفر بن محمّد مردم نقل مىكنند ، به خدا سوگند كه نسلش را بر مىاندازم ، پس يكى از امراى خود را طلبيد و گفت : با هزار نفر به مدينه رو و بىخبر به خانهء امام جعفر عليه السّلام داخل شو و سر او و پسرش موسى را براى من بياور . چون آن امير داخل مدينه شد ، حضرت فرمود دو ناقه آوردند و بر در خانهء حضرت بازداشتند ، و اولاد خود را جمع كرد و در محراب نشست و مشغول دعا شد .\r\nامام موسى عليه السّلام فرمود : من ايستاده بودم كه آن امير با لشكر خود به در خانهء ما آمد و امر كرد لشكر خود را كه سرهاى آن دو ناقه را بريدند و برگشت ، چون نزد منصور رفت گفت :\r\n\r\n","description":"","footnote":" ( 1 ) مهج الدعوات 201 . ","page_name":" 881 ","page_number":881},
  {"content":"\r\n\r\nآنچه فرموده بودى به عمل آوردم ، و كيسه را نزد منصور گذاشت . چون منصور سر كيسه را باز كرد ، سرهاى ناقه را ديد ، پرسيد كه : اينها چيست ؟ گفت : ايّها الامير چون من داخل خانهء امام جعفر شدم ، سرم گرديد و خانه در نظرم تاريك شد و دو شخص را ديدم كه در نظر چنان نمود كه جعفر و پسر اوست ، حكم كردم كه سر آنها را جدا كردند و آوردم ، منصور گفت : زنهار آنچه ديدى به كسى نقل مكن ، و احدى را بر اين معجزه مطّلع مگردان ، و تا او زنده بود كسى را بر اين قصّه مطّلع نگردانيدم « 1 »  .\r\n\r\n","description":"","footnote":" ( 1 ) مهج الدعوات 213 . ","page_name":" 882 ","page_number":882},
  {"content":"\r\n\r\n\r\nفصل سوّم در تاريخ شهادت آن نير فلك امامت\r\nخلافى نيست در آنكه وفات آن منبع سعادات در سال صد و چهل و هشت هجرت واقع شد ، و اشهر آن است كه در ماه شوّال ، و بعضى دوشنبه پانزدهم ماه رجب سال مذكور گفته‌اند « 1 »  .\r\nاكثر عمر شريف آن جناب را شصت و پنج سال گفته‌اند « 2 »  ، و بعضى شصت و هشت گفته‌اند « 3 »  ، و در كشف الغمّه هفتاد و يك نيز روايت كرده است « 4 »  ، به روايت ابن خوشاب از محمّد بن سنان روايت كرده است كه در هنگام وفات عمر شريف آن حضرت شصت و پنج سال بود يا شصت و هشت سال ، در سال صد و چهل و هشتم هجرت « 5 »  .\r\nولادت با سعادتش در سال هشتاد و سوّم ، با جدّ خود على بن الحسين عليه السّلام دوازده سال و چند روز گذرانيد ، به روايت ديگر : پانزده سال « 6 »  ، و با پدر بزرگوار خود نوزده سال ، و بعد از آن حضرت سى و چهار سال ماند « 7 »  .\r\nكلينى به سند معتبر از ابو بصير روايت كرده است كه حضرت صادق عليه السّلام در هنگام وفات كه سال صد و چهل و هشت بود ، شصت و پنج سال داشت ، و ايّام امامت آن جناب\r\n\r\n","description":"","footnote":" ( 1 ) روضة الواعظين 212 ؛ كشف الغمّه 2 / 374 .  ( 2 ) كافى 1 / 472 ؛ ارشاد شيخ مفيد 2 / 180 .  ( 3 ) كشف الغمّه 2 / 374 .  ( 4 ) كشف الغمّه 2 / 374 .  ( 5 ) كشف الغمّه 2 / 402 .  ( 6 ) كشف الغمّه 2 / 402 .  ( 7 ) اعلام الورى 272 . ","page_name":" 883 ","page_number":883},
  {"content":"\r\n\r\nبعد از پدر سى و چهار سال بود « 1 »  .\r\nو گفته‌اند كه ايّام امامت آن حضرت بقيهء ملك هشام بن عبد الملك ، و ملك وليد بن يزيد بن عبد الملك ، و ملك يزيد بن وليد ، و ملك ابراهيم بن وليد ، و ملك مروان حمار ، پس ابو مسلم خروج كرد در سال صد و سى و دو و عبد اللَّه سفّاح از بنى عبّاس خليفه شد ، و چهار سال و هشت ماه ايّام او بود ، و بعد از او منصور دوانقى غصب خلافت كرد و بيست و يك سال و يازده ماه پادشاهى كرد ، و در سال دهم پادشاهى او « 2 »  ، به روايت ديگر : سال دوّم حضرت صادق عليه السّلام به آباى گرام خود ملحق گرديد ، و به قول ديگر : ابتداى امامت آن حضرت در پادشاهى ابراهيم بن وليد بود « 3 »  .\r\nابن بابويه و ديگران گفته‌اند كه : به امر منصور ملعون آن حضرت را به زهر شهيد كردند ، و گويند كه : انگور زهرآلودى به آن حضرت خورانيدند ، و به اتّفاق آن امام رفيع در قبرستان بقيع در جنب والد منيع خود مدفون گرديد « 4 »  .\r\nكلينى و ابن بابويه و برقى و ديگران روايت كرده‌اند كه چون هنگام وفات آن حضرت شد ، ديده‌هاى خود را گشود و فرمود : خويشان مرا جمع كنيد ، چون همه جمع شدند بسوى ايشان نظر كرد و فرمود : شفاعت ما نمىرسد به كسى كه نماز را سبك شمارد و اعتنا به شأن آن ننمايد « 5 »  ، پس فرمود : هفتاد دينار طلا به حسن افطس كه پسر عم آن حضرت بود بدهيد ، و براى هر يك از اقارب خود وصيّتى فرمود .\r\nسالمه آزاد كردهء آن حضرت گفت : براى افطس وصيّت مىكنى ، و او كارد بر روى تو كشيد ، و ارادهء قتل تو كرد ؟ ! حضرت فرمود : تو مىخواهى كه من قطع رحم كنم ، و از آنها نباشم كه خدا مدح كرده است ايشان را به صلهء رحم ، و در شأن ايشان گفته است كه :\r\n وَ الَّذِين يَصِلُون ما أَمَرَ اللَّه بِه أَن يُوصَل وَ يَخْشَوْن رَبَّهُم وَ يَخافُون سُوءَ \r\n\r\n","description":"","footnote":" ( 1 ) كافى 1 / 475 .  ( 2 ) اعلام الورى 272 .  ( 3 ) مناقب ابن شهر آشوب 4 / 302 .  ( 4 ) الفصول المهمّه 227 ؛ ارشاد شيخ مفيد 2 / 180 ؛ مناقب ابن شهر آشوب 4 / 302 .  ( 5 ) ثواب الاعمال 272 . ","page_name":" 884 ","page_number":884},
  {"content":"\r\n\r\n الْحِساب *  « 1 »  پس گفت : اى سالمه ! براى او وصيّت مىكنم كه زيرا كه حق تعالى بهشت را آفريد و آن را خوشبو گردانيد ، و بوى آن تا دو هزار سال راه مىرسد ، و نمىشنود بوى آن را عاق پدر و مادر و قطع كنندهء رحم « 2 »  .\r\nكلينى به سند موثّق از امام موسى عليه السّلام روايت كرده است كه گفت : پدر بزرگوار خود را كفن كردم در دو جامهء سفيد مصرى كه در آنها احرام مىبست ، و در پيراهنى كه مىپوشيد ، و در عمامه‌اى كه از امام زين العابدين عليه السّلام به او رسيده بود ، و در برد يمنى كه به چهل دينار طلا خريده بود « 3 »  ، و اگر امروز مىبود به چهار صد دينار مىارزيد .\r\nايضاً روايت كرده است كه بعد از وفات حضرت صادق عليه السّلام حضرت امام موسى عليه السّلام مىفرمود هر شب چراغ بر افروزند در حجره‌اى كه آن حضرت در آن حجره وفات يافته بود « 4 »  .\r\nكلينى و شيخ طوسى و ابن شهر آشوب روايت كرده‌اند از ابو ايّوب جوزى كه گفت : شبى ابو جعفر دوانقى در ميان شب فرستاد و مرا طلبيد ، چون رفتم ديدم كه بر كرسى نشسته و شمعى در پيش او نهاده‌اند و نامه‌اى در دست دارد و مىخواند ، چون سلام كردم ، نامه را پيش من انداخت و گريست و گفت : اين نامهء محمّد بن سليمان است و خبر وفات امام جعفر صادق عليه السّلام را نوشته است ، پس سه نوبت گفت : انّا للَّه و انّا اليه راجعون ، و گفت : مثل جعفر كجا مىرسد ، پس گفت : بنويس كه اگر يك كس را بخصوص وصى كرده است ، او را بطلب و گردن بزن ، بعد از چند روز جواب نامه رسيد كه پنج نفر را وصى كرده است :\r\nخليفه ، و محمّد بن سليمان والى مدينه ، و دو پسر خود عبد اللَّه و موسى ، و حميده مادر موسى را ، چون منصور نامه را خواند گفت : اينها را نمىتوان كشت « 5 »  .\r\nمترجم گويد : حضرت به علم امامت مىدانست كه آن ملعون چنين اراده‌اى خواهد كرد ، آن جماعت را به حسب ظاهر در وصيّت شريك كرده بود ، اوّل نام آن لعين را نوشته\r\n\r\n","description":"","footnote":" ( 1 ) سورهء رعد / آيهء 21 .  ( 2 ) كتاب الغيبه شيخ طوسى 197 .  ( 3 ) كافى 1 / 476 .  ( 4 ) كافى 3 / 251 .  ( 5 ) كافى 1 / 310 ؛ مناقب ابن شهر آشوب 4 / 345 . ","page_name":" 885 ","page_number":885},
  {"content":"\r\n\r\nبود ، و در باطن امام موسى عليه السّلام مخصوص بود به وصيّت ، و از اين وصيّت نيز اهل علم مىدانستند كه وصايت و امامت مخصوص آن حضرت است .\r\nچنانچه روايت كرده‌اند كه اعرابى نزد ابو حمزهء ثمالى كه از اكابر اصحاب ائمّه است و به خدمت حضرت امام زين العابدين عليه السّلام رسيده بود رفت ، ابو حمزهء ثمالى از او پرسيد كه :\r\nچه خبر دارى ؟ گفت : امام جعفر صادق عليه السّلام از دنيا رفت ، ابو حمزه از استماع اين خبر وحشت اثر نعره‌اى زد و بيهوش شد ، چون به هوش آمد پرسيد : كه را وصى كرد ؟ گفت :\r\nسه نفر را وصى كرد : عبد اللَّه افطح و موسى كاظم و ابو جعفر منصور را ، ابو حمزه تبسّم كرد و گفت : الحمد للَّه كه ما را هدايت به حق كرد ، گفتند كه : حق را از كجا دانستى ؟ گفت كه :\r\nوصيّت منصور ظاهر است كه براى تقيّه است كه وصىّ او را به قتل نرساند ، و فرزند كوچك كه امام موسى است با فرزند بزرگتر كه عبد اللَّه است ذكر كرد تا مردم بدانند كه عبد اللَّه قابل امامت نيست ، زيرا كه اگر فرزند بزرگ علّتى در بدن و دين نداشته باشد مىبايد كه او امام باشد ، و عبد اللَّه در بدن فيل پا بود ، و دينش ناقص بود ، و جاهل بود به احكام شريعت ، اگر او علّتى نمىداشت به او اكتفا مىكرد ، پس از آنجا دانستم كه امام موسى عليه السّلام امام است ، و ذكر آنها براى مصلحت است « 1 »  .\r\n\r\n","description":"","footnote":" ( 1 ) مناقب ابن شهر آشوب 4 / 345 . ","page_name":" 886 ","page_number":886},
  {"content":"\r\n\r\n\r\nفصل چهارم در بيان بعضى از ستمها كه در زمان آن حضرت بر اقارب و شيعيان آن حضرت واقع شد\r\nابن بابويه روايت كرده است كه چون منصور در بغداد عمارتى بنا مىكرد ، اولاد حضرت على عليه السّلام را تفحّص مىكرد ، و هر كه را مىيافت در ميان ستونهاى آجر مىگذاشت تا به اين زجر شهيد مىشدند ، روزى كودك خوش روى خوش موئى از فرزندان حضرت امام حسن عليه السّلام را آوردند و به بنّا دادند كه آن امام‌زادهء مظلوم را در ميان ستون گذارد ، مردى را بر او موكّل گردانيدند كه در حضور او اين را واقع سازد . چون نظر بنّا بر جمال بىمثال آن خورشيد اوج رفعت و جلال افتاد ، بر او ترحّم نمود ، و تاب نياورد كه آن نونهال چمن آمال و امانى را از برگ و بار زندگانى عارى گرداند ، پس آن جوان را در ميان ستون گذاشت و فرجه‌اى براى نفس كشيدن او قرار داد و گفت : اى نور ديدهء غمگين مباش كه به زودى نزد تو مىآيم و تو را از اين مهلكه نجات مىدهم .\r\nچون شب در آمد ، و مردم در جاهاى خود آرام گرفتند ، آن بنّا به نزد آن ستون آمد و آن جوان عربى را بيرون آورد و گفت : اى جوان من بر تو رحم كردم ، تو نيز بر من رحم كن و در خون من و ساير عمله‌اى كه با من كار مىكردند شريك مشو ، و خود را از نظر خلق پنهان ساز و هيأت خود را تغيير ده كه كسى تو را نشناسد ، و من در اين شب تار نزد تو آمدم و تو را نجات دادم ، و خود را در خوف و بيم افكندم براى آنكه جدّ تو در روز قيامت با من خصمى نكند ، پس به آن آلتى كه گچ‌كاران را مىباشد گيسوهاى آن سيّد عربى را بريد و\r\n\r\n","description":"","footnote":"","page_name":" 887 ","page_number":887},
  {"content":"\r\n\r\nگفت : از اين ديار بيرون رو و بسوى مادر خود بر مگرد كه مبادا من رسوا شوم .\r\nامام‌زادهء مظلوم گفت : چون مصلحت نمىدانى كه من به نزد مادر خود بروم و بر من منّت نهادى و مرا از مردن نجات دادى ، بر مادر من نيز منّت گذار و او را خبر ده كه حيات من باقى است ، شايد جزع و زارى و ناله و بىقرارى او بر من تسكين يابد ، و اين گيسوهاى مرا به نشانه براى او ببر كه سخن تو را باور كند . پس در آن شب آن امام زاده گريخت و كسى ندانست كه كجا رفت ، بنّا گفت كه : بعد از آن من رفتم و خانهء مادر او را جستم ، چون نزديك آن غم خانه شدم ، صداى گريه و نوحهء آن سيّده را شنيدم ، پس خبر حيات پسرش را به او رسانيدم ، و او را شاد گردانيدم و برگشتم « 1 »  .\r\n\r\n","description":"","footnote":" ( 1 ) عيون أخبار الرضا 1 / 102 . ","page_name":" 888 ","page_number":888},
  {"content":"\r\n\r\n\r\nباب نهم در بيان تاريخ احوال حضرت سيّد بشر و شافع محشر و نوربخش شمس و قمر امام هفتم ابو الحسن موسى بن جعفر عليهما السّلام\r\n\r\n","description":"","footnote":"","page_name":" 889 ","page_number":889},
  {"content":"\r\n\r\n.\r\n\r\n","description":"","footnote":"","page_name":" 890 ","page_number":890},
  {"content":"\r\n\r\n\r\nفصل اوّل در بيان ولادت و نسب و اسم و كنيت و لقب آن حضرت است\r\nاسم شريف آن حضرت موسى بود ، و كنيت او ابو الحسن و ابو ابراهيم بود ، و ابو على و ابو اسماعيل نيز گفته‌اند ، و دو كنيت اوّل اشهر است ؛ و القاب شريف آن حضرت : كاظم و صابر و صالح و امين است ، و لقب مشهور آن حضرت كاظم است « 1 »  .\r\nو پدر آن حضرت امام جعفر صادق عليه السّلام است ، و مادر آن جناب ام ولدى بود كه او را حميدهء بربريّه مىگفتند ، و بعضى اندلسيّه گفته‌اند « 2 »  .\r\nو نقش خاتم آن جناب به روايت امام رضا عليه السّلام : حسبي اللَّه بود « 3 »  ، و به روايت ديگر :\r\nالملك للَّه وحده بود « 4 »  .\r\nو ولادت آن جناب در ابوا كه منزلى است در ميان مكّه و مدينه واقع شد ، و اشهر آن است كه ولادت آن جناب در سال صد و بيست و هشتم هجرت ، و بعضى صد و بيست و نه گفته‌اند « 5 »  ، و روز ولادت شنبه هفتم ماه صفر بود .\r\nقطب راوندى و ديگران روايت كرده‌اند كه ابن عكاشهء اسدى به خدمت امام محمّد\r\n\r\n","description":"","footnote":" ( 1 ) ارشاد شيخ مفيد 2 / 215 ؛ مناقب ابن شهر آشوب 4 / 348 و كشف الغمّه 3 / 3 .  ( 2 ) اعلام الورى 294 ؛ ارشاد شيخ مفيد 2 / 215 ؛ كشف الغمّه 3 / 2 و 8 .  ( 3 ) امالى شيخ صدوق 371 .  ( 4 ) الفصول المهمّه 229 .  ( 5 ) كشف الغمّه 3 / 2 ؛ كافى 1 / 476 . ","page_name":" 891 ","page_number":891},
  {"content":"\r\n\r\nباقر عليه السّلام آمد و حضرت امام جعفر عليه السّلام در خدمت آن جناب ايستاده بود ، آن جناب او را اعزاز و اكرام نمود و انگورى براى او طلبيد ، در اثناى سخن ابن عكاشه عرض كرد كه :\r\nيا بن رسول اللَّه چرا جعفر را تزويج نمىنمائى كه به حدّ تزويج رسيده است ؟ و هميان زرى نزد آن جناب گذاشته بود ، حضرت فرمود كه : در اين زودى برده‌فروشى از اهل بربر خواهد آمد و در خانهء ميمونه فرود خواهد آمد ، و به اين زر از براى او كنيزى خواهم خريد .\r\nراوى گفت كه : بعد از چند روز ديگر به خدمت آن جناب رفتم و گفتم : مىخواهيد خبر دهم شما را از آن برده‌فروشى كه من گفتم براى جعفر از او كنيزى خواهم خريد ؟ اكنون آمده است برويد و به اين هميان زر از او كنيزى بخريد . چون نزد برده‌فروش رفتم گفت :\r\nكنيزانى را كه داشتم همه را فروخته‌ام و نمانده است نزد من مگر دو كنيز ، يكى از ديگرى بهتر است ، گفتم : بيرون آور ايشان را تا ببينم . چون ايشان را بيرون آورد گفتم : آن جاريه كه بهتر است به چند مىفروشى ؟ گفت : قيمت آخرش هفتاد دينار است ، گفتم : احسان كن و از قيمت چيزى كم كن ، گفت : هيچ كم نمىكنم ، گفتم : به آنچه در كيسه است ما مىخريم او را ، مرد ريش سفيدى نزد او بود گفت : بگشائيد مهر را ، نخّاس گفت : عبث مگشائيد كه اگر يك حبّه از هفتاد دينار كم است نمىفروشم ، آن مرد گفت كه : بگشائيد و بشماريد ، چون شمرديم هفتاد دينار بود نه كم و نه زياد ، پس آن جاريه را آورديم به خدمت آن حضرت ، و حضرت امام جعفر عليه السّلام نزد آن جناب ايستاده بود ، و آنچه گذشته بود به خدمت آن حضرت عرض كرديم ، حضرت ما را حمد كرد و از جاريه سؤال كرد كه : چه نام دارى ؟\r\nگفت : حميده نام دارم ، حضرت فرمود كه : پسنديده در دنيا و ستايش كرده خواهى بود در آخرت ، مرا خبر ده كه آيا بكرى يا ثيّب ؟ گفت : باكره‌ام ، حضرت فرمود كه : چيزى به دست نخّاسان نمىآيد كه فاسد نكنند ، چگونه تو باكره مانده‌اى ؟ گفت : هرگاه نزد من مىآمد و ارادهء مقاربت مىكرد ، حق تعالى مرد سفيد موئى را بر او مسلّط مىگردانيد كه طپانچه بر روى او مىزد و مانع مىشد ، پس حضرت فرمود كه : اى جعفر متصرّف شو اين كنيز را كه از توست ، و از اين فرزندى هم خواهد رسيد كه بهترين اهل زمين باشد « 1 »  .\r\n\r\n","description":"","footnote":" ( 1 ) خرايج 1 / 286 . ","page_name":" 892 ","page_number":892},
  {"content":"\r\n\r\nو به سند معتبر ديگر روايت كرده‌اند كه حضرت صادق عليه السّلام فرمود كه : حميده پاك و پاكيزه است از هر چركى و عيبى مانند طلاى خالص ، و پيوسته ملائكه به امر حق تعالى او را حراست كردند كه دست بيگانه به او نرسيد تا به دست من آمد براى بزرگوارى من ، و براى بزرگوارى حجّت بعد از من « 1 »  .\r\nو به روايت ديگر : حميده در خواب ديد كه ماه در دامن او فرود آمد پيش از آنكه حضرت او را بخرند « 2 »  .\r\nكلينى و صفّار و برقى و ديگران به سندهاى معتبر از ابو بصير روايت كرده‌اند كه گفت :\r\nدر سالى كه حضرت امام موسى عليه السّلام متولّد شد ، من در خدمت حضرت صادق عليه السّلام به سفر حج رفتم ، چون به منزل ابوا رسيدم ، حضرت براى ما چاشت طلبيد ، و بسيار نيكو آوردند ، در اثناى طعام خوردن پيكى از جانب حميده بسوى آن جناب آمد كه حميده مىگويد كه : اثر وضع حمل در من ظاهر شده ، و فرموده بودى كه چون اين ظاهر شود تو را خبر كنم كه اين فرزند مثل فرزندان ديگر نيست . پس حضرت شاد و خوش‌حال برخاست و متوجّه خيمهء حرم شد ، و بعد از اندك زمانى معاودت نمود شكفته و خندان و آستينهاى مبارك خود را بر زده بود ، گفتم : خدا هميشه دهان تو را خندان و دل تو را شادمان بدارد ، حال حميده چگونه شد ؟ فرمود كه : حق تعالى به من پسرى عطا كرد كه بهترين خلق خداست ، و حميده مرا به امرى خبر داد از او كه من از او مطّلع‌تر بودم به آن . ابو بصير گفت :\r\nفداى تو شوم چه خبر داد تو را حميده ؟ گفت كه : چون مولود مبارك به زمين آمد ، دستهاى خود را بر زمين گذاشت و سر خود را بسوى آسمان بلند كرد ، من به او گفتم كه : چنين است علامت ولادت حضرت رسالت صلّى اللّه عليه و آله و سلّم و هر امامى كه بعد از او هست .\r\nابو بصير گفت : اين چه علامت است براى امام فداى تو شوم ؟ حضرت فرمود : در شبى كه نطفهء جدّ من منعقد مىشد ، ملكى نزد پدر جدّ من آمد در وقتى كه او در خواب بود ، و شربتى از آسمان براى او آورد از آب صاف‌تر و از شير سفيدتر و از مسكه نرم‌تر و از عسل شيرين‌تر و از برف خنك‌تر و آشاميد ، و امر كرد او را به مجامعت ، پس در آن ساعت شاد و\r\n\r\n","description":"","footnote":" ( 1 ) كافى 1 / 476 .  ( 2 ) اعلام الورى 310 . ","page_name":" 893 ","page_number":893},
  {"content":"\r\n\r\nخوش‌حال برخاست و مقاربت نمود با مادر جدّ من ، و نطفهء جدّ من از آن شربت منعقد شد ، همچنين در وقت انعقاد نطفهء پدر من ، آن ملك به نزد جدّ من آن شربت را براى او آورد ، در هنگام انعقاد نطفهء من آن ملك نزد پدرم آمد و آن شربت را آورد ، و در شبى كه نطفهء اين فرزند منعقد مىشد آن ملك نزد من آمد و همان شربت را براى من آورد ، و من آشاميدم و با حميده مقاربت كردم و نطفهء اين مولود مبارك در رحم او قرار گرفت ، پس بشناسيد و بدانيد كه اوست امام بعد از من ، و هر نطفهء امامى از آن شربت آسمانى مىباشد كه تو را خبر دادم .\r\nچون آن نطفهء مبارك چهار ماه در رحم قرار مىگيرد ، حق تعالى روح مقدّس ايشان را به بدن متعلّق مىگرداند ، و ملكى نازل مىشود كه او را حيوان مىنامند اين آيه را بر بازوى راست او مىنويسد :  وَ تَمَّت كَلِمَةُ رَبِّك صِدْقاً وَ عَدْلًا لا مُبَدِّل لِكَلِماتِه وَ هُوَ السَّمِيع الْعَلِيم  « 1 »  .\r\nچون از رحم به زير مىآيد دست بر زمين مىگذارد و سر بسوى آسمان بلند مىكند و گوش مىدهد صداى منادى را كه از جانب رب العزّه از افق اعلا و نزد عرش حق تعالى سه مرتبه ندا مىكند او را به نام او و نام پدر او كه : اى فلان بن فلان ! ثابت باش تو را براى امر عظيمى خلق كرده‌ام ، توئى برگزيدهء من از خلق من ، و محل اسرار من ، و صندوق علوم من ، و امين من بر وحيهاى من ، و خليفهء من در زمين ، و براى تو و مواليان تو واجب گردانيده‌ام رحمت خود را ، و بخشيده‌ام بهشتهاى خود را ، و شما را در جوار رحمت خود جا مىدهم ، به عزّت و جلال خود سوگند ياد مىكنم كه دشمنان تو را به بدترين عذابها معذّب گردانم هر چند در دنيا روزى را بر ايشان فراخ گردانم .\r\nچون صوت منادى تمام مىشود ، او در جواب مىگويد بر همان هيأتى كه هست :\r\n شَهِدَ اللَّه أَنَّه لا إِله إِلَّا هُوَ وَ الْمَلائِكَةُ وَ أُولُوا الْعِلْم قائِماً بِالْقِسْطِ لا إِله إِلَّا هُوَ الْعَزِيزُ الْحَكِيم  « 2 »  چون اين سخن را تمام مىكند ، حق تعالى علوم اوّلين و آخرين را به او عطا مىفرمايد ، و مستحق آن مىشود كه روح در شب قدر او را زيارت كند .\r\n\r\n","description":"","footnote":" ( 1 ) سورهء انعام / آيهء 115 .  ( 2 ) سورهء آل عمران / آيهء 18 . ","page_name":" 894 ","page_number":894},
  {"content":"\r\n\r\nابو بصير گفت : روح جبرئيل نيست ؟ حضرت فرمود : نه بلكه روح بزرگ‌تر است از جبرئيل ، به درستى كه جبرئيل از جملهء ملائكه است ، و روح خلقى است بزرگتر از ملائكه چنان كه حق تعالى فرموده است :  تَنَزَّل الْمَلائِكَةُ وَ الرُّوح  « 1 »  و روح را بعد از ملائكه ذكر كرده است « 2 »  .\r\nبه سند معتبر از منهال قصّاب مروى است كه چون حضرت صادق عليه السّلام به مدينه مراجعت نمود ، براى آن مولود مسعود سه روز اهل مدينه را وليمه كرد « 3 »  .\r\n\r\n","description":"","footnote":" ( 1 ) سورهء قدر / آيهء 4 .  ( 2 ) محاسن برقى 2 / 30 .  ( 3 ) محاسن برقى 2 / 192 . ","page_name":" 895 ","page_number":895},
  {"content":"\r\n\r\n\r\nفصل دوّم در بيان تاريخ شهادت آن حضرت و بعضى از ستمها كه از خلفاى جور بر آن امام مظلوم واقع شد\r\nاشهر در شهادت آن حضرت آن است كه در سال صد و هشتاد و سوّم هجرت واقع شد « 1 »  ، و بعضى صد و هشتاد و يك « 2 »  ، و بعضى صد و هشتاد و شش گفته‌اند « 3 »  . و روز شهادت موافق مشهور روز جمعه بيست و پنجم ماه رجب بود ، و بعضى پنجم ماه نيز گفته‌اند ، و عمر شريف آن حضرت در وقت وفات موافق مذكور پنجاه و پنج سال بود ، و بعضى پنجاه و چهار گفته‌اند « 4 »  .\r\nو در ابتداء امامت ، عمر شريفش بيست سال بود و كمتر نيز گفته‌اند ، و مدّت امامتش سى و پنج سال بود ، در ايّام خلافت آن حضرت بقيّهء خلافت منصور بود ، و او به ظاهر متعرّض آن حضرت نشد ؛ و بعد از او ده سال و كسرى ايّام خلافت مهدى بود ، و آن لعين حضرت را به عراق طلبيد و محبوس گردانيد ، و به سبب مشاهدهء معجزات بسيار ، جرأت بر اذيّت آن حضرت ننمود و آن جناب را به مدينه برگردانيد ؛ و بعد از آن يك سال و كسرى مدّت خلافت هادى بود ، و او نيز آسيبى به آن حضرت نتوانست رسانيد ، چون خلافت به\r\n\r\n","description":"","footnote":" ( 1 ) مناقب ابن شهر آشوب 4 / 349 .  ( 2 ) بحار الأنوار 48 / 207 .  ( 3 ) مناقب ابن شهر آشوب 4 / 349 .  ( 4 ) مناقب ابن شهر آشوب 4 / 349 ؛ اعلام الورى 294 . ","page_name":" 896 ","page_number":896},
  {"content":"\r\n\r\nهارون لعين رسيد آن حضرت را به بغداد آورد ، مدّتى محبوس داشت ، و در سال پانزدهم خلافت خود آن حضرت را به زهر شهيد كرد « 1 »  .\r\nامّا سبب طلبيدن هارون آن جناب را به عراق ، چنانچه ابن بابويه و ديگران روايت كرده‌اند آن است كه چون آن ملعون خواست كه امر خلافت را براى اولاد خود محكم گرداند ، و آن لعين چهارده پسر داشت ، از ميان ايشان سه نفر اختيار كرد : اوّل محمّد امين پسر زبيده را وليعهد خود گردانيد ، و خلافت را بعد از او براى عبد اللَّه مأمون ، و بعد از او براى قاسم مؤتمن .\r\nچون جعفر بن اشعث را مربّى ابن زبيده گردانيده بود ، يحيى برمكى كه اعظم وزراى آن لعين بود ، انديشه كرد كه بعد از هارون اگر خلافت به محمّد امين منتقل شود ، ابن اشعث مالك اختيار او خواهد شد و دولت از سلسلهء من بيرون خواهد رفت ، و در مقام تضييع ابن اشعث در آمد و مكرّر بد او را به نزد هارون مىگفت تا آنكه او را نسبت داد به تشيّع و اقرار به امامت موسى بن جعفر عليه السّلام ، گفت : او از محبّان و مواليان آن جناب است و او را خليفهء عصر مىداند ، و هر چه به هم رساند خمس آن را براى حضرت مىفرستد ، به اين سخنان شورانگيز آن ملعون را به فكر آن حضرت انداخت تا آنكه روزى هارون از يحيى و ديگران پرسيد كه : آيا مىشناسيد از آل أبي طالب كسى را كه طلب نمايم و بعضى از احوال موسى بن جعفر از او سؤال كنم ؟ ايشان على بن اسماعيل بن جعفر را نشان دادند ، به روايت ديگر : محمّد بن اسماعيل كه برادرزادهء آن جناب بود « 2 »  ، و حضرت احسان بسيار نسبت به او مىنمود ، و بر خفاياى احوال آن جناب اطّلاع تمام داشت ، پس به امر خليفه نامه‌اى به او نوشتند و او را طلبيدند .\r\nچون آن جناب بر آن امر مطّلع شد ، او را طلبيد گفت : ارادهء كجا دارى ؟ گفت : ارادهء بغداد ، فرمود : براى چه مىروى ؟ گفت : پريشان شده‌ام و قرض بسيارى به هم رسانده‌ام ، آن جناب فرمود : من قرض تو را ادا مىكنم و خروج تو را متكفّل مىشوم ، او قبول نكرد و گفت : مرا وصيّتى كن ، آن جناب فرمود : وصيّت مىكنم كه در خون من شريك نشوى و\r\n\r\n","description":"","footnote":" ( 1 ) مناقب ابن شهر آشوب 4 / 349 .  ( 2 ) رجال كشى 2 / 540 . ","page_name":" 897 ","page_number":897},
  {"content":"\r\n\r\nاولاد مرا يتيم نگردانى ، بازگفت : مرا وصيّت كن ، حضرت باز اين وصيّت فرمود ، تا آنكه سه مرتبه حضرت او را چنين وصيّت فرمود ، پس سيصد دينار طلا و چهار هزار درهم به او عطا فرمود .\r\nچون او برخاست ، حضرت به حاضران فرمود : به خدا سوگند كه در خون من سعى خواهد كرد و فرزندان مرا به يتيمى خواهد انداخت ، گفتند : يا بن رسول اللَّه با آنكه مىدانيد كه او چنين كارى خواهد كرد ، نسبت به او احسان مىنمائيد ، و اين مال جزيل را به او مىبخشيد ؟ ! حضرت فرمود : بلى زيرا كه پدران من روايت كرده‌اند از رسول خدا صلّى اللّه عليه و آله و سلّم كه :\r\nچون كسى به رحم خود احسان كند ، و او در برابر بدى كند ، و اين كس قطع احسان خود را از او بكند ، حق تعالى قطع رحم خود را از او مىكند و او را به عقوبت خود گرفتار مىكند .\r\nچون على بن اسماعيل به بغداد رسيد ، يحيى بن خالد برمكى او را به خانه برد و با او توطئه كرد ، كه چون به مجلس هارون رود ، امرى چند نسبت به عم خود بگويد كه هارون را به خشم آورد ، و او را به نزد هارون برد . چون بر او داخل شد ، سلام كرد و گفت : هرگز نديده‌ام كه دو خليفه در عصرى بوده باشند ، تو در اين شهر خليفه‌اى و موسى بن جعفر در مدينه خليفه است ، مردم از اطراف عالم خراج از براى او مىآورند ، خزانه به هم رسانيده و اموال و اسلحهء بسيار جمع كرده است .\r\nپس هارون امر كرد كه دويست هزار درهم به او بدهند ، چون آن بدبخت به خانه برگشت ، دردى در حلقش به هم رسيد و در همان شب به عذاب الهى و اصل شد و از آن زرها منتفع نشد .\r\nبه روايتى ديگر : بعد از چند روز او را زحيرى عارض شد ، و جميع احشا و اعضاى او به زير آمد ، چون آن زر را براى او آوردند ، در حالت نزع بود و از آن زرها بجز حسرت چيزى از براى او نماند ، و زرها را به خزانهء خليفه برگردانيدند .\r\nو از آن سال كه صد و هفتاد و نهم هجرت بود ، هارون براى استحكام خلافت اولاد خود به گرفتن امام موسى عليه السّلام ارادهء حج كرد ، و فرمانها به اطراف نوشت كه علما و سادات و اعيان و اشراف همه در مكّه حاضر شوند كه از ايشان بيعت بگيرد ، و ولايت عهد اولاد او\r\n\r\n","description":"","footnote":"","page_name":" 898 ","page_number":898},
  {"content":"\r\n\r\nمنتشر گردد ، و اوّل به مدينهء طيّبه آمد « 1 »  .\r\nو يعقوب بن داود روايت كرده است كه چون هارون به مدينه آمد ، من شبى به خانهء يحيى برمكى رفتم و او نقل كرد كه : امروز شنيدم كه هارون نزد قبر رسول خدا صلّى اللّه عليه و آله و سلّم با او مخاطبه مىكرد كه : پدرم فداى تو باد يا رسول اللَّه ، من عذر مىطلبم در امرى كه اراده كرده‌ام در باب موسى بن جعفر ، مىخواهم او را حبس كنم براى آنكه مىترسم فتنه برپا كند كه خونهاى امّت تو ريخته شود ، يحيى گفت : چنين گمان دارم كه فردا تو را خواهد گرفت « 2 »  .\r\nچون روز شد ، هارون فضل بن ربيع را فرستاد در وقتى كه آن حضرت نزد جدّ بزرگوار خود رسول خدا صلّى اللّه عليه و آله و سلّم نماز مىكرد ، در اثناى نماز ، آن جناب را گرفتند و كشيدند كه از مسجد بيرون برند ، حضرت متوجّه قبر جدّ بزرگوار خود شد گفت : يا رسول اللَّه به تو شكايت مىكنم از آنچه از امّت بدكار تو به اهل بيت بزرگوار تو مىرسد ، و مردم از هر طرف صدا به گريه و ناله و فغان بلند كردند .\r\nچون امام مظلوم را نزد آن لعين بردند ، ناسزاى بسيار به آن جناب گفت ، و امر كرد كه آن جناب را مقيّد گردانيدند ، و دو محمل ترتيب داد براى آنكه ندانند كه آن جناب را به كدام ناحيه مىبرند ، يكى را بسوى بصره فرستاد و ديگرى را به جانب بغداد ، حضرت در آن محملى بود كه به جانب بصره فرستاد ، و حسّان سرورى را همراه آن جناب كرد كه آن جناب را در بصره به عيسى بن جعفر منصور كه برادرزادهء آن لعين بود تسليم نمايد ، در روز هفتم ماه ذيحجّه آن جناب را در داخل بصره كردند ، در روز علانيه آن جناب را تسليم عيسى كردند ، عيسى آن جناب را در يكى از حجره‌هاى خانهء خود كه نزديك به ديوان خانهء او بود محبوس گردانيد ، مشغول فرح و سرور عيد گرديد ، روزى دو مرتبه در آن حجره را مىگشود ، يك نوبت براى آنكه بيرون آيد و وضو بسازد ، نوبت ديگر براى آنكه طعام از براى آن جناب ببرند .\r\nمحمّد بن سليمان گفت : يكى از كاتبان عيسى به من مىگفت كه : اين مرد بزرگوار در آن\r\n\r\n","description":"","footnote":" ( 1 ) كتاب الغيبه شيخ طوسى 27 .  ( 2 ) عيون أخبار الرضا 1 / 73 . ","page_name":" 899 ","page_number":899},
  {"content":"\r\n\r\nايّام عيد چيزى چند شنيد از لهو و لعب و ساز و خوانندگى و با زندگى و انواع فواحش كه گمان ندارم هرگز به خاطر شريفش آنها خطور كرده باشد ، يك سال آن حضرت نزد آن لعين محبوس بود ، مكرّر هارون به او نوشت كه آن جناب را شهيد كند ، او جرأت نمىكرد كه به اين امر شنيع اقدام نمايد ، جمعى از دوستان او نيز او را از آن منع مىنمودند .\r\nچون حبس آن حضرت نزد او به طول انجاميد ، نامه‌اى به هارون نوشت كه : حبس موسى بن جعفر نزد من به طول كشيد ، و من بر قتل وى اقدام نمىنمايم ، و من چندان‌كه از احوال او تفحّص مىنمايم به غير عبادت و تضرّع و زارى و ذكر و مناجات حق تعالى چيزى نمىشنوم ، و نشنيدم كه هرگز بر تو يا بر من يا بر احدى از خلق خدا نفرين كند يا بدى از ما ياد كند ، پيوسته متوجّه كار خود است و به ديگرى نمىپردازد ، كسى را بفرست كه من او را تسليم او نمايم و الّا او را رها مىكنم و ديگر حبس و زجر او را بر خود نمىپسندم « 1 »  .\r\nيكى از جواسيس عيسى كه به تفحّص احوال آن جناب موكّل ساخته بود روايت كرد كه : من در آن ايّام بسيار از آن جناب مىشنيدم كه در مناجات با قاضى الحاجات مىگفت :\r\nخداوندا من پيوسته سؤال مىكردم كه زاويهء خلوتى و گوشهء عزلتى و فراغ خاطرى از جهت عبادت و بندگى خود مرا روزى كن ، اكنون شكر مىكنم كه دعاى مرا مستجاب گردانيدى و آنچه مىخواستم عطا فرمودى .\r\nچون نامهء عيسى به هارون رسيد ، كس فرستاد و آن جناب را از بصره به بغداد برد نزد فضل بن ربيع محبوس گردانيد .\r\nاحمد بن عبد اللَّه قروى روايت كرده است كه روزى بر فضل بن ربيع داخل شدم ، بر بام خانهء خود نشسته بود ، چون نظرش بر من افتاد مرا طلبيد ، چون نزديك رفتم گفت كه : از روزنه نظر كن در آن خانه چه مىبينى ؟ گفتم : جامه‌اى مىبينم كه بر زمين افتاده است ، گفت : نيكو نظر كن ، چون نيك تأمّل كردم گفتم : مردى مىنمايد كه به سجده رفته است ، گفت : مىشناسى او را ؟ گفتم : نه ، گفت : اين مولاى توست ، گفتم : مولاى من كيست ؟\r\nگفت : تجاهل مىكنى نزد من ؟ گفتم : نه ، مولائى براى خود گمان ندارم ، گفت : اين موسى\r\n\r\n","description":"","footnote":" ( 1 ) عيون أخبار الرضا 1 / 82 . ","page_name":" 900 ","page_number":900},
  {"content":"\r\n\r\nبن جعفر است ، من در شب و روز تفقّد احوال او مىنمايم و او را نمىبينم مگر به اين حالتى كه مىبينى ، چون نماز بامداد را ادا مىكند ، تا طلوع آفتاب مشغول تعقيب است ، پس به سجده مىرود و پيوسته در سجده مىباشد تا زوال شمس ، و كسى را موكّل كرده است كه چون زوال شمس بشود ، او را خبر كند . چون زوال شمس مىشود ، بر مىخيزد بىآنكه وضوئى تجديد كند مشغول نماز مىشود ، پس مىدانم كه به خواب نرفته بوده است در سجود خود . چون نماز ظهر و عصر با نوافل ادا مىكند ، باز به سجده مىرود ، در سجده مىباشد تا غروب آفتاب . چون شام مىشود ، به نماز بر مىخيزد بىآنكه حدثى كند يا وضوئى تجديد نمايد ، مشغول نماز مىگردد ، پيوسته مشغول نماز و تعقيب مىباشد تا وقت نماز خفتن داخل مىشود ، و نماز خفتن را ادا مىكند .\r\nچون از تعقيب نماز خفتن فارغ مىشود ، اندك طعامى افطار مىنمايد ، پس از آن سجده بجا مىآورد ، چون سر از سجده بر مىدارد اندك زمانى بر بالين خواب استراحت مىنمايد ، پس بر مىخيزد تجديد وضو مىنمايد و مشغول نماز صبح مىگردد ، از روزى كه او را به نزد من آورده‌اند عادت او چنين است ، به غير اين حالت از او چيزى نديده‌ام .\r\nچون اين سخن را از او شنيدم گفتم : از خدا بترس و نسبت بدى به او اراده مكن كه باعث زوال نعمت تو گردد ، زيرا كه هيچ‌كس بدى نسبت به ايشان نكرده است مگر آنكه به زودى در دنيا به جزاى خود رسيده است ، فضل گفت : مكرّر به نزد من فرستاده‌اند كه او را شهيد كنم ، من قبول نكردم و اعلام كردم كه اين كار از من بر نمىآيد ، و اگر مرا بكشند نخواهم كرد آنچه از من توقّع دارند « 1 »  .\r\nدر حديث ديگر از فضل بن ربيع منقول است كه گفت : من حاجب هارون الرّشيد بودم ، روزى داخل شدم او را در نهايت خشم يافتم ، شمشيرى در دست داشت حركت مىداد ، چون نظرش بر من افتاد گفت : سوگند ياد مىكنم كه اگر پسر عم مرا در اين وقت نزد من حاضر نسازى ، سرت را بر مىدارم ، گفتم : كدام پسر عم تو ؟ گفت : آن حجازى ، گفتم : كدام حجازى ؟ گفت : موسى بن جعفر ، فضل گفت : چون اين حالت را ديدم ، خشم و غضب او\r\n\r\n","description":"","footnote":" ( 1 ) امالى شيخ صدوق 126 ؛ عيون أخبار الرضا 1 / 98 با كمى اختلاف . ","page_name":" 901 ","page_number":901},
  {"content":"\r\n\r\nرا مشاهده كردم ، از خدا ترسيدم كه آن جناب را در چنين وقتى نزد او حاضر سازم ، باز شيطان مرا وسوسه كرد ، از سر مال و اعتبار دنيا نتوانستم گذشت ، عذاب خدا را بر خود قرار دادم و گفتم : چنين باشد ، پس گفت : حاضر كن دو تازيانه و دو جلّاد را .\r\nفضل گفت : من اينها را حاضر كردم و از پى بىآن جناب رفتم ، چون خبر گرفتم ، مرا در خرابه‌اى نشان دادند ، در آن خرابه خانه‌اى از جريدهاى نخل ساخته بودند ، در آن خرابه غلام سياهى ديدم ، گفتم : از مولاى خود رخصت بطلب كه من داخل شوم ، آن غلام گفت :\r\nداخل شو كه مولاى مرا حاجب و دربانى نيست ، چون به خدمت او رفتم ديدم غلام سياهى مقراضى در دست دارد گوشتها و پوستها كه از بسيارى سجود از پيشانى و بينى آن نور ديدهء عابدان جدا شده ، مقراض مىكند ، گفتم : السّلام عليك يا بن رسول اللَّه ، رشيد تو را مىطلبد ، آن جناب فرمود كه : مرا با رشيد چه‌كار است ؟ آيا وفور نعمت او را از حال من مشغول نمىگرداند ؟ ! پس به سرعت برخاست و گفت : اگر نه آن بود كه از جدّم رسول خدا صلّى اللّه عليه و آله و سلّم روايت به من رسيده است كه : اطاعت پادشاه جابر از براى تقيّه واجب است ، هرآينه نمىآمدم ، پس در راه من عرض كردم به او كه : اى ابو ابراهيم مستعد عقوبت باش كه خليفه بر تو بسيار خشمناك بود ، حضرت فرمود كه : آيا با من نيست كسى كه مالك دنيا و آخرت است ، او نخواهد گذاشت كه به من آسيبى برساند ان شاء اللَّه ، پس دعائى خواند و سه مرتبه دست بر دور سر خود گردانيد .\r\nچون نزد هارون رفتم ، ديدم كه حيران در ميان خانه ايستاده است مانند زنى كه فرزندش مرده باشد ، چون مرا ديد گفت : آوردى پسر عم مرا ؟ گفتم : بلى ، گفت : مبادا او را خايف گردانيده باشى كه من بر او خشمناكم ، زيرا كه آنچه مىگفتم اراده نداشتم كه واقع سازم ، رخصت بده كه داخل شود . چون آن جناب داخل شد ، نظر هارون بر آن حضرت افتاد ، از جاى خود برجست و دست در گردن او در آورد و گفت : مرحبا خوش آمدى اى پسر عم من ، و برادر من ، و وارث حقيقى خلافت من . پس آن جناب را در دامن خود نشانيد و گفت : به چه سبب كم به ديدن ما مىآئى ؟ حضرت فرمود كه : گشادگى ملك تو و\r\n\r\n","description":"","footnote":"","page_name":" 902 ","page_number":902},
  {"content":"\r\n\r\nمحبّت دنياى تو مانع است مرا از ديدن تو ، پس حقّهء غاليه طلبيد ، ريش مبارك آن جناب را خوشبو گردانيد و امر كرد كه خلعتى براى حضرت آوردند با دو بدرهء زر ، آن جناب فرمود : اگر نه آن بود كه مىخواهم عزبان فرزندان ابو طالب را تزويج كنم كه نسل ايشان تا قيامت منقطع نگردد ، هرآينه اين مال را قبول نمىكردم ، پس آن جناب بيرون آمد و گفت :\r\nالحمد للَّه رب العالمين .\r\nچون بيرون رفت ، به هارون گفتم : مىخواستى او را سياست كنى ، چون حاضر شد خلعتش دادى و نوازش كردى ، هارون گفت : چون تو از پى او رفتى ديدم كه گروهى احاطه كردند به خانهء من و حربه‌ها در دست داشتند ، از همه جانب حربها را به زير قصر من فرو بردند و گفتند : اگر ايذائى برساند به فرزند رسول خدا ، خانه‌اش را بر زمين فرو مىبريم ، اگر نسبت به او احسان نمايد دست از او بر مىداريم و بر مىگرديم « 1 »  .\r\nبه روايت ديگر از ثوبانى منقول است كه جناب امام موسى عليه السّلام در مدّت زياده از ده سال بعد از آنكه آفتاب يك نيزه بلند مىشد به سجده مىرفت ، مشغول دعا و تضرّع مىبود تا زوال شمس . در ايّامى كه در حبس هارون بود ، آن ملعون مكرّر بر بام خانه مىرفت نظر مىكرد در آن حجره‌اى كه حضرت را در آنجا محبوس كرده بود ، جامه‌اى مىديد كه بر زمين افتاده است و كسى را نمىديد .\r\nروزى به ربيع گفت : اين جامه چيست كه من مىبينم در اين خانه ؟ ربيع گفت : اين جامه نيست بلكه موسى بن جعفر است ، هر روز بعد از طلوع آفتاب به سجده مىرود و تا وقت زوال در سجود مىباشد ، هارون گفت : به درستى كه او از رهبانان و عبّاد بنى هاشم است ، ربيع گفت : هرگاه مىدانى كه او چنين است چرا او را در اين زندان تنگ جا داده‌اى ؟\r\nآن لعين گفت : براى دولت من در كار است كه او چنين باشد « 2 »  .\r\nبه روايت اوّل : چون هارون دانست كه فضل بن ربيع بر قتل آن جناب اقدام نمىنمايد ، آن جناب را از خانهء او بيرون آورد و نزد فضل بن يحيى برمكى محبوس گردانيد ، فضل هر شب خوانى براى آن جناب مىفرستاد ، و نمىگذاشت كه از جائى ديگر طعام براى آن امام\r\n\r\n","description":"","footnote":" ( 1 ) عيون أخبار الرضا 1 / 75 .  ( 2 ) عيون أخبار الرضا 1 / 88 . ","page_name":" 903 ","page_number":903},
  {"content":"\r\n\r\nعالى مقام بياورند . در شب چهارم كه خوان را حاضر كردند ، آن امام مظلوم سر به جانب آسمان بلند كرد فرمود : خداوندا تو مىدانى كه اگر پيش از اين روز چنين طعامى مىخوردم هرآينه اعانت بر هلاك خود كرده بودم ، امشب در خوردن اين طعام مجبور و معذورم .\r\nچون از آن طعام تناول نمود ، اثر زهر در بدن شريفش ظاهر شد و رنجور گرديد ، چون روز شد آن ملعون طبيبى نزد آن جناب فرستاد ، چون طبيب نزد آن جناب آمد احوال پرسيد ، آن جناب جواب او نفرمود ، چون بسيار مبالغه كرد آن جناب دست مبارك خود را بيرون آورد ، به او نمود و فرمود : علّت من اين است . چون طبيب نظر كرد ديد كه كف دست مباركش سبز شده است ، آن زهرى كه به آن جناب داده‌اند در آن موضع مجتمع گرديده ، پس طبيب برخاست به نزد آن بدبختان رفت و گفت : به خدا سوگند كه او بهتر از شما مىداند آنچه شما با او كرده‌ايد ، و از آن مرض به جوار رحمت الهى انتقال نمود « 1 »  .\r\nبه روايت ديگر : چندان كه فضل بن يحيى را تكليف قتل آن جناب كرد ، او جرأت اقدام بر اين امر عظيم ننمود ، و اكرام و تعظيم آن جناب مىنمود . چون هارون ملعون به رقّه رفت ، خبر به او رسيد كه آن جناب نزد يحيى مكرّم و معزّز است ، اهانت و آسيبى نسبت به آن جناب روا نمىدارد ، مسرور خادم را به تعجيل فرستاد بسوى بغداد با دو نامه كه بىخبر به خانهء فضل در آيد و حال آن جناب را مشاهده نمايد ، اگر چنان بيند كه مردم به او گفته‌اند ، يك نامه به عبّاس بن محمّد و ديگرى به سندى بن شاهك برساند ، كه ايشان آنچه در آن نامه‌ها نوشته باشد به عمل آورند .\r\nپس مسرور بىخبر داخل بغداد شده ، ناگاه به خانهء فضل رفت ، كسى نمىدانست كه براى چه‌كار آمده است ، چون ديد كه آن جناب در خانهء او معزّز و مكرّم است ، در همان ساعت بيرون رفت و به خانهء عبّاس بن محمّد رفت ، نامهء هارون را به او داد . چون نامه را گشود ، فضل بن يحيى را طلبيد ، او را در عقابين كشيد و صد تازيانه بر او زد ، مسرور خادم آنچه واقع شده بود به هارون نوشت .\r\n\r\n","description":"","footnote":" ( 1 ) امالى شيخ صدوق 127 . ","page_name":" 904 ","page_number":904},
  {"content":"\r\n\r\nچون بر مضمون نامه مطّلع شد ، نامه نوشت كه آن جناب را به سندى بن شاهك تسليم كنند ، و در مجلس ديوان خود به آواز بلند گفت : فضل بن يحيى مخالفت امر من كرده است و من او را لعنت مىكنم شما نيز او را لعنت كنيد ، پس جميع اهل مجلس صدا به لعنت او بلند كردند .\r\nچون خبر به يحيى برمكى رسيد ، مضطرب شد و خود را به خانهء هارون رسانيد ، و از راه ديگر غير راه متعارف داخل شد ، و از عقب هارون در آمد ، سر در گوش او گذاشت و گفت : پسر من فضل مخالفت تو كرده است ، من اطاعت تو مىكنم آنچه خواهى به عمل مىآورم ، پس آن ملعون از يحيى و پسرش راضى شد رو بسوى اهل مجلس كرد و گفت :\r\nفضل مخالفت من كرده بود من او را لعنت كردم ، اكنون توبه و انابت كرده است ، من از تقصير او گذشتم شما از او راضى شويد ، آن ملاعين آواز بلند كردند كه : ما دوستيم با هر كه تو دوستى ، و دشمنيم با هر كه تو دشمنى .\r\nپس يحيى به سرعت روانهء بغداد شد ، از آمدن او مردم مضطرب شدند ، هر كس سخنى مىگفت ، آن ملعون چنان اظهار كرد كه من از براى تعمير قلعه و تفحّص احوال عمّال به اين صوب آمده‌ام ، چند روز مشغول اعمال بود ، پس سندى بن شاهك را طلبيد و امر كرد كه آن امام معصوم را مسموم گرداند ، و رطبى چند را به زهر آلوده كرده به ابن شاهك داد كه نزد آن جناب برد و مبالغه نمايد در خوردن آنها ، دست از آن جناب بر ندارد تا تناول نمايد . چون ابن شاهك آن رطب‌ها را نزد امام مظلوم غريب آورد ، به ضرورت تناول نمود « 1 »  .\r\nابن بابويه و ديگران از حسن بن بشّار روايت كرده‌اند كه گفت : شيخى از قطيعة الرّبيع كه از مشاهير عامّه بود و اعتمادى بر قول او داشتم مرا خبر داد كه : روزى سندى بن شاهك هشتاد نفر از مشاهير علما و اعيان بغداد را جمع كرد و به خانه‌اى در آورد كه موسى بن جعفر عليه السّلام در آن خانه بود ، چون نشستيم سندى لعين گفت : نظر كنيد به احوال اين مرد - يعنى حضرت امام موسى عليه السّلام - كه آيا آسيبى به او رسيده است ، زيرا كه مردم گمان\r\n\r\n","description":"","footnote":" ( 1 ) كتاب الغيبه شيخ طوسى 29 . ","page_name":" 905 ","page_number":905},
  {"content":"\r\n\r\nمىكنند كه مضرّتها و آسيبها به او رسانيده‌ايم و او را در شدّت و مشقّت مىداريم ، و در اين باب سخن بسيار مىگويند ، ما او را در چنين منزل گشاده بر روى فرشهاى زيبا نشانده‌ايم ، خليفه نسبت به او بدى در خاطر ندارد ، و براى اين او را نگاه داشته كه چون برگردد با او صحبت بدارد ، اينك صحيح و سالم نشسته است و در هيچ باب كار بر او تنگ نگرفته‌ايم ، اينك حاضر است از او بپرسيد و گواه شويد ، آن شيخ گفت : در تمام آن مجلس همّت ما مصروف بود در نظر كردن بسوى آن امام بزرگوار ، و ملاحظهء آثار فضل و عبادت ، و انوار سيادت و نجابت و سيماى نيكى و زهادت از جبين مبينش ساطع و لامع بود .\r\nپس حضرت فرمود : اى گروه ! آنچه بيان كرد در باب توسعهء مكان و منزل و رعايت ظاهر چنان است كه او گفت ، و ليكن بدانيد و گواه باشيد كه او مرا زهر خورانيده است در نه دانهء خرما ، فردا رنگ من سبز خواهد شد ، و پس فردا از خانهء رنج و عنا رحلت خواهم كرد و به دار بقا و رفيق اعلا ملحق خواهم شد . چون حضرت اين سخن فرمود ، سندى بن شاهك به لرزه در آمد ، مانند شاخه‌هاى درخت خرما بدن پليدش مىلرزيد « 1 »  .\r\nپس حضرت از آن لعين سؤال كرد كه غلام مرا نزد من بياور كه بعد از فوت من متكفّل احوال من گردد ، آن لعين گفت : مرا رخصت ده كه از مال خود تو را كفن كنم ، حضرت قبول نكرد ، فرمود : ما اهل بيت مهر زنان ما و زر حج ما و كفن مردگان ما از مال پاكيزهء ماست ، و كفن من نزد من حاضر است .\r\nچون آن حضرت از دنيا رحلت كرد ، ابن شاهك لعين فقها و اعيان بغداد را حاضر كرد براى آنكه نظر كنند كه اثر جراحتى در بدن آن حضرت نيست و بر مردم تسويل كنند كه هارون را در فوت آن حضرت تقصيرى نيست ، پس آن حضرت را بر سر جسر بغداد گذاشتند و روى مباركش را گشودند ، و مردم را ندا كردند كه اين موسى بن جعفر است از دنيا رحلت كرده است ، بيائيد او را مشاهده كنيد ، مردم مىآمدند بر روى مبارك آن حضرت نظر مىكردند . و به روايت ديگر : ندا مىكردند كه : اين است موسى بن جعفر كه رافضيان دعوى مىكردند كه او نخواهد مرد « 2 »  .\r\n\r\n","description":"","footnote":" ( 1 ) امالى شيخ صدوق 128 .  ( 2 ) كتاب الغيبه شيخ طوسى 30 . ","page_name":" 906 ","page_number":906},
  {"content":"\r\n\r\nبه روايت ديگر : بعد از وفات آن حضرت سندى بن شاهك به امر هارون هفتاد نفر از فقها و اعيان و اشراف بغداد را حاضر كرد ، بدن مبارك آن حضرت را گشود و گفت : بيائيد نظر كنيد به موسى بن جعفر و گواه شويد كه اثر جراحتى بر بدن آن حضرت نيست و به مرگ خود از دنيا رفته است ، آنچه مردم خليفه را به آن متّهم مىگردانند غلط است . ايشان همه بر جسد شريف آن حضرت نظر كردند و بر پاهاى مبارك آن حضرت اثر حنا مشاهده نمودند و محضرى ساختند ، همه بر آن محضر باطل گواهى نوشتند « 1 »  .\r\nبه روايت ديگر عمر بن واقد : آن حضرت سه روز قبل از وفات مسيّب بن زهير را كه بر او موكّل گردانيده بودند طلبيد و گفت : اى مسيّب ، گفت : لبّيك اى مولاى من ، فرمود : در اين شب به مدينهء جدّ خود رسول خدا مىروم كه فرزند خود على را وداع كنم و او را وصىّ خود گردانم ، و ودايع امامت و خلافت را به او سپارم چنانچه پدرم به من سپرده ، مسيّب گفت : يا بن رسول اللَّه چگونه من درها و قفلها را بگشايم و حال آنكه حارسان و نگهبانان بر درها نشسته‌اند ؟ حضرت فرمود : اى مسيّب يقين تو ضعيف شده است به قدرت خدا و بزرگى ما ؟ مگر نمىداني كه خداوندى كه درهاى علوم اوّلين و آخرين را براى ما گشوده است قادر است كه مرا از اينجا به مدينه برد بىآنكه درها گشوده شود ؟ مسيّب گفت : يا بن رسول اللَّه دعا كن كه خدا مرا بر ايمان ثابت بدارد ، حضرت دعا كرد و فرمود كه : اللّهم ثبّته ، پس فرمود كه : مىخواهم در اين وقت خدا را به آن اسمى كه آصف برخيا خدا را به آن اسم خواند و تخت بلقيس را از دو ماه راه به يك چشم زدن نزد سليمان حاضر گردانيد تا آنكه جمع كند در اين ساعت ميان من و پسرم على در مدينه .\r\nپس مسيّب گفت : حضرت مشغول دعا شد ، چون نظر كردم او را در مصلّاى خود نديدم ، حيران در ميان خانه ايستادم و متفكّر بودم ، بعد از اندك زمانى ديدم كه حضرت باز در مصلّاى خود پيدا شد و زنجيرها در پاى خود گذاشت ، پس به سجده در آمدم و شكر كردم خدا را بر آنكه مرا به قدر و منزلت آن حضرت عارف گردانيد ، حضرت فرمود : سر بردار اى مسيّب بدان كه سه روز ديگر من از دنيا رحلت مىنمايم .\r\n\r\n","description":"","footnote":" ( 1 ) عيون أخبار الرضا 1 / 97 . ","page_name":" 907 ","page_number":907},
  {"content":"\r\n\r\nچون اين خبر وحشت‌انگيز را شنيدم ، قطرات اشك حسرت از ديدهء خود ريختم ، حضرت فرمود : گريه مكن كه بعد از من على فرزند من امام و مولاى توست ، پس دست در دامان ولايت او بزن كه تا با او باشى و دست از متابعت او بر ندارى هرگز گمراه نمىشوى ، گفتم : الحمد للَّه . چون روز سوّم شد ، مولاى من مرا طلبيد فرمود : چنانچه تو را خبر دادم ، امروز بر جناح سفر آخرتم ، چون شربت آبى از تو بطلبم و بياشامم ، شكم مبارك من از زهر قهر نفخ كند و اعضايم ورم كند و چهرهء گلگونم به زردى مايل گردد ، بعد از آن سرخ شود و سبز شود و به رنگهاى مختلف بر آيد ، زينهار كه با من سخن نگوئى ، و احدى را قبل از وفات بر احوال من مطّلع نگردانى .\r\nمسيّب گويد كه : من وعدهء وى را منتظر بودم ، حزين و غمناك ايستاده بودم تا آنكه بعد از ساعتى از من آب طلبيد و نوش كرد و فرمود كه : اين ملعون سندى بن شاهك گمان خواهد كرد كه او مرتكب غسل و كفن من است ، هيهات هيهات اين هرگز نخواهد شد ، زيرا كه انبياى عالىشأن و اوصياى ايشان را جز نبى و وصى غسل نمىتواند داد . چون لحظه‌اى بر آمد نظر كردم جوان خوش روئى را ديدم كه نور سيادت و ولايت از جبين وى ساطع و لامع ، و سيماى امامت و نجابت از چهرهء وى ظاهر ، و شبيه‌ترين مردمان به حضرت امام موسى عليه السّلام بود ، در جنب آن حضرت نشسته ، خواستم كه از آن امام عالىشأن نام آن جوان را سؤال كنم ، حضرت بانگ بر من زد كه : نگفتم كه با من سخن مگو ، پس خاموش گرديدم ، چون لحظه‌اى بر آمد آن امام مسموم غريب مظلوم معصوم فرزند دلبند خود را وداع كرد ، و نفس مطمئنّه‌اش نداى  ارْجِعِي إِلى رَبِّك  « 1 »  را اجابت نموده الى الرفيق الأعلى گويان به عالم وصال ارتحال فرمود ، حضرت امام رضا عليه السّلام از نظر مردم غايب شد .\r\nچون خبر وفات آن حضرت به هارون الرّشيد رسيد ، سندى بن شاهك را به تجهيز آن حضرت امر فرمود ، و خروش از شهر بغداد بر آمده ، اهالى و اعيان حاضر شدند صداى ناله و فغان بلند كردند ، زمين و آسمان به گريه و زارى در آمده ، بر مفارقت آن حضرت و\r\n\r\n","description":"","footnote":" ( 1 ) سورهء فجر / آيهء 28 . ","page_name":" 908 ","page_number":908},
  {"content":"\r\n\r\nمظلوميّت آن گوهر صدف عصمت به زارى زار گريستند ، آنگاه سندى بن شاهك با جمعى ديگر متوجّه غسل آن حضرت گرديدند .\r\nمسيّب گويد : چنانچه آن امام والامقام خبر داده بود ايشان گمان مىبردند كه آن حضرت را غسل مىدهند ، و اللَّه كه دست خبيث ايشان به بدن مطهّرش نمىرسيد ، آن ملاعين را عقيده اين بود كه آن سرور را كفن و حنوط مىكنند ، به خدا سوگند كه از ايشان هيچ‌گونه امرى نسبت به آن جناب واقع نمىشد ، بلكه حضرت امام رضا عليه السّلام متكفّل اين امور بود ، و ايشان حضرت را نمىديدند .\r\nچون آن جناب از تكفين پدر بزرگوار فارغ گرديد ، روى به من آورد فرمود كه : اى مسيّب بايد كه در امامت من شك نياورى و دست از دامان متابعت من بازندارى ، به درستى كه من پيشوا و مقتداى توام ، حجّت خدايم بر تو بعد از پدر بزرگوار خود . آنگاه آن امام مسموم مظلوم را در مقبرهء قريش كه اكنون مرقد مطهّر آن حضرت است ، مدفون ساختند « 1 »  .\r\nابن بابويه و ديگران روايت كرده‌اند كه چون ولد الزّناى لعين سندى بن شاهك جنازهء شريف آن امام مظلوم را برداشت كه به مقابر قريش نقل نمايد ، چند كس را موكّل كرد كه ندا مىكردند كه : هر كه خواهد نظر كند به خبيث پسر خبيث ، پس نظر كند به موسى بن جعفر .\r\nسليمان بن ابى جعفر برادر هارون قصرى داشت در كنار شط ، چون صداى غوغاى مردم را شنيد و اين ندا به گوشش رسيد ، از قصر خود به زير آمد ، غلامان خود را امر كرد كه آن ملاعين را دور كردند ، و خود عمامه از سر انداخت و گريبان چاك زد ، پاى برهنه در جنازهء آن حضرت روانه شد ، حكم كرد كه در پيش جنازهء آن حضرت ندا كنند كه : هر كه خواهد نظر كند به طيّب پسر طيّب بيايد نظر كند بسوى جنازهء موسى بن جعفر ، پس جميع مردم بغداد جمع شدند ، صداى شيون و فغان از زمين به فلك نيلگون مىرسيد .\r\nچون نعش آن حضرت را به مقابر قريش آوردند ، به حسب ظاهر خود ايستاد متوجّه\r\n\r\n","description":"","footnote":" ( 1 ) عيون أخبار الرضا 1 / 95 . ","page_name":" 909 ","page_number":909},
  {"content":"\r\n\r\nغسل و حنوط و كفن آن حضرت شد ، كفنى كه براى خود ترتيب داده بود كه به ده هزار و پانصد اشرفى تمام كرده بود و جميع قرآن را در آن نوشته بودند ، بر آن كلام اللَّه ناطق پوشانيد ، به اعزاز و اكرام تمام آن جناب را در مقابر قريش دفن كردند ، و قبر شريفش را چهار انگشت بلند كردند ، بعد از آن ضريح بر دور مقدّسش گردانيدند ، و قبّهء منوّر را بنا كردند .\r\nچون خبر سليمان بن ابى جعفر به هارون رسيد ، به حسب ظاهر براى رفع تشنيع مردم نامه‌اى به او نوشت و او را تحسين كرد ، و نوشت كه : سندى بن شاهك آن اعمال را بىرضاى من كرده ، از تو خشنود شدم كه نگذاشتى كه به اتمام رساند « 1 »  .\r\nيكى از خادمان حضرت امام موسى عليه السّلام روايت كرده است كه چون آن سيه‌رويان ستمكاران ، امام معصوم را از مدينهء طيّبه به جانب عراق بردند ، آن جناب حضرت امام رضا عليه السّلام را امر كرد كه هر شب تا هنگامى كه خبر وفات من به تو رسد بايد كه در دهليز خانه به سر برى .\r\nراوى گويد كه : هر شب رختخواب آن حضرت را در دهليز خانه مىگستردم تا چون از تعقيب نماز عشا و نوافل فارغ مىگرديد ، لحظه‌اى استراحت فرموده بقيّهء شب را به عبادت مىگذرانيد ، چون صبح مىشد ، به منزل شريف داخل مىشد حسب الفرمودهء پدر بزرگوار ، در عرض چهار سال بر اين سنّت مواظبت نمود ، بعد از آن شبى فراش آن سرور را گستردم و انتظار مىكشيدم كه آن سيّد از مسجد رسول صلّى اللّه عليه و آله و سلّم بر طريق معهود بازآيد ، چندان‌كه انتظار بردم تشريف نياوردند ، و از نيامدن آن حضرت خاطر زاكيهء اهل بيت عصمت مشوّش و ملول گرديد ، وحشت عظيم در پردگيان تتق نزاهت و طهارت پديد آمد .\r\nچون صبح طالع گرديد ، آن خورشيد اوج رفعت و جلالت طالع گرديد ، به منزل در آمد و بسوى ام احمد كه بانوى خانهء حضرت امام موسى عليه السّلام بود شتافت و فرمود : آن وديعتى كه پدر بزرگوارم به تو سپرده تسليم من نما . ام احمد چون اين سخن استماع نمود ، آغاز نوحه و زارى كرد ، از سينهء پردرد آه سرد بر آورد و گريبان صبر را چاك زد ، به دست\r\n\r\n","description":"","footnote":" ( 1 ) عيون أخبار الرضا 1 / 93 . ","page_name":" 910 ","page_number":910},
  {"content":"\r\n\r\nاضطراب روى طاقت خراشيد و فرياد بر آورد كه : و اللَّه آن مونس دل دردمندان و انيس جان مستمندان اين دار فانى را وداع گفته ، پس آن جناب وى را تسلّى داده ، از زارى و بىقرارى منع نمود ، و مبالغه فرمود اين راز را افشا مكن ، و اين آتش حسرت را در سينه پنهان دار كه اينك خبر به والى مدينه مىرسد و مىگويد كه ايشان داعيهء امامت دارند ، و از علم غيب خبر مىدهند ، و آنچه با پدر بزرگوار ما كردند با ما نيز كنند .\r\nپس آنچه از اسرار امامت به وى سپرده بود ، با چهار هزار دينار تسليم آن حضرت نمود و گفت : روزى كه آن گل بوستان نبوّت و امامت مرا وداع مىفرمود ، اين امانتها را به من سپرد ، و مبالغهء بسيار فرمود كه كسى را بر اين امر مطّلع نسازى . هر يك از فرزندان من كه نزد تو آيند ، اينها را به او سپار و بدان كه من به سعادت شهادت فايز گرديده‌ام ، آن فرزند امام زمان و جانشين من خواهد بود .\r\nراوى گويد كه : بعد از چند روز ، خبر وفات آن ملكى ملكات در مدينه منتشر گرديد ، چون معلوم گرديد در همان شب واقع شده بود كه حضرت امام رضا عليه السّلام به تأييد الهى از مدينه به بغداد رفته مشغول تجهيز و تكفين والد ماجد خويش گرديده بود ، به آن سبب به خانه بازنيامده بود ، آنگاه حضرت امام رضا عليه السّلام و اهل بيت عصمت به مراسم ماتم آن حضرت قيام نمودند ، اشراف و اعيان مدينه ايشان را تعزيت فرمودند « 1 »  .\r\nابن بابويه به سند معتبر از عمر بن واقد روايت كرده است كه چون سينهء هارون لعين تنگ شد از بسيارى آنچه ظاهر مىشد بر او هر روز و هر ساعت از فضايل و معجزات و علم و كمالات موسى بن جعفر عليه السّلام و آنچه مىشنيد از وفور اعتقاد شيعيان در حق آن حضرت و رجوع كردن ايشان در جميع امور به فرمودهء آن حضرت ، بر ملك و پادشاهى خود ترسيد ، و علانيه آن حضرت را به قتل نمىتوانست رسانيد ، رأى شومش بر آن قرار گرفت كه آن امام عصر را به زهر قهر شهيد كند .\r\nپس طبق رطبى طلبيد و قدرى از آن زهر مار كرد ، و سينى طلبيد و بيست دانه از آن رطب را در آن سينى گذاشت ، و زهرى و سوزنى و رشته طلبيد ، و رشته را در ميان زهر\r\n\r\n","description":"","footnote":" ( 1 ) كافى 1 / 381 . ","page_name":" 911 ","page_number":911},
  {"content":"\r\n\r\nفرو برد ، و آن رشته را مكرّر در ميان آن دانه دوانيد تا آنكه دانست كه زهر در ميان آن دانه جا كرده است ، پس آن دانه را در ميان خرماهاى ديگر گذاشت ، و سينى را به خادم خود داد و گفت : ببر اين سينى را نزد موسى بن جعفر ، و بگو رطب نفيسى براى خليفه آورده بودند و خواست كه آن را بىشما نخورد ، اين دانه‌ها را به دست خود از براى شما جدا كرده است ، بايد كه همه را تناول نمائى ، و آنجا بايست تا همه را بخورد ، و مگذار كه ديگرى از آن بخورد .\r\nچون خادم سينى را به خدمت آن حضرت آورد و رسالت آن لعين را رسانيد ، حضرت خلالى طلبيد ، خادم در برابر آن حضرت ايستاد و حضرت مشغول رطب خوردن شد ، و به آن خلال رطب بر مىداشت و تناول مىنمود . هارون لعين سگى داشت كه بسيار او را دوست مىداشت ، و زنجيرها از طلا و نقره در گردن او گذاشته بودند ، در آن وقت به اعجاز حضرت ، خود را از بند رها كرد ، و زنجيرهاى خود را بر زمين مىكشيد تا نزديك حضرت آمد و در برابر حضرت ايستاد ، حضرت آن رطب زهرآلود را با خلال برداشت به نزديك آن سگ انداخت ، سگ آن رطب را خورد ، در همان ساعت خود را بر زمين زد ، فريادى كرد و پاره پاره شد ، حضرت بقيهء رطب را تناول نمود و خادم سينى را برداشت و به نزد آن لعين برد ، هارون گفت : همهء رطبها را خورد ؟ گفت : بلى ، پرسيد كه : بعد از خوردن او را بر چه حالت يافتى ؟ گفت : تغييرى در او نديدم .\r\nچون آن سگ خبر مردن سگ را شنيد ، اضطراب عظيم در او ظاهر شد ، بر سر آن سگ آمد ديد كه پاره پاره شده است و اثر زهر در آن ظاهر است ، خادم را طلبيد ، شمشيرى و نطعى حاضر كرد و گفت : اگر خبر رطب را به من راست نگوئى تو را به قتل مىرسانم ، خادم چون شمشير را ديد آنچه واقع شده بود همه را نقل كرد ، آن لعين گفت : ما را در موسى هيچ چاره نيست ، رطب نفيس ما را خورد و سگ عزيز ما را كشت و زهر ما را ضايع كرد « 1 »  .\r\nابن شهر آشوب از كتاب انوار روايت كرده است كه در ايّامى كه حضرت امام موسى عليه السّلام\r\n\r\n","description":"","footnote":" ( 1 ) عيون أخبار الرضا 1 / 94 . ","page_name":" 912 ","page_number":912},
  {"content":"\r\n\r\nدر حبس هارون بود ، آن لعين جاريه‌اى در نهايت حسن و جمال براى خدمت حضرت به زندان فرستاد ، شايد كه حضرت بسوى او ميل نمايد و قدر او در نظر مردم كم شود ، تا آنكه براى تضييع آن حضرت بهانه به دست آورد . چون كنيز را به خانهء آن جناب آوردند فرمود : مرا به امثال اينها احتياجى نيست ، اينها در نظر شما مىنمايد و نزد من قدرى ندارد . چون خبر را براى آن لعين بردند ، در غضب شد و گفت : بگوئيد كه ما تو را به رضاى تو حبس نكرده‌ايم و ما را با رخصت تو كارى نيست ، جاريه را نزد او بگذاريد و بر گرديد .\r\nچون جاريه را به نزد آن جناب گذاشتند ، آن لعين از مجلس خود برخاست ، خادمى را فرستاد كه خبر آن جاريه را بياورد ، خادم برگشت و گفت : جاريه در سجده است و مىگويد : قدّوس سبحانك ، هارون لعين گفت : جادو كرده است او را موسى بن جعفر . چون جاريه را طلبيد ، اعضاى او مىلرزيد و بسوى آسمان نظر مىكرد ، هارون گفت : چه مىشود تو را ؟ گفت كه : حالت غريبى مرا رو داد ، چون نزد آن جناب رفتم پيوسته مشغول نماز بود و متوجّه من نمىگرديد ، بعد از آنكه از نماز فارغ شد ، مشغول ذكر خدا بود ، به نزديك او رفتم و گفتم : چرا خدمتى به من نمىفرمائى ؟ گفت : به تو احتياجى ندارم ، گفتم :\r\nمرا بسوى تو فرستاده‌اند كه خدمت كنم ، پس گفت : اين جماعت چه‌كاره‌اند و به جانبى اشاره كرد ، چون نظر كردم باغها و بستانها ديدم كه منتهاى آن به نظر در نمىآمد ، و به انواع فواكه و رياحين آراسته بودند ، و در آنها حوريان و غلامان ديدم كه هرگز مثل آنها در حسن و صفا و بهجت و بها نديده بودم ، جامه‌ها از حرير و ديبا پوشيده بودند و تاجهاى مكلّل به انواع جواهر گرانبها بر سر داشتند ، اصناف طعامها و ميوه‌ها و شرابها و طشتها و ابريقها در كف گرفته در خدمتش ايستاده بودند ، چون اين حالت را مشاهده كردم ، مدهوش شدم و به سجده افتادم ، و سر بر نداشتم تا خادم تو مرا به نزد تو آورد .\r\nآن لعين گفت : اى خبيثه شايد در سجده به خواب رفته باشى و اينها را در خواب ديده باشى ، جاريه گفت : به خدا سوگند كه اينها را پيش از سجود ديدم ، براى دهشتى كه مرا عارض شد به سجده رفتم ، پس هارون به يكى از خادمان خود گفت كه اين جاريه را محافظت نمايد كه اين قصّه‌ها را ذكر نكند ، پس آن جاريه مشغول نماز شد و پيوسته\r\n\r\n","description":"","footnote":"","page_name":" 913 ","page_number":913},
  {"content":"\r\n\r\nعبادت مىكرد ، گفتند : سبب نماز كردن تو چيست ؟ گفت : عبد صالح را ديدم كه پيوسته نماز مىكرد من نيز متابعت او مىكنم ، گفتند : اين نام را از كجا دانستى براى او ؟ گفت : آن كنيزانى كه در آن باغها ديدم و حوريانى كه در بهشتها مشاهده كردم ندا كردند كه : دور شو از عبد صالح كه ما مىخواهيم در آئيم و به خدمت او قيام نمائيم ، زيرا كه ما خدمتكاران اوئيم نه تو ، از گفتهء ايشان دانستم كه لقب او عبد صالح است ، پيوسته مشغول نماز و عبادت بود تا از دنيا رحلت كرد ؛ اين واقعه چند روزى قبل از شهادت آن حضرت بود « 1 »  .\r\nدر بعضى از كتب معتبره به نظر رسيده كه هارون هر كس را كه مكلّف مىساخت به قتل آن جناب ، جرأت اقدام بر آن امر شنيع نمىنمود ، تا آنكه به عمّال خود كه در نواحى ملك فرنگ بودند نوشت كه : جمعى را براى من بفرستيد كه خدا و رسول را نشناسند براى امرى كه مىخواهم به ايشان استعانت جويم ، ايشان پنجاه نفر چنين به هم رسانيدند و براى او فرستادند . چون نزد آن لعين آمدند ، از ايشان پرسيد كه : خداى شما كيست و پيغمبر شما كيست ؟ گفتند : ما خدائى و پيغمبرى نمىشناسيم . پس ايشان را فرستاد به خانه‌اى كه حضرت در آنجا بود و امر كرد ايشان را به قتل آن حضرت ، آن لعين از روزنهء خانه نگاه مىكرد كه چگونه او را خواهند كشت . چون ايشان داخل شدند و نظر ايشان بر آن حضرت افتاد ، اسلحهء خود را از دست انداختند و بندهاى بدن ايشان مىلرزيد ، نزد آن حضرت به سجده در آمدند و مىگريستند ، حضرت دست بر سر ايشان مىكشيد و به لغت ايشان با ايشان سخن مىگفت .\r\nچون آن لعين آن حالت را مشاهده كرد ، ترسيد كه فتنه‌اى برپا شود ، وزير خود را گفت : زود ايشان را بيرون كن ، پس ايشان پشت به جانب حضرت نگردانيدند ، و از براى تعظيم آن حضرت از عقب راه مىرفتند تا از خانه بيرون آمدند ، به نزد هارون نيامدند ، و بر اسبان خود سوار شدند و بسوى بلاد خود رفتند بىآنكه رخصتى از كسى بطلبند « 2 »  .\r\nشيخ طوسى روايت كرده است كه حضرت امام موسى عليه السّلام در حبس داود بن زربى را به نزد يحيى برمكى فرستاد و گفت : به او بگو كه حضرت مىگويد : چه باعث شده است تو را\r\n\r\n","description":"","footnote":" ( 1 ) مناقب ابن شهر آشوب 4 / 322 .  ( 2 ) بحار الأنوار 48 / 249 . ","page_name":" 914 ","page_number":914},
  {"content":"\r\n\r\nبر آنچه كردى كه مرا از بلاد خود بيرون آوردى ، و ميان من و عيال من جدائى افكندى ؟\r\nچون داود نزد يحيى رفت ، پيغام آن حضرت را رسانيد ، او قسمهاى دروغ ياد كرد كه من تقصيرى در امر تو ندارم ، حضرت بار ديگر پيغام داد كه : مرا بيرون كن ، اگر نه نزد خدا تو را شكايت مىكنم و نفرين من از تو در نمىگذرد « 1 »  ، آخر چنان شد كه در همان زودى قبايح افعال او را دريافت و به بدترين احوال كشته شد و سلسله‌اش بر افتادند .\r\nايضاً شيخ طوسى و ابن شهر آشوب روايت كرده‌اند از عبّاد مهلّبى كه چون هارون لعين حضرت موسى بن جعفر عليه السّلام را محبوس كرد ، پيوسته غرايب معجزات از آن حضرت مشاهده مىنمود ، هر چاره‌اى كه در دفع آن حضرت مىانديشيد فايده نمىبخشيد ، يحيى برمكى را طلبيد و گفت : آيا نمىبينى اين عجايبى كه ما از اين مرد مشاهده مىكنيم ، و حيرتى كه ما را در چارهء امر او عارض شده است ؟ آيا تو را تدبيرى به خاطر نمىرسد در كار او كه خاطر ما را از غم او فارغ گردانى ؟ يحيى گفت : چاره‌اى كه مرا به خاطر مىرسد آن است كه بر او منّت‌گذارى و او را از حبس رها كنى ، زيرا كه حبس او موجب انحراف دلها از ما گرديده است ، هارون گفت : برو به نزد او ، زنجير از پاى او بردار و سلام مرا به او برسان و بگو كه : پسر عم تو مىگويد كه : من در باب تو سوگندى ياد كرده‌ام كه تو را رها نكنم تا اقرار كنى نزد من كه بد كرده‌اى نسبت به من و از من طلب عفو نمائى ، و تو را در اين اقرار كردن عارى و منقصتى نيست ، اينك يحيى بن خالد كه محل اعتماد و وزير من است فرستاده‌ام كه نزد او اقرار به جرم خود بكنى و طلب عفو از او نمائى ، پس آنچه گفتم به عمل آور كه من از سوگند خود بيرون آيم ، و به هر جا كه خواهى برو .\r\nچون يحيى پيغام آن لعين را به آن امام مبين رسانيد ، حضرت فرمود : يك هفته بيشتر از عمر من نمانده است ، اى يحيى چون روز جمعه شود در وقت زوال بيا و بر جنازهء من نماز كن ، بدان كه چون اين ملعون به رقّه رود و بسوى عراق برگردد از تو و اولاد تو منحرف خواهد شد ، و سلسلهء شما را بر خواهد انداخت ، و تو بر خود ايمن مباش . پس فرمود : اى يحيى پيغام مرا به آن لعين برسان بگو كه : در روز جمعه خبر من به تو خواهد\r\n\r\n","description":"","footnote":" ( 1 ) كتاب الغيبه شيخ طوسى 51 . ","page_name":" 915 ","page_number":915},
  {"content":"\r\n\r\nرسيد ، و در روز قيامت كه من و تو نزد حق تعالى حاضر شويم ، او ميان من و تو حكم كند ، معلوم خواهد شد كه كيست مظلوم و كيست ظالم و السّلام .\r\nپس يحيى گريان از خدمت آن امام عالىشأن بيرون رفت ، و به نزد هارون رفت و قصّه را نقل كرد ، آن لعين گفت : اگر چند روز ديگر دعوى پيغمبرى نكند حال ما خوب است .\r\nچون روز جمعه شد ، آن حضرت به سراى باقى ارتحال نمود ، و پيش از آن هارون به جانب مداين رفته بود « 1 »  .\r\nكلينى از على بن سويد روايت كرده است كه گفت : در ايّامى كه حضرت امام موسى عليه السّلام در حبس هارون بود ، عريضه‌اى به خدمت آن جناب نوشتم ، از احوال آن حضرت سؤال كردم و مسأله‌اى چند پرسيدم ، بعد از مدّتى جواب نامهء حضرت به من رسيد ، جواب مسائل مرا نوشته بود ، و در صدر نامه بعد از حمد و ثناى جناب سبحانى و بيان حقايق و معارف ربّانى ، قلمى فرموده بود كه : امّا بعد نامه‌اى نوشته بودى و از امرى چند سؤال كرده بودى كه در بيان آنها تقيّه مىكردم و كتمان آنها بر من روا بود ، چون در اين وقت دانستم كه سلطنت جبّاران از من منتهى شده است ، و از تحت فرمان ايشان بيرون مىروم و داخل مىشوم در سلطنت خداوندى كه صاحب سلطنت عظيم است ، و مفارقت مىكنم از دنيائى كه هرگز وفا نكرده است با اهل خود كه براى محبّت آن مخالفت پروردگار خود اختيار كرده‌اند ، لهذا جواب مسائل تو را بيان مىكنم كه ضعفاى شيعيان ما در دين خود حيران نباشند ، پس از خدا بترس آنچه به تو نوشته‌ام به غير اهلش مگو ، و سبب فتنه و بلاى پيشوايان خود مشو . به درستى كه اوّل چيزى كه تو را اعلام مىكنم آن است كه خبر مرگ خود را به تو مىگويم ، و تو را خبر مىدهم به آنكه در اين شبها از دنيا مفارقت مىنمايم بىآنكه از مفارقت دنياى فانى جزع نمايم ، يا از آنچه در راه خدا كرده‌ام پشيمان و نادم باشم ، يا آنكه در خيريّت قضاهاى حق تعالى شكّى كنم ، پس متمسّك شو به عروة الوثقى ولايت اهل بيت رسالت ، و اقرار كن به هر امامى بعد از امام ديگر و به هر وصيّى بعد از وصىّ ديگر ، و به ايشان در مقام تسليم و انقياد باش و به گفتار و كردار از ايشان راضى شو .\r\n\r\n","description":"","footnote":" ( 1 ) مناقب ابن شهر آشوب 4 / 314 ؛ كتاب الغيبه شيخ طوسى 24 . ","page_name":" 916 ","page_number":916},
  {"content":"\r\n\r\nو نامه طولانى است ، به همين اكتفا كرديم « 1 »  .\r\nدر كتاب عيون المعجزات روايت كرده است از كتاب وصاياى على بن محمّد بن زياد صيمرى كه : چون سندى بن شاهك لعين رطب زهرآلود براى آن امام مظلوم فرستاد ، خود آمد به نزد آن حضرت كه ببيند تناول كرده است يا نه ، وقتى رسيد كه حضرت ده دانه از آن خرماى زهرآلود تناول كرده بود ، گفت : ديگر تناول نما ، حضرت فرمود : در آنچه خوردم مطلب تو به عمل آمد ، و به زياده احتياجى نيست ، پس پيش از وفات آن حضرت به چند روز قضاوت عدول را حاضر كرد ، حضرت را به حضور ايشان آورد و گفت : مردم مىگويند كه : موسى بن جعفر در تنگى و شدّت است ، شما حال او را مشاهده كنيد و گواه شويد كه آزار و علّتى ندارد ، و بر او كار را تنگ نگرفته‌ايم .\r\nحضرت فرمود كه : اى جماعت گواه باشيد كه سه روز است كه ايشان زهر به من داده‌اند ، و به ظاهر صحيح مىنمايم و ليكن زهر در اندرون من جا كرده است ، و در آخر اين روز سرخ خواهم شد سرخى شديد ، و فردا زرد خواهم شد زردى شديد ، و روز سوّم رنگم به سفيدى مايل خواهد شد و به رحمت و خشنودى حق تعالى و اصل خواهم شد .\r\nچون آخر روز سوّم شد ، روح مقدّسش در ملأ اعلا به پيغمبران و صدّيقان و شهدا ملحق گرديد ، به مقتضاى  وَ أَمَّا الَّذِين ابْيَضَّت وُجُوهُهُم فَفِي رَحْمَت اللَّه  « 2 »  رو سفيد به رياض رضوان خراميد « 3 »  .\r\nدر بصائر الدّرجات به سند معتبر روايت كرده است كه ابراهيم بن ابى محمود از حضرت امام رضا عليه السّلام پرسيد كه : آيا امام وقت فوت خود را مىداند ؟ حضرت فرمود :\r\nبلى ، گفت : امام موسى عليه السّلام در وقتى كه يحيى برمكى رطب و ريحان زهرآلود براى آن جناب فرستاد آيا دانست كه آنها را به زهر آلوده‌اند ؟ گفت : بلى ، ابراهيم گفت : دانسته حضرت آن را تناول كرد و خود اعانت بر كشتن خود كرد ؟ آن جناب فرمود : پيشتر مىدانست براى آنكه تهيّهء خود را درست كند ، در وقت خوردن از خاطر او محو شد كه\r\n\r\n","description":"","footnote":" ( 1 ) كافى 8 / 124 .  ( 2 ) سورهء آل عمران / آيهء 107 .  ( 3 ) عيون المعجزات 97 . ","page_name":" 917 ","page_number":917},
  {"content":"\r\n\r\nقضاى حق تعالى بر او جارى گردد « 1 »  .\r\nشيخ كشى روايت كرده است كه عبد اللَّه بن طاووس از امام رضا عليه السّلام پرسيد كه : آيا يحيى بن خالد زهر داد پدر بزرگوار شما را ؟ فرمود : بلى او را زهر داد در سى رطب ، گفت :\r\nآيا نمىدانست آن حضرت كه آن رطبها را به زهر آلوده‌اند ؟ آن جناب فرمود : در آن وقت محدّثى كه از جانب خدا او را حديث مىگفت ، از او غايب شد ، راوى گفت : محدّث كيست ؟ حضرت فرمود : ملكى است بزرگتر از جبرئيل و ميكائيل كه با رسول خدا مىبود ، و با هر كدام از ائمّه مىباشد « 2 »  .\r\nمترجم گويد كه : اين حديث چنين وارد شد ، و از بعضى اخبار سالفه مفهوم مىشود كه در هنگام تناول نمودن آن نيز مىدانسته‌اند ، مىتواند بود كه اين اخبار موافق عقول اكثر خلق وارد شده باشد ، مجملى از تحقيق اين مطلب در بيان احوال حضرت امام حسين عليه السّلام مذكور شد كه تكليف ايشان مانند تكليف ديگران نيست . در خصوص اين مقال مىتوان گفت كه : آن حضرت را به خوردن آن رطب وقتى فايده مىكرد كه از دست ايشان رها تواند شد ، و ايشان آن حضرت را به وجه ديگر به قتل نرسانند ، آن حضرت مىدانست كه اگر به آن نحو نشود بر وجهى شنيع‌تر آن حضرت را شهيد خواهند كرد ، پس مىتواند بود كه وجه اسهل را اختيار فرموده باشند ، در اين امور تفكّر نكردن و مجملًا تصديق نمودن كه آنچه از ايشان صادر مىشود عين حق و صواب است اولى و احوط است .\r\n\r\n","description":"","footnote":" ( 1 ) بصائر الدرجات 481 .  ( 2 ) رجال كشى 863 . ","page_name":" 918 ","page_number":918},
  {"content":"\r\n\r\n\r\nفصل سوّم در بيان بعضى از ستمها كه در زمان آن حضرت بر خويشان و شيعيان واقع شد\r\nابن بابويه به سند معتبر از عبد اللَّه بزّاز نيشابورى روايت كرده است كه در ميان من و حميد بن قحطبهء طوسى معامله بود ، در سالى به نزد او رفتم ، چون خبر آمدن مرا شنيد در همان روز مرا طلبيد پيش از آنكه جامه‌هاى سفر را تغيير دهم ، اين در ماه مبارك رمضان بود و وقت زوال ، چون داخل شدم ديدم در خانه نشسته است كه نهر آبى در ميان آن خانه جارى است ، چون سلام كردم و نشستم ، آفتابه و لگن آوردند ، دستهاى خود را شست و مرا نيز امر كرد دستهاى خود را شستم ، خوان طعام او را حاضر كردند ، از خاطر من محو شد كه ماه مبارك رمضان است و من روزه دارم ، چون دست دراز كردم به خاطرم آمد و دست كشيدم ، حميد گفت : چرا طعام نمىخورى ؟ گفتم : ماه مبارك رمضان است ، بيمار نيستم و علّتى ندارم كه موجب افطار باشد ، شايد امير را در اين باب علّتى و عذرى باشد كه موجب افطار او شده باشد ، آن ملعون گفت : من نيز علّتى ندارم بدنم صحيح است و گريان شد .\r\nچون از خوردن فارغ شد ، گفتم : ايّها الامير سبب گريهء تو چه بود ؟ گفت : سببش آن بود كه در وقتى كه هارون در طوس بود ، شبى از شبها در ميان شب مرا طلبيد ، چون نزد او رفتم ديدم شمعى نزد او مىسوزد ، و شمشير برهنه‌اى نزد او گذاشته است ، و خادمى نزد او ايستاده است ، چون مرا ديد گفت : تا كجاست اطاعت تو مرا ؟ گفتم : به جان و مال تو را اطاعت و فرمانبردارى مىكنم ، پس ساعتى سر به زير افكند و مرا رخصت برگشتن داد ، چون برگشتم باز پيك او مرا طلبيد ، و اين مرتبه ترسيدم گفتم : انّا للَّه و انّا اليه راجعون ، گويا\r\n\r\n","description":"","footnote":"","page_name":" 919 ","page_number":919},
  {"content":"\r\n\r\nارادهء قتل من داشت ، چون مرا ديد ، از روى من شرم كرد اكنون مرا مىطلبد كه به قتل رساند .\r\nچون بر او داخل شدم باز بازپرسيد كه : چگونه است اطاعت تو مرا ؟ گفتم : فرمانبردار توام در جان و مال و زن و فرزند ، پس تبسّمى كرد ، باز مرا رخصت داد ؛ همين‌كه داخل خانهء خود شدم ، بار ديگر رسول او مرا طلبيد ، چون داخل مجلس او شدم ، باز از من پرسيد كه : چگونه است اطاعت تو مرا ؟ گفتم : اطاعت تو مىنمايم در جان و مال و زن و فرزند و دين خود ، چون اين سخن را از من شنيد خندان شد و گفت : اين شمشير را بگير آنچه اين خادم تو را امر مىكند به عمل آور .\r\nپس خادم شمشير را به دست من داد و مرا به خانه‌اى آورد كه در آن خانه را قفل كرده بودند ، قفل را گشود و مرا به خانه در آورد ، چون داخل شدم چاهى ديدم كه در صحن خانه كنده‌اند ، و سه حجره در اطراف آن صحن بود كه هر يك از آنها مقفل بودند ، پس يكى از آنها را گشود ، در آن خانه بيست نفر ديدم از پيران و جوانان و كودكان كه گيسوها و كاكلها داشتند ، همه در بند و زنجير بودند و همه از فرزندان امير المؤمنين و فاطمه عليهما السّلام بودند ، پس آن خادم گفت كه : خليفه تو را امر كرده است كه ايشان را گردن زنى ، پس يك يك را بيرون مىآورد ، من در كنار آن چاه ايشان را گردن مىزدم تا آنكه همه را گردن زدم ، پس سرها و بدنهاى ايشان را در آن چاه انداخت ، و در حجرهء ديگر را گشود ، در آن حجره نيز بيست نفر از فرزندان على و فاطمه مقيّد بودند ، گفت : خليفه تو را امر كرده است كه ايشان را نيز گردن زنى ، و يك يك را من گردن مىزدم ، او سر و بدن آن سادات مظلوم را در آن چاه مىانداخت ، تا آنكه همه را به قتل رسانيدم .\r\nپس در حجرهء سوّم را گشود ، در آن حجره نيز بيست نفر از سادات علوى و فاطمى مقيّد و محبوس بودند ، و كاكلها و گيسوها كه علامت سيادت است داشتند ، و گفت كه :\r\nخليفه تو را امر كرده است كه ايشان را نيز به قتل آورى ، يك يك ايشان را بيرون مىآورد و من گردن مىزدم ، تا آنكه نوزده نفر ايشان را به قتل رسانيدم ، چون بيستم را آورد مرد پيرى بود گفت : دستت بريده باد اى ميشوم ملعون ، چه عذر خواهى گفت نزد جدّ ما رسول خدا در وقتى كه از تو سؤال كند كه : به چه سبب شصت نفر از فرزندان معصوم مرا به جور و\r\n\r\n","description":"","footnote":"","page_name":" 920 ","page_number":920},
  {"content":"\r\n\r\nستم كشتى ؟ چون اين سخن را شنيدم ، بر خود لرزيدم و مرتعش گرديدم ، پس خادم نزد من آمد و بانگ بر من زد ، من نيز او را به قتل آوردم و ايشان را در چاه انداختم ، هرگاه من شصت نفر از فرزندان رسول خدا را به ستم كشته باشم روزه و نماز مرا چه فايده بخشد ، يقين مىدارم كه هميشه در جهنّم خواهم بود « 1 »  .\r\n\r\n","description":"","footnote":" ( 1 ) عيون أخبار الرضا 1 / 100 . ","page_name":" 921 ","page_number":921},
  {"content":"\r\n\r\n.\r\n\r\n","description":"","footnote":"","page_name":" 922 ","page_number":922},
  {"content":"\r\n\r\n\r\nباب دهم در بيان تاريخ احوال زبدهء اصفيا و امام اتقيا و پناه غربا و شهيد زهر جفا ، امام هشتم حضرت ابو الحسن على بن موسى الرّضا عليه السّلام\r\n\r\n","description":"","footnote":"","page_name":" 923 ","page_number":923},
  {"content":"\r\n\r\n.\r\n\r\n","description":"","footnote":"","page_name":" 924 ","page_number":924},
  {"content":"\r\n\r\n\r\nفصل اوّل در بيان تاريخ ولادت و نسب و اسم و كنيت و لقب آن حضرت است\r\nاسم شريف آن حضرت على بود ، و كنيت آن حضرت ابو الحسن ، و مشهورترين القاب آن حضرت : رضا است و صابر و فاضل و رضى و وفى و قرّة أعين المؤمنين ، و غيظ الملحدين نيز مىگفتند « 1 »  .\r\nابن بابويه به سند حسن از بزنطى روايت كرده است كه به خدمت حضرت امام محمّد تقى عليه السّلام عرض كردم كه : گروهى از مخالفان شما گمان مىكنند كه والد بزرگوار شما را مأمون ملقّب به رضا گردانيد در وقتى كه آن حضرت را براى ولايت عهد خود اختيار كرد ، حضرت فرمود : به خدا سوگند كه دروغ مىگويند بلكه حق تعالى او را به رضا مسمّا گردانيد براى آنكه پسنديدهء خدا بود در آسمان ، و رسول خدا و ائمّهء هدى در زمين از او خشنود بودند و او را براى امامت پسنديده‌اند ، گفتم : آيا همهء پدران تو پسنديدهء خدا و رسول و ائمّه نبودند ؟ گفت : بلى ، گفتم : به چه سبب او را در ميان ايشان به اين لقب گرامى مخصوص گردانيدند ؟ گفت : براى آنكه مخالفان و دشمنان او را پسنديدند و از او راضى بودند ، چنانچه موافقان و دوستان از او خشنود بودند ، اتّفاق دوست و دشمن بر خشنودى از او مخصوص آن حضرت بود ، پس به اين سبب او را به اين اسم مخصوص\r\n\r\n","description":"","footnote":" ( 1 ) عيون أخبار الرضا 2 / 279 ؛ مناقب ابن شهر آشوب 4 / 396 ؛ كشف الغمّه 3 / 53 . ","page_name":" 925 ","page_number":925},
  {"content":"\r\n\r\nگردانيدند « 1 »  .\r\nايضاً به سند معتبر از سليمان بن حفص روايت كرده است كه حضرت امام موسى عليه السّلام پيوسته فرزند پسنديدهء خود را رضا مىناميد و مىفرمود كه : بخوانيد فرزند مرا رضا ، و گفتم به فرزند خود رضا . چون به آن حضرت خطاب مىكرد ، آن حضرت را ابو الحسن مىناميد « 2 »  .\r\nپدر آن حضرت موسى بن جعفر عليه السّلام بود ، مادر آن حضرت ام ولدى بود كه او را تكتم و نجمه و اروى و سكن و سمان و ام البنين مىناميدند « 3 »  ، بعضى خيزران و صقر و شقرا نيز گفته‌اند « 4 »  .\r\nابن بابويه به سند معتبر از على بن ميثم روايت كرده است كه حميده مادر امام موسى عليه السّلام كه از جملهء اشراف و بزرگواران عجم بود ، كنيزى خريد او را به نام تكتم مسمّا گردانيد ، آن جاريهء سعادتمند بهترين زنان بود در عقل و دين و حيا ، و خاتون خود حميده را بسيار تعظيم مىنمود ؛ از روزى كه او را خريد ، هرگز نزد او نمىنشست براى تعظيم و اجلال او . پس حميده روزى به حضرت امام موسى عليه السّلام گفت : اى فرزند گرامى ! تكتم جاريه‌اى است كه من بهتر از او نديده‌ام در زيركى و محاسن اخلاق ، و مىدانم كه هر نسلى كه از او بوجود آيد پاكيزه و مطهّر خواهد بود ، او را به تو مىبخشم و از تو التماس مىكنم كه رعايت حرمت او بكنى . چون حضرت امام رضا عليه السّلام از او بوجود آمد ، او را به طاهره مسمّا گردانيد ، چون حضرت امام رضا عليه السّلام شير بسيار مىخورد ، روزى طاهره گفت :\r\nمرضعهء ديگر به هم رسانيد كه مرا يارى كند ، گفتند : مگر شير تو كمى مىكند ؟ گفت : دروغ نمىتوانم گفت ، به خدا سوگند كه شير من كم نيست و ليكن نوافل و اورادى كه داشتم و به آنها عادت كرده بودم به سبب شير دادن كم شده است ، به اين سبب معاون مىخواهم كه\r\n\r\n","description":"","footnote":" ( 1 ) عيون أخبار الرضا 1 / 22 .  ( 2 ) عيون أخبار الرضا 1 / 23 .  ( 3 ) عيون أخبار الرضا 1 / 24 و 26 .  ( 4 ) كشف الغمّه 3 / 53 و مناقب ابن شهر آشوب 4 / 396 . ","page_name":" 926 ","page_number":926},
  {"content":"\r\n\r\nاوراد خود را ترك ننمايم « 1 »  .\r\nبه سند معتبر ديگر روايت كرده است كه چون حميده نجمه مادر حضرت امام رضا عليه السّلام را خريد ، شبى حضرت رسول صلّى اللّه عليه و آله و سلّم را در خواب ديد ، آن جناب به او گفت : اى حميده ! نجمه را به فرزند خود موسى تمليك نما كه از او فرزندى به هم خواهد رسيد كه بهترين اهل زمين باشد ؛ به اين سبب حميده نجمه را به آن جناب بخشيد ، و او باكره بود « 2 »  .\r\nايضاً به سند معتبر از هشام روايت كرده است كه گفت : روزى حضرت امام كاظم عليه السّلام از من پرسيد كه : آيا خبر دارى كه كسى از برده‌فروشان مغرب آمده باشد ؟ گفتم : نه ، آن جناب فرمود كه : بلكه آمده است بيا تا برويم به نزد او ، پس آن جناب سوار شد و من در خدمت آن جناب سوار شدم ، چون به محل معهود رسيديم ، ديديم كه مردى از تجّار مغرب آمده است و غلامان و كنيزان بسيار آورده است ، آن جناب فرمود كه : كنيزان خود را بر ما عرض كن ، او نه كنيز بيرون آورد ، و هر يك را آن جناب مىفرمود كه : نمىخواهم .\r\nپس فرمود كه : ديگر بياور ، گفت : به خدا سوگند كه ديگر كنيز ندارم مگر يك جاريهء بيمار ، آن جناب فرمود كه : او را بياور . چون او مضايقه كرد ، حضرت مراجعت نمود ، روز ديگر مرا به نزد او فرستاد و فرمود كه : به هر قيمت كه بگويد آن جاريهء بيمار را براى من خريدارى كن و به نزد من آور . چون رفتم آن كنيز را طلب كردم ، قيمت بسيارى براى او گفت ، گفتم : من به اين قيمت خريدم ، گفت : من نيز فروختم ، و ليكن مرا خبر ده كه آن مرد كه بود كه ديروز با تو همراه بود ؟ گفتم : مردى است از بنى هاشم ، گفت : از كدام سلسلهء بنى هاشم ؟ گفتم : بيش از اين نمىدانم . گفت : بدان كه من اين كنيز را از اقصاى بلاد مغرب خريدم ، روزى زنى از اهل كتاب اين كنيز را با من ديد پرسيد كه : اين را از كجا آورده‌اى ؟\r\nگفتم : اين را براى خود خريده‌ام ، گفت : سزاوار نيست كه اين كنيز نزد مانند تو كسى باشد ، و مىبايد كه نزد بهترين اهل زمين باشد ، چون به تصرّف او در آيد ، بعد از مدّتى پسرى از او بوجود خواهد آمد كه اهل مشرق و مغرب زمين او را اطاعت كنند ، پس بعد از اندك وقتى\r\n\r\n","description":"","footnote":" ( 1 ) عيون أخبار الرضا 1 / 24 .  ( 2 ) عيون أخبار الرضا 1 / 26 . ","page_name":" 927 ","page_number":927},
  {"content":"\r\n\r\nحضرت امام رضا عليه السّلام از او بوجود آمد « 1 »  .\r\nايضاً به سند معتبر از نجمه مادر آن جناب روايت كرده است كه گفت : چون حامله شدم به فرزند بزرگوار خود ، هيچ وجه ثقل حمل در خود احساس نمىكردم ، چون به خواب مىرفتم صداى تسبيح و تهليل و تمجيد حق تعالى از شكم خود مىشنيدم و خائف و ترسان مىشدم ، چون بيدار مىشدم صدا مىشنيدم . چون آن فرزند سعادتمند از من متولّد شد ، دستهاى خود را بر زمين گذاشت و سر مطهّر خود را بسوى آسمان بلند كرد و لبهاى مباركش حركت مىكرد و سخنى مىگفت كه نمىفهميدم ، و در آن ساعت امام موسى عليه السّلام نزد من آمد و گفت : گوارا باد تو را اى نجمه كرامت پروردگار تو ، پس آن فرزند سعادتمند را در جامهء سفيدى پيچيدم و به آن حضرت دادم ، در گوش راستش اذان نماز گفت و در گوش چپش اقامت ، و آب فرات طلبيد و كامش را به آن آب برداشت ، پس به دست من داد و فرمود كه : بگير اين را كه بقيّهء خداست در زمين ، و حجّت خداست بعد از من « 2 »  .\r\nابن بابويه به سند معتبر از محمّد بن زياد روايت كرده است كه از حضرت امام موسى عليه السّلام شنيدم در روزى كه حضرت امام رضا عليه السّلام متولّد شد مىفرمود : اين فرزند من ختنه كرده و پاك و پاكيزه متولّد شد ، و جميع ائمّه چنين متولّد مىشوند ، و ليكن ما تيغى بر موضع ختنهء ايشان مىگردانيم از براى متابعت سنّت « 3 »  .\r\nدر تاريخ ولادت آن جناب خلاف است ، و روز ولادت را بعضى پنجشنبه و بعضى جمعه گفته‌اند « 4 »  .\r\nابن بابويه به سند معتبر روايت كرده است كه آن جناب در مدينه متولّد شد در روز پنجشنبه يازدهم ماه ربيع الاوّل سال صد و پنجاه و سوّم هجرت ، بعد از وفات حضرت صادق عليه السّلام به پنج سال « 5 »  ، و كلينى سال ولادت را در سال صد و چهل و هشتم ذكر كرده\r\n\r\n","description":"","footnote":" ( 1 ) عيون أخبار الرضا 1 / 26 .  ( 2 ) عيون أخبار الرضا 1 / 29 .  ( 3 ) كمال الدين 433 .  ( 4 ) اعلام الورى 313 .  ( 5 ) عيون أخبار الرضا 1 / 28 . ","page_name":" 928 ","page_number":928},
  {"content":"\r\n\r\nاست « 1 »  ، و بعضى يازدهم ماه ذيحجّه صد و پنجاه و سه گفته‌اند « 2 »  ، شيخ طبرسى روز جمعه يازدهم ماه ذى القعده از سال مذكور گفته است « 3 »  .\r\nو نقش خاتم آن حضرت به روايات معتبره كه از آن جناب منقول شده « ما شاء اللَّه لا قوّة الّا باللَّه » بود « 4 »  ، به روايت ديگر : « حسبي اللَّه » بود « 5 »  .\r\n\r\n","description":"","footnote":" ( 1 ) كافى 1 / 486 .  ( 2 ) كشف الغمّه 3 / 53 .  ( 3 ) اعلام الورى 313 .  ( 4 ) كافى 6 / 473 .  ( 5 ) بحار الأنوار 49 / 9 . ","page_name":" 929 ","page_number":929},
  {"content":"\r\n\r\n\r\nفصل دوّم در بيان خبر دادن آن جناب و پدران بزرگوار آن حضرت به شهادت او\r\nابن بابويه به سند معتبر روايت كرده است كه مردى از اهل خراسان به خدمت حضرت امام رضا عليه السّلام آمد و گفت : حضرت رسالت صلّى اللّه عليه و آله و سلّم را در خواب ديدم كه به من گفت : چگونه خواهد بود حال شما اهل خراسان در وقتى كه مدفون سازند در زمين شما پاره‌اى از تن مرا ، و بسپارند به شما امانت مرا ، و پنهان گردد در زمين شما ستارهء من ، حضرت فرمود :\r\nمنم آنكه مدفون مىشود در زمين شما ، و منم پارهء تن پيغمبر شما ، و منم امانت آن حضرت ، و نجم فلك امامت و هدايت ، هر كه مرا زيارت كند و حق مرا شناسد و اطاعت مرا بر خود لازم داند ، من و پدران من شفيع او خواهيم بود در روز قيامت ، و هر كه ما شفيع او باشيم البتّه نجات مىيابد هر چند بر او مانند گناه جن و انس بوده باشد ، به درستى كه مرا خبر داد پدرم از پدرانش كه حضرت رسالت صلّى اللّه عليه و آله و سلّم فرمود كه : هر كه مرا در خواب ببيند ، مرا ديده است ، زيرا كه شيطان به صورت من متمثّل نمىتواند شد ، و نه به صورت احدى از اوصياى من ، و نه به صورت احدى از شيعيان خالص ايشان ، به درستى كه خواب راست يك جزو است از هفتاد جزو از پيغمبرى « 1 »  .\r\nبه سند معتبر ديگر از آن جناب منقول است كه گفت : به خدا سوگند كه هيچ‌يك از ما اهل بيت نيست مگر آنكه كشته مىگردد و شهيد مىشود ، گفتند : يا بن رسول اللَّه كه تو را\r\n\r\n","description":"","footnote":" ( 1 ) عيون أخبار الرضا 2 / 287 ؛ امالى شيخ صدوق 61 . ","page_name":" 930 ","page_number":930},
  {"content":"\r\n\r\nشهيد مىكند ؟ فرمود كه : بدترين خلق خدا در زمان من مرا شهيد خواهد كرد به زهر ، و دور از يار و ديار در زمين غربت مدفون خواهد ساخت ، پس هر كه مرا در آن غربت زيارت كند ، حق تعالى مزد صد هزار شهيد ، و صد هزار صدّيق ، و صد هزار حج‌كننده ، و عمره‌كننده ، و صد هزار جهادكننده براى او بنويسد ، و در زمرهء ما محشور شود ، و در درجات عاليهء بهشت رفيق ما باشد « 1 »  .\r\nايضاً به سند معتبر از حسن بن جهم روايت كرده است كه چون مأمون علماى امصار و فقهاى اقطار را جمع كرد كه با آن امام اخيار مباحثه كنند ، آن جناب بر همه غالب آمد و همه اقرار به فضيلت آن حضرت كردند و از مجلس مأمون برخاست و به خانهء خود معاودت نمود ، من در خدمت آن حضرت رفتم و گفتم : خدا را حمد مىكنم كه مأمون را مطيع شما گردانيده ، و در اكرام شما مبالغه مىنمايد ، و غايت سعى مبذول مىدارد ، حضرت فرمود كه : اى پسر جهم تو را فريب ندهد از آنچه از او مىبينى كه مرا اكرام مىنمايد و سخن مرا به سمع قبول اصغا مىنمايد ، زيرا كه در اين زودى مرا به زهر شهيد خواهد كرد از روى ظلم و ستم ، و اين خبرى است كه از پدران بزرگوار به من رسيده است ، و تا من زنده‌ام اين سخن را ذكر مكن « 2 »  .\r\nايضاً از جعفر بن محمّد نوفلى روايت كرده است كه گفت : در راه خراسان به خدمت آن امام مؤمنان رسيدم ، فرمود كه : من در اين راهى كه مىروم بر نخواهم گشت ، و در شهر طوس در پهلوى هارون مدفون خواهم شد ، و فرزند مظلوم در بغداد در پهلوى پدر معصومم دفن خواهد شد « 3 »  .\r\nايضاً به سند معتبر از حضرت صادق عليه السّلام روايت كرده است كه حضرت رسول صلّى اللّه عليه و آله و سلّم فرمود كه : پاره‌اى از تن من در زمين خراسان مدفون خواهد شد ، هر مؤمنى كه او را زيارت كند ، البتّه بهشت او را واجب شود و بدنش بر آتش جهنّم حرام گردد « 4 »  .\r\n\r\n","description":"","footnote":" ( 1 ) عيون أخبار الرضا 2 / 287 ؛ امالى شيخ صدوق 61 .  ( 2 ) عيون أخبار الرضا 2 / 218 .  ( 3 ) عيون أخبار الرضا 2 / 233 .  ( 4 ) امالى شيخ صدوق 60 ؛ عيون أخبار الرضا 2 / 286 . ","page_name":" 931 ","page_number":931},
  {"content":"\r\n\r\nايضاً به سند معتبر روايت كرده است كه حضرت صادق عليه السّلام فرمود كه : از پسر من موسى پسرى به هم خواهد رسيد كه نامش موافق نام امير المؤمنين عليه السّلام باشد ، و او را بسوى خراسان برند و به زهر شهيد كنند و در غربت او را مدفون سازند ، هر كه او را زيارت كند و به حق او عارف باشد ، حق تعالى به او عطا كند مزد آنها كه پيش از فتح مكّه در راه خدا جان و مال خود را بذل كردند « 1 »  .\r\nايضاً به سند معتبر از حضرت امير المؤمنين عليه السّلام منقول است كه آن جناب گفت : مردى از فرزندان من در زمين خراسان به زهر ستم و عدوان شهيد خواهد شد كه نام او موافق نام من باشد ، و نام پدرش موافق نام موسى بن عمران باشد ، هر كه او را در آن غربت زيارت كند ، حق تعالى گناهان گذشته و آيندهء او را بيامرزد اگر چه به عدد ستاره‌هاى آسمان و قطره‌هاى باران و برگ درختان باشد « 2 »  .\r\n\r\n","description":"","footnote":" ( 1 ) عيون أخبار الرضا 2 / 285 .  ( 2 ) عيون أخبار الرضا 2 / 289 . ","page_name":" 932 ","page_number":932},
  {"content":"\r\n\r\n\r\nفصل سوّم در بيان كيفيّت شهادت آن حضرت است\r\nاز روايات معتبره معلوم مىشود كه چون مأمون ملعون از خلفاى شقاوت اساس بنى عبّاس بود و فرمانش در اطراف عالم نافذ گرديد ، و ايالت عراق عرب را به حسن بن سهل تفويض كرد و خود در بلدهء مرو اقامت نمود ، و در اطراف ممالك حجاز و يمن غبار فتنه و آشوب ارتفاع يافته ، بعضى از سادات به طمع خلافت رايت مخالفت بر افراشتند .\r\nچون اين اخبار در مرو به سمع آن ملعون رسيد ، با فضل بن سهل ذو الرياستين كه وزير و مشير او بود ، مشورت نمود ، بعد از تدبير و انديشهء بسيار رأى آن دو ملعون بر آن قرار گرفت كه حضرت امام رضا عليه السّلام را از مدينه طلب نمايند و او را وليعهد خود گرداند ، تا آنكه ساير سادات به قدم اطاعت پيش آيند ، و دندان طمع از خلافت بردارند .\r\nپس رجاء بن ضحّاك را با بعضى از مخصوصان خود به خدمت آن حضرت فرستاد بسوى مدينه كه آن جناب را به سفر خراسان ترغيب نمايند . چون ايشان به خدمت آن حضرت رسيدند ، حضرت در اوّل حال امتناع بسيار نمود ، چون مبالغهء ايشان از حدّ اعتدال متجاوز گرديد ، آن سفر محنت اثر را به جبر اختيار نمود « 1 »  .\r\nابن بابويه به سند معتبر از وشّا روايت كرده است كه حضرت امام رضا عليه السّلام فرمود :\r\nچون خواستند كه مرا از مدينه بيرون آورند ، عيال پريشان احوال خود را جمع كردم و خبر شهادت خود را به ايشان دادم ، و گفتم : من از اين سفر معاودت نخواهم نمود ، اكنون به\r\n\r\n","description":"","footnote":" ( 1 ) عيون أخبار الرضا 2 / 158 . ","page_name":" 933 ","page_number":933},
  {"content":"\r\n\r\nتعزيت من قيام نمائيد و بر من زارى كنيد و آب حسرت از ديدهء خود بباريد ، پس هر يك از اهل بيت خود را وداع نمودم و دوازده هزار دينار طلا بر ايشان قسمت كردم « 1 »  .\r\nبه سند معتبر ديگر از مخول سيستانى روايت كرده است كه چون آن امام على مقام خواست كه از مدينه بيرون رود ، داخل مسجد شد و به نزد ضريح مقدّس سيّد انام آمد ، و جدّ بزرگوار خود را وداع نمود و قطرات اشك خونين از مفارقت حضرت سيّد المرسلين صلّى اللّه عليه و آله و سلّم باريد ، و صداى گريه و زارى آن حضرت بلند شد . چون روانه شد از مفارقت آن روضهء مقدّسه بىتاب گرديد ، و باز معاودت فرمود و رسم وداع را تجديد نمود ، و چندين مرتبه متوجّه گرديد ، و بعد از چند قدم معاودت نمود ، و در هر مرتبه گريه و زارى و ناله و بىقرارى آن حضرت مىافزود .\r\nچون با دل پرحسرت از مرقد مطهّر رسول خدا صلّى اللّه عليه و آله و سلّم جدا شد ، به خدمت آن حضرت رفتم و سلام كردم و براى آن سفر تهنيت و مبارك باد گفتم ، فرمود : چه تهنيت مىگوئى مرا از سفرى كه از جوار جدّ بزرگوار خود دور مىروم ، و در غربت شهيد خواهم شد ، و در پهلوى بدترين خلق خدا هارون الرّشيد مدفون خواهم گرديد ؛ و من در خدمت آن حضرت بودم تا آنچه فرمود واقع شد « 2 »  .\r\nدر كشف الغمّه و غير آن از اميّة بن على روايت كرده‌اند كه گفت : در سالى كه امام رضا عليه السّلام به حج رفت و متوجّه خراسان گرديد ، حضرت امام محمّد تقى عليه السّلام را به حج برد .\r\nچون امام رضا عليه السّلام طواف وداع مىكرد ، امام محمّد تقى عليه السّلام بر دوش « موفّق » غلام آن حضرت بود و او را طواف مىفرمود ، چون به حجر اسماعيل نزديك رسيد ، به زير آمد و نشست و آثار اندوه از روى منوّرش ظاهر شد ، و مشغول دعا شد و بسيار طول داد ، موفّق گفت : برخيز فداى تو گردم ، گفت : از اينجا مفارقت نمىكنم تا وقتى كه خدا خواهد برخيزم . موفّق به خدمت امام رضا عليه السّلام آمد و احوال فرزند سعادتمند او را عرض كرد ، حضرت نزديك نور ديدهء خود آمد و فرمود : برخيز اى حبيب من ، آن نهال حديقهء امامت گفت : اى پدر بزرگوار چگونه برخيزم و مىدانم كه خانهء كعبه را وداعى كردى كه ديگر\r\n\r\n","description":"","footnote":" ( 1 ) عيون أخبار الرضا 2 / 235 .  ( 2 ) عيون أخبار الرضا 2 / 234 . ","page_name":" 934 ","page_number":934},
  {"content":"\r\n\r\nبسوى آن بر نخواهى گشت و گريان شد ، پس براى اطاعت پدر بزرگوار خود برخاست و روانه شد « 1 »  .\r\nو توجّه آن حضرت بسوى خراسان در سال دويستم هجرت بود ، در آن وقت موافق مشهور از عمر شريف امام محمّد تقى عليه السّلام هفت سال گذشته بود ، چون متوجّه آن سفر گرديد در هر منزل معجزات و كرامات بسيار از آن مخزن اسرار ظاهر مىشد ، و بسيارى از آثار آنها تا حال موجود است .\r\nابو الصلت هروى روايت كرده است كه چون امام مظلوم به سناباد طوس رسيد ، داخل قبّه‌اى شد كه قبر هارون در آنجا بود ، و در پيش قبر او خطّى كشيد و فرمود : اين تربت من است ، و من در اينجا مدفون خواهم گرديد ، و حق تعالى اين مكان را محل ورود شيعيان و دوستان من خواهد گردانيد ، به خدا سوگند كه هر كه از ايشان مرا در اين مكان زيارت كند يا بر من سلام كند ، البتّه حق تعالى مغفرت و رحمت خود را به شفاعت ما اهل بيت براى او واجب گرداند ، پس رو به قبله گردانيد و چند ركعت نماز به جا آورد و دعاى بسيار خواند ، چون فارغ شد ، به سجده رفت و بسى طول داد ، و پانصد تسبيح در سجود گفت ، سر از سجده برداشت و بيرون آمد « 2 »  .\r\nچون حضرت داخل مرو شد ، مأمون را ملاقات كرد ، به ظاهر آن حضرت را تعظيم و تكريم بسيار نمود و گفت : يا بن رسول اللَّه من فضيلت و علم و زهد و ورع و عبادت تو را دانستم ، و تو را از خود به خلافت سزاوارتر يافتم ، حضرت فرمود : من به بندگى خدا فخر مىكنم ، و به زهد دنيا اميد نجات از شرور آن دارم ، و به پرهيزكارى از محرّمات الهى اميدوارم به فايز گرديدن به غنايم نامتناهى ، و به تواضع در دنيا اميدوار رفعت نزد حق تعالى هستم ، مأمون گفت : اراده كرده‌ام كه خود را از خلافت عزل كنم و امامت را به تو گذارم و با تو بيعت كنم ، حضرت فرمود كه : اگر خلافت را خدا براى تو قرار داده است جايز نيست كه به ديگرى بخشى و خود را از آن معزول كنى ، و اگر خلافت از تو نيست تو را اختيار آن نيست كه به ديگرى تفويض نمائى ، مأمون گفت : يا بن رسول اللَّه البتّه لازم\r\n\r\n","description":"","footnote":" ( 1 ) كشف الغمّه 3 / 155 .  ( 2 ) عيون أخبار الرضا 2 / 147 . ","page_name":" 935 ","page_number":935},
  {"content":"\r\n\r\nاست كه اين را قبول كنى ، حضرت فرمود : به رضاى خود هرگز قبول نخواهم كرد .\r\nو در مدّت دو ماه اين سخن در ميان بود ، چندان‌كه او مبالغه مىكرد حضرت چون غرض او را مىدانست امتناع مىفرمود ، چون آن ملعون از قبول خلافت آن حضرت مأيوس گرديد ، گفت : هرگاه خلافت را قبول نمىكنى پس ولايت‌عهدى مرا قبول كن كه بعد از من خلافت با تو باشد ، حضرت فرمود : پدران بزرگوارم مرا خبر داده‌اند از رسول خدا صلّى اللّه عليه و آله و سلّم كه من پيش از تو از دنيا بيرون خواهم رفت ، و مرا به زهر ستم شهيد خواهند كرد ، و بر من ملائكهء زمين خواهند گريست ، و در زمين غربت در پهلوى هارون الرّشيد مدفون خواهم شد .\r\nمأمون از استماع اين سخنان گريان شد و گفت : يا بن رسول اللَّه كه مىتواند تو را به قتل رساند ؟ كه را ياراى آن هست كه تا من زنده باشم بدى نسبت به تو انديشه نمايد ؟ حضرت فرمود : اگر خواهم مىتوانم گفت كه مرا شهيد خواهد كرد ، مأمون گفت : يا بن رسول اللَّه غرض تو از اين سخنان آن است كه ولايت عهد مرا قبول نكنى تا مردم بگويند كه تو ترك دنيا كرده‌اى . حضرت فرمود : به خدا سوگند از روزى كه پروردگار من مرا خلق كرده است تا حال دروغ نگفته‌ام ، و ترك دنيا براى دنيا نكرده‌ام ، و غرض تو را مىدانم ، مأمون گفت :\r\nغرض من چيست ؟ حضرت فرمود : غرض تو آن است كه مردم بگويند على بن موسى الرّضا ترك دنيا نكرده بود بلكه دنيا ترك او كرده بود ، اكنون كه دنيا او را ميسّر شد براى طمع خلافت ولايت عهد را قبول كرد ، مأمون در غضب شد و گفت : پيوسته سخنان ناگوار در برابر من مىگوئى و از سطوت من ايمن شده‌اى ، به خدا سوگند كه اگر ولايت عهد مرا قبول نكنى گردنت را خواهم زد . حضرت فرمود : حق تعالى نفرموده است كه من خود را به مهلكه اندازم ، هرگاه جبر مىنمائى قبول مىكنم به شرطى كه كسى را نصب نكنم ، و احدى را عزل ننمايم ، و رسمى را بر هم نزنم ، و احداث امرى نكنم ، و از دور بر بساط حكومت نظر كنم ، آن ملعون به اين شرط از آن حضرت راضى شد « 1 »  .\r\nپس حضرت دست بسوى آسمان برداشت و گفت : خداوندا مىدانى كه مرا اكراه كردند\r\n\r\n","description":"","footnote":" ( 1 ) عيون أخبار الرضا 2 / 151 ؛ امالى شيخ صدوق 65 ؛ علل الشرايع 237 . ","page_name":" 936 ","page_number":936},
  {"content":"\r\n\r\nو به ضرورت اين امر را اختيار كردم ، پس مرا مؤاخذه مكن چنان كه مؤاخذه نكردى دو بنده و پيغمبر خود يوسف و دانيال عليهما السّلام را در هنگامى كه قبول كردند ولايت را از جانب پادشاه زمان خود ، خداوندا عهدى نيست مگر عهد تو و ولايتى نمىباشد مگر از جانب تو ، پس توفيق ده مرا كه دين تو را برپا دارم و سنّت پيغمبر تو را زنده دارم ، و به درستى كه نيكو مولائى و نيكو ياورى .\r\nپس محزون و گريان ولايت عهد را از مأمون قبول كرد ، و مأمون روز ديگر مجلس عظيم ترتيب داد و كرسى براى آن حضرت در پهلوى كرسى خود گذاشت و جميع اكابر و اشراف و سادات و علما را جمع كرد ، اوّل پسر خود عبّاس را امر كرد كه با حضرت بيعت كرد ، و بعد از او ساير مردم بيعت كردند ، و جوايز بسيار به مردم بخشيد و مواجب يك سالهء لشكر را به ايشان رسانيد ، و مدّاحان و شعرا را امر كرد كه قصايد غرّا در شأن آن حضرت گفتند و ايشان را جوايز بسيار داد ، و رءوس مناير و وجوه دنانير و دراهم را به نام نامى و لقب گرامى آن حضرت مزيّن گردانيد ، و مردم را امر كرد كه سياه‌پوشى را كه بدعت بنى عبّاس بود ترك كنند و جامه‌هاى سبز بپوشند ، و يك دختر خود ام حبيبه را به آن حضرت عقد كرد ، و دختر ديگر خود ام الفضل را به امام محمّد تقى عليه السّلام نامزد كرد ، و دختر حسن بن سهل را براى خود تزويج نمود .\r\nچون ديد كه هر روز انوار علم و كمال و آثار رفعت و جلال آن برگزيدهء ملك متعال بر مردم ظاهر مىشود و محبّت آن حضرت در دلهاى ايشان جا مىكند ، نايرهء حسد در كانون سينهء پركينه‌اش مشتعل گرديد ، و در مقام تدبير دفع آن حضرت در آمد .\r\nچنانچه ابن بابويه از احمد بن على روايت كرده است كه گفت : از ابو الصلت هروى پرسيدم كه : چگونه مأمون راضى شد به قتل حضرت امام رضا عليه السّلام با آن اكرام و محبّتى كه نسبت به او اظهار مىكرد و او را وليعهد خود گردانيده بود ؟ ابو الصلت گفت : مأمون براى آن حضرت را گرامى مىداشت كه فضيلت و بزرگوارى او را مىدانست ، ولايت عهد را به او تفويض كرد براى آنكه مردم آن حضرت را چنان بشناسند كه راغب است بسوى دنيا ، و محبّت او از دلهاى مردم كم شود . چون ديد كه اين باعث زيادتى محبّت و اخلاص مردم\r\n\r\n","description":"","footnote":"","page_name":" 937 ","page_number":937},
  {"content":"\r\n\r\nشد ، علماى جميع فرق را از يهود و نصارا و مجوس و صابيان و براهمه و ملحدان و دهريان و علماى جميع فرق مسلمان را جمع كرد كه با آن حضرت مباحثه و مناظره نمايند ، شايد كه بر او غالب شوند ، و در اعتقاد مردم نسبت به آن حضرت فتورى به هم رسد ، و اين تدبير نيز بر خلاف مقصود او نتيجه داد ، همگى آنها مغلوب آن حضرت گرديدند و اقرار به فضيلت و جلالت او نمودند ، حضرت مكرّر اظهار مىفرمود خلافت حق ماست و ما از ديگران به امامت سزاوارتريم ؛ و بدگويان اين سخن را به آن ملعون مىرسانيدند ، به اين سبب خشم و حسد بر او غالب شده ، حضرت مدارا با او نمىكرد و مداهنه در حق او نمىنمود ، و در اكثر احوال سخنان درشت در روى او مىگفت ، و موجب مزيد حقد و كينهء او مىگرديد ، به اين سبب به قتل آن بزرگوار راضى شد ، و به زهر غدر آن حضرت را شهيد كرد « 1 »  .\r\nابن بابويه به سند معتبر از هرثمة بن اعين روايت كرده است كه روزى به قصد ملازمت حضرت امام رضا عليه السّلام به در خانهء مأمون رفتم ، چون به در سراى او رسيدم ، صبيح ديلمى را كه از جملهء مقرّبان مأمون و مواليان آن حضرت بود ديدم ، چون نظرش بر من افتاد گفت :\r\nاى هرثمه تو مىدانى كه من امين مأمونم و محل اعتماد آن ملعونم ؟ گفتم : بلى ، گفت :\r\nديشب آن ملعون مرا با سى نفر از غلامان خاص خود كه محرم اسرار او بودند بعد از آنكه ثلثى از شب گذشته بود طلب نمود ، چون بر وى داخل شديم ديديم كه آن سياه دل از كثرت شموع و مشاعل مجلس خود را به مثابهء روز روشن ساخته بود ، و تيغهاى برهنه زهرآلود در پيش خود گذاشته ، پس هر يك از ما را نزد خود طلبيد و عهد و پيمان گرفت كه به آنچه فرمايد عمل كنيم و راز او را پنهان داريم ، و هر يك را تيغ زهرآلودى داد و گفت : برويد بسوى حجرهء امام رضا عليه السّلام و در هر حالت كه او را بيابيد با او سخن مگوئيد ، خواه نشسته و خواه ايستاده ، و خواه بيدار و خواه در خواب ، اين شمشيرها را بر بدن او فرود آوريد و گوشت و استخوان او را ريزه ريزه كنيد و اجزاى او را به يكديگر بياميزيد ، و اين شمشيرها را بر بساط او بماليد و از آلايش پاك كنيد و به نزد من آئيد ، اگر به آنچه گفتم عمل نمائيد و اين راز را افشا نكنيد ، هر يك را دوازده بدره زر بدهم با ضياع و عقار نيكو ، و تا زنده\r\n\r\n","description":"","footnote":" ( 1 ) عيون أخبار الرضا 2 / 265 . ","page_name":" 938 ","page_number":938},
  {"content":"\r\n\r\nباشم از مقرّبان من باشيد .\r\nصبيح گفت : شمشيرها را از آن ملعون گرفته متوجّه حجرهء مقدّسهء آن حضرت شديم ، چون به حجره در آمديم ديديم كه آن جناب بر پهلوى مبارك خود خوابيده و دستهاى خود را حركت مىداد و به سخنى تكلّم مىنمود كه ما نفهميديم ، من بر يك طرف حجره ايستادم و سر شمشير خود را بر زمين نهادم ، ترسان و هراسان نظر مىكردم ، و آن غلامان بىحيا به جانب آن امام اصفياء رفتند و شمشيرهاى خود را يك مرتبه بر جسد مطهّر آن جناب فرود آوردند ، و آن جناب زرهى و جامه‌اى نپوشيده بود كه مانع تأثير شمشير باشد ، پس آن امام غريب مظلوم را بر بساط خود پيچيدند و بسوى مأمون برگشتند ، پرسيد كه : چه كرديد ؟ گفتند : آنچه فرمودى به عمل آورديم .\r\nچون صبح طالع شد ، مأمون سر خود را برهنه كرد و بندهاى جامهء خود را گشود ، و بر هيأت ارباب مصيبت گريان و نالان از خانه بيرون آمد و در مجلس شوم خود نشست ، و به شرايط تعزيت آن حضرت قيام نمود ، بعد از ساعتى برخاست و پاى برهنه متوجّه حجرهء آن جناب گرديد كه به تجهيز آن حضرت قيام نمايد ، صبيح گفت : چون به نزديك رسيد ، آواز همهمه از حجرهء او استماع نمود ، بترسيد و گفت : اى صبيح به حجره داخل شو و مرا از حقيقت اين صدا خبر ده ، صبيح گفت : چون به حجره رفتم ، آن جناب را ديدم در محراب نشسته و به عبادت رب الارباب مشغول است .\r\nچون مأمون ملعون را از اين حال خبر دادم ، مضطرب گرديد و اعضاى شومش بلرزيد گفت : لعنت خدا بر شما كه مرا فريب داديد ، پس گفت : اى صبيح چون تو آن سرور را مىشناسى ، به نزديك محراب رو و حقيقت حال را نيكوتر معلوم كن و مرا اعلام نما . چون به نزديك عتبهء عليّه رسيدم ، آن امام مظلوم آواز داد كه : يا صبيح ، گفتم : لبّيك اى مولاى من ، و بر زمين افتادم و رو بر خاك ماليدم و گريستم ، فرمود : برخيز خدا تو را رحمت كند ، و اين آيه را تلاوت نمود :  يُرِيدُون لِيُطْفِؤُا نُورَ اللَّه بِأَفْواهِهِم وَ اللَّه مُتِم نُورِه وَ لَوْ كَرِه الْكافِرُون  « 1 »  يعنى : مىخواهند كافران كه خاموش گردانند و فرونشانند نور خدا را به\r\n\r\n","description":"","footnote":" ( 1 ) سورهء صف / آيهء 8 . ","page_name":" 939 ","page_number":939},
  {"content":"\r\n\r\nدهانهاى خود ، و خدا تمام‌كننده است نور خود را هر چند نخواهند كافران .\r\nصبيح گفت : چون به نزد مأمون آمدم ، از بسيارى غضبش مانند شب تار گرديده بود ، گفتم : و اللَّه كه در حجرهء خود نشسته است و مشغول عبادت است و اثر زخمى بر بدن مباركش ظاهر نيست ، فرمود امرا و اعيان را كه به جهت تعزيت امام حضرت رضا عليه السّلام آمده بودند بگوئيد : آن جناب را غشى عارض شده بود ، به حمد اللَّه زايل گشت و به صحّت مبدّل گرديد . هرثمه گفت : چون اين قصّه را از صبيح استماع نمودم ، شكر حق تعالى ادا كردم و به خدمت امام رفتم ، آن جناب فرمود : و اللَّه كه از كيد و مكر اين گروه هيچ ضرر به ما نمىرسد تا اجل موعود برسد « 1 »  .\r\nامّا كيفيّت شهادت آن جگرگوشهء رسول خدا به روايت ابو الصلت هروى چنان است كه گفت : روزى در خدمت حضرت امام رضا عليه السّلام ايستاده بودم ، فرمود كه : داخل قبّهء هارون الرّشيد شو و از چهار جانب قبر آن ملعون از هر جانب يك كف خاك بياور ، چون آوردم آن خاك را كه از پس پشت آن لعين برداشته بودم ، بوئيد و انداخت و فرمود كه :\r\nمأمون خواهد خواست كه قبر پدر خود را قبلهء من كند و مرا در اين مكان مدفون سازد ، سنگى ظاهر شود كه اگر جميع كلنگ داران خراسان جمع شوند و خواهند كه آن را حركت دهند يا ذرّه‌اى از آن جدا كنند نتوانند ؛ آنگاه خاك بالا سر و پائين پا را استشمام نمود و چنين فرمود .\r\nچون خاك طرف قبله را بوئيد فرمود : زود باشد كه قبر مطهّر مرا در اين موضع حفر نمايند ، پس امر كن ايشان را كه هفت درجه به زمين فرو برند ، و لحد آن را دو گز و شبرى سازند كه حق تعالى چندان كه خواهد آن را گشاده سازد و باغى از باغستانهاى بهشت گرداند ، آنگاه از جانب سر رطوبتى ظاهر شود ، پس به آن دعائى كه تو را تعليم مىنمايم تكلّم كن تا به قدرت خدا آن آب جارى گردد ، و قبر از آن آب پر شود ، و ماهى ريزه‌اى چند در آن آب ظاهر شوند . چون آن ماهيان پديد آيند ، اين نان را كه به تو مىسپارم در آن آب ريزه كن كه آن ماهيان بخورند ، آنگاه ماهى بزرگى ظاهر شود ، و آن ماهيان ريزه را\r\n\r\n","description":"","footnote":" ( 1 ) عيون أخبار الرضا 2 / 231 . ","page_name":" 940 ","page_number":940},
  {"content":"\r\n\r\nبرچيند ، در آن حال دست بر آب گذار و دعائى كه تو را تعليم مىنمايم بخوان تا آن آب بر زمين فرو رود و قبر خشك شود ، و اين اعمال را نكنى مگر در حضور مأمون ، و فرمود :\r\nفردا به مجلس اين كافر داخل خواهم شد ، اگر از خانهء آن شقى سر برهنه بيرون آيم با من تكلّم نما ، و اگر چيزى بر سر پوشيده باشم با من سخن مگو .\r\nابو الصلت گفت : چون در روز ديگر حضرت امام رضا عليه السّلام نماز بامداد ادا نمود ، جامه‌هاى خويش را پوشيد و در محراب نشست و منتظر مىبود تا غلامان مأمون به طلب وى آمدند ، آنگاه كفش خود را پوشيد و رداى مبارك خود را بر دوش افكند و به مجلس آن ملعون در آمد ، و من در خدمت آن حضرت بودم ، در آن وقت طبقى چند از الوان ميوه‌ها نزد وى نهاده بودند ، و آن ملعون خوشهء انگورى كه زهر را به رشته در بعضى از دانه‌هاى آن دوانيده بودند در دست داشت ، و بعضى از آن دانه‌ها را كه به زهر نيالوده بودند از براى دفع تهمت زهر مار مىكرد .\r\nچون نظرش بر آن حضرت افتاد ، مشتاقانه از جاى خود برخاست و دست در گردن مباركش آورد و ميان دو ديدهء آن قرة العين مصطفى را بوسيد ، آنچه از لوازم اكرام و احترام ظاهر بود دقيقه‌اى فرو نگذاشت ، آن جناب را بر بساط خود نشانيد و آن خوشهء انگور را به وى داد و گفت : يا بن رسول اللَّه از اين نيكوتر انگور نديده‌ام ، حضرت فرمود : شايد انگور بهشت از اين نيكوتر باشد ، مأمون گفت : از اين انگور تناول نما ، حضرت فرمود : مرا از خوردن اين انگور معاف دار .\r\nآن ملعون مبالغهء بسيار كرد و گفت : البتّه مىبايد تناول نمود ، مگر مرا متّهم مىدارى با اين همه اخلاص كه از من مشاهده مىنمائى ؟ اين چه گمانها است كه به من مىبرى ؛ و آن خوشهء انگور را گرفته دانه‌اى چند از آن خورد ، باز به دست آن جناب داد و تكليف خوردن نمود ؛ آن امام مظلوم چون سه دانه از آن انگور زهرآلوده تناول نمود ، حالش دگرگون گرديد و باقى خوشه را بر زمين افكند و متغيّر الاحوال از آن مجلس برخاست ، مأمون گفت : يا بن عم به كجا مىروى ؟ فرمود : به آنجا كه مرا فرستادى ، و آن حضرت حزين و غمگين و نالان سر مبارك پوشيده از خانهء مأمون بيرون آمد .\r\n\r\n","description":"","footnote":"","page_name":" 941 ","page_number":941},
  {"content":"\r\n\r\nابو الصلت گفت : به مقتضاى فرمودهء آن حضرت ، با وى سخن نگفتم تا به سراى خود داخل گرديد و فرمود : در سرا را ببند ، رنجور و نالان بر فراش خويش تكيه فرمود : چون آن امام معصوم بر بستر قرار گرفت ، در سرا را بسته در ميان خانه محزون و غمگين ايستاده بودم ، ناگاه جوان خوشبوى مشكين موى را در ميان سرا ديدم كه سيماى ولايت و امامت از جبين فايض الانوارش ظاهر بود ، و شبيه‌ترين مردمان بود به جناب امام رضا عليه السلام ، پس بسوى وى شتافتم و سؤال كردم كه : از كدام راه داخل شدى كه من درب را محكم بسته بودم ؟ فرمود : آن قادرى كه مرا از مدينه به يك لحظه به طوس آورد ، از درهاى بسته مرا داخل ساخت ، پرسيدم كه : تو كيستى ؟ فرمود كه : منم حجّت خدا بر تو اى ابو الصلت ، منم محمّد بن على ، آمده‌ام كه پدر غريب مظلوم و والد معصوم مسموم خود را وداع كنم .\r\nآنگاه در حجره‌اى كه حضرت امام رضا عليه السّلام در آنجا بود رفت ، چون چشم آن امام مسموم بر فرزند معصوم خود افتاد ، از جاى جست و يعقوب وار يوسف گم‌گشتهء خود را در آغوش كشيد و دست در گردن وى در آورد و او را به سينهء خود فشرد و ميان دو چشم او را بوسيد و آن فرزند معصوم را در فراش خود داخل كرد ، بوسه بر روى وى مىداد و با وى از اسرار ملك و ملكوت و خزاين علوم حىّ لا يموت رازى چند مىگفت كه من نمىفهميدم ، و ابواب علوم اوّلين و آخرين و ودايع حضرت سيّد المرسلين صلّى اللّه عليه و آله و سلّم ، را به وى تسليم كرد ، آنگاه بر لبهاى مبارك حضرت امام رضا عليه السلام كفى ديدم از برف سفيدتر ، حضرت امام محمّد تقى عليه السّلام آن را ليسيد ، و دست در ميان سينهء پدر بزرگوار خود برد و چيزى مانند عصفور بيرون آورد و فرو برد ، و آن طاير قدسى به بال ارتحال ارتحال كرد ، تعلّقات جسمانى از دامان مطهّر خود افشانده به جانب رياض رضوان قدس پرواز كرد .\r\nپس حضرت امام محمّد تقى عليه السّلام فرمود : اى ابو الصلت به اندرون اين خانه رو و آب و تخته بياور ، گفتم : يا بن رسول اللَّه در آن خانه نه آب است و نه تخته ، فرمود : آنچه مىفرمايم چنان كن و تو را به اينها كارى نباشد . چون به خانه رفتم ، آب و تخته را حاضر يافته به حضور بردم ، و دامن بر زرده مستعد آن شدم كه آن جناب را در غسل دادن مدد نمايم ، فرمود : ديگرى هست كه مرا مدد نمايد ، ملائكهء مقرّبين مرا ياورى مىنمايند به تو\r\n\r\n","description":"","footnote":"","page_name":" 942 ","page_number":942},
  {"content":"\r\n\r\nاحتياج ندارم . چون از غسل فارغ گرديد فرمود : به خانه رو و كفن و حنوط بياور ، چون داخل شدم ، سبدى ديدم كه كفن و حنوط بر روى آن گذاشته بودند ، و هرگز آن را در آن خانه نديده بودم ، برداشتم و به خدمت حضرت آوردم ، پس پدر بزرگوار خود را كفن پوشانيد و بر مساجد شريفش حنوط پاشيد ، و با ملائكهء كرّوبين و ارواح انبياء و مرسلين بر آن فرزند خير البشر نماز گزاردند .\r\nآنگاه فرمود كه : تابوت را به نزد من آور ، گفتم : يا بن رسول اللَّه به نزد نجّار روم و تابوت بياورم ؟ فرمود كه : از خانه بياور ، چون به خانه رفتم تابوتى ديدم كه هرگز در آنجا نديده بودم كه دست قدرت حق تعالى از چوب سدرة المنتهى ترتيب داده بود . پس آن حضرت را در تابوت گذاشت و دو ركعت نماز بجا آورد ، هنوز از نماز فارغ نگشته بود كه تابوت به قدرت حق تعالى از زمين جدا گشت ، و سقف خانه شكافته شد و به جانب آسمان مرتفع گرديد و از نظر غايب شد .\r\nچون از نماز فارغ گرديد گفتم : يا بن رسول اللَّه اگر مأمون بيايد و آن حضرت را از من طلب نمايد ، در جواب او چه گويم ؟ فرمود : خاموش شو كه به زودى مراجعت خواهد كرد ، اى ابو الصلت اگر پيغمبرى در مشرق رحلت نمايد و وصىّ او در مغرب وفات كند ، البتّه حق تعالى اجساد مطهّر و ارواح منوّر ايشان را در اعلاى علّيين با يكديگر جمع نمايد .\r\nحضرت در اين سخن بود كه باز سقف خانه شكافته شد ، و آن تابوت محفوف به رحمت حىّ لا يموت فرود آمد ، و آن حضرت پدر رفيع قدر خويش را از تابوت بر گرفت و در فراش به نحوى خوابانيد كه گويا او را غسل نداده‌اند و كفن نكرده‌اند .\r\nپس فرمود : برو و در سرا را بگشا تا مأمون داخل شود ، چون در خانه را باز كردم مأمون را ديدم با غلامان خود بر در خانه ايستاده بودند ، پس آن ملعون داخل خانه شد ، آغاز نوحه و زارى و گريه و بىقرارى نمود ، گريبان خود را چاك زد و دست بر سر زد و فرياد برآورد كه : اى سيّد و سرور ! در مصيبت خود دل مرا به درد آوردى ؛ داخل آن حجره شد و نزديك سر آن حضرت نشست و گفت : شروع كنيد در تجهيز آن حضرت ، و امر كرد كه قبر شريف آن حضرت را حفر نمايند . چون شروع به حفر كردند ، آنچه آن سرور اوصيا\r\n\r\n","description":"","footnote":"","page_name":" 943 ","page_number":943},
  {"content":"\r\n\r\nفرمود به ظهور آمد ، چون در پس سر هارون خواستند كه قبر منوّر آن حضرت را حفر نمايند ، زمين انقياد نكرد ، يكى از اهل مجلس به آن لعين گفت : تو اقرار به امامت او مىنمائى ؟ گفت : بلى ، آن مرد گفت : امام مىبايد كه در حيات و ممات بر همه كس مقدّم باشد ، پس امر كرد كه قبر او را در جانب قبله حفر نمايند .\r\nچون آب و ماهيان پيدا شدند ، مأمون گفت : پيوسته امام رضا عليه السّلام در حال حيات غرائب و معجزات به ما مىنمود ، بعد از وفات نيز غرايب و كرامات خود را بر ما ظاهر گردانيد . چون ماهى بزرگ ماهيان خرد را برچيد ، يكى از وزراى مأمون به او گفت :\r\nمىدانى كه آن حضرت در ضمن آن كرامات تو را به چه چيز خبر داده ؟ گفت : نمىدانم ، گفت : آن جناب اشاره فرموده است به آنكه مثل ملك و پادشاهى شما بنى عبّاس مثل اين ماهيان است كه كثرت و دولتى كه داريد ، عن‌قريب ملك شما منقضى شود ، و دولت شما به سر آيد ، و سلطنت شما به آخر رسد ، و حق تعالى شخصى را بر شما مسلّط سازد كه همچنان كه اين ماهى بزرگ ماهيان خورد را برچيد ، شما را از روى زمين بر اندازد و انتقام اهل بيت رسالت را از شما بكشد ، مأمون گفت : راست مىگوئى ؛ و آن جناب را مدفون ساخت و مراجعت كرد .\r\nابو الصلت گفت : بعد از آن مأمون مرا طلبيد و گفت : به من تعليم نما آن دعا را كه خواندى و آب فرو رفت ، گفتم : به خدا سوگند كه آن را فراموش كردم ، باور نكرد با آنكه راست مىگفتم ، و امر كرد كه مرا به زندان بردند ، و يك سال در حبس او ماندم . چون دلتنگ شدم شبى بيدار ماندم و به عبادت و دعا اشتغال نمودم ، و انوار مقدّسهء محمّد و آل محمّد را شفيع گردانيدم ، و به حق ايشان از خداوند منّان سؤال كردم كه مرا نجات بخشد ، هنوز دعاى من تمام نشده بود كه ديدم حضرت امام محمّد تقى عليه السّلام در زندان نزد من حاضر شد و فرمود : اى أبو الصلت ! سينه‌ات تنگ شده است ؟ گفتم : بلى و اللَّه ، گفت : برخيز ، پس دست زد و زنجيرها از پاى من جدا شد ، و دست مرا گرفت و از زندان بيرون آورد ، حارسان و غلامان مرا مىديدند و به اعجاز آن حضرت ياراى سخن گفتن نداشتند . چون مرا از خانه بيرون آوردند فرمود : تو در امان خدائى ديگر ، تو هرگز مأمون را نخواهى ديد ،\r\n\r\n","description":"","footnote":"","page_name":" 944 ","page_number":944},
  {"content":"\r\n\r\nو او تو را نخواهد ديد ، و چنان شد كه فرمود « 1 »  .\r\nايضاً ابن بابويه و شيخ مفيد به اسانيد مختلفه روايت كرده‌اند از على بن الحسين كاتب كه چون امام رضا عليه السّلام با مأمون به جانب عراق مىآمدند ، روزى آن جناب را تبى عارض شد و ارادهء فصد نمود ، مأمون پيشتر يكى از غلامان خود را فرموده بود كه ناخنهاى خود را دراز بگذار .\r\nبه روايت شيخ مفيد : عبد اللَّه بن بشير را گفت كه : چنين كند و كسى را بر اين امر مطّلع نگرداند ، چون شنيد كه حضرت ارادهء فصد دارد ، زهرى مانند تمر هندى بيرون آورد و به غلام خود داد كه : اين را ريزه كن ، و دست خود را به آن آلوده گردان ، و ميان ناخنهاى خود را از اين پر كن ، و دست خود را مشوى و با من بيا ، پس آن ملعون سوار شد و به عيادت آن حضرت آمد و نشست ، تا آن حضرت را فصد كردند .\r\nبه روايت ديگر : نگذاشت ، و در خانه‌اى كه حضرت مىبود ، بوستانى بود كه درختهاى انار در آن بود ، همان غلام را گفت كه چند انار در باغ بچين ، چون آورد گفت : اينها را براى آن جناب در جامى دانه كن ، و جام را به دست شوم خود گرفت و نزد آن امام مظلوم گذاشت و گفت : از اين انار تناول نمائيد كه براى ضعف شما نكو است ، حضرت فرمود :\r\nباشد تا ساعتى ديگر ، آن ملعون گفت : نه به خدا سوگند بايد كه البتّه در حضور من تناول نمائى ، و اگر نه رطوبتى در معدهء من مىبود هرآينه در خوردن موافقت مىكردم .\r\nپس به جبر آن ملعون ، حضرت چند قاشق از آن انار را تناول نمود ، و مأمون بيرون رفت ، و حضرت در همان ساعت به قضاى حاجت بيرون شتافت ، و هنوز نماز عصر را نكرده بوديم كه پنجاه مرتبه آن جناب را حركت داد ، و از آن زهر قاتل احشا و امعاى آن جناب به زير آمد . چون خبر به آن ملعون رسيد ، پيام فرستاد كه : اين مادّه‌اى است از فصد به حركت آمده است ، دفعش براى شما نافع است . چون شب در آمد ، حال آن جناب دگرگون شد ، و در صبح به رياض رضوان انتقال نمود ، و به انبياء و شهداء و صدّيقان ملحق گرديد . و آخر سخنى كه به آن تكلّم نمود اين بود :\r\n\r\n","description":"","footnote":" ( 1 ) عيون أخبار الرضا 2 / 271 . ","page_name":" 945 ","page_number":945},
  {"content":"\r\n\r\n قُل لَوْ كُنْتُم فِي بُيُوتِكُم لَبَرَزَ الَّذِين كُتِب عَلَيْهِم الْقَتْل إِلى مَضاجِعِهِم  « 1 »   وَ كان أَمْرُ اللَّه قَدَراً مَقْدُوراً  « 2 »  بگو يا محمّد اگر مىبوديد شما در خانه‌هاى خود ، هرآينه بيرون مىآمدند آن گروهى كه بر ايشان نوشته شده است كشته شدن ، بسوى محل وفات خود ، يا قبرهاى خود ، و امر خدا مقدّر شدنى است .\r\nچون خبر به مأمون رسيد ، امر كرد به غسل و تكفين ، و در جنازهء آن جناب سر و پاى برهنه و بندهاى گشوده به روش صاحبان مصيبت مىرفت ، و براى رفع تشنيع مردم به ظاهر گريه و زارى مىكرد ، مىگفت : اى برادر ! به مرگ تو رخنه در خانهء اسلام افتاد ، و آنچه من در باب تو خواستم به عمل نيامد ، و تقدير خدا بر تدبير من غالب شد . و ابو الصلت هروى گفت كه : چون مأمون از خدمت آن جناب بيرون آمد ، من داخل شدم ، چون نظرش بر من افتاد گفت : اى ابو الصلت آنچه خواستند كردند ، و مشغول ذكر خدا و تحميد و تمجيد حق تعالى گرديد ، و ديگر سخن نگفت « 3 »  .\r\nدر بصائر الدّرجات به سند صحيح روايت كرده است كه در آن روز حضرت فرمود :\r\nديشب حضرت رسالت صلّى اللّه عليه و آله و سلّم را در خواب ديدم كه مىفرمود : يا على بيا نزد ما كه آنچه نزد ماست بهتر است از آنچه در آن هستى « 4 »  .\r\nابن بابويه به سند حسن از ياسر خادم روايت كرده است كه امام رضا عليه السّلام را هفت منزل پيش از وارد شدن طوس مرضى عارض شد ، چون داخل شهر طوس شديم ، بيمارى آن جناب شديد گرديد ، و به اين سبب مأمون چند روز در طوس توقّف كرد ، در هر روز دو مرتبه به عيادت آن حضرت مىآمد ، و در روز آخر ضعف بر آن حضرت مستولى گرديد ، چون نماز ظهر ادا كرد فرمود : اى ياسر آيا مردم چيزى خورده‌اند ؟ گفتم : اى سيّد من كه را رغبت به خوردن و آشاميدن مىشود با اين حالت كه در تو مشاهده مىكنند ؟ ! پس آن معدن فتوّت با نهايت ضعف و ناتوانى ، براى رعايت خدمتكاران خود درست نشست و فرمود : خوان را بياوريد . چون خوان را گستردند ، جميع اهل و حشم و خدم\r\n\r\n","description":"","footnote":" ( 1 ) سورهء آل عمران / آيهء 154 .  ( 2 ) سورهء احزاب / آيهء 38 .  ( 3 ) عيون أخبار الرضا 2 / 267 ؛ ارشاد شيخ مفيد 2 / 270 .  ( 4 ) بصائر الدرجات 483 . ","page_name":" 946 ","page_number":946},
  {"content":"\r\n\r\nخود را طلبيد و بر سر خوان احسان خود نشانيد ، و يك يك را تفقّد و نوازش نمود . چون ايشان طعام خوردند فرمود : براى زنان طعام بفرستيد ، چون همه از طعام خوردن فارغ شدند ، ضعف بر آن جناب غالب گرديد و مدهوش شد ، صداى شيون از خانهء آن جناب بلند شد ، و زنان و كنيزان مأمون سر و پاى برهنه به خانهء آن امام مظلوم دويدند ، و خروش از جميع مردم بر آمد ، و صداى گريه و زارى از طوس به فلك آبنوس مىرسيد . پس مأمون نالان و گريان از خانه بيرون آمد ، و دست تأسّف بر سر مىزد و مويهاى ريش نجس خود را مىكند ، و قطرات اشك حسرت از ديده مىباريد ، و بر جرم و رو سياهى خود زار زار مىناليد .\r\nچون به نزديك آن امام رسيد ، امام مظلوم ديده گشود ، مأمون گفت : اى سيّد و بزرگ من به خدا سوگند كه نمىدانم كدام مصيبت بر من عظيمتر است از جدائى چون تو پيشوائى و مفارقت مانند تو رهنمائى ، يا تهمتى كه مردم به من گمان مىبرند كه من تو را به قتل آورده‌ام ، حضرت متوجّه جواب سخنان بىفروغ او نگرديد ، و ديده گشود و فرمود : بارى با پسرم امام محمّد تقىّ نيكو معاشرت نما ، كه وفات او و وفات تو نزديك به يكديگر خواهد بود .\r\nچون پاسى از شب گذشت ، آن جناب به عالم قدس ارتحال نمود ، چون صبح شد ، مردم جمع شدند و خروش بر آوردند كه اين ملعون فرزند رسول خدا را به ناحق شهيد كرد ، شورشى عظيم در ميان مردم به هم رسيد و ترسيد كه اگر جنازهء آن جناب را در آن روز بيرون برد ، براى او فتنه برپا شود ، پس محمّد بن جعفر عم آن جناب را طلبيد و گفت :\r\nبيرون رو و فتنهء مردم را فرو نشان و ايشان را متفرّق گردان ، و بگو كه : امروز آن حضرت را بيرون نمىآوريم . چون محمّد بن جعفر بيرون رفت ، با مردم سخن گفت ، پراكنده شدند و در شب ، آن جناب را غسل دادند و دفن كردند « 1 »  .\r\nشيخ مفيد روايت كرده است كه چون آن نير فلك امامت به سراى باقى ارتحال نمود ، مأمون يك روز و يك شب وفات آن جناب را پنهان داشت ، و محمّد بن جعفر را با جمعى\r\n\r\n","description":"","footnote":" ( 1 ) عيون أخبار الرضا 2 / 269 . ","page_name":" 947 ","page_number":947},
  {"content":"\r\n\r\nاز ابو طالب كه با او همراه بودند طلبيد و خبر وفات آن جناب را به ايشان اظهار كرد ، و گريست و اندوه بسيار نمود ، و ايشان را نزد آن جناب آورد و بدن شريفش را گشود و به ايشان نمود و گفت : گواه باشيد كه آسيبى از ما به او نرسيده است . پس به آن جناب خطاب كرد : اى برادر من ! گران است بر من كه تو را با اين حالت مشاهده كنم ، و مىخواستم كه پيش از تو بميرم و تو خليفه و جانشين من باشى ، و ليكن با تقدير خدا چه مىتوان كرد « 1 »  .\r\nابن بابويه به سند معتبر از هرثمة بن اعين روايت كرده است كه گفت : شبى نزد مأمون بودم تا آنكه چهار ساعت از شب گذشت ، چون مرخّص شدم و به خانه برگشتم ، بعد از نصف شب صدائى در خانه شنيدم ، يكى از غلامان من جواب گفت كه : كيستى ؟ گفت :\r\nهرثمه را بگو كه سيّد و مولاى تو تو را مىطلبد ، پس به سرعت برخاستم و جامه‌هاى خود را پوشيدم و به تعجيل روان شدم ، چون داخل خانهء آن جناب شدم ديدم كه مولاى من در صحن خانه نشسته است ، گفت : اى هرثمه ، گفتم : لبّيك اى مولاى من ، گفت : بنشين . چون نشستم ، فرمود كه : اى هرثمه آنچه مىگويم بشنو و ضبط كن ، بدان كه هنگام آن شده است كه نزد حق تعالى رحلت نمايم و به جدّ بزرگوار و پدران ابرار خود ملحق گردم ، نامهء عمر من به آخر رسيده است ، و اين ملعون عزم كرده است كه مرا زهر بخوراند در انگور و انار ، امّا انگور پس زهر در رشته خواهد كشيد ، و به سوزن ميان دانه‌هاى انگور خواهد دوانيد ، و امّا انار پس ناخن بعضى از غلامان خود را به زهر آلوده خواهد كرد ، و به دست او انار براى من دانه خواهد كرد ، و فردا مرا خواهد طلبيد و آن انگور و انار را به جبر به من خواهد خورانيد ، و بعد از آن قضاى حق تعالى بر من جارى خواهد شد .\r\nچون به دار بقا رحلت نمايم ، آن ملعون خواهد خواست كه مرا به دست خود غسل بدهد ، چون اين اراده كند ، پيغام مرا در خلوت به او برسان و بگو كه گفت : اگر متعرّض غسل و كفن و دفن من بشوى ، حق تعالى تو را مهلت نخواهد داد ، و عذابى كه در آخرت براى تو مهيّا كرده به زودى در دنيا بر تو خواهد فرستاد . چون اين را بگوئى دست از غسل دادن من خواهد داشت ، و به تو خواهد گذاشت ، و از بام خانهء خود مشرف خواهد شد كه\r\n\r\n","description":"","footnote":" ( 1 ) ارشاد شيخ مفيد 2 / 271 . ","page_name":" 948 ","page_number":948},
  {"content":"\r\n\r\nمشاهده كند كه تو چگونه مرا غسل مىدهى .\r\nاى هرثمه زينهار كه متعرّض غسل من مشو تا ببينى كه در كنار خانهء خيمهء سفيدى برپا كنند ، چون خيمه را مشاهده كنى ، مرا بردار و به اندرون خيمه بر و خود در بيرون خيمه بايست ، و دامان خيمه را بر مدار و نظر مكن كه هلاك مىشوى ، بدان كه در آن وقت آن لعين از بالاى بام خانهء خود به تو خواهد گفت كه : اى هرثمه ! شما شيعيان مىگوئيد كه امام را غسل نمىدهد مگر امامى مثل او ، پس در اين وقت امام رضا را كه غسل مىدهد و حال آنكه پسرش در مدينه است و ما در طوسيم ؟ چون اين را بگويد جواب بگو كه : ما شيعيان مىگوئيم كه امام را واجب است كه امام غسل دهد اگر ظالمى منع نكند ، پس اگر كسى تعدّى كند و در ميان امام و فرزندش جدائى افكند ، امامت امام باطل نمىشود ، اگر امام رضا را در مدينه مىگذاشتى ، پسرش كه امام زمان است او را علانيه غسل مىداد ، و در اين وقت نيز پسرش غسل مىدهد به نحوى كه ديگران نمىدانند .\r\nپس بعد از ساعتى خواهى ديد كه آن خيمه گشوده مىشود و مرا غسل داده و كفن كرده بر روى نعش گذاشته‌اند ، پس نعش را بردارند و بسوى مدفن برند ، چون مرا به قبّهء هارون برند ، مأمون خواهد خواست كه قبر پدر خود هارون را قبلهء قبر من گرداند ، و هرگز نخواهد شد ؛ هر چند كلنگ بر زمين زنند ، و به قدر ريزهء ناخنى جدا نتوانند كرد .\r\nچون اين حالت را مشاهده كنى ، نزد او برو و از جانب من بگو كه : اين اراده كه كرده‌اى صورت نمىيابد ، و قبر امام مقدّم مىباشد ، اگر در پيش روى هارون يك كلنگ بر زمين زنند ، قبر كنده و ضريح ساخته ظاهر خواهد شد . چون قبر ظاهر شود ، از ضريح آب سفيدى بيرون خواهد آمد ، و آن قبر از آن پر خواهد شد و ماهى بزرگى در ميان آب پديد خواهد آمد به طول قبر ، بعد از ساعتى ماهى ناپيدا خواهد شد و آب فرو خواهد رفت ، پس در آن وقت مرا در قبر گذار ، و مگذار كه خاك در قبر ريزند ، زيرا كه قبر خود پر خواهد شد ، پس حضرت فرمود : آنچه گفتم حفظ كن و به عمل آر ، و در هيچ‌يك از آنها مخالفت مكن ، گفتم : اى سيّد من پناه مىبرم به خدا كه در امرى از امور تو را مخالفت كنم .\r\nهرثمه گفت : از خدمت آن جناب محزون و گريان و نالان بيرون آمدم ، و غير از خدا\r\n\r\n","description":"","footnote":"","page_name":" 949 ","page_number":949},
  {"content":"\r\n\r\nكسى بر ضمير من مطّلع نبود . چون روز شد ، مأمون مرا طلبيد و تا چاشت نزد او ايستاده بودم ، پس گفت : برو اى هرثمه و سلام مرا به امام رضا برسان ، و بگو كه : اگر بر شما آسان است به نزد من بيايد ، و اگر رخصت مىفرمائيد من به خدمت شما بيايم ، و اگر آمدن را قبول كند مبالغه كن كه زودتر بيايد . چون به خدمت آن حضرت رفتم ، پيش از آنكه سخن بگويم حضرت فرمود كه : آيا وصيّتهاى مرا حفظ كرده‌اى ؟ گفتم : بلى ، پس كفش خود را طلبيد و فرمود كه : مىدانم كه تو را به چه كار فرستاده است ، و كفش پوشيده و رداى مبارك بر دوش افكند و متوجّه شد .\r\nچون داخل مجلس آن لعين گرديد ، او برخاست و استقبال حضرت كرد و دست در گردنش در آورد و پيشانى نورانيش را بوسه داد ، آن حضرت را بر تخت خود نشانيد و سخن بسيار با آن امام مختار گفت ، پس يكى از غلامان خود را گفت كه : انگور و انار بياوريد ، هرثمه گفت : چون نام انگور و انار شنيدم ، سخنان سيّد ابرار را به خاطر آوردم ، صبر نتوانستم كرد ، لرزه بر اندامم افتاد ، نخواستم كه حالت من بر مأمون ظاهر شود ، از مجلس بيرون رفتم و خود را در كنارى افكندم .\r\nچون نزديك زوال شمس شد ، ديدم كه حضرت از مجلس مأمون بيرون آمد و به خانه تشريف برد ، بعد از ساعتى مأمون امر نمود كه اطبّاء به خانهء آن حضرت بروند و سبب آن را پرسيدم گفتند : مرضى آن حضرت را عارض شده است ، و مردم در امر آن حضرت گمانها مىبرند ، و من صاحب يقين بودم . چون ثلثى از شب گذشت ، صداى شيون از خانهء آن امام مظلوم ممتحن بلند شد ، و مردم به در خانهء آن حضرت شتافتند ، من نيز به سرعت رفتم ديدم كه مأمون ايستاده است ، و سر خود را برهنه كرده است ، و بندهاى خود را گشوده است ، و به آواز بلند گريه و نوحه مىكند . چون من آن حالت را مشاهده كردم بىتاب شدم و گريان گرديدم .\r\nچون صبح شد ، آن ملعون به تعزيهء آن حضرت نشست ، و بعد از ساعتى داخل خانهء آن امام مظلوم شد و گفت : اسباب غسل را حاضر كنيد كه مىخواهم او را غسل دهم ، چون من اين سخن را شنيدم ، به فرمودهء آن حضرت نزديك او رفتم و پيام آن جناب را رسانيدم ،\r\n\r\n","description":"","footnote":"","page_name":" 950 ","page_number":950},
  {"content":"\r\n\r\nچون آن تهديد را شنيد ، ترسيد و دست از غسل برداشت و تغسيل را به من گذاشت . چون بيرون رفت ، بعد از ساعتى خيمه‌اى كه حضرت فرموده بود برپا شد ، من با جماعت ديگر در بيرون خيمه بوديم و آواز تسبيح و تكبير و تهليل حق تعالى مىشنيديم ، و صداى ريختن آب و حركت ظرفها به گوش ما مىرسيد ، و بوى خوشى از پس پرده استشمام مىكرديم كه هرگز چنان بوئى به مشام ما نرسيده بود ، ناگاه ديدم كه مأمون از بام خانه مشرف شده و مرا بانگ زد ، و گفت آنچه حضرت مرا خبر داده بود ، و من جواب گفتم آنچه حضرت فرموده بود .\r\nپس ديدم كه خيمه برخاست و مولاى مرا در كفن پيچيده طاهر و مطهّر و خوشبو بر روى نعش گذاشته‌اند ، پس نعش آن حضرت را بيرون آورديم ، و مأمون و جميع حاضران بر آن حضرت نماز كردند . چون به قبّهء هارون رفتيم ، ديديم كه كلنگ داران در پس پشت هارون مىخواهند كه قبر را از براى آن جناب حفر نمايند ، چندان كه كلنگ بر زمين مىزدند ذرّه‌اى از آن خاك جدا نمىشد ، مأمون گفت : مىبينى زمين چگونه امتناع مىنمايد از حفر قبر او ، گفتم : مرا امر كرده است آن جناب كه يك كلنگ در پيش روى قبر هارون بر زمين بزنم ، و خبر داده كه قبر ساخته ظاهر خواهد شد ، مأمون گفت : سبحان اللَّه اين سخن بسيار عجيب است امّا از امام رضا هيچ امرى غريب نيست ، اى هرثمه آنچه گفته است به عمل آور .\r\nهرثمه گفت كه : من كلنگ را گرفتم و در جانب قبلهء هارون بر زمين زدم ، به يك كلنگ زدن قبر كنده و در ميانش ضريح ساخته پيدا شد ، مأمون گفت : اى هرثمه او را در قبر گذار ، گفتم : مرا امر كرده است كه او را در قبر نگذارم تا امرى چند ظاهر شود ، و مرا خبر داد كه از قبر آب سفيدى خواهد جوشيد ، و قبر از آن آب مملو خواهد شد ، و ماهى در ميان آب ظاهر خواهد شد كه طولش مساوى طول قبر باشد ، و فرمود : چون ماهى غايب شود و آب از قبر بر طرف شود ، جسد شريف او را در كنار قبر بگذارم ، و آن كسى كه خدا خواسته كه او را در لحد گذارد خواهد گذاشت ، مأمون گفت : اى هرثمه آنچه فرموده است به عمل آور . چون آب و ماهى ظاهر شد ، من نعش مطهّر آن حضرت را در كنار قبر گذاشتم ، ناگاه\r\n\r\n","description":"","footnote":"","page_name":" 951 ","page_number":951},
  {"content":"\r\n\r\nديدم كه پردهء سفيدى بر روى قبر پيدا شد ، و من قبر را نمىديدم ، و آن جناب را به قبر بردند بىآنكه من دستى بگذارم ، پس مأمون حاضران را گفت كه خاك در قبر بريزند ، گفتم : آن حضرت فرموده كه خاك نريزند ، گفت : واى بر تو پس كه قبر را پر خواهد كرد ؟\r\nگفتم : او مرا خبر داده كه قبر خود پر خواهد شد ، پس مردم خاكها را از دست خود ريختند و بسوى آن قبر نظر مىكردند ، از غرايبى كه ظهور مىآمد متعجّب بودند ، ناگاه قبر پر شد و از زمين بلند گرديد .\r\nچون مأمون به خانه برگشت مرا به خلوت طلبيد و گفت : به خدا سوگند مىدهم كه آنچه از آن جناب شنيدى براى من بيان كنى ، گفتم : آنچه فرمود به شما عرض كردم ، گفت :\r\nتو را به خدا سوگند مىدهم كه غير آنها آنچه گفته است بگوئى . چون خبر انگور و انار را نقل كردم ، رنگ آن لعين متغيّر شد ، و از رنگ به رنگ مىگرديد ، و سرخ و زرد و سياه مىشد ، پس بر زمين افتاد و مدهوش گرديد ، در بيهوشى مىگفت : واى بر مأمون از خدا ، واى بر مأمون از رسول خدا ، واى بر مأمون از علىّ مرتضى ، واى بر مأمون از فاطمهء زهرا ، واى بر مأمون از حسن مجتبى ، واى بر مأمون از حسين شهيد كربلا ، واى بر مأمون از حضرت امام زين العابدين ، واى بر مأمون از امام محمّد باقر ، واى بر مأمون از امام جعفر صادق ، واى بر مأمون از امام موسى كاظم ، واى بر مأمون از امام به حق علىّ بن موسى الرّضا به خدا سوگند كه اين است زيان كارى هويدا ، مكرّر اين سخنان را مىگفت و مىگريست و فرياد مىكرد ، من از مشاهدهء احوال او ترسيدم و كنج خانه خزيدم .\r\nچون به حال خود بازآمد ، مرا طلبيد ، و مانند مستان مدهوش بود ، پس گفت : به خدا سوگند كه تو و جميع اهل آسمان و زمين نزد من از آن حضرت عزيزتر نيستند كه اگر بشنوم كه يك كلمه از اين سخنان را در جائى ذكر كرده‌اى ، تو را به قتل مىرسانم ، گفتم : اگر كلمه‌اى از اين سخنان را جائى اظهار كنم ، خون من بر شما حلال باشد . پس عهدها و پيمانها از من گرفت ، و سوگندهاى عظيم مرا داد كه اظهار اين اسرار نكنم ، چون پشت كردم بر دست زد و اين آيه خواند :  يَسْتَخْفُون مِن النَّاس وَ لا يَسْتَخْفُون مِن اللَّه وَ هُوَ \r\n\r\n","description":"","footnote":"","page_name":" 952 ","page_number":952},
  {"content":"\r\n\r\n مَعَهُم إِذْ يُبَيِّتُون ما لا يَرْضى مِن الْقَوْل وَ كان اللَّه بِما يَعْمَلُون مُحِيطاً  « 1 »  يعنى : پنهان مىكنند از مردم و پنهان نمىكنند از خدا ، و حال آنكه خدا با ايشان است در شبها كه مىگويند سخنى چند كه خدا نمىپسندد از ايشان ، و خدا به جميع كرده‌هاى شما احاطه كرده است ، و بر همهء آنها مطّلع است « 2 »  .\r\nقطب راوندى از حسن بن عبّاد كه كاتب حضرت امام رضا عليه السّلام بود روايت كرده كه چون مأمون ارادهء سفر بغداد كرد ، من به خدمت حضرت امام رضا عليه السّلام رفتم ، چون نشستم فرمود : اى پسر عبّاد ما داخل عراق نخواهيم شد و عراق را نخواهيم ديد ، چون اين سخن را شنيدم گريستم و گفتم : يا بن رسول اللَّه مرا از اهل و فرزندان خود نوميد كردى ، فرمود كه : تو داخل خواهى شد و من داخل نخواهم شد .\r\nچون حضرت به حوالى شهر طوس رسيد ، بيمارى آن حضرت را عارض شد ، وصيّت فرمود قبر او را در جانب قبله نزديك به ديوار بكنند ، و ميان قبر او و قبر هارون سه ذرع فاصله بگذارند ؛ پيشتر براى هارون مىخواسته‌اند كه در آن موضع قبر بكنند ، بيل و كلنگ بسيار شكسته شده بود و نتوانسته بودند كه حفر نمايند ، حضرت فرمود كه : به آسانى كنده خواهد شد ، و صورت ماهى از مس در آنجا پيدا خواهد شد ، و بر آن صورت نوشته به خطّ عبرى و لغت عبرى خواهد بود ، پس لحد مرا حفر نماييد بسيار عميق كنيد ، و آن صورت ماهى را نزديك پاى من دفن كنيد . چون شروع كردند به كندن قبر مقدّس آن حضرت ، هر كلنگى كه به زمين مىزدند مانند ريگ فرو مىريخت تا آنكه صورت ماهى پيدا شد ، و در آن صورت نوشته بود كه روضهء على بن موسى الرّضاست ، و آن گودال هارون جبّار است « 3 »  .\r\nمؤلّف گويد : اكثر اين روايات با يكديگر جمع نمىتواند شد با آنكه اين همه غرايب به ظهور آمده باشد ، و آن حضرت را در انگور و انار هر دو مكرّر زهر خورانيده باشند .\r\nو اشهر در تاريخ شهادت آن جناب آن است كه در ماه صفر دويست و سوّم هجرت واقع\r\n\r\n","description":"","footnote":" ( 1 ) سورهء نساء / آيهء 108 .  ( 2 ) عيون أخبار الرضا 2 / 275 .  ( 3 ) خرايج 1 / 367 . ","page_name":" 953 ","page_number":953},
  {"content":"\r\n\r\nشد ، و بعضى در روز آخر صفر گفته‌اند ، و بعضى چهاردهم ، و كفعمى روز سه‌شنبه هفدهم صفر گفته ، به روايت محمّد بن سنان و ديگران در سال دويست و دوّم هجرت بود ، و بعضى سال دويست و يكم نيز گفته‌اند ، و ماه را بعضى هفتم و بعضى غرّهء رمضان نيز گفته‌اند ، و بعضى بيست و سوّم ماه ذىقعده گفته‌اند .\r\nابن بابويه از ابراهيم بن عبّاس روايت كرده است كه بيعت آن حضرت در پنجم ماه رمضان دويست و يكم بود ، و در اوّل سال دويست و دوّم مأمون ام حبيبه دختر خود را به آن حضرت تزويج نمود ، و در ماه رجب سال دويست و سوّم آن حضرت را به زهر شهيد كرد ، پس ابن بابويه گفته است كه : صحيح آن است كه وفات آن حضرت در روز جمعه بيست و يكم ماه رمضان دويست و سوّم هجرت واقع شد ، و از عمر شريف آن حضرت چهل و نه سال و شش ماه گذشته بود ، و با پدر بزرگوار خود بيست و نه سال و دو ماه زندگانى كرد ، و ايّام امامتش بيست سال و چهار ماه بود « 1 »  .\r\nبه سند ديگر روايت كرده است كه وفات آن حضرت در ماه صفر سال دويست و سوّم بود « 2 »  ، و در آن وقت عمر شريفش پنجاه و دو سال بود « 3 »  ، و به روايت ديگر پنجاه و پنج سال بود « 4 »  .\r\nشيخ طبرسى به سند معتبر از اميّة بن على روايت كرده است كه گفت : در ايّامى كه حضرت امام رضا عليه السّلام در خراسان بود ، من در مدينه پيوسته به خدمت امام محمّد تقى عليه السّلام مىرفتم ، و عموها و خويشان آن جناب مكرّر به خدمت آن جناب مىآمدند و سلام مىكردند و تعظيم و تكريم آن جناب مىنمودند و جوايز عظيمه مىيافتند ، روزى در حضور ايشان جاريهء خود را طلبيد و فرمود : اهل خانه را بگو كه مهيّا شوند براى ماتم ، گفت : براى ماتم كى ؟ گفت : براى ماتم بهترين اهل زمين ، و بعد از چند روز خبر رسيد كه آن حضرت در آن روز كه فرزند بزرگوارش امر به ماتم نمود ، به عالم بقا رحلت\r\n\r\n","description":"","footnote":" ( 1 ) عيون أخبار الرضا 2 / 274 .  ( 2 ) كافى 1 / 486 .  ( 3 ) عيون أخبار الرضا 2 / 176 .  ( 4 ) ارشاد شيخ مفيد 2 / 247 ؛ اعلام الورى 314 . ","page_name":" 954 ","page_number":954},
  {"content":"\r\n\r\nكرده بود « 1 »  .\r\nحميرى و قطب راوندى و ديگران روايت كرده‌اند به سند صحيح از معمّر بن خلّاد كه روزى در مدينه امام محمّد تقى عليه السّلام فرمود : اى معمّر سوار شو ، گفتم : به كجا تشريف مىبرى ؟ فرمود : سوار شو و كارى مدار . چون در خدمت آن حضرت به صحرا رفتم ، فرمود : اينجا بايست ؛ آن جناب ناپيدا شد ، بعد از ساعتى پيدا شد ، گفتم : فداى تو شوم كجا بودى ؟ فرمود : به خراسان رفتم ، و پدر مظلوم غريبم را دفن كردم و برگشتم « 2 »  .\r\n\r\n","description":"","footnote":" ( 1 ) اعلام الورى 350 .  ( 2 ) كشف الغمّه 3 / 156 ؛ خرايج 2 / 666 . ","page_name":" 955 ","page_number":955},
  {"content":"\r\n\r\n.\r\n\r\n","description":"","footnote":"","page_name":" 956 ","page_number":956},
  {"content":"\r\n\r\n\r\nباب يازدهم در تاريخ ولادت و وفات امام عباد و نور بلاد امام نهم حضرت ابى جعفر محمّد بن على جواد عليه السّلام و بيان اسم و لقب و كنيت آن جناب است\r\n\r\n","description":"","footnote":"","page_name":" 957 ","page_number":957},
  {"content":"\r\n\r\n.\r\n\r\n","description":"","footnote":"","page_name":" 958 ","page_number":958},
  {"content":"\r\n\r\n\r\nفصل اوّل در بيان تاريخ ولادت با سعادت و اسم و لقب و كنيت آن حضرت است\r\nاسم شريف آن حضرت محمّد بود ، و كنيت مشهور : ابو جعفر است ، و بعضى ابو على نيز گفته‌اند و متروك است ، و اشهر القاب : تقى و جواد است ، و مختار و منتجب و مرتضى و قانع و عالم ، و القاب كريمهء ديگر نيز گفته‌اند « 1 »  .\r\nو سال ولادت موفور السعادتش به اتّفاق صد و نود و پنج هجرت است ، و اشهر آن است كه روز ولادت جمعه بوده است يا پانزدهم ماه مبارك رمضان يا نوزدهم « 2 »  .\r\nشيخ طوسى از ابن عيّاش روايت كرده است كه ولادت آن حضرت در دهم ماه مبارك رجب بوده است ، و دعائى كه از ناحيهء مقدّسهء حضرت صاحب الامر عليه السّلام بيرون آمده فى الجمله شهادت بر حقيقت اين قول مىدهد « 3 »  . و مكان ولادت به اتّفاق مدينهء طيّبه است . و پدر بزرگوار آن جناب على بن موسى الرّضا است ، و مادر آن جناب ام ولدى بود كه او را سبيكه مىگفتند « 4 »  ، و بعضى خيزران و ريحانه « 5 »  و سكينه « 6 »  نيز گفته‌اند ، و\r\n\r\n","description":"","footnote":" ( 1 ) مناقب ابن شهر آشوب 4 / 410 ؛ كشف الغمّه 3 / 135 و 155 ؛ اعلام الورى 345 .  ( 2 ) مناقب ابن شهر آشوب 4 / 411 ؛ كشف الغمّه 3 / 134 و 137 و 155 .  ( 3 ) مصباح المتهجّد 741 .  ( 4 ) اصول كافى 1 / 492 ؛ ارشاد شيخ مفيد 2 / 273 و 295 ؛ مناقب ابن شهر آشوب 4 / 411 .  ( 5 ) كشف الغمّه 3 / 137 ؛ مناقب ابن شهر آشوب 4 / 411 .  ( 6 ) كشف الغمّه 3 / 135 . ","page_name":" 959 ","page_number":959},
  {"content":"\r\n\r\nاشهر آن است كه نوبيّه بوده است ، و بعضى مريسه نيز گفته‌اند ، مروى است كه او از اهل بيت ماريه مادر ابراهيم فرزند رسول خدا بوده است « 1 »  .\r\nابن شهر آشوب به سند معتبر از حكيمه خاتون صبيّهء محترمهء امام موسى كاظم عليه السّلام روايت كرده است كه روزى برادرم امام رضا عليه السّلام مرا طلبيد و فرمود : اى حكيمه امشب فرزند مبارك خيزران متولّد مىشود ، بايد كه در وقت ولادت او حاضر شوى ، من در خدمت آن حضرت ماندم . چون شب در آمد ، مرا با خيزران و زنان قابله در حجره در آورد و از حجره بيرون رفت ، و چراغى نزد ما افروخت و در را به روى ما بست ، چون او را درد زائيدن گرفت و او را بر بالاى طشت نشانيديم ، چراغ ما خاموش شد ، چون به خاموش شدن چراغ مغموم شديم ، ناگاه ديديم كه آن خورشيد فلك امامت از افق رحم طالع گرديد و در ميان طشت نزول نمود ، بر آن حضرت پردهء نازكى احاطه كرده بود مانند جامه ، و نورى از آن حضرت ساطع بود كه تمام آن حجره منوّر شد و ما از چراغ مستغنى شديم .\r\nپس آن نور مبين را بر گرفتيم و در دامن خود گذاشتم و آن پرده را از خورشيد جمالش دور كردم ، ناگاه امام رضا عليه السّلام به حجره در آمد ، و بعد از آنكه او را در جامه‌هاى مطهّر پوشيده بوديم ، آن گوشوارهء عرش امامت را از ما گرفت و در گهوارهء عزّت و كرامت گذاشت ، و آن مهد شرف و عزّت را به من سپرد و فرمود : از اين گهواره جدا مشو .\r\nچون روز سوّم ولادت آن جناب شد ، ديدهء حقيقت بين خود را بسوى آسمان گشود و به جانب راست و چپ نظر كرد و به زبان فصيح ندا كرد : أشهد أن لا إله الّا اللَّه ، و أشهد ان محمّداً رسول اللَّه .\r\nچون اين حالت غريبه را از آن نور ديده مشاهده كردم ، به خدمت حضرت شتافتم و آنچه ديدم و شنيده بودم به خدمت آن جناب عرض كردم ، حضرت فرمود : آنچه بعد از اين از عجائب احوال او مشاهده خواهى كرد زياده است از آنچه اكنون مشاهده كرده‌اى « 2 »  .\r\nو در كتاب عيون المعجزات به سند معتبر از كلثم بن عمران روايت كرده است كه گفت : به خدمت حضرت امام رضا عليه السّلام عرض كردم كه : دعا كن كه حق تعالى فرزندى به\r\n\r\n","description":"","footnote":" ( 1 ) مناقب ابن شهر آشوب 4 / 411 .  ( 2 ) مناقب ابن شهر آشوب 4 / 425 . ","page_name":" 960 ","page_number":960},
  {"content":"\r\n\r\nتو كرامت كند ، حضرت فرمود : حق تعالى به من يك پسر كرامت خواهد كرد ، او وارث امامت من خواهد بود .\r\nچون حضرت امام محمّد تقى عليه السّلام متولّد شد ، حضرت فرمود : حق تعالى به من فرزندى عطا كرده كه شبيه است به موسى بن عمران كه درياها را مىشكافت ، و نظير عيسى بن مريم است كه حق تعالى مقدّس گردانيده بود مادر او را ، و طاهر و مطهّر آفريده شده بود ، پس حضرت فرمود : اين فرزند من به جور و ستم كشته خواهد شد ، و بر او خواهند گريست اهل آسمانها ، و حق تعالى غضب خواهد كرد بر دشمن او و كشندهء او و ستم كنندهء بر او ، و بعد از قتل او از زندگانى بهره نخواهند ديد ، و به زودى به عذاب الهى و اصل خواهند گرديد . در شب ولادت آن حضرت ، تا صبح در گهواره با او سخن مىگفت و اسرار الهى را به گوش الهام نيوش او مىرسانيد « 1 »  .\r\nو مشهور آن است كه رنگ مبارك آن حضرت گندمگون بود ، و بعضى سفيد گفته‌اند ، و ميانه بالا بود ، و مروى است كه نقش خاتم آن حضرت : « نعم القادر اللَّه » بود « 2 »  .\r\n\r\n","description":"","footnote":" ( 1 ) عيون المعجزات 108 .  ( 2 ) الفصول المهمّه 262 . ","page_name":" 961 ","page_number":961},
  {"content":"\r\n\r\n\r\nفصل دوّم در بيان شهادت و بعضى از احوال آن حضرت است\r\nسن شريف آن حضرت در وقت وفات والد بزرگوارش نه سال بود ، و بعضى هفت نيز گفته‌اند « 1 »  ، و در هنگام شهادت حضرت امام رضا عليه السّلام آن جناب در مدينه بود ، و بعضى از شيعيان از جهت صغر سن در امامت آن جناب تأمّلى داشتند ، تا آنكه علما و افاضل و اشراف و اماثل شيعه از عالم متوجّه حج گرديدند ، و بعد از فراغ از مناسك حج به خدمت آن جناب رسيدند ، و از وفور مشاهدهء معجزات و كرامات و علوم و كمالات اقرار به امامت آن منبع سعادت نمودند ، و زنگ شك و شبهه از آينهء خاطرهاى خود زدودند ، حتّى آنكه كلينى و ديگران روايت كرده‌اند كه در يك مجلس يا در چند روز متوالى سى هزار مسأله از غوامض مسائل از آن معدن علوم و فضايل سؤال كردند ، و از همه جواب شافى شنيدند « 2 »  .\r\nچون مأمون را بعد از شهادت على بن موسى الرّضا عليه السّلام مردم بر زبان داشتند و او را هدف طعن و ملامت مىساختند ، مىخواست كه به ظاهر خود را از آن جرم و خطا بيرون آورد . چون از سفر خراسان به بغداد آمد ، نامه‌اى به خدمت امام محمّد تقى عليه السّلام نوشت ، به اعزاز و اكرام تمام آن جناب را طلبيد .\r\nچون حضرت به بغداد تشريف آوردند ، پيش از آنكه آن ملعون را ملاقات كند ، روزى آن ملعون به قصد شكار سوار شد ، در اثناى راه به جمعى كودكان رسيد كه در ميان راه ايستاده بودند و حضرت امام محمّد تقى عليه السّلام نيز در ميان ايشان ايستاده بود ، چون كودكان\r\n\r\n","description":"","footnote":" ( 1 ) كشف الغمّه 3 / 155 .  ( 2 ) مناقب ابن شهر آشوب 4 / 415 . ","page_name":" 962 ","page_number":962},
  {"content":"\r\n\r\nكوكبهء او را مشاهده كردند ، پراكنده شدند ، و حضرت از جاى خود حركت نفرمود ، با نهايت تمكين و وقار در مكان خود قرار داشت تا آنكه مأمون به نزديك آن حضرت رسيد ، از مشاهدهء انوار امامت و جلالت و ملاحظهء آثار متانت و مهابت آن حضرت متعجّب گرديد عنان كشيد ، و در آن وقت سن شريف آن حضرت يازده سال بود .\r\nپرسيد كه : اى كودك چرا مانند كودكان ديگر از سر راه دور نشدى ، و از جاى خود حركت ننمودى ؟ حضرت فرمود : اى خليفه راه تنگ نبود كه بر تو گشاده گردانم ، و جرمى و خطائى نداشتم كه از تو بگريزم ، و گمان ندارم كه بىجرم تو كسى را در معرض عقوبت درآورى ؛ از استماع آن سخنان تعجّب مأمون زياده گرديد ، و از مشاهدهء حسن و جمال او دل از دست داد .\r\nپس پرسيد كه : اى كودك چه نام دارى ؟ گفت : محمّد نام دارم ، گفت : پسر كيستى ؟\r\nگفت : پسر على بن موسى الرّضا ، چون نسب شريفش را شنيد تعجّبش زايل گرديد ، و از استماع نام آن امام مظلوم كه شهيد كرده بود و آن شقى مجرم بود ، منفعل گرديد ، و صلوات و رحمت بر آن حضرت فرستاد و روانه شد .\r\nچون به صحرا رسيد ، نظرش بر درّاجى افتاد ، بازى از پى او رها كرد ، آن باز مدّتى ناپيدا شد ، چون از هوا برگشت ماهى كوچكى در منقار داشت كه هنوز بقيّهء حياتى در آن بود ، مأمون از مشاهدهء اين حال در شگفت شد ، آن ماهى را در كف گرفت و معاودت نمود ، چون به همان موضع رسيد كه در هنگام رفتن حضرت را ملاقات كرده بود ، بازديد كه كودكان پراكنده شدند ، حضرت از جاى خود حركت نفرمود ، گفت : اى محمّد اين چيست كه در دست دارم ؟ حضرت با الهام ملك علّام فرمود : حق تعالى دريائى چند خلق كرده است كه ابر از آن درياها بلند مىشود ، و ماهيان ريزه با ابر بالا مىروند ، و بازهاى پادشاهان آنها را شكار مىكنند ، و پادشاهان آنها را در كف مىگيرند و برگزيدگان سلالهء نبوّت را به آنها امتحان مىنمايند ، مأمون از مشاهدهء اين تعجّبش افزون شد و گفت : حقّا كه توئى فرزند امام رضا عليه السّلام ، و از فرزندان امام بزرگوار اين عجايب و اسرار بعيد نيست ، پس آن حضرت را طلبيد و اعزاز و اكرام بسيار نمود ، و اراده كرد كه‌ام الفضل دختر خود را به\r\n\r\n","description":"","footnote":"","page_name":" 963 ","page_number":963},
  {"content":"\r\n\r\nآن حضرت تزويج نمايد « 1 »  .\r\nو از استماع اين قضيّه بنى عبّاس به فغان آمدند و نزد مأمون جمعيّت كردند و گفتند :\r\nخلعت خلافت كه اكنون بر قامت بنى عبّاس درست آمده ، و اين شرف و كرامت در ايشان قرار گرفته چرا مىخواهى كه از ميان ايشان به در برى ، و بر اولاد علىّ بن أبي طالب قرار دهى ، با آن عداوت قديم كه در ميان سلسلهء ما و ايشان بوده است ، و آنچه در حق امام رضا عليه السّلام كردى خاطرهاى ما هميشه از آن نگران بود تا آنكه مهم او كفايت شد ؟ مأمون گفت : سبب آن عداوت پدران شما بودند ، اگر ايشان خلافت را غصب نمىكردند ، عداوتى در ميان ايشان نبود ، و ايشان سزاوارترند به امامت و خلافت از ما ، ايشان گفتند : اين كودكى است خردسال و هنوز اكتساب علم و كمال ننموده است ، اگر صبر كنى كه او كامل شود ، و بعد از آن به او مزاوجت نمائى انسب خواهد بود ، مأمون گفت : شما ايشان را نمىشناسيد ، علم ايشان از جانب حق تعالى است و موقوف بر كسب و تحصيل نيست ، و صغير و كبير ايشان از ديگران افضلند ، و اگر خواهيد شما را معلوم شود ، علماى زمان را جمع كنيد و با او مباحثه نمائيد .\r\nايشان يحيى بن اكثم را كه اعلم علماى ايشان بود ، و در آن وقت قاضى بغداد بود اختيار كردند ، و مأمون مجلسى عظيم ترتيب داد ، و يحيى بن اكثم و ساير علماء و اشراف را جمع كردند ، و از علوم و كمالات آن حضرت آن قدر ظاهر شد كه جميع مخالفان اقرار به فضل آن حضرت كردند ، و بنى عبّاس را مجال اعتراض نماند .\r\nپس مأمون در آن مجلس دختر خود ام الفضل را به عقد آن حضرت در آورد ، و نثارهاى نمايان و بخششهاى بىپايان ترتيب داده بر خواص و عوام و اشراف و اعيان قسمت كرد ، و مدّتى آن حضرت را نزد خود مكرّم و معزّز مىداشت ، و ام الفضل با آن حضرت موافقت نمىنمود به سبب آنكه آن جناب ميل به كنيزان و زنان ديگر مىفرمود ، و مادر امام على نقى عليه السّلام را بر او ترجيح مىداد ، و به اين جهت مكرّر نزد مأمون شكايت مىكرد ، و مأمون گوش به شكايت او نمىداد ، آنچه به امام رضا عليه السّلام كرده بود ديگر متعرّض\r\n\r\n","description":"","footnote":" ( 1 ) كشف الغمّه 3 / 135 . ","page_name":" 964 ","page_number":964},
  {"content":"\r\n\r\nاذيّت اهل بيت رسالت شدن را مناسب دولت خود نمىدانست « 1 »  .\r\nسيّد ابن طاووس و صاحب كشف الغمّه روايت كرده‌اند از حكيمه دختر امام رضا عليه السّلام كه گفت : بعد از فوت برادرم روزى به ديدن زوجه‌اش ام الفضل رفتم ، و بعد از آنكه بسيار بر او گريست و از صفات مرضيّهء او مذكور ساخت ، گفت : اى عمّه اگر خواهى به نقلى عجيب از او تو را خبردار گردانم كه مثل آن نشنيده باشى ؟ گفتم : بگو ، گفت : روزى در خانهء خود نشسته بودم كه زنى خوش صورت خوش محاوره به ديدن من آمد ، چون پرسيدم كه : تو كيستى ؟ گفت : من از اولاد عمّار بن ياسرم و زن ابو جعفر محمّد بن عليم ، من خود را در حضور او ضبط كردم . چون رفت ، حسد و غيرتى كه زنان را مىباشد چنان در من اثر كرد كه ضبط خود نتوانستم كرد و به غصّهء تمام آن روز را به شب رسانيدم .\r\nچون نصفى از شب رفت ، گريان و نالان به خدمت پدرم مأمون رفتم و گفتم : با من چنان و چنين كرده ، و زنان بر سر من مىخواهد ، چون حرف مىزنم با او تو را و عبّاس را و تمامى پدران تو را دشنام مىدهد ، مأمون در آن حال چنان مست شراب بود كه خبر از خود نداشت و از استماع اين سخنان در خشم شد ، برخاست و شمشيرى برداشت و خادمان همراهش رفتند . چون به بالين ابو جعفر رسيد او را در خواب ديد ، شمشير كشيد و به گمان حاضران او را پاره پاره كرد و برگشت ، من از گفتار و كردار خود نادم گرديدم و طپانچهء بسيار بر سر و روى خود زدم ، و در گوشه‌اى به خواب رفتم .\r\nچون صبح شد ، ياسر خادم به او گفت كه : امشب عجب چيزى از تو سر زد ، پرسيد : چه چيز ؟ ياسر نقل كرد كه : دخترت آمد و چنين گفت ، و تو بر سر او رفته و شمشير بسيار بر او زدى و اعضاى او را جدا كردى ، مأمون از استماع اين سخنان چندان بر سر و روى خود زد كه بيهوش شد و ياسر را فرستاد كه خبرى بياورد ، ياسر گويد كه : چون به خانهء آن حضرت آمدم ديدم بر كنار آب نشسته و مسواك مىكند ، سلام كردم و جواب شنيدم ، و خواستم كه با او حرف زنم به نماز مشغول شد ، و من دوان دوان به خدمت مأمون آمدم و گفتم : بشارت باد تو را كه ابو جعفر را باكى نيست و به نماز مشغول است ، مأمون سجدهء شكر كرد و هزار\r\n\r\n","description":"","footnote":" ( 1 ) ارشاد شيخ مفيد 2 / 281 . ","page_name":" 965 ","page_number":965},
  {"content":"\r\n\r\nدينار انعام به من داد و گفت : بيست هزار دينار به جهت ابو جعفر ببر و سلام مرا به او برسان .\r\nمن چون آمدم ، خواستم كه بدن مباركش را ببينم كه اثر آن زخمها دارد يا نه ، گفتم :\r\nيا بن رسول اللَّه به اين پيراهن كه دربردارى مرا مخلّع نمىكنى كه به جهت كفن خود نگاه دارم ، پيراهن را بر آورد و به من داد و گفت : چنين شرط شده بود ميان ما و او ؟ گفتم : فداى تو شوم از آن عمل مطلقاً خبرى ندارد و شرمنده و پشيمان است . چون نگاه كردم مطلقاً اثرى نديدم ، نزد مأمون آمدم و ماجرا را نقل كردم ، مأمون اسب و شمشيرى كه در دست داشت ، به جهت او فرستاد ، ام الفضل گفت : پس مرا پيغام كرد كه اگر بار ديگر حرف شكوه ناك از آن حضرت از تو بشنوم ، جز به كشتنت راضى نخواهم شد . خود به خدمت آن حضرت آمد و او را در بر گرفت ، آن حضرت او را نصيحت كرد كه ترك شرب خمر كند ، و در دست او تايب شد ، و آن حضرت به او دعائى تعليم نمود و فرمود : چون شب اين دعا با من بود ، ضررى از آن زخمها به من نرسيد .\r\nو آن دعا در مهج الدّعوات مسطور است ، و تا مأمون زنده بود ، به بركت آن دعا از جميع بلاها محفوظ ماند ، و بلاد بسيار براى او مفتوح گرديد « 1 »  .\r\nبه روايت ديگر : چون حضرت از معاشرت مأمون منزجر گرديد ، از مأمون رخصت طلبيد و متوجّه حج بيت اللَّه الحرام شد ، و از آنجا به مدينهء جدّ خود رسول خدا صلّى اللّه عليه و آله و سلّم معاودت كرد و در آنجا سكنا اختيار نمود ، و در سال دويست و هيجده هجرت مأمون به عذاب الهى و اصل شد ، و معتصم برادر او غصب خلافت كرد ، و از وفور استماع فضايل و كمالات آن معدن خيرات و سعادات ، نايرهء حسد در كانون سينهء نفاق‌آلودش مشتعل شد و در صدد دفع آن حضرت در آمد ، و او را از مدينه به بغداد طلبيد .\r\nآن حضرت چون ارادهء بغداد نمود ، حضرت امام على النّقى عليه السّلام را خليفه و جانشين خود گردانيد ، در حضور اكابر شيعه و ثقات اصحاب خود ، نص صريح بر امامت آن حضرت نمود ، و كتب علوم الهى و اسلحه و آثار حضرت رسالت پناهى و ساير پيغمبران را به فرزند پسنديدهء خود تسليم نمود ، و دل بر شهادت نهاده آن فرزند گرامى را وداع كرد و با\r\n\r\n","description":"","footnote":" ( 1 ) مهج الدعوات 36 ؛ عيون المعجزات 113 . ","page_name":" 966 ","page_number":966},
  {"content":"\r\n\r\nدل خونين مفارقت تربت جدّ خود اختيار نموده روانهء بغداد گرديد ، و در روز بيست و هشتم محرّم سال دويست و بيستم هجرت ، داخل بغداد شد ، آن ملعون در همين سال آن حضرت را به زهر شهيد كرد « 1 »  .\r\nبه روايت ديگر ابن بابويه و ديگران و بعضى گفته‌اند كه : واثق باللَّه كه بعد از آن ملعون خليفه شد ، حضرت را شهيد كرد « 2 »  .\r\nو كيفيّت شهادت آن مظلوم چنانچه در كتاب عيون المعجزات روايت كرده است آن است كه : چون حضرت وارد بغداد شد ، و معتصم لعين انحراف ام الفضل را از آن حضرت دانست ، آن ملعونه را طلبيد و او را به قتل آن سرور راضى كرده زهرى براى او فرستاد كه در طعام آن جناب داخل كند ، آن ملعونه انگور رازقى را زهرآلود كرده به نزد آن امام مظلوم آورد . چون حضرت از آن تناول نمود ، اثر زهر در بدن مباركش ظاهر شد ، و آن ملعونه از كردهء خود پشيمان شد ، و چاره‌اى نمىتوانست كرد ، و گريه و زارى مىكرد .\r\nحضرت فرمود : اى ملعونه الحال كه مرا كشتى ، گريه مىكنى ، به خدا سوگند كه به بلائى مبتلا خواهى شد كه مرهم‌پذير نباشد ، به درستى كه مستمند خواهى گرديد كه در دنيا و آخرت رسوا شوى « 3 »  .\r\nچون آن نونهال جويبار امامت در اوّل سن جوانى از آتش زهر دشمنان از پا در آمد ، معتصم آن ملعونه را به حرم خود طلبيد ، و در آن زودى ناسورى در فرج او به هم رسيد ، و هر چند اطبّا معالجه كردند مفيد نيفتاد ، تا آنكه از حرم آن ملعون بيرون آمد و آنچه داشت از مال دنيا صرف مداواى آن مرض كرد ، چنان پريشان شد كه از مردم سؤال مىكرد و با بدترين احوال به عذاب خداوند قهّار ذو الجلال و اصل شد و زيانكار دنيا و آخرت گرديد .\r\nبه روايت ابن شهر آشوب : در هنگام مقاربت آن ملعونه ، دستمال زهرآلودى به آن حضرت داد ، چون اثر زهر در جسد شريف او ظاهر شد ، حضرت فرمود : خدا مبتلا گرداند تو را به دردى كه دوا نداشته باشد ؛ پس خوره در فرج او به هم رسيد ، چندان كه اطبّا مداوا\r\n\r\n","description":"","footnote":" ( 1 ) عيون المعجزات 117 .  ( 2 ) مناقب ابن شهر آشوب 4 / 411 .  ( 3 ) عيون المعجزات 117 . ","page_name":" 967 ","page_number":967},
  {"content":"\r\n\r\nكردند سودمند نيفتاد ، تا آنكه در اسفل السّافلين به پدر لعين خود ملحق شد « 1 »  .\r\nبه روايت ديگر : چون با معتصم لعين بيعت كردند ، متفقّد احوال حضرت امام محمّد تقى عليه السّلام شد ، و به عبد الملك كه والى مدينه بود نامه نوشت كه آن حضرت را با ام الفضل روانهء بغداد كند . چون حضرت داخل بغداد شد ، به ظاهر اعزاز و اكرام و تحفه‌ها براى آن جناب و ام الفضل فرستاد ، و شربت حماضى براى حضرت فرستاد با غلام خود اشناس نام ، و سر آن ظرف را مهر كرده بود . چون شربت را به خدمت آن حضرت آورد گفت : اين شربتى است كه خليفه براى خود ساخته ، و خود با جماعت مخصوص خود تناول كرده ، و اين حصّه را براى شما فرستاده كه با برف سرد كنيد و تناول نمائيد ، و برف با خود آورده بود و براى حضرت شربت ساخت ، حضرت فرمود : باشد كه شب در وقت افطار تناول نمايم ، آن ملعون گفت : برف آب مىشود ، و اين شربت را سرد كرده مىبايد تناول كرد ، هر چند آن امام غريب مظلوم از آشاميدن امتناع نمود ، آن ملعون مبالغه را زياده كرد تا آنكه شربت زهرآلود را دانسته به ناكام نوشيد ، و دست از حيات كثير البركات كشيد « 2 »  .\r\nعيّاشى در تفسير خود از زرقان روايت كرده است كه ابن ابى داود از مجلس معتصم غمگين به خانه آمد ، از سبب اندوه او سؤال كردم ، گفت : امروز از فرزند رضا عليه السّلام در مجلس خليفه امرى صادر شد كه موجب رسوائى ما گرديد ، زيرا كه دزدى را نزد خليفه آوردند ، خليفه امر كرد كه دست او را قطع كنند ، و از من پرسيد كه : از كجا قطع بايد كرد ؟\r\nمن گفتم : از بند كف بايد قطع كرد ، و جمعى از اهل مجلس با من موافقت كردند ، بعضى از حاضران گفتند كه از مرفق بايد بريد ، و از هر يك دليلى پرسيد بيان كرديم .\r\nپس متوجّه امام محمّد تقى فرزند امام رضا عليه السّلام شد و گفت : تو چه مىگوئى ؟ ! او گفت :\r\nحاضران گفتند و تو شنيدى ، خليفه گفت : مرا با گفتهء ايشان كارى نيست آنچه تو مىدانى بگو ، حضرت فرمود : مرا معاف دار از جواب اين مسأله ، خليفه او را سوگند داد كه البتّه بايد گفت ، حضرت فرمود : بايد چهار انگشت او را قطع كنند و كف او را بگذارند كه به آن عبادت پروردگار خود كند ، و دليلى چند گفت كه ما جواب او نتوانستيم گفت ، و بر من\r\n\r\n","description":"","footnote":" ( 1 ) مناقب ابن شهر آشوب 4 / 423 .  ( 2 ) مناقب ابن شهر آشوب 4 / 416 . ","page_name":" 968 ","page_number":968},
  {"content":"\r\n\r\nحالتى گذشت كه گويا قيامت من برپا شد ، و آرزو كردم كه كاش بيست سال پيش از اين مرده بودم و چنين روزى را نمىديدم .\r\nزرقان گفت : بعد از سه روز ابن ابى داود لعين نزد خليفه رفت و با او در پنهان گفت كه :\r\nخير خواهى خليفه بر من لازم است ، و امرى كه چند روز قبل از اين واقع شد مناسب دولت خليفه نبود ، زيرا كه خليفه در مسأله‌اى كه بر او مشكل شده بود علماى عصر را طلبيد ، و در حضور وزرا و كتّاب و امرا و لشكرى و ساير اكابر و اشراف از ايشان سؤال كرد ، و ايشان به نحوى جواب گفتند ، و در چنين مجلسى از مردى كه نصف اهل عالم او را امام و خليفه را غاصب حق او مىشمارند ، و او را اهل خلافت مىدانند سؤال كرد ، و او بر خلاف جميع علماء فتوا داد ، و خليفه ترك گفتهء همهء علما كرده به گفتهء او عمل كرد ، و اين خبر در ميان مردم منتشر شد ، و حجّتى براى شيعيان و مواليان او گرديد .\r\nآن لعين چون اين سخن را شنيد ، رنگ شومش سرخ شد و نايرهء كفر و حسد و نفاقش مشتعل گرديد و گفت : خدا تو را جزاى خير دهد كه مرا آگاه گردانيدى بر امرى كه غافل بودم از آن ، پس روز ديگر يكى از نويسندگان خود را طلبيد و امر كرد آن حضرت را به ضيافت خود دعوت نمايد و زهرى در طعام آن حضرت داخل كند ، آن بدبخت حضرت را به ضيافت طلبيد ، حضرت عذر خواست و فرمود : مىدانيد كه من به مجالس شما حاضر نمىشوم ، آن لعين مبالغه كرد كه در مجلس ما امرى كه منافى طبع شريف شما باشد نخواهد بود ، و غرض اطعام شماست ، و يكى از وزراى خليفه آرزوى ملاقات شما دارد و مىخواهند كه به نصيحت شما مشرّف شود .\r\nپس آن لعين چندان مبالغه كرد كه آن امام مظلوم به خانهء آن ملعون تشريف برد ، چون لقمه‌اى از طعام آن لعين تناول كرد ، اثر زهر در گلوى خود يافت و برخاست ، آن لعين بر سر راه حضرت آمد و تكليف ماندن كرد ، حضرت فرمود : آنچه تو با من كردى اگر در خانهء تو نباشم از براى تو بهتر خواهد بود ، و به زودى سوار شد و به منزل خود مراجعت كرد . چون به منزل رسيد ، اثر آن زهر قاتل در بدن شريفش ظاهر شد ، و در تمام آن روز و شب رنجور\r\n\r\n","description":"","footnote":"","page_name":" 969 ","page_number":969},
  {"content":"\r\n\r\nو نالان بود تا آنكه مرغ روح مقدّسش به بال شهادت بسوى درجات سعادت پرواز كرد « 1 »  .\r\nقطب راوندى روايت كرده است از ابو مسافر كه حضرت امام محمّد تقى عليه السّلام در عصر آن شبى كه به عالم بقا رحلت كرد فرمود : من امشب از دنيا خواهم رفت ، پس فرمود كه : ما اهل بيت هرگاه خدا دنيا را از براى ما نخواهد ، ما را به جوار رحمت خود مىبرد « 2 »  .\r\nدر كتاب بصائر الدّرجات روايت كرده است كه مردى كه هميشه با امام محمّد تقى عليه السّلام بود در گفت : وقتى كه آن حضرت در بغداد بود روزى در خدمت امام على نقى عليه السّلام در مدينه نشسته بوديم ، حضرت كودك بود و لوحى در پيش داشت مىخواند ، ناگاه تغييرى در حال آن حضرت ظاهر شد ، چون برخاست و داخل خانه شد ناگاه صداى شيون شنيديم كه از خانهء آن حضرت بلند شد ، بعد از ساعتى حضرت بيرون آمد ، از سبب آن احوال سؤال كرديم ، فرمود : در اين ساعت پدر بزرگوارم از دار فانى به سراى باقى ارتحال نموده است ، گفتم : از كجا دانستى يا بن رسول اللَّه ؟ فرمود : از اجلال و تعظيم حق تعالى مرا حالتى عارض شد كه پيش از آن در خود چنان حالتى نمىيافتم ، از اين حالت دانستم كه پدرم از دنيا رفته است و امامت به من منتقل شده است ، پس بعد از مدّتى خبر رسيد كه حضرت در آن ساعت به رحمت الهى و اصل شده بود « 3 »  .\r\nو در اخبار ديگر وارد است كه آن حضرت به طى الارض به بغداد آمد و پدر بزرگوار خود را غسل داد و كفن و دفن كرد ، و در همان ساعت روز بسوى مدينه معاودت كرد .\r\nكلينى به سند معتبر از هارون بن فضل روايت كرده است كه گفت : در مدينه به خدمت حضرت امام على نقى عليه السّلام رسيدم در روزى كه حضرت امام محمّد تقى عليه السّلام در بغداد به رحمت ايزدى و اصل شده بود ، حضرت فرمود : انّا للَّه و انّا اليه راجعون ، پدر بزرگوارم از دنيا رحلت كرده است ، گفتم : چه دانستى يا بن رسول اللَّه ؟ فرمود : حالتى در خود يافتم كه پيشتر نمىيافتم ، و دانستم كه آن حالت از لوازم امامت است « 4 »  .\r\nبه روايت ديگر : حضرت در آن روز داخل خانه شد و نزد جدّهء خود آمد و در دامن او\r\n\r\n","description":"","footnote":" ( 1 ) تفسير عيّاشى 1 / 319 .  ( 2 ) بحار الأنوار 50 / 2 .  ( 3 ) بصائر الدرجات 467 .  ( 4 ) اصول كافى 1 / 381 . ","page_name":" 970 ","page_number":970},
  {"content":"\r\n\r\nنشست و گريست ، جدّه گفت : سبب گريهء تو چيست اى نور ديدهء من ؟ فرمود : الحال پدر من از دنيا مفارقت كرد ، جدّه گفت : اى فرزند گرامى اين سخن مگو ، حضرت فرمود : چنين است كه گفتم . اين واقعه را نوشتند ، چون خبر رسيد در همان ساعت واقع شده بود « 1 »  .\r\nو اشهر در تاريخ وفات آن حضرت آن است كه در آخر ماه ذىقعده سال دويست و بيستم هجرت واقع شد ، و بعضى دوشنبه ششم ماه ذى حجّه نيز گفته‌اند ، و بعضى سه‌شنبه يازدهم ماه ذى القعده گفته‌اند ، و در آن وقت از عمر شريف آن حضرت بيست و پنج سال و دو ماه و كسرى گذشته بود ؛ موافق مشهور مدّت امامت آن حضرت هفده سال و كسرى بوده است « 2 »  .\r\nابن شهر آشوب روايت كرده است كه در وقت وفات والد بزرگوار آن حضرت هفت سال ، و چهار ماه و دو روز از عمر شريفش گذشته بود ، و مدّت امامتش هيجده سال بيست روز كم بود « 3 »  .\r\nدر كشف الغمّه از طريق مخالفان روايتى نقل كرده است كه وفات آن جناب روز سه‌شنبه پنجم ماه مذكور واقع شد « 4 »  .\r\nبه روايت ديگر از محمّد بن سنان روايت كرده است كه عمر شريف آن حضرت در هنگام وفات بيست و پنج سال و سه ماه و دوازده روز بود ، و ولادت آن حضرت در سال صد و نود و پنجم هجرت بود ، و با پدر بزرگوار خود هفت سال و سه ماه زندگانى كرد ، و وفات آن حضرت روز سه‌شنبه ششم ماه ذيحجّهء سال دويست و بيستم هجرت واقع شد .\r\nبه روايت ديگر : در وقت وفات والد خود ، نه سال و چند ماه داشت « 5 »  .\r\nاز كتاب دلايل حميرى به سند محمّد بن سنان روايت كرده است كه در وقت وفات از عمر آن حضرت بيست و پنج سال و سه ماه و دوازده روز گذشته بود ، و روز سه‌شنبه ششم ماه ذيحجّه دويست و بيست واقع شده ، و بعد از پدر بزرگوار خود نوزده سال بيست\r\n\r\n","description":"","footnote":" ( 1 ) عيون المعجزات 119 .  ( 2 ) كشف الغمّه 3 / 137 و 143 .  ( 3 ) مناقب ابن شهر آشوب 4 / 411 .  ( 4 ) كشف الغمّه 3 / 137 .  ( 5 ) كشف الغمّه 3 / 155 . ","page_name":" 971 ","page_number":971},
  {"content":"\r\n\r\nو پنج روز كم زندگانى كرد « 1 »  . و به اتّفاق وفات آن جناب در بغداد واقع شد ، و در مقابر قريش در پهلوى جدّ بزرگوار خود امام موسى كاظم عليه السّلام مدفون گرديد ، در موضعى كه اكنون آن حضرت را زيارت مىكنند .\r\n\r\n","description":"","footnote":" ( 1 ) كشف الغمّه 3 / 157 . ","page_name":" 972 ","page_number":972},
  {"content":"\r\n\r\n\r\nباب دوازدهم در بيان تاريخ نهال حديقهء مصطفوى و گل بوستان مرتضوى امام دهم امام على نقى عليه السّلام است\r\n\r\n","description":"","footnote":"","page_name":" 973 ","page_number":973},
  {"content":"\r\n\r\n.\r\n\r\n","description":"","footnote":"","page_name":" 974 ","page_number":974},
  {"content":"\r\n\r\n\r\nفصل اوّل در بيان تاريخ ولادت و نسب و اسم و لقب و كنيت آن حضرت است\r\nاسم شريف آن جناب على بود ، و كنيت او ابو الحسن ، و مشهورترين القاب آن جناب نقى و هادى بود ، و آن جناب را نجيب و مرتضى و عالم و فقيه و امين و مؤتمن و طيّب و متوكّل و عسكرى نيز مىگفتند « 1 »  . چون سرّ من رأى را براى لشكر بنا كردند ، آن را عسكر مىگفتند ؛ و امام على نقى و امام حسن را به سبب سكناى آن بلده ، عسكرى مىناميدند « 2 »  .\r\nو در سال ولادت آن حضرت اشهر آن است كه سال دويست و دوازدهم هجرت بود ، و جمعى كثير سال دويست و چهاردهم نيز گفته‌اند . امّا ولادت مشهور پانزدهم ذيحجّه است « 3 »  .\r\nبه روايت ديگر كه شيخ در مصباح نقل كرده است : بيست و هفتم ذيحجّه است . به روايت ابن عبّاس در دوّم يا سه‌شنبه پنجم ماه رجب واقع شد . به روايت على بن ابراهيم قمّى : روز سه‌شنبه سيزدهم ماه رجب واقع شد ، و زيارتى كه از ناحيهء مقدّسه بيرون آمده ، دلالت مىكند بر آنكه ولادت آن حضرت در ماه رجب بوده « 4 »  .\r\nو مكان ولادت آن شريف موضعى است در حوالى مدينهء طيّبه كه آن را صريا\r\n\r\n","description":"","footnote":" ( 1 ) مناقب ابن شهر آشوب 4 / 432 .  ( 2 ) علل الشرايع 1 / 241 .  ( 3 ) كافى 1 / 497 .  ( 4 ) بحار الأنوار 50 / 116 . ","page_name":" 975 ","page_number":975},
  {"content":"\r\n\r\nمىگويند « 1 »  .\r\nدر بصائر الدّرجات به سند معتبر از حضرت صادق عليه السّلام روايت كرده است كه چون حق تعالى خواهد كه امامى را خلق نمايد ، هفت برگ از بهشت براى پدر آن امام مىفرستد ، چون تناول مىنمايد ، نطفهء امام منعقد مىشود ؛ چون آن نطفهء مبارك به رحم مادر منتقل مىگردد ، صداى مردم را مىشنود ؛ چون به زمين مىآيد ، حق تعالى عمودى از نور براى او ميان آسمان و زمين بلند مىكند ، و ملكى بر بازوى راست او اين آيه را مىنويسند كه :  وَ تَمَّت كَلِمَةُ رَبِّك صِدْقاً وَ عَدْلًا لا مُبَدِّل لِكَلِماتِه وَ هُوَ السَّمِيع الْعَلِيم  « 2 »  « 3 »  .\r\nو والد ماجد آن جناب ، امام محمّد تقى بود ، و والده‌اش ام ولدى بود كه او را سمانهء مغربيّه مىگفتند « 4 »  .\r\nو نقش نگين آن حضرت به روايت فصول مهمّه : « اللَّه ربّي و هو عصمتي من خلقه » بود « 5 »  .\r\nبه روايت ديگر : حفظ العهود من أخلاق المعبود « 6 »  .\r\nبه روايتى : آن جناب گندمگون بوده « 7 »  .\r\n\r\n","description":"","footnote":" ( 1 ) اعلام الورى 355 ؛ ارشاد شيخ مفيد 2 / 297 .  ( 2 ) سورهء انعام / آيهء 115 .  ( 3 ) بصائر الدرجات 438 .  ( 4 ) كشف الغمّه 3 / 166 و 190 ؛ اعلام الورى 355 ؛ كافى 1 / 498 .  ( 5 ) الفصول المهمّه 274 .  ( 6 ) بحار الأنوار 50 / 117 .  ( 7 ) الفصول المهمّه 274 . ","page_name":" 976 ","page_number":976},
  {"content":"\r\n\r\n\r\nفصل دوّم در تاريخ شهادت آن حضرت و بعضى از ستمهائى كه از مخالفان دين بر آن امام مبين واقع شد\r\nسال شهادت آن جناب به اتّفاق سال دويست و پنجاه و چهارم هجرت بود ، و در روز وفات خلاف است ، به روايت ديگر على بن ابراهيم قمّى و ابن عيّاش : روز سه‌شنبه سوّم ماه رجب به روايت ابن خشّاب : بيست و پنجم ماه جمادى الآخر بود . به روايت ديگر :\r\nبيست و هفتم ماه مذكور . به روايت ديگر : بيست و ششم ماه مذكور « 1 »  .\r\nو سن شريف آن جناب در آن وقت به چهل سال رسيده بود « 2 »  . به روايت ديگر : به چهل و يك سال و چند ماه « 3 »  ، و در هنگام وفات والد خود كه به منصب جليل القدر امامت كبرا و خلافت عظما سرافراز گرديد از عمر شريفش شش سال و پنج ماه تقريباً گذشته بود « 4 »  ، و مدّت امامت آن حضرت سى و سه سال و كسرى بود ، و قريب به سيزده سال در مدينه اقامت فرمود « 5 »  ، و بعد از آن متوكّل لعين آن حضرت را به سرّ من رأى\r\n\r\n","description":"","footnote":" ( 1 ) كشف الغمّه 3 / 167 - 169 و 177 و 190 ؛ مناقب ابن شهر آشوب 4 / 433 .  ( 2 ) كشف الغمّه 3 / 168 و 177 .  ( 3 ) كشف الغمّه 3 / 168 و 169 و 177 ؛ ارشاد شيخ مفيد 2 / 297 .  ( 4 ) كشف الغمّه 3 / 168 ؛ مناقب ابن شهر آشوب 4 / 433 .  ( 5 ) مناقب ابن شهر آشوب 4 / 433 ؛ كشف الغمّه 3 / 177 و 190 ؛ ارشاد شيخ مفيد 2 / 297 . ","page_name":" 977 ","page_number":977},
  {"content":"\r\n\r\nطلبيد ، و بيست سال در آنجا توطّن فرمود در خانه‌اى كه اكنون مدفن شريف آن جناب است « 1 »  .\r\nبنا بر قول ابن بابويه و جماعتى ديگر ، معتمد عبّاسى آن حضرت را به زهر شهيد كرد « 2 »  ، و در وقت شهادت آن امام غريب به غير از امام حسن عسكرى عليه السّلام كسى نزد آن جناب نبود ، و در جنازهء آن جناب جميع امرا و اشراف حاضر شدند ، امام حسن عسكرى عليه السّلام در جنازهء پدر شهيد خود گريبان چاك كرد و خود متوجّه غسل و كفن و دفن والد بزرگوار خود شد ، و آن جناب را در حجره‌اى كه محل عبادت آن حضرت بود دفن كرد ، پس جمعى از منافقان آن زمان اعتراض كردند كه گريبان چاك كردن در مصيبت مناسب منصب امامت نيست ، حضرت فرمود : اى جاهلان احمق چه مىدانيد احكام دين خدا را ، حضرت موسى پيغمبر خدا بود و در ماتم برادر خود هارون گريبان چاك كرد « 3 »  .\r\nو در ايّام اقامت سرّ من رأى از متوكّل لعين و غير او از خلفاى جور و اتباع ايشان اذيّتها و ستمهاى بسيار بر آن امام اخيار وارد شد .\r\nو سبب طلبيدن آن جناب به سرّ من رأى به روايت شيخ مفيد و ديگران آن بود كه :\r\nعبد اللَّه بن محمّد والى مدينه اذيّت و اهانت بسيار به آن امام بزرگوار مىرسانيد ، تا آنكه نامه‌ها به متوكّل لعين نوشت در باب آن جناب كه سبب خشم و غضب آن لعين گردد « 4 »  .\r\nبه روايت ديگر : بريحه به آن لعين نوشت كه : اگر تو را به مكّه و مدينه حاجتى هست ، على بن محمّد را از اين ديار بيرون بر كه اكثر اين ناحيه را مطيع و منقاد خود گردانيده است « 5 »  .\r\nبه روايت اوّل : چون حضرت مطّلع شد كه والى مدينه به متوكّل امرى چند نوشته كه موجب اذيّت و اضرار آن لعين نسبت به آن جناب خواهد گرديد ، نامه‌اى به متوكّل نوشت و در آن نامه درج كرد كه : والى آزار و اذيّت به من مىرساند ، و آنچه در حق من نوشته\r\n\r\n","description":"","footnote":" ( 1 ) روضة الواعظين 246 .  ( 2 ) مناقب ابن شهر آشوب 4 / 433 .  ( 3 ) رجال كشى 2 / 842 .  ( 4 ) ارشاد شيخ مفيد 2 / 309 .  ( 5 ) عيون المعجزات 119 . ","page_name":" 978 ","page_number":978},
  {"content":"\r\n\r\nمحض كذب و افتراست ، متوكّل لعين براى مصلحت نامهء مشفقانه به حضرت نوشت ، و در آن نامه امام زمان را تعظيم و اكرام كرد ، و نوشت كه : چون مطّلع شديم كه عبد اللَّه بن محمّد نسبت به شما سلوك ناموافقى كرد ، منصب او را تغيير داديم ، و محمّد بن فضل را به جاى او نصب كرديم ، و او را تأكيد تمام در اعزاز و اكرام شما كرده‌ايم .\r\nو ابراهيم بن العبّاس را گفت كه : نامه‌اى به حضرت نوشت كه : خليفه مشتاق ملاقات وافر البركات شما گرديده ، و خواهان آن هست كه اگر بر شما دشوار نباشد ، متوجّه اين صوب گرديد با هر كه خواهيد از اهل بيت و خويشان و حشم و خدمتكاران خود ، با نهايت سكون و اطمينان خاطر ، به رفاقت هر كه اراده داشته باشيد ، و هر وقت كه خواهيد بار كنيد ، و هرگاه كه اراده نمائيد نزول فرمائيد ، و يحيى بن هرثمه را به خدمت شما فرستاده كه اگر خواهيد در اين راه در خدمت شما باشد ، و در هر باب اطاعت امر شما نمايد ، و در اين باب مبالغهء بسيار او را فرمود ، بدانيد كه هيچ‌يك از اهل بيت و خويشان و فرزندان و مخصوصان خليفه نزد او از شما گرامىتر نيست ، و نهايت لطف و شفقت و مهربانى نسبت به شما دارد .\r\nچون اين نامه به آن جناب رسيد ، به زودى تهيّهء سفر خود نمود ، با يحيى بن هرثمه متوجّه سرّ من رأى گرديد . چون حضرت داخل شد ، آن لعين را خاطر جمع شد ، سلوك خود را تغيير داد و آن جناب را چند روز بار نداد ، و حكم كرد آن جناب را در كاروان‌سرايى كه غربا و گدايان در آنجا مىبودند فرود آوردند ، و بعد از چند روز خانه‌اى براى آن جناب تعيين كردند و حضرت را به آن خانه نقل كردند « 1 »  .\r\nكلينى و ديگران از صالح بن سعيد روايت كرده‌اند كه گفت : روزى داخل سرّ من رأى شدم و به خدمت آن جناب رفتم و گفتم : اين ستمكاران در همهء امور سعى كردند در اطفاى نور تو و پنهان كردن ذكر تو ، تا آنكه تو را در چنين جائى فرود آوردند كه محل نزول گدايان و غريبان بىنام و نشان است ، حضرت فرمود كه : اى پسر سعيد هنوز تو در معرفت قدر و منزلت ما در اين پايه‌اى ، و گمان مىكنى كه اينها با رفعت شأن ما منافات\r\n\r\n","description":"","footnote":" ( 1 ) ارشاد شيخ مفيد 2 / 309 . ","page_name":" 979 ","page_number":979},
  {"content":"\r\n\r\nدارد ، و نمىدانى كه كسى را كه خدا بلند كرد ، به اينها پست نمىشود . پس به دست مبارك خود اشاره كرد به جانبى ، چون به آن جانب نظر كردم ، بستانها ديدم به انواع رياحين آراسته ، و باغها ديدم به انواع ميوه‌ها پيراسته ، و نهرها ديدم كه در صحن باغها جارى بود ، و قصرها و حوران و غلمان در آنها مشاهده كردم كه هرگز نظير آنها را خيال نكرده بودم ، از مشاهدهء اين احوال ديده‌ام حيران و عقلم پريشان شد ، پس حضرت فرمود : ما هر جا كه باشيم ، اينها از براى ما مهيّاست ، و در كاروان سراى گدايان نيستيم « 1 »  .\r\nو متوكّل لعين در مدّت حيات حيله‌هاى بسيار براى دفع آن جناب برانگيخت ، و معجزات بسيار از آن جناب مشاهده كرد ، تا آنكه به نفرين آن جناب هلاك شد ، و آسيب به آن جناب نتوانست رسانيد .\r\nسيّد ابن طاووس و ديگران روايت كرده‌اند كه چون متوكّل لعين ، فتح بن خاقان وزير خود را خواست كه اعزاز و اكرام نمايد و منزلت او را نزد خود بر ديگران ظاهر گرداند ، و در حقيقت غرض او نقص شأن و استخفاف قدر امام على نقى عليه السّلام بود ، و اين امر را بهانه كرده بود ، پس در روز بسيار گرمى با فتح بن خاقان سوار شد و حكم كرد كه جميع امرا و علما و سادات و اشراف و اعيان در ركاب ايشان پياده بروند ، و از جملهء آنها امام نقى عليه السّلام بود .\r\nزراقه حاجب متوكّل گفت كه : من در آن روز آن جناب را مشاهده كردم كه پياده مىرفت و تعب بسيار مىكشيد و عرق از بدن مباركش مىريخت ، من نزديك آن جناب رفتم و گفتم : يا بن رسول اللَّه شما چرا خود را تعب مىفرمائيد ؟ حضرت فرمود كه : غرض آن لعين از اينها استخفاف من است ، و ليكن حرمت بدن من نزد خدا كمتر از ناقهء صالح نيست .\r\nبه روايت ديگر فرمود كه : يك ريزهء ناخن من نزد حق تعالى گرامىتر است از ناقهء صالح و فرزندان او .\r\nزرّاقه گفت : چون به خانه برگشتم ، اين قصّه را به معلّم اولاد خود كه گمان تشيّع به او\r\n\r\n","description":"","footnote":" ( 1 ) كافى 1 / 498 . ","page_name":" 980 ","page_number":980},
  {"content":"\r\n\r\nداشتم نقل كردم ، او سوگند داد مرا كه : تو البتّه از آن حضرت شنيدى اين سخن را ؟ ! من سوگند ياد كردم كه شنيدم ، پس گفت : فكر كار خود بكن كه متوكّل سه روز ديگر هلاك مىشود تا از قضيّهء او آسيبى به تو نرسد ، من گفتم : از چه دانستى ؟ گفت : براى آنكه آن حضرت دروغ نمىگويد ، حق تعالى در قصّهء قوم صالح فرموده است :  تَمَتَّعُوا فِي دارِكُم ثَلاثَةَ أَيَّام  « 1 »  و ايشان بعد از پى كردن ناقه به سه روز هلاك شدند .\r\nمن چون اين سخن را از او شنيدم ، او را دشنام دادم و بيرون كردم ، و چون او بيرون رفت ، با خود انديشه كرد كه بسا باشد كه اين سخن راست باشد ، اگر احتياطى در امور خود بكنم به من ضررى نخواهد داشت ، پس اموال خود را پراكنده كردم و انتظار انقضاى سه روز را مىكشيدم . چون روز سوّم شد ، منتصر فرزند متوكّل با جمعى از اتراك و غلامان مخصوص او به مجلس آن لعين آمدند و او را با فتح بن خاقان پاره پاره كردند . بعد از مشاهدهء اين حال ، اعتقاد به امامت آن حضرت كردم ، و به خدمت او رفتم آنچه ميان من و آن معلّم گذشته بود عرض كردم ، فرمود كه : معلّم راست گفت ، من در آن روز بر او نفرين كردم ، و حق تعالى دعاى مرا مستجاب گردانيد « 2 »  .\r\nابن بابويه و ديگران روايت كرده‌اند از صقر بن ابى دلف كه چون حضرت امام على نقى عليه السّلام را به سرّ من رأى آوردند ، به خدمت آن حضرت رفتم كه خبرى از احوال آن جناب بگيريم ، و آن حضرت را نزد زراقى حاجب متوكّل محبوس كرده بودند ، چون نزد او رفتم گفت : چه‌كار دارى ؟ گفتم : به ديدن شما آمده‌ام ، ساعتى نشستم چون مجلس خلوت شد ، گفت : گويا آمده‌اى كه خبرى از صاحب و امام خود بگيرى ، من ترسيدم و گفتم : صاحب من خليفه است ، گفت : ساكت شو كه مولاى تو بر حق است ، و من نيز اعتقاد تو دارم و او را امام مىدانم ، پس گفت : آيا مىخواهى نزد او به روى ؟ گفتم : بلى ، گفت : صبر كن كه صاحب البريد بيرون رود . چون بيرون رفت ، كسى با من همراه كرد و گفت : ببر او را نزد علوى كه محبوس است ، و او را نزد او بگذار و برگرد .\r\nچون به خدمت آن جناب رفتم ديدم بر روى حصيرى نشسته است ، و در برابرش\r\n\r\n","description":"","footnote":" ( 1 ) سورهء هود / آيهء 65 .  ( 2 ) مهج الدعوات 266 . ","page_name":" 981 ","page_number":981},
  {"content":"\r\n\r\nقبرى كنده‌اند ، پس سلام كردم و در خدمت آن جناب نشستم ، حضرت فرمود كه : براى چه آمده‌اى ؟ گفتم : آمده‌ام كه از احوال شما خبرى گيرم ، چون نظر من بر قبر افتاد گريان شدم ، حضرت فرمود كه : گريان مباش كه در اين وقت از ايشان آسيبى به من نمىرسد ، گفتم : الحمد للَّه ، پس مسأله‌اى چند از آن جناب پرسيدم . چون جواب مسائل را بيان كرد فرمود كه : برخيز وداع كن و بيرون رو كه ايمن نيستم كه از آن لعين ضررى به تو رسد « 1 »  .\r\nقطب راوندى روايت كرده است از ابن اورمه كه گفت : در زمان متوكّل به سرّ من رأى رفتم ، شنيدم كه متوكّل لعين حضرت امام على نقى عليه السّلام را در خانهء سعيد حاجب محبوس كرده است براى استعلام احوال آن جناب به خانهء سعيد رفتم ، چون نظرش بر من افتاد گفت : آيا مىخواهى خداى خود را ببينى ؟ گفتم : منزّه هست خدا از آنكه ديده‌ها او را دريابد ، گفت : آن كسى را مىگويم كه شما امام مىدانيد ، گفتم : مىخواهم ، گفت : مرا امر كرده‌اند به كشتن او ، و فردا او را به قتل خواهم رسانيد . پس رخصت داد كه به خدمت آن جناب رفتم ، چون داخل شدم ديدم كه آن امام معصوم در حجره‌اى نشسته است و پيش روى او قبرى مىكنند ، چون سلام كردم ، و جواب شنيدم و آن قبر را مشاهده كردم ، بىتاب شدم و گريستم ، حضرت فرمود كه : سبب گريهء تو چيست ؟ گفتم : چون نگريم و تو را بر اين حال مىبينم ، و قبر از براى تو حفر مىنمايند ؟ حضرت فرمود كه : گريه مكن كه ايشان را ميسّر نخواهد شد اين امر ، تا دو روز ديگر خون متوكّل و حاجب هر دو ريخته خواهد شد ، و چنان شد كه حضرت فرمود « 2 »  .\r\nايضاً به سند معتبر از فضل بن احمد كاتب روايت كرده است كه گفت : روزى من با معتز به مجلس متوكّل رفتم ، او بر كرسى نشسته و فتح بن خاقان نزد او ايستاده بود ، پس معتز سلام كرد و ايستاد ، من در عقب او ايستادم ، و قاعده چنان بود كه هرگاه معتز داخل مىشد او را مرحبا مىگفت و تكليف نشستن مىكرد ، در اين روز از غايت غضب و تغييرى كه در حال او بود متوجّه معتز نشد و با فتح بن خاقان سخن مىگفت ، و هر ساعت صورتش متغيّر مىگرديد ، و شعلهء غضبش افروخته‌تر مىشد ، و به فتح بن خاقان مىگفت : آنكه تو در\r\n\r\n","description":"","footnote":" ( 1 ) معانى الاخبار 123 .  ( 2 ) خرايج 1 / 412 . ","page_name":" 982 ","page_number":982},
  {"content":"\r\n\r\nحق او سخن مىگوئى چنين و چنان كرده است ، و فتح آتش خشم او را فرو مىنشانيد و مىگفت : اينها بر او افتراست و او از اينها برى است ، فايده نمىكرد و خشم او زياده مىشد و مىگفت : به خدا سوگند كه اين مرائى را مىكشم كه دعوى دروغ مىكند و رخنه در دولت من مىافكند . پس گفت : بياور چهار نفر از غلامان ترك را ، چون حاضر شدند ، به هر يك از ايشان شمشيرى داد و ايشان را امر كرد كه چون امام على نقى عليه السّلام حاضر شود ، او را به قتل آورند ، گفت : به خدا سوگند كه بعد از كشتن ، جسد او را خواهم سوخت . بعد از ساعتى ديدم كه حجّاب آن ملعون آمدند و گفتند : آمد ، ناگاه ديدم كه حضرت داخل شد و لبهاى مباركش حركت مىكرد و دعائى مىخواند ، و اثر اضطراب و خوف به هيچ وجه در آن حضرت نبود . چون نظر آن لعين بر حضرت افتاد ، خود را از كرسى به زير افكند و به استقبال حضرت شتافت و او را در بر گرفت و دست مباركش را و ميان دو ديده‌اش را بوسيد ، و شمشير در دستش بود گفت : اى فرزند رسول خدا ، اى بهترين خلق ، اى پسر عم من و مولاى من ، اى ابو الحسن براى چه تصديق كشيده و آمده‌اى در چنين وقتى ؟ حضرت فرمود : پيك تو آمد در اين وقت و مرا طلبيد ، متوكّل گفت : دروغ گفته است آن ولد الزّنا ، گفت : برگرد اين سيّد من به هر جا كه خواهى برو ، پس وزير و فرزند و خويشان خود را گفت كه : مشايعت آن حضرت بكنيد .\r\nچون نظر غلامان ترك بر آن حضرت افتاد ، نزد آن حضرت بر زمين افتادند و تعظيم آن حضرت نمودند . چون بيرون رفت ، متوكّل غلامان را طلبيد و ترجمان را گفت كه از ايشان سؤال كن كه به چه سبب او را سجده و تعظيم كردند ، ايشان گفتند : از مهابت آن حضرت بىاختيار شديم . چون پيدا شد ، در دور او زياده از صد شمشير برهنه ديديم ، و آن شمشيردار را نمىتوانستيم ديد ، و مشاهدهء اين حالت مانع شد ما را از آنكه امر تو را به عمل آوريم ، و دل ما پر از خوف و بيم شد ، پس متوكّل رو به فتح آورد و گفت : اين امام توست و خنديد ، فتح شاد شد به آنكه آن بليّه از آن جناب گذشت و مصداق احوال او به ظهور آمد « 1 »  .\r\n\r\n","description":"","footnote":" ( 1 ) خرايج 1 / 417 . ","page_name":" 983 ","page_number":983},
  {"content":"\r\n\r\nكلينى و شيخ مفيد و ديگران از ابراهيم بن محمّد طاهرى روايت كرده‌اند كه خراجى در بدن متوكّل به هم رسيد كه مشرف بر هلاك گرديد و كسى جرأت نمىكرد كه نيشترى به آن برساند ، پس مادر متوكّل نذر كرد كه اگر عافيت يابد ، مال جليلى براى حضرت امام على نقى عليه السّلام بفرستد ، پس فتح بن خاقان به متوكّل گفت كه : اگر مىخواهى نزد حضرت امام على نقى عليه السّلام بفرستيم شايد دوائى براى اين مرض بفرمايد ، گفت :\r\nبفرستيد . چون به خدمت حضرت رفتند و حال او را عرض كردند ، فرمود كه : پشكل گوسفند را در گلاب بخيسانند و بر آن خراج بندند . چون آن خبر را آوردند ، جمعى از اتباع خليفه كه حاضر بودند خنديدند و استهزا كردند ، فتح بن خاقان گفت : مىدانم كه حرف آن حضرت بىاصل نيست ، و اگر آنچه فرموده است به عمل آوريد ضررى نخواهد داشت ، چون دوا را بر آن موضع بستند ، در ساعت منفجر شد و آن لعين از درد و الم راحت يافت ، و مادرش ده هزار دينار در كيسه كرده سر كيسه را مهر كرد و براى آن جناب فرستاد .\r\nچون آن لعين از آن مرض شفا يافت ، مردى كه او را بطحائى مىگفتند نزد متوكّل بود ، بد آن حضرت بسيار گفت ، و گفت : اسلحه و اموال بسيار جمع كرده است و داعيهء خروج دارد ، پس شبى متوكّل سعيد حاجب را طلبيد و گفت : بىخبر به خانهء امام على نقى عليه السّلام برو و هر چه در آنجا از اسلحه و اموال كه بيابى براى من بياور ، سعيد گفت : در ميان شب نردبانى برداشتم و به خانهء آن حضرت رفتم ، و نردبان را بر ديوار خانه گذاشتم ، چون خواستم به زير روم راه را گم كردم و حيران شدم ، ناگاه حضرت از اندرون خانه مرا ندا كرد كه : اى سعيد باش تا شمع از براى تو بياورند . چون شمع آوردند ، به زير رفتم ديدم كه حضرت جبّه‌اى از پشم پوشيده و عمامه بر سر داشته و سجّادهء خود را بر روى حصيرى گسترده ، و بر بالاى سجاده رو به قبله نشسته است . پس فرمود : برو و در اين خانه‌ها بگرد و آنچه بيابى بردار ، من رفتم و جميع خانه‌هاى حجره را تفتيش كردم ، در آنها هيچ نيافتم مگر يك بدره كه بر سرش مهر مادر متوكّل بود ، و يك كيسهء سر به مهرى ديگر ، پس فرمود : مصلّاى مرا بردار . چون برداشتم ، در زير مصلّا شمشيرى يافتم كه غلاف چوبى داشت و بر روى آن غلاف هيچ نگرفته بودند ، آن شمشير را با دو بدرهء زر برداشتم و نزد\r\n\r\n","description":"","footnote":"","page_name":" 984 ","page_number":984},
  {"content":"\r\n\r\nمتوكّل رفتم ، چون مهر مادر خود را بر آن بدره ديد ، او را طلبيد و از حقيقت حال سؤال كرد ، مادرش گفت : در مرض تو من نذر كرده بودم كه اگر عافيت يا بى ده هزار دينار براى او بفرستم ، و اين بدره همان است كه من براى او فرستاده‌ام ، و هنوز مهرش را بر نداشته است . چون كيسهء ديگر را گشود ، چهار صد دينار در آن بدره بود ، پس متوكّل يك بدرهء ديگر به آن ضم كرد و گفت : اى سعيد اين بدره‌ها را با آن كيسه و شمشير براى او ببر و عذرخواهى او بكن .\r\nچون آنها را به خدمت آن حضرت بردم گفتم : اى سيّد من از تقصير من بگذر كه بىادبى كردم و بىرخصت به خانهء تو در آمدم ، چون از خليفه مأمور بودم معذورم ، حضرت فرمود :  وَ سَيَعْلَم الَّذِين ظَلَمُوا أَيَّ مُنْقَلَب يَنْقَلِبُون  « 1 »  يعنى : به زودى خواهند دانست آنها كه ستم مىكنند كه بازگشت آنها بسوى كجاست « 2 »  .\r\nو قصّهء بركهء سباع مشهور است كه آن لعين در پيش قصر خود ساخته بود ، و شيران و درندگان را در آنجا جا داده بود ، و هر كه را ارادهء عقوبت داشت به آن بركه مىانداخت ، روزى حضرت امام على نقى عليه السّلام را در آن بركه انداخت ، حضرت مشغول نماز شد و سباع و درندگان بر دور آن جناب مىگرديدند و از روى تذلّل نزد او دم بر زمين مىماليدند و رو بر پاى مباركش مىگذاشتند ، چون اين حالت را مشاهده كرد حكم كرد كه آن جناب را به زودى بيرون آوردند تا موجب مزيد اعتقاد مردم نگردد « 3 »  .\r\n\r\n","description":"","footnote":" ( 1 ) سورهء شعراء / آيهء 227 .  ( 2 ) اعلام الورى / 344 ؛ كافى 1 / 499 ؛ مناقب ابن شهر آشوب 4 / 415 ؛ ارشاد / 309 .  ( 3 ) خرايج / 210 . ","page_name":" 985 ","page_number":985},
  {"content":"\r\n\r\n.\r\n\r\n","description":"","footnote":"","page_name":" 986 ","page_number":986},
  {"content":"\r\n\r\n\r\nباب سيزدهم در بيان تاريخ ولادت و احوال حضرت سيّد اولياء و مفخر اوصياء و محبوب قلوب هر نبى و وصى امام يازدهم ابو محمّد حسن عسكرى عليه السّلام\r\n\r\n","description":"","footnote":"","page_name":" 987 ","page_number":987},
  {"content":"\r\n\r\n.\r\n\r\n","description":"","footnote":"","page_name":" 988 ","page_number":988},
  {"content":"\r\n\r\n\r\nفصل اوّل در بيان تاريخ ولادت و اسم و لقب و كنيت آن حضرت است\r\nاسم شريف آن حضرت حسن ، و كنيتش ابو محمّد ، و القاب شريفش : زكى و هادى و عسكرى است « 1 »  ؛ و پدر آن حضرت امام على نقى عليه السّلام ، و مادرش ام ولدى بود كه او را « حديث » مىگفتند « 2 »  ، بعضى « سوسن » « 3 »  و بعضى « سليل » « 4 »  مىگفته‌اند ، و آن عفيفهء كريمه در نهايت صلاح و ورع و تقوا بوده است .\r\nدر تاريخ ولادت آن حضرت اشهر آن است كه در سال دويست و سى و دوّم هجرت واقع شد « 5 »  ، و بعضى سى و يك گفته‌اند « 6 »  ، و روز ولادت اشهر آن است كه روز جمعه هشتم ماه ربيع الثّانى « 7 »  ، بعضى دهم ماه مذكور و بعضى شنبه چهارم نيز گفته‌اند ، و شيخ مفيد در ماه ربيع الاوّل دويست و سى هجرت نقل كرده « 8 »  .\r\nمكان ولادت ، مدينهء مشرّفه است ، بعضى سرّ من رأى گفته‌اند .\r\n\r\n","description":"","footnote":" ( 1 ) مناقب ابن شهر آشوب 4 / 455 .  ( 2 ) مناقب ابن شهر آشوب 4 / 455 ؛ كافى 1 / 503 .  ( 3 ) كشف الغمّه 3 / 197 .  ( 4 ) عيون المعجزات 122 .  ( 5 ) مناقب ابن شهر آشوب 4 / 455 ؛ كشف الغمّه 3 / 199 و 226 ؛ كافى 1 / 503 .  ( 6 ) كشف الغمّه 3 / 197 .  ( 7 ) مناقب ابن شهر آشوب 4 / 455 ؛ اعلام الورى 367 .  ( 8 ) بحار الأنوار 50 / 235 . ","page_name":" 989 ","page_number":989},
  {"content":"\r\n\r\nو نقش خاتم آن حضرت به روايت فصول مهمّه : سبحان من له مقاليد السّماوات و الأرض « 1 »  ، به روايت كفعمى : « أنّا للَّه شهيد » بوده « 2 »  .\r\nدر كتاب بصائر الدّرجات به سند معتبر از حضرت صادق عليه السّلام روايت كرده است كه :\r\nچون حق تعالى خواهد كه امامى را خلق كند ، قطرهء آبى از زير عرش به زمين مىفرستد ، و آن قطره بر ميوه‌اى يا بر گياهى قرار مىگيرد ، پس پدر امام آن گياه يا آن ميوه را تناول مىنمايد ، و از آن قطرهء آب عرش نطفهء آن امام منعقد مىشود ، چون منتقل به رحم مادر شد ، بعد از چهل روز صداى مردم و سخن ايشان را مىشنود ، چون چهار ماه بر او مىگذرد بر بازوى راستش اين آيه را مىنويسند :  وَ تَمَّت كَلِمَةُ رَبِّك صِدْقاً وَ عَدْلًا لا مُبَدِّل لِكَلِماتِه وَ هُوَ السَّمِيع الْعَلِيم  « 3 »  چون بر زمين فرود مىآيد ، حق تعالى كنوز حكمت به او عطا مىفرمايد و او را به حليهء علم و وقار زينت مىبخشد ، و خلعت مهابت بر او مىپوشد ، و چراغى از نور در دل او مىافروزد كه آنچه در دلهاى مردم است مىداند ، و به آن نور اعمال عباد را مىداند ، و بر كرده‌هاى ايشان مطّلع مىشود « 4 »  .\r\n\r\n","description":"","footnote":" ( 1 ) الفصول المهمّه 281 .  ( 2 ) بحار الأنوار 50 / 238 .  ( 3 ) سورهء انعام / آيهء 115 .  ( 4 ) بصائر الدرجات 432 . ","page_name":" 990 ","page_number":990},
  {"content":"\r\n\r\n\r\nفصل دوّم در بيان تاريخ شهادت آن حضرت است\r\nابن بابويه و ديگران روايت كرده‌اند از مردى از اهل قم كه گفت : روزى حاضر شدم در مجلس احمد بن عبيد اللَّه بن خاقان كه از جانب خلفا والى اوقاف و صدقات بود در قم ، و نهايت عداوت نسبت به اهل بيت داشت ، پس در مجلس او مذكور شد احوال سادات علوى كه در سرّ من رأى مىبودند و مذهبهاى ايشان و صلاح و فساد ايشان و قرب و منزلت ايشان نزد خليفهء هر زمان .\r\nاحمد بن عبيد اللَّه گفت كه : من در سرّ من رأى نديدم از سادات علوى كسى مانند حسن بن على عسكرى عليه السّلام در علم و زهد و ورع و زهادت و وقار و مهابت و عفّت و حيا و شرف و قدر و منزلت نزد خلفا ، و امرا و سادات و ساير بنى هاشم او را مقدّم مىداشتند بر پيران خود ، و صغير و كبير ايشان تعظيم او مىنمودند ، و همچنين وزرا و امرا و ساير اهل عسكر و اصناف خلق در اعزاز و اكرام او دقيقه‌اى فرو نمىگذاشتند .\r\nمن روزى در بالاى سر پدر خود ايستاده بودم در روز ديوان او ، ناگاه دربانان و خدمتكاران دويدند و گفتند : ابن الرّضا در خانه ايستاده است ، پدرم به صداى بلند گفت :\r\nرخصت دهيد و او را به مجلس درآوريد ، ناگاه ديدم مردى داخل شد گندمگون و گشاده چشم و خوش قامت و نيكو روى و خوش بدن ، در اوّل سن جوانى ، و من در او مهابتى و جلالتى عظيم مشاهده كردم . چون نظر پدرم بر او افتاد ، از جاى جست و به استقبال او شتافت ، و هرگز نديدم كه چنين كارى نسبت به احدى از بنى هاشم يا امراى خليفه يا\r\n\r\n","description":"","footnote":"","page_name":" 991 ","page_number":991},
  {"content":"\r\n\r\nفرزندان او بكند .\r\nچون به نزديك او رسيد ، دست در گردن او در آورد و دستهاى او را بوسيد و دست او را گرفت و در جاى خود نشانيد و به ادب در خدمت او نشست و با او سخن مىگفت ، و از روى تعظيم او را به كنيت خطاب مىنمود ، و جان خود و پدر و مادر خود را فداى او مىكرد ؛ من از مشاهدهء اين احوال تعجّب مىكردم ، ناگاه دربانان گفتند : موفّق كه خليفهء آن زمان بود مىآيد ، و قاعده چنان بود كه چون خليفه به نزد پدرم مىآمد پيشتر حاجبان و يساولان و خدمتكاران مخصوص او مىآمدند ، و از نزديك پدرم تا در درگاه خليفه در صف مىايستادند تا آنكه خليفه مىآمد و بيرون مىرفت ، و با وجود استماع آمدن خليفه باز پدرم رو به او داشت و به او سخن مىگفت ، تا آنكه غلامان مخصوص او پيدا شدند ، پس گفت : فداى تو شوم اكنون اگر خواهى برخيز ، و غلامان خود را امر كرد كه : او را از پشت صف مردم ببريد كه نظر يساولان بر آن حضرت نيفتد ؛ باز پدرم برخاست ، او را تعظيم كرد و ميان پيشانيش را بوسيد ، او را روانه كرد و به استقبال خليفه رفت ، من از حاجبان و غلامان پدر خود پرسيدم : اين مرد كه بود كه پدرم اين قدر مبالغه در اعزاز و اكرام او نمود ؟ گفتند : او مردى است از اكابر عرب حسن بن على نام دارد ، و معروف است به ابن الرّضا .\r\nپس تعجّب من زياده گرديد ، در تمام آن روز در فكر و تحيّر بودم ، چون شب پدرم به عادتى كه داشت بعد از نماز شام و خفتن نشست و مشغول ديدن كاغذها و عرايض مردم شد كه در روز به خليفه عرض نمايد ، من نزد او نشستم پرسيد كه : حاجتى دارى ؟ گفتم :\r\nبلى اگر رخصت فرمائى سؤال كنم . چون رخصت داد گفتم : اى پدر كه بود آن مردى كه امروز بامداد در تعظيم و اكرام او مبالغه را از حد گذرانيدى و جان خود و پدر و مادر خود را فداى او مىكردى ؟ گفت : اى فرزند اين امام رافضيان است .\r\nپس ساعتى ساكت شد و گفت : اى فرزند اگر خلافت از بنى عبّاس به در رود ، كسى از بنى هاشم به غير آن مرد مستحق آن نيست ، زيرا كه او سزاوار خلافت است به سبب اتّصاف به زهد و عبادت و فضل و علم و كمال و عفّت نفس و شرافت نسب و علوّ حسب و\r\n\r\n","description":"","footnote":"","page_name":" 992 ","page_number":992},
  {"content":"\r\n\r\nساير صفات كماليّه ، اگر مىديدى پدر او را ، مردى بود در نهايت شرف و جلالت و فضيلت و علم و فضل و كمال .\r\nپس از اين سخنان كه از پدرم شنيدم ، خشم من زياده گرديد و تفكّر و تحيّر من افزون شد ، بعد از آن پيوسته از مردم تفحّص احوال او مىنمودم ، پس نشنيدم از وزرا و كتّاب و امرا و سادات و علويّان و ساير مردم به غير تعريف و توصيف و فضل و جلالت و علم و بزرگوارى او ، همه او را بر بنى هاشم تفضيل و تقديم مىدادند و مىگفتند كه : او امام رافضيان است ، پس قدر و منزلت او در نظر من عظيم شد و رفعت و شأن او را دانستم ، زيرا كه از دوست و دشمن به غير نيكى و بزرگى او چيزى نشنيدم .\r\nپس مردى از اهل مجلس از او سؤال كرد كه حال برادرش جعفر چون بود ؟ گفت :\r\nجعفر كيست كه كسى از حال او سؤال كند يا نام او را با نام امام حسن مقرون گرداند ، جعفر مردى بود فاسق و فاجر و شراب‌خوار و بدكردار ، مانند او كسى در رسوائى و بىعقلى و بدكارى نديده بودم ، پس جعفر را مذمّت بسيار كرد ، باز به ذكر احوال آن حضرت برگشت و گفت : به خدا سوگند در هنگام وفات حسن بن على ، حالتى بر خليفه و ديگران عارض شد كه من گمان نداشتم كه در وفات هيچ‌كس چنين امرى تواند شد ، اين واقعه چنان بود كه روزى براى پدرم خبر آوردند كه ابن الرّضا رنجور شده ، پدرم به سرعت تمام به نزد خليفه رفت و خبر را به خليفه داد ، خليفه پنج نفر از معتمدان و مخصوصان خود را با او همراه كرد ، يكى از ايشان تحرير خادم بود كه از محرمان خاص خليفه بود ، امر كرد ايشان را كه پيوسته ملازم خانهء آن حضرت باشند و بر احوال آن حضرت مطّلع گردند ، و طبيبى را مقرّر كرد كه هر بامداد و پسين نزد آن حضرت برود و از احوال او مطّلع باشد .\r\nبعد از دو روز ، براى پدرم خبر آوردند كه مرض آن حضرت صعب شده است و ضعف بر او مستولى گرديده است ، پس بامداد سوار شد نزد آن حضرت رفت و اطبّا را امر كرد كه از خدمت آن حضرت دور نشوند ، و قاضى القضاة را طلبيد و گفت : ده نفر از علماى مشهور را حاضر گردان كه پيوسته نزد آن حضرت باشند ؛ اين ملاعين اينها را براى آن مىكردند كه از زهرى كه به آن حضرت داده بودند ، بر مردم معلوم نشود ، و نزد مردم ظاهر سازند كه آن\r\n\r\n","description":"","footnote":"","page_name":" 993 ","page_number":993},
  {"content":"\r\n\r\nحضرت به مرگ خود رفته ، پيوسته ايشان ملازم خانهء آن حضرت بودند ، تا آنكه بعد از گذشتن چند روز از ماه ربيع الاوّل ، آن امام مظلوم از دار فانى به سراى باقى رحلت نمود ، و از جور ستمكاران و مخالفان رهائى يافت .\r\nچون خبر وفات آن حضرت در شهر سامرّه منتشر شد ، قيامتى در آن شهر برپا شد ، از جميع مردم صداى ناله و فغان و شيون بلند گرديد ، خليفهء لعين در تفحّص فرزند سعادتمند آن حضرت در آمد ، جمعى را فرستاد كه بر دور خانهء آن حضرت تفحّص كنند كه مبادا حملى در ايشان باشد ، پس يكى از زنان گفت كه : يكى از كنيزان آن جناب را احتمال حملى هست ؛ خليفه تحرير خادم را بر او موكّل گردانيد كه بر احوال او مطّلع باشد تا صدق و كذب آن سخن ظاهر شود .\r\nبعد از آن متوجّه تجهيز آن جناب شد ، جميع بازارها معطّل شدند ، صغير و كبير و وضيع و شريف خلايق در جنازهء آن برگزيدهء خالق جمع آمدند ؛ پدرم كه وزير خليفه بود با ساير وزرا و نويسندگان و اتباع خليفه و بنى هاشم و علويان به تجهيز آن امام زمان حاضر شدند ، در آن روز سامرّه مانند صحراى قيامت بود از كثرت ناله و شيون و گريه مردم . چون از غسل و كفن آن حضرت فارغ شدند ، خليفه ابو عيسى را فرستاد كه بر آن جناب نماز كند ، چون جنازهء آن جناب را براى نماز بر زمين گذاشتند ، ابو عيسى به نزديك حضرت آمد و كفن را از روى مبارك حضرت دور كرد ، و براى رفع تهمت ، خليفه علويان و هاشميان و امرا و وزرا و نويسندگان و قضات و علماء و ساير اشراف و اعيان را نزديك طلبيد و گفت : بياييد و نظر كنيد اين حسن بن على فرزندزادهء امام رضا عليه السّلام است بر فراش خود به مرگ خود مرده است و كسى آسيبى به او نرسانيده است ، و در مدّت مرض او اطبّاء و قضات و معتمدان و عدول حاضر بوده‌اند و بر احوال او مطّلع گرديده‌اند و بر اين معنى شهادت مىدهند ، پس پيش ايستاد و بر آن حضرت نماز كرد ، و بعد از نماز آن جناب را در پهلوى پدر بزرگوار خود دفن كردند . و بعد از آن خليفه متوجّه تفحّص و تجسّس فرزند حضرت شد ، زيرا كه شنيده بود كه فرزند آن جناب بر عالم مستولى خواهد شد ، و اهل باطل را منقرض خواهد كرد ، چندان‌كه تفحّص كردند چيزى از آن حضرت نيافتند ، و آن\r\n\r\n","description":"","footnote":"","page_name":" 994 ","page_number":994},
  {"content":"\r\n\r\nكنيز را كه گمان حمل به او برده بودند تا دو سال تفحّص احوال او مىكردند و اثرى ظاهر نشد ، پس موافق مذهب اهل سنّت ميراث آن حضرت را قسمت كردند ميان مادر و جعفر كذّاب كه برادر آن جناب بود ، و مادرش دعوى كرد كه من وصىّ اويم ، و نزد قاضى به ثبوت رسانيد .\r\nباز خليفه در تفحّص فرزند آن جناب بود و دست از تجسّس بر نمىداشت ، پس جعفر كذّاب به نزد پدر من آمد و گفت : مىخواهم منصب برادرم را به من تفويض نمائى ، من تقبّل مىنمايم كه هر سال دويست هزار دينار طلا بدهم ، پدرم از استماع اين سخن در خشم شد و گفت : اى احمق منصب برادر تو منصبى نيست كه به مال و تقبّل توان گرفت ، و سالهاست كه خلفا شمشير كشيده‌اند و مردم را مىكشند و زجر مىنمايند كه از اعتقاد و امامت پدر و برادر تو برگردند و نتوانستند ، اگر تو نزد شيعيان مرتبهء امامت دارى همه بسوى تو خواهند آمد و تو را احتياج به خليفه و ديگرى نيست ، و اگر نزد ايشان مرتبه ندارى خليفه و ديگرى اين مرتبه را براى تو تحصيل نمىتواند كرد ، و پدرم به اين سخن خفّت عقل و سفاهت و عدم ديانت او را دانست ، و امر كرد كه او را ديگر به مجلس راه ندهند ، و بعد از آن به مجلس پدرم راه نيافت تا پدرم فوت شد ، و تا امروز خليفه تفحّص آن جناب مىكند ، و بر آثار او مطّلع نمىشود و دست بر او نمىيابد « 1 »  .\r\nابن بابويه به سند معتبر از ابو الاديان روايت كرده است كه من خدمت حضرت امام حسن عسكرى عليه السّلام مىكردم و نامه‌هاى آن حضرت را به شهرها مىبردم ، پس روزى در بيمارى كه در آن مرض به عالم بقا رحلت فرمودند مرا طلبيدند و نامه‌اى چند نوشتند به مداين و فرمودند كه : بعد از پانزده روز باز داخل سامرّه خواهى شد ، و صداى شيون از خانهء من خواهى شنيد ، و مرا در آن وقت غسل دهند .\r\nابو الاديان گفت : اى سيّد هرگاه اين واقعهء هايله رو دهد ، امر امامت با كيست ؟ فرمود :\r\nهر كه جواب نامه‌هاى مرا از تو طلب كند او امام است بعد از من ، گفتم : ديگر علامتى بفرما ، فرمود : هر كه بر من نماز كند او جانشين من خواهد بود ، گفتم : ديگر بفرما ، گفت : هر كه\r\n\r\n","description":"","footnote":" ( 1 ) ارشاد شيخ مفيد 2 / 321 ؛ اعلام الورى 376 ؛ كافى 1 / 503 . ","page_name":" 995 ","page_number":995},
  {"content":"\r\n\r\nبگويد كه در هميان چه چيز است او امام شماست .\r\nابو الاديان گفت كه : مهابت حضرت مانع شد كه بپرسم كه كدام هميان ، پس بيرون آمدم و نامه‌ها را به اهل مداين رسانيدم و جوابها گرفته برگشتم ، و چنانچه فرموده بود در روز پانزدهم داخل سامرّه شدم و به صداى نوحه و شيون از منزل آن امام مطهّر بلند شده بود .\r\nچون به در خانه آمدم ، جعفر كذّاب را ديدم كه بر در خانه نشسته و شيعيان برگرد او بر آمده‌اند ، و او را تعزيت به وفات برادر و تهنيت به امامت خود مىگويند .\r\nپس من در خاطر خود گفتم كه : اگر اين امام است پس امامت نوع ديگر شده است ، اين فاسق كى اهليّت امامت دارد ، زيرا كه پيشتر او را مىشناختم كه شراب مىخورد و قمار مىباخت و طنبور مىنواخت ، و تعزيت و تهنيت گفتم و هيچ سؤال از من نكرد ، در اين حال عقيد خادم بيرون آمد و به جعفر خطاب كرد كه : برادرت را كفن كرده‌اند بيا و بر او نماز كن ، جعفر برخاست و شيعيان با او همراه شدند ، چون به صحن خانه رسيديم ديديم كه امام حسن عسكرى عليه السّلام را كفن كرده بر روى نعش گذاشته‌اند ، جعفر پيش ايستاد كه بر برادر اطهر خود نماز كند .\r\nچون خواست كه تكبير گويد ، طفلى گندمگون پيچيده موى گشاده دندانى مانند پارهء ماه بيرون آمد و رداى جعفر را كشيد و گفت : اى عمو پس بايست كه من سزاوارترم به نماز بر پدر خود از تو ، پس جعفر عقب ايستاد و رنگش متغيّر شد ، آن طفل پيش ايستاد و بر پدر بزرگوار خود نماز كرد ، و آن جناب را در پهلوى امام على نقى عليه السّلام دفن كرد و متوجّهء من شد و گفت : اى بصرى بده جواب نامه را كه با توست ، پس تسليم كردم و در خاطر خود گفتم كه : دو نشان از آن نشانه‌ها كه حضرت امام حسن عسكرى عليه السّلام فرموده بود ظاهر شد و يك علامت مانده است ، بيرون آمدم پس حاجز و شاه به جعفر گفت : براى آنكه حجّت بر او تمام كند كه او امام نيست گفت : كى بود آن طفل ؟ جعفر گفت : و اللَّه من او را هرگز نديده بودم و نمىشناختم .\r\nپس در اين حالت جماعتى از اهل قم آمدند و سؤال كردند از احوال امام حسن عليه السّلام ، چون دانستند كه وفات يافته است پرسيدند كه : امامت با كيست ؟ مردم اشاره كردند بسوى\r\n\r\n","description":"","footnote":"","page_name":" 996 ","page_number":996},
  {"content":"\r\n\r\nجعفر ، پس نزديك رفتند و تعزيت و تهنيت دادند و گفتند : با ما نامه و مالى چند هست بگو كه نامه‌ها از چه جماعت است ، و مالها چه مقدار است تا تسليم نمائيم ؟ جعفر برخاست و گفت : مردم از ما علم غيب مىخواهند ، در آن حال خادم بيرون آمد از جانب حضرت صاحب الامر عليه السّلام و گفت : با شما نامهء فلان شخص و فلان و فلان هست ، و هميانى هست كه در آن هزار اشرفى هست ، و در آن ميان ده اشرفى هست كه طلا را روكش كرده‌اند ؛ آن جماعت نامه‌ها و مالها را تسليم كردند و گفتند : هر كه تو را فرستاده است كه اين نامه‌ها و مالها را بگيرى او امام زمان است ، و مراد امام حسن عسكرى عليه السّلام همين هميان بود .\r\nپس جعفر كذّاب رفت نزد معتمد كه خليفهء به ناحق آن زمان بود ، و اين واقعه را نقل كرد ، معتمد خدمتكاران خود را فرستاد كه صيقل كنيز امام حسن عسكرى عليه السّلام را گرفتند كه آن طفل را به ما نشان ده و انكار كرد ، و از براى رفع مظنّهء ايشان گفت : حملى دارم من از آن حضرت به اين سبب او را به ابن ابى الشوارب قاضى سپردند كه چون فرزند متولّد شود بكشند ، به ناگاه عبد اللَّه بن يحيى وزير مرد ، و صاحب الزنج در بصره خروج كرد ، و ايشان به حال خود در ماندند ، و كنيز از خانهء قاضى به خانهء خود آمد « 1 »  .\r\nايضاً به سند معتبر از محمّد بن حسين روايت كرده است كه حضرت امام حسن عسكرى عليه السّلام در روز جمعهء هشتم ماه ربيع الاوّل سال دويست و شصتم از هجرت وقت نماز بامداد به سراى باقى رحلت فرمود ، و در همان شب نامه‌هاى بسيار به دست مبارك خود به اهل مدينه نوشته بود ، در آن وقت نزد حضرت حاضر نبود مگر جاريهء آن جناب كه او را صيقل مىگفتند ، و غلام آن جناب را كه او را عقيد مىناميدند ، و آن كسى كه مردم بر او مطّلع نبودند يعنى حضرت صاحب الامر .\r\nعقيد گفت : در آن وقت كه امام حسن عليه السّلام آبى طلبيد كه با مصطكى جوشانيده بودند و خواست كه بياشامد ، چون حاضر كرديم فرمود : اوّل آبى بياوريد كه نماز كنم . چون آب آورديم ، دستمالى در دامن خود گسترد و وضو ساخت و نماز بامداد را ادا كرد و قدح آب مصطكى كه جوشانيده بودند گرفت كه بياشامد ، از غايت ضعف و شدّت مرض دست\r\n\r\n","description":"","footnote":" ( 1 ) كمال الدين 475 . ","page_name":" 997 ","page_number":997},
  {"content":"\r\n\r\nمباركش مىلرزيد و قدح بر دندانهاى شريفش مىخورد ، چون آب را بياشاميد و صيقل قدح را گرفت ، روح مقدّسش به عالم قدس پرواز نمود « 1 »  .\r\nو شهادت آن حضرت به اتّفاق اكثر محدّثان و مورّخان در هشتم ماه ربيع الاوّل سال دويست و شصتم هجرت بود ، شيخ طوسى در مصباح اوّل ماه مذكور نيز گفته است ، و اكثر گفته‌اند كه : روز جمعه بوده و بعضى چهارشنبه ، و بعضى يكشنبه نيز گفته‌اند ، و از عمر شريف آن حضرت بيست و نه سال گذشته بود ، و بعضى بيست و هشت نيز گفته‌اند ، و مدّت امامت آن حضرت نزديك به شش سال بود .\r\nابن بابويه و ديگران گفته‌اند : معتمد آن حضرت را به زهر شهيد كرد .\r\nو در كتاب عيون المعجزات از احمد بن اسحاق روايت كرده است كه روزى به خدمت امام حسن عسكرى عليه السّلام رفتم ، حضرت فرمود : چگونه بود حال شما و آنچه مردم بودند از شك و ريب در باب امام بعد از من ؟ گفت : يا بن رسول اللَّه چون خبر ولادت سيّد ما و صاحب ما در قم به ما رسيد ، صغير و كبير و شيعيان قم همه اعتقاد به امامت آن حضرت كردند ، حضرت فرمود كه : مگر نمىدانى كه هرگز زمين خالى از امام نمىباشد كه حجّت خدا باشد بر خلق ، پس در سال دويست و پنجاه و نه هجرت حضرت والدهء خود را به حج فرستاد ، و او را خبر داد به وفات خود در سال ديگر و فتنه‌هائى كه بعد از وفات او واقع خواهد شد ، پس اسماء اعظم الهى و مواريث پيغمبران و اسلحه و كتب حضرت رسالت را به حضرت صاحب الامر عليه السّلام تسليم كرد ، و مادر آن جناب متوجّه مكّه شد ، و آن جناب در ماه ربيع الآخر سال دويست و شصت از دنيا رحلت نمود ، و در سرّ من رأى در پهلوى پدر بزرگوار خود مدفون گرديد ، و عمر شريف آن جناب بيست و نه سال بود « 2 »  .\r\n\r\n","description":"","footnote":" ( 1 ) كمال الدين 473 .  ( 2 ) عيون المعجزات 125 . ","page_name":" 998 ","page_number":998},
  {"content":"\r\n\r\n\r\nباب چهاردهم در بيان تاريخ ولادت موفور السّعادت حضرت صاحب الزّمان و خليفة الرّحمن حجّة بن الحسن عليه السّلام است\r\n\r\n","description":"","footnote":"","page_name":" 999 ","page_number":999},
  {"content":"\r\n\r\n.\r\n\r\n","description":"","footnote":"","page_name":" 1000 ","page_number":1000},
  {"content":"\r\n\r\nاشهر در تاريخ ولادت آن جناب آن است كه در سال دويست و پنجاه و پنجم هجرت واقع شد ، و بعضى پنجاه و شش و بعضى پنجاه و هشت نيز گفته‌اند ، و مشهور آن است كه شب ولادت شب جمعه پانزدهم ماه شعبان بود ، و بعضى هشتم شعبان نيز گفته‌اند ، و در كشف الغمّه از بعضى مخالفان بيست و سوّم ماه رمضان روايت كرده است « 1 »  ، و به اتّفاق ولادت آن جناب در سرّ من رأى واقع شده .\r\nو در اسم و كنيت با رسول خدا صلّى اللّه عليه و آله و سلّم موافق است ، و در زمان غيبت اسم آن جناب را مذكور ساختن جايز نيست ، و حكمت آن مخفى است . و القاب شريفهء آن جناب : مهدى است ، و خاتم و منتظر و حجّت و صاحب است .\r\nابن بابويه و شيخ طوسى به سندهاى معتبر روايت كرده‌اند از بشير بن سليمان برده‌فروش كه از فرزندان ابو ايّوب انصارى بود و از شيعيان خاص امام على نقى و امام حسن عسكرى عليهما السّلام و همسايهء ايشان بود در شهر سر من رأى ، گفت : روزى كافور خادم امام على النّقى عليه السّلام به نزد من آمد و مرا طلب نمود .\r\nچون به خدمت آن حضرت رفتم و نشستم فرمود : تو از فرزندان انصارى ، ولايت و محبّت ما اهل بيت هميشه در ميان شما بوده است از زمان حضرت رسالت صلّى اللّه عليه و آله و سلّم تا حال ، و پيوسته محل اعتماد ما بوده‌ايد ، و من تو را اختيار مىكنم و مشرّف مىگردانم به تفضيلى كه به سبب آن بر شيعيان سبقت گيرى در ولايت ما ، و تو را بر رازهاى پنهان مطّلع مىگردانم ، و به خريدن كنيزى مىفرستم .\r\n\r\n","description":"","footnote":" ( 1 ) كشف الغمّه 3 / 234 و 243 و كمال الدين 432 . ","page_name":" 1001 ","page_number":1001},
  {"content":"\r\n\r\nپس نامهء پاكيزه‌اى نوشتند به خطّ فرنگى و لغت فرنگى ، و مهر شريف خود را بر آن زدند ، و كيسهء زرى بيرون آوردند كه در آن دويست و بيست اشرفى بود فرمودند : بگير اين نامه و زر را و متوجّه بغداد شو ، و در چاشت فلان روز بر سر جسر حاضر شو ، چون كشتيهاى اسيران به ساحل رسد ، جمعى از كنيزان در آن كشتيها خواهى ديد ، و جمعى از مشتريان از وكيلان امراى بنى عبّاس و قليلى از جوانان عرب خواهى ديد ، و بر سر اسيران جمعى خواهى ديد ، پس از دور نظر كن به برده‌فروشى كه عمرو بن يزيد نام دارد ، و در تمام روز تا هنگامى كه از براى مشتريان ظاهر سازد كنيزكى كه فلان و فلان صفت دارد - و تمام اوصاف او را بيان فرمود - و جامهء حرير كنده پوشيده است ، و ابا و امتناع خواهد نمود آن كنيز از نظر كردن مشتريان و دست گذاشتن ايشان بر او ، و خواهى شنيد كه از پس پرده صداى رومى از او ظاهر مىشود .\r\nپس بدان كه به زبان رومى مىگويد : واى كه پردهء عفّتم دريده شد ، پس يكى از مشتريان خواهد گفت : من سيصد اشرفى مىدهم به قيمت اين كنيز ، عفّت او مرا در خريدن راغب‌تر گردانيد ، پس آن كنيز به لغت عربى به اين شخص خواهد گفت : اگر بزىّ حضرت سليمان بن داود ظاهر شوى و پادشاهى او را بيابى كه من به تو رغبت نخواهم كرد ، مال خود را ضايع مكن و به قيمت من مده ، پس آن برده‌فروش گويد : من براى تو چه چاره كنم كه به هيچ مشترى راضى نمىشوى ، و آخر از فروختن تو چاره نيست ، پس آن كنيزك گويد : چه تعجيل مىكنى البتّه بايد مشترى به هم رسد كه دل من به او ميل كند ، و اعتقاد وفا و ديانت به او داشته باشم .\r\nپس در اين وقت تو برو به نزد صاحب كنيز و بگو كه : نامه‌اى با من هست كه يكى از اشراف و بزرگواران از روى ملاطفت نوشته است به لغت فرنگى و خطّ فرنگى ، و در آن نامه كرم و سخاوت و وفادارى و بزرگى خود را وصف كرده است ، اين نامه را به آن كنيز بده كه بخواند ، اگر به صاحب اين نامه راضى شود ، من از جانب آن بزرگوار وكيلم كه اين كنيز را براى او خريدارى كنم .\r\nبشير بن سليمان گفت : آنچه حضرت گفته بود واقع شد ، و آنچه فرموده بود همه را به\r\n\r\n","description":"","footnote":"","page_name":" 1002 ","page_number":1002},
  {"content":"\r\n\r\nعمل آوردم . چون كنيز در نامه نظر كرد بسيار گريست و گفت به عمرو بن يزيد كه : مرا به صاحب اين نامه به فروش ، و سوگندهاى عظيم ياد كرد كه اگر مرا به او نفروشى ، خود را هلاك مىكنم . پس با او در باب قيمت گفتگوى بسيار كردم ، تا آنكه به همان قيمت راضى شد كه حضرت امام على نقى عليه السّلام به من داده بودند ، پس زر را دادم و كنيز را گرفتم ، و كنيز شاد و خندان شد و با من آمد به حجره‌اى كه در بغداد گرفته بودم ، و تا به حجره رسيد نامهء امام عليه السّلام را بيرون آورد و مىبوسيد و بر ديده‌ها مىچسبانيد و بر رو مىگذاشت و به بدن مىماليد . پس من از روى تعجّب گفتم : نامه را مىبوسى كه صاحبش را نمىشناسى ؟ ! كنيز گفت : اى عاجز كم معرفت به بزرگى فرزندان اوصياى پيغمبران ! گوش خود را به من سپار و دل براى شنيدن سخن من فارغ بدار تا احوال خود را براى تو شرح كنم ، من مليكه دختر يشوعاى فرزند قيصر پادشاه رومم ، و مادرم از فرزندان شمعون بن حمون بن صفا وصىّ حضرت عيسى عليه السّلام است ، تو را خبر دهم به امرى عجيب : بدان كه جدّم قيصر خواست كه مرا به عقد فرزند برادر خود در آورد در هنگامى كه سيزده‌ساله بودم ، پس جمع كرد در قصر خود از نسل حواريّون عيسى عليه السّلام و از علماى نصارا و عبّاد ايشان سيصد نفر ، و از صاحبان قدر و منزلت هفت صد كس ، و از امراى لشكر و سرداران عسكر و بزرگان سپاه و سركرده‌هاى قبايل چهار هزار نفر ، و تختى فرمود حاضر ساختند كه در ايّام پادشاهى خود به انواع جواهر مرصّع گردانيده بودند ، و آن تخت را بر روى چهل پايه تعبيه كردند ، و بتها و چليپاهاى خود را بر بلندى قرار دادند ، و پسر برادر خود را در بالاى تخت فرستاد .\r\nچون كشيشان ، انجيلها بر دست گرفتند كه بخوانند ، بتها و چليپاها همگى افتادند بر زمين ، و پسر برادر ملك از تخت در افتاد و بيهوش شد ، پس در آن حال رنگهاى كشيشان متغيّر شد و اعضايشان بلرزيد ، پس بزرگ ايشان به جدّم گفت : اى پادشاه ما را معاف دار از چنين امرى كه به سبب آن نحوستها رو نمود كه دلالت مىكند بر اينكه دين مسيحى به زودى زايل گردد ، پس جدّم اين امر را به فال بد دانست و گفت : به علما و كشيشان كه : اين تخت را بار ديگر برپا كنيد و چليپاها را به جاى خود قرار دهيد ، و حاضر گردانيد برادر اين برگشته روزگار بدبخت را كه اين دختر را به او تزويج نمائيم ، تا سعادت آن برادر دفع\r\n\r\n","description":"","footnote":"","page_name":" 1003 ","page_number":1003},
  {"content":"\r\n\r\nنحوست اين برادر بكند . چون چنين كردند و آن برادر ديگر را بر بالاى تخت بردند ، چون كشيشان شروع به خواندن انجيل كردند ، باز همان حالت اوّل روى نمود و نحوست اين برادر بدتر بود ، و سرّ اين كار را ندانستند كه اين از سعادت سرورى است به نحوست آن دو برادر .\r\nپس مردم متفرّق شدند ، و جدّم غمناك به حرم‌سرا بازگشت و پرده‌هاى خجالت درآويخت . چون شب شد ، به خواب رفتم ، در خواب ديدم كه حضرت مسيح عليه السّلام و شمعون و جمعى از حواريّون در قصر جدّم جمع شدند و منبرى از نور نصب كردند كه از رفعت بر آسمان سربلندى مىنمود ، و در همان موضع تعبيه كردند كه جدّم تخت را گذاشته بود ، پس حضرت رسالت پناه محمّدى صلّى اللّه عليه و آله و سلّم با وصى و دامادش على بن أبي طالب عليه السّلام و جمعى از امامان و فرزند بزرگوار ايشان قصر را به نور قدوم خويش منوّر ساختند ، پس حضرت مسيح عليه السّلام به قدم ادب از روى تعظيم و اجلال به استقبال حضرت خاتم الانبياء شتافت و دست در گردن آن جناب در آورد پس حضرت رسالت صلّى اللّه عليه و آله و سلّم فرمود : يا روح اللَّه آمده‌ايم كه مليكه فرزند وصىّ تو شمعون را براى اين فرزند سعادتمند خود خواستگارى نمائيم ، و اشاره فرمود كه به ماه برج امامت و خلافت امام حسن عسكرى عليه السّلام فرزند آن كسى كه تو نامه‌اش را به من دادى .\r\nپس حضرت نظر افكند بسوى شمعون و گفت : شرف دو جهانى به تو روى آورده ، پيوند كن رحم خود را به رحم آل محمّد صلوات اللَّه عليهم ، پس شمعون گفت : كردم ، پس همگى بر آن منبر بر آمدند ، و حضرت رسول صلّى اللّه عليه و آله و سلّم خطبه‌اى انشاء فرمودند و با حضرت مسيح عليه السّلام مرا به حسن عسكرى عليه السّلام عقد بستند ، و حضرت رسالت صلّى اللّه عليه و آله و سلّم با حواريّان گواه شدند .\r\nچون از آن خواب سعادت مآب بيدار شدم ، از بيم كشتن آن خواب را براى جدّ و پدر نقل نكردم ، و اين گنج رايگان را در سينه پنهان داشتم ، و آتش محبّت آن خورشيد فلك امامت روز به روز در كانون سينه‌ام مشتعل مىشد ، و سرمايهء صبر و قرار مرا به باد فنا مىداد تا به حدّى كه خوردن و آشاميدن بر من حرام شد ، و هر روز چهره كاهى مىشد و بدن مىكاهيد و آثار عشق نهانى در بيرون ظاهر گرديد ، پس در شهرهاى روم طبيبى نماند\r\n\r\n","description":"","footnote":"","page_name":" 1004 ","page_number":1004},
  {"content":"\r\n\r\nمگر آنكه جدّم براى معالجهء من حاضر كرد ، و از دواى درد من از او سؤال كرد ، و هيچ سودى نمىداد .\r\nپس چون از علاج درد من مأيوس ماند ، روزى به من گفت : اى نور چشم من آيا در خاطرت چيزى و آرزوى در دنيا هست كه براى تو به عمل آورم ؟ گفتم : اى جدّ من ! درهاى فرج بر روى خود بسته مىبينم ، اگر شكنجه و آزار از اسيران مسلمانان كه در زندان تواند دفع نمائى و بندها و زنجيرها را از ايشان بگشائى و ايشان را آزاد كنى ، اميدوارم كه حضرت مسيح عليه السّلام و مادرش به من عافيت بخشد . چون چنين كرد ، اندك صحّتى از خود ظاهر ساختم و اندك طعامى تناول نمودم ، پس خوش‌حال و شاد شده ، و ديگر مسلمانان را عزيز و گرامى داشت .\r\nپس بعد از چهارده شب ، در خواب ديدم كه بهترين زنان عالميان فاطمهء زهرا عليها السّلام به ديدن من آمد ، و حضرت مريم با هزار كنيز از حواريّان بهشت در خدمت آن حضرت بودند ، پس مريم به من گفت كه : اين خاتون بهترين زنان و مادر شوهر توست امام حسن عسكرى عليه السّلام ، پس به دامنش در آويختم و گريستم و شكايت كردم كه حضرت امام حسن عليه السّلام به من جفا مىكند و از ديدن من ابا مىنمايد ، پس آن حضرت فرمود كه : چگونه به ديدن تو آيد و حال آنكه به خدا شرك مىآورى و بر مذهب ترسائى ، و اينك خواهرم مريم دختر عمران بيزارى مىجويد بسوى خدا از دين تو ، اگر ميل دارى كه حق تعالى و مريم از تو خشنود گردند ، و امام حسن عسكرى عليه السّلام به ديدن تو بيايد ، پس بگو : « أشهد أن لا إله الّا اللَّه و أن محمّداً رسول اللَّه » چون به اين دو كلمهء طيّبه تلفّظ نمودم ، حضرت سيّدة النّساء مرا به سينهء خود چسبانيد و دلدارى فرمود و گفت : اكنون منتظر آمدن فرزندم باش كه او را بسوى تو مىفرستم . پس بيدار شدم و آن دو كلمه را بر زبان مىراندم و انتظار ملاقات گرامى آن حضرت مىبردم .\r\nچون شب آينده در آمد ، به خواب رفتم ، خورشيد جمال آن حضرت طالع گرديد ، گفتم : اى دوست من ! بعد از آن كه دلم را اسير محبّت خود گردانيدى ، چرا از مفارقت جمال خود جفا دادى ؟ فرمود : دير آمدن من به نزد تو نبود مگر براى آنكه تو مشرك\r\n\r\n","description":"","footnote":"","page_name":" 1005 ","page_number":1005},
  {"content":"\r\n\r\nبودى اكنون كه مسلمان شدى هر شب به نزد تو خواهم بود ، تا آنكه حق تعالى ما و تو را به ظاهر به يكديگر برساند و اين هجران را به وصال مبدّل گرداند ، پس از آن شب تا حال يك شب نگذشته است كه درد هجران مرا به شربت وصال دوا نفرمايد .\r\nبشير بن سليمان گفت : چگونه در ميان اسيران افتادى ؟ گفت : مرا خبر داد امام حسن عسكرى عليه السّلام در شبى از شبها كه در فلان روز جدّت لشكرى به جنگ مسلمانان خواهد فرستاد ، پس خود از عقب ايشان خواهد رفت ، و تو خود را در ميان كنيزان و خدمتكاران بينداز به هيئتى كه تو را نشناسد ، و از پى جدّ خود روانه شو ، و از فلان راه برو ؛ چنان كردم طلايهء لشكر مسلمانان به ما بر خوردند و ما را اسير كردند ، و آخر كار من آن بود كه ديدى ، و تا حال كسى به غير از تو ندانسته است كه من دختر پادشاه رومم ، و مرد پيرى كه در غنيمت من به حصّهء او افتادم از نام من سؤال كرد ، گفتم : نرجس نام دارم ، گفت : اين نام كنيزان است ، پس گفت : عجب است كه تو از اهل فرنگى و زبان عربى را نيك مىدانى ، گفتم : از بسيارى محبّتى كه جدّم نسبت به من داشت مىخواست مرا به ياد گرفتن آداب حسنه بدارد ، زن مترجمى را كه زبان فرنگى و عربى هر دو مىدانست مقرّر كرده بود كه صبح و شام مىآمد و لغت عربى به من مىآموخت ، تا آنكه زبانم به اين لغت جارى شد .\r\nبشير گويد كه : من او را به سرّ من رأى بردم ، به خدمت حضرت امام على النّقى عليه السّلام رسانيدم ، حضرت كنيز را خطاب كرد كه : چگونه حق تعالى به تو نمود عزّت دين اسلام را ، و مذلّت دين نصارا را ، و شرف و بزرگوارى محمّد و اولاد او را ؟ گفت : چگونه وصف كنم براى تو چيزى را كه تو از من بهتر مىدانى يا بن رسول اللَّه .\r\nپس حضرت گفت : مىخواهم كه تو را گرامى دارم ، كداميك بهتر است به نزد تو اينك ، ده هزار اشرفى به تو دهم يا تو را بشارت دهم به شرف ابدى ؟ گفت : بشارت به شرف ابدى را مىخواهم و مال نمىخواهم ، حضرت فرمودند : بشارت باد تو را به فرزندى كه پادشاه مشرق و مغرب عالم شود ، و زمين را پر از عدل و داد كند بعد از آنكه پر از ظلم و جور شده باشد ، گفت : اين فرزند از كه به عمل خواهد آمد ؟ فرمود : از آن كسى كه حضرت رسالت صلّى اللّه عليه و آله و سلّم تو را براى او خواستگارى كرد ؛ پس از او پرسيد كه : حضرت مسيح و وصىّ\r\n\r\n","description":"","footnote":"","page_name":" 1006 ","page_number":1006},
  {"content":"\r\n\r\nاو تو را به عقد كه در آوردند ؟ گفت : به عقد فرزند تو امام حسن عليه السّلام ، حضرت فرمود : آيا او را مىشناسى ؟ گفت : مگر از آن شبى كه به دست بهترين زنان مسلمان شده‌ام ، شبى گذشته است كه او به ديدن من نيامده باشد ؟ ! پس حضرت كافور خادم را طلبيد و فرمود : برو و خواهرم حكيمه خاتون را طلب كن ، چون حكيمه خاتون داخل شد ، حضرت فرمود : اين آن كنيز است كه مىگفتم ، حكيمه خاتون او را در بر گرفت و بسيار نوازش كرد و شاد شد ، پس حضرت فرمود : اى دختر رسول خدا ، او را ببر به خانهء خود و واجبات و سنّتيها را به او بياموز ، و او زن حسن عسكرى و مادر صاحب الامر است « 1 »  .\r\nكلينى و ابن بابويه و شيخ طوسى و سيّد مرتضى و غير ايشان از محدّثين عالىشأن به سندهاى معتبر روايت كرده‌اند از حكيمه خاتون عليها السّلام كه روزى حضرت امام حسن عسكرى عليه السّلام به خانهء من تشريف آوردند و نگاه تندى به نرجس خاتون كردند ، پس عرض كردم كه : اگر شما را خواهش آن هست به خدمت شما بفرستم ؟ فرمود كه : اى عمّه اين نگاه از روى تعجّب بود ، زيرا كه در اين زودى حق تعالى از او فرزند بزرگوارى بيرون آورد كه عالم را پر از عدالت كند بعد از آنكه پر از ظلم و جور و ستم شده باشد ، گفتم كه :\r\nپس بفرستم او را به نزد شما ؟ فرمود كه : از پدر بزرگوارم رخصت بطلب در اين باب .\r\nحكيمه خاتون گويد كه : جامه‌هاى خود را پوشيدم و به خانهء برادرم امام على نقى عليه السّلام رفتم ، چون سلام كردم و نشستم ، بىآنكه من سخنى بگويم ، حضرت از ابتدا فرمود كه : اى حكيمه نرجس را بفرست براى فرزندم ، گفتم : اى سيّد من از براى همين مطلب به خدمت تو آمدم كه در اين امر رخصت بگيرم ، فرمود كه : اى بزرگوار صاحب بركت خدا مىخواهد كه تو را در چنين ثوابى شريك گرداند ، و بهرهء عظيم از خير و سعادت به تو كرامت فرمايد ، كه تو را واسطهء چنين امرى كرد .\r\nحكيمه گفت : به زودى به خانه برگشتم ، و زفاف آن معدن فتوّت و سعادت را در خانهء خود واقع ساختم ، و بعد از چند روزى آن سعد اكبر را با آن زهرهء منظر به خانهء خورشيد\r\n\r\n","description":"","footnote":" ( 1 ) كتاب الغيبه شيخ طوسى 208 ؛ كمال الدين 418 . ","page_name":" 1007 ","page_number":1007},
  {"content":"\r\n\r\nانور ، يعنى : والد مطهّر او بردم ، و بعد از چند روزى آن آفتاب مطلع امامت در مغرب عالم بقا غروب نمود ، و ماه برج خلافت امام حسن عسكرى عليه السّلام در امامت جانشين او گرديد ، و من پيوسته به عادت مقرّر زمان پدر به خدمت آن امام البشر مىرسيدم ، پس روزى نرجس خاتون آمد و گفت : اى خاتون ! پا دراز كن كه كفش از پايت بيرون كنم ، گفتم : توئى خاتون و صاحب من ، بلكه هرگز نگذارم كه تو كفش از پاى من بيرون كنى و مرا خدمت كنى ، بلكه من تو را خدمت مىكنم و منّت بر ديده مىنهم ، امام حسن عسكرى عليه السّلام اين سخن را از من شنيد گفت : خدا تو را جزاى خير دهد اى عمّه .\r\nپس در خدمت آن جناب نشستم تا وقت غروب آفتاب ، پس صدا زدم به كنيز خود كه :\r\nبياور جامه‌هاى مرا تا بروم ، حضرت فرمود : اى عمّه امشب مرو ، باش كه در اين شب متولّد مىشود فرزند گرامى كه حق تعالى به او زنده مىگرداند زمين را به علم و ايمان و هدايت ، بعد از آنكه مرده باشد به شيوع كفر و ضلالت ، گفتم : از كه به هم مىرسد اى سيّد من و من در نرجس هيچ اثر حملى نمىيابم ؟ فرمود : از نرجس به هم مىرسد نه از ديگرى ، پس برجستم و شكم و پشت نرجس را ملاحظه كردم هيچ‌گونه اثرى نيافتم ، پس برگشتم و عرض كردم ، حضرت تبسّم فرمود و گفت : چون صبح مىشود ، اثر حمل بر او ظاهر خواهد شد ، و مثل او مثل مادر موسى است كه تا هنگام ولادت هيچ تغييرى بر او ظاهر نشد و احدى بر حال او مطّلع نگرديد ، زيرا كه فرعون شكم زنان حامله را مىشكافت براى طلب حضرت موسى ، و حال اين فرزند نيز در اين امر شبيه است به حضرت موسى .\r\nدر روايت ديگر اين است كه حضرت فرمود : حمل ما اوصياى پيغمبران در شكم نمىباشد و در پهلو مىباشد ، و از رحم بيرون نمىآئيم بلكه از ران مادران فرود مىآئيم ، زيرا كه ما نورهاى حق تعالىايم ، و چرك و نجاست را از ما دور گردانيده است .\r\nحكيمه خاتون گفت كه : به نزد نرجس رفتم و اين حال را به او گفتم ، گفت : اى خاتون هيچ اثرى در خود مشاهده نمىنمايم ، پس شب در آنجا ماندم و افطار كردم و نزديك نرجس خوابيدم ، و در هر ساعت از او خبر مىگرفتم و او به حال خود خوابيده بود ، و هر ساعت حيرتم زياده مىشد ، و در اين شب بيش از شبهاى ديگر به نماز تهجّد برخاستم و نماز شب\r\n\r\n","description":"","footnote":"","page_name":" 1008 ","page_number":1008},
  {"content":"\r\n\r\nادا كردم . چون به نماز وتر رسيدم ، نرجس از خواب جست و وضو ساخت و نماز شب را بجا آورد ، چون نظر كردم صبح كاذب طلوع كرده بود ، پس نزديك شد كه شكّى در دلم پديد آيد از وعده‌اى كه حضرت فرموده بود ، ناگاه حضرت امام حسن عليه السّلام از حجرهء خود صدا زدند كه : شك مكن كه وقتش نزديك رسيده است .\r\nدر اين وقت در نرجس اضطرابى مشاهده كردم ، پس او را در بر گرفتم و نام الهى را بر او خواندم .\r\nباز حضرت صدا زدند كه : سورهء « انّا أنزلناه في ليلة القدر » را بر او بخوان ، پس از او پرسيدم كه : چه حال دارى ؟ گفت : ظاهر شده است اثر آنچه مولايم فرموده بود .\r\nمن چون شروع كردم به خواندن سورهء انّا انزلناه في ليلة القدر ، شنيدم كه آن طفل در شكم مادر با من همراهى كرد در خواندن ، و بر من سلام كرد ، من ترسيدم ، پس حضرت صدا زدند كه : تعجّب مكن از قدرت الهى كه حق تعالى طفلان ما را به حكمت گويا مىگرداند ، و ما را در بزرگى حجّت خود ساخته در زمين .\r\nچون كلام حضرت امام عليه السّلام تمام شد ، نرجس از ديدهء من غايب شد گويا پرده‌اى ميان من و او حايل گرديد ، پس دويدم بسوى حضرت امام حسن عسكرى عليه السّلام فرياد كنان ، حضرت فرمود كه : برگرد اى عمّه كه او را در جاى خود خواهى ديد .\r\nچون برگشتم ، پرده گشوده شد و در نرجس نورى مشاهده كردم كه ديدهء مرا خيره كرد ، و حضرت صاحب را ديدم كه رو به قبله به سجده افتاده به زانوها ، و انگشتان سبّابه را به آسمان بلند كرده و مىگويد : أشهد أن لا إله الّا اللَّه وحده لا شريك له و أن جدّي رسول اللَّه و أن أبي أمير المؤمنين وصيّ رسول اللَّه . پس يك يك امامان را شمرد تا به خودش رسيد فرمود : اللَّهم أنجز لي وعدي و أتمم لي أمرى و ثبّت وطأتي و املأ الأرض بي عدلا و قسطاً .\r\nيعنى : خداوندا وعدهء نصرت كه به من فرموده‌اى وفا كن ، و امر خلافت و امامت مرا تمام كن ، و استيلاء و انتقام مرا از دشمنان ثابت گردان ، و پر كن زمين را به سبب من از عدل و داد .\r\nدر روايت ديگر چنان است كه : چون حضرت صاحب الامر عليه السّلام متولّد شد ، نورى از او\r\n\r\n","description":"","footnote":"","page_name":" 1009 ","page_number":1009},
  {"content":"\r\n\r\nساطع شد كه به آفاق آسمان پهن شد ، و مرغان سفيد ديدم كه از آسمان به زير مىآمدند و بالهاى خود را بر سر و روى و بدن آن حضرت مىماليدند و پرواز مىكردند ، حضرت امام حسن عليه السّلام مرا آواز داد كه : اى عمّه ! فرزند مرا برگير و به نزد من بياور .\r\nچون بر گرفتم او را ختنه كرده و ناف بريده و پاك و پاكيزه يافتم ، و بر ذراع راستش نوشته بود كه  جاءَ الْحَق وَ زَهَق الْباطِل إِن الْباطِل كان زَهُوقاً  « 1 »  يعنى : حق آمد و باطل مضمحل شد و محو گرديد ، پس به درستى كه باطل مضمحل شدنى است ، و ثبات و بقا نمىدارد .\r\nپس حكيمه گفت كه : چون آن فرزند سعادتمند را به نزد پدر بزرگوارش بردم ، همين‌كه نظرش بر پدرش افتاد ، سلام كرد ، پس حضرت او را گرفت و زبان مبارك بر دو ديده‌اش ماليد ، و در دهان و هر دو گوشش زبان گردانيد و بر كف دست چپ او را نشانيد ، و دست بر سر او ماليد و گفت : اى فرزند ! سخن بگو به قدرت الهى .\r\nصاحب الامر عليه السّلام استعاذه فرموده گفت بسم اللَّه الرّحمن الرّحيم   وَ نُرِيدُ أَن نَمُن عَلَى الَّذِين اسْتُضْعِفُوا فِي الْأَرْض وَ نَجْعَلَهُم أَئِمَّةً وَ نَجْعَلَهُم الْوارِثِين * وَ نُمَكِّن لَهُم فِي الْأَرْض وَ نُرِيَ فِرْعَوْن وَ هامان وَ جُنُودَهُما مِنْهُم ما كانُوا يَحْذَرُون   « 2 »  اين آيهء كريمه موافق احاديث معتبره در شأن آن حضرت و آباى بزرگوار او نازل شده ، و ترجمهء ظاهرش اين است كه : مىخواهيم منّت گذاريم بر جماعتى كه ايشان را ستمكاران در زمين ضعيف گردانيده‌اند ، و بگردانيم ايشان را پيشوايان دين ، و بگردانيم ايشان را وارثان زمين ، و تمكين و استيلاء بخشيم ايشان را در زمين ، و بنماييم فرعون و هامان را - يعنى ابا بكر و عمر - و لشكرهاى ايشان را از آن امامان آنچه را حذر مىكردند .\r\nبرگشتيم به ترجمهء حديث : پس حضرت صاحب الامر ، صلوات بر حضرت رسالت و حضرت امير المؤمنين و جميع امامان فرستاد تا پدر بزرگوار خود . پس در اين حال مرغان بسيار نزديك سر مبارك آن حضرت جمع شدند ، پس به يكى از مرغان صدا زد كه : اين طفل را بردار و نيكو محافظت نما ، و هر چهل روز يك مرتبه به نزد ما بياور .\r\n\r\n","description":"","footnote":" ( 1 ) سورهء اسراء / آيهء 81 .  ( 2 ) سورهء قصص / آيهء 5 و 6 . ","page_name":" 1010 ","page_number":1010},
  {"content":"\r\n\r\nمرغ ، آن حضرت را گرفت و بسوى آسمان پرواز كرد ، و ساير مرغان نيز از عقب او پرواز كردند ، پس امام حسن عليه السّلام فرمود : سپردم تو را به آن كسى كه مادر موسى ، موسى را به او سپرد ، پس نرجس خاتون گريان شد ، حضرت فرمود : ساكت شو كه شير از پستان غير تو نخواهد خورد ، و به زودى آن را بسوى تو بر مىگردانند چنانچه حضرت موسى را به مادرش برگردانيدند ، چنانچه حق تعالى فرموده است كه : پس برگردانيديم موسى را بسوى مادرش تا ديدهء مادرش به او روشن گرديد .\r\nپس حكيمه پرسيد : اين مرغ كه بود كه صاحب را به او سپرديد ؟ فرمود : آن روح القدس است كه موكّل است به ائمه ، ايشان را موفّق مىگرداند از جانب خدا ، و از خطا نگاه مىدارد ، و ايشان را به علم زينت مىدهد .\r\nحكيمه گفت : چون چهل روز گذشت به خدمت آن حضرت رفتم ، چون داخل شدم ديدم طفلى در ميان خانه راه مىرود ، گفتم : اى سيّد من ! اين طفل دوساله از كيست ؟\r\nحضرت تبسّم نمود و فرمود : اولاد پيغمبران و اوصياى ايشان هرگاه امام باشند ، بر خلاف اطفال ديگر نشو و نما مىكنند ، و يك‌ماههء ايشان مانند يك سالهء ديگران است ، و ايشان در شكم مادر سخن مىگويند و قرآن مىخوانند و عبادت پروردگار مىكنند ، و در هنگام شير خوردن ملائكه فرمان ايشان مىبرند ، و هر صبح و شام بر ايشان نازل مىشوند .\r\nپس حكيمه فرمود : هر چهل روز يك مرتبه به خدمت او مىرسيدم در زمان حضرت امام حسن عليه السّلام تا آنكه چند روز قبل از وفات آن حضرت او را ملازمت كردم به صورت مرد كامل شناختم ؛ به فرزند برادر خود گفتم : اين مرد كيست كه مرا مىفرمائى كه من نزد او بنشينم ؟\r\nفرمود : اين فرزند نرجس است ، و خليفهء من است بعد از من ، و عن‌قريب من از ميان شما مىروم ، بايد سخن او را قبول كنى و امر او را اطاعت نمائى .\r\nپس بعد از چند روز حضرت امام حسن عسكرى عليه السّلام به عالم قدس ارتحال نمود ، و اكنون من حضرت صاحب الامر را هر صبح و شام ملازمت مىنمايم ، و مرا خبر مىدهد ، و\r\n\r\n","description":"","footnote":"","page_name":" 1011 ","page_number":1011},
  {"content":"\r\n\r\nگاه است كه مىخواهم سؤالى بكنم هنوز سؤال نكرده جواب مىفرمايد « 1 »  .\r\nدر روايت ديگر وارد شده كه حكيمه خاتون گفت كه : بعد از سه روز از ولادت حضرت صاحب عليه السّلام ، مشتاق لقاى او شدم ، رفتم به خدمت حضرت امام حسن عسكرى عليه السّلام پرسيدم كه : مولاى من كجاست ؟\r\nفرمود : سپردم او را به كسى كه از ما و تو به او احق و اولى بود ، چون روز هفتم شود بيا به نزد ما .\r\nچون روز هفتم رفتم ، گهواره‌اى ديدم ، بر سر گهواره دويدم ، مولاى خود را ديدم چون ماه شب چهارده ، به روى من مىخنديد و تبسّم مىفرمود ، پس حضرت آواز دادند كه :\r\nفرزند مرا بياور . چون به خدمت آن حضرت بردم ، زبان در دهان مباركش گردانيد و فرمود : سخن بگو اى فرزند .\r\nحضرت صاحب الامر شهادتين فرمود و صلوات بر حضرت رسالت و ساير ائمّه فرستاد و بسم اللَّه گفت و آيه‌اى كه گذشت تلاوت نمود .\r\nپس حضرت امام حسن عليه السّلام فرمود : بخوان اى فرزند آنچه حق سبحانه و تعالى بر پيغمبرانش فرستاده است . پس ابتدا نمود از صحف آدم به زبان سريانى خواند ، و كتاب ادريس و كتاب نوح و كتاب هود و كتاب صالح و صحف ابراهيم و تورات موسى و زبور داود و انجيل عيسى و قرآن جدّم محمّد مصطفى صلوات اللّه عليهم اجمعين را خواند پس قصّه‌هاى پيغمبران را ياد كرد .\r\nپس حضرت امام حسن عسكرى عليه السّلام فرمود : چون حق تعالى مهدى اين امّت را به من عطا فرمود ، دو ملك فرستاد كه او را به سرا پرده‌هاى عرش رحمانى بردند ، پس حق تعالى به او خطاب نمود كه : مرحبا به تو اى بندهء من كه تو را خلق كرده‌ام براى يارى دين خود و اظهار امر شريعت خود ، و توئى هدايت‌يافتهء بندگان من ، قسم به ذات خود مىخورم كه به اطاعت تو ثواب مىدهم ، و به نافرمانى تو عقاب مىكنم مردم را ، و به سبب شفاعت و هدايت تو بندگان را مىآمرزم ، و به مخالفت تو ايشان را عذاب مىكنم ، اى دو ملك !\r\n\r\n","description":"","footnote":" ( 1 ) كمال الدين 426 . ","page_name":" 1012 ","page_number":1012},
  {"content":"\r\n\r\nبرگردانيد او را بسوى پدرش و از جانب من او را سلام برسانيد و بگوئيد كه : او در پناه و حفظ و حمايت من است ، او را از شرّ دشمنان حراست و محافظت مىنمايم تا هنگامى كه او را ظاهر نمايم ، و حق را به او برپا دارم و باطل را به او سرنگون سازم ، و دين حق براى من خالص باشد « 1 »  .\r\nبه اينجا ختم كردم اين عجالهء كثير الفائده را ، و از حق تعالى اميدوارم كه روز جزا وسيلهء نجات اين غريق بحر خطا گردد .\r\n\r\n","description":"","footnote":" ( 1 ) بحار الأنوار 51 / 27 . ","page_name":" 1013 ","page_number":1013},
  {"content":"\r\n\r\n.\r\n\r\n","description":"","footnote":"","page_name":" 1014 ","page_number":1014},
  {"content":"\r\n\r\n.\r\n\r\n","description":"","footnote":"","page_name":" 1015 ","page_number":1015},
  {"content":"\r\n\r\n.\r\n\r\n","description":"","footnote":"","page_name":" 1016 ","page_number":1016},
  {"content":"\r\n\r\n.\r\n\r\n","description":"","footnote":"","page_name":" 1017 ","page_number":1017},
  {"content":"\r\n\r\n.\r\n\r\n","description":"","footnote":"","page_name":" 1018 ","page_number":1018},
  {"content":"\r\n\r\n.\r\n\r\n","description":"","footnote":"","page_name":" 1019 ","page_number":1019},
  {"content":"\r\n\r\n.\r\n\r\n","description":"","footnote":"","page_name":" 1020 ","page_number":1020},
  {"content":"\r\n\r\n.\r\n\r\n","description":"","footnote":"","page_name":" 1021 ","page_number":1021},
  {"content":"\r\n\r\n.\r\n\r\n","description":"","footnote":"","page_name":" 1022 ","page_number":1022},
  {"content":"\r\n\r\n.\r\n\r\n","description":"","footnote":"","page_name":" 1023 ","page_number":1023},
  {"content":"\r\n\r\n.\r\n\r\n","description":"","footnote":"","page_name":" 1024 ","page_number":1024},
  {"content":"\r\n\r\n.\r\n\r\n","description":"","footnote":"","page_name":" 1025 ","page_number":1025},
  {"content":"\r\n\r\n.\r\n\r\n","description":"","footnote":"","page_name":" 1026 ","page_number":1026},
  {"content":"\r\n\r\n.\r\n\r\n","description":"","footnote":"","page_name":" 1027 ","page_number":1027},
  {"content":"\r\n\r\n.\r\n\r\n","description":"","footnote":"","page_name":" 1028 ","page_number":1028},
  {"content":"\r\n\r\n.\r\n\r\n","description":"","footnote":"","page_name":" 1029 ","page_number":1029},
  {"content":"\r\n\r\n.\r\n\r\n","description":"","footnote":"","page_name":" 1030 ","page_number":1030},
  {"content":"\r\n\r\n.\r\n\r\n","description":"","footnote":"","page_name":" 1031 ","page_number":1031},
  {"content":"\r\n\r\n.\r\n\r\n","description":"","footnote":"","page_name":" 1032 ","page_number":1032},
  {"content":"\r\n\r\n.\r\n\r\n","description":"","footnote":"","page_name":" 1033 ","page_number":1033},
  {"content":"\r\n\r\n.\r\n\r\n","description":"","footnote":"","page_name":" 1034 ","page_number":1034},
  {"content":"\r\n\r\n.\r\n\r\n","description":"","footnote":"","page_name":" 1035 ","page_number":1035},
  {"content":"\r\n\r\n.\r\n\r\n","description":"","footnote":"","page_name":" 1036 ","page_number":1036},
  {"content":"\r\n\r\n.\r\n\r\n","description":"","footnote":"","page_name":" 1037 ","page_number":1037},
  {"content":"\r\n\r\n.\r\n\r\n","description":"","footnote":"","page_name":" 1038 ","page_number":1038},
  {"content":"\r\n\r\n.\r\n\r\n","description":"","footnote":"","page_name":" 1039 ","page_number":1039},
  {"content":"\r\n\r\n.\r\n\r\n","description":"","footnote":"","page_name":" 1040 ","page_number":1040},
  {"content":"\r\n\r\n.\r\n\r\n","description":"","footnote":"","page_name":" 1041 ","page_number":1041},
  {"content":"\r\n\r\n.\r\n\r\n","description":"","footnote":"","page_name":" 1042 ","page_number":1042},
  {"content":"\r\n\r\n.\r\n\r\n","description":"","footnote":"","page_name":" 1043 ","page_number":1043},
  {"content":"\r\n\r\n.\r\n\r\n","description":"","footnote":"","page_name":" 1044 ","page_number":1044},
  {"content":"\r\n\r\n.\r\n\r\n","description":"","footnote":"","page_name":" 1045 ","page_number":1045},
  {"content":"\r\n\r\n.\r\n\r\n","description":"","footnote":"","page_name":" 1046 ","page_number":1046},
  {"content":"\r\n\r\n.\r\n\r\n","description":"","footnote":"","page_name":" 1047 ","page_number":1047},
  {"content":"\r\n\r\n.\r\n\r\n","description":"","footnote":"","page_name":" 1048 ","page_number":1048},
  {"content":"\r\n\r\n.\r\n\r\n","description":"","footnote":"","page_name":" 1049 ","page_number":1049},
  {"content":"\r\n\r\n.\r\n\r\n","description":"","footnote":"","page_name":" 1050 ","page_number":1050},
  {"content":"\r\n\r\n.\r\n\r\n","description":"","footnote":"","page_name":" 1051 ","page_number":1051},
  {"content":"\r\n\r\n.\r\n\r\n","description":"","footnote":"","page_name":" 1052 ","page_number":1052},
  {"content":"\r\n\r\n.\r\n\r\n","description":"","footnote":"","page_name":" 1053 ","page_number":1053},
  {"content":"\r\n\r\n.\r\n\r\n","description":"","footnote":"","page_name":" 1054 ","page_number":1054},
  {"content":"\r\n\r\n.\r\n\r\n","description":"","footnote":"","page_name":" 1055 ","page_number":1055},
  {"content":"\r\n\r\n.\r\n\r\n","description":"","footnote":"","page_name":" 1056 ","page_number":1056},
  {"content":"\r\n\r\n.\r\n\r\n","description":"","footnote":"","page_name":" 1057 ","page_number":1057},
  {"content":"\r\n\r\n.\r\n\r\n","description":"","footnote":"","page_name":" 1058 ","page_number":1058},
  {"content":"\r\n\r\n.\r\n\r\n","description":"","footnote":"","page_name":" 1059 ","page_number":1059},
  {"content":"\r\n\r\n.\r\n\r\n","description":"","footnote":"","page_name":" 1060 ","page_number":1060},
  {"content":"\r\n\r\n.\r\n\r\n","description":"","footnote":"","page_name":" 1061 ","page_number":1061},
  {"content":"\r\n\r\n.\r\n\r\n","description":"","footnote":"","page_name":" 1062 ","page_number":1062},
  {"content":"\r\n\r\n.\r\n\r\n","description":"","footnote":"","page_name":" 1063 ","page_number":1063},
  {"content":"\r\n\r\n.\r\n\r\n","description":"","footnote":"","page_name":" 1064 ","page_number":1064},
  {"content":"\r\n\r\n.\r\n\r\n","description":"","footnote":"","page_name":" 1065 ","page_number":1065},
  {"content":"\r\n\r\n.\r\n\r\n","description":"","footnote":"","page_name":" 1066 ","page_number":1066},
  {"content":"\r\n\r\n.\r\n\r\n","description":"","footnote":"","page_name":" 1067 ","page_number":1067},
  {"content":"\r\n\r\n.\r\n\r\n","description":"","footnote":"","page_name":" 1068 ","page_number":1068},
  {"content":"\r\n\r\n.\r\n\r\n","description":"","footnote":"","page_name":" 1069 ","page_number":1069},
  {"content":"\r\n\r\n.\r\n\r\n","description":"","footnote":"","page_name":" 1070 ","page_number":1070},
  {"content":"\r\n\r\n.\r\n\r\n","description":"","footnote":"","page_name":" 1071 ","page_number":1071},
  {"content":"\r\n\r\n.\r\n\r\n","description":"","footnote":"","page_name":" 1072 ","page_number":1072},
  {"content":"\r\n\r\n.\r\n\r\n","description":"","footnote":"","page_name":" 1073 ","page_number":1073},
  {"content":"\r\n\r\n.\r\n\r\n","description":"","footnote":"","page_name":" 1074 ","page_number":1074},
  {"content":"\r\n\r\n.\r\n\r\n","description":"","footnote":"","page_name":" 1075 ","page_number":1075},
  {"content":"\r\n\r\n.\r\n\r\n","description":"","footnote":"","page_name":" 1076 ","page_number":1076},
  {"content":"\r\n\r\n.\r\n\r\n","description":"","footnote":"","page_name":" 1077 ","page_number":1077},
  {"content":"\r\n\r\n.\r\n\r\n","description":"","footnote":"","page_name":" 1078 ","page_number":1078},
  {"content":"\r\n\r\n.\r\n\r\n","description":"","footnote":"","page_name":" 1079 ","page_number":1079},
  {"content":"\r\n\r\n.\r\n\r\n","description":"","footnote":"","page_name":" 1080 ","page_number":1080},
  {"content":"\r\n\r\n.\r\n\r\n","description":"","footnote":"","page_name":" 1081 ","page_number":1081},
  {"content":"\r\n\r\n.\r\n\r\n","description":"","footnote":"","page_name":" 1082 ","page_number":1082},
  {"content":"\r\n\r\n.\r\n\r\n","description":"","footnote":"","page_name":" 1083 ","page_number":1083},
  {"content":"\r\n\r\n.\r\n\r\n","description":"","footnote":"","page_name":" 1084 ","page_number":1084},
  {"content":"\r\n\r\n.\r\n\r\n","description":"","footnote":"","page_name":" 1085 ","page_number":1085},
  {"content":"\r\n\r\n.\r\n\r\n\r\n","description":"","footnote":"","page_name":" 1086 ","page_number":1086}
  ]