[
  {"content":"\r\nترجمه\r\nعيون اخبار الرضا عليه السلام\r\nتأليف\r\nشيخ صدوق ابن بابويه\r\nابى جعفر محمد بن على بن الحسين قمى\r\nمتوفاى سال - 381 هجرى\r\nرضوان الله عليه\r\nمجلد دوم\r\nترجمه :\r\nحميد رضا مستفيد\r\nعلى اكبر غفارى\r\n1373\r\n","description":"","footnote":"","page_name":" 1 ","page_number":1},
  {"content":"\r\nسپاس و تقدير\r\nهمت والاى عزيزانى كه در تصحيح اين اثر شريف ياريمان كردند ارج نهاده و اجرشان را به حضرت حق واميگذاريم\r\nنام كتاب : ترجمهء عيون اخبار الرضا ( ع ) - ج 2\r\nترجمه : على اكبر غفارى\r\nنوبت چاپ : اول 1373\r\nتيراژ : پنجهزار نسخه\r\nچاپ : چاپ اختر شمال\r\nليتوگرافى : ليتوگرافى آريا\r\nحروفچينى : حروفچينى كامپيوترى صدوق\r\nناشر : نشر صدوق\r\nتهران - بهار جنوبى - كوچهء نيلوفر - شمارهء 35 / 4\r\nتهران - ميدان بهارستان - كوچهء نظامية - شمارهء 93\r\nتلفن 398384 - 761416\r\n","description":"","footnote":"","page_name":" 2 ","page_number":2},
  {"content":"\r\nبِسْمِ الله الرَّحْمنِ الرَّحِيمِ\r\nالْحَمْدُ لِلَّه رَبِّ الْعالَمِينَ و الصّلاة و السّلام على محمّد و آله الطَّاهرين\r\n\r\nباب 31 آنچه از حضرت رضا عليه السّلام از اخبار مجموعه آمده است\r\n1 - پدرم علىّ و استادم ابن وليد به سند مذكور متن از حسن بن جهم روايت كرده‌اند كه گفت : شنيدم ابو الحسن علىّ بن موسى الرّضا عليه السّلام مىفرمود :\r\nدوست هر كس عقل اوست و دشمن او جهل و نادانى و حماقت اوست .\r\n2 - علىّ بن احمد دقّاق و محمّد بن احمد سنانى ، و حسين بن ابراهيم مكتب - رحمهم الله - به سند مذكور متن از محمود بن ابى البلاد روايت كرده‌اند كه گفت : شنيدم از حضرت رضا عليه السّلام مىفرمود : هر كس كه پاس نعمت خويش از مخلوق را ندارد ، خداوند عزّ و جلّ را شكر نكرده است .\r\n","description":"","footnote":"","page_name":" 3 ","page_number":3},
  {"content":"\r\n3 - و به همين سند از ابراهيم بن ابى محمود روايت شده است كه امام هشتم فرمود : مؤمن به خدا كسى است كه چون نيكى كند از خود مسرور باشد ، و چون بدى از او سرزند پوزش طلبد ، و مسلمان آن كس است كه مسلمانان از زبان و دستش سلامت باشند ، و فرمود : از ما نيست كسى كه همسايه اش از شرّ و بلاهاى او در امان نباشد .\r\n4 - ابو الحسن محمّد بن علىّ بن شاه فقيه مروزىّ در مرو در خانهء خود براى ما روايت كرد از محمّد بن عبد الله نيشابورى و او از عبد الله بن احمد بن عامر طائىّ و او از پدرش به سال 260 و او از حضرت رضا عليه السّلام به سال 194 ، و همچنين ابو منصور احمد بن ابراهيم اهل خور نيشابور روايت كرد از ابو اسحاق ابراهيم بن هارون خورىّ از جعفر بن محمّد بن زياد خورىّ از احمد بن عبد الله هروىّ شيبانىّ از علىّ بن موسى الرّضا عليه السّلام و همچنين ابو عبد الله حسين بن محمّد اشنانىّ رازىّ در بلخ روايت كرد از علىّ بن محمّد بن\r\n","description":"","footnote":"","page_name":" 4 ","page_number":4},
  {"content":"\r\nمهرويه قزوينىّ از داود بن سليمان فرّاء از آن حضرت از پدرش موسى بن جعفر از پدرش جعفر بن محمّد از پدرش محمّد بن علىّ از پدرش علىّ بن حسين از پدرش حسين بن علىّ از پدرش علىّ بن ابى طالب عليه السّلام و او از رسول خدا صلَّى الله عليه و آله روايت كرد كه پيامبر فرمودند : چهار طائفه را من در قيامت شفاعت خواهم كرد : كسى كه ذرّيّه‌ام را محترم بدارد ، و كسى كه حوائج آنان را برآورد ، و آنكه در هنگام اضطرارشان بهر وجه ياريشان كند ، و آنكه بدل و زبان هر دو ، آنان را دوست بدارد .\r\n5 - و به همين اسناد از آن حضرت از پدرانش از على بن الحسين عليه السّلام روايت كرده‌اند كه فرمود : اسماء بنت عميس مرا گفت : فاطمه عليها السّلام مرا فرمود : هنگامى كه به فرزندم حسن حامله گشتم و او را زائيدم رسول خدا صلَّى الله عليه و آله آمده و به اسماء گفت :\r\nفرزندم را بياور ، اسماء حسن را كه در پارچهء زردى پيچيده بودند تسليم وى نمود ، پدرم پارچه را كنار انداخت و در گوش راستش اذان گفت ، و در گوش چپش اقامه ، سپس به علىّ فرمود : فرزندم را چه نام گذارده اى ؟ گفت : يا\r\n","description":"","footnote":"","page_name":" 5 ","page_number":5},
  {"content":"\r\nرسول الله من بر شما در نامگذارى پيشى نگرفته‌ام ، ولى دوست داشتم نام او را « حرب » گذارم ، رسول خدا صلَّى الله عليه و آله فرمود : من نيز در نام او بر خدايم سبقت نجويم ، آنگاه جبرئيل فرود آمد و گفت : اى محمّد خداوند علىّ أعلى تو را سلام مىرساند و مىگويد : « علىّ » نسبت به تو به منزلهء هارون است نسبت به موسى ، و رسولى بعد از تو نيست ، فرزندت را همنام پسر هارون كن ، رسول خدا صلَّى الله عليه و آله پرسيد : نام فرزند هارون چه بود ؟ جبرئيل گفت : شبر ، رسول خدا صلَّى الله عليه و آله فرمود : زبان من عربى است ( و اين لغت عبرى ) جبرئيل گفت : نام او را حسن بگذار ، اسماء گويد : پس پيامبر نام كودك را « حسن » نهاد ، چون روز هفتم شد دو گوسفند خاكسترى رنگ براى او عقيقه كرد ، و يك ران آن را با يك دينار به قابله داد ، سپس سر نوزاد را تراشيد و به وزن آن نقره تصدّق داد و با گرد زعفران سر او را ملوّن نمود ، و به أسماء گفت : ماليدن خون به سر نوزاد از رسوم جاهليّت است .\r\nاسماء گويد : در سال بعد حسين عليه السّلام متولَّد شد ، رسول خدا صلَّى الله عليه و آله به سراغ او آمد و فرمود : اى اسماء فرزندم را بياور ، اسماء حسين را در حالى كه در پارچهء\r\n","description":"","footnote":"","page_name":" 6 ","page_number":6},
  {"content":"\r\nسفيدى پيچيده شده بود به دست آن حضرت داد ، و ايشان صلَّى الله عليه و آله در گوش راست او عليه السّلام اذان و در گوش چپش اقامه خواند ، آنگاه او را در آغوش گرفت و گريست ، اسماء گفت : پدر و مادرم فداى تو باد ، گريه براى چيست و از چه رو ميگريى ؟ حضرت فرمود : بر حال اين فرزندم مىگريم ، عرض كردم يا رسول الله هم اكنون به دنيا آمده است ؟ ! حضرت فرمود : ستمكاران او را پس از من شهيد مىكنند ، خدا شفاعت مرا نصيب آنان نگرداند ، آنگاه فرمود : اى اسماء اين خبر را ( كه او را مىكشند ) به فاطمه نرسانيد ، زيرا او تازه فارغ گشته است ، آنگاه رو به علىّ كرده فرمود : نام فرزندم را چه نهاده اى ؟ گفت : من بر شما سبقت در نام نجويم يا رسول الله ، امّا دوست داشتم نامش را « حرب » گذارم ، رسول خدا صلَّى الله عليه و آله فرمود : من نيز بر خدايم عزّ و جلّ سبقت نخواهم گرفت ، در اين حال جبرئيل نازل گشت و گفت : يا محمّد ! علىّ أعلى تو را سلام مىرساند و مىگويد : چون علىّ نسبت به تو مانند هارون نسبت به موسى است ، اين فرزندت را به نام پسر هارون به نام ، رسول خدا صلَّى الله عليه و آله پرسيد نام فرزند هارون چه بود ؟ گفت : « شبير » حضرت فرمود : اين به زبان عبرى است و من عربى زبانم ! ؟ جبرئيل گفت :\r\nاو را « حسين » بنام ، چون يك هفته گذشت رسول خدا دو گوسفند خاكسترى رنگ\r\n","description":"","footnote":"","page_name":" 7 ","page_number":7},
  {"content":"\r\nبراى او عقيقه كرد و يك ران از آنها را با يك دينار به قابله عطا فرمود ، و سر طفل را تراشيده و به وزن موهايش ( نقره ) تصدّق دادند ، و سرش را با زعفران سرخگون نمودند ، و فرمودند : اى اسماء ! خون ماليدن به سر نوزاد از رسوم زمان جاهليّت است .\r\nشرح : « اسماء بنت عميس اشتباه است و صحيح آن يا اسماء بنت ابى بكر است يا سلمى بنت عميس ، چون اسماء بنت عميس در آن هنگام در حبشه بوده ، و مؤلَّف سه روايت را در اين خبر جمع كرده و اين كه امير عليه السّلام در نظر داشته است نام فرزندش را » حرب « گذارد از ساخته‌هاى مخالفين است و اين نوع از روايات متعلَّق به احمد بن عامر طائيست و وى غالبا روايت را خلط و به صورت داستان نقل مىكرده همچنان كه از ضمائر فقالت كذا به صيغهء غائب و قلت كذا به صيغهء متكلَّم پيداست و از اين رو وى چندان مورد اعتماد نيست » .\r\n6 - و به همين اسناد از حضرت رضا عليه السّلام روايت كرده‌اند كه رسول خدا صلَّى الله عليه و آله فرمود : دخترم فاطمه در روز قيامت به محشر مىآيد در حالى كه با او پيراهنى خونين است و يكى از پايه‌هاى عرش را همى گيرد و مىگويد : اى دادگستر ! تو خود ميان من و قاتل فرزندم داورى كن ، بعد فرمود : به پروردگار كعبه قسم كه خداوند متعال به سود فاطمه حكم و داورى مىفرمايد ، و به راستى كه خداوند عزّ و جلّ به غضب فاطمه غضب مىكند و به رضاى او راضى مىشود .\r\n","description":"","footnote":"","page_name":" 8 ","page_number":8},
  {"content":"\r\n7 - و به همين اسناد از آن حضرت عليه السّلام روايت شده كه رسول خدا صلَّى الله عليه و آله فرمودند : آن شب كه مرا به آسمان ( معراج ) بردند جبرئيل دست مرا گرفت و بر يكى از فرشهاى بهشتى نشانيد و يك دانه « به » به من داد ، و من آن را در دست ميگردانيدم كه ناگاه حوريّه اى از آن خارج شد ، چندان زيبا بود كه بهتر از او نديده بودم گفت : السّلام عليك يا محمّد ! پرسيدم تو كيستى ؟ گفت : من راضيّهء مرضيّه‌ام كه خداوند جبّار سه بخش وجود مرا از سه چيز آفريد ، بخش زيرين از مشك و وسط از كافور ، و اعلاى من عبير ، و با آب حيات مرا خمير كرد و خداوند جبّار مرا گفت مىباش ! پس من وجود يافتم ، مرا براى برادرت و پسر عمّت علي بن أبي طالب آفريد .\r\nشرح : « اين خبر در سندش يكى دو تن عامّى است و در خبرى كه در باب 28 ، ابراهيم بن ابى محمود از حضرت رضا عليه السّلام نقل كرده اين بود كه در اخبار مناقبى كه عامّه براى ما نقل مىكنند بينديشيد كه گاهى از روى غرض سو آنها را جعل كرده‌اند . و اين خبر را اگر با صورت برزخى يا ملكوتى مخلوقات تعبير نمائيم ممكن است و الَّا امير المؤمنين عليه السّلام چندان عشقى به حوريّه نداشت و جز تقرّب به خدا هيچ چيز او را خرسند نمىساخت و علاقه اى به غير خدا از خود نشان نمىداد » .\r\n","description":"","footnote":"","page_name":" 9 ","page_number":9},
  {"content":"\r\n8 - و به همين اسناد از آن حضرت عليه السّلام روايت شده كه رسول خدا صلَّى الله عليه و آله فرمود : فرزند ريحانه ( دلبند ) است ، و حسن و حسين دو دلبند منند .\r\n9 - و به همين اسناد از آن حضرت روايت شده است كه رسول خدا صلَّى الله عليه و آله فرمود : يا علىّ تو قسيم بهشت و دوزخ مىباشى ، و توئى كه كوبهء باب بهشت را مىزنى و بدون محاسبه ( مناقشه در حساب و چون و چرا ) داخل آن مىشوى .\r\n10 - و به همين اسناد از آن حضرت عليه السّلام روايت است كه رسول خدا صلَّى الله عليه و آله فرمود : مثل اهل بيت من در بين شما مثل كشتى نوح است كه هر كس در آن در آمد نجات يافت و هر كس تخلَّف نمود در آب غرق و در آتش پرت شد .\r\n11 - و به همين اسناد از آن حضرت روايت شده كه رسول خدا صلَّى الله عليه و آله فرمود :\r\nخشم خدا و رسولش شدّت يافته بر آن كس كه خون [ ذريّهء - خ ل 
  ] مرا بريزد ، و در بارهء عترتم ستم كند و مرا بيازارد .\r\n12 - و به همين اسناد از آن حضرت روايت شده كه رسول خدا صلى الله عليه و آله فرمود :\r\nفرشته اى به نزد من آمد و گفت : يا محمّد ! خداوند به تو سلام مىرساند و مىفرمايد : من فاطمه را به علىّ تزويج كردم پس تو وى را به عقد او در آور ، و من\r\n","description":"","footnote":"","page_name":" 10 ","page_number":10},
  {"content":"\r\nدرخت طوبى را فرمان داده‌ام تا درّ و ياقوت و مرجان ببار آورد ، و به راستى كه أهل آسمان از اين وصلت خوشحال و مسرور گشتند ، و به زودى از اين دو ، دو پسر كه آقاى جوانان بهشتيند به وجود آيند ، و به سبب آن دو تن ، اهل بهشت زينت يابند پس اى محمّد ! مژده باد تو را ، آرى تو هستى بهترين فرد پيشينيان و آيندگان .\r\n13 - و به همين اسناد از آن حضرت روايت شده كه رسول خدا صلَّى الله عليه و آله فرمود :\r\nشش چيز از مردانگى و انسانيّت است ، سه چيز در حضر و سه چيز در سفر ، امّا آن سه كه در حضر است : اوّل تلاوت كتاب خدا ( قرآن مجيد ) ، دوم آباد كردن مساجد خدا ( به پر كردن جمعيّت در آن جهت عبادت خدا ) ، و سوم ، يافتن دوستانى در راه خدا ، و امّا آن سه چيز كه در سفر است ( عبارتند از ) اوّل انفاق از توشه ، دوم نيك خلقى ، و سوم بذله گوئى در غير معاصى .\r\n14 - و به همين اسناد از آن حضرت روايت شده كه رسول خدا صلَّى الله عليه و آله فرمود :\r\nستارگان ثوابت و سيّارات امان اهل آسمانند ، و اهل بيت من امان امّتم مىباشند .\r\nشرح : « مراد آن است كه خداوند به واسطه بودن اهل بيت من در ميان امّتم بر آنها رحمت مىكند ، و در صورت نافرمانى و ارتكاب معاصى عذاب بر ايشان نازل نمىفرمايد ، چنان كه نفس شريف پيغمبر صلَّى الله عليه و آله تا در ميان امّت بود عذاب\r\n","description":"","footnote":"","page_name":" 11 ","page_number":11},
  {"content":"\r\nنازل نمىشد ، خداوند مىفرمايد : * ( وَما كانَ الله لِيُعَذِّبَهُمْ وَأَنْتَ فِيهِمْ ) * ( تا تو در ميان اينان هستى خداوند عذاب نازل نخواهد كرد - سورهء انفال : آيهء 33 ) .\r\n15 - و به همين اسناد از آن حضرت به نقل از جدّش امام صادق عليه السّلام آمده است كه آن جناب فرمود : بر مهر ( نگين انگشترى ) پدرم محمّد بن علىّ الباقر عليه السلام اين رباعى نقش شده بود ( ترجمه ) : گمانم به خدا نيكو است و همچنين بر رسول مؤتمنش ، و به وصىّ نظر بلند و پر احسانش ، و به حسين و حسنش .\r\n16 - و به همين اسناد از امير مؤمنان عليه السّلام روايت كرده است كه در معنى آيهء شريفهء * ( أَكَّالُونَ لِلسُّحْتِ ) * ( خورندگان حرامند - مائده 42 ) فرمودند : مراد شخصى است كه حاجتى از برادر مؤمنش برآورد و آنگاه هديّهء او را بپذيرد .\r\n( يعنى به طمع مال ، حاجت روا كند و رشوه خوارى نمايد ) .\r\n17 - و به همين اسناد از رسول خدا صلَّى الله عليه و آله روايت كرده كه فرمود : « ايمان » اقرار به زبان است ، و شناخت قلبى ، و عمل طبق آن به اعضاء و جوارح .\r\n18 - و به همين اسناد از رسول خدا صلَّى الله عليه و آله روايت نموده است كه ايشان فرمودند : خداوند تبارك و تعالى مىفرمايد : اى فرزند آدم ! تو با من بانصاف\r\n","description":"","footnote":"","page_name":" 12 ","page_number":12},
  {"content":"\r\nرفتار نكردى ، من با ارزانى داشتن نعمت بر تو ، با تو دوستى كردم ، و تو به نافرمانى و ارتكاب معصيت با من دشمنى مىنمائى ، خوبيهاى من به سوى تو سرازير شد ، و شرّ و بديهاى تو به سوى من همواره بالا آمد ، پى در پى در هر روز و شب فرشته اى گزارش صدور عمل قبيحى را از تو به من اطَّلاع مىدهد ، اى فرزند آدم چنانچه كارهاى تو را از ديگرى به تو خبر مىدادند ( كه فلانى چه كرده و چه كرده ) و تو وى را نمىشناختى ، در دشمنى او شتاب مىنمودى .\r\n19 - و به همين اسناد از رسول خدا صلَّى الله عليه و آله روايت نموده كه آن حضرت فرمود :\r\nفرزندان خود را در روز هفتم ولادتشان ختنه كنيد ، زيرا آن براى آنان پاكتر باشد و موجب سرعت رشد آنان است .\r\n20 - و به همين اسناد از رسول خدا صلَّى الله عليه و آله روايت كرده كه فرمود : بهترين اعمال در پيشگاه خداوند ايمانى است كه شكّ و دو دلى در آن راه نداشته باشد ، و جهادى كه خيانت به غنيمت در آن نباشد ، و حجّ خانهء خدا كه پذيرفته شده باشد ، و اوّلين كسان كه وارد بهشت شوند شهيد در راه خدا ، و بنده اى كه به نيكى ، فرمان صاحبش را اطاعت نمايد ، و با او اخلاص ورزد ، و مرد عيالمند پاكدامنى است كه عفّت به خرج دهد ، و اوّلين كسان كه داخل دوزخ گردند ،\r\n","description":"","footnote":"","page_name":" 13 ","page_number":13},
  {"content":"\r\nفرمانرواى مسلَّطى باشد كه به حقّ رفتار نكند و عدالت ننمايد ، و ثروتمندى است كه حقوق واجبهء مال را ادا نكند ، و بينوائى كه فخر فروشى كند .\r\n21 - و به همين اسناد از رسول خدا صلى الله عليه و آله روايت كرده كه فرمود : شيطان پيوسته از شخص با ايمان كه مواظب انجام نمازهاى خويش است بيم دارد ، تا آن زمان كه آن را ضايع گذارد و اهمّيت به اوقات آن ندهد ، در چنين وقت است كه او بر وى دست يافته و او را در گناهان مىافكند .\r\n22 - و به همين اسناد از رسول خدا صلى الله عليه و آله روايت كرده كه فرمود : هر كس نماز فريضهء خود را انجام دهد پس از هر نماز يك دعاى او مستجاب مىشود .\r\n23 - و به همين اسناد از آن حضرت از رسول خدا صلى الله عليه و آله روايت كرده كه فرمود : علم و دانش همانند خزينه‌ها ( گاو صندوقها ) است ، كه كليدهاى آنها پرسيدن است ، پس بپرسيد ! - خداوند به شما رحمت كند - ، زيرا در اين امر چهار طائفه داراى اجر باشند : پرسنده ، آموزنده ، شنونده و پاسخ دهنده .\r\n24 - و به همين اسناد از آن حضرت از رسول خدا صلى الله عليه و آله روايت كرده كه فرمود : خداوند عزّ و جلّ دشمن دارد مردى را كه اجنبى بدون اذن در خانه اش داخل شود و او دفاع نكند .\r\n","description":"","footnote":"","page_name":" 14 ","page_number":14},
  {"content":"\r\n25 - و به همين اسناد از آن حضرت از رسول خدا صلى الله عليه و آله روايت كرده كه فرمود : پيوسته امّت من در طريق صلاح و خير و رفاه است مادامى كه با يك ديگر دوستى مىكنند و به هم تحفه مىفرستند و ارمغان مىدهند و امانت را ادا مىكنند ، و از حرام اجتناب و دورى مىنمايند ، مهمان را گرامى مىدارند و نماز جماعت را بر پاى مىدارند ، و حقوق مالى زكات را مىپردازند ، و چنانچه در اين امور سستى كنند و انجام ندهند به خشكسالى و گرانى و تنگى معيشت مبتلا مىگردند .\r\n26 - و به همين اسناد از آن حضرت از رسول خدا صلى الله عليه و آله روايت كرده كه فرمود : از ما نيست كسى كه با مسلمانى به نيرنگ رفتار كند ( در معامله خيانت كند ، و او را فريب دهد ) يا خسارت زند يا به حيله و تزوير عمل نمايد .\r\n27 - و به همين اسناد از آن حضرت از رسول خدا صلى الله عليه و آله روايت كرده كه فرمود : خداوند تبارك و تعالى فرزند آدم را خطاب كرده و فرموده است : اى پسر آدم ! گناه ديگران ، تو را بىتوجّه به گناه خويش نسازد ، و نيز نعمتهاى خداداد مردم ، تو را از نعمتهائى كه بر تو ارزانى داشته غافل ننمايد ، و مردم را از رحمت پروردگار مأيوس مكن در حالى كه در حقّ خود بدان اميدوارى .\r\n","description":"","footnote":"","page_name":" 15 ","page_number":15},
  {"content":"\r\n28 - و به همين اسناد از آن حضرت از رسول خدا صلى الله عليه و آله روايت كرده كه فرمود : از سه چيز پس از مرگم بر امّت خود ترسانم : گمراهى پس از هدايت يافتگى و شناخت حقّ از باطل ، و فتنه‌هاى گمراه كننده ، و شكمخوارگى ، و زياده روى در لذّات جنسى .\r\n29 - و به همين اسناد از آن حضرت از رسول خدا صلى الله عليه و آله روايت كرده كه فرمود : اگر نام فرزندى را « محمّد » نهاديد ، پس بايد او را محترم شماريد ، و در محافل برايش جا باز كنيد ، و با او ترشروئى منمائيد .\r\n30 - و به همين اسناد از آن حضرت از رسول خدا صلى الله عليه و آله روايت كرده كه فرمود : هيچ جمعى نيستند كه مجلس شورا داشته باشند و در ميان آنان كسى به نام محمّد و احمد [ و يا حامد و محمود 
  ] باشد و او را داخل كنند . و رأيش را جزء آراء به حساب آورند جز اينكه آن مشورت براى آنان نيكو نتيجه دهد .\r\n31 - و به همين اسناد از آن حضرت از رسول خدا صلى الله عليه و آله روايت كرده كه فرمود : هيچ سفرهء طعامى نگسترند كه در ميان حاضرين فردى به نام احمد و يا محمّد باشد مگر اينكه آن منزل روزى دو بار تقديس ، يعنى پاكيزه و تطهير شود .\r\n","description":"","footnote":"","page_name":" 16 ","page_number":16},
  {"content":"\r\n32 - و به همين اسناد از آن حضرت از رسول خدا صلى الله عليه و آله روايت كرده كه فرمود : ما اهل بيت ( خصوصيّاتى داريم ) ؛ گرفتن صدقه بر ما حرام است ، و ما مأمورشده‌ايم كه وضو را با تمام آداب ، رعايت واجب و مستحبّ آن را بنمائيم ، و اينكه خر را بر اسب نجيب نجهانيم ( كنايه از اينكه دختر فهميده و مؤمن و با كمال را به مرد احمق و نفهم و بىديانت ندهيم ) .\r\n33 - و به همين اسناد از آن حضرت از رسول خدا صلى الله عليه و آله روايت كرده كه فرمود : مثل شخص مؤمن در نزد خداوند عزّ و جلّ همانند فرشتهء مقرّب درگاه است ، و به راستى كه فرد مؤمن مقامش در نزد خداوند از آن هم بالاتر است ، و هيچ چيز در نزد خداوند محبوبتر از مرد مؤمن توبه كار و يا زن مؤمنهء توبه كار نخواهد بود .\r\n34 - و به همين اسناد از آن حضرت از رسول خدا صلى الله عليه و آله روايت كرده كه فرمود : هر كس در معاملهء با مردم ستم نكند ، و در سخن گفتنش با آنان دروغ نگويد ، و در وعده هايش با ايشان خلف نكند ، پس وى از كسانيست كه مردانگى و انسانيّتش به حدّ كمال رسيده ، و عدالتش آشكار گشته ، و دوستى و برادرى با وى لازم آمده ، و غيبت او حرام شده است .\r\n","description":"","footnote":"","page_name":" 17 ","page_number":17},
  {"content":"\r\n35 - و به همين اسناد از آن حضرت از رسول خدا صلى الله عليه و آله روايت كرده كه به علىّ عليه السّلام فرمود : يا علىّ ! من از خدايم در بارهء تو پنج چيز درخواست كردم و همه را عطا فرمود ، امّا اوّل آنها اين بود كه من نخستين كسى باشم در وقتى كه زمين بر او بشكافد ، سر از قبر بر آرم و خاك را از سر و روى بيفشانم و تو با من باشى ، پس اين ، مورد قبول واقع شد ، دوم اينكه درخواست نمودم چون مرا براى حساب نزد ميزان عمل در قيامت برند ، تو آن هنگام با من باشى ، اين را نيز عطا فرمود ، سوم آنكه تو در آن روز پرچم مرا كه لواء اكبرش گويند و بر آن اين عبارت نوشته شده است كه « المفلحون هم الفائزون بالجنّة » ( رستگاران آنانند كه به بهشت دست يافتند ) بدوش تو باشد و تو حامل آن باشى ، خداوند اين را نيز پذيرفت ، چهارم اين بود كه از خدايم خواستم كه تو ساقى حوض كوثرم باشى و قبول فرمود ، و امّا پنجم اين بود كه تو سوق دهنده و جلودار امّت من به فردوس جنان باشى و عطا فرمود ، پس خداى را ستايش مىكنم از اينكه به من منّت نهاد و حاجاتم را روا فرمود .\r\n36 - و به همين اسناد از آن حضرت از رسول خدا صلى الله عليه و آله روايت كرده كه\r\n","description":"","footnote":"","page_name":" 18 ","page_number":18},
  {"content":"\r\nفرمود : فرشته اى بر من وارد شد و گفت : يا محمّد ! پروردگارت عزّ و جلّ تو را سلام مىرساند و مىفرمايد : چنانچه مايل باشى بيابان مكَّه را براى تو طلا كنم ، امام گويد : حضرت سر به سوى آسمان بلند كرده گفت : پروردگارا ! من روزى سيرم و تو را سپاس مىگويم ، و روزى گرسنه‌ام و از تو طلب روزى مىنمايم .\r\n37 - و به همين اسناد از آن حضرت از رسول خدا صلى الله عليه و آله روايت كرده كه به علىّ عليه السّلام فرمود : يا علىّ ! چون روز قيامت شود تو و فرزندانت ( يعنى ائمّه معصومين ) بر اسبان ابلقى كه به درّ و ياقوت آراسته‌اند سوار باشيد ، و خداوند فرمان صادر كند كه شما را به بهشت برند ، در حالى كه مردم همه به شما مىنگرند .\r\n38 - و به همين اسناد از آن حضرت از رسول خدا صلى الله عليه و آله روايت كرده كه فرمود : دخترم فاطمه محشور گردد در حالى كه حلَّهء كرامت كه به آب حيات سرشته شده در بر دارد ، و تمام خلايق به آن نظر كنند و از آن تعجّب نمايند ، سپس از حلَّه‌هاى بهشتى هزار حلَّه كه بر هر يك با خطَّ سبز نوشته شده است :\r\n« دختر محمّد را به بهشت بريد و داخل گردانيد با كمال شكوه و بهترين صورت و حسن منظر » ، پس هفتاد هزار كنيز موكَّل او گردند و او را به سوى\r\n","description":"","footnote":"","page_name":" 19 ","page_number":19},
  {"content":"\r\nبهشت بدرقه كنند مانند يك عروس .\r\n39 - و به همين اسناد از آن حضرت از رسول خدا صلى الله عليه و آله روايت كرده كه فرمود : چون روز قيامت بر پا شود از ميان عرش ندايم در دهند كه يا محمّد ! پدرت ابراهيم نيكو پدرى بود ، و برادرت علىّ بن ابى طالب نيكو برادرى .\r\n40 - و به همين اسناد از آن حضرت از رسول خدا صلى الله عليه و آله روايت كرده كه فرمود : گويا مرا خوانده‌اند و من پذيرفته‌ام و مرگم فرا رسيده ، و براستى كه در ميان شما امّت ، دو چيز گرانبها را واگذاردم يكى از آن دو بزرگتر از ديگرى است كتاب خدا - كه ريسمان كشيده اى است از آسمان به سوى زمين - ، و عترت و خاندانم - اهل البيت - پس شما نظر كنيد كه با اين دو پس از من چگونه رفتار خواهيد نمود .\r\n41 - و به همين اسناد از آن حضرت از رسول خدا صلى الله عليه و آله روايت كرده كه فرمود : بر شما باد به حسن خلق ( اخلاق پسنديده ) زيرا حسن خلق بدون چون و چرا در بهشت است ، و بپرهيزيد از تند خوئى كه آن نيز لا محاله و بىترديد در دوزخ خواهد بود .\r\n","description":"","footnote":"","page_name":" 20 ","page_number":20},
  {"content":"\r\n42 - و به همين اسناد از آن حضرت از رسول خدا صلى الله عليه و آله روايت كرده كه فرمود : هر كس هنگامى كه وارد بازار و محلّ كسب مىشود اين كلمات را بگويد : « سبحان الله و الحمد لله و لا إله الَّا الله وحده لا شريك له له الملك و له الحمد يحيى و يميت و هو حيّ لا يموت ، بيده الخير ، و هو على كلّ شيء قدير » ، به عدد تمام خلائق تا روز قيامت به دو اجر دهند .\r\n43 - و به همين اسناد از آن حضرت از رسول خدا صلى الله عليه و آله روايت كرده كه فرمود : براستى كه خداوند عزّ و جلّ را عمودى است از ياقوت سرخ كه سر آن عمود ( ستون ) زير عرش و پايه اش در گردهء ماهى در زير زمين هفتم است ، و هر گاه بنده اش « لا إله الَّا الله وحده لا شريك له » گويد ، عرش بلرزد و عمود به حركت آيد و ماهى بجنبد و خداوند عزّ و جلّ خطاب به عرش گويد : اى عرش من آرام گير ، در جواب گويد : پروردگارا چگونه آرام گيرم در حالى كه تو گويندهء اين ذكر را نبخشيده اى ، خداوند تبارك و تعالى در پاسخ فرمايد : اى ساكنين آسمانهايم شاهد باشيد كه من گويندهء اين كلمات را بخشيدم . ( 1 )\r\n\r\n","description":"","footnote":"\r\n( 1 ) اقول : لا يخفى على النّاقد الخبير ، أنّ هذه كلَّها من باب التّشبيه و التّمثيل في المعنويات .\r\n","page_name":" 21 ","page_number":21},
  {"content":"\r\n44 - و به همين اسناد از آن حضرت از رسول خدا صلى الله عليه و آله روايت است كه فرمود : به حقيقت كه خداوند عزّ و جلّ دو هزار سال قبل از خلقت آدم مقدّرات را تقدير و مدبّرات را تدبير فرموده بود .\r\n45 - و به همين اسناد از آن حضرت از رسول خدا صلى الله عليه و آله روايت كرده كه فرمود : چون روز قيامت شود بنده را به درگاه بخوانند ، و نخستين سؤالى كه از او بكنند نماز است ، پس اگر آن را با شرائط به جاى آورده باشد رها گردد و الَّا او را در آتش افكنند .\r\n46 - و به همين اسناد از آن حضرت از رسول خدا صلى الله عليه و آله روايت كرده كه فرمود : نماز خود را ضايع نسازيد ، زيرا هر كس نمازش را ضايع گزارد ( بدان اهمّيّت ندهد ) با قارون و هامان ( وزير فرعون ) محشور گردد ، و خداوند را حقّ و سزاوار است كه او را با منافقين به دوزخ فرستد ، پس واى بر آن كس كه محافظت نكند بر نماز ( غافل از آن باشد ) و بر كسى كه سنّت رسول خدا صلى الله عليه و آله را رعايت ننمايد ( نماز جماعت را ترك كند ) .\r\n47 - و به همين اسناد از آن حضرت از رسول خدا صلى الله عليه و آله روايت كرده كه فرمود : موسى عليه السّلام از خدايش عزّ و جلّ در خواست كرده گفت : پروردگارا ! مرا\r\n","description":"","footnote":"","page_name":" 22 ","page_number":22},
  {"content":"\r\nاز امّت محمّد صلى الله عليه و آله قرار بده ، خداوند عزّ و جلّ به او وحى فرستاد كه اى موسى اين فيض ، نصيب تو نخواهد شد . ( يعنى در زمان او نباشى ) 48 - و به همين اسناد از آن حضرت از رسول خدا صلى الله عليه و آله روايت كرده كه فرمود : هنگامى كه مرا به معراج در آسمانها مىبردند در آسمان سوم مردى را ديدم كه نشسته است و يك پايش در مشرق و پاى ديگرش در مغرب است ، و لوحى در دست دارد كه پيوسته در آن مىنگرد و سر خويش را مىجنباند ، به جبرئيل گفتم اين كيست ؟ گفت : اين فرشتهء مرگ ( عزرائيل ) است .\r\n49 - و به همين اسناد از آن حضرت از رسول خدا صلى الله عليه و آله روايت كرده كه فرمود : خداوند ، براق كه از مركبهاى سوارى بهشت است را رام من گردانيد ، آن نه چندان كوتاه بود و نه چندان بلند ، و اگر خداوند به او اجازه مىداد همهء دنيا و آخرت را با يك گام طى مىكرد ، و آن از تمام حيوانات سوارى خوشرنگتر مىبود .\r\n50 - و به همين اسناد از آن حضرت از رسول خدا صلى الله عليه و آله روايت كرده كه فرمود : چون قيامت به پا شود خداوند عزّ و جلّ ملك الموت را فرمان دهد و به او خطاب نمايد اى فرشتهء مرگ به عزّت و جلال و بلنديم ، جسم تو را نيز ( كه\r\n","description":"","footnote":"","page_name":" 23 ","page_number":23},
  {"content":"\r\nقابض الارواحى ) به طعم مرگ خواهم چشانيد ، همانطور كه تو ، به بندگانم طعم آن را چشاندى .\r\n51 - و به همين اسناد از آن حضرت از رسول خدا صلى الله عليه و آله روايت كرده كه فرمود : چون اين آيه * ( إِنَّكَ مَيِّتٌ وَإِنَّهُمْ مَيِّتُونَ ) * يعنى ( تو خواهى مرد و آنان نيز مىميرند - زمر : 30 ) نازل گشت ، به خدا عرض كردم : آيا مردمان همه مىميرند و فرشتگان زنده مىمانند ؟ اين آيه نازل شد كه * ( كُلُّ نَفْسٍ ذائِقَةُ الْمَوْتِ ثُمَّ إِلَيْنا تُرْجَعُونَ ) * يعنى ( هر نفسى چشندهء مرگ است سپس به سوى ما بازگشت خواهيد نمود - عنكبوت : 57 ) .\r\nتذكَّر : « در پاره اى نسخه‌ها به جاى » و يبقى الملائكة « ، و » يبقى الأنبياء « ثبت شده و به نظر مىرسد تحريف باشد » .\r\n52 - و به همين اسناد از آن حضرت از رسول خدا صلى الله عليه و آله روايت كرده كه فرمود : بهشت را بر دوزخ ترجيح دهيد و آن را بپسنديد و اختيار كنيد ، و اعمال خويش را فاسد نسازيد كه موجب شود در آتش افكنده شويد و در آن مدام بمانيد .\r\nشرح : « خلود به معنى دوام است نه ابد ، چنان كه از آيات دانسته مىشود مانند * ( خالِدِينَ فِيها ما دامَتِ السَّماواتُ وَالأَرْضُ ) * يا * ( خالِدِينَ فِيها أَبَداً ) * كه با ابد مقيّد شده و امثال ذلك » .\r\n","description":"","footnote":"","page_name":" 24 ","page_number":24},
  {"content":"\r\n53 - و به همين اسناد از آن حضرت از رسول خدا صلى الله عليه و آله روايت كرده كه فرمود : خداوند مرا به دوستى چهار تن فرمان داده اوّل : علىّ ، دوم : سلمان فارسى ، سوم : ابو ذرّ ، چهارم : مقداد بن الأسود .\r\nتوضيح : « ابا ذرّ » در متن فوق در نسخه‌ها به حالت نصبى ثبت شده ، ولى صحيح آن « أبى ذرّ » مجرور است به اضافه » .\r\n54 - و به همين اسناد از آن حضرت از رسول خدا صلى الله عليه و آله روايت كرده كه فرمود : بال پرنده اى در هوا نجنبد جز آنكه ما بدان آگاهى داريم .\r\n55 - به همين اسناد از آن حضرت از رسول خدا صلى الله عليه و آله روايت كرده كه فرمود : چون قيامت بر پا گردد مناديى آواز دهد : اى مردم چشمهاى خود را فرو بنديد تا فاطمه دختر رسول خدا صلى الله عليه و آله بگذرد .\r\n56 - و به همين اسناد از آن حضرت از رسول خدا صلى الله عليه و آله روايت كرده كه حسن و حسين هر دو آقا و بزرگ جوانان بهشتى هستند و پدرشان از آن دو بهتر .\r\n57 - و به همين اسناد از آن حضرت از رسول خدا صلى الله عليه و آله روايت كرده كه فرمود : قيامت كه بر پا گردد خداوند عزّ و جلّ بر بندهء مؤمن خويش تجلَّى كند ،\r\n","description":"","footnote":"","page_name":" 25 ","page_number":25},
  {"content":"\r\nو او را بر گناهان خود يك يك آگاه سازد ، سپس معاصى او را بپوشاند و پاك گرداند به قسمى كه احدى از اين عمل اطَّلاع نيابد ، نه فرشتهء مقرّبى و نه پيامبر مرسلى ، و آنچه را كه بنده خويش ندارد كه كسى بر آن مطَّلع شود خداوند مىپوشاند ، و به گناهان او فرمان مىدهد كه به حسنات مبدّل شويد .\r\nمصنّف كتاب - رحمت خدا بر او باد - گويد : معنى تجلَّى خدا بر بنده اش ، نمودن نشانه هائى است كه وى بداند خدا با او مخاطب است .\r\nشرح : « اين امر در بارهء كسانى است كه به شرائط ايمان عمل كرده و از خداوند پروا داشته باشند ، لكن در اثر عللى از قبيل سوء تربيت ، يا زندگى در محيط آلوده به معصيت ، يا غفلت و يا جهل و نادانى دچار پاره اى از گناهان گشته‌اند ، نه آن كس كه از معصيت باك نداشته است ، دليل اين مطلب در خود اين حديث است كه مىفرمايد : « و يستر عليه ما يكره ان يقف عليه احد » از اين جمله پيداست كه اين شخص معصيت علنى نداشته بلكه حفظ ظواهر مىكرده و حاضر نبوده كه احدى از گناهى كه از وى در اثر غفلت سر زده آگاه شود ، و از گناهش بىدرنگ پشيمان بوده و از خدا طلب مغفرت مىكرده و خدا در اين باره مىفرمايد : و * ( مَنْ تابَ وَآمَنَ وَعَمِلَ عَمَلًا صالِحاً فَأُوْلئِكَ يُبَدِّلُ الله سَيِّئاتِهِمْ حَسَناتٍ ) * ( آنان كه از معصيت و گناهى كه در اثر غلبهء شهوات حيوانى از آنان صادر شده پشيمانند ، و توبه كرده و به ايمان بازگشته‌اند و آن را جبران نموده ، اينانند كه ما ، عمل سيّئه شان را به توبه و بازگشت به سوى حقّ و ايمان فرجام داده ، تبديل به حسنات مىكنيم - فرقان : 70 ) .\r\n","description":"","footnote":"","page_name":" 26 ","page_number":26},
  {"content":"\r\n58 - و به همين اسناد از آن حضرت از رسول خدا صلى الله عليه و آله روايت كرده كه فرمود : هر آن كس كه مؤمنى را براى تنگدستى و بينوائيش كوچك شمارد و او را تحقير كند روز رستاخيز خداوند او را به همهء خلائق حاضر در محشر معرّفى مىكند سپس به گناهى كه از او سر زده رسوايش مىنمايد .\r\n59 - و به همين اسناد از آن حضرت از رسول خدا صلى الله عليه و آله روايت كرده كه فرمود : تا روز قيامت مؤمنى نبوده و نخواهد بود جز آنكه همسايه و همدمى دارد كه پيوسته او را مىآزارد .\r\n60 - و به همين سند از رسول خدا صلى الله عليه و آله روايت شده كه : خداوند - عزّ و جلّ - آمرزندهء همهء گناهان است ، جز از آنكه دينى را اختراع كند ، [ يا مهريهء زوجه اش را انكار نمايد 
  ] يا مزد مزدورى را به ستم نپردازد يا آن كسى كه فرد آزادى را به رقّيّت بفروشد .\r\n61 - و به همين اسناد از آن حضرت عليه السّلام از رسول خدا صلى الله عليه و آله روايت كرده كه در معنى اين آيه * ( يَوْمَ نَدْعُوا كُلَّ أُناسٍ بِإِمامِهِمْ ) * ( روزى كه هر قومى را به نام امامشان پيش خوانيم - اسراء : 71 ) فرمود : هر طائفه و قومى را به امام زمانش و كتاب پروردگارش و سنّت پيغمبرش مىخوانيم .\r\nشرح : « مراد آن است كه هر جمعيّت با امام و كتاب و سنّتى كه پيرو آن بوده محشور خواهد شد » .\r\n","description":"","footnote":"","page_name":" 27 ","page_number":27},
  {"content":"\r\n62 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : به راستى كه مؤمن در آسمان شناخته شده همانطور كه مرد ، فرزندان و خاندانش را مىشناسد ، و نيز او نزد خدا گرامىتر از ملك و فرشتهء مقرّب است .\r\n63 - و به همين اسناد از آن حضرت عليه السّلام روايت كرده رسول خدا صلى الله عليه و آله فرمود : هر كس به مؤمنى يا مؤمنه اى بهتان زند يا افترائى بندد به آن چه كه در او نيست ، در روز قيامت خداوند او را بر تلَّى از آتش نگه مىدارد تا اينكه از عهدهء كلامى كه بر وى بسته بيرون آيد .\r\n64 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : جبرئيل از جانب خداوند نزد من آمده مىگفت : خداوند تو را سلام مىرساند و مىفرمايد : مؤمنين را كه عمل صالح كرده‌اند و به تو و به اهل بيت تو مؤمن بوده‌اند به بهشت بشارت ده ، به راستى كه از براى ايشان نزد من جزائى بسيار نيكوست و به زودى به جنّت وارد خواهند شد .\r\n65 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : بهشت بر كسانى كه به اهل بيت من ستم كردند و بر آنان به جنگ\r\n","description":"","footnote":"","page_name":" 28 ","page_number":28},
  {"content":"\r\nبرخاستند حرام گشته ، و همچنين بر كسانى كه ستمكاران را يارى كردند و اهل بيت مرا ناسزا گفتند ، اينان هيچ نصيبى از خير در آخرت ندارند ، و خداوند در قيامت با ايشان صحبتى ندارد و نظر رحمتى نخواهد كرد و از آلودگى به گناه پاكشان ننمايد و براى آنان عذاب دردناكى خواهد بود .\r\n66 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : خداوند از جميع مردم در قيامت حساب مىكشد جز از كسى كه براى خدا شريك قائل باشد كه حسابى ندارد و يكسره به دوزخش روانه مىسازد .\r\n67 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : زنان احمق را به دايگى و شير دادن نوزاد نگيريد ، و همين طور زنان عمشاء ( زنى كه چشمش كم ديد است و ريزش اشك مدام دارد ) زيرا شير تأثير دارد و ممكن است به طفل سرايت كند و كم خرد شود يا نابينائى پيدا كند .\r\n68 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : ريزه‌هاى نان ريخته شده در اطراف سفره مهريّهء حور العين است ( يعنى هر كس از آنها استفاده كند و نگذارد دور ريخته شود جزايش در آخرت حور العين است لذا بايد آن را اهمّيّت داد و تبذير ننمود ) .\r\n","description":"","footnote":"","page_name":" 29 ","page_number":29},
  {"content":"\r\n69 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هيچ شيرى از شير مادر براى نوزاد بهتر نخواهد بود .\r\n70 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هر كس فهمش نيكو باشد براى او حسنه اى است .\r\n71 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هر گاه تريد ، طعام شما بود از كنار ظرف بخوريد ، زيرا بركت در وسط ظرف است .\r\n72 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : بهترين خورش سركه است ، و هر خانه اى كه در آن سركه باشد هيچ گاه اهل آن بىخورش يا طعام نيستند .\r\n73 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : خداوندا ! در صبح روز شنبه و پنجشنبه به امّت من بركت عنايت فرما .\r\n74 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : با روغن بنفشه خود را خوشبو كنيد ، زيرا در تابستان سرد و خنك\r\n","description":"","footnote":"","page_name":" 30 ","page_number":30},
  {"content":"\r\nاست و در زمستان گرم .\r\n75 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : توحيد و اقرار بيگانگى خداوند نيمى از دين است ، و روزى خود را با دادن صدقه فرود آريد .\r\nشرح : « در پاره اى از نسخه‌ها بجاى لفظ « توحيد » « تودّد » آمده يعنى مهربانى كردن با مردم نيمى از دين است ، و به نظر مىرسد كه « توحيد » صواب باشد ، زيرا از اين آيهء شريفه كه در بارهء دوزخيان مىفرمايد : * ( خُذُوه فَغُلُّوه ثُمَّ الْجَحِيمَ صَلُّوه ، ثُمَّ فِي سِلْسِلَةٍ ذَرْعُها سَبْعُونَ ذِراعاً فَاسْلُكُوه ، إِنَّه كانَ لا يُؤْمِنُ بِالله الْعَظِيمِ ، وَلا يَحُضُّ عَلى طَعامِ الْمِسْكِينِ ) * ، اين عذاب سلسله را نيمى توحيد بر ميدارد و نيم ديگر را صدقه ، و در تفسير كشّاف آمده كه ابو درداء كارگزاران خود را گفت : هر هفته طعامى تهيّه و به فقراء بخورانيد ، زيرا نيم اين زنجير را به توحيد و ايمان به خدا از گردن خود برداشتيم و نيم ديگر را بايد به سفارش باطعام مساكين از خود دور كنيم » .\r\n76 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : نيكى را عموميّت ده ، و خير خود را به اهل و نااهل برسان ، و چنانچه كسى كه مورد مهر واقع مىشود أهليّت آن را نداشته باشد شما خود اهل آن هستى .\r\n77 - و به همين اسناد از آن حضرت عليه السّلام روايت كرده كه رسول خدا صلى الله عليه و آله\r\n","description":"","footnote":"","page_name":" 31 ","page_number":31},
  {"content":"\r\nفرمود : مهربانى كردن با مردم اوّلين فرمان عقل پس از ايمان است ، و همچنين نيكى و دوستى كردن با مردمان چه نيكشان و چه بدشان .\r\n78 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : بهترين و بالاترين خوراكىها چه در دنيا و چه در آخرت گوشت است ، و بهترين آشاميدنى در اين دنيا و آن دنيا آب است ، و من خود آقاى فرزندان آدمم و فخرى نميكنم .\r\n79 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : بهترين خوراكى در دنيا و آخرت گوشت است ، پس از آن برنج .\r\n80 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : در ميان ميوه جات از انار استفاده كنيد كه حبّه اى از آن نيست كه وارد معده شود مگر اينكه قلب را صفا و نور مىبخشد ، و شيطان را تا چهل روز لال يا دور مىكند .\r\nشرح : « سلامت فكر بستگى به سلامت خون دارد و انار خون را صاف مىكند » .\r\n81 - و به همين اسناد از آن حضرت عليه السّلام روايت كرده كه رسول خدا صلى الله عليه و آله\r\n","description":"","footnote":"","page_name":" 32 ","page_number":32},
  {"content":"\r\nفرمود : بر شما باد به روغن زيتون ، زيرا معده را پاك مىكند ، بلغم را زدوده ، و اعصاب را تقويت مىكند ، و بيمارى فرسوده كننده را از بين ميبرد ، اخلاق را نيكو ساخته ، و روح را آرامش مىدهد ، و اندوه و غمّ را ميزدايد .\r\n82 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : انگور را حبّه حبّه بخوريد زيرا كه اين لذيذتر و گواراتر است .\r\n83 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : اگر در چيزى شفا باشد پس در نيشتر حجامتكننده ، و در شربت ساختهء از عسل است .\r\n84 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : بهترين عبادات امّت من انتظار فرج و گشايش در امور مسلمين از جانب خدا است .\r\nشرح : « معنى انتظار فرج الهى ؛ خود را آماده و مهيّاى آن نمودن است ، و كوشش و خودسازى براى آمدن آن مانند كسى كه انتظار وقت نماز ، يا وقت افطار ، يا آمدن مسافرش را مىكشد ، نه اينكه بدون هيچ گونه اقدامى دست روى دست بگذارد ، و بگويد : هر چه شدنى است خواهد شد ، انتظار فرج آل محمّد - عليهم السّلام - را كسانى دارند كه در راه تحقّق آن شبانه روز مىكوشند و خود و جمعيّت خود را براى آن آماده مىسازند ، و بايد دانست كه تا مردمى خود را\r\n","description":"","footnote":"","page_name":" 33 ","page_number":33},
  {"content":"\r\nصد در صد آماده و مهيّاى آن ننمايند ، امكان ندارد كه بدان دست يابند ، و هر - گاه ما خود را براى تحقّق و پذيرش آن آماده ساختيم ، خداوند يك شبه كار را تمام مىكند و رحمت خود را شامل ما خواهد گردانيد ، و در غير اين صورت محال است ، و بحسب روايات مستفيضه اين جمعيّت در جهان پيدا خواهند شد و سعادت ديدار محبوب را خواهند يافت و به مطلوب خواهند رسيد » .\r\n\r\nآب كم جو تشنگى آور بدست\r\nتا بجوشد آبت از بالا و پست\r\n\r\n85 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : چنان كه كسى براى شما شربت عسل به هديّه آورد ، دست او را ردّ نكنيد و عطايش را بپذيريد .\r\n86 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هر گاه غذا مىپزيد كدو حلوائى را زياد مصرف كنيد ، زيرا كدوى پخته ، قلب محزون را مسرور مىنمايد . و يا بنا بر نسخه اى « تقويت مىكند » .\r\n87 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : بر شما باد به خوردن كدو ، زيرا آن بر قدرت مغز مىافزايد .\r\n88 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : من از نظر نيروى جسمى در بجاى آوردن نماز شب و همبسترى با عيال\r\n","description":"","footnote":"","page_name":" 34 ","page_number":34},
  {"content":"\r\nناتوانى پيدا كردم ( در اين حال ) ديگچه اى غذا از آسمان فرود آمد و از آن قدرى خوردم و ناتوانيم بر طرف شد و قدرت چهل مرد را در حمله و در آويختن و جماع را پيدا كردم و آن هريسه ( 1 ) بود .\r\nشرح : « اين روايت به نظر ساختگى ميرسد زيرا هيچ گونه فائده اى براى امّت ندارد ، چون از آسمان براى امّت ديگچهء هريسه اى نخواهد آمد تا چنانچه ضعف جسمى پيدا شد خود را بدان معالجه كنند ، و نيز رسول خدا صلى الله عليه و آله اگر قدرت چهل مرد را در جماع پيدا كرده بود با اينكه خود فرموده : « تناكحوا تناسلوا » پس چرا خود از آن استفاده ننمود ، و به نظر حقير اين گونه اخبار در كتب اصحاب حضرت رضا عليه السّلام از ناحيهء دشمنان رسول خدا صلى الله عليه و آله « دسّ » و افزوده شده و مشايخ حديث بدون اطَّلاع و توجّه نقل كرده‌اند ، با اينكه در سلسلهء سند اين اخبار احمد بن عامر طائىّ كه خود را از اصحاب امام هشتم معرّفى كرده مجهول الحال است ، و همچنين احمد بن عبد الله شيبانى ، مهمل و ناشناخته است ، و همين طور على بن مهرويه و داود بن سليمان فرّاء كه اين دو داراى كتابند و اخبار حضرت رضا عليه السّلام را در كتابى جمع آورى كرده‌اند ولى در عين حال هر دو مجهول و حالشان معلوم نيست ، و اساسا رسول خدا كه باحياترين مردم است چه معنى دارد كه ناراحتى و سستى كمر خود را براى ديگران نقل كند و بشارت دهد كه من اكنون قوّت چهل مرد را براى گلاويز شدن و جماع با زنانم پيدا كرده‌ام ، نه براى نماز شب و تهجّد كه خداوند بر من واجب ساخته ، و ممكن است كسى بگويد : نظر رسول خدا صلى الله عليه و آله گفتن خاصيّت هريسه بوده نه چيز ديگر ، گوئيم : اين ممكن است لكن مانند اخبار قبل به گفتن تنها فائدهء هريسه بسنده مىكرد ، نه آنكه اين طور وضع مستور خود را آشكار سازد ، همانطور كه گفته شده جماعتى حجج الهى را با خود قياس مىكنند و آن\r\n\r\n","description":"","footnote":"\r\n( 1 ) هريسه يا حليم است و يا آش بلغور با گوشت كه داراى ادويه باشد .\r\n","page_name":" 35 ","page_number":35},
  {"content":"\r\nناراحتى كه داشته‌اند و بسببى بر طرف شده به اين و آن مىگويند و اين را فخر مىشمارند ، و فكر ميكنند كه پيامبر عظيم الشّأن كه باحياترين مردم است چنين امور را بر ملا ميكرده ، خداوند ما را از شرّ خبرسازان و خوشباوران محفوظ و در امان بدارد » .\r\n89 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هيچ چيز نزد خداوند منفورتر و مكروهتر از پر خورى نيست .\r\n90 - و به همين اسناد از آن حضرت عليه السّلام روايت كرده كه رسول خدا صلى الله عليه و آله به علىّ عليه السّلام فرمود : يا علىّ از بزرگوارى شخص مؤمن در نزد خداوند يكى اينست كه : هيچ گاه فرصتى به او نمىدهد كه حادثه آفرينى كند ، و همين كه به اين فكر ( حادثه آفرينى ) بيفتد فرمان مرگ او را صادر مىكند و قبض روحش مىنمايد ، و آن حضرت از جدّش امام صادق عليه السّلام روايت كرده كه فرموده : از حادثه سازى اجتناب بورزيد تا عمر شما زياد گردد .\r\n91 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هر گاه نمازگزار نتواند ايستاده نمازش را بجاى آورد ، نشسته بخواند ، و چنانچه نشسته هم نتوانست به پشت بخوابد در حالتى كه پاى او رو به قبله باشد ( آنگاه ) به ايماء و اشاره در ركوع و سجود نماز بخواند . ( به هر حال ساقط نيست )\r\n","description":"","footnote":"","page_name":" 36 ","page_number":36},
  {"content":"\r\n92 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هر كس براى تمرين و يا ثواب ، روز جمعه را روزه بگيرد ، ثواب ده روز نورانى و روشن كه مانند روزهاى دنيا نيست به او بدهند .\r\n93 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هر كس از براى من يك چيز را تعهّد كند من براى او چهار چيز را ضامن ميشوم ، اگر صلهء رحم كند من ضامنم كه خداوند او را دوست مىدارد ، و در روزيش وسعت مىدهد ، و عمرش را افزون مىنمايد ، و به بهشت كه وعده اش داده است داخل مىگرداند .\r\n94 - و به همين اسناد از آن حضرت عليه السّلام روايت كرده كه رسول خدا صلى الله عليه و آله سه بار فرمود : « اللَّهم ارحم خلفائي » ( پروردگارا جانشينان مرا مورد رحمت قرار ده ) ، اصحاب گفتند : اى رسول خدا ! جانشينان شما كيانند ؟ فرمود : آنان كه پس از من بيايند و احاديث مرا براى مردم روايت كنند و سنّت مرا به مردم بياموزند .\r\nشرح : « مراد ائمّهء معصومين عليهم السّلام ميباشند ، نه روات احاديث از اصحاب و تابعين كه خود دانش آموزند نه آموزگار ، و از لفظ خبر ، آموزگاران فهميده مىشود نه آموزندگان » .\r\n","description":"","footnote":"","page_name":" 37 ","page_number":37},
  {"content":"\r\n95 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : دعا خود اسلحه و ابزار كار مؤمن و ستون دين و روشنى آسمانها و زمين است . [ پس بر شما باد به دعا كردن و در آن اخلاص ورزيد 
  ] .\r\n96 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : بد اخلاقى و درشتخوئى اعمال را فاسد مىكند هم چنان كه سركه شيرينى عسل را .\r\n97 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : براستى كه بنده به واسطهء حسن خلقش به درجهء روزه دارى كه شبها نيز به عبادت مشغول است خواهد رسيد .\r\n98 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هيچ چيز در ميزان عمل از حسن خلق سنگينتر نيست .\r\n99 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هر كس از امّت من چهل حديث كه مردم از آن فائده برند حفظ كند ، خداوند در قيامت او را فقيه و دانشمند از خاك برانگيزاند .\r\n","description":"","footnote":"","page_name":" 38 ","page_number":38},
  {"content":"\r\n101 - و به همين اسناد از آن حضرت عليه السّلام روايت كرده كه رسول خدا صلى الله عليه و آله در روز پنجشنبه مسافرت مىكرد ، و مىفرمود : در چنين روز اعمال بالا ميرود و عقد ولايت بسته مىگردد .\r\n101 - و به همين اسناد از آن حضرت روايت كرده كه امير المؤمنين عليه السّلام فرمود : رسول خدا صلى الله عليه و آله با ما در سفر به نماز ايستاد و در ركعت اوّل سورهء * ( قُلْ يا أَيُّهَا الْكافِرُونَ ) * و در ركعت دوم سورهء * ( قُلْ هُوَ الله أَحَدٌ ) * را قرائت كرده ، آنگاه فرمودند : براى شما ثلث قرآن را و ربع قرآن را قرائت نمودم .\r\n102 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : هر كس سورهء * ( إِذا زُلْزِلَتِ ) * را چهار بار بخواند ، مانند كسى است كه تمام قرآن را ختم كرده باشد .\r\n103 - و به همين اسناد از آن حضرت روايت كرده كه علىّ بن ابى طالب عليه السّلام فرمود : اعتكاف صورت نپذيرد مگر با روزه .\r\n104 - و به همين اسناد از آن حضرت روايت كرده كه علىّ بن ابى طالب عليه السّلام\r\n","description":"","footnote":"","page_name":" 39 ","page_number":39},
  {"content":"\r\nفرمود : بهترين شما از نظر ايمان به حق نيكو ترين شما از نظر اخلاق مىباشد .\r\n105 - و به همين اسناد از آن حضرت روايت كرده كه علىّ بن ابى طالب عليه السّلام فرمود : از گنجهاى نيكى نمودن : پنهان داشتن عمل نيك ، مقاومت و پايدارى در سختيها ، و عدم اظهار آن است .\r\n106 - و به همين اسناد از آن حضرت روايت كرده كه علىّ بن ابى طالب عليه السّلام فرمود : نيك خوئى بهترين همدم است و نديم .\r\n107 - و به همين اسناد از آن حضرت روايت كرده كه علىّ بن ابى طالب عليه السّلام فرمود : از رسول خدا صلى الله عليه و آله پرسيدند چه چيز بيشتر باعث و سبب بهشت رفتن است ؟ فرمود : پرهيزكارى و از خدا پروا داشتن و نيكخوئى . [ و باز پرسيدند چه چيز بيشتر موجب رفتن به دوزخ مىشود ؟ فرمود : شكم و فرج 
  ] شرح : « يعنى از اين دو راه است كه شيطان ، انسان را به دوزخ مىكشاند » .\r\n108 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : در قيامت نزديكترين شما به من از نظر مقام و جايگاه خوشخوترين شما است ، و خوبترين شما [ بهترين شما 
  ] آن كس است كه با خانوادهء خود به نيكى و مهربانى رفتار نمايد .\r\n","description":"","footnote":"","page_name":" 40 ","page_number":40},
  {"content":"\r\n109 - و به همين اسناد از آن حضرت عليه السّلام روايت كرده كه رسول خدا صلى الله عليه و آله فرمود : بهترين مردم از نظر ايمان خوشخوترين و نيك رفتارترين آنان است به خانواده اش ، و من از تمام شما نسبت بخانواده‌ام نيك رفتارتر هستم .\r\n110 - و به همين اسناد از آن حضرت روايت كرده كه از امير مؤمنان عليه السّلام از معنى « نعيم » در آيهء شريفهء * ( ثُمَّ لَتُسْئَلُنَّ يَوْمَئِذٍ عَنِ النَّعِيمِ ) * سؤال كردند ، فرمود :\r\nمراد خرماى تازه و آب سرد است .\r\nشرح : « نعيم جمع نعمت است و لفظى عامّ است كه شامل هر نعمتى مىشود ، چه نعمتهاى مادّى چه معنوى ، و امام در اينجا همان نعمت فراوانى كه در اختيار سائلين بوده تذكَّر داده كه آن را بىاهميّت نشمارند ، ولى در احاديث ديگرى در جواب به اين آيه مراد از نعيم را ائمّه اهل البيت گفته‌اند و هر دو بجاى خود صحيح است » .\r\n111 - و به همين اسناد از آن حضرت روايت كرده كه امير مؤمنان عليه السّلام فرمود :\r\nسه چيز قدرت حافظه را مىافزايد و بلغم را ميزدايد : قرائت قرآن ، و خوردن عسل ، و جويدن كندر .\r\n112 - و به همين اسناد از آن حضرت روايت كرده كه امير مؤمنان عليه السّلام فرمود :\r\nهر كس ميخواهد باقى بماند - در حالى كه بقاء براى كسى نيست - پس صبح\r\n","description":"","footnote":"","page_name":" 41 ","page_number":41},
  {"content":"\r\nبامدادان به كار پردازد و از خانه بدر آيد و كفش راحتى بپاى كند ، و عباى سبك بدوش كند ، [ و كمتر با زنان همبستر شود 
  ] .\r\nشرح : « مراد از » رداء را سبك نمودن « ديون را كم كردن است ، يعنى خود را زياد زير بار دين نبرد تا آسوده باشد و عمرش طولانى گردد » .\r\n113 - و به همين اسناد از آن حضرت روايت كرده كه امير المؤمنين عليه السّلام فرمود : ابو جحيفه ( وهب بن عبد الله سوائيّ ) خدمت رسول خدا صلى الله عليه و آله رسيد و آروغ مىزد ، حضرت به او فرمود : جلوى آروغت را بگير ، ( يعنى كمتر بخور ) زيرا بيشتر آنان كه در دنيا پر مىخورند در قيامت گرسنگى مىكشند ، امام فرمود : ابو جحيفه پس از آن هيچ گاه از طعام سير نخورد تا به خدا پيوست .\r\n114 - و به همين اسناد از آن حضرت روايت كرده كه حسين بن علىّ عليهما السّلام فرمود : رسول خدا صلى الله عليه و آله پس از تناول طعام دعا مىكرد و مىگفت :\r\n« اللَّهمّ بارك لنا فيه و ارزقنا خيرا منه » ، يعنى : ( خداوندا ! براى ما در اين طعام بركت فرما و بهتر از اين روزى ما گردان ) و چون لبن ( شير ) و يا ماست مىخورد مىگفت :\r\n« اللَّهمّ بارك لنا فيه و ارزقنا منه » ، يعنى : ( خداوندا ! در اين طعام بر ما بركت ده و از آن روزى ما گردان ) .\r\n115 - و به همين اسناد از آن حضرت روايت كرده كه امير المؤمنين عليه السّلام فرمود : سه چيز است كه شخص روزه دار شما ، خود را در معرض آن نبايد قرار\r\n","description":"","footnote":"","page_name":" 42 ","page_number":42},
  {"content":"\r\nدهد : حمّام ، حجامت ، و زن زيبا ( از هر سه اينها بايد اجتناب كند ) .\r\n116 - و به همين اسناد از آن حضرت روايت كرده كه امير المؤمنين عليه السّلام فرمود : زن داراى ده چيز پنهان كردنى است ، چون شوهر اختيار كرد يكى از آنها را پنهان نموده ، و چنانچه بميرد ، هر ده امر ناگفتنى را پنهان كرده است .\r\n117 - و به همين اسناد از آن حضرت روايت كرده كه امير مؤمنان عليه السّلام فرمود :\r\nاز رسول خدا صلى الله عليه و آله در بارهء زنى سؤال كردند كه گفته‌اند وى زنا داده ، زن اظهار مىداشت كه باكره است ، رسول خدا صلى الله عليه و آله مرا امر فرمود كه زنان را امر كنم كه او را بنگرند و حال و وضعش را مشخص كنند ، زنان بكرش يافتند ، پيغمبر فرمود : من بر كسى كه مهر خدائى بر اوست حدّ نخواهم زد ، و شهادت زنها را در مثل چنين مقامى پذيرفت و صحيح دانست .\r\n118 - و به همين اسناد از آن حضرت روايت كرده كه امير المؤمنين عليه السّلام فرمود : اگر از زن فاجره بپرسند : چه كسى با تو اين عمل زشت انجام داده و او بگويد فلان كس ، دو حدّ بر او جارى مىشود ، يكى براى افترائى كه بدان شخص زده است ، و ديگرى براى اقرارى كه بر عليه خود نموده .\r\nشرح : « مطلق افترا موجب حدّ نيست ، بلكه در صورت شكايت متّهم و\r\n","description":"","footnote":"","page_name":" 43 ","page_number":43},
  {"content":"\r\nعدم اثبات مدعى است » .\r\n119 - و به همين اسناد از آن حضرت روايت كرده كه امير المؤمنين عليه السّلام فرمود : در هيچ كجاى قرآن نيست كه « * ( يا أَيُّهَا الَّذِينَ آمَنُوا ) * » آمده باشد ، جز آنكه همان در تورات بلفظ « * ( يا أَيُّهَا النَّاسُ ) * » آمده است ، و در خبر ديگرى « يا ايّها المساكين » ذكر شده است .\r\n120 - و به همين اسناد از آن حضرت روايت كرده كه امير المؤمنين عليه السّلام فرمود : اگر بنده اجل و سرعتش را مىديد كه چگونه به دو رو كرده ، آرزو را دشمن مىداشت و طلب دنيا را رها مىكرد .\r\n121 - و به همين اسناد از آن حضرت روايت كرده كه امير المؤمنين عليه السّلام فرمود : حسن و حسين شبى در كنار رسول خدا صلى الله عليه و آله مشغول بازى بودند تا بيشتر شب گذشت ، حضرت فرمود : بنزد مادرتان بازگرديد ، ناگهان برقى بجست و تاريكى شب بر طرف و راه روشن شد تا هر دو بر مادرشان فاطمه وارد شدند ، و رسول خدا صلى الله عليه و آله آن روشنائى و برق را مشاهده مىكرد و مىگفت :\r\nسپاس خداوندى را كه ما خاندان را گرامى داشت .\r\n122 - و به همين اسناد از آن حضرت روايت كرده كه امير المؤمنين عليه السّلام\r\n","description":"","footnote":"","page_name":" 44 ","page_number":44},
  {"content":"\r\nفرمود : از رسول خدا صلى الله عليه و آله دو كتاب به ميراث بردم ، يكى كتاب خدا ( يعنى قرآن ) و ديگر كتابى كه در كيسهء چرمى بغلاف و نيام شمشيرم آويخته‌ام ، گفتند :\r\nيا امير المؤمنين ! آن كتابى كه در غلاف شمشير است چيست ؟ ! فرمود : در آن مكتوبيست كه كسى كه غير قاتل خود را بكشتن دهد ، يا غير زنندهء خود را بزند ، لعنت خدا بر او باد .\r\nشرح : « مراد آن است كه در اين امور دقّت بسيار لازم است ، مبادا بىتقصيرى مقصّر شناخته شود ، و اين از دستورات جدّى پيغمبر اسلام است ، و در كيسه اى از چرم بغلاف شمشير آويخته بودن بما مىفهماند كه شمشير بايد در اجراى عدالت به كار رود ، و در حقيقت ، موارد اجرا و به كار بردن شمشير در آن نامه ثبت شده بود ، و امام عليه السّلام به اجمال بدان اشاره فرمود » .\r\n123 - و به همين اسناد از آن حضرت روايت كرده كه امير المؤمنين عليه السّلام فرمود : ما در حفر خندق در كنار رسول خدا صلى الله عليه و آله بوديم كه فاطمه آمد و پارهء نانى بهمراه داشت و به رسول خدا داد و آن حضرت عليه الصّلاة و السّلام فرمود : اين پارهء نان از كجاست ؟ عرض كرد گردهء نانى براى فرزندانم حسن و حسين بپختم و قدرى از آن را براى شما آوردم ، حضرت فرمود : بعد از سه شبانه روز اين اوّلين لقمه اى است كه به گلوى پدرت رسيده است .\r\n","description":"","footnote":"","page_name":" 45 ","page_number":45},
  {"content":"\r\n124 - و به همين اسناد از آن حضرت روايت كرده كه امير المؤمنين عليه السّلام فرمود : براى پيغمبر صلى الله عليه و آله طعامى آوردند ، حضرت انگشتى در آن فرو برد و آن را سخت گرم يافت ، فرمود : آن را رها كنيد تا سرد شود ، زيرا آن بركتش افزونتر است و خداوند طعام گرم روزى ما نفرموده ( بلكه گرم كردن آن بدست خود ماست ) .\r\n125 - و به همين اسناد از آن حضرت روايت كرده كه امير مؤمنان عليه السّلام فرمود :\r\nاگر كسى از شما حاجتى دارد پس اوّل بامداد روز پنجشنبه بسراغ آن رود ، و چون از منزل خارج شود آيهء آخر سورهء آل عمران و آية الكرسى و * ( إِنَّا أَنْزَلْناه فِي لَيْلَةِ الْقَدْرِ ) * ، و امّ الكتاب را قرائت كند ، زيرا در اين آيات قضاء حوائج دنيا و آخرت حتمى است .\r\nشرح : « آيهء آخر آل عمران : * ( يا أَيُّهَا الَّذِينَ آمَنُوا اصْبِرُوا وَصابِرُوا وَرابِطُوا وَاتَّقُوا الله لَعَلَّكُمْ تُفْلِحُونَ ) * است ، و مراد از امّ الكتاب سورهء شريفهء حمد است » .\r\n126 - و به همين اسناد از آن حضرت روايت كرده كه امير مؤمنان عليه السّلام فرمود :\r\nبوى خوش ، حرز ( دعاى بازوبند ) است ، و سواركارى ، و شستشوى نيز ، حرز است ، همچنان بدشت و دمن نگريستن حرز است . ( اعصاب را آرامش مىبخشد ) .\r\n","description":"","footnote":"","page_name":" 46 ","page_number":46},
  {"content":"\r\n127 - و به همين اسناد از آن حضرت روايت كرده كه امير مؤمنان عليه السّلام فرمود :\r\nشرابى كه منقلب به سركه شده ( را ميتوانيد ) بياشاميد ، زيرا آن كرم معده را ميكشد ، و نيز فرمود : سركهء خمر منقلب به سركه را بخوريد كه مسكر بودنش از بين رفته ، نه آن آب انگورى كه خود مسكر ساخته‌ايد .\r\n128 - و به همين اسناد از آن حضرت روايت كرده كه گفت : [ حسن بن 
  ] علىّ عليهما السّلام فرمود : رسول خدا صلى الله عليه و آله به دو دست مبارك خويش گل سرخى را به من داد ، چون آن را به بينى خود نزديك نمودم فرمود : اين گل سرخ بعد از برگ درخت « مورد » از سيّد گلهاى بهشت است .\r\n129 - و به همين اسناد از آن حضرت روايت كرده كه امير مؤمنان عليه السّلام فرمود :\r\nشما را به خوردن گوشت سفارش مىكنم ، زيرا عضلات را فربه مىكند ، و هر كس چهل روز خوردن گوشت را ترك كند بد خلق مىشود .\r\n130 - و به همين اسناد از آن حضرت روايت كرده كه امير مؤمنان عليه السّلام فرمود :\r\nدر نزد رسول خدا صلى الله عليه و آله صحبت از گوشت و چربى بميان آمد ، آن حضرت فرمود : هيچ لقمه اى از گوشت يا دنبه وارد معده نگردد مگر آنكه در جاى خود\r\n","description":"","footnote":"","page_name":" 47 ","page_number":47},
  {"content":"\r\nشفا حاصل كند و درد را از ميان ببرد .\r\n131 - و به همين اسناد از آن حضرت روايت كرده كه امير مؤمنان عليه السّلام فرمود :\r\nرسول خدا صلى الله عليه و آله قلوه نمىخورد بدون آنكه آن را حرام كند ، و اين از آن جهت بود كه دستگاه تصفيهء بولند .\r\n132 - و به همين اسناد از آن حضرت روايت كرده كه امير مؤمنان عليه السّلام فرمود :\r\nطلحة بن عبيد الله بر رسول خدا صلى الله عليه و آله وارد شد و در دست رسول خدا صلى الله عليه و آله يك « به » بود و آن را به طلحه داد و فرمود : اى ابو محمّد اين را بگير كه قلب را راحت و تقويت مىكند . مترجم گويد : « سفر جل بگلابى نيز گويند » .\r\n133 - و به همين اسناد از آن حضرت روايت كرده كه امير مؤمنان عليه السّلام فرمود :\r\nهر كس ناشتا بيست و يك دانه كشمش سرخ بخورد ، ديگر در بدن خويش ناخوشى نيابد .\r\n134 - و به همين اسناد از آن حضرت روايت كرده كه امير مؤمنان عليه السّلام فرمود :\r\nرسول خدا صلى الله عليه و آله چون خرما مىخورد هستهء آن را در پشت دست نهاده بدور مىانداخت .\r\n","description":"","footnote":"","page_name":" 48 ","page_number":48},
  {"content":"\r\n135 - و به همين اسناد از آن حضرت روايت كرده كه امير مؤمنان عليه السّلام فرمود :\r\nجبرئيل نزد پيغمبر صلى الله عليه و آله آمده و گفت : بر شما باد به خوردن خرماى برنى ، زيرا آن بهترين نوع خرماى شما است ، شما را به خدا نزديك و از آتش دور مىكند .\r\nشرح : « برنى » معرّب « برنيك » فارسى است ، يعنى نيك بار ، و امّا مقرّب بودن آن به خدا و مبعّد بودن آن از دوزخ اطلاق ندارد و مقيّد به ايمان و ولايت و عمل صالح است ، و الَّا بعضى از قاتلين حضرت سيّد الشّهداء هم خرماى برنى خورده‌اند ، اگر همه نخورده باشند » .\r\n136 - و به همين اسناد از آن حضرت روايت كرده كه امير مؤمنان عليه السّلام گفتند :\r\nرسول خدا صلى الله عليه و آله [ به من 
  ] فرمود : بر شما باد به خوردن عدس ، زيرا آن مبارك و پاكيزه است ، قلب را رقيق و اشك چشم را زياد مىكند ، و هفتاد پيغمبر كه آخر ايشان عيسى بن مريم عليه السّلام است در بارهء بركت آن دعا كرده‌اند .\r\n137 - و به همين اسناد از آن حضرت روايت كرده كه امير مؤمنان علىّ عليه السّلام فرمود : بر شما باد به خوردن كدو ، زيرا آن بر قدرت مغز مىافزايد . ( در رقم 87 گذشت ) .\r\n138 - و به همين اسناد از آن حضرت عليه السّلام روايت كرده كه فرمود : مردى علىّ\r\n","description":"","footnote":"","page_name":" 49 ","page_number":49},
  {"content":"\r\nعليه السّلام را دعوت كرد ، امام فرمود : دعوتت را مىپذيرم به شرطى كه سه خصلت را براى من تعهّد كنى ، مرد پرسيد آن سه كدام است ؟ امير المؤمنين عليه السّلام فرمود :\r\nبراى من چيزى از بيرون تهيّه نكنى ( يعنى به زحمت نيفتى ) ، و در خانه چيزى را از من دريغ نكنى ، و بخانواده ات براى اين دعوت اجحاف نكنى ( يعنى مورد مشقّت قرار ندهى و به ايشان تنگ نگيرى ) ، مرد گفت همه را پذيرفتم يا امير المؤمنين ؛ آنگاه حضرت دعوتش را اجابت فرمود و به منزل او رفت .\r\n139 - و به همين اسناد از آن حضرت روايت كرده كه گفت : امير المؤمنين عليه السّلام فرمود : طاعون مرگى است ناگهانى .\r\n140 - و به همين اسناد از آن حضرت روايت كرده كه گفت : امير المؤمنين عليه السّلام فرمود : از رسول خدا صلى الله عليه و آله شنيدم مىفرمود : من از اين ترسانم كه شما در آينده دين را كوچك و بىاهميّت شماريد و بدان بىاعتنائى كنيد ، و در مورد حكم رشوه گيريد و منصب قضاء و داورى را خريد و فروش نمائيد ، و قطع رحم كنيد ، قرآن را آلت لهو و لعب قرار دهيد و با قرائت آن مجلس انس آوازخوانى و نوازندگى تشكيل دهيد ، و بالاخره در نماز جماعت كسانى را مقتدا قرار دهيد كه در دين از شما بالاتر نيستند .\r\nشرح : « لفظ متن در مورد دوم كه » بيع الحكم « است در پاره اى از نسخ در\r\n","description":"","footnote":"","page_name":" 50 ","page_number":50},
  {"content":"\r\nهامش « منع الحكم » ثبت كرده ، و كدام صحيح و صواب است معلوم ما نشد » .\r\n141 - و به همين اسناد از آن حضرت از امير المؤمنين عليه السّلام روايت كرده كه رسول خدا صلى الله عليه و آله فرمود : بر شما باد بروغن زيتون ، از آن بخور و موى خود را بدان چرب كن ، زيرا كه هر كس كه از آن بخورد و موى خود را بدان چرب كند تا چهل روز شيطان گرد او نگردد . ( نظير اين خبر گذشت ) .\r\n142 - و به همين اسناد از آن حضرت از على بن ابى طالب عليه السّلام روايت كرده كه رسول خدا صلى الله عليه و آله به آن حضرت فرمود : يا علىّ بر تو باد به نمك ، زيرا آن شفاى هفتاد بيمارى است كه كوچكترين آنها جذام و پيسى و ديوانگى است .\r\n143 - و به همين اسناد از آن حضرت از علىّ بن ابى طالب عليه السّلام روايت كرده كه فرمود : براى رسول خدا صلى الله عليه و آله هندوانه و خرما آوردند ، حضرت از هر دو تناول كرد و فرمود : اين هر دو پاك و گوارايند ( خرما گرم و هندوانه سرد مىباشد ) .\r\n144 - و به همين اسناد از آن حضرت از امير المؤمنين عليه السّلام روايت كرده كه رسول خدا صلى الله عليه و آله فرمود : هر كس در هنگام خوردن غذا بنمك آغاز كند ، خداوند هفتاد بيمارى را از او ببرد كه كمترين آنها جذام باشد .\r\n","description":"","footnote":"","page_name":" 51 ","page_number":51},
  {"content":"\r\n145 - و به همين اسناد از آن حضرت از امام مجتبى از پدرش عليهما السّلام روايت كرده كه فرمود : روز هفتم فرزندم را حسن ناميدند و از نام حسن نام حسين مشتق گرديد ، و فرمود كه ما بين آن دو بيش از يك مدّت حمل طول نكشيد .\r\n146 - و به همين اسناد از آن حضرت عليه السّلام روايت كرده كه گفت : امام صادق عليه السّلام فرمود : شنبه از آن ماست ، و يك شنبه از آن شيعيان ما ، و دوشنبه از آن بنى اميّه ، و سه شنبه از آن پيروان آنها ، و چهارشنبه از آن بنى عبّاس ، و پنجشنبه از آن شيعيان آنها .\r\nشرح : « اين گونه اخبار با فرض صحّت صدور ( چون راويان آن چندان مورد اعتماد نيستند ) محمول است بر رمز و كنايه ، يعنى » شنبه « كنايه از اهل البيت است ، و از » يك شنبه « طرفدارانشان و همين طور تا آخر خبر .\r\nو با فرض عدم صحّت صدور كه چندان بعيد هم نيست ، نبايد گفت كه چرا مؤلَّف خبرى كه احتمال صدورش بسيار ضعيف است نقل كرده ، زيرا بناى قدما اين نبوده كه آنچه را نقل مىكنند قطعىّ الصّدور باشد ، بلكه آنچه را بدان احتجاج و تمسّك مىكنند بايد قطعىّ الصّدور باشد ، مثلا كلينى - رضوان الله عليه - در كافى بالاخصّ در فروع آن باخبارىكه نزد او صدورش قطعى بوده احتجاج مىكند و امّا به آنچه در بابهاى نادر آورده عمل نميكند ، و همچنين صدوق - رحمة الله عليه - در كتاب من لا يحصره الفقيه چنان كه خود در مقدّمهء آن تصريح كرده ، و همين طور شيخ طوسىّ در تهذيب در بخشى كه بعنوان شرح مقنعهء شيخ -\r\n","description":"","footnote":"","page_name":" 52 ","page_number":52},
  {"content":"\r\nمفيد - عليه الرّحمة - آورده احتجاج مىكند نه به تمام اخبارى كه در بخش زيادات هر كتاب آورده زيرا خود پاره اى را ردّ مىكند ، پس صرف نقل خبر دليل بر قبول آن نيست ، آرى اگر بيقين ميدانستند خبرى مجعول است نقل آن را جايز نمىدانستند مگر در مقام ردّ آن ، و اگر كسى جز اين بينديشد سخت در اشتباه است ، زيرا اهل فنّ ميدانند كه مثلا صدوق - رضوان الله عليه - اخبارى در علل الشرائع ، يا امالى ، يا خصال نقل كرده كه متضمّن حكمى از احكام است ، ولى آن خبر را در « فقيه » نياورده ، و در هدايه و مقنع هم كه دو رسالهء اوست به احكامى كه در آن اخبار است فتوا نداده بلكه به عكس آن رأى داده است ، و نيز اخبار بسيارى نقل كرده كه صراحت دارد قرآن تحريف شده است ، ولى مىبينيم در كتاب اعتقاداتش تصريح كرده كه قرآن بىكم و كاست همين قرآنى است كه در يد مسلمين است ، پس بر مؤلَّف در نقل اخبارى كه احتمال صدور در آنها هست و ميتوان به نحوى آن را توجيه كرد اشكالى وارد نيست ، و طول كلام براى اين جهت است كه علماء جرح و تعديل اهل سنّت مانند ابن حبّان بر حضرت رضا عليه السّلام خرده گرفته و ميگويد : « يأتي عن آبائه بالعجائب » و اين قبيل اخبار را در پى آن ذكر كرده است .\r\nو آن حضرت عليه السّلام را بدين سبب ( بقول خودشان ) جرح كرده‌اند ، لكن پاره اى از آنان مانند ابن السّمعانيّ قدرى انصاف بخرج داده و نسبت جعل را به روات از آن حضرت داده‌اند ، و آن جناب را تبرئه كرده و مدح نموده‌اند به تهذيب التّهذيب و موضوعات ملَّا علىّ قارى و حافظ مقدسى رجوع شود » .\r\n( ادامهء ترجمه ) و جمعه براى عموم مردم ، و در آن سفر نبايد كرد زيرا خداوند تعالى مىفرمايد * ( فَإِذا قُضِيَتِ الصَّلاةُ فَانْتَشِرُوا فِي الأَرْضِ ) * - جمعه : 10 ( چون از نماز فارغ گشتيد در پى كار خويش ، در روى زمين پراكنده شويد ) مراد روز شنبه است .\r\nشرح : « چون غالبا با وضع كاروانان آن عصر كه صبح و بامدادان قافله ها\r\n","description":"","footnote":"","page_name":" 53 ","page_number":53},
  {"content":"\r\nحركت ميكرد ، لذا ناچار انتشار در زمين روز شنبه ميشده ، و الَّا پس از انجام نماز جمعه مسافرت آزاد است » .\r\n147 - و به همين اسناد از آن حضرت روايت كرده كه على بن الحسين عليهما السّلام فرمود : چون حسن بن علىّ عليهما السّلام تولد يافت رسول خدا صلى الله عليه و آله در گوشش اذان نماز خواند .\r\nشرح : « سرّ و راز گفتن اذان در گوش نوزاد به حركت در آوردن و آشنا كردن صماخ و پرده‌هاى گوش طفل است به كلمهء شهادتين قبل از هر صوت ديگر ، و رسول خدا صلى الله عليه و آله در بارهء فرزند دلبندش حسن عليه السّلام اين عمل را بطريق أوفى و اتمّ انجام داد ، و بايد دانست طفلى كه پرده‌هاى گوش و سيمهاى گيرندهء او از آغاز بتوحيد و شهادت به نبوّت پيغمبر آشنا شد ، شيطان به آسانى نميتواند او را منحرف سازد » .\r\n148 - و به همين اسناد از آن حضرت روايت كرده كه امام صادق عليه السّلام فرمود :\r\nپدرم عطرى طلبيد و سر و روى خود را بدان بيالائيد ، من عرضكردم اين چه عطرى بود كه استعمال نموديد ؟ فرمود : روغن گل بنفشه ، گفتم : اين چه برترى دارد ؟ فرمود : پدرم از جدّم حسين از پدرش علىّ عليه السّلام حديث كرد كه رسول خدا صلى الله عليه و آله فرمود : فضل و برترى روغن گل بنفشه بر سائر عطرها همانند برترى اسلام است بر سائر اديان .\r\n","description":"","footnote":"","page_name":" 54 ","page_number":54},
  {"content":"\r\n149 - و به همين اسناد از آن حضرت روايت كرده كه گفت امير مؤمنان عليه السّلام فرمود : دين ندارد آن كس كه اطاعت كند مخلوق را در نافرمانى خالقش .\r\n150 - و به همين اسناد از آن حضرت روايت كرده كه گفت امير مؤمنان عليه السّلام فرمود : انار را با پيه آن بخوريد زيرا پاككنندهء معده است .\r\n151 - و به همين اسناد از آن حضرت روايت كرده كه علىّ بن الحسين از پدرش عليهما السّلام نقل كرده فرمود : عبد الله بن عبّاس مىگفت : هر گاه رسول خدا صلى الله عليه و آله يك دانه انار تناول ميكرد با كسى شريك نميشد ، و ميفرمود : در هر انارى يك دانه از دانه‌هاى بهشتى است .\r\nشرح : « بعضى گفته‌اند اين را بدان جهت فرمود كه نگذارند دانه اى از آن تلف شود مبادا همان دانهء بهشتى باشد » .\r\n152 - و به همين اسناد از امام هشتم روايت كرده كه حسين بن علىّ عليهما السّلام فرمود : رسول خدا صلى الله عليه و آله بر علىّ عليه السّلام وارد شد در حالى كه علىّ تب داشت ، آن حضرت او را به خوردن سنجد امر كرد .\r\n153 - و به همين اسناد از امام هشتم روايت كرده كه گفت : حسين بن علىّ\r\n","description":"","footnote":"","page_name":" 55 ","page_number":55},
  {"content":"\r\nعليهما السّلام فرمود : دو تن مرافعه اى را نزد علىّ بن ابى طالب عليه السّلام بردند ، يكى از آن دو به ديگرى شترى را باستثناء سر و پوست فروخته بود ، سپس تصميم گرفت آن را نحر كند ( سر برد ) ، حضرت حكم فرمود كه آن مرد به قدر سر و پوست با او شريك است .\r\nشرح : « يعنى فروشنده پس از فروش ، رأيش بر اين قرار گرفت كه شتر را نحر كند و كرد ، امام فرمود : تنها در پوست و سر آن حيوان با مشترى شريك است و بايد فرض كنيم كه اين شتر نحر شده ، سر و پوستش را جدا كنند و قيمت نمايند و گوشت آن را قيمت نمايند و نسبت ميان دو قيمت را بنا بر چند چندم بدست آورند ، شتر زنده را قيمت كنند و به همان نسبت سهم هر يك را از قيمت نكشته معيّن سازند اين يك معنى ، و ممكن است دعوا براى اين بوده كه مشترى ميخواسته شتر را نحر كند و بايع كه سر و پوست را نفروخته مانع ميشده و بيع هم لازم بوده ، حضرت فرموده كه شتر از آن مشترى است و مختار است ، و تنها سر و پوستش مربوط به بايع است » .\r\n154 - و به همين اسناد از آن حضرت روايت كرده كه حسين بن علىّ عليهما السّلام داخل مستراح شد و لقمه اى افتاده بوده آن را به غلامش سپرد و گفت : چون من بيرون آمدم مرا متذكَّر نما ، غلام آن را خورد ، و وقتى امام بيرون شد فرمود : اى غلام آن لقمه كو ؟ غلام گفت : آن را خوردم اى مولاى من ! حضرت فرمود : تو در راه خدا آزادى ، مردى پرسيد : سرور من آيا او را آزاد نمودى ؟ فرمود : آرى از\r\n","description":"","footnote":"","page_name":" 56 ","page_number":56},
  {"content":"\r\nجدّم رسول خدا صلى الله عليه و آله شنيدم ميفرمود : هر كس لقمهء نانى دور افكنده بيابد و آن را برداشته با دست پاك نمايد و يا بشويد و بخورد هنوز از گلوى او پائين نرفته حقّ تعالى او را از آتش دوزخ آزاد نمايد [ بعد فرمود : من حاضر نيستم كسى را كه خدا او را آزاد كرده در قيد رقّيّت نگهدارم 
  ] .\r\nشرح : « لفظ مستراح در اين خبر شايد بمعنى آسايشگاه باشد كه در اين صورت نكارتى و اشكالى ندارد ، ولى چنانچه بمعنى بيت الخلا باشد از نظر آلودگى و بهداشت مورد تأمّل است ، و بايد گفت : بىشكّ آلودگى - در آن حدّ كه پرهيز از آن واجب باشد - نبوده ، و الَّا آن حضرت او را زنهار ميداد » .\r\n155 - و به همين سند از آن حضرت روايت كرده كه علىّ بن ابى طالب عليه السّلام فرمود : پنج چيز ( از دستورات ) است كه هر چه در پى آنها بگرديد و لو سواره ، مانندشان را نخواهيد يافت : بيم و هراس نداشته باشد بنده اى جز از گناه خودش ، و اميد نداشته باشد مگر بپروردگار خودش ، و كسى كه چيزى را نميداند اگر آن را از او بپرسند خجالت نكشد از اينكه بگويد نمىدانم ، و نيز ننگ نداند كسى كه چيزى را نميداند آن را از آنكه ميداند ياد گيرد ، و صبر و پايدارى نسبت بايمان مانند سر است نسبت به بدن ، و ايمان نخواهد داشت كسى كه صبر ندارد .\r\n156 - و به همين سند از آن حضرت روايت كرده كه حسين بن علىّ عليهما السّلام\r\n","description":"","footnote":"","page_name":" 57 ","page_number":57},
  {"content":"\r\nفرمود : بحقيقت ، اعمال اين امّت در هيچ بامدادى نيست مگر بر خداوند سبحان عرضه مىشود .\r\n157 - و به همين اسناد از آن حضرت روايت كرده كه حسين بن علىّ عليهما السّلام فرمود : هر كس خوشحال و مسرور مىشود كه عمرش طولانى شود و مرگش بتأخير افتد و روزيش افزون گردد ، پس صلهء رحم بجاى آورد .\r\n158 - و به همين اسناد از آن حضرت روايت كرده كه حسين بن علىّ عليهما السّلام فرمود : در زير ديوار شهرى از شهرها لوحى بدست آمد كه در آن نوشته بود :\r\n« من معبود يكتايم ، معبودى جز من نيست ، و محمّد پيامبر من است ، و عجب دارم از كسى كه يقين بمرگ دارد چگونه خوشحال است ؟ عجب دارم از كسى كه بتقديرات الهى ايمان دارد چگونه محزون است ؟ و عجب دارم از كسى كه دنيا را ديده و آزمايش كرده چگونه بدان دل بسته ؟ و عجب دارم از كسى كه به حساب ( فرداى قيامت ) يقين دارد چگونه گناه مىكند ؟ .\r\n159 - و به همين اسناد از آن حضرت روايت كرده كه از امام جعفر صادق عليه السّلام از زيارت قبر حسين بن علىّ عليهما السّلام پرسيدند فرمود : پدرم براى من گفت : هر كس قبر حسين بن علىّ عليهما السّلام را زيارت كند و عارف بحقّ او باشد ( يعنى او را\r\n","description":"","footnote":"","page_name":" 58 ","page_number":58},
  {"content":"\r\nامام مفترض الطَّاعة بداند ) خداوند نام او را در علَّيّين ثبت فرمايد ( يعنى از اهل علَّيّين خواهد شد ) ، سپس فرمود : در اطراف قبر حسين عليه السّلام هفتاد هزار فرشتهء ژوليده مو و غبار آلود اجتماع كرده‌اند و بر آن حضرت ميگريند تا روز قيامت .\r\n160 - و به همين اسناد از آن حضرت روايت كرده كه امام جعفر صادق عليه السّلام فرمود : كمترين مرتبهء عاقّ گشتن « افّ » گفتن به پدر و يا مادر است ، زيرا اگر خداوند چيزى كمتر از آن ميدانست ( در كتاب عزيزش ) از آن نهى ميفرمود .\r\nشرح : « در قرآن كريم اين آيهء شريفه آمده كه * ( فَلا تَقُلْ لَهُما أُفٍّ ) * حقّ ندارى به پدر و مادر حتّى اين كلمهء » افّ « را بگوئى » .\r\n161 - و به همين اسناد از آن حضرت روايت كرده كه على بن الحسين عليهما السّلام فرمود : أسماء بنت عميس ( 1 ) گفت : من نزد فاطمه عليها السّلام بودم كه رسول خدا صلى الله عليه و آله وارد شد - در حالى كه بر گردن فاطمه گردنبند زر بود كه علىّ عليه السّلام از سهميّهء غنائم خود براى او تهيّه كرده بود - پيامبر صلى الله عليه و آله رو به فاطمه نموده فرمود : اى فاطمه ! اين طور نباشد كه مردم بگويند فاطمه دختر محمّد به زىّ جبّاران رفته و لباس آنان را در بردارد ، بىدرنگ فاطمه آن را از گردن باز كرد و بفروخت و به قيمت\r\n\r\n","description":"","footnote":"\r\n( 1 ) اسماء بسال 40 در ايّام شيرخوارگى امام سجّاد عليه السّلام از دنيا رفته است . ( شرح آن در حديث 5 همين باب گذشت )\r\n","page_name":" 59 ","page_number":59},
  {"content":"\r\nآن بنده اى خريد و آزاد كرد ، پس رسول خدا صلى الله عليه و آله از اين عمل مسرور گشت .\r\n162 - و به همين اسناد از آن حضرت روايت كرده كه علىّ بن الحسين عليهما السّلام راجع به آيهء شريفهء * ( لَوْ لا أَنْ رَأى بُرْهانَ رَبِّه ) * در بارهء يوسف ، فرمود : زليخا زن عزيز برخاست و پارچه اى بر روى بت افكند ، يوسف پرسيد : اين كار را براى چه كردى ؟ گفت : از اينكه اين بت ، ما را ببيند شرم دارم ، يوسف به دو گفت : آيا تو از چيزى كه نمىشنود و نمىبيند و نمىفهمد و نميخورد و نمىآشامد ( مجسّمه اى بيش نيست ) شرم ميكنى ، و من خداوندى را كه انسان را آفريده و به او آموخته ، آزرم نداشته باشم ؟ ! اينست معنى گفتار خداوند كه فرموده : * ( لَوْ لا أَنْ رَأى بُرْهانَ رَبِّه ) * يعنى چنانچه اين برهان ربّ را نديده بود ( مراد آنست كه همين كه ديد براى او كافى بود ) .\r\n163 - و به همين اسناد از آن حضرت روايت كرده كه علىّ بن الحسين عليهما السّلام هر گاه بيمارى كه صحّت و سلامتى خود را بازيافته بود مشاهده مىكرد ، مىفرمود : گوارا باد ترا اين پاك شدن از گناهان ! 164 - و به همين اسناد از آن حضرت روايت كرده كه علىّ بن الحسين عليهما السّلام فرمود : مردم سه چيز را از سه كس آموخته و فرا گرفته‌اند : صبر را از ايّوب عليه السّلام ،\r\n","description":"","footnote":"","page_name":" 60 ","page_number":60},
  {"content":"\r\nو شكر و سپاس را از نوح عليه السّلام ، و حسد را از پسران يعقوب عليه السّلام .\r\n165 - و به همين اسناد از آن حضرت روايت كرده كه امام جعفر صادق عليه السّلام فرمود : از پدرم محمّد بن علىّ عليهما السّلام راجع به نماز در سفر پرسيدند ، پاسخ داد كه پدرش در سفر نماز را شكسته بجاى مىآورد .\r\n166 - و به همين اسناد از آن حضرت روايت كرده كه امير مؤمنان علىّ عليه السّلام فرمود : در چهل مرد اصلع ( كسى كه موى پيش سرش ريخته ) شخص بدى نمىيابى ، و در ميان چهل كوسه فرد درستكارى نخواهى يافت و أصلع بد بهتر از كوسهء خوب است .\r\n167 - و به همين اسناد از آن حضرت روايت كرده كه حسين بن علىّ عليهما السّلام فرمود : رسول خدا صلَّى الله عليه و آله را ديدم كه بر حمزه پنج تكبير گفت ، و بر شهداء ديگر بعد از حمزه پنج تكبير ، پس بر حمزه هفتاد تكبير رسيد .\r\nشرح : « يعنى پس از اينكه رسول خدا صلَّى الله عليه و آله بر جنازهء ايشان با پنج تكبير نماز ميّت را خواند دسته اى از شهدا را كنار حمزه مينهادند و رسول خدا نماز بر جنازهء ايشان با پنج تكبير ميخواند و آنان را ميبردند و دسته اى ديگر را كنار جنازهء حمزه مينهادند و رسول خدا صلَّى الله عليه و آله بر ايشان نماز ميگزارد تا اينكه جنازهء شهدا به آخر رسيد رسول خدا بر حمزه هفتاد بار تكبير گفته بود » .\r\n","description":"","footnote":"","page_name":" 61 ","page_number":61},
  {"content":"\r\n168 - و به همين اسناد از آن حضرت روايت كرده كه حسين بن علىّ عليهما السّلام فرمود : امير مؤمنان عليه السّلام براى ما خطبه اى خواند و در ضمن سخن فرمود :\r\nروزگارى برسد كه غنيّ بدان چه در دست دارد بخل ورزد و از مستحقّ آن دريغ دارد با اينكه حقّ ندارد چنين كند و امر بدان نشده است ، خداى تعالى فرموده است : * ( وَلا تَنْسَوُا الْفَضْلَ بَيْنَكُمْ ) * ( 1 ) - الآية ( فضل و احسان را در ميان خود فراموش نكنيد زيرا خداوند به آنچه مىكنيد آگاه است ) و زمانى خواهد آمد كه مردم اشرار را در كارهاى اجتماعى و حكومى جلو مىاندازند ، و نيكويان و شايستگان را كنار ميزنند و عقب ميرانند ، و با مضطرّ و بيچارگان و كسانى كه چاره اى جز خريد يا فروش ندارند معامله مىكنند در صورتى كه رسول خدا از معاملهء اضطرارى نهى فرموده ، و همچنين از بيع غرر و مغبون كردن طرف معامله ، پس بترسيد اى مردم و اصلاح نمائيد خود و جمعيّت خود را ، و مرا هم در خانواده‌ام حفظ كنيد . ( منظور از « بيع الغرر » مغبون ساختن طرف معامله مىباشد ) 169 - و به همين اسناد از آن حضرت روايت كرده كه امام صادق عليه السّلام از پدرش نقل كرده كه فرمود : از امام سجّاد عليه السّلام پرسيدند : چرا رسول خدا صلَّى الله عليه و آله از جانب پدر و مادر هر دو يتيم شد ؟ فرمود : براى اينكه هيچ مخلوقى را حقّ\r\n\r\n","description":"","footnote":"\r\n( 1 ) سوره بقره آيهء 237 .\r\n","page_name":" 62 ","page_number":62},
  {"content":"\r\nفرمان ، بر آن حضرت نباشد ( چون اطاعت پدر و مادر واجب است در غير محرّمات ) .\r\n170 - و به همين اسناد از آن حضرت روايت كرده كه علىّ بن الحسين عليهما السّلام فرمود : فاطمه عليها السّلام از براى هر كدام از فرزندانش حسن و حسين عليهما السّلام عقيقه كرد و يك ران گوسفند را با يك دينار براى قابله فرستاد .\r\n171 - و به همين اسناد از آن حضرت روايت كرده كه علىّ بن الحسين از پدرش از جدّش امير مؤمنان عليهم السّلام بازگو كرده كه رسول خدا صلَّى الله عليه و آله فرمود : هر آن كس را كه خداوند نعمتى به دو بخشيده بايد خداوند متعال را سپاس گويد ، و هر كس روزيش را دير و به سختى مىيابد استغفار كند ، و هر كس را كه امرى او را اندوهگين بنمايد به گفتن كلمهء شريفهء « لا حول و لا قوّة الَّا با لله » تمسّك جويد .\r\n172 - و به همين اسناد از آن حضرت روايت كرده كه حسين بن علىّ عليهما السّلام فرمود : مردى از يهود به امير مؤمنان عليه السّلام گفت : آگاه ساز مرا از آنچه براى خداوند متعال نيست ، و آنچه نزد او نيست و آنچه را كه علم بدان ندارد ؟\r\nامير مؤمنان عليه السّلام فرمود : امّا آنچه را كه خدا نمىداند آن گفتار شما ملَّت يهود است كه ميگوئيد : « عزير ابن الله » ( عزير فرزند خداست ) ، و خداوند فرزندى\r\n","description":"","footnote":"","page_name":" 63 ","page_number":63},
  {"content":"\r\nبراى خود نمىداند ، و امّا آنچه گفتى براى خدا نيست ، پس شريكى براى او نيست ، و آنچه نزد خدا نيست ، ظلم به بندگان است كه چنين چيزى نزد خدا نيست ، يهودى گفت : « اشهد ان لا إله الَّا الله و انّ محمّدا رسول الله » .\r\n173 - و به همين اسناد از آن حضرت روايت كرده كه امير مؤمنان عليه السّلام گفت :\r\nرسول خدا صلَّى الله عليه و آله فرمود : هر كس بدون دانش و آگاهى براى مردم فتوا دهد فرشتگان آسمان و زمين بر او لعنت كنند .\r\n174 - و به همين اسناد از آن حضرت روايت كرده كه امير مؤمنان عليه السّلام گفت :\r\nرسول خدا صلَّى الله عليه و آله فرمود : من دخترم را فاطمه نام نهادم زيرا كه خداوند عزّ و جلّ او و تابعان و دوستان او را از آتش دوزخ باز ميدارد .\r\n175 - و به همين اسناد از آن حضرت روايت كرده كه رسول خدا صلَّى الله عليه و آله فرمود :\r\nموسى بن عمران از پروردگار خود - عزّ و جلّ - پرسيد : پروردگارا آيا تو از من دورى تا بفرياد بخوانمت ؟ يا نزديكى كه براز سخن گويمت ؟ خداوند متعال به دو وحي فرستاد كه : اى موسى ! من همنشين آن كسم كه مرا ياد كند .\r\n","description":"","footnote":"","page_name":" 64 ","page_number":64},
  {"content":"\r\n176 - و به همين اسناد از آن حضرت روايت كرده كه رسول خدا صلَّى الله عليه و آله فرمود :\r\nخداوند تعالى هر آينه غضب نمايد به غضب فاطمه و خشنود گردد به خشنودى فاطمه ( عليها السّلام ) .\r\n177 - و به همين اسناد از آن حضرت روايت كرده كه رسول خدا صلَّى الله عليه و آله فرمود :\r\nبدا بر حال ستمكاران بر خاندان من ، گويا مينگرم جايگاه آنان را با منافقين در درك اسفل ( طبقهء زيرين ) دوزخ در روز قيامت .\r\n178 - و به همين اسناد از آن حضرت روايت كرده كه رسول خدا صلَّى الله عليه و آله فرمود :\r\nبراستى كه قاتل حسين بن علىّ در تابوتى آتشين خواهد بود ، و نيمى از عذاب همهء اهل دنيا بر اوست ، در حالى كه پا و دستهايش را با زنجيرهائى گداخته از آتش بهم بسته‌اند و واژگون در دوزخ معلَّق ميرود تا بقعر جهنّم رسد ، و داراى بوى گند و ناراحتكننده اى است كه همهء دوزخيان از شدّت بوى تعفّن او بخدايشان پناه مىجويند ، و وى در آن هميشه ماندنى است و از عذاب دردناك آن چشنده با همهء آن كسان كه با او در كشتن حسين عليه السّلام همكارى كردند ، و هر آنچه پوستشان بسوزد خداوند از نو برآورد تا اينكه مرتّب آن شكنجه و آزار پردرد را بچشند و آنى ايشان را رها نكند ، و چون اظهار تشنگى كنند از حميم ،\r\n","description":"","footnote":"","page_name":" 65 ","page_number":65},
  {"content":"\r\n( كه گنداب جهنّم است ) بر حلقشان ريزند ، پس واى بر ايشان از عذاب [ خداوند متعال در 
  ] آتش .\r\n179 - و به همين اسناد از آن حضرت روايت كرده كه گفت : رسول خدا صلَّى الله عليه و آله فرمود : موسى بن عمران از پروردگار خود درخواست كرده كه : خداوندا ! برادرم هارون مرده است ، او را بيامرز ، ايزد متعال به او وحى فرستاد كه اى موسى ! اگر براى اوّلين و آخرين گذشتگان و آيندگان از من طلب مغفرت بنمائى خواسته ات را مىپذيرفتم و همه را مورد عفو قرار ميدادم مگر قاتلين حسين بن علىّ بن ابى طالب را ، كه از قاتلان او انتقام خواهم گرفت .\r\nشرح : « البتّه غفران در بارهء معصومين عليهم السّلام ترفيع درجه است نه پاك شدن از آلودگى گناه ، چون گناهى ندارند تا آمرزيده شوند » .\r\n180 - و به همين اسناد از آن حضرت روايت كرده كه رسول خدا صلَّى الله عليه و آله فرمود :\r\nانگشترى عقيق در دست كنيد ، زيرا كه آن تا در دست كسى باشد غم و اندوه نخواهد ديد .\r\n181 - و به همين اسناد از آن حضرت روايت كرده كه رسول خدا صلَّى الله عليه و آله فرمود :\r\nهر كس در آخر الزّمان با ما به ستيز برخيزد و بجنگد ، مانند آنست كه در لشكر\r\n","description":"","footnote":"","page_name":" 66 ","page_number":66},
  {"content":"\r\nدجّال با ما بجنگ برخاسته باشد .\r\n182 - و به همين اسناد از آن حضرت روايت كرده كه رسول خدا صلَّى الله عليه و آله فرمود :\r\nيا علىّ ! بدرستى كه خداوند متعال تو و خاندانت ، و شيعيان و دوستداران شيعيانت ، و دوستداران دوستان شيعيانت ، جمله را مورد غفران و آمرزش خويش قرار داده ، پس مژده باد ترا ، آرى توئى « انزع بطين » ، از شرك جدائى و از تو كاملا دور گشته ، و قلبت مملوّ و پر است از دانش و معرفت .\r\n183 - و به همين اسناد از آن حضرت روايت كرده كه رسول خدا صلَّى الله عليه و آله بمردم در بارهء علىّ عليه السّلام فرمود : هر كس كه من سرور او هستم على بعد از من آقا و سرور اوست ، آنگاه دعا كرده گفت : بار خدايا ! هر كس علىّ را دوست دارد تو او را دوست بدار ، و هر كس با علىّ دشمنى مىكند تو با او دشمن باش ، و هر كس او را يارى كند خداوندا تو نيز او را يارى فرما ، و هر كس علىّ را رها كند و يارى و پشتيبانى ننمايد ، تو او را خوار گردان .\r\n184 - و به همين اسناد از آن حضرت روايت كرده كه رسول خدا صلَّى الله عليه و آله فرمود :\r\nشخص مغبون نه مورد پسند حقّ است و نه اجرى ميبرد .\r\nشرح : « يعنى بايد انسان كوشش كند كه در معاملات مغبون نشود ، نه غبن مالى و نه غبن أخلاقى ، يعنى نه در معاملات فرصت دهد كه كسى او را مغبون كند ، و نه خود از غفلت ديگرى سوء استفاده نمايد و او را مغبون سازد كه آخرت خود را خراب و اجر خود را پايمال كرده باشد » .\r\n","description":"","footnote":"","page_name":" 67 ","page_number":67},
  {"content":"\r\n185 - و به همين اسناد از آن حضرت روايت كرده كه رسول خدا صلَّى الله عليه و آله فرمود :\r\nدر صبحگاه و در حال ناشتائى خرما بخوريد زيرا آن كرم معده را نابود مىكند .\r\nمؤلَّف گويد : مراد حضرت تمام خرماهاست غير از « برنى » ، زيرا خوردن « برنى » در هنگامى كه معده خالى است موجب فلج ميگردد .\r\n186 - و به همين اسناد از آن حضرت روايت كرده كه امير مؤمنان علىّ عليه السّلام فرمود : حناء بستن پس از نوره كشيدن موجب جلوگيرى از مرض جذام و پيسى است .\r\n187 - و به همين اسناد از آن حضرت روايت كرده كه رسول خدا صلَّى الله عليه و آله به علىّ عليه السّلام فرمود : يا علىّ اگر تو نبودى مؤمنين پس از من شناخته نمىشدند .\r\nشرح : « يعنى بواسطهء وجود تو بود كه مؤمنين به حقّ از غير مؤمنين شناخته شدند » .\r\n188 - و به همين اسناد از آن حضرت روايت كرده كه رسول خدا صلَّى الله عليه و آله به علىّ عليه السّلام فرمود : يا علىّ براستى كه تو را سه چيز داده‌اند كه به احدى پيش از تو داده نشده بود ، عرضكردم پدر و مادرم فدايت چه چيز داده شده‌ام ؟ رسول خدا صلَّى الله عليه و آله\r\n","description":"","footnote":"","page_name":" 68 ","page_number":68},
  {"content":"\r\nفرمود : پدر زنى همچو من دارى ، و ديگر اينكه زوجه اى همچو فاطمه دارى ، و همچنين خداوند فرزندانى چون حسن و حسين به تو عنايت فرموده است .\r\n189 - و به همين اسناد از آن حضرت روايت كرده كه رسول خدا صلَّى الله عليه و آله به علىّ عليه السّلام فرمود : يا علىّ در روز قيامت سوارى غير ما نيست و ما چهار تن باشيم ، پس مردى از انصار برخاست و گفت : پدر و مادرم بفدايت ، آن چهار تن كيانند ؟ رسول خدا صلَّى الله عليه و آله فرمود : من يكى از آنانم كه بر استر خدا « براق » سوارم ، و ديگر برادرم صالح است كه بر ناقهء خدا كه او را پى كردند سوار است ، و سوم عمويم حمزهء سيّد الشّهداء است كه بر ناقهء عضباء ( داراى علامت مخصوص در گوش يا كوتاه دست ) سوار است ، و برادرم علىّ است كه سوار بر ناقه اى از ناقه‌هاى بهشت است در حالتى كه لواء حمد ( پرچم عبوديّت ) بدوش دارد و به آواز بلند\r\n« لا إله الَّا الله محمّد رسول الله » مىگويد ، مردمان گويند : اين نداكننده نيست مگر فرشته اى مقرّب درگاه خداوند ، يا پيامبرى فرستاده شده ، يا اينكه از حاملان عرش است ، فرشته اى از درون عرش پاسخ دهد كه اى گروه انسانها اين فرد نداكننده فرشتهء مقرّب و يا نبىّ مرسل نيست ، و نيز از حملهء عرش نيز نيست ، بلكه او صدّيق اكبر است و او علىّ بن ابى طالب\r\n","description":"","footnote":"","page_name":" 69 ","page_number":69},
  {"content":"\r\nعليه السّلام مىباشد .\r\n190 - و به همين اسناد از آن حضرت روايت كرده كه گفت : علىّ بن ابي طالب عليه السّلام فرمود : گويا مىبينم قصرهاى بلندى را كه در كنار قبر ( فرزندم ) حسين بنا گرديده ، و نيز مىبينم محملهائى را كه از كوفه بسوى قبر حسين خارج گشته ، و چندان شب و روزى نميگذرد كه از اطراف و اكناف عالم بسوى قبر حسين محملها در راهند - و اين در انقراض دولت بنى اميّه صورت گرفت .\r\n191 - حسن بن محمّد هاشمىّ بواسطهء مذكورين در متن از محمّد بن يعقوب نهشلىّ روايت كرده كه علىّ بن موسى بواسطهء پدرانش از امير مؤمنان عليهم السّلام از رسول خدا صلَّى الله عليه و آله از جبرئيل از ميكائيل از اسرافيل روايت كردند كه خداوند - جلّ جلاله - فرمود : منم معبود يكتا ، خدائى جز من نيست ، بقدرت خود مخلوقات را آفريدم ، و از ميان ايشان انبياء خود را برگزيدم ، و از ميان همهء انبيا محمّد را دوست و محبوب و منتخب گردانيدم ، و او را برسالت بسوى\r\n","description":"","footnote":"","page_name":" 70 ","page_number":70},
  {"content":"\r\nمخلوقاتم فرستادم و علىّ را براى معاونت او برگزيدم ، و وى را برادر و وصىّ و وزير و اداكنندهء مأموريّت بسوى خلق پس از وى قرار دادم ، خليفه و مأمور از جانب خود گردانيدم ، تا كتابم را براى آنان بيان كند ، و دستوراتم را در ميان ايشان انجام دهد ، و او را نشانهء هدايت و راهنماى بندگانم از گمراهى نمودم ، و باب تقرّب و راه ورود به مرضيّات و خانه و درگاهم قرار دادم ، آن خانه اى كه هر كس در محيط آن گام نهد از آتش عقوبتم در امان خواهد بود ، و نيز او را همانند قلعه و بارويم گردانيدم كه هر كس بدان پناه جويد از گزند هر ناروائى چه دنيائى و چه اخروى او را در امان خواهد داشت ، و همچنين او را صوب و جهت خود نمودم آنچنان كه هر كس به دو رو كند من از وى روى نگردانم ، و او را حجّت خود در آسمانها و زمينها بر همهء كسان از مخلوقاتم كه در آن زندگى مىكنند ساختم ، عمل هيچ عملكننده اى را از ايشان بدون اقرار بولايت او و نبوّت رسولم نخواهم پذيرفت ، و اوست دست گشودهء من بر سر بندگانم ، و اوست نعمتى كه بر آن بندگانم كه دوستشان دارم ارزانى داشتم .\r\nپس هر كس از بندگانم را كه دوست داشته و او را ميخواستم ، ولايت و شناخت علىّ را به او آموختم ، و هر كس از بندگانم را كه دشمن داشتم بدان جهت بود كه او از شناخت و ولايت علىّ روى گردانيد ، پس به عزّت و جلالم قسم ياد كرده‌ام كه دوست ندارد علىّ را بنده اى از بندگانم جز اينكه آتش را از وى دور\r\n","description":"","footnote":"","page_name":" 71 ","page_number":71},
  {"content":"\r\nگردانم و به بهشتش داخل كنم ، و نيز دشمنش ندارد احدى از بندگانم و رو نگرداند هيچ كس از دوستيش مگر آنكه بر او غضب كرده و او را به آتش در افكنم و اين ، بدعاقبتى خواهد بود .\r\n192 - حسين بن احمد بن ادريس با واسطهء افرادى كه در متن ذكر شده از حسن بن جهم روايت كرده كه گفت : از امام هشتم عليه السّلام پرسيدم و گفتم فدايت شوم حدّ توكَّل به خدا چيست ؟ فرمود : آنكه تا تو با خدا باشى از احدى نهراسى ، گويد : عرضكردم حدّ تواضع چيست ؟ فرمود : آنكه از جانب خود بمردم ببخشى مانند آنچه را كه دوست دارى آنان به تو بخشند ، گويد : عرضه داشتم فدايت گردم دوست داشتم بدانم من در نزد شما چگونه‌ام فرمود : بنگر من در نزد تو چگونه‌ام ( يعنى دل بدل راه دارد ، همان قدر كه تو مرا دوست دارى همان اندازه نيز من تو را دوست ميدارم ) .\r\n193 - استادم ابن وليد بسند مذكور در متن از احمد بن محمّد سيّارى از علىّ بن نعمان نقل كرده كه گفت : من به امام هشتم عرضه داشتم فدايت گردم\r\n","description":"","footnote":"","page_name":" 72 ","page_number":72},
  {"content":"\r\nمن زگيل بسيارى در بدن دارم كه اسباب ناراحتى من شده از شما ميخواهم چاره اى براى رفع آن به من ياد دهى كه مفيد باشد ، فرمود : براى هر كدام از آنها هفت دانهء جو برگير و بر هر يك هفت بار * ( إِذا وَقَعَتِ الْواقِعَةُ ) * - را تا جملهء - * ( هَباءً مُنْبَثًّا ) * ، و آيهء مباركهء * ( وَيَسْئَلُونَكَ عَنِ الْجِبالِ فَقُلْ يَنْسِفُها رَبِّي نَسْفاً ، فَيَذَرُها قاعاً صَفْصَفاً ، لا تَرى فِيها عِوَجاً وَلا أَمْتاً ) * ( سورهء طه 104 الى 107 ) را قرائت كن و بدان بدم ، آنگاه دانه دانه برگير و هر يك را بر زگيلى بساى ، سپس همه را در پارچهء نشسته اى بريز و آن را بسنگى ببند و در جاى تاريكى بياويز ، على بن نعمان گفت : من اين دستور را عمل كردم و روز هفتم نگريستم چيزى باقى نبود و مثل كف دستم صاف شده بود ، و سزاوار است اين كار را در آخر ماه كه محاقّ است - يعنى ماه در هيچ جاى زمين پيدا نيست انجام شود - .\r\nشرح : « هر چند راوى خبر كه احمد بن محمّد سيارى است چندان احاديثش قابل اعتماد نيست ، مذهبش فاسد و خودش ضعيف و رواياتش تو خالى است ، لكن دعا اثر دارد ، ولى نبايد آن را مانند دارو دانست » .\r\n194 - محمّد بن ما جيلويه بسندى كه در متن مذكور است از حسين بن خالد روايت كرده كه علىّ بن موسى الرّضا عليهما السّلام از آبائش از على عليهم السّلام نقل كرده\r\n","description":"","footnote":"","page_name":" 73 ","page_number":73},
  {"content":"\r\nكه رسول خدا صلَّى الله عليه و آله فرمود : هر كس مسلمانست نبايد مكر و حيله به كار برد ، زيرا من از جبرئيل عليه السّلام شنيدم كه مىگفت : مكر و خدعه ( نيرنگ ) در آتش است ، سپس آن حضرت فرمود : از ما نيست كسى كه با مسلمانى رندى و نادرستى كند ، و از ما نيست كسى كه با مسلمانى خيانت ورزد ، آنگاه گفت :\r\nجبرئيل روح الأمين از جانب حقّ تعالى بر من نازل شد و گفت : يا محمّد ! بر تو باد به نيك خلقى ، زيرا آن خير دنيا و آخرت را بهمراه دارد ، و بدانيد كه بدون شكّ شبيه ترين شما به من نيكوترين شما است از جهت اخلاق .\r\n195 - محمّد بن موسى بن المتوكَّل بسند مذكور در متن از احمد بن عبد الله روايت كرده كه گفت : از امام ابو الحسن الرّضا عليه السّلام پرسيدم : « ذو الفقار » شمشير رسول خدا صلَّى الله عليه و آله از كجا بود ؟ فرمود : آن را جبرئيل عليه السّلام از آسمان براى آن حضرت آورد ، و آن داراى زيورى از نقرهء خام بود و اكنون نزد من است .\r\n196 - استادم ابن وليد بسند مذكور در متن از حسين بن خالد روايت كرده كه ابو الحسن على بن موسى عليهما السّلام فرمود : نظر كردن به ذريهء ما عبادت است ،\r\n","description":"","footnote":"","page_name":" 74 ","page_number":74},
  {"content":"\r\nگفتند : يا ابن رسول الله آيا مراد نظر كردن به أئمهء معصومين از شما است ، يا نه جمله بر جميع ذرّيهء پيامبر خدا صلَّى الله عليه و آله ؟ فرمود : بله نظر كردن به تمام ذرّيهء پيغمبر صلى الله عليه و آله عبادت است ، البتّه مادامى كه از صراط او منحرف نشده و خود را بمعاصى نيالوده باشند .\r\n197 - پدرم - رحمة الله عليه - با دو واسطهء مذكور در متن از احمد بن - محمّد همدانى از امام جواد از على بن موسى الرّضا عليهما السّلام و آن حضرت از پدرانش از على بن ابى طالب سيّد اوصياء عليهم السّلام روايت كرده كه گفت : رسول خدا صلَّى الله عليه و آله فرمودند : به بسيارى نماز و روزه و حجّ و انفاقات و زمزمه‌هاى آنان در تاريكى شب ننگريد ، بلكه براستگوئى و اداء امانتشان نظر كنيد .\r\nشرح : « يعنى تنها حسن ظاهر در خوبى شخص دخيل نيست بلكه ايمان به مبدء و معاد و روز حساب اساس سلامت شخص است » .\r\n198 - تميم بن عبد الله قرشى بسند مذكور در متن از عبد السّلام هروى\r\n","description":"","footnote":"","page_name":" 75 ","page_number":75},
  {"content":"\r\nروايت كرده كه گفت : در روز جمعهء آخر شعبان بود كه بر على بن موسى عليهما السّلام وارد شدم ، فرمود : اى ابا صلت ماه شعبان بيشترش گذشت و اين جمعهء آخر آن است ، پس آنچه از اعمال خير كه در اين ماه در انجام آن كوتاهى كرده اى در اين چند روزى كه باقى مانده تدارك كن ، و بر تو باد به انجام آنچه به حال تو مفيد است و ترك آنچه براى تو فائده اى ندارد ، و دعا و استغفار و تلاوت قرآن را افزون كن ، و از گناهان و نافرمانيهايت بسوى خدا باز گرد و توبه نما ، تا اين ماه خدا به تو رو كرده باشد در حالى كه تو با خدايت - عزّ و جلّ - اخلاص ورزيده باشى ، و امانتى بر گردن خود باقى مگذار مگر آنكه آن را ادا كنى ، و نيز در دلت كينهء هيچ مؤمنى نباشد مگر اينكه آن را از دل بيرون كنى ، و هيچ گناهى را كه مرتكب بوده اى وامگذار مگر آنكه آن را رها كرده و از آن دورى گزينى ، و از خداوند پروا داشته باش ، و در امور نهان و آشكارت بر او توكَّل و اعتماد كن ، و هر كس بر خدا توكَّل كند همانا خداوند او را كافى است ، زيرا خداوند رساننده است كار خود را ، و براى هر چيز اندازه اى قرار داده است ، و در باقيماندهء اين ماه زياد اين ذكر را بگوى :\r\n« اللَّهم إن لم تكن قد غفرت لنا في ما مضى من شعبان فاغفر لنا فيما بقي منه » ( يعنى : پروردگارا ! اگر تاكنون در اين ماه كه بسر نرسيده\r\n","description":"","footnote":"","page_name":" 76 ","page_number":76},
  {"content":"\r\nاست ما را نبخشيده اى ، پس از تو ميخواهيم كه در باقيماندهء اين ماه ما را ببخشى و بيامرزى ) زيرا خداوند تبارك و تعالى در اين ماه مردم بسيارى را از آتش آزاد مىكند به جهت احترام ماه مبارك رمضان .\r\n199 - مفسّر جرجانىّ بسند مذكور در متن از امام عسكرىّ از پدرانش از جدّش على بن موسى از پدرش موسى بن جعفر عليهم السّلام روايت كرده كه از امام صادق عليه السّلام پرسيدند كه زاهد در دنيا كيست ؟ فرمود : آن كسى كه از حلالش اجتناب كند براى گرفتارى حساب آن و حرامش را ترك كند از بيم آتش عقوبت آن .\r\n200 - و به همين سند از آن حضرت از پدرش عليهما السّلام روايت كرده كه فرمود :\r\nامام صادق عليه السّلام مردى را ديد كه سخت بر مرگ فرزندش بيتابى مىكند ، ( پس از ديدن اين منظره ) حضرت به او فرمود : اى مرد آيا براى مصيبت كوچك اين طور بيتابى ميكنى و از مصيبت بزرگتر غافل غافلشده اى ، اگر تو قبلا خود را آماده براى داغ فرزندت مينمودى اين مقدار اين مصيبت براى تو سنگين نمىنمود ، پس مصيبت به عدم آمادگى و مهيّا بودن براى ديدن داغ فرزند بالاتر و عظيمتر است\r\n","description":"","footnote":"","page_name":" 77 ","page_number":77},
  {"content":"\r\nاز دردمندى تو نسبت بفقدان پسرت .\r\n201 - حسين بن ابراهيم بسند مذكور در متن از ريّان بن صلت روايت كرده كه امام هشتم از پدرش از آباء گرامش عليهم السّلام از علىّ عليه السّلام نقل كرد كه رسول خدا صلى الله عليه و آله فرمود : در روز رستاخيز پيروان علىّ رستگارانند .\r\n202 - حسين بن احمد بن ادريس بسند مذكور در متن از فضل بن كثير روايت كرده كه علىّ بن موسى الرّضا عليهما السّلام فرمود : هر كس به مسلمان فقيرى سلام كند بر خلاف آن نحو كه بر ثروتمندان سلام مىكند ، خداوند را ملاقات كند در قيامت در حالى كه بر او خشم گرفته است .\r\nشرح : « مراد از ملاقات خدا ، ملاقات جزاى الهى است و مراد از خشم پروردگار عذابى است كه شخص در قيامت با آن رو برو مىشود » .\r\n203 - علىّ بن احمد بن محمّد بن عمران از دو تن مجهول بنامهاى محمّد بن هارون صوفىّ و او از عبيد الله رويانىّ از عبد العظيم بن عبد الله حسنىّ از امام جواد از علىّ بن موسى از آباء گرامش از جدّش عليهم السّلام روايت كرده كه\r\n","description":"","footnote":"","page_name":" 78 ","page_number":78},
  {"content":"\r\nفرمود : سلمان ، ابو ذرّ را به خانه اش دعوت كرد و براى پذيرائى او دو گرده نان آورد ، ابو ذر آنها را برداشت و گردانيد و نظرى به پشت آن انداخت ، سلمان از او پرسيد براى چه اين كار را كردى ؟ ابو ذر گفت : خواستم ببينم نبادا درست پخته نباشد ، سلمان سخت بخشم آمده و گفت : چقدر پر جراتى كه اين دو گرده نان را ميگردانى كه بدانى پخته است يا خمير ، به خدا سوگند در اين نان آبى كه در زير عرش بوده فعاليّت داشته و همين طور فرشتگان كار كرده‌اند تا آن را به باد رسانيده و آن باد آن را به ابرها رسانده و ابرها كوشش كرده‌اند تا آن را به زمين رسانده‌اند ، و رعد و برق و مأمورين از ملائكه جملگى همه در كار بوده‌اند تا آن را به جايهاى خود در زمين پخش نموده‌اند ، و زمين نيز در روى آن فعاليت كرده و همچنين چوب و آهن و حيوان و آتش و هيزم و نمك - و آنچه را كه ذكر نكردم بيش از اين است كه بدان اشاره كردم - همه و همه در كار بوده‌اند تا اين نان بدست آمده ، پس تو چگونه خواهى توانست كه شكر اين را بجاى آرى ؟ ابو ذر گفت : من بسوى خدا توبه مينمايم و طلب مغفرت مينمايم و از شما عذر ميخواهم از\r\n","description":"","footnote":"","page_name":" 79 ","page_number":79},
  {"content":"\r\nكارى كه از من سرزد و تو آن را ناپسند دانستى و آن را ناخوش داشتى .\r\nحضرت فرمود : روزى سلمان ، ابو ذر را مهمان كرد و از انبان خود قطعه اى نان خشك بيرون آورد و آن را از كوزهء خود آب زد ، ابو ذر گفت : چقدر خوب بود اين نان اگر با آن نمكى ميبود ، سلمان برخاست و از خانه بيرون رفت و كوزهء خود را گرو گذارد و نمكى تهيّه كرد و به خانه آورد و نزد وى نهاد ، پس ابو ذر لقمه اى از آن نان بر ميگرفت و بر آن نمك مىافشاند و مىخورد و ميگفت : سپاس خدائى را كه قناعت را روزى ما كرد ، پس سلمان به او گفت : اگر تو قناعتى داشتى كوزهء من بگرو نمىرفت .\r\nشرح : « بايد دانست كه اشكال سلمان به ابو ذر وارد نيست ، زيرا همهء آسمان و زمين و كائنات همگى در كار بوده‌اند تا نانى بدست آيد ، لكن در اثر اهمال بشر در پختن آن زحمت همهء كاركنان را بباد داده است ، و اين گونه روايات ساخته و پرداختهء صوفيان است چنان كه از سند آن پيداست » .\r\n204 - و به همين سند مجهول از عبد العظيم حسنى روايت كرده كه به ابو جعفر امام نهم عليه السّلام عرضكردم يا ابن رسول الله ! براى من حديثى از پدران خود عليه السّلام بازگوى ، فرمود : حديث كرد مرا پدرم از پدرانش - عليهم السّلام - كه امير مؤمنان عليه السّلام فرمود : پيوسته مردم بخير و خوبى زندگى ميكنند تا آن زمان كه\r\n","description":"","footnote":"","page_name":" 80 ","page_number":80},
  {"content":"\r\nبا هم از حيث عقل و علم و سليقه و تنگدستى و فراخى متفاوتند ، و اگر در اين امور مذكوره با هم مساوى بودند ( از بار مسئوليّت شانه خالى كرده و ) هلاك ميگرديدند ، عرضه داشتم برايم بيفزائيد ، فرمود : پدرم از جدّم از آبائش عليهم السّلام روايت كرد كه امير مؤمنان عليه السّلام فرمود : چنانچه هر كدام شما از عيب و نقص پنهان ديگرى اطَّلاع ميداشت ، هر آينه بر وى نمىپوشانيديد ، و ( در نتيجه ) اسرار همه فاش مىشد .\r\nراوى گويد : به حضرت عرض كردم : يا ابن رسول الله اضافه بفرمائيد ، فرمود : پدرم از جدم از اجدادم عليهم السّلام برايم حديث كرد كه امير مؤمنان عليه السّلام فرمود : شما كه هرگز توان آن نداريد كه خير مالى به مردم برسانيد پس با اخلاق خوش و روى باز و برخورد عالى با آنان روبرو شويد ، زيرا من از رسول خدا صلى الله عليه و آله شنيدم ميفرمود : شما كه نمىتوانيد با مال به ديگران كمك كنيد پس با خلق نيك با مردم رفتار نمائيد .\r\nراوى گويد : گفتم اى فرزند پيغمبر برايم بيشتر بفرما : حضرت فرمود :\r\nپدرم از جدم از آبائش عليهم السّلام برايم حديث كرد كه امير المؤمنين عليه السّلام فرمودند :\r\nهر كس روزگار را مورد سرزنش قرار دهد و نكوهش كند خود همواره مورد عتاب و سرزنش واقع خواهد شد .\r\n","description":"","footnote":"","page_name":" 81 ","page_number":81},
  {"content":"\r\nشرح : « روزگار و زمان ، نيكى و بدى بالاراده ندارد ، بلكه مردم هر زمانند كه با افعال ارادى خود ، بدى و شرّ و فساد در زمان و روزگار ايجاد مىكنند ، و زمانه را مسئول دانستن از كمال بىتوجّهى است ، و اين مردمند كه موجب تيرگى و فشار و سختى و ناملايمى زمانه ميشوند و عتاب را با مقصّر و بانى شرّ و فساد انجام ميدهند نه با ظرف زمان و مكان » .\r\nراوى گويد : عرض كردم يا ابن رسول الله برايم بيفزا ؟ امام فرمود : پدرم از جدم از اجدادم عليهم السّلام روايت كرد كه امير مؤمنان عليه السّلام فرمود : همنشينى با مردم بد و فاسد موجب تهمت و بدگمانى شخص بمردم آبرومند است ( يا آنان به انسان ) گفتم : اى فرزند رسول خدا زياده از اين برايم بگو ، امام فرمود : پدرم از جدم از اجدادم عليهم السّلام روايت كرده كه امير المؤمنين عليه السّلام فرمود : دشمنى كردن با بندگان خدا بسيار بد توشه اى است از براى سفر آخرت .\r\nگفتم : بيشتر برايم بفرمائيد اى فرزند رسول خدا ، حضرت فرمود : پدرم از جدم از اجدادم عليهم السّلام روايت كرده كه امير المؤمنين عليه السّلام فرمود : ارزش هر فردى باندازهء دانش و آن عملى است كه نيك انجام ميدهد .\r\nعرضه داشتم باز هم برايم بفرمائيد ، حضرت همانطور از پدرش از نياى گرامش عليهم السّلام روايت كرد كه امير مؤمنان عليه السّلام فرمود : شخصيّت و باطن هر فرد\r\n","description":"","footnote":"","page_name":" 82 ","page_number":82},
  {"content":"\r\nدر زير زبانش نهفته و پنهان است .\r\nگفتم : يا ابن رسول الله برايم بيفزاييد ، حضرت به همان طريق از پدرانش عليهم السّلام نقل كرد كه امير مؤمنان عليه السّلام فرمود : كسى كه قدر خود را شناخت هرگز هلاك نخواهد شد .\r\nعرضكردم برايم افزون كن ، امام عليه السّلام فرمود : پدرم از جدّم از اجدادم عليهم السّلام روايت كرده كه امير مؤمنان عليه السّلام فرمود : دقت قبل از كردار و عاقبت انديشى پيش از انجام كار ، انسان را از پشيمانى و ندامت دور و در امان ميدارد .\r\nگفتم بيشتر بفرمائيد ، امام عليه السّلام از پدرش از جدّش از اجدادش عليهم السّلام روايت كرد كه امير مؤمنان عليه السّلام فرمود : كسى كه به روزگار تكيه كند زمين خواهد خورد ( يعنى چرخ روزگار گردنده است و تكيه بر آن نتوان نمود ) .\r\nراوى گويد : عرضكردم يا ابن رسول الله برايم بيفزا ، فرمود : پدرم از جدم از اجدادم عليهم السّلام برايم حديث كرد كه امير مؤمنان عليه السّلام فرمود : آن كس كه به رأى خود اعتماد كند و خويش را از مشورت با ديگران بىنياز بيند جان خود را بخطر انداخته است .\r\nباز گفتم : يا ابن رسول الله ! بيش از اين برايم بگو ، حضرت فرمود : ( با\r\n","description":"","footnote":"","page_name":" 83 ","page_number":83},
  {"content":"\r\nاتصال سند به حضرت عليه السّلام ) امير مؤمنان عليه السّلام فرمود : كم عيالى يكى از فراخى است ( مراد از دو يسار : بىنيازى و حاجت نداشتن به چيزى و بىنيازى بداشتن آن مورد حاجت ) .\r\nعرضه داشتم : يا ابن رسول الله برايم افزون نما ، امام گفت : پدرم از جدم از اجدادم عليهم السّلام روايت كرده كه امير المؤمنين عليه السّلام فرمود : هر كس كه خودستائى در او راه يافت هلاك گرديد .\r\nعرضه داشتم : يا ابن رسول الله برايم افزون نما ، امام گفت : ( با اتصال سند به حضرت عليه السّلام ) امير المؤمنين عليه السّلام فرمود : كسى كه يقين دارد انفاق مال در راه خداوند جايگزين دارد ، ( بالنتيجه ) در بخشش دست باز است و براحتى مال را صرف راه حق مىكند .\r\nبراى بار آخر گفتم : يا ابن رسول الله بيش از اين برايم بگو ، امام فرمود : ( با اتصال سند به حضرت عليه السّلام ) امير المؤمنين عليه السّلام فرمود : هر كس تنها به سلامت بودن خويش از سوى زير دستان بسنده كند ، سلامت ماندن خود را از جانب بالاتران و زبردستان غنيمت برده است ، راوى گفت : عرضكردم همين قدر كافى است .\r\n","description":"","footnote":"","page_name":" 84 ","page_number":84},
  {"content":"\r\n205 - و به همين سند از عبد العظيم بن عبد الله حسنى روايت كرده كه گفت : از محمّد بن علىّ امام جواد عليه السّلام راجع به فرمودهء خداوند عزّ و جلّ * ( أَوْلى لَكَ فَأَوْلى ) * سؤال كردم ، فرمود : خداوند ميفرمايد : از خير دنيا دور گردى [ چنان دورگشتنى 
  ] و نيز از خير آخرت دور گردى . « سورهء قيامت آيات 34 و 35 » 206 - پدرم - رضى الله عنه - بسند مذكور در متن از حسين بن خالد صيرفىّ روايت كرده كه گفت : به حضرت رضا عليه السّلام عرضكردم شخصى خود را تطهير مىكند و انگشترى در دست دارد كه نقش آن « * ( لا إِله إِلَّا الله ) * » است حكم آن چيست ؟ حضرت فرمود : آن را مكروه دارم ، عرضه داشتم فدايت شوم آيا اين طور نيست كه رسول خدا صلى الله عليه و آله و هر يك از پدران ( گرامى ) شما اين كار را ميكرد و انگشتريش را در دست داشت ؟ فرمود : آرى ، و لكن انگشترشان بدست راستشان بود ، بعد فرمود : از خدا بپرهيزيد و در بارهء خود فكر كنيد ، گفتم :\r\nنقش نگين خاتم امير المؤمنين عليه السّلام چه بود ؟ فرمود : چرا از كسان قبل از وى\r\n","description":"","footnote":"","page_name":" 85 ","page_number":85},
  {"content":"\r\nنپرسيدى ؟ گفتم اينك مىپرسم ( نقش خاتم ( 1 ) آدم عليه السّلام چه بود ؟ ) فرمود : نقش خاتم آدم عليه السّلام « لا إله الَّا الله ، محمّد رسول الله » بود و با همان به زمين هبوط كرد ، و نوح عليه السّلام هنگامى كه بر كشتى سوار ميشد خداوند به دو وحى فرستاد كه اى نوح اگر از غرق هراس دارى پس هزار بار ( لا إله الَّا الله ) بگوى ، سپس از من نجات بخواه ، و بدين سبب تو و همراهانت را از غرق شدن در امان ميدارم . چون نوح با همراهانش بكشتى نشست و لنگر و طناب كشتى را آزاد كرد و آن را به راه انداخت و طوفان باد شروع شد و آنان را گرفت ، نوح را مهلت گفتن تهليلات نداد ، نوح خود و يارانش را از غرق شدن در امان نديد ، و به زبان سريانى گفت : « هيلوليا هزار هزار ياماريا ياماريا آرام گير » ، موج فرو نشست و كشتى آرام گرفت و نوح گفت : كلامى كه خداوند مرا بدان از غرق نجات داد سزاوار آن است كه از من جدا نگردد ، لذا بر نگين انگشتريش كلمهء « لا إله الَّا الله ألف مرّة يا ربّ أصلحني »\r\nرا نقش نمود .\r\nبعد امام فرمود : و ابراهيم عليه السّلام هنگامى كه وى را در منجنيق گذاردند جبرئيل عليه السّلام برآشفت ، و خداوند به دو وحى فرستاد : اى جبرئيل چه چيز تو را بر\r\n\r\n","description":"","footnote":"\r\n( 1 ) مراد از خاتم ، انگشترى است كه در آن روزگار نگين آن را نقش كرده و بجاى مهر و امضاى امروزى از آن استفاده مىكردند .\r\n","page_name":" 86 ","page_number":86},
  {"content":"\r\nآن داشت كه غضب نمودى ؟ جبرئيل عرضه داشت : پروردگارا ! اين دوست تو است كه جز او كسى تو را در زمين عبادت نمىكند ، اكنون دشمن خود و او را بر وى مسلَّط ساختى ، خداوند به دو وحى فرستاد ، آرام گير ، شتاب كار بنده اى است كه از مرگ ميهراسد مانند تو ، امّا من ، پس او را بندهء خود ميدانم و هر گاه اراده كنم او را در مىيابم ، امام فرمود : در اينجا نفس جبرئيل آرام گرفت و خوشحال شد ، و بسوى ابراهيم عليه السّلام روان گرديد ، و از وى پرسيد آيا در اين حال حاجتى دارى ؟ ابراهيم فرمود : امّا به تو خير ، ( جبرئيل پيام را رسانيد ) و خداوند او را به زمين فرستاد و انگشترى كه در نگينش شش كلمه نقش شده بود بهمراه داشت و كلمات آن اين بود « لا إله الَّا الله محمّد رسول الله ، لا حول و لا قوّة الَّا با لله ، فوّضت أمري الى الله ، اسندت ظهري الى الله ، حسبي الله » و خداوند پيام فرستاد كه اين خاتم را در دست كن و من آتش را بر تو سرد و سلامت ميگردانم .\r\nامام فرمود : در نگين انگشترى موسى عليه السّلام دو كلمه نقش شده بود كه از تورات گرفته شده بود :\r\n« اصبر تؤجر ، اصدق تنج » يعنى : پايدارى كن تا اجر برى ، راست گوى تا نجات يا بى .\r\nامام فرمود : و نقش خاتم سليمان عليه السّلام اين بود\r\n« سبحان من الجم الجنّ بكلماته » ( پاك و منزّه است خدائى كه با كلمات خود جنّ را مهار كرد ) .\r\n","description":"","footnote":"","page_name":" 87 ","page_number":87},
  {"content":"\r\nو نقش خاتم عيسى عليه السّلام : دو جمله بود كه آن را از انجيل گرفته بود :\r\n« طوبى لعبد ذكر الله من اجله ، و ويل لعبد نسى الله من اجله » .\r\nو نقش خاتم محمّد صلى الله عليه و آله ، « لا إله الَّا الله ، محمّد رسول الله » بود ، و نقش خاتم امير المؤمنين عليه السّلام « الملك لله » و نقش خاتم حسن بن علىّ عليهما السّلام « العزّة لله » بود و نقش خاتم حسين بن علىّ عليهما السّلام « * ( إِنَّ الله بالِغُ أَمْرِه ) * » ، و علىّ بن الحسين عليهما السّلام خاتم پدرش حسين را بدست ميكرد ، و همچنين امام باقر عليه السّلام ، و نقش خاتم جعفر بن محمّد عليه السّلام\r\n« الله وليّي و عصمتي من خلقه » و نقش خاتم موسى بن - جعفر عليهما السّلام « حسبى الله » بود .\r\nحسين بن خالد گويد : آنگاه حضرت دست مبارك خود را پيش آوردند و انگشتان را باز كردند و انگشترى پدرش در دست مباركش بود و نقش آن را به من نشان دادند .\r\nو در خبر ديگر غير از اين حديث آمده است كه نقش خاتم علىّ بن الحسين عليهما السّلام اين جمله بود\r\n« خزى و شقي قاتل الحسين بن عليّ » عليهما السّلام .\r\n","description":"","footnote":"","page_name":" 88 ","page_number":88},
  {"content":"\r\n207 - پدرم - رضى الله عنه - بسند مذكور در متن از علىّ بن اسباط روايت كرده كه گفت : شنيدم علىّ بن موسى الرّضا عليهما السّلام از نياى گرامش از امير مؤمنان عليه السّلام نقل كرده كه رسول خدا صلى الله عليه و آله فرمود : باقى نمانده است ميان مردمان از گفتار پيامبران راستين عليهم السّلام جز همين جملهء مشهور كه « اكنون كه شرم نميكنى پس هر چه خواهى و مايلى انجام ده » .\r\n208 - احمد فرزند علىّ بن ابراهيم قمّى بسند مذكور در متن از حسين بن - خالد روايت كرده است كه علىّ بن موسى الرّضا از پدرش از نياى گرامش عليهم السّلام از امير مؤمنان عليه السّلام نقل كرده كه رسول خدا صلى الله عليه و آله فرمود : جبرئيل امين از جانب ربّ العالمين به من خبر داد كه خداوند عزّ و جلّ فرمود : علىّ بن ابى طالب حجّت من است بر خلقم ، و قاضى و حاكم و نگهدارندهء دين منست ، از نسل او پيشوايانى را برآورم كه بر قوانين من استوار و پابرجايند ، مردمان را به راه مستقيم من ميخوانند ، بسبب ايشان بلاها و گرفتاريها را از بردگان و كنيزانم دفع\r\n","description":"","footnote":"","page_name":" 89 ","page_number":89},
  {"content":"\r\nمينمايم ، و بوجود آنان از رحمتم بر جهانيان نازل ميسازم .\r\n209 - جعفر بن محمّد بن مسرور بسند مذكور در متن از ريّان بن صلت روايت كرده كه به علىّ بن موسى الرّضا عليهما السّلام عرضه داشتم : قرآن در نظر شما چگونه است و در بارهء آن چه ميفرمائيد ؟ آن حضرت فرمود : قرآن كلام خداست ، از آن نگذريد ، ( قدم فراتر ننهيد ) و از غير آن راه مجوئيد كه گمراه خواهيد گشت .\r\nشرح : « از الفاظ روايت چنين پيداست كه ريّان بن صلت نظر آن حضرت را در بارهء مسألهء نوظهورى كه در آن عصر در محافل علمى مورد بحث بوده ميخواسته ، و آن اين بوده كه آيا قرآن مجيد حادث است يا قديم ، و امام عليه السّلام در پاسخ اين سؤال هشدار ميدهد كه بدانيد قرآن كتاب هدايت و عمل است و بايد از قرآن پيروى كرد و از انوارش منوّر شد ، و باصول اعتقاديش معتقد و بدستورات عمليش عامل بود ، امّا اينكه حادث است يا قديم اين مطلبى نيست كه به درد دنيا يا آخرت بخورد ، و صرف پندار و وهم و خيال و بافتن است يا از جانب دوست نادان و احمق و يا دشمن داناى نابكار - كه ميخواهد از اين راه مسلمانان را از تعليمات قرآن دور و راه فهم كتاب خدا را بسته و مسلمانان را منحرف سازد - القاء شده است » .\r\n210 - محمّد بن ابراهيم بن اسحاق از ابن عقده از علىّ بن فضّال از پدرش\r\n","description":"","footnote":"","page_name":" 90 ","page_number":90},
  {"content":"\r\nحسن روايت كرد كه گفت : علىّ بن موسى الرّضا عليهما السّلام فرمود : مائيم كه در دنيا سرور و آقائيم و در عالم آخرت داراى قدرت و سلطنت هستيم .\r\n211 - محمّد بن علىّ ماجيلويه و احمد فرزند علىّ بن ابراهيم و حسين بن ابراهيم ناتانه بسند مذكور در متن از محمّد بن علىّ تميمى روايت كرده‌اند كه گفت : علىّ بن موسى عليهما السّلام از پدرش از نياى بزرگوارش عليهم السّلام از امير مؤمنان عليه السّلام از رسول خدا صلى الله عليه و آله كه فرمودند : هر كس خوشدارد بر شاخه اى از نهال ياقوت سرخى كه خداوند آن را با دست قدرت خويش كشته [ و بخواهد بدان چنگ زند 
  ] پس بايد تولَّاى علىّ و اولادش ائمّهء ( طاهرين ) را در دل داشته باشد ، زيرا آنان برگزيدگان خداوند عزّ و جلّ ميباشند و خالصان و منتخبان اويند ، و آنانند معصوم و مصون از هر خطا و لغزشى .\r\n212 - حسين بن ابراهيم ناتانه بسند مذكور در متن از ريّان بن صلت روايت كرده كه گفت : علىّ بن موسى الرّضا عليهما السّلام فرمود : هر كس در هر روز از ماه شعبان هفتاد بار به اين لفظ\r\n« استغفر الله و اسأله التّوبة » طلب آمرزش كند ،\r\n","description":"","footnote":"","page_name":" 91 ","page_number":91},
  {"content":"\r\nخداوند متعال برات آزادى از آتش دوزخ را براى او مىنويسد و نيز پروانهء عبور از پل صراط را ، و او را بمنزلگاه قرار كه بهشت است وارد مىكند .\r\n213 - ابو علىّ احمد بيهقىّ در فيد - منزليست در راه عراق بمكَّه - هنگام برگشتنم از حجّ بسال 354 قمرىّ بسند متن از داود بن سليمان برايم روايت كرد كه علىّ بن موسى الرّضا عليهما السّلام از پدرش از آباء بزرگوارش عليهم السّلام از علىّ بن أبى طالب عليه السّلام نقل كرد كه رسول خدا صلى الله عليه و آله فرمود : چون روز قيامت شود حسابرسى شيعيان ما بما واگذار مىشود ، پس هر كس مظلمه و بدهى و گناهش ميان او و خداوند است ما داورى كرده و هر چه حكم كنيم خداوند امضاء مىفرمايد ، و هر كس مظلمه اش ميان او و مردم است ، ما از مردم تقاضا ميكنيم او را ببخشند ، و آنان مىبخشند ، و هر كس مظلمه اش ميان او و ما اهل بيت است ما سزاوارتر از همه كس به بخشش و عفو و گذشت مىباشيم .\r\nشرح : « سند خبر از نظر صحت و ضعف هر چه باشد اين مقام حسابرسى\r\n","description":"","footnote":"","page_name":" 92 ","page_number":92},
  {"content":"\r\nو داورى در قيامت براى ائمّهء معصومين از مسلَّمات است كه در بسيارى از روايات كه در حدّ مستفيض بلكه تواتر است آمده ، و نيز بخشش آنان حقّ خود را مطلبى است موافق عقيدهء ما شيعيان در بارهء آنان ، چون ايشان را معدن رحمت ، و منتهى الحلم ، و اصول كرم ، و اولياء نعم ، و رحمت موصوله ميدانيم و اقتضاى اين صفات همانست كه فرمود » .\r\n214 - محمّد بن عمر جعابىّ ( 1 ) از حسن بن عبد الله رازى روايت كرده گفت : آقايم علىّ بن موسى الرّضا از پدرش از نياى گرامش از علىّ بن ابى طالب عليه السّلام نقل كرد كه رسول خدا صلى الله عليه و آله فرمود : هر كس از مسلمانان بميرد و تابع امامى از ائمّهء اولاد من نباشد ( امام زمان خود را نشناسد ) بمرگ در حال جاهليّت مرده است و اعمال او پذيرفته نيست ، و همه را بايد حساب پس دهد چه زمان جاهل بودنش ، و چه پس از آن كه اسلام آورده .\r\n215 - و به همين اسناد جعابىّ روايت كرده كه رسول خدا صلى الله عليه و آله فرمود : من و اين مرد - يعنى علىّ بن ابى طالب - در روز قيامت مانند اين دو انگشت باشيم ،\r\n\r\n","description":"","footnote":"\r\n( 1 ) سمعانى گفته است كه محمّد بن عمر جعابى از محدّثين مشهور است ، و مذهبش تشيّع بوده و به ابن الجعابى يا ابو بكر التميمىّ شهرت يافته ، وى داراى تصانيف بسيار است زمانى در موصل بمنصب قضا نشسته و در بارهء جدّ اعلايش كه آيا سلم است يا سلام و يا سالم اختلاف است ، و نجاشى در كتاب رجالش او را از حفّاظ حديث و بزرگان اهل علم دانسته و بيش از ده كتاب او را نام برده است .\r\n","page_name":" 93 ","page_number":93},
  {"content":"\r\nآنگاه دو انگشت شهادت - كه به عربى آن را سبّابه گويند - را كنار هم آورد و فرمود :\r\nپيروان ما نيز با ما باشند ، و همچنين هر كس ستم كشيده و مظلومى از ما خاندان را يارى كند او هم با ما خواهد بود .\r\n216 - و به همين اسناد جعابىّ روايت كرده كه رسول خدا صلى الله عليه و آله فرمود : هر كس دوست دارد كه بدستاويز محكمى چنگ زند پس بايد بدوستى و ولاى علىّ و اولادش كه اهل بيت منند چنگ زند .\r\n217 - و به همين اسناد جعابىّ روايت كرده كه رسول خدا صلى الله عليه و آله فرمود :\r\nامامان و پيشوايان ( پس از من ) همگى از فرزندان حسين ميباشند ، و هر كس ايشان را فرمان برد خداى را اطاعت كرده ، و هر كس نافرمانى آنان كند خداى را عزّ و جلّ معصيت كرده است ، و ايشانند چنگاويز محكم و دستگيرهء استوار ، و اينانند راهنماى بسوى خداوند عزّ و جلّ .\r\n218 - و به همين اسناد جعابى روايت كرده كه رسول خدا صلى الله عليه و آله فرمود : يا علىّ ! تو با دو فرزندت ( حسن و حسين ) برگزيدگان خدا از خلق ميباشيد .\r\n219 - و به همين اسناد جعابىّ روايت كرده كه رسول خدا صلى الله عليه و آله فرمود : من و علىّ از يك نور آفريده شده‌ايم .\r\n","description":"","footnote":"","page_name":" 94 ","page_number":94},
  {"content":"\r\n220 - و به همين اسناد جعابىّ روايت كرده كه رسول خدا صلى الله عليه و آله فرمود : هر كس ما اهل بيت را دوست بدارد ، خداوند متعال روز رستاخيز او را در حال امن و سلامت و دل آرامى محشور ميگرداند .\r\n221 - و به همين اسناد جعابىّ روايت كرده كه رسول خدا صلى الله عليه و آله به على عليه السّلام فرمود : يا علىّ ! هر كس تو را دوست بدارد در قيامت با پيمبران راستين و در درجهء آنان خواهد بود ، و هر كس بميرد در حالى كه دشمن ميدارد تو را ، باكى بر او نيست و ابائى ندارد ، كه يهودى از دنيا برود يا نصرانى .\r\n222 - و به همين اسناد جعابىّ روايت كرده كه رسول خدا صلى الله عليه و آله در مورد گفتار خداوند عزّ و جلّ : * ( وَقِفُوهُمْ إِنَّهُمْ مَسْؤُلُونَ ) * يعنى : ( آنان را باز داريد اينان بازپرسى بايد بشوند - صافات : 24 ) فرمود : از ولايت علىّ پرسش خواهند شد .\r\n223 - و به همين اسناد جعابىّ روايت كرده كه رسول خدا صلى الله عليه و آله به على و فاطمه و حسن و حسين عليهم السّلام و عبّاس بن عبد المطَّلب و عقيل فرمود : من با هر كس كه با شما بجنگد در جنگ ميباشم ، و با هر كس كه با شما در صلح و سلامت است در صلح و سلامت ميباشم .\r\nمصنّف اين كتاب ( صدوق عليه الرّحمة ) گويد : ذكر عقيل و عبّاس در اين\r\n","description":"","footnote":"","page_name":" 95 ","page_number":95},
  {"content":"\r\nحديث غريب است و من اضافهء اين دو تن را در اين حديث از كس ديگر غير از محمّد بن عمر جعابىّ نشنيده‌ام .\r\nشرح : « مؤلَّف - رضوان الله تعالى عليه - اخبار اين كتاب ( يعنى عيون الاخبار ) را چنان كه از سياق پيداست از نسخه‌هاى كتبى كه از پيشينيان بجاى مانده و مشايخش به او اجازهء روايت آنها را داده‌اند استخراج كرده ، و چون در آن زمان چاپ نبوده و كتابها همه نسخهء خطى و دست نويس بوده ، اين احتمال ميرود كه پاره اى از كتب كه نسخه اش متواتر نبوده توسّط بعضى از منحرفين تصرف شده و چيزى را كم يا اضافه نموده باشند ، و اخبارى كه محمّد بن عمر جعابىّ در كتبش روايت كرده ديگران نيز روايت كرده‌اند و صدوق - عليه الرّحمة - در كتب ديگر غير از كتاب محمّد بن عمر جعابى در كتاب ديگر اين اضافه را نديده و در اينجا تذكَّر داده است و اين تذكَّر احتمال تصرّف و اضافه نمودن را در مصدريكه جعابى از آن نقل كرده تقويت مىكند » .\r\n224 - و به همين اسناد جعابىّ روايت كرده كه علىّ عليه السّلام گفت : مرا رسول خدا صلى الله عليه و آله فرمود : تو از منى و من از تو .\r\n225 - و به همين اسناد جعابىّ روايت كرده كه رسول خدا صلى الله عليه و آله به علىّ عليه السّلام فرمود : تو بهترين افراد بشر هستى و كسى در باره ات شكّ نكند جز كافر .\r\n226 - و به همين اسناد جعابىّ روايت كرده كه رسول خدا صلى الله عليه و آله فرمود : من\r\n","description":"","footnote":"","page_name":" 96 ","page_number":96},
  {"content":"\r\nجز بفرمان حقّ تعالى فاطمه دخترم را به شوهر ندادم .\r\n227 - و به همين اسناد جعابىّ روايت كرده كه رسول خدا صلى الله عليه و آله فرمود : هر كس من ولىّ امر او هستم علىّ پس از من ولىّ امر او خواهد بود ، پروردگارا ! دوست بدار هر كس علىّ را دوست داشته و ولىّ خود ميشمارد ، و دشمن بدار هر كس با علىّ دشمنى كرده و در ستيز است ، و يارى نما كسى را كه او را يارى كرد ، و كمك نما هر كس را كه او را مدد نمود ، و خوار و بيمقدار گردان دشمن علىّ را ، و كفايت كن او و فرزندان او را ، و عاقبت امرشان را ختم بخير بفرما ، و در آنچه بديشان ارزانى داشتى بركت ده ، و آنان را بروح القدس - فرشتهء حامل وحى - مؤيّد فرما ، و به هر كجاى زمين كه رو كنند نگهدارشان باش ، و منصب پيشوائى را در آنان قرارده ، و كسانى را كه از ايشان پيروى مىكنند جزاى نيكو عطا كن ، و مخالفان و نافرمانان آنان را هلاك گردان ، براستى كه تو نزديك و اجابتكننده اى .\r\n228 - و به همين اسناد جعابىّ روايت كرده كه رسول خدا صلى الله عليه و آله فرمود :\r\nعلىّ نخستين كسى بود كه از من پيروى كرد ( يعنى به من ايمان آورد ) و همو اوّلين كسى باشد كه در قيامت با خداوند جزا دهنده روبرو خواهد شد .\r\n229 - و به همين اسناد جعابىّ روايت كرده كه رسول خدا صلى الله عليه و آله به علىّ عليه السّلام\r\n","description":"","footnote":"","page_name":" 97 ","page_number":97},
  {"content":"\r\nفرمود : يا علىّ ! تو ذمّهء مرا برى خواهى كرد ، و توئى خليفه و جانشين من بر امّتم .\r\n230 - و به همين اسناد از جعابىّ روايت كرده كه رسول خدا صلى الله عليه و آله فرمود :\r\nقيامت بر پا نشود تا قائم بر حقّ ما قيام كند ، و آن هنگاميست كه خداوند او را اذن دهد ، و هر كس او را متابعت كند نجات يابد ، و هر كس از وى روى گرداند هلاك خواهد شد ، خدا را ، خدا را به ياد آوريد ، اى بندگان خدا ! بسوى او رويد هر چند به روى يخ و برف باشد ، زيرا كه او نمايندهء خداوند و جانشين من است .\r\n231 - و به همين اسناد جعابىّ روايت كرده كه رسول خدا صلى الله عليه و آله در حالى كه دست علىّ عليه السّلام را در دست داشت فرمود : هر كس ادّعاء نمايد كه مرا دوست دارد ، اگر علىّ را دوست نداشته باشد دروغ ميگويد .\r\n232 - و به همين اسناد جعابىّ روايت كرده كه رسول خدا صلى الله عليه و آله فرمود : در روز قيامت منابرى براى پيروان من و شيعيان اهل بيتم - آنان كه در محبّت ما اخلاص ميورزند - در اطراف عرش بر پا ميدارند و خداوند عزّ و جلّ بندگان را فرمان ميدهد كه بسوى من بشتابيد تا كرامتم را بر شما پخش كنم ، چرا كه شما در دنيا ( راه حقّ را با اخلاص پيموديد و در آن ) رنجها و آزارها ديديد .\r\n","description":"","footnote":"","page_name":" 98 ","page_number":98},
  {"content":"\r\n233 - و به همين اسناد جعابىّ روايت كرده كه رسول خدا صلى الله عليه و آله فرمود : يا علىّ تو از شجره و نهالى آفريده شده اى كه من نيز از آن خلق شده‌ام ، و من اصل و ريشهء آنم و تو تنهء آن و حسن و حسين شاخه‌هاى آن و دوستان ما برگهاى آنند ، و هر كس بهر كجاى اين شجره بياويزد خداوند او را به بهشت خواهد برد .\r\n234 - و به همين اسناد جعابىّ از امام مجتبى عليه السّلام از پدرش امير مؤمنان عليه السّلام روايت كرده كه گفت : رسول خدا صلى الله عليه و آله فرمود : يا علىّ ، از انصار ( صحابهء اهل مدينه ) كسى تو را دشمن ندارد مگر آن كس كه در اصل يهودى باشد .\r\nشرح : « چون در ميان انصار كسانى هستند كه يهودى بودند و بعد مسلمان شدند - كه در اصل پدر و مادرشان يهودى بودند - و اينان كه با علىّ عليه السّلام دشمنى ميورزيدند يا از مشركين بوده كه در واقع ايمان نداشته و بطاهر كلمهء شهادتين را بر زبان مىآوردند تا جان و مالشان در امان باشد ، و يا يهودىزاده اى بودند كه بر همان دين يهود در باطن باقى مانده و در ظاهر اسلام را پذيرفته‌اند و مانند منافقين كفر خود را پنهان ميداشته‌اند ، و الَّا كسى كه متدين بدين اسلام باشد محال است كه با على عليه السّلام دشمن باشد ، و سرّ اينكه تنها در - بارهء انصار اين چنين فرموده نه مهاجرين آنست كه مهاجرين اهل مكَّه‌اند و با يهود بيگانه بودند زيرا يهود در مكَّه زندگى نمىكردند ، بلكه در مدينه و با انصار ميزيستند » .\r\n235 - و به همين اسناد جعابىّ از امير مؤمنان عليه السّلام روايت كرده كه فرمود :\r\n","description":"","footnote":"","page_name":" 99 ","page_number":99},
  {"content":"\r\nرسول درس ناخوانده - كه درود خدا بر او باد - با من اين چنين سخنى داشت كه من را دوست ندارد مگر مؤمن و دشمن ندارد مگر منافق .\r\nتذكَّر لازم : « اين خبر بيان خبر پيش را در معنى اصل تأييد مىكند » .\r\n236 - و جعابىّ به همين اسناد روايت كرده كه رسول خدا صلى الله عليه و آله فرمود :\r\nبراى هيچ كس جائز نيست كه با حال جنابت از اين مسجد ( يعنى مسجد النّبىّ ) عبور كند جز براى من و تو و فاطمه و حسن و حسين و هر كس از اهل من باشد ، زيرا كه آنان از منند .\r\nشرح : « مراد از » يجنب « ، » يجتاز « است چنان كه بزرگان طريقين سنّى و شيعه أمثال : أبو نعيم طحّان ، ضرار بن صرد تيمى كوفىّ عامّىّ مذهب ، و سلطان العلماء آملىّ شارح لمعه معنى كرده‌اند ، و پنج تن نامبرده همگى اهل بيت پيغمبرند كه آيهء تطهير در بارهء آنان نازل شده و هر كس از اهل بيت پيامبر - صلى الله عليه و آله - داراى عصمت باشد ملحق به آنان است ، و معنى » اجناب « ، نكاح نيست ، زيرا در مورد رسول خدا صلى الله عليه و آله با زوجاتش كه آيهء تطهير شامل آنها نيست تصوّر ندارد ، پس ناچار مراد اجتياز و گذر كردن است نه نكاح ، و خبرى كه در علل الشّرائع آمده كه رسول خدا صلى الله عليه و آله فرمودند : « لا ينكح في هذا المسجد - الخ » همين خبر است كه راوى ، معناى آن را نفهميده و نقل بمعنا كرده است ، و ترمذى در جامع خود صدر اين خبر را بلفظى نقل كرده تا امير مؤمنان عليه السّلام ؛ و فاطمه و حسنين عليهم السّلام را نياورده و گفته است كه اين حديث حسن است ، همچنين محبّ الدّين طبرىّ در ذخائر العقبى ص 77 آن را بدين صورت آورده كه رسول خدا صلى الله عليه و آله فرمود : « يا علىّ لا يحلّ لأحد أن يجنب في هذا المسجد غيرى و غيرك » مانند ترمذى تقريبا » .\r\n","description":"","footnote":"","page_name":" 100 ","page_number":100},
  {"content":"\r\n237 - و جعابىّ به همين اسناد روايت كرده كه رسول خدا صلى الله عليه و آله فرمود : بدن برهنهء مرا هنگام غسل و تجهيز ميّت هيچ كس جز علىّ ننگرد ، مگر كافر ( يعنى ايمان ندارد آن كس كه عمدا نظر افكند ) .\r\n238 - و جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : يا علىّ پيروان تو در قيامت مىآيند سيراب و بدون تشنگى ، ولى دشمنانت مىآيند در غايت تشنگى ، و آب طلبند و كسى به آنان آب ننوشاند .\r\n239 - و جعابىّ به همين اسناد روايت كرده كه رسول خدا صلى الله عليه و آله فرمود :\r\nدشمنى با علىّ كفر است ، و دشمنى با بنى هاشم نفاق .\r\nشرح : « بنو أميّه هر چند به ظاهر ايمان آورده بودند ، ولى بواسطهء كينه اى كه با بنى هاشم داشتند پس از اظهار ايمان هم با بنى هاشم سازش درستى نداشتند ، بلكه غالبا دشمنى مينمودند ، با اينكه قرآن ميفرمايد : « * ( إِنَّمَا الْمُؤْمِنُونَ إِخْوَةٌ ) * » لذا دشمنى كردن آشكار با بنى هاشم بدون هيچ مجوّزى صد در صد نفاق و بىدينى است » .\r\n240 - جعابىّ به همين اسناد روايت كرده كه امير مؤمنان علىّ عليه السّلام فرمود :\r\nرسول خدا صلى الله عليه و آله براى من دعا كرده گفت : « پروردگارا ! دلش را روشن ساز و سينه اش را باز و پر حوصله و صابر و بردبار فرما و زبانش را ثابت و قوى بدار و از گرما و سرما نگهدارش » .\r\n","description":"","footnote":"","page_name":" 101 ","page_number":101},
  {"content":"\r\n241 - جعابىّ به همين اسناد روايت كرده كه امير مؤمنان عليه السّلام فرمود : من مأمور شدم كه با عهدشكنان ( اهل جمل ) و جائران و ستمگران ( لشكر صفّين ) و بيرون رفتگان از آئين حقّ ( اهل نهروان ) بمبارزه پردازم .\r\n242 - جعابىّ به همين اسناد روايت كرده كه رسول خدا صلى الله عليه و آله فرمود : به خدا پناه بريد از جبّ حزن .\r\nشرح : « جبّ بمعنى چاه است و حزن بمعنى اندوه ، و اصل خبر در سنن ترمذىّ كتاب « زهد » بعد از باب « ما جاء في الرؤيا » چنين است كه پيامبر فرمود : » تعوذوا با لله من جبّ الحزن ، قالوا : يا رسول الله و ما جبّ الحزن ؟ قال : « واد في جهنّم يتعوّذ منه جهنّم كلّ يوم مائة مرّة . . . . » . يعنى : پناه ببريد به خدا از « جبّ الحزن » ، پرسيدند : اى رسول خدا ! جبّ الحزن چيست ؟ پيامبر صلى الله عليه و آله فرمود : چاهى است در دوزخ كه روزى صد بار جهنّم از آن به خدا پناه ميبرد ، پرسيدند : چه كسى در آن مىافتد ؟ فرمود : « قرّاء رياكار » .\r\n243 - جعابىّ به همين اسناد روايت كرده كه رسول خدا صلى الله عليه و آله فرمود : تعهّدات و ديون مرا ادا نمىكند جز علىّ ، و نيز بوعده هايم وفا نميشود جز به يارى علىّ .\r\n244 - جعابىّ به همين اسناد از امير مؤمنان عليه السّلام روايت كرده كه رسول خدا\r\n","description":"","footnote":"","page_name":" 102 ","page_number":102},
  {"content":"\r\nصلى الله عليه و آله به بنى هاشم فرمود : شما پس از من مستضعف خواهيد شد .\r\nشرح : « مستضعف در اينجا مراد كسى است كه حقّش را به ستم برگيرند و او را از آن محروم گردانند » .\r\n245 - و جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : بهترين ثروت انسان و ذخيره هايش صدقه است .\r\n246 - و جعابىّ به همين اسناد روايت كرده كه رسول خدا صلى الله عليه و آله فرمود :\r\nزكات انواع اسبها و بردگان را بر شما بخشودم .\r\nشرح : « مفهوم بخشيدن اينست كه حضرت مىتوانسته نبخشد و بنا بر اخذ زكات بوده ، امّا حضرتش به مصلحتى آن را بخشيده است ، و بايد توجّه داشت كه بر طبق آيهء شريفهء * ( خُذْ مِنْ أَمْوالِهِمْ صَدَقَةً ) * بر ولىّ امر است كه بر آنچه مال محسوب مىشود زكاتى معيّن كند و آن را بستاند و در مواردى كه قرآن كريم معيّن نموده به مصرف رساند ، و سياق آيه و شأن نزولش راهنمائى مىكند كه مراد از اموال آن مالى است كه تراكم ايجاد مىكند و به فرمودهء قرآن : « * ( دُولَةً بَيْنَ الأَغْنِياءِ ) * » مىشود ، و اين پيشواى مسلمين است كه بايد در هر زمانى بر حسب اوضاع و شرايط اموالى را كه موجب تراكم ثروت مىشود مشخّص سازد ، و نصاب لازم زكات را در آنها تعيين نمايد .\r\nدر زمان رسول خدا صلى الله عليه و آله اموالى كه موجب تراكم ثروت و در نتيجه ناهماهنگى نظام اقتصادى جامعه مىشد منحصر در نه چيز - غلَّات اربعه ( گندم و جو و مويز و خرما ) و انعام ثلاثه ( شتر و گاو و گوسفند ) و درهم و دينار ( همان نقره و طلا ) - بود ، بنا بر اين زكات اسبها و بردگان مورد عفو\r\n","description":"","footnote":"","page_name":" 103 ","page_number":103},
  {"content":"\r\nواقع شد زيرا كه در آن زمان پرورش اسب در حجاز گسترش قابل ملاحظه اى نداشت ، و خريد و فروش بردگان هم رونق خود را از دست داده بود .\r\nامّا بر اثر گذشت زمان و فتوحات جديد مسلمين در كشورهائى مانند عراق و ايران و مصر و شامات كه در نتيجه به ثروتشان چيزهاى ديگرى غير از آن نه چيز اضافه گرديد ، اهالى مسلمان شده آن ممالك مىبايست موافق اموالشان به نصاب معيّن زكات پرداخت كنند .\r\nو در حديث است كه امير مؤمنان عليه السّلام در زمان خلافت ظاهريش بر خيل و عتاق ( يعنى اسب و يابو ) زكات قرار داد ، چنان كه در كتاب شريف كافى باب ( ما يجب عليه الصدقة من الحيوان - كتاب زكات ) آمده است و نيز امام صادق عليه السّلام مىفرمايد :\r\n« الرقيق الَّذى تبتغى التّجارة فانّه من المال الَّذى يزكَّى » يعنى بر بردگانى كه براى تجارت و خريد و فروش تهيّه شده‌اند زكات تعلَّق مىگيرد ، و در خبر ديگر نصاب آن را تعيين فرموده‌اند .\r\nدر كتاب شريف وافى نيز بابى بعنوان « زكات الرّقيق و الخيل » و بابى بعنوان « زكات مال التّجارة » وجود دارد و احاديث بسيارى در آن باب از كتب اربعه نقل شده است ، بعنوان مثال در كافى و ديگر كتب اربعه از محمّد بن مسلم از امام صادق عليه السّلام روايت است كه فرمود :\r\n« البرّ و الشّعير و الذّرّة و الدّخن و الارز و السّلت و العدس و السّمسم كلّ هذا يزكَّى و اشباهه » يعنى : بايد زكات گندم و جو و ذرّت و ارزن و برنج و سلت ( جو بىپوست ) و عدس و كنجد و امثال اينها پرداخت شود .\r\nليكن فقهاى عظام همهء آن روايات را حمل بر استحباب مىكنند چون از رواياتى كه مثل روايت متن است تعارض فهميده‌اند و بنا بر اين آنها را حمل بر استحباب كرده‌اند .\r\nامّا اين به نظر صحيح نميرسد ، و با اصل وجوب زكات سازگار نيست زيرا\r\n","description":"","footnote":"","page_name":" 104 ","page_number":104},
  {"content":"\r\nدر زمان حال در بسيارى از ممالك اساسا شتر آن هم به صورتى كه در بيابان به چرا برود وجود ندارد ، و در بسيارى از سرزمينها بجاى كشت گندم و جو هزاران هكتار زمين ، زير كشت ذرّت بوده و زراعت گندم و جو بسيار اندك و غير قابل ملاحظه است ( مقصود اين است كه در زمان حيات رسول خدا صلى الله عليه و آله كه آيهء زكات نازل شد اگر وضع حجاز آن گونه بود كه كشت و قوت غالب ، ذرّت مىبود ( مسلَّما ) پيغمبر زكات را بر آن قرار ميداد ) و نيز در اغلب نقاط دنيا پول مسكوك رايج نيست ، بلكه اساسا سكَّه و اموال زكوى ديگر از آن نه چيز آرام آرام از ميان رفته و جاى خود را به اموال ديگر داده است ، امّا مستحقّين زكات روز بروز بيشتر مىشوند و نمىتوان گفت زكات كه براى جلوگيرى از فقر و تنگدستى مسلمين مقرر شده منحصر به همان اموالى است كه در زمان رسول خدا صلى الله عليه و آله موضوعيّت داشته و در اين دوران كه درآمد كارخانجات و مؤسسات تجارى و صنايع مرتّبا رو به افزايش است در اين اموال سهمى براى فقرا و مستمندان قرار داده نشده ولى هنوز هم اگر كسى نخلستانى داشته باشد با شرايطى كه عموما امكان تحقّق ندارد بايد زكات آن را بپردازد و الَّا نيازمندان بىنصيب خواهند ماند ! ؟\r\nقرآن كريم صريحا مىفرمايد : * ( خُذْ مِنْ أَمْوالِهِمْ صَدَقَةً ) * و « اموال » اطلاق دارد و هر چيزى را شامل مىشود ليكن در هر زمان بايد رهبر جامعهء مسلمين خود ، يا شوراى متخصّصين مسائل اقتصادى ، اموال پر درآمد را كه در آن زمان موجب شدّت اختلاف طبقاتى و تراكم ثروت مىشود ، مشخص كنند و به تناسب زمان و مكان سهمى بعنوان صدقه كه عرفا آن را زكات مىگويند در آن معيّن كرده و به نفع تهيدستان و از كار افتادگان جامعه بستانند تا به آيهء شريفه عمل شده باشد » .\r\n247 - جعابىّ به همين اسناد روايت كرده كه رسول خدا صلى الله عليه و آله فرمود :\r\n","description":"","footnote":"","page_name":" 105 ","page_number":105},
  {"content":"\r\nبهترين برادرانم علىّ است ، و بهترين عموهايم حمزه و عبّاس [ بن عبد المطَّلب 
  ] ، برادران پدرم ميباشند .\r\n248 - و جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : دو تن و از آن بيشتر جماعت محسوب مىشود ( يعنى در نماز ) .\r\n249 - و جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : اذان گويان در قيامت از ديگران بلند قامت ترند .\r\n250 - و جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : مؤمن با نور خدا مينگرد .\r\n251 - و جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : اعمال روز خود را با دادن صدقه آغاز كنيد ، و هر كس چنين كند دعايش ردّ نخواهد شد .\r\n252 - و جعابىّ به همين اسناد آورد كه رسول خدا صلى الله عليه و آله فرمود : دو فرزندم حسن و حسين بهترين فرد اهل زمين هستند پس از من و پس از پدرشان علىّ ،\r\n","description":"","footnote":"","page_name":" 106 ","page_number":106},
  {"content":"\r\nو مادرشان نيز بهترين زنان عالم است .\r\n253 - و جعابىّ به همين اسناد روايت كرده كه رسول خدا صلى الله عليه و آله فرمود : بهترين زنانى كه بر شتر مىنشينند زنان قرشىّ هستند كه با شوى خويش مهربانند .\r\n254 - و جعابىّ به همين اسناد روايت كرده كه رسول خدا صلى الله عليه و آله فرمود : هر كس آمد و خواست ميان امّت پراكندگى ايجاد كند و امر جامعه را غاصبانه از روى استبداد بدون مشورت با ديگران بدست گيرد او را بكشيد ، خداوند عزّ و جلّ بدان اذن داده است ( ريختن خونش بر ديگران لازم است ) .\r\n255 - و جعابىّ به همين اسناد روايت كرده كه رسول خدا صلى الله عليه و آله فرمود : اين آيه * ( الَّذِينَ يُنْفِقُونَ أَمْوالَهُمْ بِاللَّيْلِ وَالنَّهارِ سِرًّا وَعَلانِيَةً ) * ( كسانى كه اموالشان را در شبانه روز انفاق مىكنند ، نهان و آشكار انفاق مىكنند ) در بارهء علىّ نازل گشته .\r\n256 - و جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله در مورد آيهء * ( وَتَعِيَها أُذُنٌ واعِيَةٌ ) * ( 1 ) يعنى : ( آن را مىپذيرد و حفظ مىكند گوش شنوا و در برگيرنده ) فرمود : از خداوند خواستم آن را گوش تو قرار دهد .\r\n\r\n","description":"","footnote":"\r\n( 1 ) سورهء الحاقه آيهء 12 .\r\n","page_name":" 107 ","page_number":107},
  {"content":"\r\n257 - و به همين اسناد از امير مؤمنان عليه السّلام روايت كرده كه فرمود : نديدم من كسى را كه چهارشانه تر از رسول خدا صلى الله عليه و آله باشد .\r\n258 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : اوّل چيزى كه از بنده سؤال مىشود دوستى ما اهل البيت است .\r\n259 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : من دو چيز گرانبها ميان شما باقى ميگذارم و آن كتاب خدا و عترت من است ، و هرگز از يك ديگر جدا نشوند تا كنار حوض كوثر به من باز گردند .\r\n260 - به همين اسناد از امير مؤمنان عليه السّلام روايت كرده كه فرمود : رسول خدا صلى الله عليه و آله در عيد قربان دو گوسفند خاكسترى رنگ شاخدار قربانى ميكرد .\r\n261 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله در بارهء من دعا كرد كه خداوند مرا از سرما و گرما حفظ فرمايد .\r\n262 - جعابىّ به همين اسناد از امير مؤمنان عليه السّلام روايت كرده كه فرمود : من\r\n","description":"","footnote":"","page_name":" 108 ","page_number":108},
  {"content":"\r\nبندهء خدا و برادر رسول خدا صلى الله عليه و آله هستم و كسى جز من اين ادّعا نكند مگر كذّاب ( دروغ زن ) .\r\n263 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله به او فرمود : تو نسبت به من بمنزلهء هارونى نسبت بموسى ( يعنى وزير من ميباشى ) .\r\n264 - جعابىّ به همين اسناد از امير مؤمنان عليه السّلام روايت كرده كه فرمود :\r\nرسول خدا صلى الله عليه و آله خطاب به من فرمود : در تو مثلى از عيسى هست و آن اينست كه نصارى آنقدر در دوستى او افراط كردند كه كافر گشتند ، و يهود آنقدر با او دشمنى كردند كه كافر شدند .\r\n265 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : فاطمه دامن خويش پاك داشت و خداوند ذرّيّهء پروردهء آن دامان را بر آتش حرام ساخت .\r\nشرح : « پاره اى پنداشته‌اند كه مراد آنست كه همهء ذريّهء فاطمه بر آتش حرامند ، ولى روايتى در همين كتاب در أوّل باب 58 آمده كه حضرت رضا عليه السّلام به زيد بن - موسى عليه السّلام فرمود : روايت راويان كوفه تو را مغرور نكند مراد تنها فرزندان بطن اويند\r\n« و ما ذاك الَّا للحسن و الحسين و ولد بطنها خاصّة » ( اين نيست مگر براى حسنين عليهما السّلام و ديگر فرزندان خود او ) » .\r\n","description":"","footnote":"","page_name":" 109 ","page_number":109},
  {"content":"\r\n266 - جعابىّ به همين اسناد از امير مؤمنان عليه السّلام روايت كرده كه گفت :\r\nرسول خدا صلى الله عليه و آله به من فرمود : دوست تو دوست من است و دشمن تو دشمن من [ و دشمن من دشمن خداست 
  ] .\r\n267 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : علىّ را دوست ندارد مگر مؤمن و دشمن ندارد مگر كافر .\r\n268 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : مردم از درختانى مختلفند ، و من و تو از يك درختيم .\r\n269 - جعابىّ به همين اسناد از على عليه السّلام روايت كرده كه فرمود : رسول خدا صلى الله عليه و آله انگشترى خود را در دست راست ميكرد .\r\n270 - جعابىّ به همين اسناد از على عليه السّلام روايت كرده كه رسول خدا صلى الله عليه و آله فرمود : عمّار ياسر را جمعيّت تجاوزگر خواهند كشت .\r\n271 - جعابىّ به همين اسناد از على عليه السّلام روايت كرده كه رسول خدا صلى الله عليه و آله فرمود : كسى كه به غير مولايان خود ، خود را نسبت دهد ، يا غير اربابان خود را\r\n","description":"","footnote":"","page_name":" 110 ","page_number":110},
  {"content":"\r\nارباب گيرد ، و يا برده اى كه به غير صاحبانش بپيوندد ، لعنت خدا و فرشتگان و مردم همگى بر او باد .\r\nشرح : « شايد مراد كسى باشد كه غير از امامان منصوص از جانب خدا امامى براى خود فرض كند و فرمان او را بر خود لازم الاجرا داند » .\r\n272 - جعابىّ به همين اسناد از امير مؤمنان عليه السّلام روايت كرده كه فرمود :\r\nرسول خدا صلى الله عليه و آله نهى كرد از همبسترى و مباشرت با زنان باردار تا زمانى كه وضع حمل كنند .\r\n273 - جعابىّ به همين اسناد از امير مؤمنان عليه السّلام روايت كرده كه فرمود :\r\nرسول خدا صلى الله عليه و آله فرمود : امامان همگى از قريشند .\r\n274 - جعابىّ به همين اسناد از امير مؤمنان عليه السّلام روايت كرده كه فرمود :\r\nرسول خدا صلى الله عليه و آله فرمود : هر كس آخرين كلامش درود بر من و علىّ باشد وارد بهشت خواهد شد .\r\n275 - جعابىّ به همين اسناد از امير مؤمنان عليه السّلام روايت كرده كه فرمود :\r\nمورد تعرّض واقع خواهيد شد كه ، از من بيزارى جوئيد . مبادا از من تبرّى جوئيد ، براستى كه من بر دين محمّد صلى الله عليه و آله هستم .\r\n276 - جعابىّ به همين اسناد از امير مؤمنان عليه السّلام روايت كرده كه فرمود :\r\n","description":"","footnote":"","page_name":" 111 ","page_number":111},
  {"content":"\r\nاصحاب با وفاى پيغمبر صلى الله عليه و آله كه كلمات او را به ياد دارند ميدانند كه اهل صفّين را خداوند بر زبان رسولش ملعون شمرده و لعن فرموده است و بىبهره است هر كس دروغ بندد .\r\n277 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله به من فرمود : هيچ راهى را تو براى سير اختيار نكنى و گام بر ندارى و جاده اى را بر نگزينى و قدم ننهى ، جز اينكه شيطان بر خلاف تو در راه و جادهء ديگرى رود .\r\n278 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : حسين را تبهكارترين فرد اين امّت خواهد كشت ، و بيزارى ميجويد از فرزندانش ( يعنى ائمّه ) كسى كه به من كافر مىشود .\r\n279 - محمّد بن عمر جعابىّ از حسن بن عبد الله تميمى از پدرش عبد الله روايت كرده كه حضرت رضا عليه السّلام از پدرش از نياى بزرگوارش از حسين بن علىّ و او از مادرش فاطمه عليهم السّلام دخت رسول خدا صلى الله عليه و آله نقل كرده كه پدرش فرمود : هر كس كه من سرور اويم علىّ سرور اوست ، و هر كس را كه من پيشواى او هستم\r\n","description":"","footnote":"","page_name":" 112 ","page_number":112},
  {"content":"\r\nعلىّ پيشواى او است .\r\n280 - جعابىّ به همين اسناد از امير مؤمنان عليه السّلام روايت كرده كه فرمود :\r\nرسول خدا صلى الله عليه و آله در روز خيبر علم را به من سپرد ، و من از جنگ روى نگرداندم تا خداوند قلاع خيبر را بدست من فتح نمود .\r\n281 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله به من فرمود : من مأمور شدم كه با مردم بجنگم تا بگويند « * ( لا إِله إِلَّا الله ) * » و چون اين كلام را بر زبان آوردند جان و مالشان بر من حرام است .\r\nشرح : « اين روايت با اين لفظ موافق عقيدهء بسيارى از اهل سنّت مىباشد ، و با ظاهر قرآن مخالف است . خداوند در قرآن كريم خطاب به پيامبرش مىفرمايد : * ( أَ فَأَنْتَ تُكْرِه النَّاسَ حَتَّى يَكُونُوا مُؤْمِنِينَ ) * يعنى : [ آيا تو مىخواهى مردم را به زور مؤمن گردانى ؟ 
  ] و آيات شريفهء * ( وَما عَلَى الرَّسُولِ إِلَّا الْبَلاغُ الْمُبِينُ ) * و * ( فَهَلْ عَلَى الرُّسُلِ إِلَّا الْبَلاغُ الْمُبِينُ ) * و * ( وَما عَلَيْنا إِلَّا الْبَلاغُ الْمُبِينُ ) * و * ( إِنْ عَلَيْكَ إِلَّا الْبَلاغُ ) * و آيات ديگرى بدين مضمون همگى به اين معنا هستند كه وظيفهء انبياء مرسل تنها ابلاغ دعوت الهى و عرضهء دين است و جنگ و قتال هنگامى جائز مىشود كه مخالفين اقدام به جنگ كنند و جان و مال پيامبر و گروندگان به او را در خطر اندازند ، چنان كه آيات شريفهء * ( أُذِنَ لِلَّذِينَ يُقاتَلُونَ بِأَنَّهُمْ ظُلِمُوا ) * و * ( قاتِلُوا فِي سَبِيلِ الله الَّذِينَ يُقاتِلُونَكُمْ وَلا تَعْتَدُوا ) * و * ( قاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً ) * و * ( وَلا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا ) * و * ( فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ ) * همه مورد جنگ را دفاع از حوزهء اسلام و مسلمين معين مىدارند ، و خداوند به رسول\r\n","description":"","footnote":"","page_name":" 113 ","page_number":113},
  {"content":"\r\nگراميش ميفرمايد : * ( إِنْ أَنَا إِلَّا نَذِيرٌ مُبِينٌ ) * و او را تنها پيام آور و بيم دهنده ميداند ، و براى او تكليف قتال و پيكار نكرده است ، و هر كس با قرآن كريم و اخبار اهل بيت عصمت عليهم السّلام و حقيقت سيرهء رسول گرامى اسلام صلى الله عليه و آله بدرستى آشنا باشد مىداند كه آيات جهاد همه بيانگر جهاد دفاعى بوده و هيچ يك آيهء شريفهء * ( لا إِكْراه فِي الدِّينِ ) * را نسخ نكرده است ، و نسخ آن ، عقيدهء اهل سنّت و مقلَّدين آنان از شيعه است » .\r\nامّا در اينجا آنچه به نظر ميرسد اين است كه لفظ « اقاتل » در خبر تحريف يا نقل به معنا شده و در اصل « امرت ان اجاهد النّاس » بوده و راوى توهّم كرده كه معنى « اجاهد » ، « اقاتل » است و اين طور روايت كرده است و اگر خبر را به ظاهرش معنا كنيم با آيهء مباركهء * ( قاتِلُوا الَّذِينَ لا يُؤْمِنُونَ بِالله وَلا بِالْيَوْمِ الآخِرِ وَلا يُحَرِّمُونَ ما حَرَّمَ الله وَرَسُولُه وَلا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَهُمْ صاغِرُونَ ) * سازگار نيست كه مىفرمايد : با آن كسان از اهل كتاب كه به خدا و قيامت ايمان ندارند و حرام خدا و رسولش را حرام نمىدانند و به دين و آئين حقّ نمىگروند بجنگيد تا با كمال خوارى حاضر به پرداخت جزيه شوند « يعنى چون پرداخت جزيه را پذيرفتند آنها را رها كنيد هر چند به خدا و قيامت ايمان نداشته باشند . بارى تا آنگاه كه قدم به پيكار با مسلمين پيش نگذاشته‌اند مورد تعرّض واقع نخواهند شد و همين حكم باقى خواهد بود ولى چون با مسلمين در افتند و دشمنى ورزند جان و مالشان بر مسلمين مباح مىگردد و مسلمين وظيفه دارند كه با ايشان پيكار كنند ، ولى بهر حال بايد مرتّب آنها را به حقّ دعوت نمود و با سعى و تلاش بسيار ، حقيقت دين را به ايشان عرضه كرد تا آرام آرام نقص عقيدهء خويش و كمال اسلام را دريابند و به آئين اسلام در آيند و آيهء شريفهء * ( إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْه حَتَّى يَسْمَعَ كَلامَ الله ثُمَّ أَبْلِغْه مَأْمَنَه ) * مؤيد اين گفتار است » .\r\n","description":"","footnote":"","page_name":" 114 ","page_number":114},
  {"content":"\r\n282 - جعابىّ به همين اسناد از امير مؤمنان عليه السّلام روايت كرده كه فرمود :\r\nرسول خدا صلى الله عليه و آله تا زمانى كه از دنيا رفت سه روز پى در پى از نان گندم خالص سير نخورد .\r\n283 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : سلمان از ما اهل بيت است .\r\n284 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : ابو ذر صديق اين امت است .\r\nشرح : « صديق يعنى نيكوكار ، درست كردار ، با وفا ، مخلص ، راستگو ، و پايدار » .\r\n285 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : هر كس مارى را بكشد بتحقيق كافرى را كشته است .\r\nشرح : « كافر در اين خبر بمعنى عدو است زيرا تشبيه بمار شده است و مار را همه دشمن دانند » .\r\n286 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله بعلىّ عليه السّلام فرمود : اى علىّ اگر بىقصد نظرت بر زنى نامحرم افتاد ، آن را با قصد\r\n","description":"","footnote":"","page_name":" 115 ","page_number":115},
  {"content":"\r\nتكرار مكن زيرا براى تو همان نگاه اوّل مانعى نداشت .\r\n287 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله هنگامى كه مرا بسوى فرماندارى يمن فرستاد فرمود : هر گاه داوريى بنزد تو آوردند و از كسى شكايت كردند ، پيش از آنكه از طرف مقابل او قضيه را بشنوى حكم مكن ، امام عليه السّلام فرمود : پس از آن ديگر در هيچ مورد داورى شكَّى برايم پيدا نشد .\r\n288 - جعابىّ به همين اسناد از امير المؤمنين عليه السّلام روايت كرده كه فرمود :\r\nخداوند متعال لعنت كرده است كسانى را كه با مؤمنين در بارهء دين خدا مخاصمه مىكنند ، و اينان بلسان رسول خدا نيز ملعونند .\r\nشرح : « جدال بمعنى مخاصمه در مسائل اعتقادى يا عملى در آئين مقدّس اسلام ممنوع است و بايد در دعوت بحقّ مطابق آيهء شريفهء * ( ادْعُ إِلى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجادِلْهُمْ بِالَّتِي هِيَ أَحْسَنُ ) * باشد ، يعنى مردم را به راه راست و طريق پروردگارت با برهان و پند نيكو بخوان و اگر نياز بمجادله شد بطريق هر چه نيكوتر آن را انجام ده ، يعنى : از مسلَّميّات عقلى مخالف استفاده براى اثبات مطلوب خويش بنما .\r\nمرحوم مؤلَّف شيخ بزرگوار صدوق عليه الرّحمه در آخر كتاب توحيدش بابى بعنوان « باب نهى از كلام و جدال و مراء در بارهء خدا » باز كرده و در آن بيش از سى حديث ذكر كرده است » .\r\n289 - جعابىّ به همين اسناد از امير مؤمنان علىّ عليه السّلام روايت كرده كه فرمود :\r\n","description":"","footnote":"","page_name":" 116 ","page_number":116},
  {"content":"\r\n* ( وَالسَّابِقُونَ السَّابِقُونَ ) * در بارهء من نازل گشت و نيز فرمود : * ( أُولئِكَ هُمُ الْوارِثُونَ الَّذِينَ يَرِثُونَ الْفِرْدَوْسَ هُمْ فِيها خالِدُونَ ) * هم در بارهء من نازل شد » .\r\n290 - جعابىّ به همين اسناد از امير مؤمنان على عليه السّلام روايت كرده كه رسول خدا صلى الله عليه و آله فرمود : هر كس آية الكرسى را يك صد بار بخواند همانند كسى باشد كه تمام عمر خدا را عبادت كرده است .\r\n291 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : بهترين فرد شما كسى است كه سخنش را پاكيزه كند ، و سفرهء اطعامش را گسترده بدارد ، و شب را كه همه در خوابند بعبادت خدا پردازد .\r\n292 - جعابىّ به همين اسناد روايت كرده كه علىّ عليه السّلام سخن از كوفه بميان آورد و فرمود : كسانى بلا را از آن دور كنند همچنان كه از سراپرده‌هاى رسول خدا صلى الله عليه و آله دفاع ميكردند و دشمن را دور مينمودند .\r\n293 - جعابىّ به همين اسناد از امير مؤمنان عليه السّلام روايت كرده كه فرمود : هر كس شفاعت رسول خدا صلى الله عليه و آله را منكر باشد و تكذيب كند مشمول آن نخواهد بود ( يعنى منكر شفاعت پيغمبر شفاعت نمىشود ) .\r\n","description":"","footnote":"","page_name":" 117 ","page_number":117},
  {"content":"\r\n294 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : روزگار سپرى نشود تا آنكه رجلى از اولاد حسين قيام كند و چتر عدالت را در سراسر جهان بر سر همهء جهانيان بگستراند به همان طورى كه پرچم ظلم و ستمكارى همه جا را تيره و تار ساخته بود .\r\n295 - جعابىّ به همين اسناد روايت كرده كه علىّ عليه السّلام ايستاده آب آشاميد ، و بعد فرمود : اين چنين ديدم كه رسول خدا صلى الله عليه و آله عمل مىنمود .\r\n296 - جعابىّ به همين اسناد از امير المؤمنين عليه السّلام روايت كرده كه فرمود :\r\nعلم و دانش گمشدهء مؤمن است .\r\n297 - جعابىّ به همين اسناد از امير المؤمنين عليه السّلام روايت كرده كه رسول خدا صلى الله عليه و آله فرمود : هر كس با مسلمانان در مشورت ، بفريب و نيرنگ رفتار كند من از او بيزارى ميجويم .\r\n298 - جعابىّ به همين اسناد از امير المؤمنين عليه السّلام روايت كرده كه فرمود :\r\nهيچ كس با ما اهل بيت پيغمبر قابل قياس نيست ، زيرا در بيت ما قرآن نازل گشته است ، و كيان رسالت و نبوت در خاندان ما ( آل ابراهيم ) است .\r\n","description":"","footnote":"","page_name":" 118 ","page_number":118},
  {"content":"\r\n299 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : من شهر علمم و علىّ دروازهء آن شهر است [ پس هر كس طالب علم است از همان در بايد وارد شود 
  ] .\r\n300 - و به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : خداوند عز و جل بر زمين سرى كشيد و مرا در ميان بندگان اختيار نمود ، سپس بار دوم نظرى افكند و تو را بعد از من برگزيد ، آنگاه تو را سرپرست امّت من پس از من قرار داد ، و هيچ كس بعد از ما همانند ما نخواهد بود .\r\n301 - جعابىّ به همين اسناد از امير مؤمنان عليه السّلام روايت كرده كه « جوار منشآت » در آيهء كريمهء 24 سورهء الرّحمن * ( وَلَه الْجَوارِ الْمُنْشَآتُ فِي الْبَحْرِ كَالأَعْلامِ ) * منظور كشتيهاست .\r\n302 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : عمّار ياسر بر دين حقّ است ، روزگارى كه در ميان دو گروه كشته\r\n","description":"","footnote":"","page_name":" 119 ","page_number":119},
  {"content":"\r\nمىشود كه يك گروه بر دين و آئين من ميباشند و گروهى ديگر كسانى هستند كه از دين حقّ بيرون رفته و مرتدّ گشته‌اند .\r\n303 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : تمام درهائى كه از منازل به مسجد باز است ببنديد جز باب علىّ را .\r\n304 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : يا علىّ ! چون من درگذرم كينه‌هاى درونى با تو از سينه‌هاى گروهى آشكار مىگردد و همگى پشت به پشت يك ديگر داده و تو را از رسيدن به حقّ مسلَّمت مانع ميشوند .\r\n305 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : دست علىّ دست من است . يعنى بيعت با علىّ بيعت با من است .\r\n306 - جعابىّ به همين اسناد از حسين بن علىّ عليهما السّلام روايت كرده كه فرمود :\r\nما منافقين را در زمان حيات پيغمبر صلى الله عليه و آله نمىشناختيم مگر با علامت بغض و دشمنى با علىّ و اولادش عليهم السّلام .\r\n307 - جعابىّ به همين اسناد از حسين بن علىّ عليهما السّلام روايت كرده كه رسول خدا صلى الله عليه و آله بعلى عليه السّلام فرمود : بهشت آرزوى ديدار تو ، و عمّار و سلمان\r\n","description":"","footnote":"","page_name":" 120 ","page_number":120},
  {"content":"\r\nو ابو ذرّ و مقداد را دارد .\r\n308 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله به من فرمود : امّت من به زودى با تو حيله و خيانت مىكنند و اين خيانت را خوب و بد مردم پيروى مينمايند .\r\n309 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : هر كس علىّ را دشنام دهد بىترديد مرا دشنام داده ، و هر كس مرا دشنام دهد بتحقيق خداوند را دشنام داده است . سبحانه و تعالى .\r\n310 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : اى علىّ ! تو در بهشت باشى و شرق و غرب آن در اختيار تو است .\r\n311 - جعابىّ به همين اسناد از حسين بن علىّ عليهما السّلام روايت كرده كه روزى پدرم امير المؤمنين براى ما خطبه اى خواند و در آن فرمود : از آيات قرآن از من بپرسيد تا بشما بگويم در بارهء چه كسى و در كجا نازل شده است .\r\n312 - جعابىّ به همين اسناد از امير مؤمنان عليه السّلام روايت كرده كه رسول خدا صلى الله عليه و آله به من فرمود : بحقيقت من دوست دارم براى تو آنچه را كه براى خود دوست دارم و ناخوش دارم براى تو آنچه را كه براى خويش ناخوش دارم .\r\n","description":"","footnote":"","page_name":" 121 ","page_number":121},
  {"content":"\r\n313 - جعابىّ به همين اسناد از حسين بن علىّ عليهما السّلام روايت كرده كه فرمود :\r\nبريده براى من نقل كرد كه رسول خدا صلى الله عليه و آله ما را فرمان داد كه بپدرت بعنوان امير المؤمنين سلام كنيم .\r\nشرح : « مراد بريدة بن الحصيب اسلمىّ است كه از طرفداران سابق امير مؤمنان علىّ عليه السّلام بوده » .\r\n314 - جعابىّ به همين اسناد از حسين بن علىّ عليهما السّلام روايت كرده كه رسول خدا صلى الله عليه و آله بعلىّ فرمود : شيعيانت را بشارت ده كه من شفيع آنانم در روز رستاخيز ، روزى كه هيچ چيز ( مال و فرزند ) در آن سودى نخواهد داشت مگر شفاعت من .\r\n315 - جعابىّ به همين اسناد از علىّ بن ابى طالب عليه السّلام روايت كرده كه رسول خدا صلى الله عليه و آله فرمود : مركز بهشت از آن من و اهل بيت منست .\r\n316 - جعابىّ از ابو جعفر محمّد بن عبد الله علوىّ از پدرش عبد الله ( كه فرزند علىّ بن حسين بن زيد بن علىّ بن حسين عليهما السّلام است ) از حضرت رضا از پدرش از آباء بزرگوارش از امير مؤمنان عليهم السّلام از رسول خدا صلى الله عليه و آله از جبرئيل\r\n","description":"","footnote":"","page_name":" 122 ","page_number":122},
  {"content":"\r\nروايت كرده كه گفت : خداوند متعال گفته است : هر كس با دوستان من دشمنى كند بىشكّ با من به ستيز برخاسته است ، و هر كس با اهل بيت پيغمبرم بجنگ برخيزد پس عذاب و كيفرم او را فرا گيرد ، و هر كس غير ايشان را سرپرست گزيند پس بىچون و چرا خشم من بر او فرو ريزد ، و هر كس غير ايشان را بجاى ايشان عزيز بدارد پس بىترديد مرا آزار كرده است ، و هر كس مرا بيازارد كيفرش آتش دوزخ باشد .\r\n317 - جعابىّ از جعفر بن محمّد حسينى از عيسى بن مهران از ابو الصّلت هروى روايت كرده كه گفت : علىّ بن موسى از پدرش از نياى بزرگوارش از حسين از علىّ عليهم السّلام نقل نمود كه رسول خدا صلى الله عليه و آله فرمود : هر كس نتواند ايستاده نماز گزارد ، نشسته نماز بخواند ، و هر كس نشسته هم نتواند نماز بجاى آرد ، به پشت خوابيده در حالى كه دو پايش رو به قبله باشد نماز گزارد و ركوع و سجده اش را به ايماء و اشاره انجام دهد .\r\nتذكَّر : « اينجا نقل مؤلَّف از كتاب محمّد بن عمر جعابىّ بغدادىّ بپايان رسيد و اكنون از كتاب ابو بكر محمّد بن احمد بغدادىّ ورّاق معروف به ابن زريق ، احاديث حضرت رضا عليه السّلام را مىآورد ، و ابن زريق در تاريخ بغداد عنوان شده ولى چون در بغداد نمانده و بخراسان رفته و در ايران وفات كرده\r\n","description":"","footnote":"","page_name":" 123 ","page_number":123},
  {"content":"\r\nتاريخ وفاتش را ذكر نكرده است » .\r\n318 - ابو بكر محمّد بن احمد معروف به ابن زريق بغدادىّ از علىّ بن - محمّد بن عنبسه غلام هارون الرّشيد از دارم بن قبيصهء نهشلى كه در سامرّا براى من روايت كرده از علىّ بن موسى الرّضا از پدرش از آباء بزرگوارش از امير مؤمنان عليهم السّلام كه رسول خدا صلى الله عليه و آله فرمود : احسان را بر اهلش و غير اهلش انجام ده ، پس اگر گيرنده اهل باشد كه بجا بوده و سخنى نيست ، و اگر نابجا بود و گيرنده اهليّت نداشت تو خود كه اهليّت احسان را دارى .\r\n319 - ابن زريق به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : هر كس قدرتمندى را خشنود كند به چيزى كه خدا را خشمگين ميسازد از دين خدا بيرون شده است .\r\nشرح : « بايد دانست كه مراد از خشمگين نمودن خدا ، يا راضى ساختن او ، اينست كه بمحيط غضب حقّ رود يا بمحيط رضاى او ، زيرا خداوند محلّ حوادث نيست كه كسى بتواند در او تأثير كرده او را خشنود كند يا بغضب آورد » .\r\n320 - ابن زريق به همين اسناد از حضرت رضا از پدرش از جدّ والايش عليهم السّلام از جابر انصارىّ روايت كرده كه رسول خدا صلى الله عليه و آله در خيمه اى كه از پوست\r\n","description":"","footnote":"","page_name":" 124 ","page_number":124},
  {"content":"\r\nتهيّه شده بود تشريف داشتند ، من بلال را ديدم كه از نزد آن حضرت بيرون آمد و باقيماندهء آب وضوى رسول خدا صلى الله عليه و آله را در دست داشت ، ( با ديدن اين منظره ) اصحاب گرد او را گرفتند و هر كس از آن آب چيزى با دست بر ميگرفت و بر چهرهء خويش مىكشيد ، و هر كس كه نصيبى نداشت از نم ديگرى استفاده ميكرد و به صورت خود ميماليد ، و همين كار را با باقيماندهء وضوى امير مؤمنان عليه السّلام ميكردند .\r\n321 - ابن زريق به همين اسناد روايت كرده كه رسول خدا صلى الله عليه و آله فرمود :\r\nدست و روى فرزندانتان را از چربى و بوى طعام بشوئيد و پاكيزه كنيد زيرا شيطان بوى چربى را ميشنود و در خواب ، كودك را بوحشت مىاندازد و فرشتگان موكَّل او آزار مىبينند .\r\n322 - ابن زريق به همين اسناد روايت كرده كه رسول خدا صلى الله عليه و آله فرمود : هيچ بنده اى چهل روز را با اخلاص بسر نياورد جز آنكه چشمه‌هاى حكمت از قلب او بر زبانش جارى مىشود .\r\n323 - ابن زريق به همين اسناد روايت كرده كه رسول خدا صلى الله عليه و آله فرمود : قرآن را با صوت نيكو قراءت كنيد ، زيرا خوش صوتى حسن قرآن را براى شنونده\r\n","description":"","footnote":"","page_name":" 125 ","page_number":125},
  {"content":"\r\nمىافزايد ، و اين آيهء : * ( يَزِيدُ فِي الْخَلْقِ ما يَشاءُ ) * را تلاوت فرمود .\r\n324 - ابن زريق بسند مذكور در متن از امير مؤمنان عليه السّلام روايت كرده رسول خدا صلى الله عليه و آله فرمود : از حقوق ميهمان آنست كه تا آنجا كه او را از حريمت خارج مىكنى مشايعتش نمائى .\r\n[ 325 - ابن زريق بسند مذكور در متن از امير المؤمنين عليه السّلام روايت كرده كه رسول خدا صلى الله عليه و آله فرمود : نيكوكاران ابرار ناميده شدند ، زيرا كه به پدران و فرزندان و برادران خود نيكى كردند 
  ] .\r\n326 - ابن زريق بسند مذكور از علىّ عليه السّلام روايت كرده فرمود : از رسول خدا صلى الله عليه و آله شنيدم ميفرمود : انگشترى عقيق بدست كنيد ، زيرا آن اوّلين كوهيست كه\r\n","description":"","footnote":"","page_name":" 126 ","page_number":126},
  {"content":"\r\nبتوحيد و واحديّت حضرت حقّ و نبوّت من و وصىّ بودن تو يا علىّ اقرار نمود [ و همچنين براى شيعيانت به بهشت 
  ] .\r\n327 - ابن زريق به همين اسناد روايت كرده كه رسول خدا صلى الله عليه و آله فرمود : از مرگ كه قاطع لذّات است بسيار ياد كنيد .\r\nشرح : « زيرا غفلت از مرگ براى بيشتر ما رسوائى ببار مىآورد » .\r\n328 - ابن زريق به همين اسناد روايت كرده كه رسول خدا صلى الله عليه و آله فرمود : هر كس مؤمنى را براى فقر و تهيدستى او كوچك شمارد ، خداوند در روز قيامت سر پل صراط او را رسوا ميگرداند .\r\n329 - ابن زريق بسند مذكور در متن از فاطمه دختر حضرت رضا عليهما السّلام روايت كرده كه گفت : از پدرم شنيدم كه از پدرش از پدرانش از امير مؤمنان عليهم السّلام نقل مىكرد كه آن حضرت فرمود : جائز نيست براى هيچ فرد مسلمانى كه\r\n","description":"","footnote":"","page_name":" 127 ","page_number":127},
  {"content":"\r\nمسلمانى را بترساند .\r\nشرح : « در نسخه‌هاى موجود در نزد ما در سند همه » فاطمه بنت علىّ بن - موسى « است و اين درست نيست زيرا حضرت رضا اصلا دخترى نداشته است و تنها داراى يك فرزند بنام » محمّد بن علىّ « است كه امام جواد عليه السّلام است و » سمعت ابى عليّا « در متن بايد » سمعت اخى عليّا « باشد تا صواب باشد و » بنت علىّ « بايد » اخت علىّ « باشد ، ولى خود متن حديث درست است .\r\n330 - و باز به همين سند از رسول خدا صلى الله عليه و آله روايت كرده كه فرمود : هر كس خشم خود را فرو برد ، خداوند عذابش را از او بگرداند ، و هر كس اخلاق خود را نيكو كند خداوند بدرجهء روزه دار شب زنده دار او را رساند .\r\n331 - ابن زريق از علىّ بن محمّد بن عنبسه غلام هارون از نهشلى از علىّ بن موسى الرّضا عليهما السّلام روايت كرده كه آن حضرت از پدرانش از امير مؤمنان عليهم السّلام نقل فرمود كه : رسول خدا صلى الله عليه و آله هنگام رؤيت هلال خطاب به ماه كرده ميفرمود : اى مخلوق مطيع و فرمانبردار ، دائم الحركة و سريع ، اى كه در صحنهء پهناور عالم ما جولانت تقدير گشته ، خداى من و تو الله است - سپس دعا كرده عرضه مىداشت - بار الها ! اين ماه را با امن و امان و سلامت و اسلام و نيكوئى بر ما نوساز ، و همچنان كه بما عمر بخشودى كه آغاز آن را درك كرديم بما ديدار\r\n","description":"","footnote":"","page_name":" 128 ","page_number":128},
  {"content":"\r\nانجام آن را عطا فرما ، و آن را ماه پر بركتى براى ما قرار ده كه گناهانمان را از نامهء عملمان زدوده و حسنات و كارهاى نيك بجاى آن ثبت گردانى و در اين ماه درجات كمال ما را بالا برى اى آنكه خيراتت بزرگ و عظيم است ! .\r\n332 - ابن زريق به همين اسناد روايت كرده كه امير مؤمنان عليه السّلام فرمود :\r\nرسول خدا صلى الله عليه و آله چون ماه شعبان ميشد سه روز از اوّل و سه روز از وسط و سه روز از دههء آخر آن را روزه مىگرفت و دو روز به ماه رمضان مانده روزه نبود ، آنگاه بروزهء واجب ميپرداخت .\r\n333 - ابن زريق به همين اسناد از امير مؤمنان عليه السلام روايت كرده كه رسول خدا صلى الله عليه و آله فرمود : ماه رجب ماه خدا است كه در آن صوت اسلحه به گوش نمىخورد ، - يعنى از چهار ماه حرام است - و در آن رحمات الهى بر بندگان پيوسته با انبوهى ريزش مىكند ، و ماه شعبان كه در آن انواع خيرات بطور پراكنده شيوع يابد ، و در شب اوّل ماه رمضان لشكريان ابليس زنجير شوند ، و در هر شب هفتاد هزار تن گناهكار آمرزيده گردند ، و چون شب قدر در آيد ، خداوند بعدد آنچه در ماه رجب و شعبان و رمضان تا آن وقت آمرزيده است در آن شب ببخشد ،\r\n","description":"","footnote":"","page_name":" 129 ","page_number":129},
  {"content":"\r\nمگر آن كس را كه ميان او و برادر دينى و رفيقش عداوتى باشد ، كه فرشتگان را دستور فرمايد آنان را مهلت دهيد تا با يك ديگر صلح و سازش كنند .\r\nشرح : « در پاره اى از نسخ بجاى « شهر الله الأصمّ » « شهر الله الاصب » نسخه بدل ذكر شده و اصمّ يعنى كر و ناشنوا ، و اصبّ يعنى پر ريزش » .\r\n334 - ابن زريق به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : خداوند سبحان به فرشتگان گماشته بر انسان كه از آنان به « الكرام البررة » تعبير مىكنند وحى فرستاد كه بر بندگان و كنيزان من پس از نماز عصر زلَّتى و لغزشى ننويسيد .\r\nشرح : « مراد افراد روزه دارند ، و » ضجر و عثرت « بمعنى تندخوئى و كم حوصلگى است ، و پر واضح است كه شخص روزه دار پس از نماز عصر خسته است و گرسنگى و تشنگى بر او غلبه كرده و اختيارش را ربوده است ، پس از روى عمد ناروائى انجام نمىدهد بلكه تا حدّى نرمخوئى خمود را از دست داده و تند شده است و لذا خداوند بر او نمىگيرد و فرمان ثبت نكردن صادر مىفرمايد » .\r\n335 - ابن زريق به همين اسناد از امير مؤمنان عليه السّلام روايت كرده كه رسول خدا صلى الله عليه و آله فرمود : خداوند عزّ و جلّ را خروسى است كه تاجش در زير عرش و پايش در مركز طبقهء هفتمين زمين است ، و چون ثلث آخر شب شود آن خروس بصدا\r\n","description":"","footnote":"","page_name":" 130 ","page_number":130},
  {"content":"\r\nدر آيد و خدا را تسبيح كند به آواز و صوتى كه همهء خلائق جز جنّ و انس بشنوند ، و خروسان اين جهان بنواى او بصدا در آيند .\r\nشرح : « معلوم نيست ظاهر اين خبر مراد باشد ، زيرا اين خروس عرشى بايد همهء اوقات آواز دهد ، چون هر آنى ثلث آخر شب است براى قطعه اى ، لذا بايد گفت : مراد ارتباط جهان ظاهر است با عالم ما وراء و ملكوت » .\r\n336 - ابن زريق به همين اسناد از امير مؤمنان عليه السّلام روايت كرده كه فرمود :\r\nرسول خدا صلى الله عليه و آله شكوفهء خرما را با پيه درخت خرما با خود خرما را با هم تناول مىكرد ، و مىفرمود : شيطان را خشم بالا ميگيرد و غضبش بر بنى آدم افزون مىشود و ميگويد : تازه و كهنه را با هم مىخورد .\r\n337 - ابن زريق به همين اسناد از امير مؤمنان عليه السّلام روايت كرده كه فرمود :\r\nمن در كنار كعبه نشسته بودم كه شخصى پشت خميده كه از شدّت پيرى ابروانش بر روى چشمانش ريخته و در دست عصائى داشت و كلاهى سرخ بر سر نهاده و لباسى پشمينه در برداشت ، و برسول خدا صلى الله عليه و آله نزديك شد - در حالى كه حضرت پشت به ديوار كعبه داده بود - و گفت : يا رسول الله ! براى آمرزش من دعا كن ، رسول خدا صلى الله عليه و آله فرمود : اى پيرمرد كوشش تو بىثمر است ، و عمل تو نادرست و گمراه ، پس چون پيرمرد روى بگرداند ، رسول خدا صلى الله عليه و آله پرسيد يا علىّ آيا او را شناختى ؟ عرضكردم نه به خدا سوگند ، فرمود اين شخص شيطان\r\n","description":"","footnote":"","page_name":" 131 ","page_number":131},
  {"content":"\r\nلعين بود ، علىّ عليه السّلام گويد : من او را بسرعت پى كردم و دويدم تا خود را به او رساندم ، او را گرفته بر زمين كوفتم و بر بالاى سينه اش نشستم و دست زير گلوى او برده تا او را خفه كنم ، پيرمرد گفت : يا علىّ اين كار را مكن زيرا من از مهلتداده شدگانم تا روز معيّنى ، و به خدا سوگند يا علىّ من تو را دوست دارم ، و هيچ كس ترا دشمن ندارد جز اينكه من در انعقاد نطفهء او دخالت داشته‌ام ، و او از اين جهت ولد حلال نيست ، پس من خنديدم و او را رها كردم .\r\n338 - ابن زريق به همين سند از امام هشتم و فرزندش محمّد بن علىّ عليهما السّلام روايت كرده كه فرمودند : از مأمون الرّشيد شنيديم كه از پدرش هارون ، و او از پدرش مهدى ، و او از منصور و او از پدرش از جدّش نقل ميكرد كه ابن عبّاس بمعاويه گفت : آيا ميدانى كه چرا فاطمه را فاطمه ناميدند ؟ معاويه گفت :\r\nنميدانم ، ابن عبّاس گفت : براى اينكه او و شيعيانش از آتش دوزخ باز گرفته شده‌اند ، من اين را از رسول خدا صلى الله عليه و آله شنيده‌ام كه ميفرمود .\r\n339 - ابن زريق با سندى كه در متن مذكور است از امير مؤمنان عليه السّلام روايت\r\n","description":"","footnote":"","page_name":" 132 ","page_number":132},
  {"content":"\r\nكرده كه رسول خدا صلى الله عليه و آله فرمود : يا علىّ من از خداوند هيچ چيز نخواستم مگر اينكه براى تو نيز آن را خواستم الَّا مقام نبوّت ، زيرا كه خداوند فرموده : نبيّى پس از تو نخواهد بود و تو خاتم پيغمبرانى و علىّ خاتم اوصياء است .\r\n340 - ابن زريق به همين اسناد از امير مؤمنان عليه السّلام روايت كرده كه فرمود :\r\nروزى بر رسول خدا صلى الله عليه و آله وارد شدم و در دست آن حضرت يك « به » بود ، و شروع كرد به خوردن و به من هم ميخورانيد ، و ميفرمود : بخور اى علىّ ! اين هديّه و تحفهء خداوند جبّار است بسوى من و تو ، فرمود : من در آن ( به ) همهء لذّتها را يافتم ، بعد گفت : يا علىّ ! هر كس سه روز ناشتا « به » بخورد ذهنش صفا يابد ، و دلش از بردبارى و دانش لبريز گردد ، و از شرّ ابليس و حيلهء او و لشكريانش مصون بماند .\r\n341 - ابن زريق به همين اسناد از علىّ بن ابى طالب عليه السّلام روايت كرده كه\r\n","description":"","footnote":"","page_name":" 133 ","page_number":133},
  {"content":"\r\nرسول خدا صلى الله عليه و آله فرمود : يا علىّ ! هر گاه چيزى ( براى خيرات ) پختى آبگوشت زياد بپز ، چرا كه آن يكى از دو غذاى گوشتى است ، و بيشتر ميتوان براى همسايگان برداشت ، چون اگر گوشت به آنان نرسيد ، آب گوشت بايشان خواهد رسيد .\r\n342 - ابن زريق به همين اسناد از امير مؤمنان عليه السّلام روايت كرده كه رسول خدا صلى الله عليه و آله مرا فرمود : يا علىّ ! مردم از درختهاى مختلفى آفريده شده‌اند ، ولى من و تو از يك درخت ، كه من ريشه و اصل آنم و تو تنهء آن ، و فرزندانت حسن و حسين شاخه‌ها ، و شيعيانت برگهاى آن درختند ، پس هر كس به تركه اى از شاخه‌هاى آن چنگ زد ، خداوند او را به بهشت داخل خواهد كرد .\r\n343 - ابن زريق بسندى كه در متن مذكور است از امام باقر عليه السّلام از جابر بن عبد الله انصارى روايت كرده است كه رسول خدا صلى الله عليه و آله فرمود : من گنجينهء علمم و علىّ كليد آن ، و هر كس بخواهد از گنجينه استفاده كند بايد بسراغ كليد آن برود .\r\n","description":"","footnote":"","page_name":" 134 ","page_number":134},
  {"content":"\r\n344 - ابن زريق بسندى كه در متن ذكر شده از امير مؤمنان عليه السّلام روايت كرده كه رسول خدا صلى الله عليه و آله فرمود : بهترين چيز پيشكشى و هديّه است ، و آن كليد كارگشائى مىباشد .\r\n345 - ابن زريق به همين سند از امير مؤمنان عليه السّلام روايت كرده كه رسول خدا صلى الله عليه و آله فرمود : پيشكشى و هديهء موجب از بين بردن كينه‌ها از دلها است .\r\n346 - ابن زريق به سند متن از امير مؤمنان عليه السّلام روايت كرده كه رسول خدا صلى الله عليه و آله فرمود : خير را در نزد گشاده رويان بجوئيد ، زيرا انتظار خوش عملى از آنان سزاوارتر است از ترش رويان و مردمان اخمو .\r\n347 - ابن زريق به سند خبر پيش روايت كرده كه رسول خدا صلى الله عليه و آله فرمودند : من خاتم پيمبران و علىّ خاتم اوصياء است .\r\n348 - ابن زريق به همين اسناد از امير مؤمنان عليه السّلام روايت كرده كه رسول خدا\r\n","description":"","footnote":"","page_name":" 135 ","page_number":135},
  {"content":"\r\nصلى الله عليه و آله فرمودند : روز جمعه را تنها از ايام هفته براى روزه گرفتن مخصوص نكنيد .\r\n349 - ابن زريق به همين اسناد روايت كرده كه رسول خدا صلى الله عليه و آله فرمودند :\r\nكسى كه از گناهى كه از او سر زده است توبه كند چنانست كه گناه نكرده است .\r\n350 - ابن زريق به همين اسناد روايت كرده كه رسول خدا صلى الله عليه و آله فرمود : در موقع خواب در شب چراغ را خاموش كنيد مبادا حيوانات موذى شعلهء آتش را بديگر سوى كشند و همه جا را آتش بزنند .\r\n351 - ابن زريق به همين اسناد از رسول خدا صلى الله عليه و آله روايت كرد كه : ترنجبين از « منّ » بنى اسرائيل است كه بر آنها فرود آمد - يعنى « من و سلوى » - و فرمود : آن شفاى چشم است ، و خرماى برنى كه عجوه اش گويند از بهشت است و معالج سمّ .\r\n352 - ابن زريق به همين اسناد از امير مؤمنان عليه السّلام روايت كرده كه فرمود :\r\nمن شخص خنثى را از مخرج بول تميز داده و ارث او را معلوم ميدارم .\r\n","description":"","footnote":"","page_name":" 136 ","page_number":136},
  {"content":"\r\n\r\nباب 32 آنچه از امام هشتم عليه السّلام در علل احكام آمده است\r\n1 - محمّد بن ابراهيم طالقانى - رضى الله عنه - بسند مذكور متن از حسن بن - فضّال نقل كرده كه گفت : من به حضرت رضا عليه السّلام عرضه داشتم يا ابن - رسول الله ، چرا خداوند مخلوقات خود را يكنوع نيافريد و آنها را ( از نظر صورت ) گوناگون خلق فرمود ؟ امام عليه السّلام در پاسخ من گفت : براى اينكه فكر نكنند خداوند عاجز است ، و صورتى بذهن ملحدى خطور نكند جز آنكه خداوند مانند آن صورت مخلوقاتى دارد ، و نيز كسى نگويد : آيا خدا ميتواند بفلان صورت و شكل موجودى بيافريند ، مگر اينكه مثل آن را در آفريدگان خداوند تبارك و تعالى بيابد ، و با توجّه به انواع گوناگون خلقش دانسته شود كه خداوند بر هر چيزى تواناست .\r\n2 - احمد بن زياد همدانى - رضى الله عنه - بسند مذكور در متن از عبد السّلام هروى ابو الصلت روايت كرده كه گفت : به حضرت رضا عليه السّلام\r\n","description":"","footnote":"","page_name":" 137 ","page_number":137},
  {"content":"\r\nعرضكردم يا ابن رسول الله ، چرا خدا همهء خشكى را در زمان نوح عليه السّلام غرق كرد و حال آنكه در ميان آنها كودكان و افرادى كه گناهى نداشتند بودند ؟ فرمود :\r\nكودكى ميان آنها نبود : زيرا خداوند صلب مردان قوم نوح و رحم زنانشان را از چهل سال پيش عقيم فرموده بود ، و نسلشان منقطع شده بود ، غرق گشتند در حالى كه كودكى در ميانشان نبود و اين طور نيست كه خداوند بىگناه را به عذاب گنهكار معذّب دارد ، و امّا جماعتى از بازماندگان قوم نوح كه غرق شدند براى تكذيبى بود كه از پيغمبر خدا نمودند ، و جماعت ديگر براى رضايتشان بود بتكذيب تكذيبكنندگان ، و هر كس از امرى دور باشد ولى بدان رضايت دهد ، مانند كسى است كه خود آن را انجام داده است .\r\n3 - پدرم - رحمه الله - بسند مذكور در متن از حسن بن علىّ وشّاء روايت كرده كه گفت از امام هشتم شنيدم از پدرش عليهما السّلام نقل كرد كه حضرت امام صادق عليه السّلام فرمود : خداوند عزّ و جلّ نوح را گفت : اين پسر از اهل تو نيست چون وى با نوح مخالف بود ، و خداوند هر كس كه از پيروان او بود اهل وى ميدانست . راوى گويد : امام از من پرسيد ، مخالفين ، اين آيه را چگونه در بارهء پسر نوح قراءت\r\n","description":"","footnote":"","page_name":" 138 ","page_number":138},
  {"content":"\r\nميكنند ؟ عرضكردم : دو وجه ، يكى * ( إِنَّه عَمَلٌ غَيْرُ صالِحٍ ) * ، و وجه ديگر * ( إِنَّه عَمَلٌ غَيْرُ صالِحٍ ) * ، امام فرمود : دروغ مىگويند ، او پسر نوح بود ، ليكن خداوند عزّ و جلّ او را از نوح نفى كرد چون با دين او مخالف بود و با پدر هم عقيده نبود .\r\n4 - احمد بن زياد همدانى - رضى الله عنه - بسند مذكور در متن از حسين بن خالد روايت كرده كه حضرت رضا عليه السّلام فرمود : از پدرم شنيدم از پدرش عليهما السّلام حديث كرد كه فرمود : خداوند عزّ و جلّ ابراهيم عليه السّلام را خليل و دوست خود برگزيد زيرا هيچ حاجتمندى را بدون انجام خواسته اش ردّ نمىكرد ، و از كسى هم جز خداوند عزّ و جلّ حاجتى نمىخواست .\r\n5 - مظفر بن جعفر بسند مذكور در متن از اسماعيل بن همّام روايت كرد كه امام هشتم عليه السّلام راجع به آيهء * ( قالُوا إِنْ يَسْرِقْ فَقَدْ سَرَقَ أَخٌ لَه مِنْ قَبْلُ فَأَسَرَّها يُوسُفُ فِي نَفْسِه وَلَمْ يُبْدِها لَهُمْ ) * ( گفتند : چنانچه او بدزدد ( بعيد نيست ) چرا كه برادرش نيز پيش از او نيز دزديد ، يوسف آن را پنهان كرد و به روى آنان نياورد ) امام عليه السّلام فرمود : اسحاق پيغمبر كمربندى داشت كه از پيغمبران بزرگ به او\r\n","description":"","footnote":"","page_name":" 139 ","page_number":139},
  {"content":"\r\nارث رسيده بود ، و آن نزد خواهر يعقوب بود و يوسف هم نزد او بود و به آن كودك سخت علاقه داشت ، يعقوب بخواهرش پيام فرستاد تا يوسف را بفرستد ، و فردا ويرا باز گرداند ، عمّهء يوسف فرستاده را گفت ، بازگرد و بگو اجازه دهيد امشب يوسف نزد من بماند و فردا او را ميفرستم ، امام ميفرمايد :\r\nچون صبح شد ( كودك را برهنه نمود و پيراهن از پيكرش بيرون آورد و ) آن كمربند را در زير بر تهيگاه او ببست سپس پيراهن بر تن او كرد و بنزد پدرش فرستاد ، و چون يوسف از نزد او بيرون شد ، به ظاهر در جستجوى آن كمربند برآمد ، و گفت ، آن سرقت شده ، و آن را در بر يوسف يافتند ، و رسم اين بود كه اگر كسى سرقتش ثابت ميشد ، خود او را ببردگى به صاحب مال مىدادند .\r\n6 - مظفر بن جعفر بسند مذكور در متن از حسن بن علىّ وشّاء روايت كرده كه گفت : شنيدم على بن موسى الرّضا عليهما السّلام ميفرمود : قضاء و داورى در بنى اسرائيل اين چنين بود كه هر گاه كسى چيزى ميدزديد كيفرش اين بود كه بندهء صاحب مال مىشد ، و يوسف نزد عمّهء خود بود و طفل بود ، و عمّه اش او را دوست ميداشت ، و اسحاق عليه السّلام كمربندى داشت كه آن را بيعقوب پوشانيده\r\n","description":"","footnote":"","page_name":" 140 ","page_number":140},
  {"content":"\r\nبود ، و آن بعدا نزد دختر اسحاق عمهء يوسف بود ، و يعقوب يوسف را از خواهرش كه عمهء يوسف بود خواست ، او بدين جهت ناراحت شد و پيغام فرستاد كه اكنون واگذار او نزد من بماند ، من خود او را خواهم فرستاد ، و هنگامى كه او را ميفرستاد كمربند را در زير لباس و جامهء يوسف بست و او را فرستاد ، چون يوسف نزد پدر آمد ، عمّه اش در پى او رسيد و اظهار داشت كه كمربند گم شده ، يوسف را وارسى نمودند و آن را زير پيراهن او يافتند ، و به همين جهت بود كه برادران يوسف هنگامى كه يوسف پيمانهء گندم را در جوال برادرش پنهان كرده بود گفتند : اگر او دزدى مىكند برادرش نيز قبلا دزدى كرد ، يوسف پرسيد بگوئيد : حكم آن كس كه پيمانه در جوال او يافت شده چيست ؟ گفتند :\r\nخودش جزاى آن دزدى است ، چنان كه رسم ما بر آنست ، « و اين بود كه شروع نمود بجستجو در جوال آنان و پس از همه به ظرف برادرش پرداخت ، آنگاه از ظرف او پيمانه را بيرون آورد » بدين جهت برادران يوسف گفتند : اگر او دزدى مىكند برادرش نيز پيش از او دزدى كرد ، مرادشان آن كمربند بود . « و يوسف آن را در دل نگهداشت و به روى ايشان نياورد » .\r\n7 - عبد الواحد بن محمّد بن عبدوس نيشابورىّ بسند متن از ابراهيم بن\r\n","description":"","footnote":"","page_name":" 141 ","page_number":141},
  {"content":"\r\nمحمّد همدانى روايت كرده كه گفت : از علىّ بن موسى الرضا عليهما السّلام پرسيدم براى چه خداوند عزّ و جلّ فرعون را با اينكه ايمان آورد و به يكتائى او اقرار نمود غرق كرد ؟ فرمود : براى اينكه او هنگامى كه عذاب را بعينه مشاهده كرد ايمان آورد ، و ايمان پس از روبرو شدن با كيفر پذيرفته نخواهد بود ، و اين حكم خداى تعالى است در بارهء گذشتگان و آيندگان چنان كه ميفرمايد : * ( فَلَمَّا رَأَوْا بَأْسَنا قالُوا آمَنَّا بِالله وَحْدَه وَكَفَرْنا بِما كُنَّا بِه مُشْرِكِينَ فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا ) * ( چون عذاب ما را مشاهده كردند گفتند : ما ايمان آورديم بخداى واحد و كافر شديم به آنچه براى او شريك مىآورديم ، امّا ايمانشان در اين هنگام كه عذاب را بعينه ديدند سودى بحالشان نبخشيد - مؤمن : 84 و 85 ) و در كلام ديگر فرموده * ( يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً ) * ( روزى كه پاره اى از عذاب پروردگارت بيايد هيچ كس در آن روز كه عذاب آيد ، ايمان آوردنش - در صورتى كه قبلا ايمان نياورده بوده يا در ظرف مدّت ايمانش كار خيرى از او سر نزده - فائده اى بحالش نخواهد داشت - انعام : 158 ) و نيز در بارهء فرعون زمانى كه غرق مىشد * ( قالَ آمَنْتُ أَنَّه لا إِله إِلَّا الَّذِي آمَنَتْ بِه بَنُوا إِسْرائِيلَ وَأَنَا مِنَ الْمُسْلِمِينَ ) * ( گفت ايمان آوردم باينكه معبودى نيست مگر همان كه بنو اسرائيل بدان ايمان آورده‌اند و من از مسلمانان شدم ) به دو\r\n","description":"","footnote":"","page_name":" 142 ","page_number":142},
  {"content":"\r\nگفته شد * ( آلآنَ ؟ ! وَقَدْ عَصَيْتَ قَبْلُ وَكُنْتَ مِنَ الْمُفْسِدِينَ ، فَالْيَوْمَ نُنَجِّيكَ بِبَدَنِكَ لِتَكُونَ لِمَنْ خَلْفَكَ آيَةً ) * . . . . ( اكنون اظهار ايمان ميكنى ؟ ! در حالى كه پيش از اين سخت طغيان داشتى و از تبهكاران بودى ، ما امروز پيكر بىروحت را نجات ميدهيم تا براى آيندگان موجب عبرتى باشد - يونس 90 الى 92 ) .\r\nبا اينكه فرعون از سر تا قدم غرق اسلحه بود ، و زره آهنين بر بدن داشت ، خداوند او را پس از آنكه غرق شده بود بر زمين بلندى انداخت تا براى آيندگان نشانه اى باشد ، و او را با همهء سنگينى آهن آلات بر آن زمين مرتفع بنگرند و خاصيّت هر چيز سنگين فرو رفتن در آب است نه بالا آمدن ، و اين خود آيه و نشانه اى بود .\r\nو براى علتى ديگر خداوند - عزّ و جلّ - فرعون را غرق ساخت : زيرا فرعون بموسى پناه برد كه از عذاب خدا او را برهاند ، و به خود خدا پناه نجست ، خداوند بموسى وحى فرستاد كه اى موسى بفرياد فرعون نرسيدى چون او را خلق نكرده بودى ، اگر به من پناه برده بود نجاتش مىدادم .\r\n8 - عبد الله بن محمّد قرشىّ بسند متن از داود بن سليمان غازىّ روايت كرده كه از علىّ بن موسى عليهما السّلام شنيدم از پدرش موسى از جدّش جعفر بن\r\n","description":"","footnote":"","page_name":" 143 ","page_number":143},
  {"content":"\r\nمحمّد عليهم السّلام روايت كرد كه در آيهء * ( فَتَبَسَّمَ ضاحِكاً مِنْ قَوْلِها ) * ميفرمود :\r\nهنگامى كه آن نمله ( مورچه ) گفت : * ( يا أَيُّهَا النَّمْلُ ادْخُلُوا مَساكِنَكُمْ لا يَحْطِمَنَّكُمْ سُلَيْمانُ وَجُنُودُه وَهُمْ لا يَشْعُرُونَ ) * ( اى گروه نمل به خانه هاتان برويد تا سليمان و لشكرش پايمالتان نكنند آنان توجه به زير پا ندارند - النّمل : 18 ) امواج هوا اين صدا را به گوش سليمان رسانيد - در حالى كه در هوا در حركت بود و باد آن را ميبرد - ايستاد و مورچه را خواست ، چون او را آوردند ، سليمان به او گفت : آيا نمىدانى كه من پيامبر خدايم و ظلم و ستم به احدى روا نمىدارم ؟ نمله گفت :\r\nآرى ، سليمان گفت : پس از چه رو آنها را از ظلم من ترسانيدى ، و گفتى به لانه هايشان روند ؟ نمله گفت : ترسيدم به جاه و جلال يا زر و زيور تو بنگرند و شيفتهء تو گردند و از ذكر خداى تعالى غافل مانند ، سپس از سليمان پرسيد : آيا تو مقامت بالاتر است يا پدرت ؟ سليمان گفت : پدرم داود ، نمله گفت : چرا حروف اسم تو يك حرف از حروف اسم پدرت افزون است ؟ سليمان گفت من بدان آگاهى ندارم ، نمله گفت : زيرا پدرت داود « داوى جرحه بودّ » يعنى ( داود\r\n","description":"","footnote":"","page_name":" 144 ","page_number":144},
  {"content":"\r\nدوا ميكرد زخمش را بدوستى ( پس حروف اسم تو از حروف اسم او افزونى ندارد و وجه نامگذارى داود اين بوده ) و تو اى سليمان اميدوارم به پدرت برسى .\r\nسپس مورچهء مزبور پرسيد : آيا ميدانى چرا باد از ميان همه چيز اين ملك مسخّر تو شد ؟ سليمان اظهار بىاطَّلاعى كرد ، مورچه گفت : خداوند عزّ و جلّ ميخواست تا به تو بياموزد كه اگر جميع مملكت را براى تو مسخر ميكرديم زوال همه مانند زوال باد مىبود ، و چون باد ، از دست تو ميرفت . از گفتار اين مورچه سليمان را خنده گرفت .\r\nشرح : « بايد دانست كه اين گونه روايات بعينه و بلفظه معلوم نيست از امام معصوم عليه السّلام صادر شده باشد زيرا امام هشتم عليه السّلام كه با زبردستترين علماء مذاهب و دانشمندان طبيعى مذهب عصر خود بحث كرده و همه را ساكت و مفحم مىكند ، ميدانسته كه اشتقاق كلمهء عربى از كلمهء عبرى درست نيست و لفظ » داود « عبرى است و » داوى جرحه « عربى است و نام داود را ديگران براى او نامگذارى كردند نه خود او ، و نيز مورچه نميشود چيزى را بداند كه پيامبر كه حجّت خدا بر خلق است نداند ، و البته سليمان زبان طيور را ميدانسته و شايد زبان همهء حيوانات را از جمله مورچه را ، امّا نه آنكه مورچه هم زبان سليمان را ميدانسته است ، و از اين گونه مطالب كه در خبر است پيداست كه امام عليه السّلام مطالبى گفته و مثالهائى بيان كرده و راوى هر چه خود فهميده تحرير كرده لذا نبايد در اين گونه اخبار اگر مطلبى ناصواب به چشم مىخورد به حساب امام گذاشته و اشكال كرد ، و سند خبر هم عامى و مجهول است و روات آن نه در\r\n","description":"","footnote":"","page_name":" 145 ","page_number":145},
  {"content":"\r\nعامه و نه در خاصه شناخته نشده‌اند ، پس خبر واحد است و راويان آن از افراد ناشناس ميباشند .\r\nو آوردن صدوق - رحمه الله - آن را در كتاب دليل صحّت آن براى مردم مؤمن به اصول مقرّره در صحّت و سقم حديث نيست چون صرف نقل دليل قبول نيست ، زيرا اخبار تحريف قرآن را صدوق ( ره ) در كتبش نقل كرده ولى در اعتقاداتش بصراحت آنها را رد كرده است ، و ناگفته نماند كه * ( فَسَخَّرْنا لَه الرِّيحَ ) * معنايش اين نيست كه قاليچهء سليمان را باد به اين طرف و آن طرف ميبرد ، اين طرز فكر عوام الناس است ، بلكه در آن زمان از نيروى باد استفادهء علمى كردند و كشتى بادباندار كه حركتش با باد بود اختراع شد كه « * ( غُدُوُّها شَهْرٌ وَرَواحُها شَهْرٌ ) * » ( بامدادش طىّ يك ماه راه بود ، و شبانگاهش يك ماه ) ، همچنين * ( وَأَلَنَّا لَه الْحَدِيدَ ) * در زمان داود عليه السّلام كه درست هزار سال قبل از ميلاد مسيح عليه السّلام است بشر توانست خود سنگ آهن را ذوب كند ، * ( وَ « أَسَلْنا لَه عَيْنَ الْقِطْرِ ) * » و مس نيز در آن زمان كشف شد ، و گاهى بعض از آراء تفسيرى كه به صورت حديث از معصوم عليه السّلام نقل كرده‌اند افسانه مانند و رمان است و نتيجه اش مبتذل كردن كتاب الهى و أولياء معصومينش عليهم السّلام است ، به خدا پناه بايد برد » .\r\n9 - پدرم - رضى الله عنه - بسند مذكور در متن از سليمان جعفرىّ روايت كرده كه گفت : ابو الحسن الرّضا عليه السّلام از من پرسيد آيا ميدانى چرا اسماعيل را صادق الوعد خواندند ؟ عرضكردم : خير ، پس حضرت فرمود : با مردى وعده گذاشته بود و تا يك سال در انتظار او مراقبت نمود .\r\n","description":"","footnote":"","page_name":" 146 ","page_number":146},
  {"content":"\r\n10 - ابو العبّاس طالقانىّ - رضى الله عنه - بسند متن از حسن بن علىّ بن - فضّال روايت كرده كه گفت : به ابو الحسن عليه السّلام عرضه داشتم چرا حواريّون را حواريّون ناميدند ؟ فرمود : امّا در نزد مردم حواريّون ناميده شدند چون لباسشو بودند و چرك و آلودگى لباسها را مىشستند . و ( ديگر اينكه ) آن اسمى است كه از خبز حوّار گرفته شده و آن نانى است كه از آرد الك شده خمير كرده باشند ، و امّا نزد ما به اين نام ناميده شدند زيرا كه خود و ديگران را از آلودگى گناه بوسيلهء پند و نصيحت پاك مينمودند ، گويد : عرضكردم ، نصارى را چرا نصرانى گفتند ؟ فرمود : چون اهل قريه اى بودند كه ناصره نام داشت و از شهرهاى شام بود و مريم و عيسى عليهما السّلام پس از آنكه از مصر بازگشتند در آنجا نزول كرده منزل گزيدند .\r\n11 - پدرم - رضى الله عنه - بسند مذكور در متن از ابى طاهر بن ابى حمزه روايت كرده كه امام هشتم عليه السّلام فرمود : مزاجها چهار قسماند ، از آنها يكى بلغم است و بلغم دشمنى سخت است ، و ديگرى از آنها دم ( خون ) است و آن مانند\r\n","description":"","footnote":"","page_name":" 147 ","page_number":147},
  {"content":"\r\nغلام زنگى است و بسا مىشود كه غلام صاحبش را بكشد ، و ديگرى باد است و آن سلطانى است كه با رعيّت ميسازد و به نرمى رفتار مىكند ، و آن ديگر صفراء است كه نجات از آن بسيار دور است چون مانند زمين است هر گاه بلرزه در آيد هر چه بر پشت دارد همه را ميلرزاند .\r\n12 - جعفر بن محمّد بن مسرور - رضى الله عنه - بسند مذكور در متن از ابو يعقوب بغدادىّ روايت كرده كه ابن سكَّيت به ابو الحسن الرّضا عليه السّلام گفت :\r\nبراى چه خداوند عزّ و جلّ موسى بن عمران عليه السّلام را با معجزهء عصا و يد بيضا و ابطال سحر فرستاد ، ولى عيسى عليه السّلام را با معجزهء طبّ و شفاى امراض ، و محمّد صلى الله عليه و آله را با كلام و خطبه‌ها ( يعنى فصاحت و بلاغت كه مراد قرآن است ) ؟ حضرت در پاسخش فرمود : خداوند تبارك و تعالى وقتى موسى را مبعوث فرمود ، آن عملى كه در آن عصر رواج داشت و مهمّ تلقّى ميشد سحر بود و لذا موسى از جانب خداوند با معجزهء ابطال سحر - كه در قدرت اهل آن زمان عملى مانند آن نبود - حجّت آورد ، و خداى تعالى عيسى عليه السّلام را هنگامى فرستاد كه دردهاى مزمن و بىدرمان شيوع داشت ، و مردم نياز شديدى به طبّ و طبيب\r\n","description":"","footnote":"","page_name":" 148 ","page_number":148},
  {"content":"\r\nداشتند ، پس عيسى از جانب حقتعالى با معجزه اى آمد كه در وسع آنان همانندش نبود و آن زنده كردن مردگان و شفاى كور مادرزاد و مبتلا به مرض پيسى باذن خدا بود . و حجّت را بر آنان تمام كرد .\r\nو نيز خداوند تبارك و تعالى محمّد صلى الله عليه و آله را زمانى مبعوث فرمود كه سخنرانى و كلام رايج مىبود - فكر ميكنم شعر را هم اضافه فرمود - ( يعنى بلاغت ) ، پس آن حضرت با كتاب خداوند كه حاوى مواعظ و احكام و ابطال مطالب مشركين و اثبات و صحّت موضوعات خود و اتمام حجّت بر آنها بود آمد .\r\nابن سكَّيت گفت : به خدا سوگند در اين روزگار مانند تو هرگز نديده‌ام ، اكنون بگو امروزه حجّت بر خلق چيست و كيست ؟ و حضرت فرمود عقل است ، تا با آن راستگوى بر خدا را شناخته و تصديقش كند ، و دروغگوى بر خدا را بشناسد و تكذيبش كند ، ابن سكَّيت گفت : به خدا سوگند جواب درست همين است .\r\nشرح : « ابن سكَّيت - بكسر سين و تشديد كاف - يعقوب بن اسحاق بن يوسف اهوازىّ است يكى از بزرگان علم لغت و ادبيّات عرب و شعر است و از خواصّ امام نهم و دهم عليهما السّلام است ، كتاب معروفش بنام اصلاح المنطق است كه\r\n","description":"","footnote":"","page_name":" 149 ","page_number":149},
  {"content":"\r\nبارها طبع و نشر شده ، وى را در سال 244 متوكَّل عبّاسى به طرز فجيعى بقتل رسانيد ، و گويند سببش اين بود كه وى معلَّم مؤيّد و معتزّ فرزندان متوكَّل بود ، روزى متوكَّل از او پرسيد ، اين دو كودك در نزد تو بهترند يا حسن و حسين فرزندان علىّ ؟ ابن سكَّيت بعض از مناقب آن دو امام را گوشزد كرد ، و بالاخره گفت ، قنبر خادم علىّ عليه السّلام در نزد من بهتر است از تو و دو فرزندت ، متوكَّل غضب نموده امر كرد زبان او را از قفايش بيرون كشيدند و كشته شد ، و بدين سبب او را ابن سكَّيت گفته‌اند كه بسيار سكوت مىكرد و كمتر سخن مىگفت تا مبادا زبان سرخ سر سبز را دهد بر باد ، و از غرائب اينست كه بالاخره همان لسان باعث قتل او شد » .\r\n13 - محمّد بن ابراهيم طالقانىّ - رضى الله عنه - بسند مذكور در متن از ابن فضال روايت كرد كه ابو الحسن الرّضا عليه السّلام فرمود : انبياء اولو العزم را اولو العزم گفتند براى آنكه آنان صاحب شريعت و عزيمت بودند ، و اين چنانست كه پيغمبران پس از نوح عليه السّلام همه بر شريعت نوح بودند و دستورات و روش او را پيروى ميكردند و پيمبران بعد ، كتاب او را تا زمان ابراهيم خليل عليه السّلام عمل مىكردند ، و امّا پس از ابراهيم عليه السّلام انبياء بشريعت او ( ابراهيم ) عمل مىكردند و سنّت و روش مذهبى او مورد عمل پيمبران و موحّدين بود و كتاب و صحف او را به كار ميبردند تا زمان موسى عليه السّلام و پس از او همچنان انبياء\r\n","description":"","footnote":"","page_name":" 150 ","page_number":150},
  {"content":"\r\nبنى اسرائيل مطابق تورات رفتار مىكردند و شريعت موسى را عمل مينمودند تا زمان عيسى عليهما السّلام و هر رهبرى كه در زمان عيسى بود و پس از او همگى بر طريق او و شريعتش بودند تا زمان پيامبر ما محمّد صلى الله عليه و آله ، و اين پنج تن پيمبران اولو العزم هستند ، كه افضل انبياء عليهم السّلام ميباشند . و محمّد صلى الله عليه و آله خاتم است كه ديگر شريعتش نسخ نمىشود تا روز رستاخيز ، و پيامبرى پس از او نخواهد بود ، پس هر كس پس از وى ادّعاى نبوّت كند يا كتابى پس از قرآن بياورد ، براى هر كس كه ادّعاى او را بشنود خونش مباح است .\r\n14 - مظفر بن جعفر علوىّ سمرقندىّ - رضى الله عنه - بسند مذكور در متن از عبّاس بن هلال روايت كرده كه علىّ بن موسى عليهما السّلام از پدرش از نياى بزرگوارش از جدّش امير المؤمنين عليهم السّلام نقل كرد كه رسول خدا صلى الله عليه و آله فرمود : تا هنگام مرگ پنج چيز را ترك نمىكنم : خوردن طعام ، نشسته بر روى زمين با بردگان ، و سوار شدن بر حمار با پالان ، و دوشيدن شير بز با دستهاى خود ، و\r\n","description":"","footnote":"","page_name":" 151 ","page_number":151},
  {"content":"\r\nپوشيدن لباس پشمينه ، و سلام كردن بر كودكان ، كه پس از من سنّت گردد .\r\n15 - محمّد بن ابراهيم طالقانىّ - رحمه الله عليه - بسند مذكور در متن از علىّ بن فضّال روايت كرده كه گفت ، به ابى الحسن الرّضا عليه السّلام عرضكردم كه چگونه بود كه مردم از تبعيّت علىّ دست برداشتند و مايل به غير او شدند با اينكه برترى او را ميدانستند و از سابقهء او در اسلام آگاه بودند ، و مقام او را نزد رسول خدا ميشناختند ؟ ! فرمود : جز اين نبود كه از علىّ دست كشيدند و به غير او رو آورند ، با اينكه از برترى او بر ديگران آگاهى داشتند ، چون آن حضرت از پدران ، اجداد ، برادران ، عموها ، و خالوها و خويشانشان كه با خدا و رسولش دشمنى مىنمودند بسيارى را كشته بود ، و كينه شان در دل بر او از اين جهت بود ، و دوست نميداشتند او بر آنان سرپرستى كند ، و نسبت به ديگران چنين كينه اى در دل نداشتند ، چون آن ديگرى در غزوات مانند علىّ نبود و از او چيزى مانند عمل امير المؤمنين در جنگها نديده بودند ، پس براى اين جهت بود كه از علىّ روى گردانيده به ديگرى پيوستند .\r\n16 - محمّد بن ابراهيم - رضى الله عنه - بسند مذكور در متن از هيثم بن -\r\n","description":"","footnote":"","page_name":" 152 ","page_number":152},
  {"content":"\r\nعبد الله رمانىّ روايت كرده كه گفت : به علىّ بن موسى عليهما السّلام عرضه داشتم يا ابن رسول الله بگو بدانم چرا علىّ عليه السّلام بيست و پنج سال پس از رسول خدا صلى الله عليه و آله خانه نشين بود ، و با دشمنان خدا پيكار نكرد ، و بعدا در ايّام حكومتش به پيكار دست گشود ؟ حضرت فرمود : در اين كار اقتدا به رسول خدا صلى الله عليه و آله كرد ، چون آن حضرت نيز پيكار با مشركين مكَّه را پس از بعثت سيزده سال در مكَّه و نوزده ماه در مدينه ترك كرد ، اين براى آن بود كه ياورانش اندك بودند و قدرت بر عليه آنان نداشت ، و همچنين علىّ عليه السّلام مجاهده با دشمنان را كنار گذاشت براى نداشتن ياور بر عليه آنان ، و چون پيغمبر خدا صلى الله عليه و آله بدين ترك جهاد در سيزده سال مكَّه و نوزده ماه مدينه نبوّتش باطل نمىشود ، همين طور امامت علىّ عليه السّلام با ترك جهاد بيست و پنج سال كه هر دو مانعى داشتند باطل نخواهد شد ، چون علَّت يكى بود .\r\n17 - علىّ بن احمد بن عبد الله برقىّ از پدرش از جدّش احمد بن ابى عبد الله از عبيدى از محمّد بن ابى يعقوب بلخى روايت كرده كه از حضرت رضا عليه السّلام\r\n","description":"","footnote":"","page_name":" 153 ","page_number":153},
  {"content":"\r\nپرسيدم چرا امامت در اولاد امام حسين قرار گرفت نه امام حسن عليهما السّلام ، حضرت فرمود : براى اينكه خداوند عزّ و جلّ اين طور قرار داد ؛ امامت را در اولاد حسين عليه السّلام معيّن فرمود ، نه در اولاد حسن عليه السّلام ، و خدا مورد بازخواست واقع نمىشود .\r\n18 - پدرم - رضى الله عنه - بسند مذكور در متن از ابراهيم بن عبد الحميد روايت كرده كه ابو الحسن عليه السّلام فرمود : رسول خدا صلى الله عليه و آله بر عائشه وارد شد و عائشه سطل آبش را در آفتاب نهاده بود ، رسول خدا صلى الله عليه و آله پرسيد : اى حميرا اين چيست ؟ گفت : آب را براى گرم شدن در آفتاب گذارده‌ام ، فرمود : اين كار را ديگر نكن زيرا موجب برص است ( يعنى آبى كه با آفتاب گرم شود باعث مريضى برص و پيسى ميگردد ) .\r\nمؤلَّف كتاب - رحمه الله - گويد : مىشود مراد از ابو الحسن در اين خبر حضرت رضا عليه السّلام باشد يا پدرش موسى بن جعفر عليهما السّلام زيرا ابراهيم بن عبد الحميد از هر دو امام روايت مىكند ، و اين حديث از مراسيل است .\r\nشرح : « ظاهرا براى اينكه حضرت رضا عليه السّلام مستقيما ( بدون ذكر پدرانش ) از رسول خدا صلى الله عليه و آله نقل مىكند از اين رو مرسل است » .\r\n","description":"","footnote":"","page_name":" 154 ","page_number":154},
  {"content":"\r\n19 - حسين بن احمد بن ادريس - رضى الله عنه - بسند مذكور در متن از حسن بن نضر روايت كرده كه گفت : از ابو الحسن علىّ بن موسى عليهما السّلام پرسيدم :\r\nجماعتى در سفرند و مختصر آبى بهمراه دارند ، و يكى از ايشان از دنيا رفت ، و ديگرى در حال جنابت است و آب براى غسل يكى از آن دو كافى است ، كداميك مقدّم است ؟ فرمود : جنب مقدّم است ، او غسل كند و ميّت واگذاشته مىشود ، زيرا غسل جنابت فريضه است ( يعنى نصّ صريح كتاب خدا است ) و اين ( غسل ميّت ) سنّت پيغمبر صلى الله عليه و آله است .\r\n20 - محمّد بن حسن ( ابن الوليد ) - رضى الله عنه - بطريق مذكور در متن از حسن بن نضر روايت كرده كه گفت : به حضرت رضا عليه السّلام عرضكردم : چرا پنج تكبير در نماز ميّت مىگويند ؟ فرمود : چنين روايت كرده‌اند كه آن از پنج نماز شبانه روز گرفته شده ، و البتّه اين ظاهر حديث است ، ولى جهت ديگرى نيز هست و آن اينكه خداوند عزّ و جلّ بر بندگان واجب ساخته ( در شبانه روز ) پنج فريضه : نماز ، زكات ، روزه ، حجّ و ولايت را ، و براى ميّت از هر كدام از اينها يك\r\n","description":"","footnote":"","page_name":" 155 ","page_number":155},
  {"content":"\r\nتكبير مقرّر داشته ، و هر كس كه قبول ولايت كرده باشد ، پنج تكبير در نماز ميّت دارد ، و هر كس نپذيرفته چهار تكبير ، و از اين جهت است كه شما شيعيان پنج تكبير مىگوئيد و مخالفين شما چهار تكبير .\r\n21 - علىّ بن احمد بن عمران دقّاق - رضى الله عنه - بسند مذكور در متن از سليمان بن جعفر روايت كرده كه گفت : از حضرت رضا عليه السّلام پرسيدم تلبيه ( لبّيك لبّيك اللَّهم لبّيك لا شريك لك لبّيك ) و علَّت گفتن آن چيست ؟ فرمود :\r\nبندگان چون محرم شوند ، خداوند آنان را مورد خطاب قرار داده مىفرمايد : اى بندگان و بردگان من ، هر آينه شما را بر آتش حرام كردم همانطور كه شما براى من احرام بسته و چيزهائى را بر خود حرام كرده‌ايد ، پس مىگوئيد :\r\n« لبّيك اللَّهم لبّيك » و دعوت پروردگار عزّ و جلّ را اجابت نموده و نداى او را پاسخ مىدهيد .\r\n22 - پدرم - رحمة الله عليه - بسند متن از حسين بن خالد روايت كرده كه گفت : به امام هشتم عليه السّلام عرضكردم : يك ( شتر ) قربانى ( در عيد أضحى ) از\r\n","description":"","footnote":"","page_name":" 156 ","page_number":156},
  {"content":"\r\nچند نفر كفايت مىكند ؟ فرمود : از يكتن ، عرضكردم : يك گاو ؟ فرمود : از پنج تن در صورتى كه همخرج باشند و سر يك سفره مىنشينند ، عرضه داشتم : چرا يك شتر جز براى يكتن كفايت نمىكند ، امّا گاو از پنج تن كفايت مىكند ؟\r\nفرمود : زيرا در شتر آن علَّتى كه در گاو هست ، نيست ، و آن اينكه آن كسان از قوم موسى كه بنى اسرائيل را بپرستش گوساله دعوت كردند پنج تن بودند ، و همه اهل يك بيت بودند و سر يكسفره غذا ميخوردند ، و عبارت بودند از أذينونه و برادرش مبذونه و برادرزاده اش و دختر و همسرش بود ( در نسخهء من لا يحضره الفقيه : « اذينويه و مبذويه » است با ياء بجاى نون ) و اينان بودند كه مردم را بپرستش گوساله دعوت كردند ، و اينانند كه بقره اى را كه خداوند تبارك و تعالى بقربانى آن امر كرده بود ، ذبح كردند .\r\nشرح : « كتاب خصال مؤلَّف - ره - روايتى از حسين بن خالد از ابى الحسن عليه السّلام نقل مىكند كه مضمونش اينست كه گوساله پرستان فقطَّ پنج تن بودند ، ولى در اين خبر كسانى كه قوم موسى را بعبادت گوساله فرمان دادند پنج تن گفته ، و هر دو روايت با صريح كتاب خدا سازگار نيست زيرا قرآن سامرى را سبب ضلال بنى اسرائيل ميداند و با صراحت مىفرمايد : * ( وَأَضَلَّهُمُ السَّامِرِيُّ ) * و نيز مىفرمايد : * ( وَاتَّخَذَ قَوْمُ مُوسى مِنْ بَعْدِه مِنْ حُلِيِّهِمْ عِجْلًا جَسَداً لَه خُوارٌ ) * و مىفرمايد * ( فَإِنَّا قَدْ فَتَنَّا قَوْمَكَ ) * - الى قوله تعالى - * ( قالُوا لَنْ نَبْرَحَ عَلَيْه عاكِفِينَ حَتَّى يَرْجِعَ إِلَيْنا مُوسى ) * - الآية كه ظهور در آن دارد كه همه يا بيشتر قوم گوساله پرست شدند . و بنا بر خبر متن يا آنچه در خصال روايت شده سبب\r\n","description":"","footnote":"","page_name":" 157 ","page_number":157},
  {"content":"\r\nضلال يا اضلال قوم پنج تن يا ضالَّين پنج تن بوده‌اند بخلاف آنچه در آيات مباركه هست ، و اساسا چگونه كار ضالَّين يا مضلَّين ملاك تشريع حكمى از احكام الهى مىشود ! آيا كار و سنّت حسنه اى است گوساله پرستيدن يا گوسالهء سامرى ساختن و مردم را گمراه كردن ؟ تا به آن تأسّى شود ، و بايد مادر گوساله از پنج تن كفايت كند نه خودش و در خبر نيز بقره است نه عجل ، اين اشكالات خود خبر را تضعيف مىكند ، علاوه بر آنكه سند معتبر و سالمى نيز ندارد » .\r\n23 - ابن الوليد - رضى الله عنه - بسند مذكور در متن از حسين بن خالد از امام هشتم عليه السّلام روايت كرده كه از آن حضرت پرسيدم : چرا تا چهار ماه گناه حاجى را ثبت نمىكنند ؟ فرمود : براى اينكه خداوند تعالى دخول حرم را چهار ماه بر مشركان مباح كرد ، چنان كه ميفرمايد : * ( فَسِيحُوا فِي الأَرْضِ أَرْبَعَةَ أَشْهُرٍ ) * ( توبه - 2 ) و از اين رو است كه هر كس از مؤمنين كه بحجّ رود تا چهار ماه گناهش نوشته نمىشود .\r\nشرح : « مراد از ننوشتن گناه مهلت دادن مرتكب براى استغفار است و الَّا * ( مَنْ يَعْمَلْ مِثْقالَ ذَرَّةٍ شَرًّا يَرَه ) * ، يا اينكه مراد از » ذنوب « غفلتها و كارهاى ناصوابست نه معاصى كبيره مثل ترك صلاة و ارتكاب محرّمات » .\r\n24 - پدرم - رضى الله عنه - بسند مذكور در متن از جعفر بن عيينه ( يا\r\n","description":"","footnote":"","page_name":" 158 ","page_number":158},
  {"content":"\r\nابن عقبة ) از حضرت رضا عليه السّلام روايت كرده كه فرمود : امير مؤمنان علىّ عليه السّلام پس از هجرت از مكَّه تا زمانى كه خداوند عزّ و جلّ او را بجوار خود برد ( وفات يافت ) هيچ شبى را در مكَّه بسر نبرد ، گويد : به آن حضرت عرضكردم : از چه رو و براى چه ؟ فرمود : خوش نداشت در سرزمينى كه [ رسول خدا صلى الله عليه و آله 
  ] از آن هجرت كرده است شب را در آنجا بسر برد ، لذا نماز عصر را كه بجا مىآورد خارج ميشد و در سرزمين ديگرى شب را بسر ميبرد .\r\n25 - محمّد بن علىّ ماجيلويه - رضى الله عنه - بسند مذكور در متن از حسين بن خالد روايت كرده كه گفت : از حضرت رضا عليه السّلام پرسيدم : چرا مهريّه در « سنّت » پانصد درهم است ؟ فرمود : خداوند تبارك و تعالى بر خويش واجب فرمود كه هيچ مؤمنى نباشد كه صد بار « الله اكبر » و صد بار « الحمد لله » و صد بار « سبحان الله » و صد بار « لا إله الَّا الله » بگويد و صد بار بر محمّد و آل او صلوات فرستد و اين دعا را بخواند « اللَّهم زوجنى من الحور العين » جز آنكه خداوند حورى از حوران بهشتى بهمسرى او در آورد ، و اين اذكار را مهريّهء او قرار دهد ، و از اين رو خداوند عزّ و جلّ به پيامبرش وحى فرستاد كه مهريّهء زنان مؤمنه را پانصد درهم سنّت كند ، و رسول خدا صلى الله عليه و آله طبق آن دستور عمل كرد و\r\n","description":"","footnote":"","page_name":" 159 ","page_number":159},
  {"content":"\r\nآن را سنّت نهاد .\r\nشرح : « يعنى هر كس اين پنج ذكر را هر كدام يك صد بار كه مجموعهء آن پانصد ذكر مىشود بگويد بجاى پانصد درهم است » .\r\n26 - حسين بن احمد بن ادريس بسند مذكور در متن از حسين بن خالد روايت كرده است كه گفت : به حضرت رضا عليه السّلام عرضه داشتم : فدايت شوم چرا مهريهء زنان پانصد درهم معادل 5 / 12 أوقيّه مقرّر شده است ؟ فرمود : آرى خداوند عزّ و جلّ بر خود واجب كرده است كه هيچ مؤمنى نباشد كه خداى را صد بار تكبير و صد بار تسبيح و صد بار حمد و صد بار تهليل گويد و صد بار بر پيغمبر و آل او صلوات فرستد و اين دعا را بخواند : « اللهمّ زوّجنى من الحور العين » مگر اينكه خداوند حوريّه اى بهمسرى او در آورد ، و از اين رو مهريّهء زنان پانصد درم مقرّر شده است ، و هر مؤمنى كه از برادر دينى خود دخترى خواستگارى بنمايد ، و بخواهد مهريّهء او را پانصد درهم قرار دهد ، و او از وى نپذيرد و از دادن دختر به او امتناع ورزد ، براستى كه او را آزار كرده و رنجانيده ، و مستحقّ آنست كه خداوند او را از حوريه محروم سازد .\r\n27 - محمّد بن ابراهيم طالقانىّ - رضى الله عنه - بسند مذكور در متن از\r\n","description":"","footnote":"","page_name":" 160 ","page_number":160},
  {"content":"\r\nحسن بن علىّ بن فضّال روايت كرده كه گفت : از حضرت رضا عليه السّلام پرسيدم مطلَّقهء عدى چرا تا شوهر ديگر نكند ( و آن شوهر او را طلاق دهد يا بميرد ) بر شوهر اوّل حلال نشود ؟ فرمود : بله خداوند تبارك و تعالى جز اين نيست كه دو بار اذن داده طلاق دهند چنان كه مىفرمايد : * ( الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ ) * يعنى طلاق دو بار است سپس بايد يا درست و به خوبى زن را نگهداريد و با هم سازش كنند ، يا با كمال خونسردى و نيكى او را رها كند ، كه ديگر نتواند او را بگيرد ، و چون داخل شود در طلاق سوم كه خداوند آن را ناخوش دارد ، خداوند آن زن را بر وى حرام كرده ، و ديگر بر او حلال نخواهد بود تا شوهرى ديگر اختيار كند ، اين براى آنست كه مردم مسألهء طلاق را امرى سهل و آسان و ساده تلقى نكنند ، و آن را خفيف نشمرند ، و بزنان آزار و اذيّت و خسارت نرسانند .\r\nشرح : « بايد دانست كه براى زوج دوم بايد به قصد زوجيّت دائم و هميشگى عقد خوانده شود نه صرف محرميّت ، و نيز بايد همخوابگى صورت گيرد نه تنها همنشينى و صحبت ، و همچنين هر دو طرف ، هم زن و هم مرد قصد ازدواج دائم داشته باشند نه آنكه از ابتدا هر دو قصد طلاق داشته باشند ، و در صورت تحقق شروط اگر مرد از دنيا رفت يا نتوانستند با هم زيست كنند و كار بطلاق كشيد و مرد زن را طلاق داد آن وقت است كه محلَّل واقع شده ، و اگر غير اين\r\n","description":"","footnote":"","page_name":" 161 ","page_number":161},
  {"content":"\r\nباشد بديهى است كه طلاق امرى سهل و ساده تلقّى شده و بر خلاف آنچه شارع خواسته كه طلاق امرى سهل نباشد ، شده است » .\r\n28 - محمّد بن علىّ ماجيلويه - رضى الله عنه - بسند مذكور در متن از محمّد اشعرى روايت كرده كه گفت : از حضرت رضا عليه السّلام راجع به گرفتن زنان سه طلاقه شده پرسيدم ، فرمود : بدرستى كه طلاق شما براى ديگران حلال نيست و طلاق ديگران براى شما حلال ، زيرا كه شما سه طلاق آنها را درست نمىدانيد ولى آنان سه طلاق شما را درست مىدانند .\r\n29 - محمّد بن ابراهيم طالقانىّ - رضى الله عنه - بسند مذكور در متن از ابن فضّال روايت كرده كه گفت : از امام هشتم عليه السّلام سؤال كردم و پرسيدم : چرا رسول خدا صلى الله عليه و آله كنيه اش » ابو القاسم « شد ، فرمود : براى اينكه آن حضرت فرزندى بنام قاسم داشت ، و از اين جهت او را ابو القاسم گفتند ، گويد : عرضه داشتم يا ابن رسول الله آيا مرا اهل توضيح بيشتر مىبينيد ؟ فرمود : آرى آيا ميدانى كه رسول خدا صلى الله عليه و آله فرمود : من و علىّ دو پدر اين امّتيم ؟ گفتم : آرى ، و آيا ميدانى پيامبر صلى الله عليه و آله پدر تمام امّت ، و على عليه السّلام نيز از ايشان است ؟ گفتم : آرى\r\n","description":"","footnote":"","page_name":" 162 ","page_number":162},
  {"content":"\r\nفرمود : آيا ميدانى كه علىّ قسمتكنندهء بهشت و دوزخ است ؟ عرضكردم :\r\nآرى ، فرمود : از اين رو به او ابو القاسم گفته مىشود چون پدر قسمتكنندهء بهشت و جهنّم است ، به او عرضه داشتم : معنى اين كلام چيست ؟ فرمود : مهر و شفقت پيغمبر صلى الله عليه و آله نسبت به امتش ، مانند شفقت و مهربانى پدران است نسبت بأولاد ، و بهترين امّت رسول خدا - صلى الله عليه و آله - علىّ - عليه السّلام - است ، و پس از وى شفقت علىّ عليه السّلام مانند مهر و شفقت او [ رسول خدا 
  ] است ، زيرا او وصىّ و خليفه ، و امام پس از او است ، پس براى اين بود كه فرمود : من و علىّ دو پدر اين امّتيم ، و رسول خدا صلى الله عليه و آله بمنبر رفت و فرمود : هر كس دين يا عيالى پس از خود باقى گذارد ، دينش را من بايد ادا ، و عيالش را نيز من بايد نفقه دهم ، و هر كس كه مالى و ثروتى باقى گذارد ، آن از آن ورثهء او خواهد بود ، و از اين جهت است كه پيغمبر صلى الله عليه و آله اولى بود بمؤمنين از پدران و مادرانشان و همچنين از خودشان بخودشان ، و از براى امير مؤمنان عليه السّلام همين طور پس از رسول خدا صلى الله عليه و آله اين اولويّت جريان داشت .\r\n30 - تميم بن عبد الله قرشىّ بسند مذكور در متن از ابو الصّلت هروى روايت كرده كه مأمون الرّشيد روزى به حضرت رضا عليه السّلام گفت : يا ابا الحسن !\r\n","description":"","footnote":"","page_name":" 163 ","page_number":163},
  {"content":"\r\nبه من بگو چرا جدّت امير المؤمنين عليه السّلام قسمتكنندهء بهشت و دوزخ گرديد ، و اين بچه معنى است و چگونه اثبات مىشود ، و من زياد در اين باره فكر كرده‌ام ؟\r\nحضرت عليه السّلام به دو گفت : اى امير مسلمين ! آيا از پدرت از اجدادت از عبد الله بن - عبّاس روايت نكرده‌اند كه گفت : از رسول خدا صلى الله عليه و آله شنيدم ميفرمود : دوستى علىّ ايمان است و دشمنى با او كفر ؟ مأمون گفت : آرى ، امام فرمود : هر گاه دوستى او موجب بهشت است و دشمنى او جهنّم ، پس در اين صورت او قسمتكنندهء بهشت و دوزخ خواهد بود ، مأمون گفت : خداوند مرا پس از تو زنده نگذارد اى ابو الحسن ! تصديق ميكنم كه براستى تو وارث علم پيامبر خدائى صلى الله عليه .\r\nابو الصّلت گويد : چون حضرت رضا عليه السّلام به منزل بازگشت من بخدمتش رسيدم و عرضكردم : يا ابن رسول الله ! چه نيكو مسألهء امير را پاسخ گفتى ، امام فرمود : من از همان طريق كه او آن را حجّت ميدانست با او سخن گفتم ( يعنى مجادلهء بالَّتى أحسن ) ، از پدرم شنيدم از پدرانش عليهم السّلام روايت ميكرد از جدّم امير مؤمنان عليه السّلام كه از رسول خدا صلى الله عليه و آله نقل كرده كه فرمود : يا علىّ ! توئى قسمتكنندهء بهشت و دوزخ در روز قيامت ، به آتش فرمان دهى كه اين فرد از من\r\n","description":"","footnote":"","page_name":" 164 ","page_number":164},
  {"content":"\r\nاست ( از او در گذر ) و اين فرد از تو است ( او را بگير ) .\r\n31 - احمد بن حسن قطَّان بسند مذكور در متن از حسن بن علىّ بن فضّال روايت كرده كه گفت : از حضرت رضا عليه السّلام پرسيدم : چرا امير المؤمنين عليه السّلام پس از آنكه بخلافت نشست فدك را به صاحبش باز نگردانيد ؟ فرمود : بدين جهت كه خداوند عزّ و جلّ خود ما اهل البيت را ولايت داده است و حقوق ما را جز خداوند از ستمكاران بر ما نگيرد ، و ما اولياء و سرپرست و صاحب اختيار مؤمنانيم ، و در حقوق آنان حكم مىكنيم و از ستمكاران باز ميستانيم ، امّا براى خود حقوق غصبشده ءمان را باز نستانيم .\r\nمؤلَّف گويد : من وجوه ديگرى براى اين مطلب در كتاب علل الشّرائع از اخبار و احاديث اخراج كرده‌ام و در اين كتاب فقطَّ به آنچه از حضرت رضا عليه السّلام روايت شده اكتفا كردم .\r\nشرح : « ابن خلَّكان در كتاب وفيات الاعيان ذيل اسم ابو الفوارس حيص و بيص مطلبى نقل كرده كه ذكرش در اينجا بسيار مناسب است .\r\nاز شيخ نصر الله بن مجلَّى كه يكى از ثقات اهل سنّت او را شمرده است نقل كرده كه گفت : بخواب در عالم رؤيا امير مؤمنان علىّ عليه السّلام را ديده از وى\r\n","description":"","footnote":"","page_name":" 165 ","page_number":165},
  {"content":"\r\nپرسيدم چه شد كه شما اهل البيت چون مكَّه را فتح كرديد و بر دشمن كينه توز غالب آمديد ( همه را بخشيده ) و خانهء ابو سفيان را محلّ امن قرار داده و گفتيد :\r\n« من دخل دار ابي سفيان فهو آمن » ، ولى آنان در طفّ ( كربلا ) با فرزندانت آنچه كه توانستند از ظلم انجام دادند ؟ فرمود : آيا تو اشعار ابن صيفى [ حيص و بيص 
  ] را كه در اين مورد سروده نشنيده اى ؟ عرضكردم : خير ، حضرت فرمود : از خود او بشنو ، من از خواب بيدار گشتم و خود را به حيص و بيص ( ابن صيفى ) رسانيده و به دو خواب خويش را گفتم ، او در دم ناله اى از قلب كشيد و سخت بگريه افتاد ، آنگاه به خدا سوگند خورد كه من هنوز نه از لبم براى كسى خوانده ، و نه نوشته‌ام را به كسى فرستاده‌ام ، و آن اشعار را بنظم نياورده‌ام مگر همين شب گذشته و شروع به خواندن آن اشعار كرده كه چنين است :\r\n\r\nملكنا فكان العفو منّا سجيّة\r\nفلمّا ملكتم سال بالدّم ابطح\r\nو حللتم قتل الاسارى و طالما\r\nغدونا على الأسرى نعفو و نصفح\r\nفحسبكم هذا التفاوت بيننا\r\nو كلّ اناء بما فيه ينضح\r\n\r\n( زمانى كه ) ما بحكومت رسيديم و قدرت را در دست گرفتيم ، بخشش و گذشت ( عفو ) خوى و عادت ما بود ، امّا زمانى كه شما بقدرت رسيديد خون سراسر صحراى ابطح را فرا گرفت .\r\nو شما ريختن خون همهء اسيران را حلال شمرديد ، ولى بسيار گذشت كه ما از اسيران درگذشتيم و همه را مورد عفو و بخشش قرار داده و آزاد كرديم .\r\nشما را همين تفاوت فيما بين ما و شما بس است در شناخت حقّ و ناحقّ ، از كوزه همان برون تراود كه در اوست » .\r\n32 - حسين بن احمد بيهقىّ از محمّد بن يحيى الصّولىّ از ابى ذكوان\r\n","description":"","footnote":"","page_name":" 166 ","page_number":166},
  {"content":"\r\nقاسم بن اسماعيل روايت كرده كه گفت : شنيدم ابراهيم بن عبّاس از حضرت رضا عليه السّلام از پدرش موسى بن جعفر عليهما السّلام نقل ميكرد كه فرمود : شخصى از امام صادق عليه السّلام پرسيد : چيست كه قرآن در مواقع نشر و درس جز تازگى و شادابى نمىافزايد ؟ فرمود : زيرا كه خداوند آن را براى زمان خاصّى نازل نفرمود ، و همين طور براى مردم معيّنى نفرستاد ، و آن در هر زمانى جديد و تازه است ، و براى هر قومى تا قيامت نوآورى و خرّمى و شادابى دارد .\r\n33 - و به همين سند از محمّد بن موسى بن نصر رازى از پدرش روايت كرده كه گفت : از حضرت رضا عليه السّلام از سخن رسول خدا صلى الله عليه و آله پرسيدند كه فرموده است : « اصحابي كالنّجوم - الخ » ، اصحاب من مانند ستارگان آسمانند ، بهر كدام اقتدا كنيد راه يابيد . و سخن ديگر ايشان كه فرمود : « دعوا لي أصحابي » ، اصحاب مرا به من واگذاريد ؟ امام عليه السّلام فرمود : اين درست است ، ( و در اين احاديث ) مراد كسانى هستند كه پس از او تغيير حال پيدا نكردند و در دين تغيير و تبديل ندادند ، راوى گويد : به آن حضرت عرض كردند : از كجا دانسته شود كه آنان تغيير يافتند و يا اينكه دين را تبديل دادند ؟ فرمود : از كجا كه خود روايت كرده‌اند كه پيغمبر صلى الله عليه و آله فرمود : در روز قيامت مردانى از اصحاب من از\r\n","description":"","footnote":"","page_name":" 167 ","page_number":167},
  {"content":"\r\nحوض كوثر ممنوع ميشوند ، چنان كه اشتران غريب را از آبشخور ميرانند و مانع ميشوند ، و من مىگويم : پروردگارا ! اصحابم ؟ ! اصحابم ؟ ، يعنى اينها ياران منند ، من آنان را ميشناسم ، به من پاسخ داده مىشود كه : تو نميدانى پس از تو چه حوادثى ايجاد كردند . و ايشان را گرفته و رو به جانب چپ مىبرند ( بسوى أصحاب الشّمال ) ، و من ميگويم :\r\n« بعدا لهم و سحقا » دورى باد آنان را و نابودى باد ايشان را . آنگاه حضرت رضا عليه السّلام فرمود : آيا اين گفتهء رسول خدا صلى الله عليه و آله براى كسى است كه تغيير و تبديل در دين نداده است ؟ 34 - و به همين سند از احمد بن محمّد بن اسحاق طالقانىّ از پدرش روايت كرده كه گفت : شخصى در خراسان سوگند ياد كرد كه زنم مطلَّقه و بر من حرام باشد اگر راست نگويم كه معاويه از اصحاب رسول خدا صلى الله عليه و آله نبود ! - و اين در هنگامى بود كه حضرت رضا عليه السّلام در خراسان بود ، فقهاى آنجا و اطراف فتوا دادند كه زنش مطلَّقه است - و از آن حضرت پرسيدند ، فرمود : زنش مطلَّقه نيست . فقها جمعا نامه اى نوشتند و به آن جناب ارسال داشتند كه در آن نوشته بود : از كجا و به چه دليل گفته اى آن زن مطلَّقه نيست اى پسر رسول خدا ؟ ! حضرت در كنار نامهء آنان مرقوم فرمودند كه : اين را از روايتى كه خودتان نقل كرده‌ايد از ابو سعيد خدرىّ كه رسول خدا صلى الله عليه و آله بعد از فتح مكَّه به كسانى كه در\r\n","description":"","footnote":"","page_name":" 168 ","page_number":168},
  {"content":"\r\nآن هنگام گرداگردش را فرا گرفته بودند و اظهار اسلام كردند و مسلمان شدند فرمود : شما از خوبانيد و اصحاب من نيز از نيكانند ، و ليكن پس از فتح هجرتى نيست ، و رسول خدا صلى الله عليه و آله هجرت بعد از فتح را باطل گردانيد ، و آنان را جزء اصحاب نگردانيد ، فقها چون جواب آن حضرت را ديدند از فتواى خود برگشته و قول امام عليه السّلام را پذيرفتند .\r\n35 - ابو علىّ حاكم بيهقىّ بسند مذكور در متن از سهل بن قاسم روايت كرده كه حضرت رضا عليه السّلام شنيد كه شخصى از شيعيانش ميگفت : خداوند لعنت كند كسانى كه با امير المؤمنين عليه السّلام بجنگ برخاستند ، امام به او فرمود : بگو : « إلَّا من تاب و أصلح » ( يعنى ) به غير از كسانى كه توبه كردند و خود را اصلاح نمودند . سپس فرمود : گناه آنان كه تخلَّف ورزيده و با او در دفع فساد و مفسدين همگامى نكردند بزرگتر است از گناه آن كسان كه با او جنگيدند و بعد توبه نمودند . « و الله الموفّق » توفيق توبه از جانب خداست .\r\n","description":"","footnote":"","page_name":" 169 ","page_number":169},
  {"content":"\r\n\r\nباب 33 ذكر آنچه آن حضرت عليه السّلام در پاسخ مسائل محمّد بن سنان از علل احكام نوشت\r\nمحمّد بن علىّ ماجيلويه - رحمه الله عليه - باسناد مذكور در متن از محمّد بن سنان روايت كرده كه آن حضرت در جواب سؤالات او راجع به علل احكام نوشت :\r\nعلَّت غسل جنابت پاكيزگى و نظافت است ، و پاك نمودن انسان است خود را از آنچه به او رسيده است از منى ، و طاهر كردن جسم خود را ؛ زيرا جنابت از تمام اعضاء جسد خارج مىشود . پس از اين رو تطهير تمام بدن بر او\r\n","description":"","footnote":"","page_name":" 170 ","page_number":170},
  {"content":"\r\nواجب شده است .\r\nو علَّت تخفيف طهارت در بول و غائط ( يعنى عدم وجوب غسل ) و كافى بودن مجرّد شستن و وضو گرفتن براى عبادت اينست كه هر يك از اينها مكرّر در شبانه روز براى انسان اتّفاق مىافتد ، و آمدنش بدون ارادهء انسانست و انجام غسل در هر بار مشقّت دارد ، و نيز شهوتى در كار نيست ، لكن جنابت بدون شهوت و لذّت و اكراه نفس بر آن نيست و به اختيار خود خويش را وادار بدان مىكند .\r\nو علَّت غسل عيدين و جمعه و ديگر غسلها آنست كه در آنها بزرگداشت و تعظيم بنده پروردگار خود را است ، و نيز توجّه نمودن او بپروردگار كريم و بزرگوار خود ، و درخواست مغفرت و آمرزش گناهان است ، و از براى آنكه روز عيد از برايشان معروف باشد و در آن روز گرد هم آيند و اجتماع كنند براى ذكر خداى متعال ، پس خداوند غسل آن روز را بزرگداشت آن روز قرار داد و آن را دليل تفضيل آن روز بر ساير ايّام و افزونى عبادت و مستحبّات آن مقرّر فرمود ، و به جهت اينكه اين غسل طهارت و پاكى بنده باشد تا جمعهء ديگر .\r\nو علَّت غسل ميّت اينست كه او را غسل دهند تا پاكيزه شود و از آلودگيها ( و\r\n","description":"","footnote":"","page_name":" 171 ","page_number":171},
  {"content":"\r\nميكروبها ) و امراضى كه داشته و آنچه به او رسيده است از انواع ناخوشيها پاك گردد ، زيرا او با فرشتگان ملاقات مىكند و با اهل آخرت همنشين ميگردد ، پس چه نيكو است كه بر خدا كه وارد مىشود و پاكان را كه ملاقات مىكند و آنان با او تماس مىگيرند و او با ايشان تماس حاصل مىكند ، با طهارت و نظيف باشد تا مورد درخواست رحمت و شفاعت واقع شود .\r\nو علَّت ديگر آنكه آن منيى كه از آن آفريده شده و در هنگام مرگ از بدن او خارج مىشود و جنب ميگردد ، پس غسل براى آنست .\r\nو علَّت غسل مسّ ميّت طاهر شدن غسل دهنده است از آنچه به دو رسيده از چرك و پليديهاى متوفّى ، چرا كه شخص كه از دنيا رفت و روح از او مفارقت نمود ، بيشتر آفتها در پيكر او باقى ميماند ، لذا بايد پس از تماسّ با او ، تطهير كرد و او را نيز تطهير نمود .\r\nو علَّت وضو كه از براى آن مقرّر شده شستن صورت و دو ذراع دست و مسح سر و پاها ، به جهت ايستادن بنده است در مقابل خدا ، و رو به خدا نمودن اوست با تمام اعضا و جوارح ظاهرى خود ، و ملاقات او است با آن جوارح ظاهره كه اعضاى وضو است با فرشتگان و كرام الكاتبين ، پس شستن صورت\r\n","description":"","footnote":"","page_name":" 172 ","page_number":172},
  {"content":"\r\nبراى سجده است و خضوع در آن ، و شستن دو دست بدان جهت است كه آنها را بدرگاه حقتعالى بالا ميبرد و بعد مىافكند ، و با آن دو كف رغبت و رهبت و تبتّل ( 1 ) انجام مىدهد ، و مسح سر و روى دو پا براى اينست كه ظاهر و آشكار و برهنه است و در جميع حالات نماز با اين سه استقبال كند و رو بحقّ ايستد و در اينها خضوع و تبتّل همانند و بحدّ روى و ذراعين نيست .\r\nو علَّت زكات براى دادن قوت به بينوايان است ، و نيز حفظ اموال ثروتمندان و اغنياء ( تا مسلك اشتراكى پيش نيايد ) و خداوند تبارك و تعالى اهل صحّت و سلامت را مكلَّف ساخته تا قيام بنيازهاى آفتزدگان و بلاديدگان نمايند ، چنان كه ميفرمايد : * ( لَتُبْلَوُنَّ فِي أَمْوالِكُمْ وَأَنْفُسِكُمْ ) * ( در اموال و جانها وا نفستان ، مورد امتحان و آزمايش واقع خواهيد شد - آل عمران 186 ) در اموال بپرداخت زكات و در جانها بمهيا شدن براى صبر بر بليّات و ناگواريها ، و با اينكه در پرداخت زكات أداء شكر نعمتهاى پروردگار عزّ و جلّ و اميد زيادت نعمت است ، و نيز رأفت و رحمت بر پريشانحالان و مردم بينوا و كوخنشين و ضعفا است ، و همچنين تحريص بر مواسات و همدردى با فقرا و\r\n\r\n","description":"","footnote":"\r\n( 1 ) . در كتاب دعاى كافى كلينىّ - رضوان اللَّه تعالى عليه - روايتى نقل شده است كه امام صادق عليه السّلام فرمودند : رغبت آنست كه كف دو دست به آسمان بلند شود ، و رهبت آنست كه دستها بلند و پشت دو دست به آسمان شود و تبتل به انگشت اشاره كردن است .\r\n","page_name":" 173 ","page_number":173},
  {"content":"\r\nاعانت ايشان بر امور دينى است ، و اين بينوايان خود موعظه و پندى باشند براى ثروتمندان كه با ديدن بدبختيهاى اينان در اين دنيا ، اغنياء ياد بينوائى آخرت افتند و از اين تهى دستى فقرا درس گيرند ، به فقيرى عالم قيامت و به بيچارگى و بىزادى در آن سامان پى برند ، و تحريص شوند به دادن زكات بر شكرگزارى خداوند تبارك و تعالى كه به آنها ثروت داده و آنان را بىنياز فرموده است ، و همچنين تحريص شوند بر دعا و تضرّع و بترسند از اينكه روزى مانند اين بينوايان گردند ، و در بسيارى از امور مانند اينها چون زكات و صدقه و صلهء رحم و احسان به ديگران و از اين قبيل امور .\r\nو علَّت حجّ بجاى آوردن ، رفتن بسوى خدا و طلب كردن ثواب بسيار ، و بيرون شدن از جميع گناهان كه از انسان صادر شده است مىباشد ، و نيز براى اينست كه از اشتباهات گذشته توبه كرده و پاك شده و اعمال آيندهء خود را از سر گيرد ، چون حج موجب آمرزش و كفّارهء گناهان گذشتهء او خواهد بود و مانند فردى است كه تازه بحدّ بلوغ رسيده و مكلَّف شده گشته است ، و نيز علَّت حجّ لوازم آنست از خرج كردن و به حساب رسيدن اموال و بتعب و زحمت و مشقّت انداختن بدن و منع شدن از اعمالى شهوانى و بردن لذّات ، و تقرّب\r\n","description":"","footnote":"","page_name":" 174 ","page_number":174},
  {"content":"\r\nبپروردگار عزّ و جلّ بسبب عبادات و خضوع و فروتنى ، و كشيدن ذلَّت سفر مدّتى مديد در ميان صحرا و درّه و دشت ، در گرما و سرما ، ميان امن و خوف و خاطر جمعى و ترس ، در زمانى بس طولانى و پيوسته ، و آنچه در حجّ است از منافع براى جميع مردم ، و خواستن حاجت از خدا و ترسيدن از او ، و رها كردن و دور شدن از صفت زشت بىرحمى و سنگدلى و بيباكى ، و نيز از ياد نبردن خدا ، و او را فراموش نكردن و از غير خدا اميد بريدن ، و به عمل پرداختن ، و بحقوق رسيدگى كردن ، و جلوگيرى نفس از فسادگرائى گرائى ، و نفع رساندن يا بمنفعت رسيدن كسانى كه در شرق يا غرب زمين زندگى مىكنند ، در صحرا يا دريا بسر مىبرند ، در حجّ شركت كرده ، يا نكرده‌اند ، از تاجر و بازرگان ، از واردكننده و فروشنده يا خريدار و مشترى ، از كاسب و نيازمند ، و همچنين برآوردن حاجات مردم اطراف و اكناف و آن مكانها كه امكان اجتماع حاجيان در آن هست ، چنان كه در آيهء مباركه فرموده است * ( لِيَشْهَدُوا مَنافِعَ لَهُمْ ) * .\r\nو علَّت وجوب حجّ در مدّت عمر يك بار براى اينست كه خداوند عزّ و جلّ در همهء واجبات و فرائض ملاحظهء كم قدرت ترين مكلَّفين را فرموده است ، و يكى\r\n","description":"","footnote":"","page_name":" 175 ","page_number":175},
  {"content":"\r\nاز آن واجبات حجّ و زيارت خانهء خدا است كه وجوبش يك مرتبه در عمر است ، آنگاه صاحب قدرتان را بدان ترغيب كرده كه مكرّر بجاى آورند .\r\nو علَّت اينكه محلّ بيت در ميانگين زمين وضع شده براى اينست كه آنجا موضعى است كه زمين از زير آب بيرون آمده و همهء بادها از زير ركن شامىّ است و آغاز پيدايش خشكى است و بعد آرام آرام خشكيها از زير بدان پيوسته است و گسترده شده ، و بدان جهت آن در وسط قرار گرفته و فرض ساكنين ربع مسكون در اين باره يكسان است تا از اطراف جهان شرق و غرب فاصله اش بيك نسبت باشد . مكَّه را مكه ناميدند به جهت آنكه مردم در آن سوت مىكشيدند ، و نيز كسى را كه قصد آن ميكرد ميگفتند : سوت كشيد ، و از اين روست كه خداوند در كتاب خود فرموده است : * ( وَما كانَ صَلاتُهُمْ عِنْدَ الْبَيْتِ إِلَّا مُكاءً وَتَصْدِيَةً ) * يعنى : ( و نيست نمازشان نزد آن خانه مگر صفير و دست زدن - انفال 35 ) ، پس « مكاء » سوت كشيدن و « تصديه » دست زدن است .\r\nو علَّت طواف خانه اينست كه خداوند تبارك و تعالى بفرشتگان فرمود :\r\n* ( إِنِّي جاعِلٌ ) * - الآية ( من ميخواهم در زمين جانشين قرار دهم ، فرشتگان عرضه داشتند آيا قرار ميدهى در زمين كسى را كه افساد كند و خونريزيها نمايد ؟ ! ) و\r\n","description":"","footnote":"","page_name":" 176 ","page_number":176},
  {"content":"\r\nاين كلام را با حقتعالى گفتند امّا بعد پشيمان شدند و بعرش پناه برده و استغفار كردند ، خداوند عزّ و جلّ دوست داشت كه ساير بندگان و عبادتكنندگان ، مانند ملائكه عبادت كنند ، لذا در آسمان چهارم محاذى عرش خانه اى قرار داد كه بدان ضراح مىگفتند ، سپس در آسمان دنيا خانه اى بنا نهاد كه آن را بيت المعمور مىگفتند و آن محاذى ضراح بود ، آنگاه خانهء كعبه را وضع نمود در برابر بيت المعمور و محاذى آن ، و آدم ابو البشر را دستور داد تا بگرد آن طواف كند ، و خداى عزّ و جلّ بر آدم گناهش را ببخشود و اين امر در اولاد آدم تا روز قيامت جارى گشت .\r\nو علَّت اينكه استلام و لمس يا بوسيدن حجر الأسود اينست كه خداوند عزّ و جلّ هنگامى كه از بنى آدم ميثاق گرفت حجر الاسود آن را چون لقمه در كام گرفت ، پس از اين رو بنى آدم را مكلَّف نمود كه اين ميثاق را حفظ كنند و پيمان خويش را وفا نمايند ، از اين جهت است كه در نزد حجر الاسود ميگويند : « امانتى ادّيتها و ميثاقي تعاهدته لتشهد لي بالموافاة - » ( اين امانت منست كه آن را ادا كردم ، و پيمان منست كه آن را تجديد نمودم تا براى من بوفاكردنم شهادت دهى ) .\r\nو از اين رو سلمان - رحمه الله - گفته است : حجر الاسود در قيامت چون كوه\r\n","description":"","footnote":"","page_name":" 177 ","page_number":177},
  {"content":"\r\nابو قبيس حاضر گشته و با زبان و لب براى آنست كه او را زيارت كرده است شهادت دهد .\r\nو علَّت اينكه « منى » را منى گفتند اينست كه جبرئيل عليه السّلام بنزد ابراهيم عليه السّلام آمد و او را گفت : تمنّا كن و آرزوى خود را از خدا بخواه ، پس ابراهيم عليه السّلام از خدا خواست كه بجاى فرزندش اسماعيل ، در قربانى ، گوسفند ( قوچ ) قرار دهد و امر به ذبح آن كند كه فداى اسماعيل باشد ، و خداوند حاجت او را داد .\r\nشرح : « اين جمله به نظر درست نيست زيرا در اين صورت آزمايشى در كار نبوده ، و حال آنكه قرآن ميفرمايد : * ( إِنَّ هذا لَهُوَ الْبَلاءُ الْمُبِينُ ) * ( و اين البته آزمايشى است بس آشكار » .\r\nو علَّت روزه گرفتن فهميدن ناراحتى گرسنگى و تشنگى است به آنكه بنده در سختى و ناملايم افتد و رنج و ناراحتى آن را تحمّل كند تا نزد خداوند اجر داشته و صبر و پايداريش را به حساب خداوند گزارد . و نيز اين دليلى باشد براى او از سختيهاى عالم آخرت ، علاوه بر اينكه روزه باعث درهم كوبيدن شهوات است براى او و پند دهنده است او را در دنيا و دليل و علامت است براى آخرت ، و دانسته مىشود بدان مقدار سختى و شدّت آن نسبت به دنيا ، و نيز درك شدّت رنج فقراء و تهيدستان در دنيا و آخرت ( بدين معنى كه چون شخص روزه دار سختى و شدّت گرسنگى و فقر را در دنيا بچشد و حسّ كند ، و مشقّت احوال آخرت را درك كرده و از روزه پند خواهد گرفت ، و خود را براى سختى\r\n","description":"","footnote":"","page_name":" 178 ","page_number":178},
  {"content":"\r\nآن روز مهيّا خواهد ساخت ) .\r\nو خداوند قتل نفس را حرام كرده است براى اينكه اگر حلال كرده بود بشرى باقى نمىماند ، و همگى در كمترين اختلاف بجان يك ديگر افتاده و نابود ميشدند ، و تدبير او نادرست و فاسد بود .\r\nو علَّت تحريم او عقوق والدين ( نارضايتى پدر و مادر ) را براى اينكه در عقوق رعايت فرمان بارى تعالى باحترام فرزند از پدر و مادر خويش نشده ، و نيز بزرگداشت آن دو از بين ميرود و نعمت خداوند كفران مىشود ، و شكر و سپاسگزارى اساسش نابود مىگشت ، و آنچه را كه ميخواند بسوى قلَّت نسل و انقطاع آن ببار مىآورد ، زيرا در مخالفت والدين و ناراضى ساختن آنان احترامى براى پدر و مادر باقى نمىماند ، و حقوقشان شناخته نمىشود ، و خويشى قطع مىگردد ، و والدين رغبتى به فرزند نخواهند داشت ، و لذا در تربيت او كوششى نخواهند نمود ، براى آنكه اميدى به نيكوئى او در عوض ندارند چرا كه فرزند اطاعت آنان را رها كرده است .\r\nو علَّت حرمت زنا به جهت آن فسادى است كه در بر دارد از كشتار يك ديگر و در آميختن نسبها و بهم خوردن نسل و تبار ، و ترك تربيت فرزندان ، و بر هم خوردن ميراث و فسادهائى كه از اين مقوله است و موجب تباهى و نابودى\r\n","description":"","footnote":"","page_name":" 179 ","page_number":179},
  {"content":"\r\nمىگردد .\r\nو علَّت حرمت خوردن مال يتيمان به ستم به جهت بسيارى از وجوه فساد است كه اوّلين آن اينست كه هر گاه انسان مال يتيمى را از روى نابكارى و ستم تصرّف كند بحقيقت كه بر كشتن او اعانت كرده ، زيرا يتيم فردى است نيازمند و عاجز و خود نمىتواند كار خويش را انجام دهد ، و روزى خود را كسب كند ، و كسى را هم ندارد كه مانند پدر يا مادر براى او دلسوزى كند و به سرپرستى او قيام نمايد ، و نفقه اش را متكفّل گردد ، پس اگر كسى مال او را بخورد ، اين مانند آنست كه براستى او را كشته است ، و به فقر و فلاكتش كشانيده است ، با اينكه خداى تعالى از اين عمل بيم داده و براى آن عقوبت در كتاب مبينش معيّن فرموده كه * ( وَلْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً ) * - الآية ( بايد بندگان از مكافات عمل خويش بيم داشته باشند ( و با يتيمان نيكو رفتار كنند ) مبادا پس از خود فرزندانى صغير و ضعيف بجاى گذارند بر حال آنها بترسند ، و بايد از خداوند پروا كنند - نساء : 9 ) .\r\nو نيز امام باقر عليه السّلام فرموده است : « خداوند به دو كيفر در خوردن مال يتيم مردمان را تهديد فرموده ، يكى در دنيا و ديگرى در آخرت » پس در تحريم مال يتيم نگهدارى يتيم و مستقل نمودن اوست نسبت بخويش كه تا نيازى به غير در مال نداشته باشد ، و نيز سلامت نگهداشتن بازماندگان قيّم يتيم است تا گرفتار\r\n","description":"","footnote":"","page_name":" 180 ","page_number":180},
  {"content":"\r\nنشوند بمصيبتى كه يتيم گرفتار شده است از ناحيهء همان تهديدى كه خداوند بعقوبت دنيوى كرده است ، و اضافهء بر آن آنكه يتيم بزرگ خواهد شد و رشد خواهد يافت ، و مال خود را طلب خواهد كرد ، و كمر انتقام خواهد بست ، و كينه توزى و دشمنى و خصومت ميان آنان ببار خواهد آورد تا بالاخره همگى را بباد فنا و نيستى بسپارد .\r\nو خداوند حرام فرموده فرار از ميدان نبرد با مهاجم را از اين جهت كه سستى در ديانت پديد مىآورد ، و به جهت كوچك شمردن و كم ارزش دانستن و بىاهميّت انگاشتن امر پيمبران خدا و سروران الهى و امامان عادل عليهم السّلام ، و يارى نكردن آنان در مقابل دشمنانشان ، و موجب كيفر است زيرا كه آن انكار دعوت باقرار به خداپرستى و آشكار نمودن عدالت اجتماعى و بر كنار كردن جور و ظلم ، و از ميان بردن فساد و تباهى ، و آنچه در آن از تجرّى دشمن و جسارتش بر مسلمانان ، و آنچه در پى دارد از اسارت و كشتار مردم بىگناه و از ميان بردن دين و آئين خداوند عزّ و جلّ و ديگر چيزهائى از فساد و ناامنى كه در آنست .\r\nو خداوند تعرّب بعد از هجرت را حرام فرموده ، براى اينكه آن بازگشت از دين است به بىدينى ، و يارى ننمودن پيمبران و حجّتهاى خدا عليهم السّلام ، و آنچه در\r\n","description":"","footnote":"","page_name":" 181 ","page_number":181},
  {"content":"\r\nآنست از فساد ، و نابود كردن حق هر ذى حقّى ( مانند قانون جنگل ) نه تنها براى بياباننشينى ، چرا كه اگر با حقّ و حقوق هم آشنا شد ، و دين را كاملا دريافت و شناخت ، و باز حقّ ندارد با مردم عوام و بىفرهنگ و جاهل آميزش داشته باشد ، و اين كار براى او خطرناك است ، زيرا اطمينان نيست كه كم كم كارش بدان جا كشد كه آنچه ميداند زير پا گذاشته و مانند مردمان جاهل و دور از فرهنگ رفتار كند و افراط هم بورزد .\r\nو خداوند حرام كرده است ذبيحه اى كه هنگام ذبح نام خدا بر آن برده نشود و بسم الله نگويند و يا بنام غير خدا كشته شود ، زيرا حقّ تعالى بر بندگانش واجب فرموده كه بتوحيد و يگانگيش اقرار كنند ، و در هنگام ذبح حيوانات حلال گوشت ( كه براى مصرف خوراك و پوشاك است ) نام او را برند لا غير ، و براى اينكه مساوى نباشد ميان چيزى كه سبب تقرّب به او عزّ و جلّ است و چيزى كه باعث دورى از او و تقرّب به بتان است و عبادت شياطين است ، زيرا در بردن نام خدا اقرار بربوبيّت او و توحيدش مىباشد ، و در بردن نام غير خدا شرك به خدا و تقرّب به غير او جستن است ، پس بردن نام خدا در حين ذبح به بسم الله گفتن ، و بردن نام غير او در آن هنگام فارق بين حلال و حرام الهى خواهد بود .\r\n","description":"","footnote":"","page_name":" 182 ","page_number":182},
  {"content":"\r\nو خداوند خوردن گوشت درندگان طيور و وحوش را كلا حرام كرده ، زيرا كه لاش مرده و حرام گوشت ميخورند و از مدفوع استفاده خوراك مىكنند و از اين چيزها ، پس خداوند عزّ و جلّ علاماتى براى شناخت حلال و حرامش در وحش و طير قرار داده تا تمييز داده شود حلال آن از حرامش چنان كه پدرم ( موسى بن جعفر عليهما السّلام ) فرموده : « هر صاحب نيش ( 1 ) از درندگان و هر صاحب چنگال از پرندگان حرام است ، و هر پرنده اى كه داراى سنگدان است حلال گوشت خواهد بود » و علامت ديگرى كه فرق ميان حلال گوشت پرنده و حرام گوشت است ، آنكه پدرم فرمود : « آن پرنده اى كه هنگام پرواز مرتّب بال مىزند از گوشتش بخور و آنكه در پرواز گاهى بال مىزند و بيشتر بدون حركت بالهايش سير مىكند از گوشتش مخور » .\r\nو خداوند گوشت خرگوش را حرام كرده چون همانند گربه و ساير وحوش داراى چنگال است ، لذا همان حكم كه درندگان دارند در بارهء او جارى است بعلاوه كه در نفس او نجاستى هست مانند خون حيض ( كه از خون بدن پليدتر است ) چه او مسخ شده است .\r\n\r\n","description":"","footnote":"\r\n( 1 ) . دو دندان كه بعد از رباعيّات و قبل از دندانهاى كرسى است از بالا و پائين در دو طرف را چهار نيش گويند .\r\n","page_name":" 183 ","page_number":183},
  {"content":"\r\nو علَّت تحريم رباى معاملى همان نهى خداوند است از آن ، براى آن فسادى كه نسبت به اموال در آن وجود دارد ، زيرا انسان چنانچه يكدرهم را به دو درهم بخرد ، قيمت يكدرهم يكدرهم است ، و درهم ديگر تباه شده ، پس خريد و فروش و معاملات ربوى همه خسارت و ضرر است در هر حال براى خريدار و فروشنده ، پس از اين رو خداوند تبارك و تعالى ربا را حرام كرده است براى فساد و تباهى اموال و ثروتها ، همچنان كه منع فرموده اموال سفيه و كم عقل و يا ديوانه را در اختيار او قرار دهند ، چرا كه بيم آنست كه همه را تلف و نابود كند ، تا زمانى كه از او رشد عقلى ديده شود ( كه در آن وقت منع برداشته مىشود ) پس بدين سبب خداوند عزّ و جلّ ربا را حرام فرموده است و بيع ربوى معامله كردن يك درهم به دو درهم است دست بدست .\r\nو راز تحريم ربا بعد از دانستن حكم خدا در بارهء آن آنست كه در آن كوچك شمردن حرامى است كه خداوند آن را حرام فرموده است و شرعا حرمتش معلوم گشته و اين بىاعتنائى بمحرّمات الهى و ناديده گرفتن آن ، خود دخول در كفر است ( نه تنها معصيت ) .\r\n","description":"","footnote":"","page_name":" 184 ","page_number":184},
  {"content":"\r\nو سرّ تحريم رباى قرضى آنست كه كار خير از ميان ميرود و اموال تلف مىشود ، و مردم ببردن منفعت بىتلاش مايل ميشوند ، و دادن قرض الحسن از ميان ميرود ، و قرض دادن از نيكوكاريها است ، و از براى فساد و ستمى است كه بقرضگيرنده مىشود و نابودى و بباد رفتن ثروتها است ( چنان كه در دوران عمر ما ، همهء ربا دهندگان و رباگيرندگان خود آن را به چشم ديده‌اند ) .\r\nو خداوند خوردن گوشت خوك را حرام گردانيده ، چون زشت و قبيح است ، و خداوند عزّ و جلّ آن را پند و عبرت براى بندگان قرار داده ، و آن را خلق فرموده تا دليل و علامت باشد بر آنچه آن مسخ شده است ، كه به اين صورت مسخ و تبديل شده‌اند ، چون خوراك آن قاذورات است كه نجسترين نجاسات است ( و پليديش بر همگان آشكار ) با علَّتهاى بسيار ديگر .\r\nو همچنين بوزينه را حرام فرموده از آن جهت كه بوزينه نيز چون خوك مسخ گشته و مورد پند و اندرز براى خلق واقع شده ، و علامت و دليل است براى هر چيزى كه به صورت و شكل او مسخ شده است ، و خداوند در آن شباهتى از انسان قرار داده تا دليل باشد بر اينكه آن از مخلوقات مغضوب عليهم است و مورد غضب الهى واقع بوده .\r\n","description":"","footnote":"","page_name":" 185 ","page_number":185},
  {"content":"\r\nو گوشت مردار حرام گشته ، زيرا كه در آن چيزهائى ( ميكرب ) است كه موجب فاسد كردن ، و آفت رساندن به ابدان است ، و خداوند خواسته است كه بردن نام مباركش در هنگام ذبح حيوان سبب حلال بودن آن شود ، و ميته نام خدا بر آن برده نشده است ، و نيز خواسته كه اين خود فرق بين حلال و حرام باشد .\r\nو خداوند خون را حرام كرده مانند حرام كردن ميته ، زيرا در آن نيز چيزهائى است كه بدنها را فاسد مىكند و توليدكنندهء زرداب و صفرا است ، و دهان را بد بو مىكند ، و بوى بدن را بوى گند مىگرداند ، و اخلاق را فاسد و موجب سنگدلى و بىرحمى و بىعاطفگى است چندان كه خورندهء آن باكى ندارد كه پدر خود را يا رفيق و دوست خود را بكشد .\r\nو خداوند طحال ( سپرز ) را حرام فرمود از اين جهت كه خون در آنست و همان علت كه در حرمت خون و حرمت مردار است در آن نيز هست زيرا هر دو در يك مسير هستند و در فساد شريكند .\r\nو علت قرار دادن مهريه براى زنان و وجوب آن بر مردان كه بايد آنان بزوجاتشان بپردازند نه زنانشان به آنان ، براى اينست كه بر مرد واجب است نفقه و مخارج زن ، و زن بضع و اختيار همخوابگى خود را بمرد واگذار كرده است ، و مرد مشترى است ، و معامله بدون ثمن و قيمت معنى ندارد ، چه فروش و چه\r\n","description":"","footnote":"","page_name":" 186 ","page_number":186},
  {"content":"\r\nخريد ، با اينكه زنان از خريد و فروش و كسب و كار كنار و محظورند ، ( براى وضعى كه در هر ماه چندين روز دارند ) و از آمدن به محل تجارت و داد و ستد عذر دارند .\r\nو علت اينكه مرد تا چهار زن ميتواند تزويج كند ، و حرام بودن زياده از يك شوهر براى زن اينست كه : در آن صورت كه مرد چهار زن يا بيش از يك زن داشته باشد فرزند منسوب به اوست ، اما اگر زن يك شوهر بيش داشت و حامله شد شناخته نمىشود كه فرزندش از كدام شوهر است ، زيرا همهء شوهران در همخوابگى با او برابرند ، و در اين صورت نسبها بر هم خورده و ميراث وضعش سامان نمىپذيرد ، و شناخت پدر و فرزند به كلى از بين خواهد رفت .\r\nو علت اينكه برده و عبد نمىتواند از دو زوجه بيشتر داشته باشد ، براى اينكه او نيم مرد آزاد است ؛ هم در نكاح و هم در طلاق ، و خود مالك نفس خويش نيست ، و مالك مالى نميشود و از خود چيزى ندارد ، نفقهء خود او هم بعهدهء صاحبش مىباشد ، و اين بدان جهت است كه فرقى باشد ميان او و شخص آزاد ، و ديگر اينكه فعاليتش در بارهء زنان كمتر باشد و به كار اربابش برسد .\r\n","description":"","footnote":"","page_name":" 187 ","page_number":187},
  {"content":"\r\nو علت طلاق كه تا سه بار است براى اينست كه در فاصلهء هر كدام تا آن ديگر مهلت داده شده كه شايد رغبتى بزن پيدا كند يا از نردبان غضب پائين آيد ، و نيز اين تأديب و ترسى باشد براى زنان و مانعى باشد كه از مخالفت و نافرمانى شوهران خود دست بردارند ، و اگر چنين نشد مستحق مفارقت و جدائى خواهد شد ، زيرا كارى كرده كه سزاوار او نبوده كه آن مخالفت امر شوهرش مىباشد .\r\nو علَّت تحريم زن بر شوهر پس از نه طلاق كه ديگر به هيچ وجه بر او حلال نمىشود ، اين خود عقوبتى است براى هر مرد كه امر طلاق را شوخى و بازى نگيرد ، و زن را زير دست و ضعيف نپندارد ، و چشم و گوش خود را باز كند و بنگرد و در كار خود بينديشد با كمال هشيارى و بيدارى ، ديگر اينكه از هم بعد از نه طلاق اميد ببرند .\r\nو علَّت طلاق عبد مملوك دو بار ( كه پس از بار دوم محتاج بمحلَّل است ) اينست كه عدّهء طلاق كنيز نيم عدّهء آزاده است ، و رسول خدا صلى الله عليه و آله طلاق را دو بار قرار داد كه در عدّهء تمام سه ماه و « ثلاثة قروء » انجام شود بطور كامل ، و همچنين در عدهء وفات ، كنيز نيم آزاد عدهء بايد نگهدارد ، زن آزاد چهار ماه و ده\r\n","description":"","footnote":"","page_name":" 188 ","page_number":188},
  {"content":"\r\nروز ، و كنيز دو ماه و پنج روز .\r\nو علَّت مسموع نبودن شهادت زنان در طلاق و رؤيت هلال ، براى اينست كه زنان غالبا در رؤيت ضعيفند و اينكه با يك ديگر دوستند ( و طلاق را موجب سرشكستگى همگنان خود ميدانند و ممكن است بجانبدارى از دوستشان در اداى شهادت تعلل كنند ، بدين معنى كه اگر مرد انكار طلاق كرد و قاضى شاهدان طلاق را احضار كرد و شهادت خواست ، اعمال غرض كنند ) پس از اين جهات شهادت آنان مقبول نيست مگر در موقع ضرورت مانند شهادت قابله در زنده به دنيا آمدن طفل مثلا ، و چيزهائى كه مرد حق نظر كردن به آن را ندارد ، و اين نظير تجويز شهادت اهل كتاب است در وقتى كه غير اينها يافت نشود ، زيرا در قرآن خداوند مىفرمايد : * ( اثْنانِ ذَوا عَدْلٍ مِنْكُمْ ) * ( مسلمين ) ، * ( أَوْ آخَرانِ مِنْ غَيْرِكُمْ ) * شهادت دو تن عادل از خودتان يا دو تن از غير خودتان ، ( يعنى از يهود يا نصارى يا مجوس ) و اين قضيه مانند شهادت كودكان نابالغ است در قتل هنگامى كه غير آنها از مردان كسى بالغ نباشد .\r\nمترجم گويد : بايد دانست كه مراد اين نيست كه اگر زنانى گفتند ما ماه را ديده‌ايم انسان باور نكند ، بلكه مراد آنست كه قاضى و حاكم نميتواند بشهادت آنان حكم كرده و اوّل ماه و يا عيد فطر و قربان را براى مسلمين تعيين كند ، و يا بمطلَّقه بودن زن حكم كند ، نه اينكه اگر زنانى ادّعاى رؤيت كردند ، انسان نبايد بپذيرد .\r\nو علَّت لزوم شهادت چهار نفر مرد عادل در شهادت بزنا ، و كفايت دو نفر\r\n","description":"","footnote":"","page_name":" 189 ","page_number":189},
  {"content":"\r\nدر موارد ديگر ، شدّت حدّ - براى - زن يا مرد همسردار است ، زيرا در آن ، حكم سنگسار و قتل است ، پس از اين جهت شهادت بايد دو چندان باشد و دقيقتر ، زيرا در آن قتل نفس ، و بريدن خويشى فرزند از پدر است ، به جهت فساد نسب در ميراث .\r\nو علَّت حلال بودن مال فرزند براى پدرش بدون اذن و اجازهء او و حلال نبودن مال پدر براى فرزند مگر با اجازهء او اينست كه فرزند خود بخشيده شدهء به پدر است ، خداوند در كتابش مىفرمايد : * ( يَهَبُ لِمَنْ يَشاءُ إِناثاً وَيَهَبُ لِمَنْ يَشاءُ الذُّكُورَ ) * ( به هر كس كه بخواهد دختر مىبخشد و بهر كس كه اراده كند پسر - شورى : 49 ) و اينكه فرزند مئونه اش با پدر است چه صغير و چه كبير ، و نسبتش به پدر است و منسوب به او است و بنام او خوانده و شناخته مىشود ، ميگويند : فلان پسر فلان ، و خداوند فرموده است كه * ( ادْعُوهُمْ لِآبائِهِمْ هُوَ أَقْسَطُ عِنْدَ الله ) * و فرمايش رسول خدا صلى الله عليه و آله كه فرموده :\r\n« انت و مالك لابيك » ( تو و ثروتت همه از آن پدرت هست ) ، ولى مادر اين چنين نيست و حقّ تصرّف در مال فرزند را ندارد مگر به اذن و اجازه ، زيرا پدر بايد نفقهء فرزند را بدهد و بدان مأخوذ است ، ولى مادر اين چنين نيست و نفقهء فرزند بر او واجب نيست ( 1 ) .\r\n\r\n","description":"","footnote":"\r\n( 1 ) . بايد دانست كه فقها اين خبر مطلق را مقيّد دانند و طبق روايتى كه صدوق از امام صادق عليه السّلام در معانى الاخبار نقل مىكند گويند : در مواقع اضطرار بدون زياده روى ميتواند بدون اذن فرزند باندازهء قوتش تصرّف كند و خبر رسول خدا صلى اللَّه عليه و آله را كه در همان خبر معنا شده حاكم ميدانند .\r\n","page_name":" 190 ","page_number":190},
  {"content":"\r\nو علَّت اينكه در كليّهء مرافعات حقوقى آوردن دليل و شاهد با شخص ادّعاكننده است ، و سوگند بر مدّعى عليه جز قتل كه به عكس است سوگند با مدّعى است ، و آوردن دليل و شاهد بر مدّعى عليه و متّهم ، و اين بخاطر اينست كه مدّعى عليه منكر است و او را امكان شاهد آوردن نيست ، چون انكار امرى است مجهول ، امّا در قتل امرى معلوم ، و مسلمانان در آن احتياط و دقّت دارند و بدون رسيدن و آگاهى شهادت نمىدهند و خون هيچ كس نبايد پامال شود ، و اين خود جلوگير و مانع اينست كه قاتلى مجازات نشود ، لذا اگر كسى خيال كشتن كسى را داشته باشد بايد بداند ديگران دشمنى او را با فلانى ميدانند و اگر متّهم بقتل او شد هيچ كس از آشنايان به براءت او شهادت نخواهد داد ، و براى متّهم ، آوردن شاهد امرى صعب بلكه محال است ، لذا در صدد قتل بر نمىآيد چون شاهدى بر رفع اتّهام پيدا نخواهد كرد مگر بسيار بندرت .\r\nامّا علَّت قسامه ( كه آن سوگند ياد كردن اولياى مقتول است كه فلان كس مقتول را كشته است ، و اگر آنان از ياد كردن سوگند امتناع ورزيدند ) از كسان متّهم پنجاه تن قسم ياد كنند كه ما قاتل را نمىشناسيم ، متّهم از آن برى است ، و اين به جهت آنست كه سختگيرى باشد در امر قتل و احتياط گردد كه خونى\r\n","description":"","footnote":"","page_name":" 191 ","page_number":191},
  {"content":"\r\nهدر نرود .\r\nشرح : « براى ثابت شدن جرم قتل سه راه موجود است : اوّل : اقرار قاتل ؛ و آن با شرائطى كه دارد يك بار كافى است . دوم : بيّنه دو شاهد عادل مرد اگر موجب قصاص باشد ، و دو زن و يك مرد اگر موجب ديه باشد ، سوم : قسامه ؛ و آن در جاييست كه قرائن و أمارات دلالت كند كه فلانى قاتل است ، ولى متّهم اقرار نكند ، و شاهدانى نيز نباشند كه شهادت دهند ، امّا سابقهء دشمنى و ارعاب و بودن آلت قتل در دست متّهم و خون آلود بودن جامهء او و مانند آن كه در شرع آن را » لوث « گويند موجود باشد و براى ولىّ مقتول از آن قرائن علم حاصل شود كه قاتل كيست ، ولى قاضى نمىتواند حكم بقصاص كند مگر با قسامه و آن چنانست كه از اولياء مقتول در قتل عمد پنجاه ، و در خطا بيست و پنج نفر سوگند ياد كنند كه قاتل همو است ، آنگاه قاضى حكم را صادر مىكند .\r\nو چون غالبا ميان قاتل و مقتول دشمنى وجود داشته ، و خويشاوندان اطَّلاع از اين دشمنى داشته‌اند ، پس هر گاه قتل واقع شود قرينه اى هست كه فلان كس او را كشته است ، و نيز همه يا بيشتر فاميل و دوستان از دشمنى قاتل با مقتول كم و بيش اطَّلاعى دارند و در مقام اثبات جرم بر قاتل حاضرند سوگند ياد كنند ، و قاتل را قصاص كنند ، در اين صورت كسى كه بخواهد ديگرى را بقتل رساند ميداند كه سابقهء او با مقتول معلوم است ، و اين كار اگر عملى شود آن جماعت سوگند مىخورند و او را محكوم و قصاص مىنمايند ، لذا اين مسأله موجب مىشود كه اقدام بقتل نكند و مانع او باشد از ريختن خون » .\r\nو امّا علَّت بريدن انگشتان دست راست در دزدى بدان جهت است كه وى با\r\n","description":"","footnote":"","page_name":" 192 ","page_number":192},
  {"content":"\r\nدست راست مباشر اين عمل بوده ، و دست در بدن انسان منفعتش از سائر اعضا بيشتر و بهتر است ، پس بريدن آن ، موجب تنبّه و عبرت است افراد جامعه را كه بترسند و بدين كار دست نيالايند ، و عمده اينكه بيشتر با دست راست دزدى مىشود ، و خداوند غصب اموال و تصرّف آن را بدون مجوّز شرعى حرام فرموده است براى آنكه انواع فساد بر آن مترتّب مىشود ، و فساد حرام است زيرا موجب فنا و نابودى و ديگر مفاسد است .\r\nو حرمت دزدى از اين جهت است كه اگر جايز بود ، همهء اموال از دست ميرفت و خونريزى و كشتار مردم يك ديگر را بوجود مىآمد ، و همه در معرض تلف واقع ميشدند ، زيرا براى غصب مال شخصى ناچار بقتل او يا منازعه و زد و خورد با او يا ايشان مىگشتند ، و بر يك ديگر حسد مىبردند ، و تجارت و كسب و صناعت تعطيل مىگشت و هيچ كس به كار و كوشش و تلاش نمىپرداخت و چون چنين شود آن مال كه با كوشش فردى پيدا شده همه در اخذ آن همسان و مساويند . ( و اين پيداست كه نادرست است ) و علَّت اينكه زناكار را با سختى تازيانه بر بدنش زنند آنست كه با آن پيكر مباشر اين عمل زشت گشته است و همهء وجودش از آن لذّت برده ، پس ضرب تازيانه بر جسد او عقوبت آن لذّت حرام است و موجب عبرت است براى\r\n","description":"","footnote":"","page_name":" 193 ","page_number":193},
  {"content":"\r\nديگران كه بدانند كه يك صد ضرب ( تازيانه ) عقوبت بزرگترين گناهان است .\r\nو علَّت اينكه هشتاد تازيانه زنند به كسى كه به ديگرى نسبت زنا يا عمل زشت ديگر دهد يا مسكرى بياشامد اينست كه در آن نسبت نفى ولد و قطع نسل است و بر هم خوردن انساب است ، و همچنين شارب خمر ، زيرا شرابخوار هر گاه مست شود هذيان ميگويد و بكلَّى عقل را از دست ميدهد و به ديگران افترا مىبندد ، پس بر او نيز حدّ قذف است .\r\nو علَّت اينكه در بار چهارم ، پس از سه اقامهء حدّ بر مرتكب زنا او را بايد كشت ، چه مرد باشد و چه زن آنست كه وى بقانون خدا اهميّت نداده و آن را ناديده گرفته ، و عقوبت آن چندان براى او مهمّ نبوده ، و خود را بطور كلَّى آزاد دانسته ، و فكر كرده است اين عمل مسأله اى نمىآفريند جز اينكه عقوبت صد ضربه تازيانه دارد و آن هم براى او امر مهمّى نيست و ميتواند فعل شنيع را بجا آورد و غرامت آن را هم تحمّل كند . ( و بدين سبب اگر جلوگيرى نشود جامعه نابود مىشود ) .\r\nو علَّت ديگر اينكه كسى كه به خدا و حدودش وقعى ننهد و آن را سبك شمارد كافر است ، و سزاى كسى كه كفر ورزد و از آئين حقّ بيرون رود قتل است ، و اين شخص بدين سبك شمارى داخل در كفر شده و قتلش واجب مىشود .\r\nو علَّت حرمت همجنس بازى مردان با مردان يا زنان با زنان از اين جهت\r\n","description":"","footnote":"","page_name":" 194 ","page_number":194},
  {"content":"\r\nاست كه خداوند آنان را بر نظامى آفريده كه زن از آن مرد باشد و مرد از آن زن و در غير اين صورت انقطاع نسل پديد آيد ، و فساد تدبير نظام خلقت ، و خرابى دنيا در آن خواهد بود .\r\nو خداوند گوشت گاو و گوسفند و شتر را حلال فرموده براى بسيارى و فراوانى و امكان وجود آنها ، و سبب حلال نمودن گوشت گاو وحشى و امثال آن اينست كه اين حيوانات از خوراك سالم تغذيه ميكنند و از مكروه و حرام نميخورند ، و غذايشان جملگى مباح است ، و داراى هيچ گونه ضررى نه براى آنها و نه براى انسانها دارد ، ( لذا گوشتشان هم ضررى ندارد ) و در وضع ظاهرى آن حيوانات زشتى و قبحى ديده نميشود .\r\nو گوشت قاطر و بهيمهء اهلى ( استر و حمار ) را مكروه كرده است چرا كه اين حيوانات مورد حاجت مردماند و از آنها استفادهء باركشى مىكنند ، و در مباح دانستن گوشت آنها بيم نابودى آنان است ، نه اينكه براى خباثت خلقت آنها باشد يا پليدى خوراكشان .\r\nو حرام كرده است نظر كردن به موى زنانى كه در حبالهء نكاح شوهرانشان\r\n","description":"","footnote":"","page_name":" 195 ","page_number":195},
  {"content":"\r\nهستند و غير آنان از ديگر زنان به جهت اينكه اين ديدنها تحريك شهوت مردان كند و به حركت آمدن شهوت بفساد خواهد انجاميد ، و باعث دخول در عمل حرام و كارهاى ناپسنديده و نامشروع مىشود ، و همچنين هر عضو ديگرى غير از موهايشان كه بايد بپوشانند ، مگر آنكه خداى تعالى اجازه داده و فرموده كه :\r\n* ( وَالْقَواعِدُ مِنَ النِّساءِ اللَّاتِي لا يَرْجُونَ نِكاحاً فَلَيْسَ عَلَيْهِنَّ جُناحٌ أَنْ يَضَعْنَ ثِيابَهُنَّ غَيْرَ مُتَبَرِّجاتٍ بِزِينَةٍ ) * ( زنانى كه از نظر سنّ و پيرى از اولاد و ديدن حيض ايستاده باشند و اميد نكاح نداشته باشند ، پس باكى بر آنان نيست كه جامه‌هاى خود را از روى سر بيفكنند و موى خود را برهنه نمايند در صورتى كه خود را آرايش نكرده باشند ، و نخواهند آرايش و زينت خود را بنمايند و غرض از برهنه كردن سر ، نماياندن زينت و آرايش خود نباشد ) مگر لباس « روپوش » كه در اين صورت اشكالى ندارد به موى چنين زنان نگريستن .\r\nو علَّت اينكه زنان نيم مردان ارث داده ميشوند آنست كه چون زن همسر اختيار كند مالى ميستاند ولى مرد مىپردازد ، از اين جهت است كه درآمد مرد را افزون كرده‌اند .\r\nو علَّت ديگرى كه مرد دو چندان زن ارث مىبرد آنست كه زن عيال و نفقه خور مرد است و احتياجات او را مرد عهده دار شده است كه بپردازد ، امّا زن نفقه دهندهء مرد كه نيست هيچ ، نفقهء خود را هم مكلَّف نيست ، بلكه بعهدهء\r\n","description":"","footnote":"","page_name":" 196 ","page_number":196},
  {"content":"\r\nشوهر اوست ، و از اين رو خداوند سهم مرد را افزون قرار داده است و اين گفتهء خداوند عزّ و جلّ است كه ميفرمايد : * ( الرِّجالُ قَوَّامُونَ عَلَى النِّساءِ بِما فَضَّلَ الله بَعْضَهُمْ عَلى بَعْضٍ ) * - الآية « يعنى : ( مردان نفقهء دهندهء زنان هستند بدان چه خداوند آنان را در ارث تفضيل داده است ) و براى انفاق مالى كه نسبت به عيال خود بر گردن دارند و بايد بپردازند .\r\nو علَّت اينكه زنان از املاك مردانشان ارث نمىبرند مگر قيمت ساختمان آن را براى اينست كه ساختمان را نميشود تقسيم كرد و نمىتوان آن را از جايى بجاى ديگر برد ، و زن ممكن است اگر از شوهر اوّلش رهائى پيدا كرد به ديگرى شوهر كند ، پس تغيير و تبديل زوجه ممكن است ، ولى ميان فرزند و پدر چنين نيست ، زيرا ممكن نيست نسبتشان به يكديگر قطع شود ، در حالى كه زن را ممكن است بجاى او ديگرى را آورد ، پس آنكه تبديلش ممكن است و آمد و رفت او جايز است ميراثش در آن چيزيست كه بتوان آورد و برد ، چون شبيه يك ديگرند از اين حيثيّت ، و امّا آنكه ثابت و مقيم است و حالش تغيير نمىكند ميراثش هم در چيزيست كه جدائى پذير نيست و بر جاى خود باقى است .\r\n","description":"","footnote":"","page_name":" 197 ","page_number":197},
  {"content":"\r\n2 - محمّد بن موسى بن متوكَّل - رحمه الله - بسند مذكور در متن از محمّد بن سنان روايت كرده كه گفت : از حضرت رضا عليه السّلام شنيدم مىفرمود :\r\nخداوند خمر را حرام كرد براى آن فسادى كه در آن است و فكر و انديشهء شارب خود را دگرگون ميسازد ، و وادار به انكار خداى عزّ و جلّ مىنمايد ، و بافتراء بستن بر او سبحانه و پيمبران او مىانجاماند ، و ديگر فسادهائى كه در آن موجود است از قبيل قتل ، ناسزا گوئى و تهمت و زنا و سرباز نزدن از هر گناهى ، و بدين سبب حكم كرديم بر حرمت هر مستكننده اى از نوشيدنيها كه حرام است چون در بر دارد آنچه خمر در بر دارد و مىكشاند به همان جايى كه خمر ميكشاند ، پس هر كس به خدا و قيامت ايمان دارد و ولايت ما خاندان نبوّت را داراست و دوستى ما را ادّعا مىكند ، بايد از آن و از هر نوع مستكننده اى كه باشد بپرهيزد ، زيرا ميان ما و شرابخوار هيچ گونه رابطه اى برقرار نخواهد بود ( يعنى شرابخوار اميدوار به ولايت و دوستى ما نباشد كه در آخرت نجاتش بدهد ، چون از شفاعت ما محرومند ) .\r\n","description":"","footnote":"","page_name":" 198 ","page_number":198},
  {"content":"\r\n\r\nباب 34 عللى كه فضل بن شاذان ذكر كرده است\r\nو در خاتمهء آن يادآورى نموده كه اين علل را در مرور ايّام يكى پس از ديگر در مجالس مختلف از حضرت رضا عليه السّلام شنيده و ثبت كرده و پس از آن همه را در دفترى گرد آورده و به علىّ بن محمّد بن قتيبهء نيشابورىّ اجازهء روايت آن را بواسطهء او از حضرت رضا - عليه السّلام - داده است .\r\n1 - عبد الواحد بن محمّد بن عبدوس نيشابورىّ در شعبان سال 352 نقل كرد كه علىّ بن محمّد بن قتيبه از فضل بن شاذان نيشابورىّ ، و نيز حاكم جعفر بن نعيم بن شاذان از عموى خود محمّد بن شاذان و او از فضل بن شاذان روايت كردند كه او چنين نقل كرد كه اگر سائلى پرسيد : آيا مىشود خداوند حكيم بندهء خود را بكارى تكليف كند بدون هيچ علَّت و سببى و معنائى ؟ به او گفته مىشود : نه ، چنين چيزى جايز نيست ، زيرا كه او حكيم و درستكار است و عبث از او سر نمىزند و نادان هم نيست كه بيهوده فرمانى دهد ، و اگر گفتند :\r\n","description":"","footnote":"","page_name":" 199 ","page_number":199},
  {"content":"\r\nبراى چه خلق را مكلَّف نموده ؟ گفته مىشود براى علَّتهاى بسيار .\r\nپس اگر گفت : بگو آيا آن علَّتها شناخته شده و موجود است يا نه خلق نشده ، و معروف نيست ؟ گفته مىشود : نزد اهلش معروف و موجود است .\r\nپس اگر پرسيد : شما آنها را ميشناسيد يا نمىشناسيد ، گفته مىشود : بلى پاره اى را ميدانيم و برخى را نه ، اطَّلاعى نداريم .\r\nپس اگر بگويد : اوّلين واجب كدام است ؟ پاسخش آنست كه آن اقرار به خدا و وحدانيّت او عزّ و جلّ و رسول او و حجّتهائى كه از نزد او آمده است .\r\nپس اگر بپرسد چرا خلق مأمور باقرار به خدا و انبياء و حجّتهاى او و دستورات نازلهء او شده‌اند ؟ پاسخ داده مىشود كه براى علَّتهائى بسيار كه از آن جمله اينست كه : هر كس اقرار به خداوند عزّ و جلّ نداشته باشد و از نافرمانى او اجتناب نورزد و از ارتكاب گناهان بزرگ خوددارى ننمايد و در آنچه شهوتش اقتضا مىكند و لذّت مىبرد از كسى هراس نكند و همچنين از فساد كردن و ستمكارى ، و چون مردم چنين مفاسدى را بىپروا انجام دهند و هر شخصى مرتكب اعمالى كه شهوتش را ارضاء مىكند و هواى نفس او آن را طلب مينمايد\r\n","description":"","footnote":"","page_name":" 200 ","page_number":200},
  {"content":"\r\nبشود بدون اينكه براى خود مراقبى بينديشد و پاسبانى بر خود در نظر بگيرد ، در اين صورت نابودى همهء مردم است ، و ( بالنتيجه ) بر يك ديگر برجهند ، و به زور و تزوير از زنان كام گيرند بحرامى ، و اموال و ثروت را بتاراج ببرند ، و ريختن خون ديگران ، و بهره گيرى از زنان غير را مباح شمرند ، و برخى برخى را بدون جرم و بناحقّ بقتل رسانند ، و در اين خود خرابى دنيا و نابودى خلق ، و فساد و تباهى كشتها و نسلها است ، و از جملهء آن علل يكى اينست كه خداوند عزّ و جلّ حكيم و درستكار است ، و حكيم نباشد و وصف بحكمت نگردد مگر آن كس كه از فساد منع كند و بصلاح و درستى امر نمايد ، و از ظلم و ستم جلوگيرى ، و از زشتكاريها نهى كند ، و منع از فساد و امر بصلاح و درستى و جلوگيرى از زشتكاريها ممكن نيست مگر پس از اقرار به خداوند عزّ و جلّ و شناخت و آگاهى از امركننده و بازدارنده ، و چنانچه مردم بدون اقرار و ايمان به خداوند عزّ و جلّ و شناخت او رها مىشدند ، امر به كار درست و نهى از اعمال نادرست ثابت نبود ، زيرا امركننده و باز دارنده اى كه بشناسند در كار نبود ، و نيز ما مىيابيم كه مردمى در نهانى و پنهان كارهاى فاسد را دور از ديدهء ديگران انجام ميدهند ، پس اگر اقرار بپروردگار عزّ و جلّ و ترس از او در نهان نباشد هر كس در خلوت و نهان بشهوترانى خود و هر چه هوايش طلب كند بدون\r\n","description":"","footnote":"","page_name":" 201 ","page_number":201},
  {"content":"\r\nمراقبت و ترس از احدى خود را اشباع مىكند ، و چون بداند كسى از او آگاه نيست ، در هتك حرمت و ارتكاب گناهان كبيره تمادى مينمايد ، چون فعلش از ديدهء ديگران مستور است ، و مراقبى ندارد ، پس در آن هلاكت تمامى خلق خواهد بود ، پس قوا و پا بر جايى خلق و صلاح ايشان ممكن نبود مگر به اقرار گرفتن از ايشان بوجود خداوند عليم و خبير و داناى پنهان و پنهانتر ، امركنندهء بدرستكارى و بازدارندهء از فساد و تبه كارى ، و آنكه هيچ چيز نهانى بر او پوشيده نخواهد بود تا اينكه در اين جلوگيرى باشد از آنچه در پنهان مرتكب خواهند شد از هر گونه فساد و تباهى .\r\nاگر بپرسد پس از چه رو معرفت و شناخت پيمبران و اقرار باطاعت ايشان و سر نهادن بفرمان آنان واجب شده است ؟ بپاسخ گفته مىشود : براى آنكه در ساختمان وجود بشرى و قواى دماغى آنها آنچه را كه بدان همهء مصالح خود را بفهمد نهاده نشده است ، و از جانب ديگر ، خالقشان منزه و مبرّا است از اينكه با چشم ديده شود ، و مخلوق عاجزند از اينكه او را به ظاهر درك كنند ناچار بايستى فرستاده اى معصوم ميان ايشان و خداوند باشد تا اوامر و نواهى او را بايشان برساند ، و از دستورات او واقفشان نمايد تا نفع و ضرر خود را بشناسند\r\n","description":"","footnote":"","page_name":" 202 ","page_number":202},
  {"content":"\r\nو چنانچه واجب نبود بر ايشان كه خداى را بشناسند و طاعت او را گردن نهند در بعثت و آمدن پيغمبران فائده اى نبود ، و حاجتى را بر نمىآورد و نيازى را بر طرف نمىكرد ، بلكه آمدن ايشان بيهوده و بدون سود و صلاح بود ، و اين از صفات حكيمى كه همه چيز را در كمال اتقان و نظم آفريده است بدور است .\r\nو اگر [ كسى 
  ] پرسد : چرا اولى الامر قرار داد و طاعتشان را واجب فرمود ؟\r\nبپاسخ گفته مىشود : براى علَّتهاى بسيار ، كه از آن جمله آنكه : مردم همين كه در قانون ، حد معيّن و مشخّصى برايشان معلوم شد ، و مأمور بودند كه از آن تجاوز ننمايند تا بفساد كشيده شوند ، اين امر مسلَّم و ثابت نشود و بوقوع نپيوندد جز اينكه فرد شايسته و امينى بر آنان گمارده شود تا وى ايشان را از تعدّى و تجاوز از قانون جلوگير باشد و نگذارد در ممنوعات داخل شوند و بفساد گرايند ، زيرا اگر اين چنين نبود ، هيچ كس از آنچه در آن لذّت خود را مىيافت و منفعتى براى خويش در آن مىديد و لو بفساد ديگرى تمام شود دست بر نميداشت و خوددارى نمىنمود ، پس خداوند براى آنان قيّم و سرپرست قرار داد تا آنان را از تباهى جلوگيرى كند و در صورت تخلَّف عقوبت نمايد و حدّ زند و احكام را برقرار دارد .\r\n","description":"","footnote":"","page_name":" 203 ","page_number":203},
  {"content":"\r\nو ديگر اينكه ما هيچ گروه و هيچ جمعيّت ملتى را نمىيابيم كه بحيات و زندگى اجتماعى خود ادامه داده باشند مگر با داشتن سرپرست و رئيس براى امورى كه ناچارند از برپاداشتن آن چه در امر دنياشان و چه در امر آخرتشان ، پس در حكمت بارى تعالى كه حكيم و درستكار است جايز نيست كه خلق را بدون رئيس و سرپرستى كاردان رها كند با اينكه ميداند چاره اى از تعيين آن نيست و بايد انتخاب گردد ، و بقا و دوام براى بقاى خلق بدون پيشوا ميسر نيست ، و با او و فرمانش دشمن را ميرانند و اموال عمومى را قسمت مىكنند ، و نماز جمعه و عبادات اجتماعى را به امامت او انجام ميدهند ، و اوست كه ستمكار را از ظلم بمظلوم بازمىدارد .\r\nو علَّت ديگر اينكه اگر پيشوائى امين و حافظ و سرپرستى مورد اطمينان براى آنان قرار ندهد ، ملَّيّت و آئين بكلَّى نابود ميگردد ، و دين از بين ميرود ، سنّت تغيير يافته و احكام تبديل و جابجا و زير و رو مىشود و بدعتگزاران در آن دخل و تصرّف نموده ، و ملحدان از آن ميكاهند و آن را بر مسلمانان مشتبه مىكنند ، و ما ديده‌ايم كه مردم مستضعف و كم بينش و كوتاه فكرند ، و كامل نيستند ، به اضافهء اختلاف فهم و هواها و تشتّت آرائى كه دارند ، اگر بر آنها قيّم\r\n","description":"","footnote":"","page_name":" 204 ","page_number":204},
  {"content":"\r\nو سرپرست نگمارد كه نگهدارندهء آئينى كه رسول خدا صلَّى الله عليه و آله از جانب او آورده است باشد همگى به همان نحوى كه گفتيم و توضيح داديم تباه خواهند شد ، و شرايع و احكام و سنّتها و اساس دين و ايمان همه تغيير پيدا خواهد كرد ، و سرانجام بنابودى همهء خلق ميكشد .\r\nو اگر [ پرسنده اى 
  ] بگويد : چرا درست نيست در روى زمين در يكزمان دو نفر يا بيشتر پيشوا باشد ، در پاسخش گفته مىشود : براى جهات مختلفى كه يكى از آنها اينست كه يكتن فعل و تدبيرش يكى است و اختلاف ندارد ، امّا دو تن افعال و تدبيرشان با يك ديگر مختلف است و يك رأى در تمام امور نخواهند داشت و چنان كه ما تا كنون نديده‌ايم كه دو تن متصدّى امرى رأيشان مختلف نباشد و خواستهء هر دو بدون هيچ گونه اختلافى يكى باشد ، و چون دو شخص امام يكزمان بودند و نظر و رأيشان با يك ديگر اختلاف داشت ، و هر دو طاعتشان واجب بود و اطاعت هيچ يك اولى بر اطاعت ديگرى نبود ، پس بىترديد امّت ميانشان اختلاف و تنازع و كشمكش ايجاد گشته و كار بفساد مىانجامد ، و چون هيچ كس مطيع فرمان يكى از آن دو نميتواند باشد مگر اينكه نسبت به آن ديگر نافرمان باشد ، و به اين حساب تمامى مردم عاصى و نافرمان خواهند بود ، و در اين صورت هرگز راهى بسوى طاعت و ايمان نخواهند داشت و اين\r\n","description":"","footnote":"","page_name":" 205 ","page_number":205},
  {"content":"\r\nگرفتارى هم از جانب خالقشان است كه خود باب اختلاف و مشاجره و فساد را بازكرده ، چرا كه آنان را بطاعت دو امام مختلف الرأى در يكزمان فرمان داده است .\r\nو دليل ديگر اينكه اگر دو پيشوا و ولى در كار بود ، متخاصمين بهر كدام كه خود مايل بودند مراجعه مىكنند و حكم هيچ كدام در حقّ آن ديگر نافذ نيست چون وى او را قبول نكرده و اطاعتش را بر خود واجب نمىداند ، و هيچ كدام هم سزاوارتر از ديگرى بحكومت نبوده‌اند ، پس همهء حقوق و احكام و حدود باطل و عاطل مىماند ، و از جملهء علَّتها اينست كه هيچ يك از اين دو امام و پيشوا به فرمان صادر كردن و داورى كردن و امر و نهى نمودن سزاوارتر از آن ديگر نيست ، و اكنون كه اين چنين است بر هر دو لازم و ضرورى است كه شروع به نظر دادن كنند و بيان حكم را بنمايند ، و هيچ كدام نيز حقّ ندارد از آن ديگر به گفتن كلامى سبقت جويد ، چرا كه هر دو در مقام مساويند و رجحانى بر ديگرى ندارند ، و چنانچه بر يكى از آن دو سكوت روا باشد ، بر ديگرى نيز سكوت جايز است ، و چون بر هر دو سكوت جايز شد حقوق و احكام ضايع ميماند ، و حدود الهى باطل ميگردد ، چنان مىشود كه گوئى مردم اساسا امام و\r\n","description":"","footnote":"","page_name":" 206 ","page_number":206},
  {"content":"\r\nسرپرستى ندارند .\r\nپس اگر گوينده اى بپرسد : چرا جايز نيست امام از غير جنس - يعنى خاندان - پيغمبر باشد ، گفته مىشود : براى علَّتهاى متعدّدى كه از آن جمله اينست كه چون امام طاعتش فرض است ناچار بايد نشانه و دليلى باشد كه او را معرفى كند و از ديگران او را متمايز سازد ، و آن قرابت و خويشى مشهور است ، و وصيت و سفارش آشكارا ، تا وى از غير شناخته شود ، و خوب بشخصه معرفى گردد .\r\nو ديگر از علَّتها اينست كه چنانچه از غير خاندان پيغمبر باشد ، لازم آيد كه برترى يابد كسى كه پيامبر نيست بر پيامبر ، زيرا اولاد پيامبر صلى الله عليه و آله تابع فرمان اولاد دشمنانش چون ابو جهل و عقبة بن أبى معيط واقع خواهند شد ، زيرا به اعتقاد ايشان امامت جايز است كه انتقال پيدا كند از آنان بأولاد دشمنان اگر داراى ايمان باشند ، پس نتيجه اين مىشود كه فرزندان رسول خدا تابع و فرمانبر ، و اولاد دشمنان خدا و دشمنان رسول خدا متبوع ، و فرمانده باشند ، و پيغمبر صلى الله عليه و آله به امر و فضيلت سزاوارتر و شايسته تر است از ديگران .\r\nو ديگر از علَّتهاى آن اينست كه هر گاه مردم اقرار بر نبوت پيامبر كنند ، و سر\r\n","description":"","footnote":"","page_name":" 207 ","page_number":207},
  {"content":"\r\nبطاعت فرمان او نهند ، هيچ كس سر باز نمىزند از اينكه فرزندان و ذريّهء او را اطاعت كند ، و آن چندان بر كسى گران نيست كه فرمانگزار اولاد پيامبرش باشد و اطاعت از ذريهء رهبرش نمايد ، ولى اگر به عكس امامت در غير فرزندان رهبر باشد همه كس خود را ذى حقّ ديده بلكه شايسته تر از ديگران به سرپرستى و پيشوائى امّت ميداند ، و از اين رو چنان كبر و نخوت و خودخواهى گريبانگير آنان خواهد شد كه ديگر زير بار طاعت آن كس كه او را كمتر از خود ميپندارند نخواهند رفت ، و اين خود موجب فساد و نفاق و اختلاف خواهد شد .\r\nو چنانچه فردى بگويد : چرا اقرار به يكتائى خداوند و شناختن وحدانيت او بر خلق واجب است ؟ گفته مىشود : بجهات مختلفى كه از جملهء آنها اينست كه اگر بر آنها واجب نمىشد اين اقرار و شناخت ، ممكن بود كه دو مدبر يا بيشتر براى عالم تصور كنند و اگر چنين چيزى جايز بود راه شناخت نبود و خالق حقيقى خود را از آن ديگر تميز نمىدادند ، زيرا هر انسانى نمىدانست كه كدام يك از آن دو ، خالق اوست ، و كسى را كه آفرينندهء او نيست او را اطاعت ميكرد و بر هيچ كس معلوم نبود كه كداميك او را خلق كرده است و امر كدام را بايد بپذيرد و اطاعت نمايد ، و از منهيّات كدام نهىكننده بايد\r\n","description":"","footnote":"","page_name":" 208 ","page_number":208},
  {"content":"\r\nخوددارى كنند ، چرا كه امركننده و نهىكنندهء واقعى را تشخيص نمىدهند .\r\nو از جمله علل اينكه اگر ممكن بود كه دو خدا باشد ، هيچ كدام از آن ديگر سزاوارتر به پرستش و اطاعت نبود ، و در جواز اطاعت و فرمان بردن از هر يك از آن دو شريك جواز فرمانبردارى از ديگر موجود بود و در اين جواز عدم اطاعت « الله » مسلَّم بود ، و آن كفر بخداست و تمامى انبياء و كتب آسمانى آنان ، و اثبات هر باطل و ترك اداء همهء حقوق و حلال دانستن تمامى محرّمات ، و تحريم همهء مباحات ، و ارتكاب كلّ معاصى و گناهان ، و بيرون شدن از جميع طاعات ، و حلال كردن هر تباهى و فساد ، و باطل نمودن هر حقّى امرى مسلم بود ، و ديگر اينكه اگر جايز باشد كه خدا را يكتا ندانيم و غير او را هم خدا بدانيم پس جايز است ابليس ادّعا كند آن خداى ديگر منم تا با تمامى احكام با خداوند تعالى معارضه كند و مردم را بسوى خود بخواند ، و در اين ، كفر عظيمتر و نفاق شديدتر خواهد بود .\r\nو چنانچه سائلى بپرسد : چرا واجب است بر آنان كه اقرار كنند به خدا و به\r\n","description":"","footnote":"","page_name":" 209 ","page_number":209},
  {"content":"\r\nاينكه او را همانند نيست ؟ جواب آنست كه كه علَّتهاى بسيارى دارد كه از جمله اينست كه به ديگرى جز او رو نياورند و عبادت و اطاعت غير او نكنند و امر پروردگارشان بر آنان مشتبه نباشد و غير را رازق خود گمان نبرند ، و ديگر اينكه اگر ندانند كه او مانند و انبازى ندارد ممكن بود نفهمند و بتها را صانع و خالق خود انگارند همان چيزهائى كه پدرانشان براى خود معبود قرار داده بودند از خورشيد و ماه و آتش ، و اين قبيل موجودات هر گاه كه جايز باشد كه خدا نظيرى داشته باشد و امر بر آنان مشتبه باشد ، و در اين وضع فساد و تباهى و ترك همهء واجبات و ارتكاب كلّ محرّمات و گناهان تا آنجا كه خبر آن ارباب و فرمانشان از امر و نهى به ايشان رسيده باشد .\r\nديگر اينكه اگر واجب نبود كه بدانند خداوند همتائى ندارد هر آينه جايز بود كه فكر كنند كه بر او جارى است همهء آنچه بر مخلوق او جارى است مثل واماندن و ندانستن و تغيير پذيرفتن و نابود شدن ، و دروغ پرداختن و ستم و تعدّى نمودن ، و هر كس چنين امورى بر او روا باشد اميدى به بقايش و اطمينانى به عدالت و درستيش نيست و گفتار و امر و نهى و وعد و وعيد و ثواب\r\n","description":"","footnote":"","page_name":" 210 ","page_number":210},
  {"content":"\r\nو عقابش محقّق نخواهد بود ، و در اين صورت آن موجب فساد عالم و ابطال و براندازى ربوبيت او خواهد بود .\r\nپس اگر كسى گويد : چرا خداوند بندگان را امر و نهى فرموده ؟ پاسخ او اينست كه بقاء و دوامشان و صلاح و امنيّتشان وابسته به امر و نهى و جلوگيرى و بازداشتن از فساد و چپاول اموال بود .\r\nو چنانچه سائلى بپرسد : چرا آنان را بعبادت و بندگى فرمان داد ، جواب گفته مىشود كه تا او را از ياد نبرند ، و آئين او را رها نكنند ، و امر و نهيش را ببازى نگيرند ، زيرا در آن آرامش و دوام ايشان است ، اگر آنان بدون دستور عبادات رها مىشدند و روزگار بر آنان دوام مىيافت ، دلهايشان سخت شده و بيرحم و سنگدل مىگشتند .\r\nپس اگر فردى بپرسد : چرا به نماز مأمور گشتند : جواب آنست كه در نماز اقرار بمالكيّت خداوند است و اين صلاح عموم است ، زيرا در آن رها كردن معبودان ديگر و گذر كردن از همهء آنها و رسيدن به پيشگاه خداوند جبّار است با كمال كوچكى و اظهار ذلَّت نيازمندى و خضوع و خشوع ، و اعتراف به بندگى\r\n","description":"","footnote":"","page_name":" 211 ","page_number":211},
  {"content":"\r\nو طلب بخشش از گناهان گذشته ، و نهادن پيشانى بر روى خاك هر روز و هر شب ، تا اينكه بنده هميشه به ياد خدا باشد ، و او را فراموش نكند ، و در درگاه او خودباخته و پر هراس و كوچك و حقير ، و خواهنده و مايل به افزونى دين و دنياى خود باشد ، بعلاوهء انزجار از گناه و تباهى كه در آن است ، و اين عمل مرتب براى او ادامه دارد در شبانه روز براى اينكه بنده مدبّر و سرپرست و خالق خود را از ياد نبرد و بفراموشى نسپارد تا كه به ناشكرى و ناسپاسى افتد و طغيان و سركشى كند ، و براى اينكه همواره در سلك طاعت پروردگار خود باشد ، و بوظائف بندگى در پيشگاه خدايش قيام كند ، و اين عبادات جلوگير باشد او را از گناهان ، و مانعى براى او باشد از گرايش بفساد و خرابكارى .\r\nو باز اگر كسى بگويد : براى چه مأمورند كه براى عبادت وضوء بگيرند و آغاز به آن شده است ؟ در جواب گويند : براى اينكه بنده نظيف باشد هنگامى كه در برابر خداى خود بر پا مىايستد ، و از آلودگى معاصى و گناهان بسبب آن وضو پاك و طاهر گشته باشد ، و در وقت مناجات با پروردگار خود مطيع او باشد در فرمانى كه صادر كرده است ، و از هر پليدى و نجاستى برى و پاك و پاكيزه بدرگاه خداوند بايستد ، بعلاوه كه وضو ساختن خود آدمى را از كسالت و چرت زدن باز ميدارد و دل را روشن و قلب را تميز و خالص ميگرداند و براى\r\n","description":"","footnote":"","page_name":" 212 ","page_number":212},
  {"content":"\r\nرفتن به پيشگاه ايزد جبار و سلطان حق و پرده پوش بندگان .\r\nو باز اگر كسى بپرسد كه از چه رو شستن صورت و دو دست و مسح سر و پا واجب شده است ؟ گفته مىشود : زيرا كه عبد و بنده چون در پيشگاه حقّ بايستد ، همهء آنچه كه شستن آن بر او واجب شده آشكار باشد ، چنان كه با اين اعضا مباشر اعمال عبادت مىشود ، بر وى خود سجده [ و استقبال خ - ل 
  ] مىكند و خضوع مىنمايد ، و با دو دست خويش از خداوند خود مسألت مىنمايد و رغبت و رهبت و تبتّل ( حركت دست كه نشانهء خوف و اميد و طلب و عبوديت است ) نشان ميدهد ، و با سر خود در ركوع و سجود استقبال مىكند ، و با دو پاى خود برميخيزد و مىنشيند .\r\nو باز اگر كسى بگويد : از چه جهت شستن روى و دو دست واجب شده ، و مسح بر سر و روى دو پا و بر همه شستن يا بر همه مسح كردن واجب نشده است ؟\r\nگفته خواهد شد : براى چند جهت مختلف كه از آن جمله اينكه عبادت و پرستش بزرگ و اعلى ، ركوع و سجده است ، و آن هر دو با روى و دستهاست نه با سر و پاها ، و ديگر اينكه مردم هميشه آمادگى شستن سر و پاها را ندارند ، و\r\n","description":"","footnote":"","page_name":" 213 ","page_number":213},
  {"content":"\r\nاين كار براى آنان دشوار و رنج آور است در سرماى هوا ، و در سفرها ، و ايام بيمارى ، و پاره اى از اوقات شب و روز ، و شستن صورت و دست در وضو آسانتر است از سر و پا ، و هر گاه فرائض و واجبات در حدّ كمطاقتترين مردم سالم وضع شده باشد كه ( شده است ) پس همه به قدر آن كم طاقت موظَّف مىباشند چه قوى و چه ضعيف ، و ديگر اينكه سر و روى دو پا هميشه آشكار و پيدا نيست مانند روى و دستها براى عمامه و كفشها و غير آن از كلاه و كفش .\r\nو باز اگر كسى بپرسد : چرا مبطلات وضو فقط آنچه از دو مخرج بول و غائط خارج مىشود و خوابيدن است نه غير اينها ؟ جوابش آنست كه آن دو مخرج است كه نجاسات را بيرون ميدهد و راه آنست ، و راهى براى انسان نيست كه نجاست را بيرون دهد مگر اين دو مخرج ، پس مأمورند به طهارت هنگامى كه نجاست از اين دو آنان را را ملوّث نمود .\r\nو امّا خواب ، براى اينكه چون شخص خوابيد و خواب بر او مسلَّط شد اختيار را از كف مىدهد و اعضاى او سست و گشوده مىشود و بيشتر چيزى كه از مخرج وى خارج مىشود باد است ، پس بالنتيجه بايد تجديد وضو كند .\r\n","description":"","footnote":"","page_name":" 214 ","page_number":214},
  {"content":"\r\nو باز اگر شخصى بپرسد كه : چرا در اين نجاست مأمور به غسل نشده‌اند چنان كه در جنابت مأمورند ؟ در جواب گويند : زيرا كه اين امرى است دائمى و بىاختيار ، و ممكن نيست براى همهء مردم در هر بار غسل كردن ، و خداوند تكليف را در حدّ كمتر از طاقت قرار داده كه با كمال راحتى مكلَّف مأموريت خود را انجام دهد ، و جنابت امر هميشگى نيست ، جز اين نيست كه هر وقت شهوت بر او غالب شد با اراده و اختيار ، خود را جنب كند و تعجيل و تأخيرش در اختيار اوست ، سه روز يا كمتر يا بيشتر ، بخلاف بول و غائط كه چنين نيست .\r\nو باز اگر كسى پرسد كه چرا مأمور به غسل جنابت شده‌اند و مأمور به غسل در دفع مدفوع نشده‌اند با اينكه آن پليدتر است ؟ جواب آنست كه جنابت از تمام بدن انسان است و از چيزى است كه از جميع اعضا است ، ولى اين بول و غائط ربطى به تمام اعضاى پيكر ندارد و غذائيست كه از يكطرف داخل شده و فضولاتش از راه ديگر خارج مىشود .\r\nباز اگر سائلى بپرسد كه : اذان را بگو چرا بدان مأمور گشته‌اند ؟ در پاسخ گويند : براى علَّتهاى بسيار ، و از آن جمله ياد آورى است و هشيار دادن شخص\r\n","description":"","footnote":"","page_name":" 215 ","page_number":215},
  {"content":"\r\nغافل است به نماز ، و اعلان وقت است براى كسى كه اوقات نماز را نمىداند ، و اينكه اين اذان خواننده اى باشد خلق را بسوى عبادت پروردگارشان ، و مايلشان كند بترغيب و تحريص به نيايش ، و باقرار در آورد آنان را بيگانگى معبود ، و ايمان را ظاهر و علنى و اسلام را آشكاركننده ، و اعلام نماينده ايست كسانى را كه از آن غافل گشته‌اند ، و جز اين نيست كه مؤذّن را مؤذّن گفته‌اند براى آنكه اعلام نماز مىكند و برپائى آن را به گوش همه مىرساند .\r\nپس اگر كسى بپرسد كه : چرا در اذان آغاز بتكبير و گفتن : « الله اكبر » ميكنند پيش از آنكه كلمهء توحيد و « لا إله الَّا الله » گويند ؟ پاسخ آنست كه خداوند خواسته است ابتداء بذكر او شود ، و در تكبير « الله » در آغاز است ولى در « لا إله الَّا الله » نام او « الله » در آخر است ، پس ابتدا بنام خود كه « الله » است فرمود تا حرف اوّل اذان و حرف آخر آن « الله » باشد .\r\nو اگر فردى بپرسد كه : چرا هر جملهء از اذان دو بار تكرار مىشود ؟ در پاسخ گويند : براى آنكه در گوش سامعان تأكيدى باشد ، اگر نداى اوّل را غافل بود در بار دوم متوجه شود ، و ديگر آنكه نماز دو ركعت دو ركعت است ، لذا جملات اذان نيز دو بار دو بار است .\r\n","description":"","footnote":"","page_name":" 216 ","page_number":216},
  {"content":"\r\nپس اگر پرسنده اى بگويد : چرا تكبير ( الله اكبر ) در اوّل اذان چهار بار مكرّر مىشود ؟ در پاسخ گويند : براى اينكه آن بدون سابقه شروع مىشود ، و قبل از آن كلامى نيست تا مستمع را توّجه دهد ، لذا اين تكرار براى بيدارى و هشدار دادن مستمعان است براى گوش فرا دادن به جملات پس از آن .\r\nو باز اگر بپرسد كه : چرا پس از تكبير بلافاصله شهادتين مقرّر داشته است ؟\r\nدر پاسخ گويند : زيرا ايمان خود توحيد و اقرار بيگانگى پروردگار عزّ و جلّ است ، و پس از آن اقرار بنبوّت رسول او ، و آنكه طاعت آن دو و شناخت هر دو با يك ديگر در ايمان مقرون است و آنكه اساس ايمان شهادت دادن است ، و شهادتين در اذان مقرّر گشته همچنان كه در ديگر امور حقوقى دو شهادت مقرّر گشته است ، پس چون اقرار و اعتراف بيگانگى حقتعالى ، و اقرار و اعتراف بنبوّت پيامبر كرد ، پس بجملهء ايمان اذعان نموده ، زيرا اصل ايمان همان اقرار به خدا و رسولش مىباشد .\r\nو اگر گوينده اى بگويد : چرا پس از اقرار و تصديق به يكتائى معبود و شهادت به نبوّت ، دعوت به نماز آمده است ؟ در پاسخ گويند : اساسا اذان براى دعوت به نماز در مكان مخصوص است ، و مؤذّن به گفتن « حىّ على الصّلاة » ( براى\r\n","description":"","footnote":"","page_name":" 217 ","page_number":217},
  {"content":"\r\nبه پا داشتن نماز بشتابيد ) رسيدن وقت نماز را بعموم شنوندگان اطَّلاع داده و اعلام مينمايد ، و آن را در ميانهء چهار جملهء پيش ، و چهار جملهء پس از آن ابلاغ مىكند ، و چهار حملهء مقدّم عبارت است از دو تكبير مكرّر ، و دو شهادت مكرّر بتوحيد و نبوّت ، و چهار جملهء مؤخّر كه عبارتند از « حىّ على الفلاح » مكرّر ، و « حىّ على خير العمل » ، مكرّر بمعنى بشتابيد براى رستگارى و سعادتمندى ، و بشتابيد براى بهترين اعمال كه نماز است ، سپس بسوى بهترين عمل خوانده است ، در حالى كه ترغيب كرده است در آن ، و سپس به گفتن دو بار تكبير و دو بار تهليل ، الله اكبر گفتن و لا إله الَّا الله ، ندا دادن جملات بعد را مانند جملات قبل تكميل مىنمايد و كلام را با ذكر و ياد « الله » كه نام معبود يكتا است پايان ميدهد همچنان كه با ياد همان نام آغاز نمود . پس اگر شخصى بپرسد : چرا در آخر « * ( لا إِله إِلَّا الله ) * » را قرار داد ، و « الله اكبر » چنان كه در اوّل آنست قرار نداد ؟ گفته مىشود : بدان جهت كه در آخر جملهء « * ( لا إِله إِلَّا الله ) * » نام خداى تعالى است ، و او خوشداشت كه سخن بنام او پايان يابد ، چنان كه بنام او آغاز شد .\r\nو اگر بگويد : چرا بجاى « لا إِله إِلَّا الله » ، « سبحان الله » يا « الحمد لله » نيست ، در حالى كه نام خداوند در آخر اين دو جمله نيز هست ؟ گفته مىشود : « لا إِله\r\n","description":"","footnote":"","page_name":" 218 ","page_number":218},
  {"content":"\r\nإِلَّا الله » اقرار است بيكتائى خدا و نفى همهء انبازهائى كه معبود گرفته شده و خدا نيستند و مخلوقند ( و مخلوق شايستگى معبودى ندارد ) و اين اقرار اساس ايمان است و از تسبيح و تحميد بالاتر است و اعظم از آن دو ذكر مىباشد .\r\nو چنانچه كسى بپرسد : چرا در ابتداء نماز و پيش از هر ركوع و سجود و قيام و قعود بايد تكبير گفت ؟ پاسخش همانست كه در اذان گفتيم .\r\nو چنانچه بپرسد : چرا دعا در ركعت اوّل پيش از قراءت آمده ، و در ركعت دوم قنوت و دعا پس از قراءت ؟ .\r\nشرح : « مراد دعاهائيست كه در بين تكبيرات هفتگانهء افتتاحيّه خوانده مىشود كه پس از سه تكبير متوالى اوّل اين دعا خوانده مىشود « اللَّهم أنت الملك الحقّ لا إله الَّا أنت ، سبحانك إنّى ظلمت نفسى فاغفر لى ذنبى ، إنّه لا يغفر الذّنوب إلَّا أنت » و در دو تكبير ديگر اين دعا خوانده مىشود : « لبّيك و سعديك ، و الخير في يديك ، و الشّر ليس اليك ، و المهدىّ من هديت ، لا ملجأ [ و لا منجا 
  ] منك الَّا اليك ، سبحانك و حنانيك ، تباركت و تعاليت ، سبحانك ربّ البيت » و بعد از دو تكبير ديگر كه از اين هفت تكبير يكى را بايد تكبيرة الاحرام نيّت كند اين دعا خوانده مىشود :\r\nوجهت وجهى للذى فطر السّماوات و الأرض ، عالم الغيب و الشهادة حنيفا مسلما و ما انا من المشركين ، انّ صلاتى و نسكى و محياي و مماتى لله رب العالمين ، لا شريك له و بذلك امرت و انا اول المسلمين و\r\n","description":"","footnote":"","page_name":" 219 ","page_number":219},
  {"content":"\r\nبعد آهسته گفتن اعوذ با لله من الشيطان الرجيم » .\r\nبه پاسخ گفته مىشود : خوش داشته است كه بنده قيامش را بدرگاه خداوند و عبادت خود را با حمد و سپاس و تقديس و ميل و رغبت و ترس و خشوع آغاز كند ، و به همين صورت بپايان برد ، و نيز در قيام او در اين ركعت براى خواندن قنوت طولى حاصل شود تا به جماعت برسد تا در ركعات فريضه ، جماعت از او فوت نشود .\r\nو اگر بپرسد : چرا مأمور به خواندن قرآن در نماز شده‌اند ؟ بپاسخ گفته مىشود : براى آنكه قرآن مهجور نگردد و قراءت آن را كنار نگذارند و آن را متروك و ضايع و رها نكنند ، و آن محفوظ شود ، و در قلبها و سينه‌ها باقى ماند و متلاشى و نابود نگردد و ناشناخته نماند .\r\nو اگر بگويد : چرا مأمور شده‌اند كه در ابتداى هر قراءت سورهء حمد را بخوانند نه سوره‌هاى ديگر را ؟ پاسخ اينست كه : هيچ كجاى قرآن آن مقدار كه در سورهء حمد از جميع خيرات و دانشها جمع است ، در هيچ يك از سوره‌ها نيست ، و چنان است اين كلام خداوند :\r\n« الحمد لله » : اداء آنچه راست كه حقتعالى از سپاس و شكر بر بندگان واجب ساخته است و شكر و سپاس از آنچه خداوند عبد و بندهء خود را بدان\r\n","description":"","footnote":"","page_name":" 220 ","page_number":220},
  {"content":"\r\nتوفيق داده از تمامى خوبيها و خيرات ؛ و « ربّ العالمين » : تمجيد و تحميد اوست و اقرار باينكه او آفريننده و مالك و ربّ همهء مخلوقات است نه غير او ، و « الرّحمن الرّحيم » : جلب رضايت خداوند است و ذكر الطاف و نعمتهاى او بر تمام مخلوقات و بندگانش ؛ « * ( مالِكِ يَوْمِ الدِّينِ ) * » : اقرار بر برانگيخته شدن و بازگشت و حساب و مكافات اعمال است ، و ثابت دانستن مالكيّت عالم آخرت تنها براى او تعالى چنان كه پادشاهى اين جهان هستى از آن اوست . « ايّاك نعبد » : رغبت و تقرّب جستن به خداوند عزّ و جلّ و اظهار اخلاص و عبوديت است به او ، نه ديگرى : « و إيّاك نستعين » : طلب افزونى توفيق و بندگى و درخواست دوام آنچه خداى تعالى مرحمت فرموده است و يارى او ؛ « * ( اهْدِنَا الصِّراطَ الْمُسْتَقِيمَ ) * » : طلب ارشاد و راهنمايى به راه حق و صواب و آئين حق و درست ، و چنگ زدن به ريسمان او ، و درخواست افزونى شناخت و عرفان و زيادتى معرفت بپروردگار خود و ببزرگيش و بعظمت و كبريائى او ؛ « * ( صِراطَ الَّذِينَ أَنْعَمْتَ عَلَيْهِمْ ) * » : تأكيد است در سؤال و خواهش و رغبت ، و ذكر و ياد كردنست نعمتها و تفضّلاتى را كه او تعالى بر بندگانش عطا فرموده است ، و درخواست همانند آنهاست براى خود ؛ « * ( غَيْرِ الْمَغْضُوبِ عَلَيْهِمْ ) * » : پناه جستن\r\n","description":"","footnote":"","page_name":" 221 ","page_number":221},
  {"content":"\r\nاست به خدا از اينكه مبادا از نافرمانان و كوچك شمرندگان دستورات او و معاندان و آن كسان كه كفر ورزيدند ( و حق را نپذيرفتند و مورد خشم و غضب واقع شدند ) باشد ؛ « و لا الضّالين » : دست بدامن شدن است از اينكه مبادا از گمراهان شود كه از راه او بدون شناخت و معرفت خارج شدند و گمان ميبردند كه كارى نيكو انجام داده‌اند . پس در اين سوره گرد آمده آنچه از تمامى خير و دانش است از امور آخرت و امور دنيا آن مقدارى كه در هيچ چيزى آنچنان گرد نيامده است .\r\nپس اگر بگويد : چرا در ركوع و سجود ذكر تسبيح آمده است ؟ گوئيم :\r\nبراى علَّتهائى كه از آن جمله است اينكه : بنده با كمال خضوع و خشوع و عبوديت و پارسائى ، و بينوائى و كوچكى و فروتنى و تقرّبى كه بسوى پروردگار خود داراست ، تقديسكننده باشد مر او را ، و تمجيدكننده و تسبيحكننده و مطيع و منقاد ، و بزرگ دارنده و شكركننده باشد مر خالق و آفريننده و روزى دهندهء خود را ، و انديشه اش منحرف نشود و آرزوها او را به بيراهه و سوى غير او نبرد .\r\nو اگر پرسيد كه : چرا اصل نماز دو ركعت قرار داده شده و به پاره اى از نمازها\r\n","description":"","footnote":"","page_name":" 222 ","page_number":222},
  {"content":"\r\nيك ركعت اضافه شده است و بر بعضى دو ركعت و بر برخى چيزى افزوده نگشته است ؟ گوئيم : براى اينكه اصل نماز يك ركعت بيش نيست ، زيرا كه اصل عدد ، واحد و يك است ، چنانچه از يك ركعت نقص يابد آن نماز نخواهد بود ، و خداوند عزّ و جلّ ميدانست كه بندگان آن يك ركعت را كه كمتر از آن محسوب نمىشود به تمام و كمال و حضور قلب بجاى نخواهند آورد ، لذا ركعتى با آن همراه و اضافه كرد تا آن نقص با ركعت ديگر كامل گردد ، پس از اين رو اصل نماز را خداوند عز و جلّ دو ركعت مقرّر داشت ، سپس پيامبرش رسول خدا - صلى الله عليه و آله - دانست كه بندگان آن دو ركعت را هم درست و كامل ادا نمىكنند چنان كه به آن مامورند ، پس به نماز ظهر و عصر و عشاء آخر شب دو ركعت افزود تا اينكه با آن دو ركعت اضافى آن دو ركعت اصلى اوّل اتمام پذيرد ، آنگاه متوّجه اين بود كه نماز مغرب در وقتى واجب است كه اكثر بندگان كه مشغول بكارند از كار خود دست كشيده كه آمادهء رفتن و بازگشتن به منزل براى افطار و خوردن و آشاميدن و وضو ساختن ، و مهياى خواب گشتن هستند ، پس در نماز مغرب يك ركعت افزود كه براى ايشان آسانتر باشد ، و تا اينكه ركعات نماز در شبانه روز فرد باشد ، و نماز صبح را به حال خود رها كرد ،\r\n","description":"","footnote":"","page_name":" 223 ","page_number":223},
  {"content":"\r\nچرا كه در هنگام صبح اشتغال مردم زيادتر است و بايد به كار و شغل خود بپردازند و نيازهاى خود را در آن هنگام تهيه نمايند ، و دلها در وقت نماز صبح نسبت بديگر اوقات قبل آزادتر است ، براى آنكه داد و ستد بسيار كم ، و ( بالنتيجه ) اقبال و توجه او به نماز بيشتر است از اوقات ديگر و خسته نيست چون در شب استراحت كرده و لذا در نماز صبح نيازى به بيش از اين دو ركعت نيست .\r\nو اگر بپرسد كه : چرا تكبيرهاى هفتگانه در ابتداى نماز مقرّر گشته ؟\r\nجواب آنست كه بگوئيم : چون در ركعت اوّل نماز كه اصل نماز است هفت تكبير گفته مىشود :\r\nتكبيرة الاحرام ، تكبير قبل از ركوع ، و دو تكبير سجدهء اوّل قبل و بعد آن ، و تكبير ديگرى براى ركوع ( لا بد قبل از « سمع الله لمن حمده » و هنگام سر برداشتن از ركوع مراد است ، و الَّا هر ركعت بيش از يك ركوع ندارد ولى فقهاء عظام ذكرى از اين تكبير ندارند - و العلم عند الله ) و دو تكبير ديگر براى سجدهء دوم قبل و بعد آن كه جملگى هفت تكبير مىشود ، و چون انسان در آغاز ورود به نماز هفت تكبير بگويد همهء تكبيرات صلاة را اداء كرده است ، پس اگر سهوى\r\n","description":"","footnote":"","page_name":" 224 ","page_number":224},
  {"content":"\r\nرخ داد و يا فراموش كرد نقصى ايجاد نمىكند .\r\nمترجم گويد : « به نظر ميرسد سهوى براى راوى خبر يا نويسندهء آن رخ داده باشد ، زيرا تكبيرات مستحبّهء افتتاحيه شش تكبير است و يك تكبير اضافى تكبيرة الاحرام است كه واجب و جزء اركان صلاة است و آن اگر نقصان يابد نماز باطل است ، پس آن شش و اين يك رويهم هفت تكبير مىشود ، و چنانچه كسى تكبيرات افتتاحيهء هفتگانه را بگويد شش تكبير آن تكبيرات يك ركعت است اعمّ از واجب و مستحبّ و همه را ادا كرده است ، و لكن اين توجيه از ناچارى است و متن صحيح به نظر نمىرسد » .\r\nو اگر بپرسد : كه چرا هر ركعت يك ركوع و دو سجده دارد ؟ گفته مىشود :\r\nزيرا ركوع نماز از افعال حال قيام است و سجده از افعال حال قعود و نشستن است ، و نماز نشسته نيم نماز ايستاده است ، لذا سجده دو بار مقرّر شد تا با ركوع برابر باشد ، و ميان آن دو تفاوت نباشد ، چرا كه نماز ركوعست و سجود .\r\nو اگر بگويد كه : چرا تشهّد بعد از اداى ركعتين مقرّر گرديد ؟ گفته مىشود : براى اينكه پيش از ركوع و سجود اذان ( كه داراى تشهّد است ) و دعا و قراءت قرار داده شد ، پس همچنين امر گرديد پس از انجام آنها ( ركوع و سجود ) به خواندن تشهّد و حمد و ثنا و دعا .\r\nو اگر بگويد : چرا سلام را كلمهء خروج از نماز و تحليل آن كرد ، و بجاى\r\n","description":"","footnote":"","page_name":" 225 ","page_number":225},
  {"content":"\r\nسلام تكبير يا تسبيح يا چيز ديگر قرار نداده است ؟ گفته مىشود : براى اينكه در هنگام ورود به نماز سخن با غير خدا حرام گشت و تمام توجه بسوى خدا بايد باشد لا غير ، تحليل آن و حلال شدن گفتگوى با ديگران با كلام مخلوقين كه وقتى به يكديگر ميرسند ابتدا بسلام ميكنند آغاز شد .\r\nو اگر بپرسد كه : چرا قراءت ( خواندن حمد و سوره ) در دو ركعت اوّل مقرّر شد ، و تسبيحات در دو ركعت آخر ؟ گفته مىشود : تا فرق آنچه از نزد خداوند عز و جلّ واجب گشته است با آنچه رسول و پيامبرش از جانب خود افزوده مشخّص باشد .\r\nو اگر بپرسد كه : چرا نماز به جماعت قرار داده شده ؟ در پاسخ گفته مىشود :\r\nبراى آنكه اخلاص و توحيد ( يكتاپرستى ) و اسلام و عبادت پروردگار علنى و ظاهر و مشهور و آشكارا باشد ، زيرا كه در اظهارش حجّت است بر اهل شرق و غرب براى خداوند عز و جلّ ، و براى اينكه منافق : آنكه به نماز اهميّت نمىدهد و آن را كوچك ميشمارد ناچار بدان چه به آن اقرار كرده در ظاهر ادا كرده باشد و نماز اسلام را در ميان جمعيّت مسلمين بجاى آرد و مراقب باشد تا كه شهادت مسلمانان پاره اى در بارهء پارهء ديگر ممكن باشد ، با فوائد ديگرى كه در نماز\r\n","description":"","footnote":"","page_name":" 226 ","page_number":226},
  {"content":"\r\nجماعت مسلم است مانند رسيدگى به بينوايان و يارى درماندگان ، نيكوكارى و پرهيز از معاصى ، و پيشگيرى از وقوع بسيارى از گناهان و مناهى خداوند عزّ و جلّ كه بوسيلهء نماز جماعت ميتوان زائل ساخت .\r\nو اگر بپرسد كه : چرا در بعض از نمازها بلند خواندن مقرّر شد و در بعضى آهسته خواندن ؟ گفته مىشود : براى اينكه نمازهائى كه به « جهر » خوانده مىشود آن نمازهائى است كه در اوقات تاريك بجاى مىآورند ، لذا لازم است كه بلند خوانده شود تا كسى كه عبور مىكند بداند كه در اين مكان نماز جماعت بر پا است ، و اگر بخواهد نماز گزارد با آنان شركت كند ، و براى اينكه اگر ندانست يا نديد جماعت را ، صدايشان را بشنود و از راه چشم اگر نديد از راه گوش بشنود ، و آن نمازهاى دوگانه ( ظهر و عصر ) چون در روز انجام مىشود و در وقتى است كه هوا كاملا روشن است ، پس از راه بصر مىبيند و لازم نيست بلند خوانده شود چون شخص مىبيند .\r\nو چنانچه بپرسد كه : چرا نماز در اوقات مخصوصى واجب شده است بدون تقديم و تأخير ؟ گفته مىشود : براى اينكه اين اوقات براى همهء مردم روى زمين معلوم و واضح است ، و عالم و جاهل آن را به چهار وقت مىشناسند : غروب آفتاب خود آشكار و معلوم است كه در آن نماز مغرب واجب شده است ، و فرو\r\n","description":"","footnote":"","page_name":" 227 ","page_number":227},
  {"content":"\r\nرفتن ( شفق ) سرخى آفتاب پس از غروب خورشيد معلوم و مشهود است كه آن وقت نماز عشاء است ، و همچنين طلوع فجر روشن و آشكار است كه آن وقت نماز صبح است ، و زوال شمس نيز معلوم و واضح است ، و در آن نماز ظهر واجب مىشود ، و براى عصر وقت مخصوص و معينى نيست مانند نمازهاى ديگر و وقت آن پس از انجام نماز ظهر است كه قبل از آن انجام شده است .\r\nو علَّت ديگر اينكه خداوند عز و جلّ خوشداشته كه بندگانش قبل از هر چيز و شروع بهر كارى بطاعت و عبادت او آغاز كنند ، پس ايشان را در اوّل طلوع روز امر كرده است كه بعبادتش پردازند سپس در زمين در پى كار و روزى خويش روند و امر دنياى خود را اداره كنند ، پس در اين وقت نماز صبح را بر ايشان واجب ساخت ، و چون نيم روز شود از كار دست كشند ، و آن وقتى است كه مردم بجاى خود بازگردند و لباس از تن بدر آرند و بياسايند و به خوردن مشغول شوند و استراحت كنند ، و در چنين هنگامى خداوند آنان را امر فرموده كه ابتدا بذكر و عبادت او كنند ، لذا نماز ظهر را بر ايشان واجب ساخته است تا بدان آغاز نمايند و سپس به كارهاى ديگر بپردازند و چون امور شخصى را انجام\r\n","description":"","footnote":"","page_name":" 228 ","page_number":228},
  {"content":"\r\nدادند ، و خواستند پى كار و كسب خود روند باز دستور نماز عصر را داده كه آن را انجام دهند و سپس بكارى كه در نظر دارند رهسپار گشته و باصلاح آن امر دنيائى خود پردازند ، و چون شب شد ، لباس از تن بيفكنند و بجايگاه و منزل باز گردند ، پيش از هر كار بايد بعبادت و ذكر پروردگارشان ابتدا كنند ، و بعد بامور ديگر پردازند ، لذا نماز مغرب را بر ايشان واجب فرمود ، و چون وقت استراحت و خواب آيد و از كار و كوشش فراغت يافتند خوشداشته است كه در آغاز بعبادت و طاعت او پردازند ، سپس در پى امورى كه ميخواهند انجام دهند روند و آنچنان باشند كه ابتدا كرده باشند در هر فصلى از ساعات شبانه روز بطاعت و پرستش او ، و از اين جهت در اين وقت نماز عشاء را واجب ساخت ، پس چون اين دستور را به كار بندند او را فراموش نخواهند كرد و از او غافل نخواهند شد و در اين صورت دلهاشان سخت نگردد و رغبتشان نكاهد .\r\nو اگر بگويد : وقتى معين براى عصر نيست مانند اوقات نمازهاى ديگر ، چرا آن را بين ظهر و مغرب قرار داد و ميان عشاء و صبح ، يا ميان صبح و ظهر قرار نداد ؟ گفته مىشود : براى آنكه هيچ وقتى براى مردم از ضعفاء و از\r\n","description":"","footnote":"","page_name":" 229 ","page_number":229},
  {"content":"\r\nكار بركناران و اقويا و كارگزاران آسانتر و راحتتر و مناسبتر براى نماز عصر از اين وقت معين نيست ، زيرا مردم همگى از اوّل روز مشغولند به تجارت و معامله و آمد و رفت و كار و كوشش در رفع حوائج خود ، و فعاليت بازارهاى كسب ، پس خداوند نخواست كه آنان را از بدست آوردن روزى بكارى ديگر مشغول نمايد و با مصالح دنيائى ايشان رفتار نادرستى بكند ، و مردم همگى قادر به شب خيزى نيستند ، و آن را درست هم درك نمىكنند ، و در وقت آن - در نيمه‌هاى شب اگر شد - بيدار نمىشوند هر چند واجب باشد و امكانش هم براى ايشان بسيار كم است ، پس خداوند بر آنان آسان گرفت آن نماز ( يعنى صلاة عصر ) را در سختترين ساعات شبانه روز مقرّر نفرمود ، بلكه وقت آن را در راحت ترين هنگام قرار داد چنان كه خداوند عزّ و جلّ خود فرموده است * ( يُرِيدُ الله بِكُمُ الْيُسْرَ وَلا يُرِيدُ بِكُمُ الْعُسْرَ ) * - بقره : 185 .\r\nو چنانچه بپرسد كه : چرا دستها را در هنگام تكبير بلند مىكنيم ؟ گفته مىشود : براى اينكه بلند نمودن دستها ، نشان التماس ، بىكسى ، و زارى نمودن است ، پس خداوند عز و جلّ دوست دارد كه بنده اش در وقت نيايش و ياد كردن او به حال اظهار درماندگى و عجز ، و زارى و درخواست و التماس باشد ، و از براى اينكه در بالا بردن دستها نوعى توجه و حضور قلب است بدان چه ميگويد و\r\n","description":"","footnote":"","page_name":" 230 ","page_number":230},
  {"content":"\r\nقصد آن را دارد .\r\nو اگر بپرسد : چرا نمازهاى نافله سى و چهار ركعت است ؟ در پاسخ گفته مىشود : براى اينكه نمازهاى واجب ( فريضه ) هفده ركعت است ، نماز نافله دو چندان آن قرار داده شده براى تمام و كمال بودن آن كه اگر نقصانى يافته باشد بدان نوافل جبران شود .\r\nو چنانچه بگويد : چرا نوافل در اوقات مختلف معين شده و در يكوقت واحد نيست ؟ پاسخش آنست كه بهترين اوقات سه وقت است : هنگام زوال خورشيد ( ظهر ) و پس از آن مغرب ، و هنگام سحر ، پس خداوند خوشداشت كه براى قرب به او در اين اوقات سه گانه نماز بجاى آورند ، زيرا اگر نوافل زمانش در وقتهاى متفرق شود ، انجامش براى همه آسان و راحتتر است از اينكه در يكوقت محدود خاص معيّن شود ، تا جمله را پى در پى در همان يك وقت بجاى آورند .\r\nو اگر بگويد : نماز جمعه را چرا اگر با امام و به جماعت بجاى آورند دو ركعت است ، و اگر بدون امام بود و يا شرائط جمع نبود و يا فرادى انجام دهند چهار ركعت است ؟ جواب آنست كه : علَّتهاى بسيارى دارد ؛ از جمله آنكه مردم\r\n","description":"","footnote":"","page_name":" 231 ","page_number":231},
  {"content":"\r\nاز راه دور براى بجا آوردن نماز جمعه گرد مىآيند ، لذا خداوند عزيز دوست داشت كه بر ايشان آسان گيرد و زحمتشان را كم كند و طىّ طريق و دورى راه را منظور دارد لذا به اين جهت چهار ركعت را دو ركعت قرار داد ( 1 ) ، و ديگر اينكه امام آنان را براى خطبه زمانى نگه مىدارد و آنان انتظار نماز را ميكشند ، و هر كس انتظار نماز را كشد خود در نمازيست كه در حكم تمام است ، و ديگر اينكه اساسا نماز به جماعت و با امام بجاى آوردن تمامتر و كاملتر است براى علم و دانش و عدالت و برترى امام ، و يكى ديگر اينكه روز جمعه روز عيد است ، و نماز عيد دو ركعت است و شكسته نيست براى آن دو خطبه اى كه در آنست .\r\nو اگر بگويد : از چه رو خطبه در آن مقرّر شده است ؟ جواب آنست كه : چون نماز جمعه در مكانى منعقد مىشود كه مردم همگى در آن حاضر ميشوند و شركت مىكنند ، سببى باشد براى امير و پيشوا ، تا مردم را موعظه كند و بطاعت خداوند ترغيب نمايد ، و از معصيت و نافرمانى حضرتش بيم دهد ، و آنان را بمصالح دين و دنيايشان آگاهى دهد ، و از امورى كه مربوط به حوزهء امارت اوست ، ( چه سياسى و چه اقتصادى ) ايشان را مطَّلع سازد و آنان را به اوضاعى\r\n\r\n","description":"","footnote":"\r\n( 1 ) . اين پاسخ نبايد از امام عليه السّلام باشد چون خداوند همهء نمازها را دو ركعت دو ركعت فريضه كرده است ، و دو ركعت ديگر فريضة النّبىّ صلى اللَّه عليه و آله است و نيز در همين خبر و روايت ديگر آمده است كه خطبه بجاى دو ركعت است لذا شرائط طهارت و استقبال قبله و عدم انجام عمل منافى صلاة در آن هست .\r\n","page_name":" 232 ","page_number":232},
  {"content":"\r\nكه ضرر و زيان و منفعتشان در آن است آگاه و دستورات لازم را گوشزد كند ، پس اگر بپرسد : چرا دو خطبه تعيين شده است ؟ پاسخش آنست كه يكى براى انجام حمد و ثناء الهى ، و تقديس و تمجيد او عزّ و جلّ باشد ، و آن ديگر براى مطالب ضرورى كه بايد تذكَّر داده شود ، و اينكه كارهاى انجام شده چه دليلى داشته ، و رفع نيازها ، و ترسانيدن خلق از ارتكاب گناهان و مخالفت با قوانين رسمى حوزهء حكومتش ، و نيز دعا بدرگاه خداوند عزّ و جلّ ، و ابلاغ اوامر كه بصلاح همه است ، و جلوگيرى و نهى از كارهائى كه بزيان همه و موجب فساد است ، مىباشد .\r\nو اگر بگويد : چرا خطبه را در روز جمعه قبل از نماز مقرّر داشته‌اند ، و در دو عيد ( فطر و قربان ) بعد از نماز ؟ پاسخ آنست كه جمعه امر دائم و مكرّر است در هر ماه و در سال بسيار خواهد بود ، و چون زياد است اگر بعد از نماز انجام ميشد مردم از آن گريزان مىشدند و نماز را كه بجا مىآوردند ، براى خطبه نمىنشستند و همه يا بيشترشان از محلّ خارج مىشدند و متفرّق مىگشتند ، از اين جهت پيش از نماز مقرّر شده تا پراكنده نشوند و از محل خارج نگردند ، و امّا دو عيد فطر و قربان در عرض سال دو بار بيش نيست ، و آن عظمتش از نماز جمعه بيشتر است و كثرت جمعيّت در آن افزون از نماز جمعه است زيرا مردم\r\n","description":"","footnote":"","page_name":" 233 ","page_number":233},
  {"content":"\r\nبدان راغبترند ، و اگر كسانى هم از شنيدن خطبه صرف نظر كنند و بروند بيشتر مردم باقى ميمانند ، و آن زياد و مكرّر در هر ماه نيست تا اينكه ملال آور باشد و خسته شوند و آن را بىاهميّت دانند و اعتنا نكنند .\r\nمؤلَّف كتاب ( شيخ صدوق - رحمه الله - ) گويد : اين خبر اين چنين است ( يعنى خطبه‌هاى جمعه را پيش از نماز گفته است ) و لكن خطبه‌ها ، هم در نماز عيدين و هم در نماز جمعه بعد از نماز است ، زيرا آن بمنزلهء دو ركعت آخر است ، و اوّلين كسى كه خطبهء نماز جمعه را قبل از نماز خواند عثمان بن عفّان بود ، و بواسطهء كارهاى نادرستى كه انجام داد ، مردم از او متنفّر شده و براى شنيدن خطبهء باقى نمىماندند ، و بمجرّدى كه نماز پايان مىيافت متفرّق و پراكنده مىشدند ، و با خود ميگفتند : موعظهء او چه فائده دارد ، او هر چه خواست كرد ، و رعايت فرمان خدا را ننمود . عثمان ناچار به جلو انداختن خطبه‌ها شد ، تا ( لا اقل ) مردم براى انتظار نماز ( هم كه شده ) باقى بمانند و متفرّق نگردند .\r\nمترجم كتاب گويد : « بايد دانست كه براى مؤلَّف در اينجا سهوى در اين موضوع رخ داده است ، و عثمان خطبه‌هاى نماز عيد را پيش انداخت ، و روايت فريقين چه عامّه و چه خاصّه جملگى دلالت دارد بر اينكه خطبه‌هاى نماز جمعه قبل از نماز است ، و خطبه‌هاى عيدين بعد از صلاة ، و ظاهرا اشتباه از جهت خبرى باشد كه مؤلَّف از امام صادق عليه السّلام نقل مىكند كه فرمود :\r\n« أوّل من قدّم الخطبة على الصّلاة يوم الجمعة عثمان لأنّه كان اذا صلَّى لم يقف النّاس على\r\n","description":"","footnote":"","page_name":" 234 ","page_number":234},
  {"content":"\r\nخطبته . . . . »\r\n( اوّلين كسى كه خطبه را بر نماز در روز جمعه مقدّم داشت عثمان بود ، زيرا همين كه نماز را تمام ميكرد مردم ميرفتند و براى استماع خطبه نمىماندند ) ولى در اين خبر تصحيفى و تحريفى رخ داده و « الجمعة » در اصل « العيد » بوده ، و مؤلَّف - رحمة الله عليه - متوجّه تحريف يا تصحيف نشده است لذا اين چنين گفته ، و الَّا هيچ يك از دانشمندان شيعه خطبهء نماز جمعه را پس از نماز نمىدانند . و السّلام » .\r\nو اگر بگويد : چرا نماز جمعه بر آن كسان كه در مسافت دو فرسخى تا محلّ اقامهء آن هستند واجب شده نه بيشتر ؟ پاسخ آنست كه مسافتى كه در آن قصر بايد كرد و نماز را باصطلاح بايد شكسته بجا آورد آن هشت فرسخ ( دو بريد ) است يا چهار فرسخ ( يك بريد ) رفتن و چهار فرسخ ( يك بريد ) بازگشتن كه رويهم هشت فرسخ خواهد شد ، و نماز جمعه واجب شده است بر كسى كه نصف بريد ( كه دو فرسخ باشد ) دور است ، آمدن و رفتنش چهار فرسخ مىشود ، و بحدّ مسافتى كه در آن نماز قصر مىشود نمىرسد و نيم طريق مسافر است .\r\nو اگر بپرسد : چرا بر نوافل روز جمعه چهار ركعت افزوده مىشود ؟ ( يعنى چرا بر هشت ركعت نافلهء ظهر و هشت ركعت نافلهء عصر كه رويهم شانزده ركعت مىشود و روز جمعه نافله اش بيست ركعت قبل از ظهر است اين چهار ركعت اضافه در روز جمعه براى چيست ؟ ) پاسخ آنست كه : اين براى عظمت روز جمعه و بزرگداشت اين روز و فرقش با ساير روزها است .\r\n","description":"","footnote":"","page_name":" 235 ","page_number":235},
  {"content":"\r\nو اگر بپرسد : چرا نماز را در سفر بايد قصر كرد ؟ گفته خواهد شد كه نمازهائى كه در آغاز امر واجب شده بود آنها ده ركعت در شبانه روز بود ، و آن هفت ركعت زائد بعد به آنها اضافه شد ، پس خداوند آن زيادت را بمسافر تخفيف داد براى سختى و رنج سفر و مشغوليّاتى كه او نسبت بانجام كارهايش و زحمت كوچ كردن و فرود آمدن در منازل بين راه دارد ، تا مبادا آن زيادى ركعات او را از كارهاى لازم كه براى آن سفر كرده است باز دارد ، و اين قصر صلاة رحمتى است از جانب خداوند عزّ و جلّ براى مسافران ، و عطوفت او است بر آنان ، جز در نماز مغرب كه در آن تقصير نيست و بايد تمام بجا آورده شود زيرا آن خود يك بار قصر شده است .\r\nپس اگر بپرسد : چرا قصر در مسافت هشت فرسخ مقرّر شده نه كمتر و نه بيشتر ؟ جواب آنست كه هشت فرسخ حدّيست كه همهء مردم از پياده و سواره و قافله و كاروان و حملكنندهء متاع همه مىتوانند در يك روز طىّ كنند ( يعنى در يك روز معمولا بيش از هشت فرسخ پيش نمىروند ، و چون همهء آن يك روز در راهند و لو رفتن و بازگشتن ) لذا حدّ مسافت باندازهء آن تعيين شده است .\r\nو اگر بپرسد : چرا در مسيرة يوم ( يعنى باندازهء يك روز راه ) مقرّر شده نه بيشتر از يك روز ، گفته مىشود : اگر در حدّ يك روز راه معيّن نمىشد ، در حدّ\r\n","description":"","footnote":"","page_name":" 236 ","page_number":236},
  {"content":"\r\nرفتن يك سال هم معيّن نمىشد ، چون روزهائى كه پس از امروز مىآيد همه مانند يك ديگرند اگر امروز گرفتاريش لحاظ نمىشد ، هر روز هم مثل امروز ، چون نظير همدگرند و فرقى ميانشان نيست .\r\nو اگر بگويد : رفتنها تند و كند است ، از كجا هشت فرسخ را اختيار نمود در مدّت يك روز ؟ جواب آنست كه هشت فرسخ راهيست كه معمولا شتران و قافله‌ها در يك روز طىّ ميكنند و اين همان مسافتى است كه شترداران و كاروانها در يك روز ميروند .\r\nمترجم اين اوراق گويد : « از اين گونه روايات - چه آن را صحيح السّند بدانيم چه ندانيم - معلوم مىشود كه ملاك مسافت ، يك روز راه است ، و چون در آن زمان وسائل موتورى نبوده تصوّر مسير بيش از هشت فرسخ با وسائل موجود آن زمان براى كسى نبوده ، چنان كه اگر اين وسائل كنونى زمان ما بود ، ملاك مسافت يك روز از روى اين وسائل موتورى محسوب ميشد ، و چون اسلام احكامش تا روز قيامت باقى است و تغيير پذير نيست حكم روى موضوع تغيير ناپذير رفته و آن » مسيرة يوم « است ، و هشت فرسخ مربوط بزمانيست كه امكان بيش از آن در يك روز نبوده ، و امروزه هر كس تمام وقت يك روز را در سفر باشد ، با هر وسيله اى كه برود ، و ديگر شرائط را نيز واجد باشد مسافر است ، اگر پياده و يا با شتر و يا گارى و امثال اينها كه وسائل آن زمان ميبوده چنانچه امروز هم با يكى از آنها مسافرت كند حكمش همان هشت فرسخ خواهد بود ، ولى اگر با وسائل موتورى اين روزگار مسافرت كند ملاك چنان كه در روايات\r\n","description":"","footnote":"","page_name":" 237 ","page_number":237},
  {"content":"\r\nمتعدّدهء صحيح السّند و معتبر آمده است\r\n« مسيرة يوم » يا\r\n« بياض يوم » مىباشد ، و لفظ\r\n« بريدين » يا\r\n« ثمانية فراسخ » و يا\r\n« اربعة و عشرون ميلا » كه پاره اى از متاخرين از اطلاق آن هشت فرسخ فهميده‌اند ، اجتهاد نيست بلكه صرف تصوّر و شايد تقليد قدما بدون تأمّل است ، زيرا همهء آن مطلقات ، از اخبار ديگر مقيّد بودنشان ادراك مىشود ، چون سائل از امام عليه السّلام ميپرسد :\r\n« كم ادنى ما يقصّر الرّجل ؟ » امام در پاسخ ميفرمايد :\r\n« في مسيرة يوم ، و ذلك بريدان ، و هما ثمانية فراسخ » يعنى مقدار مسير يك روز راه كه دو بريد يا هشت فرسخ است ، و در روايت صحيح ديگر راوى مىپرسد : « في كم يقصّر الرّجل ؟ » امام ميفرمايد :\r\n« في بياض يوم ، او بريدين » ، چنان كه ملاحظه مىشود در هر دو خبر امام پاسخ را ابتداء از زمان سفر ميدهد نه از مقدار مسافت ، و بسيار روشن است كه ملاك ، زمان است ، نه طول راه ، و در خبر ديگر ميفرمايد :\r\n« يجب التّقصير في مسيرة يوم و ان كان يدور في عمله » و اين نيز صراحت در مدّت دارد نه مسافت ، و فقهاى عظام - رحمة الله عليهم - در گذشته چون روايات هشت فرسخ و « بريدين » و « مسيرة يوم » و « بياض يوم » همه يك حدّ را بيان ميكرده ، لذا براى عموم هشت فرسخ را ملاك قرار داده‌اند ، اما اكنون كه مسيرة يوم با خودروهاى موتورى حدّ اقلّ يك صد فرسخ است حكم و ملاك - چنان كه از روايات فهميده مىشود - بايد روى زمان رود نه بعد مسافت ، و الَّا هشت فرسخ كه در كمتر از چهل دقيقه رفتن انجام مىشود ، مسافر عسر و حرجى در آن احساس نمىكند تا خداوند خواسته باشد زحمت او را كم كند ، و افطار روزه را بر او واجب كند ، و نماز واجب را از او قصر بخواهد . * ( وَالسَّلامُ عَلى مَنِ اتَّبَعَ الْهُدى ) * » .\r\nو اگر بپرسد : چرا مسافر نوافل روز را بايد ترك كند ولى نوافل شب برقرار\r\n","description":"","footnote":"","page_name":" 238 ","page_number":238},
  {"content":"\r\nاست ؟ پاسخ آنست كه هر نمازى كه در سفر قصر نيست نوافل آن هم بر جاى خود باقيست ، و آن چنين است كه نماز مغرب چون در سفر و حضر بايد تمام بجا آورده شود نافله‌هاى بعد از آن تمامى برجاست و بايد ادا شود ، و همچنين نماز صبح چون تمام است نوافل ما قبل آن هم برجاست .\r\nو اگر سؤال كند كه چرا نماز عشاء كه قصر بايد خوانده شود نافله اش ساقط نيست ، گفته مىشود اين دو ركعت از پنجاه ركعت فرائض و نوافل نيست ، بلكه بر پنجاه ركعت فريضه و نافله اضافه شده تا در مقابل هر ركعت از فريضه دو ركعت نافله باشد .\r\nو اگر بگويد : چرا براى مسافر و مريض جايز است كه نماز شب خود را در اوّل شب بجاى آورند ؟ گفته مىشود : براى اينكه مسافر مشغوليّاتى دارد ، و بيمار هم ضعف و ناسلامتى دارد و در شب بايد استراحت كنند ، لذا در اول شب براى آنان اداى نوافل جايز شده است تا مريض استراحت كند و مسافر هم به كار خود كه : تهيّهء اسباب و وسائل و پيمودن راه و طىّ طريق است برسد .\r\nو اگر بپرسد : چرا مأموريم كه بر مردگان خود نماز بخوانيم گفته مىشود :\r\nبراى اينكه بدرگاه خدا شفيع ميت شوند و آمرزش او را از خداوند بخواهند ،\r\n","description":"","footnote":"","page_name":" 239 ","page_number":239},
  {"content":"\r\nچرا كه هيچ وقتى از اوقات ، فرد متوفّى محتاجتر از لحظهء پس از مرگ نيست كه شفاعت شود و از براى او طلب مغفرت و آمرزش كنند .\r\nو اگر بپرسد : چرا پنج تكبير در نماز ميّت مقرّر شده نه چهار و نه شش ؟\r\nگفته مىشود : كه آن پنج تكبير از پنج نماز شبانه روز گرفته شده در مقابل هر نماز يك تكبير .\r\nو اگر بگويد : چرا ركوع و سجود ندارد ؟ در جواب گوئيم : براى آنكه با اين نماز خواسته شده كه براى ميّت شفاعت شود چون آنچه داشته پشت سر نهاده و ديگر به حال او سودى ندارد و محتاج است بدان چه پيش فرستاده است .\r\nو اگر بپرسد : چرا امر به غسل ميّت فرموده است ؟ گفته مىشود : براى آنكه چون قبض روح شده آنچه بر پيكر او مستولى است پليدى و مرض و چرك است ، و دوست داشته است كه وى چون با پاكانى از فرشتگان كه با او همدم ميشوند و با او تماس حاصل مىكنند ، ملاقات مىكند خود طاهر و پاك باشد ، و با طهارت او را رو به خدا برند ، و هيچ كس از دنيا نرود مگر اينكه آن نطفه اى كه اصل تكوّن او از آن بوده از وى خارج شود . و براى اين واجب است كه\r\n","description":"","footnote":"","page_name":" 240 ","page_number":240},
  {"content":"\r\nاو را غسل دهند .\r\nو اگر بپرسد : چرا امر به كفن كردن ميّت ( و در ميان خاك نهادن او ) شده ؟\r\nدر جواب گوئيم : تا پروردگار خود را با بدن پاك و ناآلوده به خاك ديدار كند ، و نيز عورتش بر كسانى كه او را بگورستان براى دفن مىبرند برهنه و آشكار نباشد ، و بو و كيفيّت نامطلوب جسد و زشتى پيكرش بر كسى ظاهر نگردد ، چون به بدن مبتلا ببعض بيماريها زياد نگريستن ، قساوت قلب ببار مىآورد از جهت آفت و عيب و نقصى كه در آن مىبيند ، و نيز در كفن مىپوشانند كه منظرهء آن بر ديگران خوشايند باشد ، و اينكه مبادا پيكر لخت آفت زدهء او را دوستش ببيند و از آن نفرت جويد و ياد او را بكلَّى فراموش كند ، و از دوستيش دست بردارد ، و از اين رهگذر در حفظ آنچه از او باقيمانده سستى كند ، و وصيّت او را عمل ننمايد ، و آنچه بدان وصيّت و سفارش كرده چه واجب و چه مستحبّ ترك كند .\r\nو اگر بپرسد : چرا امر بدفن ميّت شده است ؟ گفته شود : تا بر مردم وضع فساد جسد ، و بوى تعفّن گرفتن او ظاهر نشود ، و زندگان را آزار و رنج ندهد به بوى بد ، و مواد مضرّى كه از لاشهء آن در حالت گنديدن و فاسد گشتن و متلاشىشدنش ناشى ميگردد ، و منظرهء ناهنجار و نامطلوبش از انظار دوستان و ديدهء دشمنانش پوشيده و پنهان باشد ، تا نه دشمنش شاد شده و كسانش را شماتت\r\n","description":"","footnote":"","page_name":" 241 ","page_number":241},
  {"content":"\r\nكند ، و نه دوستش محزون گردد و ناراحت شود .\r\nو اگر بپرسد : چرا امر كرده كه غسل دهنده اش بايد غسل مسّ ميّت كند ؟\r\nپاسخ آنست كه : براى پاك شدن وى از آلودگى و مواد موذى و چركزايى كه در پوست متوفّى بوده و بدست و اعضاى غسل دهنده سرايت كرده است ، زيرا روح كه از بدن انسان خارج مىشود آلودگى آفت و مرض و آنچه بدان مبتلا بوده بر بدن باقى ميماند ( مراد بقول اطبّاء اين زمان ميكروبهاى مسرى كه بر سطح بدن ميّت است ، و هر كس قبل از انجام غسلهاى سه گانه با آن بدن تماس حاصل كرد بايد غسل مسّ ميّت بجا آورد ، ولى پس از تغسيل لازم نيست ، زيرا كافورى كه در غسل به كار رفته خود از بهترين و ارزانترين ميكرب كشها است ، و در ظاهر بدن ميّت ميكروبى باقى نمىگذارد تا سرايت كند لذا غسل لازم نيست ) .\r\nو اگر بپرسد : چرا در تماسّ با بدن مردهء غير انسان از پرندگان يا چرندگان يا درندگان هيچ يك غسل مسّ ميّت لازم نيست ؟ پاسخ آنست كه : آنها در ظاهر پوست بدنشان داراى پر ، پشم ، مو ، و يا كرك هستند ، و همهء اينها پاك ميمانند و هيچ كدام داراى حيات آنچنانى نبودند تا بمرگ صاحبانشان بميرند و تغيير كنند ( يعنى : پر و مو و كلك و پشم نمرده‌اند ) ، و همان حال كه در حال زنده بودن حيوان دارند پس از مرگ او نيز دارند ، پس تماسّ با ظاهر بدن آنها تماسّ با چيزيست كه در حال حيات و مرگ فرقى ندارد ( لذا مسّ با موى ميّت انسان معلوم نيست غسل مسّ ميّت را واجب كند ) .\r\n","description":"","footnote":"","page_name":" 242 ","page_number":242},
  {"content":"\r\nو اگر بپرسد : چرا بدون وضو نماز ميّت را جايز مىدانيد ؟ پاسخ داده مىشود كه چون ركوع و سجود ندارد و جز دعا و طلب و درخواست نيست ، و از خداوند طلب كردن و حاجت خواستن و خدا را خواندن جايز است بدون طهارت باشد ، و وضو تنها براى نمازيست كه ركوع و سجود از اركان آن است .\r\nو اگر بپرسد : چرا نماز بر ميّت را در وقت پيش از غروب و بعد از فجر هم جايز ميدانيد در حالى كه در اين اوقات از نماز منع شده است ؟ پاسخ آنست كه اين نماز زمانش حضور جنازه است و علَّت آن همان وجود آن است ، و وقت خاصّى ندارد و مانند ديگر نمازها نيست . و نمازيست كه در هنگام روى دادن يك رويداد انجام مىشود ، و در اختيار انسان نيست ، و جز حقّى كه بايد ادا شود چيز ديگرى نيست ، و حقوق را شخص در هر وقت ميتواند ادا نمايد زيرا كه وقت مخصوصى براى ادا ندارد .\r\nاگر بپرسد : چرا براى خورشيد گرفتگى نماز وضع شده است ؟ گفته مىشود براى اينكه آن يكى از علامات و نشانه‌هاى پروردگار است و معلوم نيست كه سر انجامش رحمت است يا عذاب ، از اين رو و رسول خدا صلى الله عليه و آله دوست داشت كه امّتش در چنين هنگامى به خداوند خالقشان رو آورند و از آن به رحمت\r\n","description":"","footnote":"","page_name":" 243 ","page_number":243},
  {"content":"\r\nاو پناهنده شوند ، تا از عاقبت ناخوشايند آن در امان باشند و از گرفتارى كه ممكن است ببار آيد محفوظ و مصونشان بدارد ، همچنان كه قوم يونس عليه السّلام در هنگام نزول عذاب بدرگاه خداوند پناه برده و زارى كردند و نجات يافتند .\r\nو اگر بپرسد : چرا در نماز آيات ده ركوع تعيين شده است ؟ گفته خواهد شد كه : نمازى كه در آغاز از جانب خدا فرض شده و از آسمان حكم آن به زمين آمد در شبانه روز ده ركعت بود كه داراى ده ركوع است ، و تمامى آن ده ركوع در اين جا و اين نماز كه نماز آيات است جمع شده ، و اينكه ( چرا ) در آن سجده واجب شده از براى اينست كه نميشود نمازى ركوع داشته باشد ولى سجده نداشته باشد ، و براى اينكه بندگان نمازشان را با سجده و خضوع و تذلَّل و بندگى بدرگاه خداوند ختم كنند ، و چهار سجده در آن معيّن شده ، چنان كه هر گاه يك سجده فراموش شود نماز ساقط شود ، براى اينكه كمترين فرض از سجود در هر نماز چهار سجده است ( لذا در اين نماز همان كمترين فرض واجب شده ) .\r\nو اگر بپرسد : از چه رو بجاى ركوع سجده مقرّر نگشت ؟ گفته خواهد شد :\r\nبراى اينكه نماز ايستاده افضل است از نماز نشسته ، و شخص ايستاده گرفتن\r\n","description":"","footnote":"","page_name":" 244 ","page_number":244},
  {"content":"\r\nخورشيد و باز شدن آن را مىبيند ، ولى در حال سجده نمىبيند .\r\nو اگر بپرسد : چرا اركانش با نمازهاى ديگر كه خداوند واجب كرده تغيير داده شده است ؟ گفته مىشود : براى اينكه اين نماز براى تغييرى كه در نظام عادى در امرى از امور عالم رخ داده واجب شده است كه گرفتن خورشيد است ، پس زمانى كه علَّت تغيير مىكند معلول نيز تغيير پيدا خواهد كرد .\r\nو اگر بپرسد : چرا روز فطر عيد قرار داده شده است ؟ گفته خواهد شد براى اينكه مسلمانان روزى داشته باشند كه همگى در يك مكان گرد آيند ، و در صحرائى باز جانب خداوند عزّ و جلّ آشكار شوند و او را براى انعام و لطفى كه در بارهء آنان كرده و با عبادت يك ماهه كه برايشان واجب كرده بود مقرّبشان ساخته حمد و سپاس گويند ، و آن روز عيد محسوب مىشود و روز اجتماع همهء مسلمين است ، و روز افطار و روز پرداخت زكات و بخشش به فقراء ، و روز رغبت و تشويق و روز ناله و زارى بدرگاه بارى تعالى است ، و براى اينكه آن روز اوّل و آغاز روزهاى سال جديد است و در آن روز بخلاف روزهاى يك ماهه پيش ، روز خوردن و آشاميدن است ، زيرا در نزد اهل حقّ ، ماه رمضان اوّلين ماه سال است ، و خداوند چنان مىپسنديد كه آن روز ( فطر ) را روز اجتماع مسلمانان قرار دهد تا در آن روز او را سپاس گويند و تقديس و تكريم كنند .\r\n","description":"","footnote":"","page_name":" 245 ","page_number":245},
  {"content":"\r\nو اگر بپرسد : چرا تكبير « الله اكبر » در آن بيش از نمازهاى ديگر است ؟\r\nگفته مىشود : « الله اكبر » بزرگداشت معبود و تمجيد او است براى آنكه هدايت فرمود و عافيت بخشيد و موفّق ساخت بندگانش را بتقرّب و به ايمان او چنان كه خود ميفرمايد : * ( وَلِتُكْمِلُوا الْعِدَّةَ وَلِتُكَبِّرُوا الله عَلى ما هَداكُمْ وَلَعَلَّكُمْ تَشْكُرُونَ ) * ( براى آنكه مدّت معيّن را تمام كنيد و آنكه خداوند را ببزرگى ياد نمائيد ، چرا كه شما را هدايت كرد ، باشد كه شما شكر او را بجاى آريد - بقره 185 ) .\r\nو اگر بپرسد : براى چه در آن ( نماز فطر ) دوازده تكبير قرار داده شد ؟ گفته خواهد شد : چون براى اينكه چون در دو ركعت دوازده تكبير مىباشد ، به همين جهت در آن دوازده تكبير قرار داده شد .\r\nو اگر بپرسد : چرا هفت تكبير در ركعت اوّل و پنج تكبير در ركعت دوم مقرّر گشته است و هر دو ركعت عدد تكبيراتش يكسان نيست ؟ گفته خواهد شد كه چون عدد تكبيرات افتتاحيّهء نمازهاى فريضه هفت است ، از اين رو ركعت اوّل در اينجا با هفت تكبير آغاز مىشود ، و در ركعت دوم پنج تكبير معيّن شده براى اينكه تكبيرة الاحرام پنج نماز شبانه روز در هر نماز يكى است ، و نيز اينكه در هر ركعت نماز عدد تكبيرات فرد باشد نه زوج .\r\n","description":"","footnote":"","page_name":" 246 ","page_number":246},
  {"content":"\r\nو اگر بپرسد چرا روزه واجب شده است ؟ پاسخ آنست كه درد گرسنگى و تشنگى را بدانند ، و از اين راه پى به فقر و بىزاد و كمتوشه گى آخرت ببرند ، و براى اينكه روزه دار بر اثر ناراحتى كه از گرسنگى و تشنگى برايش پيش آمده فروتنى كند و كوچكى نمايد و نيازمندى نشان دهد تا اجر برد و به حساب آورد كار خويش را و بشناسد و پايدارى و مقاومت كند بر آن ، و از اين جهات مستحقّ اجر و ثواب گردد ، با فوائد ديگرى كه در آنست از قبيل جلوگيرى از طغيان شهوات و كنترل هواها ، و اينكه موجب عبرت و موعظه اى باشد ايشان را در اين دنيا و تمرينى باشد براى آماده سازى آنان بانجام تكاليف ، و راهنمائى باشد ايشان را به شدّت امر و مشقّت عالم ديگر ، و نيز بدانند كه به فقرا از گرسنگى و بينوائى در اين دنيا چه ميگذرد ، و آنچه را كه خداوند در اموالشان براى مساكين و تهى دستان واجب نموده ادا نمايند .\r\nو اگر بپرسد كه چرا روزه فقط در ماه رمضان مقرّر شده است نه ماه‌هاى ديگر ؟ گفته مىشود : براى اينكه ماه رمضان ماهى است كه خداوند در آن قرآن را نازل فرموده است ، و در آن ، ميان حق و باطل ، كاملا جدائى افتاده ، چنان كه خداوند خود فرموده است : ( ماه رمضان ماهى است كه در آن قرآن نازل گشته و\r\n","description":"","footnote":"","page_name":" 247 ","page_number":247},
  {"content":"\r\nآن براى هدايت مردم است و در آن علائمى از براى راهنمائى و جداكنندهء حق از باطل است - بقره : 185 ) در اين ماه به پيغمبر وحى شد ، و در آن است شب قدر ، شبى كه از هزار ماه بهتر است ، « در آن شب هر كار محكم و برقرار مىشود - دخان : 4 » ، و آن اوّل سال قمرى است ، و رمضان ماهى است كه در آن تقديرات و مسائلى كه در آن سال از نيكى و بدى ، خير و شرّ نفع و ضرر ، سود و زيان ، و زندگى و مرگ و بهرهء روزى هر فرد تعيين ميگردد ( در شب قدر كه در اين ماه مىباشد ) و به همين جهت است كه آن شب را « قدر » ميگويند .\r\nو اگر بپرسد : چرا مأمورند بروزهء ماه رمضان و بس ، نه كمتر و نه زيادتر ؟\r\nگفته مىشود : براى آنكه اين مقدار ، حدّى است كه از انجام آن ، هم ضعيف بر مىآيد و هم قوى ، و جز اين نيست كه خداوند فرائض و واجبات را به اندازه اى كه در امكان غالب افراد باشد تعيين فرموده ، آنگاه ناتوانان را آزادى داده ، بدين معنى كه اگر خواستند با اينكه سخت است آن را انجام دهند مانعى نباشد ، و نيز توانايان را ترغيب و تحريص كرده كه اگر خواستند غير ماه رمضان را هم با گرفتن روزه تقرب جويند ، و چنان كه به كمتر از اين صلاحشان بود خداوند كمتر ميفرمود ، و اگر محتاج به بيشتر از اين بودند بزياده از اين امر ميفرمود .\r\nو اگر بپرسد : چرا زن كه حائض مىشود نماز و روزه از او ساقط مىشود ؟\r\n","description":"","footnote":"","page_name":" 248 ","page_number":248},
  {"content":"\r\nگفته مىشود : براى اينكه او در آن هنگام ناپاك است و خداوند نخواسته است عبادت شود مگر با طهارت ، و براى اينكه روزه براى كسى كه نمازى براى او نيست درست نيست .\r\nو اگر بپرسد : چرا بايد روزه را قضا كند ولى نمازش قضا ندارد ؟ گفته مىشود كه براى چند جهت : اوّل اينكه گرفتن روزه او را از كارهاى لازم زندگى خود باز نمىدارد و از خانه دارى و خدمت به شوهرش و انجام فرمان او و اصلاح امور منزل و شستشو و نظافت مانع نمىشود ، ولى نماز وقت را مىگيرد و مانع از انجام همهء امور ديگر مىشود ، زيرا نماز در شبانه روز مكرّر واجب مىشود ، و زن قدرت آن را ندارد كه هم نمازهاى مدّت ناپاكى خود را بجاى آورد ، و هم نمازهاى ايّام پاكى ، و هم كارهاى لازم و ضرورى زندگى زناشوئى يا فردى خود را انجام دهد ، ولى روزه اين چنين نيست .\r\nو يكى ديگر از علَّتهاى آن اينست كه نماز ، خود زحمت نشست و برخاست و تحرّك و جنب و جوش لازم دارد ، ولى در روزه از اين امور نيست ، و تنها نخوردن و خوددارى كردن از مفطرات است نه حركت و جنبش و فعّاليت .\r\nو ديگر اينكه در تمام مدّت شبانه روز هيچ وقت جديدى نمىرسد مگر اينكه در آن نماز جديدى واجب مىشود ، ولى روزه اين طور نيست كه هر روز كه\r\n","description":"","footnote":"","page_name":" 249 ","page_number":249},
  {"content":"\r\nميرسد روزه‌اش بر او واجب باشد مانند نماز كه هر وقت سر ميرسد نمازى بر او واجب باشد .\r\nو اگر بپرسد : چرا هر گاه كسى در ماه رمضان مريض يا مسافر بود و تا رمضان ديگر طول كشيد و مريض صحّت و سلامتى خود را باز نيافت ، يا مسافر سفرش بپايان نرسيد و ماه رمضان سال ديگر رسيد بايد فديه بدهد براى رمضان گذشته و قضايش ساقط مىشود ، ولى اگر در بين سال شفا يافت يا مسافرتش تمام شد ، و روزه را قضا نكرد بايد هم روزه را قضا كند و هم فديه دهد ؟ گفته مىشود : در ماه رمضان آن سال روزه بر او واجب شده بود ، ولى چون مريض يا مسافر بود زمانش به بعد موكول گرديد ، و چون در تمام اين سال شرائط روزه كه صحّت ( سلامتى بدن ) و حضور در وطن ( مسافر نبودن ) است براى او موجود نشده ، اساسا روزه از او ساقط مىشود ، و بجاى آن بر او فديه واجب ميگردد ؛ زيرا حقّتعالى مرض را بر او غلبه داده ، و افاقه اى از مرض نيافته است ، و خدا راهى از براى اداى تكليف براى او قرار نداده ، چون مريض قدرت روزه گرفتن را ندارد ، و مسافر هم نبايد روزه بگيرد ، پس از اين جهت روزه از او ساقط است ، و همچنين است حكم در هر چيز را كه خداوند بر او مسلَّط كند ، مانند بيهوشى ؛ كه بفرض يك شبانه روز در حال بيهوشى بسر برد كه در آن حال\r\n","description":"","footnote":"","page_name":" 250 ","page_number":250},
  {"content":"\r\nنماز بر او واجب نگشته و لذا قضا هم ندارد ، چنان كه امام صادق عليه السّلام فرموده « هر چيز را كه خداوند بر بنده اش مستولى گرداند او را معذور داشته » چون وى در هنگام داخل شدن ماه مبارك رمضان معذور بوده و تا آخر سال عذرش بىوقفه باقى مانده پس بر او فديه ( كه مقدارى طعام بمسكين دادن است ) واجب شده نه روزه ، و او بمنزلهء كسى است كه براى هميشه استطاعت روزه را نداشته باشد كه بر او دادن فديه مقرّر گشته است ، چنان كه خداوند عزّ و جلّ فرموده : * ( فَصِيامُ شَهْرَيْنِ مُتَتابِعَيْنِ . . . . ) * * ( فَمَنْ لَمْ يَسْتَطِعْ فَإِطْعامُ سِتِّينَ مِسْكِيناً ) * ( يعنى : دو ماه پى در پى روزه است ، و هر كس قدرت آن را ندارد شصت مسكين را طعام دادن است - مجادله : 4 ) مترجم گويد : « آيه در مورد كفّارهء ظهار كه نوعى طلاق جاهليّت بوده ، مىباشد ، نه حكم مريض معذور . و راوى در اختيار آيه اشتباه كرده است » .\r\nو نيز در آيهء ديگر فرموده : * ( فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ ) * ( پس فديه آن روزه است يا صدقه يا قربانى - بقره : 196 ) پس در اين آيه صدقه را بجاى روزه نهاده در صورتى كه حاجى در مضيقهء جانى باشد .\r\nو اگر بپرسد : اگر فرد مريض يا مسافر در آن وقت مكلَّف نبوده چون قدرت نداشته اكنون كه داراى قدرت شده ( يعنى در سال بعد ) ؟ گفته مىشود : چون\r\n","description":"","footnote":"","page_name":" 251 ","page_number":251},
  {"content":"\r\nعذرش باقى بود تا ماه رمضان ديگر رسيد حكمش تبديل به دادن فديه مىشود براى روزهء قضا شده ، زيرا او بمنزلهء شخصى مىشود كه بواسطهء عملى روزهء كفّاره بر او واجب شده است و طاقت گرفتن روزه را ندارد پس از او روزه ساقط مىشود و بجاى آن فديه لازم مىگردد ، و اگر براى او تا ماه رمضان ديگر افاقه و بهبودى حاصل شد و ( با اين حال روزه را ) نگرفت ، بايد براى اينكه وقت را ضايع كرده و از آن براى انجام وظيفه استفاده نكرده فديه دهد و قضاى روزه اى را كه دارد و بر ذمّه اش تعلَّق گرفته بجاى آورد چون ميتوانسته است آن را انجام دهد .\r\nو اگر بپرسد : چرا روزه‌هاى مستحبّى مقرّر شده ؟ گفته مىشود : براى آنكه روزه‌هاى واجب را كامل سازد .\r\nو اگر بپرسد : چرا روزه‌هاى مستحبّى در هر ماه سه روز است و در هر ده روزى يك روز ؟ گفته خواهد شد : خداوند متعال ميفرمايد : * ( مَنْ جاءَ بِالْحَسَنَةِ فَلَه عَشْرُ أَمْثالِها ) * ( هر كس عمل نيكى انجام دهد ده برابر جزا و پاداش خواهد داشت - انعام : 160 ) پس هر كس در هر ده روز يك روز را روزه بگيرد مانند اينست كه همهء ايّام سال را روزه گرفته است ، چنان كه سلمان - رحمة الله عليه - ميگفت : « روزهء سه روز در هر ماه روزهء دهر و تمام روزها به حساب مىآيد ، پس هر كس غير آن زمانى بيابد روزه بگيرد » .\r\n","description":"","footnote":"","page_name":" 252 ","page_number":252},
  {"content":"\r\nو اگر بپرسد : چرا روزه ( مستحبّى ) در پنجشنبهء اوّل دههء اوّل و پنجشنبهء آخر دههء آخر ، و چهارشنبهء دههء وسط هر ماه معيّن شده است ؟ جواب آنست كه :\r\nامّا پنجشنبه : امام صادق عليه السّلام فرمودند : در هر پنجشنبه اعمال بندگان بر خداوند عزّ و جلّ عرضه ميگردد ، پس دوست داشته در هنگامى كه عمل بنده بر او عرضه مىشود وى در حال روزه باشد .\r\nو اگر بگويد : چرا آخرين پنجشنبهء ماه گفته شده است ؟ جواب آنست كه چون در دههء آخر ، عمل هشت روز دههء آخر با حال روزه بودن بنده به خداوند عرضه شود بهتر است از اينكه عمل دو روز با روزه به خداوند عرضه شود ، و امّا روزهء چهارشنبه را براى اين در دههء وسط ماه قرار دادند از جهت اينكه امام صادق عليه السّلام فرمود : خداوند آتش را در روز چهارشنبه خلق كرد و در روز چهارشنبه عذاب بر گنهكاران امّتهاى پيش نازل شد ، و آنان را هلاك ساخت ، و اين روز ، روز نحس مستمر يعنى يكپارچه شوم است ، و خداوند خواسته است كه در آن روز بنده اش نحسى آن را از خود دور گرداند ، بسبب روزه اى كه بدان تقرّب جسته است .\r\n","description":"","footnote":"","page_name":" 253 ","page_number":253},
  {"content":"\r\nو اگر بپرسد : چرا در كفاره براى كسى كه قدرت مالى ندارد كه بنده آزاد كند روزه معين كرده است نه حجّ و نه نماز و نه غير اين دو از عبادات را ؟ گفته مىشود : براى اينكه نماز و حجّ و ساير عبادات واجبه مانع از كار و كوشش زندگى است و انسان را از امور ضرورى معيشت باز ميدارد ، و همان علَّتها كه در قضاء روزهء حائض ذكر شد همه در اينجا هست كه روزه‌اش قضا دارد ، نه نمازش .\r\nو اگر بپرسد : چرا روزهء دو ماه پى در پى در كفّارهء ( قتل و . . . . ) واجب شد ، نه يك ماه و نه سه ماه ؟ جواب آنست كه خداوند در سال روزهء يك ماه را واجب كرده و آن را براى سختگيرى بر او و تأكيد دو چندان نمود .\r\nو اگر بپرسد : چرا آن پى در پى مقرّر شده است ؟ پاسخ داده شود كه : اين براى آنست كه آن را كوچك و بىاهميت و آسان نشمارند ، چون اگر آن را متفرّقا بجاى آرند چندان سخت نمىنمايد .\r\nو اگر بپرسد : چرا امر بحجّ خانهء كعبه فرموده است ؟ گفته خواهد شد : از براى ورود بساحت عبوديّت ، و رفتن بسوى خداوند عزّ و جلّ و درخواست أجر\r\n","description":"","footnote":"","page_name":" 254 ","page_number":254},
  {"content":"\r\nو پاداش بيشتر ، و بيرون شدن از گناهان ، و توبه و بازگشت از آنچه تاكنون از تقصير و نافرمانى از او سر زده است ، و شروع در آينده كرده ، و عمل را از نو آغاز كند در حالى كه نامهء اعمالش از سياهى گناهان همچو طفلى مادرزاد سفيد و پاك گشته است . علاوه بر آنچه از انفاق و صرف اموال و به زحمت انداختن ابدان و مشقّات سفر و دورى از زن و فرزند و خويشان ، و منع كردن خود از لذّتها ، و پيمودن راه بسيار در گرما و سرما على الدّوام تا خود را به مقصود رساند ، با كمال خضوع و كوچكى و تواضع و تذلل ، و اينكه در اين سفر براى همهء مردم اهل شرق و غرب منفعتهائى است ، چه از اهل خشكى باشد و چه از اهل دريا و جزائر آن ، هر كس كه باشد ، بحجّ رفته است يا نه ، همگى از آن فائده مىبرند ، خواه تاجر ، خواه واردكننده ، خواه فروشنده ، و خواه خريدار ، كاسب و زمينگير ، كرايه دهندهء مركب سوارى ، و بينوا ، همه و همه بهره مند ميشوند ، و اهل بلاد مختلف در اجتماعاتى كه بر ايشان پيش مىآيد حوائج يك ديگر را مىفهمند و در رفع آن يك ديگر را يارى مىكنند ، علاوه بر اينها در آن آموزش احكام دين است و اخبار پيشوايان دين را از ناحيه اى به ناحيهء ديگر انتقال مىدهند و ترويج دين مىكنند ، و چنان كه خداوند تعالى فرموده است : * ( فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ لِيَتَفَقَّهُوا فِي الدِّينِ وَلِيُنْذِرُوا قَوْمَهُمْ إِذا رَجَعُوا إِلَيْهِمْ لَعَلَّهُمْ يَحْذَرُونَ ) * ( پس چرا كوچ نكنند از هر فرقه يك جماعت تا تحصيل فقه\r\n","description":"","footnote":"","page_name":" 255 ","page_number":255},
  {"content":"\r\nكنند و احكام دين بياموزند ، و چون با قوم و خويشان ملاقات كردند آنها را از نادرست كارى و خطا بترسانند ، باشد كه حذر كنند - توبه : 122 ) ، و در آيهء ديگر فرموده : « * ( لِيَشْهَدُوا مَنافِعَ لَهُمْ ) * » ( تا بمنفعت تجارت دنيائى و بردن اجر و ثواب اخروى خود حاضر آيند و بهره گيرند - الحجّ : 28 ) شرح : « بايد دانست كه آيهء مباركهء در قرآن سياق و صدرى دارد كه از ظاهر آن رفتن بجهاد فهميده مىشود ، و آن چنين است : حكم جهاد كه آمده ، بسببى كه در آيات قبل ذكر شده ، مردان مؤمن جملگى در بسيج اسم نوشته و حاضر و آمادهء رفتن بسريه ميشدند ، در اين ميان رسول خدا صلَّى الله عليه و آله در مركز تنها ميماند ، آيه آمد كه * ( وَما كانَ الْمُؤْمِنُونَ لِيَنْفِرُوا كَافَّةً ، فَلَوْ لا نَفَرَ مِنْ كُلِّ فِرْقَةٍ مِنْهُمْ طائِفَةٌ ) * - تا آخر آيه » يعنى ( لازم نيست مؤمنان همگى بسيج شوند ، چرا از هر قومى ، جماعتى از مؤمنين براى نبرد نروند تا بقيه نزد رسول خدا بمانند و آياتى كه نازل مىشود و رسول خدا براى آنان بيان مىكند فرا گيرند ، و آن جماعت رفته چون باز گشتند اينان مطالبى را كه آموخته‌اند بايشان بياموزند ) ، پس آيه و لو اينكه ظهور در رفتن به سريه و نبرد را دارد ، ولى ذيل آيه و جوب تفقّه در دين را در بردارد و امر بدان مىكند لذا در روايات اهل بيت - عليهم السّلام - به اين آيهء مباركه براى وجوب تفقّه در دين استشهاد شده است ، نه بوجوب « نفر » براى تفقه در دين ، زيرا رسول خدا صلَّى الله عليه و آله خود آموزگار فقه است از نزد او بكجا روند تا فقه آموزند ، چنان كه اكنون در اين روزگار نميتوان به اهل قم يا هر مركز علمى ديگر گفت : چرا كوچ نمىكنيد و به اطراف نمىرويد تا علم بياموزيد ، پس مراد از تحريص آموختن است نه كوچ كردن ، و در اين صورت استشهاد به آيه درست و بجا است ، و در صورتى كه تحريص به نفر آيه را ، نفر به تحصيل علم تصور كنيم اشكال پيش مىآيد ، و الله اعلم\r\n","description":"","footnote":"","page_name":" 256 ","page_number":256},
  {"content":"\r\nبالصّواب » .\r\nو اگر بپرسد : چرا در تمام عمر يك مرتبه مأمور بحجّ شده‌اند نه بيشتر ، گفته مىشود : براى اينكه خداوند متعال واجبات را بملاحظهء حال پستترين فرد از حيث قدرت و توانائى قرار داده است ، چنان كه خود فرموده : * ( فَمَا اسْتَيْسَرَ مِنَ الْهَدْيِ ) * ( گوسفند قربانى حجّ آنچه ميسّر است - بقره : 196 ) يعنى گوسفندى ، تا هم غنىّ و هم ضعيف المال بتوانند انجام دهند ، و همچنين باقى واجبات جملگى غير اين نيست كه : بملاحظهء كمترين فرد از نظر قدرت تعيين شده است ، و يكى از جملهء واجبات حجّ است كه يك مرتبه در تمام عمر فريضه شده ، و بعد خداوند ثروتمندان و متمكَّنين را به قدر استطاعتشان ترغيب كرده است .\r\nو اگر بپرسد : چرا مأمور بعمرهء تمتّع شده‌اند ( يعنى پس از احرام عمره و انجام اعمال آن هنوز حجّ بجاى نياورده ميتوان از محرّمات احرام محلّ شد و لذّات ممنوعه در احرام را حلال دانست ؟ ) پاسخش آنست كه اين تخفيفى است و رحمت كه خداوند ببندگانش داده تا در اين سفر دور و دراز و پرمدّت احرامشان در اثر طول زمان آسيب نبيند ، و فساد در آنان رخنه نكند و از ممنوع بودن مدّتى از بردن بعض لذّات حريص به آن نشوند ، و براى اينكه حجّ و عمره هر دو واجب است ، و هر دو احرام ميخواهد ، و با باقيماندن در احرام اوّل مانند\r\n","description":"","footnote":"","page_name":" 257 ","page_number":257},
  {"content":"\r\nتعطيل و يا باطل نمودن احرام عمره است ، و براى اينكه حجّ بدون عمره نباشد و ميان آن دو فاصله افتد و از يك ديگر تميز داده شوند .\r\nو رسول خدا صلَّى الله عليه و آله فرمود :\r\nعمره بحجّ منضمّ شد تا روز قيامت ، و عمره واجب ديگرى است سواى حجّ ، و اگر رسول خدا صلَّى الله عليه و آله سياق هدى نكرده بود يعنى قربانى بهمراه خود نياورده بود و از براى او جايز نبود كه محلّ بشود تا قربانيها را به محل خود برساند ، او نيز مانند ديگران محلّ ميشد و از احرام عمره خارج ميگشت قبل از اينكه قربانى كند ، و از همين رو فرمود : اگر پيش از اين مانند شما قربانى بهمراه نياورده بودم آخرين عمل خود را بجاى مىآوردم چنان كه شما را بدان امر كردم ، يعنى پيش از قربانى سر ميتراشيدم يا تقصير مىكردم ، لكن من سوق هدى كردم و سائق هدى نميتواند از احرام خارج شود تا اينكه قربانى كند .\r\nمردى در اين ميان برخاست و گفت : يا رسول الله ما بيرون ميرويم در حالى كه حاجّ هستيم و حال اينكه از سرهاى ما آب جنابت ميچكد ؟ ( مرادش غسل جنابت بود ) ، رسول خدا صلَّى الله عليه و آله فرمودند : هرگز تو بدين حكم ايمان نخواهى آورد .\r\nو اگر بپرسد : چرا ايّام حجّ ، دههء اول ذى الحجّه مقرّر گشته است ؟ پاسخ آنست كه : خداوند متعال خوشداشت كه در ايّام تشريق با اين عبادت به دو تقرّب\r\n","description":"","footnote":"","page_name":" 258 ","page_number":258},
  {"content":"\r\nجويند و در اين ايّام او را عبادت كنند ، و اين ايّام اولين بارى بود كه فرشتگان براى خدا حجّ گزاردند و بگرد خانه طواف نمودند ، و خداوند آن را سنت قرار داد و وقت گزاردن مناسك حجّ فرمود تا روز قيامت ، و امّا پيمبران : آدم و نوح و ابراهيم و موسى و عيسى و محمّد صلَّى الله عليه و عليهم اجمعين و ديگر غير از انبيا نيز در چنين ايّامى حجّ بجا آورده‌اند ، و اين سنّت شد براى اولاد ايشان تا روز رستاخيز .\r\nو اگر بپرسد : چرا مأمور به احرام شده‌اند ؟ گفته مىشود : تا اينكه فروتن باشند و تندردهند ، پيش از آنكه بحرم خداى عزّ و جلّ داخل گردند ، به سراى امن و امان وارد شوند ، و براى اين كه از لهو و بيهوده دست باز دارند و به كار دنيا نپردازند ، و از زينت و لذّات چشم پوشند ، و با كمال جدّ و جهد بكارى كه براى آن آمده‌اند به تمام وجود بپردازند و جمله بسوى آن روند كه قصد كرده‌اند انجام دهند ، بعلاوه چيزهائى كه در احرام است از بزرگداشت خداوند متعال و نيز بيت او ، و اظهار كوچكى و تواضع بندگان در آن هنگام كه قصد زيارت خانهء خدا كرده‌اند ، و بر او وارد ميشوند در حالى كه اميدوارند به ثواب و پاداش ، و ترسانند از عقاب و كيفر ، روندگانند بسوى او ، رهسپارانند بجانب او با حالت فروتنى و\r\n","description":"","footnote":"","page_name":" 259 ","page_number":259},
  {"content":"\r\nخضوع و كوچكى و ناچيز شمردن خود - و صلَّى الله على محمّد و آله و سلم .\r\nو عبد الواحد بن محمّد بن عبدوس نيشابورىّ - رضى الله عنه - حديث كرد از علىّ بن محمّد بن قتيبه نيشابورى كه گفت : من وقتى از فضل بن شاذان اين مطالب را شنيدم در علل احكام ، به او گفتم : به من بگو آيا اين علَّتهائى كه بيان كردى از استنباطات خودت بود كه از راه فكر و انديشه بدان رسيده و آن را بيرون آورده اى ، يا اينكه اينها را از كسى شنيده و روايت كرده اى ؟ در پاسخ من گفت :\r\nمن كسى نيستم كه مراد خداوند را از فرائض و احكام او بفهمم ، و يا مراد رسول خدا را بدانم كه براى چه تشريع كرده و سنّت نهاده است ، و نميتوانم به خودى خود آن را علتشناسى كنم ، بلكه آنچه گفتم همه را از مولايم على بن موسى الرّضا - عليهما السّلام - متفرّقا شنيدم و همه را جمع كرده و تأليف كردم .\r\nسپس گفتم : اجازه دارم اين احاديث را از تو و از آن حضرت روايت كنم ؟ گفت : آرى .\r\nو نيز فضل گويد : اين علل را از مولايم رضا - عليه السّلام - بطور متفرّق شنيدم و جمع آورى كردم .\r\n","description":"","footnote":"","page_name":" 260 ","page_number":260},
  {"content":"\r\n\r\nباب 35 كتابى كه حضرت رضا عليه السّلام در موضوع اسلام خالص و احكام آن براى مأمون نوشت\r\n1 - عبد الواحد بن محمّد بن عبدوس نيشابورىّ - رضى الله عنه - در ماه شعبان 352 از علىّ بن محمّد بن قتيبه از فضل بن شاذان برايم حديث كرد كه مأمون از علىّ بن موسى عليهما السّلام درخواست كرد كه بطور اجمال و خلاصه اسلام خالص و يك دست را براى او بنويسد ؛ امام عليه السّلام در پاسخ او نوشت :\r\n« اسلام محض ، شهادت به يكتائى معبود است كه خدائى جز او نيست ، نظير ندارد ، معبودى است واحد و يگانه ، مثل و مانند ندارد ، بىنياز و ابدى است ، آغاز ندارد و قائم بذات خود است ، شنوا و بينا و صاحب قدرت است ، ازلى و سرمدى است ، عالم و آگاهى است كه هيچ چيز بر او پوشيده نيست ، توانايى است كه عجز در او راه ندارد ، بىنياز و غنىّ بالذّاتى است كه احتياج و نياز را بر او راهى نيست ، عادلى است كه ستم از او سر نميزند ، و او آفرينندهء\r\n","description":"","footnote":"","page_name":" 261 ","page_number":261},
  {"content":"\r\nهمه چيز است ، و همتا و نظير و مانند و مثل و شبيه ندارد ، همكار و شريك و انباز ندارد ، و اوست مقصود و مطلوب در عبادت و دعاء و سؤال و رجاء و خوف .\r\nو آنكه محمّد بنده و فرستاده و رسول او است ، و امين و برگزيده و منتخب او است از ميان خلقش ، و سيّد و سالار پيمبران و فرستادگان از جانب حقّ ، و ختمكنندهء انبياء الهى و بهترين خلق عالم است ، و پيامبرى پس از او نخواهد بود ، و احكامش تغيير و تبديل پذير نيست ، شريعتش عوض نخواهد شد ، و اينكه آنچه محمّد بن عبد الله آورده است جملگى حقّ آشكار است ، و تصديق به او و قبول جميع انبيائى كه پيش از او بوده‌اند از پيمبران الهى و پيشوايان معصوم حقّ است ، و تصديق بكتاب او كه راست و صحيح و عزيز است آن كتابى كه باطل را در آن راهى نيست نه پيش روى و نه پشت سر « * ( لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه تَنْزِيلٌ مِنْ حَكِيمٍ حَمِيدٍ ) * » فرو فرستاده اى است از نزد خداوندى كه بهمهء امور و بر مصالح خلق دانا ، و ستوده و پسنديده است به نعمتهائى كه بر مخلوقاتش ارزانى داشته .\r\nو اينكه اين كتاب ( قرآن ) در بردارندهء همهء كتبى است كه پيش از آن نازل گشته ، و آن حقّ و درست است از آغاز تا انجامش از فاتحه تا خاتمه ، و ما ايمان\r\n","description":"","footnote":"","page_name":" 262 ","page_number":262},
  {"content":"\r\nداريم به آيات آن چه محكمش و چه متشابهش ، چه خاصّش و چه عامّش ، چه وعدش و چه وعيدش ، چه بشارتش و چه زنهارش ، چه ناسخش و چه منسوخش ، چه قصص و چه اخبارش ، بهمهء آن ايمان داريم . هيچ يك از مخلوقات مانند آن ( قرآن ) را نتواند آورد . و آنكه دليل كاروان بشريّت و راهنماى پس از او ( پيامبر محمّد مصطفى صلَّى الله عليه و آله ) بر مؤمنان و سرپرست و امام مسلمانان ، و بيانكنندهء قرآن و عالم به احكام آن ، برادر و وصىّ او و متصدّى امر خاندانش مىباشد ، آن كس كه نسبتش به دو همچون نسبت هارون است بموسى [ عليهما السّلام 
  ] و او علىّ بن ابى طالب امير مؤمنان عليه السّلام است كه امام تقوى پيشگان ، و پيشرو و جلودار كسانيست كه با گرفتن وضو سر و روى خود را نورانى كرده ، و در قيامت با صورت و دست و پاهاى نورانى وارد محشر ميشوند ( قائد الغرّ المحجّلين ) و بهترين و بالاترين اوصياء و وارث علم و دانش همهء پيامبران و فرستادگان خدا بر خلق ، و پس از وى حسن و حسين كه هر دو آقا و سرور جوانان بهشتى هستند ، سپس على بن الحسين زين العابدين ( زينت خدا پرستان ) ، و پس از او محمد بن علىّ شكافندهء معضلات علوم انبياء ، سپس جعفر بن محمّد الصّادق وارث علم اوصياء ، آنگاه موسى بن جعفر\r\n","description":"","footnote":"","page_name":" 263 ","page_number":263},
  {"content":"\r\nالكاظم فرو برندهء خشم ، آنگاه علىّ بن موسى ، بعد از وى محمّد بن علىّ ، و بعد او علىّ بن محمّد ، سپس حسن بن علىّ ، و آنگاه حجّت قائم منتظر - درود و رحمت خدا بر همگى ايشان باد - . گواهم شهادت مىدهم كه اينان جملگى وصى و امام و پيشوايان دينند ، و اينكه زمين از حجّت خدا خالى نخواهد ماند و مردم بدون حجّت در هيچ عصر و روزگار نباشند ، و آنانند كه دستاويز محكم خدايند براى خلق ، و پيشوايان راه حقّ و برهان و سند و ملاكند بر اهل دنيا تا روزى كه دنيا آخر شود و به خداوند باز گردد ميراث زمين و اهل زمين آنان كه در آن زندگى ميكردند ، و اينكه هر كس با ايشان مخالفت نمايد گمراه و گمراه كننده و رهاكنندهء حقّ و راه راست است ، و ايشانند كه آنچه بگويند اساسش قرآن است و تفسير و تعبير آن ، و اينانند كه گفتارشان گفتهء رسول خدا صلَّى الله عليه و آله است با توضيح آن ، و هر كس بميرد و آنان را نشناسد او بمرگ جاهلى مرده است ، و از آئين ايشانست خداشناسى و پرهيزگارى ، و پاكدامنى و راستگوئى ، و نيكى و درستى و پايدارى ، و كوشش ، و بازگرداندن امانات مردم ، و حقّ را به صاحب حقّ رساندن ؛ خواه نيكوكار باشد خواه فاجر و گناهكار ، و طول دادن سجده ، و روزه دار بودن روزها و شبزنده دارى و دورى گزيدن از محرّمات ، و انتظار فرج با صبر و پايدارى و مقاومت و كوشش در تحقق آن ، و خويشتندارى و\r\n","description":"","footnote":"","page_name":" 264 ","page_number":264},
  {"content":"\r\nشكيبائى در مصيبت ، و حسن رفتار با دوست و رفيق .\r\nآنگاه گرفتن وضو آن طور كه خداوند در كتاب خود امر فرموده شستن روى و دو دست از آرنجها تا سر انگشتان ، و مسح كردن سر و روى دو پا يك بار ، و اينكه وضو را جز غائط يا بول يا رها شدن باد از معده يا خواب يا جنابت باطل نمىكند ، و اينكه هر كس مسح پاها را بر بشره و پوست نكشد و روى كفش خود را مسح كند ، پس براستى كه خدا و رسولش را مخالفت نموده است ، و واجب او را ترك كرده و كتابش را عمل ننموده است .\r\nو غسل روز جمعه سنّت است ، و همچنين غسل دو عيد ( فطر و قربان ) و غسل وارد شدن به مكه يا مدينه ، و غسل زيارت و غسل احرام ، و غسل شب اوّل ماه رمضان ، و شب هفدهم و شب نوزدهم و شب بيست و يكم و شب بيست و سوم آن ماه . غسل همهء اين شبها سنّت و مستحب است ، و غسل جنابت فريضه و واجب است ، و همچنين غسل حيض مانند آنست .\r\nو نماز فريضه است : ظهر چهار ركعت و عصر چهار ركعت ، و مغرب سه ركعت ، و عشاء آخر شب چهار ركعت ، و نماز صبح دو ركعت ، و اينها هفده\r\n","description":"","footnote":"","page_name":" 265 ","page_number":265},
  {"content":"\r\nركعت مىشود .\r\nو نماز سنّت كه در شبانه روز مستحبّ است سى و چهار ركعت است ؛ هشت ركعت قبل از نماز واجب ظهر ، و هشت ركعت قبل از نماز عصر ، و چهار ركعت پس از نماز مغرب ، و دو ركعت نشسته پس از نماز عشاء كه يك ركعت محسوب مىشود ، و هشت ركعت در هنگام سحر ( قبل از طلوع فجر ) ، و دو ركعت نماز شفع و يك ركعت وتر رويهم سه ركعت كه پس از ركعت دوم سلام داده مىشود ، و دو ركعت نافلهء نماز صبح . و نماز در اوّل وقت افضل است ، و ثواب نماز جماعت بيست و چهار برابر نماز فرادى است ، و نماز به جماعت با امام فاجر نماز محسوب نمىشود ، و جز به كسانى كه اهل ولايت و طرفداران و هم مذهبان على عليه السّلام ميباشند ، اقتدا جايز نيست ( يعنى اقتداى به مخالفان علىّ عليه السّلام جايز و درست نيست 
  ] . و در پوست حيوان مرده نماز خوانده نمىشود ، و همچنين در پوست درندگان . و جايز نيست در تشهد اول گفتن « السّلام علينا و على عباد الله الصّالحين » زيرا خروج از نماز به گفتن سلام است ، و چون اين سلام گفتى از نماز خارجشده اى .\r\nو نماز شكسته رفتن هشت فرسخ است و زيادتر ( كه يك روز تمام با وسائل آن روز ، شخص در راه بود ) ، و چون مسافرت كنى و نماز را شكسته بخوانى\r\n","description":"","footnote":"","page_name":" 266 ","page_number":266},
  {"content":"\r\nروزه ات را بايد افطار كنى ، و هر كس مسافرتش شرعى بود و ( با اين حال ) روزه گرفت و افطار نكرد روزه‌اش باطل است و بايد آن را در حضر قضا كند ، زيرا روزه در سفر باطل است .\r\nو قنوت در نماز ( فريضه ) : صبح و ظهر و عصر و مغرب و عشاء سنّت واجب است ( يعنى حتّى الامكان بايد آن را بخواند ) .\r\nو نماز بر ميّت پنج تكبير است ، پس هر كس كم كند يعنى كمتر از پنج تكبير بگويد با سنّت مخالفت كرده است ، و چون ميّت را بگور سرازير مىكنند بايد ابتدا از پايش آرام آرام داخل قبر كنند .\r\nو بلند گفتن « * ( بِسْمِ الله الرَّحْمنِ الرَّحِيمِ ) * » در تمامى نمازها سنّت است ، و زكات واجب در هر دويست درهم پنج درهم است و در كمتر از آن زكاتى نيست ، و زكات بر مال تعلَّق نمىگيرد مگر پس از اينكه سال بر او بگذرد ( يعنى وارد ماه دوازدهم سال شود ) ، و جايز نيست كه زكات را به غير اثنى عشرى مذهب داد ، يا به غير شيعه - از كسانى كه بتشيّع معروفند - داد ، و عشريّه زكات گندم و جو و خرما و مويز چون به پنج وسق - كه هر كدام شصت صاع است و هر صاع چهار مدّ است - رسيد زكات تعلَّق ميگيرد ، نه كمتر ، و زكات فطره بر هر فردى چه كوچك و چه بزرگ ، چه آزاد و چه برده ، چه مرد و چه زن ، واجب\r\n","description":"","footnote":"","page_name":" 267 ","page_number":267},
  {"content":"\r\nمىباشد كه آن عبارت است از گندم و جو و خرما و مويز ، يك صاع كه آن چهار مدّ است ( هر مدّ 750 گرم است ) و جايز نيست به غير شيعهء امامى داده شود .\r\nو آخرين حدّ حيض ( معمولا ) ده روز است و كمترش سه روز ، و ( بايد ) زن مستحاضه به خود پنبه بردارد تا مانع از آمدن خون باشد و غسل مىكند و نماز ميخواند ، و امّا حائض نماز را ترك مىكند و قضا هم ندارد ، و روزه را ترك مىكند امّا آن را بايد قضا كند .\r\nو روزهء ماه رمضان واجب است ( براى حاضر ) و با رؤيت هلال روزه گرفته مىشود و با رؤيت هلال ، افطار ، و نماز مستحبّى را نمىتوان به جماعت بجاى آورد زيرا كه آن بدعت است و گمراهى و هر گمراهى سرانجامش دوزخ است ، و روزهء سه روز در هر ماه در هر دهه يك روز پنجشنبهء اوّل و پنجشنبهء آخر و چهارشنبهء وسط مستحب است ، و روزهء ماه شعبان بسيار نيكوست براى آن شخص كه روزه بدارد ، و روزه‌هاى قضاشدهء ماه رمضان را ميتوان متفرّقا بجاى آورد و مجزى است .\r\nو حجّ خانهء خدا بر كسى كه مستطيع باشد و راهى به آن داشته باشد واجب\r\n","description":"","footnote":"","page_name":" 268 ","page_number":268},
  {"content":"\r\nاست و مراد از استطاعت و راه داشتن داراى زاد و راحله بودن و صحت بدن است ، و حجّ براى غير اهل مكَّه ، حجّ تمتّع است ، و حجّ قرآن و افرادى كه سنّيها بجا مىآورند درست نيست مگر براى كسانى كه از اهل مكَّه‌اند و منزلشان در آن شهر است ، و احرام قبل از رسيدن بميقات درست نيست ( مگر اينكه به نذر بر خود واجب كرده باشد ) خداوند متعال فرموده : « * ( وَأَتِمُّوا الْحَجَّ وَالْعُمْرَةَ لِلَّه ) * » ( حجّ را با عمره براى تقرّب به خدا تمام بجاى آوريد - بقره : 196 ) ، و جايز نيست گوسفند اخته را قربانى كرد و پذيرفته نمىشود ، زيرا كه آن ناقص است و همچنين گوسفندى كه بيضه‌هاى او در اثر ضربه اى از كار افتاده باشد .\r\nو جهاد بدستور امام عادل واجب ميگردد ، و هر كس به جهت حفظ مال خود كشته شود شهيد است ، و جايز نيست احدى از كافران يا ناصبيان را در زمان تقيّه كشت ، مگر اينكه قاتل باشد يا ماجراجو و مفسد ( يا ستمكار ) ، و اين هم در صورتيست كه بر خود و اصحاب و ياران خود از كشته شدن نهراسى ( يعنى اگر بيم آن باشد كه طرفداران آن كافر يا ناصبى دست بخونريزى و كشتار اهل حقّ ميزنند جايز نيست ) و تقيّه كردن در زمان تقيّه و يا محلّ تقيّه واجب است ، و كسى كه براى دفع ظلم از خود از روى تقيّه سوگند بدروغ ياد كند كفّاره ندارد و گناه نكرده است .\r\nو طلاق بنا بروش و سنت رسول خدا صلَّى الله عليه و آله آن روشى كه خداوند تعالى در\r\n","description":"","footnote":"","page_name":" 269 ","page_number":269},
  {"content":"\r\nكتاب خود فرموده و در سنّت رسول است صحيح است و در غير آن روش و شرائط ، طلاق مخالف كتاب است و درست نيست ، چنان كه نكاح نيز اگر با كتاب خدا مخالف بود نكاح نيست و رابطه و علقهء زوجيّت ايجاد نميكند ، و جايز نيست مرد بيش از چهار زن آزاد بحبالهء نكاح داشته باشد ، و هر گاه زن سه بار طلاق عدّى داده شد ، ديگر بدان مرد باز نمىگردد مگر آنكه شوهرى به عقد دوام اختيار كند ( و چنانچه او مرد يا طلاق داد محلَّل واقع شده و بر شوهر اوّل حلال مىشود و ميتوان به عقد نكاح او در آيد ) و امير مؤمنان عليه السّلام فرموده است :\r\nبپرهيزيد از ازدواج با زنانى كه در يك مجلس سه بار طلاق داده شده‌اند زيرا كه اينان داراى شوهرند . ( عقيدهء مخالفين اين است كه در يك مجلس سه طلاق ) .\r\nو صلوات بر پيغمبر واجب است در همه جا : هنگام عطسه كردن ، يا در وقت ذبح كردن حيوانات حلال گوشت و غير اينها ( يعنى حكم « * ( يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً ) * » ، و تنها اختصاص بتشهّد نماز ندارد ، بلكه عموميّت دارد و در تشهّد تركش جايز نيست و نماز را ناقص مىكند ) ، و دوستى با دوستان خدا ، و دشمنى با دشمنان خدا و بيزارى جستن از آنها و از پيشوايانشان واجب است ، و نيكى به پدر و مادر واجب است هر چند مشرك باشند ، امّا طاعتشان در امرى كه معصيت خداى عزّ و جلّ است جايز نيست ، نه\r\n","description":"","footnote":"","page_name":" 270 ","page_number":270},
  {"content":"\r\nتنها پدر و مادر بلكه اطاعت هيچ كس در معصيت پروردگار جايز نيست ، چرا كه مخلوقى را در نافرمانى و معصيت خالق اطاعت نيست .\r\nو ذبح برّه تو دلى كه از شكم مذبوح مرده به دنيا آيد در وقت ذبح مادرش در صورتى كه مو و كلك داشته باشد همان ذبح مادرش مىباشد و در صورتى كه زنده به دنيا آيد بايد آن را سر بريد .\r\nو جايز بودن آن دو متعه كه خداوند در كتابش نازل فرموده و پيامبر صلَّى الله عليه و آله آن را سنّت نهاده است ، يكى متعهء زوجه و عقد انقطاعى و به مدت معيّن است ، و ديگرى متعهء حجّ ؛ يعنى تمتّع در حجّ .\r\nو فرائض و ميراث همان نحوى است كه خداوند تعالى در كتابش مقرّر فرموده ، و نبايد از آن حدود تعدّى كرد و حقّ پاره اى را زياد داد كه به ديگران ستم شود ، و با وجود فرزند و پدر و مادر احدى از اقوام ارث نمىبرند مگر شوهر يا زوجه ، و كسانى كه در كتاب خدا سهمى براى ايشان ذكر شده است بميراث سزاوارترند از كسانى كه حقّى بر ايشان ذكر نشده است ، و عصبه از دين خدا نيست .\r\nشرح : « عصبه در اصطلاح فقها آنست كه مال ميراث از سهامى كه در فرائض معيّن شده زياد بيايد و سهم بر ان سهمشان به يك يكم نرسد و مثلا هفت دهم مال شود ، مبلغ زائد را فقهاى عامهء ميگويند بايد به\r\n","description":"","footnote":"","page_name":" 271 ","page_number":271},
  {"content":"\r\nخويشان متوفّى غير آنان كه سهم برده‌اند داد ، و در مذهب ما بايد به صاحب سهام موافق سهمشان ردّ كرد ، و همچنين اگر مال ميراث از سهامى كه در قرآن ذكر شد كم بيايد مثلا سهام ده هشتم باشد كسر مال را بايد از چه كسى كم كرد ؟ در مذهب ما هر كسى كه دو سهم براى وى در شرائط مختلف ذكر شده است از سهم كمتر او ديگر كسر نمىكنند ، و از كسانى كه يك سهم معيّن براى ايشان ذكر شد كسر ميكنند ولى عامّه از سهم همهء ميراث بر آن كسر ميگذارند و اين را « عول » گويند » .\r\nبارى : عقيقه كردن از براى مولود - پس يا دختر - لازم است ، و همچنين نامگذارى و تراشيدن موى سرش در روز هفتم ميلادش و به وزن موى او طلا يا نقره صدقه دادن ، و ختنه كردن براى مردان واجب ، و خير است براى زنان ، و خداوند تبارك و تعالى كسى را باندازهء طاقتش مكلَّف نمىسازد ، بلكه « * ( لا يُكَلِّفُ الله نَفْساً إِلَّا وُسْعَها ) * » ( خداوند كسى را مكلَّف نمىسازد مگر در حدى كه كاملا و با كمال راحتى بتواند تكليف خود را انجام دهد و در سعه باشد نه در منتهاى طاقت و فشار . ) و افعال بندگان مخلوق خدا است ، امّا بخلق تقديرى ( يعنى خدا خواسته است مختار باشند و بتوانند انجام دهند يا نه ) نه خلق تكوينى ( كه اختيار نداشته باشند و بدون دخالت و هيچ گونه تصرّف مانند ابزار كارگر ، عملى از آنها سربزند ) و خداوند البتّه خالق همه چيز است ، و ما نه بجبر قائليم و نه بتفويض ، و خداوند بىتقصير را بجاى مجرم و تقصير كار مؤاخذه نمىكند ، و\r\n","description":"","footnote":"","page_name":" 272 ","page_number":272},
  {"content":"\r\nكودكان را بگناه پدران عذاب نمىنمايد ، و هيچ كس بار ديگرى را نخواهد كشيد ، و براى شخص نيست مگر آنچه را كه خود بكوشش بدست آورده ، و بر خداوند است كه بگذرد و عفو كند و بفضل و كرمش رفتار نمايد ، و ستم و جور و ظلم از او صادر نمىشود زيرا كه منزّه و مبرّاى از آن است ، و خداوند فرمانبرى كسى را كه ميداند او مردم را گمراه مىكند و از صراط حقّ دور ميسازد واجب نساخته است و براى رسالتش اين چنين كسى را برنگزيده است ، و از بندگانش آن كس را كه ميداند كه وى به او و بعبادتش كافر خواهد شد و پيروى شيطان را خواهد كرد انتخاب نمىكند .\r\nو اينكه اسلام غير از ايمان است ، و هر مؤمنى مسلمانست ، ولى هر مسلمانى مؤمن نيست ، و دزد در هنگام دزدى ايمان ندارد ، و همچنين زانى در هنگام زنا كردن ايمان از او سلب شده و در آن حال مؤمن نيست ، چرا كه اگر مؤمن بود زنا نمىكرد ، و اصحاب حدود يعنى : كسانى كه مستحقّ كيفر حدّ هستند نه از مؤمنانند و نه از كافران ( بلكه تنها ) مسلمانند ، و خداوند هيچ كس را از مؤمنين كه وعدهء بهشت به او داده بدوزخ داخل نميكند ، و كافرى را كه وعدهء خلود ابدى در آتش به او داده از آتش بيرون نميكند ، و نمىآمرزد كسى را كه مشرك بوده ، و برايش انباز و شريكى قائل مىشده است ، و به غير از شرك را\r\n","description":"","footnote":"","page_name":" 273 ","page_number":273},
  {"content":"\r\nمىآمرزد - البتّه از آن كسى را كه خود صلاح بداند - و گناهكاران موحّدان را در آتش دوزخ مخلَّد نمىدارد و روزى نجات خواهند يافت و از آتش خارجشان خواهند كرد ، و شفاعت در حقّ ايشان جايز است .\r\nو اين روزگار ، روزگار تقيّه است در اين مرز و بوم ، كه آن سرزمين اسلام است نه سرزمين كفر و نه سرزمين ايمان ، و امر بمعروف و نهى از منكر هر دو واجب و از واجبات است در صورت امكان ، كه بيمى بر جان شخص نباشد . و ايمان ، به اداء امانت و پرهيز از جميع گناهان كبيره است ، و آن شناخت و معرفت خدا و رسول است به دل و صميم قلب و اقرار نمودن با زبان ( كه صريحا بگويد : ( أشهد أن لا إله إلا الله ، و أنّ محمّدا رسول الله ) و طبق آن اعتقاد ، عمل كردن است .\r\nو تكبير در روز عيد فطر و قربان واجب است ، و در عيد فطر در تعقيب پنج نماز ( گفتن تكبير ) واجب است - كه ابتداى آنها بعد از نماز مغرب شب عيد است - ، و در عيد قربان بعد از ده نماز است - كه ابتداى آن عقب نماز ظهر است در روز قربانى و عيد اضحى كه دهم ماه ذى حجّه باشد - ، و براى كسى كه در منى حاضر باشد بعد از پانزده نماز واجب است ، يعنى تركش زيان آور است .\r\n","description":"","footnote":"","page_name":" 274 ","page_number":274},
  {"content":"\r\nو زن در حالت بعد از زايمان و نفاس بيش از هجده روز ترك نماز نمىكند ، پس اگر پيش از اين ( هيجده روز ) پاك شد ، نماز بخواند ، ولى اگر از هجده روز گذشت و خون بند نيامد پس غسل مىكند و نماز گزارد و عمل مستحاضه را انجام ميدهد .\r\nو به عذاب قبر و عالم برزخ ، و بمنكر و نكير ايمان داشتن ، و نيز به برانگيخته شدن پس از مرگ در روز رستاخيز ، و به ميزان و پل صراط . و بيزارى از كسانى كه در حقّ آل محمّد عليهم السّلام ظلم كردند واجب است ؛ و ( خصوصا رؤسا كه ) آنان را خانه نشين نمودند ، از بلاد و زادگاه خود بيرون راندند ، يا قصد آن را داشتند ، و ستم و ناروائى را بر آنان سنّت نهادند ، و سنّت پيغمبر - صلَّى الله عليه و آله - را زير و رو كرده و تغيير دادند . و همچنين بيزارى از پيمانشكنان كه اصحاب جمل باشند و قاسطين كه معاويه و اتباع اويند ، و مارقين كه خوارج نهروانند ، از اينانند كه هتك حجاب رسول خدا صلَّى الله عليه و آله كردند و بيعت با امامشان را شكستند و آن زنگ را سوار شتر كرده و ببصره آوردند ، و با امير مؤمنان - عليه السّلام - بقتال پرداختند ، و شيعيان با تقوى را - كه رحمت خدا بر ايشان باد - كشتند .\r\nو بيزارى جستن از آن كس كه صحابهء نيكوكار و اخيار را نفى بلد كرد و آنان را به غربت فرستاد ، و آنها را كه رسول خدا صلَّى الله عليه و آله طرد كرده بود بمركز اسلام\r\n","description":"","footnote":"","page_name":" 275 ","page_number":275},
  {"content":"\r\nآورد ، و ملعونان را پناه داد ، و اموال مسلمين را در ميان توانگران پخش كرد و فقرا را محروم ساخت و بضعفا چيزى از حقّشان نپرداخت مگر اندكى ، و بيخردان را از عمّال و كارگزاران مملكت اسلامى قرار داد - مانند معاويه و عمرو بن عاص كه هر دو مورد لعن رسول خدا صلَّى الله عليه و آله بودند - ، و واجب است بيزارى جستن از دوستان ايشان كه با امير مؤمنان بمحاربه برخاستند ، انصار و مهاجرين را كشتند ، و اهل فضل و صلاح را از پيشينيان بقتل رسانيدند .\r\nو همچنين بيزارى از اهل شورى ، و ابو موسى اشعرىّ و دوستانش كه اينان كسانى هستند كه اهل اين آيه‌اند : * ( الَّذِينَ ضَلَّ سَعْيُهُمْ فِي الْحَياةِ الدُّنْيا وَهُمْ يَحْسَبُونَ أَنَّهُمْ يُحْسِنُونَ صُنْعاً ، أُولئِكَ الَّذِينَ كَفَرُوا بِآياتِ رَبِّهِمْ ) * ، يعنى : ( اينان كسانى هستند كه زيانكارترين مردمند كه گم شد و ضايع گرديد كوششهاى ايشان بانجام كارهاى نيك در اين دنيا ، و مىپندارند كه كار نيكو انجام مىدهند ، و اينانند كه بآيات و نشانه‌هاى پروردگارشان كافر گشتند ) و بولايت امير المؤمنين - عليه السّلام - و بلقاء پروردگار كافر شدند ، يعنى خدا را ملاقات خواهند كرد و ميميرند بدون ولايت علىّ عليه السّلام و اعمالشان يكسر تباه و حبط و نابود مىشود ، و روز رستاخيز ترازوئى براى ايشان به پا نخواهيم كرد كه بدان عمل خير ايشان سنجيده شود ، زيرا خيرى براى آنها باقى نماند و همه تباه و نابود شد ، و آنان سگان اهل دوزخند .\r\nو همچنين واجب است بيزارى از آنها بتهاى ساختگى كه پيشوايان ضلالت\r\n","description":"","footnote":"","page_name":" 276 ","page_number":276},
  {"content":"\r\nو گمراهى و جلوداران جور و ستم بر رعيّت بودند جملگى از اوّلين و آخرينشان . و نيز بيزارى از كسانى كه همكار پىكنندگان ناقهء صالح بودند كه از اشقياء اوّلين است ، و اينان اشقياء آخرين . و از هر كس كه با آنان طرح دوستى ريخته ، و واجب است دوستى و موالات با علىّ عليه السّلام و زير پرچم او بودن ، و تحت پرچم كسانى كه در صراط و منهاج و راه و روش پيغمبرشان صلوات الله عليه گام برداشتند ، و سلوك نمودند ، و چيزى از سنّت او را تغيير ندادند ( ترك سنّت و عمل به بدعت نكردند ) ، مانند سلمان فارسى و ابو ذرّ غفارى و مقداد بن اسود ، و عمّار ياسر ، و حذيفة بن اليمان ، و ابو هيثم بن تيّهان ، و سهل بن حنيف ، و عبادة بن صامت ، و ابو ايّوب انصارى ، و خزيمة بن ثابت ذو الشّهادتين ، و ابو سعيد الخدرى ، و امثال اينان كه خداوند از آنان راضى بود و رحمت و رضوانش بر ايشان باد ، و دوستى تابعان و هم عقيده‌ها و پيروانشان ، و هدايت يافتگان براهنمائى و تعليم ايشان ، و كسانى كه در راه آنان قدم برداشتند و بروش آنان سلوك كردند ، خداوند از ايشان خشنود باد .\r\nو از آئين اسلام است حرمت خمر و مسكرات ؛ چه اندك و چه بسيار آن . و حرمت هر مستكننده اى اندك يا بسيارش ، و هر چه بسيارش مستى آورد\r\n","description":"","footnote":"","page_name":" 277 ","page_number":277},
  {"content":"\r\nاندكش نيز حرام است ، و مضطرّ به آن نبايد شراب بخورد زيرا او را خواهد كشت ، و از اسلام است : حرمت هر حيوان درّنده اى كه داراى دندانهاى نيش ( گراز ) است و هر صاحب چنگالى از پرندگان ، و نيز حرمت اسپرز ؛ چون خون بسته است ، و حرمت جرّى و ماهى مردهء روى آب ، و مار ماهى ، و زمّير و هر ماهى كه فلس ندارد ، و اجتناب و دورى گزيدن از گناهان كبيره مانند : قتل نفس ؛ كه خداوند آن را حرام فرموده ، و زنا و دزدى و خوردن مسكرات و فراهم كردن نارضايتى والدين ، و فرار از ميدان نبرد ، و خوردن مال يتيم از راه ستم و زور ، و خوردن مردار و خون و گوشت خوك ، و ذبايحى كه نام غير خدا بر آن برده شده است يا نام خدا بر آن برده نشده است ، ( البتّه بعض اين حرمتها ) در غير حال ضرورت مىباشد .\r\nو رباخوارى پس از دانستن آن ، و مال حرام و قمار ، و كم فروشى در كيل و وزن ، و تهمت به زنان پاكدامن زدن ، و عمل قوم لوط ، و بدروغ شهادت دادن ، و يأس از رحمت خداوند ، و أمن از عقوبت خداوندى ، و قطع اميد از رحمت پروردگار ، و يارى ظالمان و ستمگران ، و گرويدن به آنها ، و سوگند بدروغ ياد كردن ، و حقوق و طلب مردم را با داشتن مال نپرداختن ، و دروغ گفتن و\r\n","description":"","footnote":"","page_name":" 278 ","page_number":278},
  {"content":"\r\nتكبّر كردن ، و اسراف و تبذير و خيانت ، و كوچك شمردن حجّ خانه كعبه ، و نبرد با اولياء حقّ تعالى ، و سرگرم ساز و آواز طرب شدن ، و اصرار بر گناهان .\r\nحمزة بن محمّد علويّ كه از احفاد زيد بن علىّ بن الحسين - عليهما السّلام - بود براى من روايت كرد كه : قنبر بن علىّ بن شاذان از پدرش از فضل بن شاذان از علىّ بن موسى الرّضا - عليهما السّلام - مثل اين كتاب را نقل كرده است ، الَّا اينكه نگفته است كه حضرت براى مأمون نوشت ، و در حديث او نامه اين اضافه را دارد كه : زكات فطره را دو « مدّ » گندم و يا يك « صاع » جو ، و خرما و مويز گفته ، و وضو را شستن يك بار يك بار را فريضه ، و دو بار دو بار را نيكو بجاى آوردن آن ذكر كرده است ، و گناهان پيمبران ( كه در قرآن آمده ) صغاير بخشوده گفته است ، و نيز زكات را در نه [ 9 
  ] چيز معيّن كرده كه : گندم و جو و خرما و مويز و شتر و گاو و گوسفند ، و طلا و نقره است ، امّا حديث عبد الواحد بن محمّد بن عبدوس - رضى الله عنه - در نزد من صحيحتر است ، و لا قوّة إلَّا با لله .\r\n","description":"","footnote":"","page_name":" 279 ","page_number":279},
  {"content":"\r\nو حاكم ابو محمّد جعفر بن نعيم بن شاذان - رضى الله عنه - از عمويش محمّد بن شاذان از فضل بن شاذان از حضرت رضا عليه السّلام آن را مانند حديث عبد الواحد بن محمّد بن عبدوس برايم روايت كرد .\r\nاز اخبار آن حضرت عليه السّلام :\r\n2 - حسين بن احمد بيهقىّ بسند مذكور در متن از ابو عاصم روايت كرد كه علىّ بن موسى الرّضا عليه السّلام نقل كرد كه روزى پدرش موسى بن جعفر در حضور پدرش امام صادق عليهما السّلام سخن گفت و نيكو سخن گفت ، پدرش عليه السّلام به او فرمود : اى فرزند عزيزم ! الحمد لله كه خداوند تو را جانشين پدرانت قرار داد ، و مايهء خوشحالى و سرور در ميان فرزندان ، و جبران دوستان از دسته رفته‌ام نمود .\r\n3 - حسين بن احمد بيهقىّ بسند مذكور در متن روايت كرد از محمّد بن - ابى عبّاد - كه مشهور بود كه اهل ساز و طرب و آواز و باده نوشى است - گفت :\r\n","description":"","footnote":"","page_name":" 280 ","page_number":280},
  {"content":"\r\nاز حضرت رضا عليه السّلام از مجالس وجد و سرور و ساز و غنا سؤال كردم ، فرمود : اهل حجاز ( مراد فقها و محدثين و علماى آنجا است ) جايز مىدانند ، لكن در چهار چوب و رديف باطل و لهو است ، آيا نشنيدى كه خداوند فرموده :\r\n* ( وَإِذا مَرُّوا بِاللَّغْوِ مَرُّوا كِراماً ) * ( چون از كنار لغو [ چرند و باطل 
  ] گذر ميكنند بزرگوارى و حيثيّت خود را حفظ كرده اعتنا نمىكنند - فرقان : 72 ) .\r\n4 - حسين بن احمد بيهقىّ بسند مذكور در متن از سهل بن قاسم روايت كرده كه حضرت رضا عليه السّلام در خراسان به من فرمود : ميان ما و شما يك خويشى وجود دارد ، عرضكردم : آن كدام است اى سرور من ؟ فرمود : هنگامى كه عبد الله بن عامر بن كريز خراسان را فتح كرد ، دو تن از دختران يزدگرد پادشاه سرزمين عجمها را اسير گرفت و بمدينه نزد عثمان بن عفّان فرستاد ، و او يكى را به حسن بخشيده و ديگرى را به حسين ، و هر دو اينان در حال نفاس از دنيا رفتند ، و همسر حسين عليه السّلام به علىّ بن الحسين عليهما السّلام حامله شده بود ، و چون در حال زايمان و نفاس از دنيا رفته بود ، يكى از كنيزان - كه امّ ولد يكى از فرزندان فرزند پدرش حسين بن علىّ عليهما السّلام بود - مادرى و للگى او را به عهده گرفت ( و زنى ديگر هم او را شير ميداد ) و حضرت بزرگ شد و مادرى جز آن امّ ولد براى\r\n","description":"","footnote":"","page_name":" 281 ","page_number":281},
  {"content":"\r\nخود نميشناخت ، و بعدا فهميد كه آن زن دايه و خدمتكار اوست ، مردم نيز او را مادر وى ميدانستند ، و چون حضرت با وى ازدواج كرد ميپنداشتند مادر خود را بزوجيت گرفته است ، معاذ الله ، پناه به خدا ، بلكه بلكه اصل مسأله اين بود كه اين زن در خانهء على بن الحسين عليهما السّلام ماندگار بود ، يك وقتى امام از همخوابگى با يكى از همسرانش فارغ شده بود و براى غسل كردن بيرون مىآمد ، آن زن ويرا ديد ، حضرت به او گفت : اگر تو هم آرزوى همسردارى خدا را در نظر دار و از من پنهان نكن و بگو ، زن گفت : آرى ، پس حضرت او را بزوجيّت خود در آورد ، و مردم چون او را مادر حضرت مىپنداشتند ، شهرت دادند كه علىّ بن الحسين با مادر خود تزويج كرده است . مترجم گويد : « مراد به » ولد أبيه « علىّ اكبر است » و محمّد بن يحيى صولى گويد : عون بن محمّد گفت : سهل بن قاسم براى من نقل كرد كه : هيج يك از فرزندان ابو طالب نبود مگر اينكه حديث حضرت رضا عليه السّلام را راجع به اين قضيه ( قضيهء فوق ) از من نوشت .\r\n5 - بسند مذكور در متن ابو حسين محمّد بن ابى عبّاد گفت : شنيدم حضرت رضا عليه السّلام روزى بيكى از غلامان خود فرمود : اى غلام : « آتني الغداء » صبحانه را بياور ، من لفظ حضرت را در دل نادرست انگاشتم ، چون فعل « آتى يؤتى » يك مفعول بيش نمىگيرد و مفعول دوم آن بايد با باء تعديه باشد و\r\n","description":"","footnote":"","page_name":" 282 ","page_number":282},
  {"content":"\r\nذكر شود ، مثلا بايد گفته شود : « آتني بالغداء » . حضرت اين انكار را از رخسارهء من تفرّس كرد ، و اين آيه را قراءت فرمود : * ( قالَ لِفَتاه آتِنا غَداءَنا ) * ( موسى به يوشع گفت : بياور چاشت ما را - كهف : 61 ) ، من عرضكردم امام عالمترين مردم مىباشد و از همه افضل است . ( حضرت به قرآن كه تمامى فصحاى عرب آن را از نظر فصاحت معجزه ميدانند تمثّل جست ) .\r\n6 - حسين بن احمد بيهقىّ از محمّد بن يحيى صولىّ نقل كرده كه گفت :\r\nدر سيراف سنهء 285 ابو ذكوان برايم نقل كرد كه ابراهيم بن عباس كاتب در اهواز سنهء 227 برايم بازگو كرده گفت : ما روزى نزد علىّ بن موسى الرّضا عليهما السّلام بوديم حضرت مرا فرمود : در اين جهان نعيم حقيقى نيست ، پاره اى از فقهاء كه در محضرش حاضر بودند گفتند : اين چنين نيست ، خداوند خود مىفرمايد :\r\n* ( ثُمَّ لَتُسْئَلُنَّ يَوْمَئِذٍ عَنِ النَّعِيمِ ) * ( در اين روز از نعيم پرسش خواهيد شد - تكاثر : 8 ) آيا اين همين آب سرد گوارا در دنيا نيست ؟ حضرت با آواز بلند فرمود : شما اين چنين معنى ميكنيد ، و آن را به چند وجه تفسير مينمائيد ، جماعتى گفتند : مراد آب خنك است ، و جماعتى ديگر گفتند : طعام لذيذ است ، و عدّهء ديگر گفتند : خواب خوش است .\r\n","description":"","footnote":"","page_name":" 283 ","page_number":283},
  {"content":"\r\nامام عليه السّلام فرمود : پدرم برايم نقل كرد كه در محضر پدرش ابو عبد الله امام صادق عليه السّلام اين اقوال شما در بيان آيهء « * ( ثُمَّ لَتُسْئَلُنَّ يَوْمَئِذٍ عَنِ النَّعِيمِ ) * » ذكر شد ، آن حضرت ناراحت و خشمگين گشته فرمود : خداوند عزّ و جلّ از چيزى كه به بندگانش تفضّل كرده نخواهد پرسيد و بدان بر آنان منّت نمىنهد ، و منّت به احسان در مخلوقات قبيح و زشت است تا چه رسد به خداوند عالم عزّ و جلّ ، و چگونه چيزى را كه مخلوق خدا بدان راضى نيست به خدا نسبت دهند ، و لكن مراد به اين نعيم دوستى ما اهل البيت ( خاندان رسالت ) و ولايت ما است ، خداوند از آن در قيامت باز خواست خواهد كرد . خداوند پس از پرسش از توحيد و نبوّت ، بندگان را از مسألهء ولايت ما بازجوئى خواهد كرد ، زيرا بنده اگر از عهدهء اين سؤال برآيد و بدان وفا كرده باشد ، اين امر او را به نعيم جاودانهء بهشت مىرساند ، و براستى كه اين مطلب را پدرش از آباء گرامش از امير مؤمنان - عليهم الصّلاة و السّلام - برايم نقل كرد بدين صورت كه گفت :\r\nرسول خدا صلَّى الله عليه و آله به من فرمود : يا عليّ ! اوّلين چيزى كه از بنده پس از مرگ سؤال مىشود شهادتين است ؛ شهادت باينكه معبودى جز الله نيست ، و شهادت باينكه محمّد - صلَّى الله عليه و آله - رسول خداست ، و ديگر شهادت به اينكه تو يا\r\n","description":"","footnote":"","page_name":" 284 ","page_number":284},
  {"content":"\r\nعلىّ ! از جانب خدا و از جانب من وليّ ( امام و سرپرست ) مؤمنين هستى ، پس هر كس آن را تصديق نمايد و قبول كند و معترف بدان باشد بسوى نعيم جاودانهء بهشت رهسپار است .\r\nمحمّد بن يحيى صولىّ گويد : ابو ذكوان - پس از نقل اين خبر كه خود آن را بدون سؤال من آغاز كرده بود - گفت : اين حديث را از چند جهت براى تو نقل ميكنم ، چون تو از بصره ( تا سيراف كه هفت روز راهست ) بديدن من آمده اى ، يك جهت اينكه راوى آن عموى تو ( ابراهيم بن عباس صولىّ ) است كه براى من اين حديث را افاده فرمود ، و ديگر اينكه من همهء اوقات به علم لغت و اشعار مىپرداختم و به غير اين دو علم ذوقى نداشتم ، تا رسول خدا - صلَّى الله عليه و آله - را در خواب ديدم در حالى كه مردم به او سلام ميكردند و حضرت سلامشان را پاسخ ميداد ، من پيش رفته سلام كردم ، حضرت سلام مرا جواب نداد ، عرضكردم :\r\nيا رسول الله ! آيا من از امّت شما نيستم ؟ فرمود : چرا از امّت من هستى لكن آن حديثى را كه راجع به نعيم از ابراهيم شنيدى براى مردم بگو ، صولى گويد : و اين حديث را عامه از رسول خدا صلَّى الله عليه و آله روايت مىكنند ، ولى بدين صورت كه در آن ذكر « نعيم » و آيه و تفسير آن نيست ، و تنها روايت مىكنند كه رسول خدا صلَّى الله عليه و آله فرمود : اوّل چيزى كه در روز قيامت از بنده سؤال مىشود شهادت بتوحيد\r\n","description":"","footnote":"","page_name":" 285 ","page_number":285},
  {"content":"\r\nو نبوّت و دوستى عليّ بن ابي طالب عليه السّلام است .\r\n7 - حسين بن احمد بيهقى از صولى از محمّد بن موسى از پدرش روايت كرده كه حضرت رضا عليه السّلام روزى سخن از قرآن راند ، و پيرامون عظمت حجّت و علامت و اعجاز نظم آن سخن گفت ، و فرمود : آن ريسمان محكم الهى است ، چنگ آويز استوار و پا بر جاى اوست ، و راه برجسته و برتر و كامل اوست كه ، سالك و رهسپار ، خود را به بهشت مىرساند و از آتش دوزخ نجات مىبخشد ، در طول زمان و مرور ايّام و گذشت روزگاران كهنه نگردد ، و بر زبانهاى مختلف سست و بىارزش و ناچيز نيايد ، چرا كه آن براى زمانى خاصّ نيامده ، و در هر زمان مانند زمان پيش تازه و نو و جديد است ، بلكه حجّت است و برهان براى همهء انسانها در هر زمان و مكان ، * ( لا يَأْتِيه الْباطِلُ مِنْ بَيْنِ يَدَيْه وَلا مِنْ خَلْفِه تَنْزِيلٌ مِنْ حَكِيمٍ حَمِيدٍ ) * ( از هيچ سو باطل بر آن راه ندارد ، از جانب حكيم و حميدى فرود آمده كه تمامى مخلوقات او را حمد ميكنند - فصّلت : 42 ) .\r\n8 - حسين بن احمد بيهقىّ از صولىّ از سهل نوشجانى روايت كرد كه :\r\n","description":"","footnote":"","page_name":" 286 ","page_number":286},
  {"content":"\r\nمردى به حضرت رضا عليه السّلام گفت : يا ابن رسول الله ! از عروة بن زبير نقل كرده‌اند كه گفته است : رسول خدا در حال تقيّه از دنيا رفت ؟ فرمود : امّا بعد از نزول اين آيه * ( يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَإِنْ لَمْ تَفْعَلْ فَما بَلَّغْتَ رِسالَتَه وَالله يَعْصِمُكَ مِنَ النَّاسِ ) * ( اى پيامبر آنچه بر تو فرستاده شده است از جانب پروردگارت بمردم ابلاغ كن كه اگر آن را پنهان نگهدارى و نرسانى رسالت او را انجام نداده اى ، خداوند تو را از مردم و دشمنى آنان حفظ خواهد كرد - مائده : 67 ) اين آيه هر نوع تقيّه اى را ميان او و مردم بضمان خداوند عزّ و جلّ برداشته است ، و امر خدا را ابلاغ فرموده ، امّا قريش هر كار كه ميل داشت پس از رحلت او انجام داد ، امّا قبل از نزول آيهء مباركه شايد ( در حال تقيّه بوده‌اند ) .\r\n9 - بيهقىّ بسند مذكور در متن از ابراهيم بن عبّاس روايت كرد كه گفت :\r\nعلىّ بن موسى الرّضا عليهما السّلام از پدرش از جدّش جعفر بن محمّد عليهم السّلام مرا حديث كرد كه فرمود : هنگامى كه دنيا به شخص روى مىآورد محاسن و نيكيها و خوبيهاى ديگران را ( دنيا ) در او جلوه گر ميسازد ، و چون از كسى روى گرداند ( دنيا ) نيكيها و خصلتهاى خوب خود شخص را هم از او سلب كرده و بد\r\n","description":"","footnote":"","page_name":" 287 ","page_number":287},
  {"content":"\r\nجلوه ميدهد .\r\n10 - بيهقىّ بسند مذكور در متن از ابراهيم بن عبّاس روايت كرد كه گفت :\r\nاز علىّ بن موسى عليهما السّلام شنيدم ميفرمود : دوستى يا رفاقت بيست ساله ايجاد خويشى و قرابت مىكند ، و علم و دانش براى فرزند گرد آورنده تر است خير دنيا و آخرت را از آنچه پدران و تبار براى او مال يا افتخار باقى گذارده‌اند .\r\n11 - محمّد بن احمد بغدادى بسند مذكور در متن از حسن بن عليّ امام عسكرىّ از علىّ بن موسى الرّضا عليهم السّلام روايت كرد كه : آن حضرت از پدرش موسى بن جعفر عليهما السّلام نقل كرد كه آن جناب فرمود : قائم كسى نخواهد بود مگر آنكه امام پسر امام و وصىّ فرزند وصىّ باشد .\r\n12 - و به همين سند از امام صادق از پدرش امام باقر عليهما السّلام روايت كرد كه آن جناب فرمود : رسول خدا صلَّى الله عليه و آله وصيّت كرد و سفارش نمود مردم را به پيروى از علىّ و حسن و حسين عليهم السّلام ، سپس در بارهء آيهء كريمه در گفتار خداى عزّ و جلّ كه فرموده : * ( يا أَيُّهَا الَّذِينَ آمَنُوا أَطِيعُوا الله وَأَطِيعُوا الرَّسُولَ وَأُولِي الأَمْرِ\r\n","description":"","footnote":"","page_name":" 288 ","page_number":288},
  {"content":"\r\nمِنْكُمْ ) * ( اى گروه مؤمنين ، خدا و پيغمبرش را اطاعت كنيد و اولى الأمر را نيز - نساء : 59 ) ، گفت : مقصود ائمّهء از أولاد عليّ و فاطمه عليهم السّلام ميباشند تا روز رستاخيز .\r\n13 - محمّد بن احمد از احمد بن فضل از بكر بن احمد از امام عسكريّ از پدرش از آباء گرامش از حسين بن عليّ عليهم السّلام روايت كرد كه فرمود : از جدّم رسول خدا صلَّى الله عليه و آله شنيدم كه مىفرمود : در شب معراج ؛ آن شبى كه پروردگارم مرا سير داد فرشته اى را در ميانهء عرش ديدم كه شمشيرى از نور در دست داشت و با آن بازى ميكرد ، چنان كه عليّ بن ابي طالب با ذو الفقار بازى مىكند ، و ديدم فرشتگان هر گاه مشتاق روى عليّ ميشدند ، نظر بر رخ آن فرشته ميكردند ، عرضه داشتم پروردگارا ! آيا اين برادرم عليّ بن ابي طالب ، پسر عموي من است ؟\r\nخداوند فرمود : اى محمّد اين فرشته اى است كه او را به صورت عليّ خلق كرده‌ام ، او در ميانهء عرش بعبادت من مشغول است و ثواب حسنات او را از تسبيح و تقديس همه در نامهء عمل علىّ بن ابى طالب مكتوب مىشود تا روز قيامت .\r\nشرح : « شمشير سنبل قدرت است ، و در معراج ، خداوند متعال\r\n","description":"","footnote":"","page_name":" 289 ","page_number":289},
  {"content":"\r\nصورت ملكوتى فردوس اعلا و مدينهء فاضله را برسولش صلَّى الله عليه و آله نشان داد ، و صورت علىّ عليه السّلام با شمشير و بازى كردن او با آن تعبيرش آنست كه قدرت در مدينهء فاضله بايد بدست عليّ يا كسانى كه عليّوارند باشد ، و شمشير براى ترس و ارعاب خصم است نه كشتار و خونريزى ، و حتّى الامكان بايد از قدرت ، استفادهء « * ( تُرْهِبُونَ بِه عَدُوَّ الله ) * - انفال : 60 » شود نه « تقتلون به من خالف » فافهم » .\r\n14 - محمّد بن احمد بغدادى بسند مذكور در متن از حسن بن سليمان از عليّ بن موسى الرّضا از پدرش از آباء گرامش عليهم السّلام از امير مؤمنان عليّ بن ابى طالب عليه السّلام روايت كرده كه آن جناب از رسول خدا صلَّى الله عليه و آله روايت نمود كه فرمود : نزديك است كه حسد بر تقديرات الهى سبقت گيرد .\r\nشرح : « مراد اينست كه حسادت افراد نسبت به يكديگر گاهى چنان شديد و سخت است كه بعيد نيست از مقدّرات الهى پيشى گيرد و چيزى را كه خداوند براى محسود از خير و نعمت خواسته زائل سازد و شخص حسود زوال نعمت و خير محسود را طلب مىكند و همهء تلاشش دور كردن نعمت از او است ، و بسا مىشود كه كمر بقتل محسود مىبندد ، و او را ميكشد و سعى در آن دارد كه آنچه خداوند خواسته و تقدير كرده است بر هم زند » .\r\n15 - محمّد بن احمد بغداديّ بسند مذكور از دارم نهشليّ از عليّ بن موسى\r\n","description":"","footnote":"","page_name":" 290 ","page_number":290},
  {"content":"\r\nاز پدرش از آباء گرامش عليهم السّلام از امير مؤمنان عليه السّلام روايت كرد كه گفت :\r\nرسول خدا صلَّى الله عليه و آله فرمودند : يا علىّ ! مراعات مرا در بارهء تو كسى نكند مگر تقوى پيشگان ، پاك سيرتان ، نيكوكاران ، و برگزيدگان ، و اين چنين اشخاص در ميان امّت من نيستند مگر اندك همانند موى سفيدى كه در گاو سياه باشد در شب تاريك ( كه به سختى ديده شود ) .\r\n16 - محمّد بن احمد بغدادىّ بسند مذكور از دارم نهشلىّ از عليّ بن موسى از پدرش از پدران بزرگوارش عليهم السّلام از عليّ بن ابي طالب عليه السّلام روايت كرده كه آن جناب فرمود : رسول خدا صلَّى الله عليه و آله در حالى كه انگشترى از عقيق يمانى رنگارنگ در دست داشت بر ما درآمد و به امامت با ما نماز جماعت خواند ، و چون نماز پايان يافت آن انگشترى را به من بخشيد و فرمود : يا علىّ با اين انگشترى نماز بجاى آر ، آيا نميدانى كه نماز گزاردن با عقيق يمانى هفتاد نماز محسوب مىشود ، و آن نگين تسبيح و استغفار مىكند ، ثواب آن اذكار براى صاحبش كه آن را بدست دارد ثبت مىشود . و نگهدارى از لغزشها و رستگارى و كاميابى و خوشبختى بدست خدا است .\r\n","description":"","footnote":"","page_name":" 291 ","page_number":291},
  {"content":"\r\n\r\nباب 36 وارد شدن حضرت رضا عليه السّلام به نيشابور ، و ذكر خانه و محلَّه اى كه در آن وارد شد\r\n1 - محمّد بن احمد بن اسحاق نيشابورىّ گويد : از جدّه ام خديجه دختر حمدان بن پسنده شنيدم وقتى آن حضرت عليه السّلام بنيشابور وارد شدند به « لاشاباذ » كه در ناحيهء غربى شهر است در خانهء جدّم پسنده نزول اجلال فرمودند ، و وى را پسنده گفتند براى اينكه حضرت در ميان تمام خانه‌ها خانهء او را اختيار كرد ، و « پسنده » كلمهء فارسى است و معنايش به عربى « مرضىّ » است كه مراد شخص مورد رضايت است ، چون بخانهء ما وارد شد نهال بادامى در زاويه اى از زواياى آن خانه كاشت ، و آن نهال روئيد و در عرض يك سال درختى شد و ثمر داد ، و مردم اين را فهميدند ، و از بادام آن براى شفاى بيماران ميبردند ، و هر كس را كه دچار نوعى بيمارى بود به يك بادام آن درخت تبرّك مىجست و آن را بعنوان شفايابى مىخورد و بهبود مىيافت ، و هر كس را ناراحتى چشم بود دانه اى از آن بادام را روى چشم خود مىگذاشت و شفا مىيافت ، و زن باردار اگر درد\r\n","description":"","footnote":"","page_name":" 292 ","page_number":292},
  {"content":"\r\nز ايمان بر او سخت ميشد يك حبّه از مغز بادام آن تناول ميكرد و وضع حمل بر او آسان ، و در حال فارغ ميشد ، و هر گاه حيوانى از چهارپايان اهلى مبتلا بقولنج ميگشت تركه اى از شاخ آن درخت بر زير شكمش ميسودند عافيت مىيافت ، و باد قولنج ببركت حضرت رضا عليه السّلام از او دور ميشد ، روزگارى چند گذشت كه آن درخت خشك شد ، جدّم آمد و شاخه‌هاى آن را قطع كرد و ديده اش كور شد ، سپس ابن حمدان كه او را ابو عمرو مىگفتند ؛ تنهء آن را بريد و از روى زمين برداشت ، بعد اموال او كه هفتاد هزار ، تا هشتاد هزار درهم ارزش آنها بود ، در دروازهء فارس همهء نابود گرديد و از دست رفت و چيزى براى او باقى نماند ، و اين ابو عمرو دو پسر داشت كه دفتردار محمّد بن ابراهيم بن سمجور بودند يكى بنام ابو القاسم و ديگرى بنام ابو صادق ، خواستند كه اين خانه را تعمير كنند و بيست هزار درهم ( صرف ) مخارج آن كردند و هنگام تعمير خانه ريشه‌هاى درخت مزبور را از جا درآوردند و نمىدانستند كه چه عاقبتى خواهند داشت ، بعدا يكى از آن دو پسر متولَّى اراضى و املاك و باغات\r\n","description":"","footnote":"","page_name":" 293 ","page_number":293},
  {"content":"\r\nامير خراسان شد ، و پس از مدّتى با محملى به شهر بازگشت در حالى كه پاى راستش سياه شده بود و كمكم گوشت آن متلاشى شد و يك ماه طول نكشيد كه جان بجان آفرين تسليم نمود ، و آن ديگر كه برادر بزرگتر بود در ديوان امير نيشابور دفتردار شد و جماعتى گرد او بودند و خطَّى بسيار نيكو داشت ، روزى يكى از كارمندانش در ميان جمعيّت كه همگى در كنارش بودند گفت :\r\nخداوند صاحب اين خطَّ را از چشم بد حفظ كند ، همان دم دستش بلرزيد و برعشه افتاد و قلم از دست او بيفتاد و دملى در آن پيدا شد ، به منزل رفت ، و ابو العبّاس كاتب با جماعتى بعيادتش رفتند ، و به او گفتند : اين ناراحتى از حرارت ( فشار خون ) است ، رگ بزن و يا حجامت كن ، وى بپذيرفت و حجّام آمد و از او خون گرفت ، روز ديگر بعيادتش آمدند و بار ديگر او را گفتند : خون بگير وى در بار دوم حجامت كرد و خون گرفت ولى همان روز مرگش فرا رسيد و دار فانى را وداع گفت ، و مردن هر دو برادر در كمتر از يك سال اتّفاق افتاد .\r\nشرح : « ظاهرا اين افراد به قصد توهين و مخالفت مرتكب بريدن درخت و قطع شاخه‌ها و كندن ريشهء آن شده‌اند ، و إلَّا بسيار بعيد مىنمايد كه بدون قصد توهين مبتلا به اين مصيبات شده باشند ، بلكه با قصد توهين هم دور از رحمت خاندان عصمت عليهم السّلام است كه چنين كيفرهائى براى مردمى كه تربيت\r\n","description":"","footnote":"","page_name":" 294 ","page_number":294},
  {"content":"\r\nصحيح نشده‌اند و حجّت بر آنها تمام نيست مقرّر دارند ، زيرا خداوند در قرآن كريمش در صفات كسانى كه اهل حقيقت و مؤمن به خدا و رسول و ولايت اهل بيتند مىفرمايد : * ( وَإِذا ما غَضِبُوا هُمْ يَغْفِرُونَ ) * يعنى اينان به آسانى غضب نمىكنند و چنانچه غضب هم بكنند به زودى مىبخشند و صرف نظر مىكنند ، اين صفت مؤمنان است تا چه رسد به آل پيغمبر و ائمّهء اطهار عليهم السّلام كه مظهر تامّهء رحمت الهى هستند و كيفر را قبل از اتمام حجّت جايز نمىدانند . و در متن داستان آمده كه آنان از عاقبت كار بىخبر بودند ، بارى آنچه مسلَّم است اين داستان حديثى نيست كه از لسان يكى از معصومين صلوات الله عليهم صادر شده باشد ، بلكه ممكن است اصلى داشته و راويان آن را به صورت داستانى درآورده‌اند ، و مؤلَّف - رحمه الله - چون در اين خبر معجزه اى از حضرت رضا عليه السّلام بوده آن را نقل كرده ، و حكمى بيش از نقل يك معجزه در بر ندارد ، البتّه امام مانند خورشيد و شهاب فروزان است كه در هر افق كه طلوع كند از نور و بركات خويش كانون حيات را منوّر ، و از خير و بركات خويش كاروانيان حيات را سعادتمند ميسازد ، و اگر حكومت را در اختيار گيرد و آن را بپذيرد ، همهء زندگى بر همهء زندگان از بركت تدبير او منظَّم و استوار و فراخ ميگردد ، و عدالت واقعى بر سر همگان پرتو مىافكند ، و تماما برشد مقدّر خود خواهند رسيد و سعادتمند خواهند گشت ، ولى در صورتى كه او را كنار گذارند و حكومت را به ديگرى بسپارند خير وجودش به انواع و انحاء ديگر بمردم خواهد رسيد ، ولى بسيار جزئى و كم و ناپايدار ، و اين داستان روى اين اصل است .\r\nو ما در باب 57 در ذيل خبرى كلامى مناسب با اين خبر تذكَّرا آورده‌ايم مراجعهء بدان بىثمر نيست » .\r\n","description":"","footnote":"","page_name":" 295 ","page_number":295},
  {"content":"\r\n\r\nباب 37 سخنان حضرت هنگامى كه بعزم ديدار مأمون از نيشابور خارج شده بود\r\n1 - محمّد بن فضل در نيشابور در نيشابور در منزلش با يك واسطه از ابو الصّلت هروى روايت كرد كه گفت : حضرت رضا عليه السّلام كه از نيشابور كوچ ميكرد من بهمراه او بودم و آن جناب بر استرى ابلق در عمارى سوار بود ، ناگاه محمّد بن - رافع و احمد بن حارث و يحيى بن يحيى و اسحاق بن راهويه با جماعتى از محدّثين و علماء اطرافش را گرفتند و لجام استر را بدست گرفته عرضكردند :\r\nيا ابن رسول الله بحقّ آباء پاك و طيّبت سوگندت ميدهيم حديثى از پدر بزرگوارت براى ما بگو ، حضرت در حالى كه رداى دوروئى از خزّ بر دوش داشت سر مبارك از عماريه بيرون آورد و فرمود : حديث كرد مرا پدر بزرگوارم بندهء صالح خدا موسى بن جعفر و فرمود : حديث كرد مرا پدرم ، پدر عزيز راستگويم جعفر بن محمّد ، و گفت : حديث كرد مرا پدرم ابو جعفر محمد بن علىّ باقر ،\r\n","description":"","footnote":"","page_name":" 296 ","page_number":296},
  {"content":"\r\nشكافندهء علوم انبياء ، گفت : حديث كرد مرا پدرم سرور عبادتكنندگان عليّ - ابن الحسين ، گفت : حديث كرد مرا پدرم سرور جوانان بهشتى حسين بن عليّ و گفت : حديث كرد مرا پدرم عليّ بن أبي طالب عليهم السّلام و گفت : شنيدم از رسول خدا صلَّى الله عليه و آله ميفرمود : شنيدم از جبرئيل كه ميگفت : خداوند جلّ جلاله فرمود : براستى كه من خود معبودم ، خدائى جز من نيست ، پس مرا پرستش كنيد كه هر كس با شهادت به اين كلمهء « لا إله الَّا الله » از روى خلوص بيايد ، وارد در قلعه و حصار من شده است ، و هر كس كه داخل در قلعه و حصار و برج و باروى من شود از عذاب من ايمن خواهد بود .\r\n2 - محمّد بن علىّ مرورودى در منزلش بسند مذكور در متن از علىّ بن - موسى عليهما السّلام از پدرش از اجداد پاكش از امير مؤمنان علىّ عليهم السّلام از رسول خدا صلَّى الله عليه و آله روايت كرد كه آن جناب فرمود : خداوند عزّ و جلّ فرموده :\r\n« * ( لا إِله إِلَّا الله ) * » قلعهء محكم و برج و باروى من است ، پس هر كس بدين قلعه داخل شود از عذاب من ايمن خواهد بود .\r\n","description":"","footnote":"","page_name":" 297 ","page_number":297},
  {"content":"\r\n3 - ابو نصر احمد بن الحسين ضبّى با دو واسطه از حضرت عسكرىّ پدر امام غائب از پدرش از پدران بزرگوارش از علىّ بن موسى الرّضا از پدرش از اجدادش از على بن ابى طالب عليهم السّلام روايت كرد كه رسول خدا سيّد انبياء محمّد بن عبد الله صلَّى الله عليه و آله و سلم فرمود : بزرگ فرشتگان جبرئيل گفت : خداوند عليّ أعلى و عزّ و جلّ ميفرمايد : منم كه خود معبود يگانه و بىانبازم و معبودى نباشد جز من ، پس هر كس بيكتائى من اقرار كند داخل در قلعهء من شده است ، و هر كس كه در قلعه و حصن من داخل گردد از عذاب من ايمن خواهد بود .\r\n4 - محمّد بن موسى بن متوكل - رضى الله عنه - با سند مذكور در متن از اسحاق بن راهويه روايت كرد كه گفت : در زمانى كه علىّ بن موسى عليهما السّلام\r\n","description":"","footnote":"","page_name":" 298 ","page_number":298},
  {"content":"\r\nبنيشابور وارد شد ، روزى كه از آنجا بسوى مأمون خارج ميشد ، محدّثينى كه در اين ديار بودند جمله فرا راه او آمده ، گفتند : يا ابن رسول الله ! از ميان ما ميروى و ما را بحديثى از احاديث جدّت رسول خدا صلَّى الله عليه و آله كه از آن بهرمند شويم آگاه نمىسازى ؟ - اين در حالى بود كه آن حضرت در عمارى نشسته بود - سر خويش از عمارى بيرون آورد و فرمود : شنيدم از پدرم موسى بن جعفر كه گفت : شنيدم از پدرم جعفر بن محمّد كه گفت : شنيدم از پدرم محمّد بن علىّ كه گفت :\r\nشنيدم از پدرم علىّ بن الحسين كه گفت : شنيدم از پدرم حسين بن علىّ كه گفت :\r\nشنيدم از پدرم امير مؤمنان علىّ بن ابى طالب عليهم السّلام كه گفت : شنيدم از رسول خدا صلَّى الله عليه و آله كه فرمود : شنيدم از جبرئيل كه ميگفت : شنيدم خداوند عزّ و جلّ فرمود : كلمهء « * ( لا إِله إِلَّا الله ) * » حصار و قلعهء منست ، پس هر كس بقلعهء من داخل گردد از عذاب من ايمن خواهد بود ، ابن راهويه گويد : هنگامى كه عمارى حركت كرد آن جناب بآواز بلند فرمود : اين شروطى دارد ، و من خود از جملهء شروط آن هستم .\r\nنويسندهء كتاب - رحمه الله - گويد : از شروط اقرار بكلمهء « * ( لا إِله إِلَّا الله ) * » اقرار به امامت آن حضرت است كه از جانب خداوند عزّ و جلّ معين شده است ، و طاعتش بر همگان فرض و واجب است .\r\n","description":"","footnote":"","page_name":" 299 ","page_number":299},
  {"content":"\r\nو ميگويند : چون حضرت به نيشابور وارد شد ، در محلَّه اى كه آن را فروينى گويند بحمّام رفت ، و در آن محلّ حمّامى بود كه همين حمّام معروف است و آن را در اين زمان حمّام الرّضا مىگويند ، و در كنارى از آن محلّ چاهى بود ، كه رو بخشكيدن نهاده بود ، حضرت كسى را گماشت كه آن چاه را لايروبى كرد و آبش فراوان گشت ، و در بيرون درب چاه حوضى ساخت كه با پلَّه به آن وارد ميشدند و آن را از آب آن چاه پر كردند و حضرت در آن حوض غسل كرد و بيرون آمد و در پشت آن حوض نماز گزارد ، و مردم بنوبت در آن داخل شده غسل ميكردند و بيرون آمده نماز مىخواندند و از آن آب به قصد تبرّك قطره اى چند مينوشيدند و خداوند عزّ و جلّ را ستايش مينمودند ، و از درگاه كرمش حاجت مىخواستند ، و آن همين چشمه اى است كه امروزه معروف به چشمهء كهلان است ، و مردم از هر طرف بسوى آن ( براى تبرّك جستن ) مىآيند .\r\n","description":"","footnote":"","page_name":" 300 ","page_number":300},
  {"content":"\r\n\r\nباب 38 خبر نادرى از آن حضرت\r\n1 - احمد بن حسن قطَّان با چند واسطه كه نامشان در متن ذكر شده از علىّ بن بلال روايت كرد كه گفت : حضرت علىّ بن موسى از پدرش از آباء بزرگوارش از علىّ بن ابى طالب عليهم السّلام از رسول خدا صلى الله عليه و آله از جبرئيل از ميكائيل از اسرافيل از لوح از قلم روايت كرد كه گفت : خداوند عزّ و جلّ ميفرمايد : ولايت علىّ بن ابى طالب برج و باروى محكم من است ، هر كس در آن داخل شود از عذاب من ايمن خواهد بود .\r\nشرح : « مراد آنست كه اگر مردم حكومت علىّ عليه السّلام را بپذيرند ، و زير پرچم او روند و او را اولى الامر خود دانند ، در اين صورت جهان بشريت از هر گونه عذاب و ناراحتى و بدبختى ، و نيز دزدى و قتل و چپاول و فقر و مرض و نابسامانيها رها ميگردد ، و در اين حال همهء اين معضلات از ميان رخت بربسته و عذاب يكسره از خلق برداشته مىشود » .\r\n","description":"","footnote":"","page_name":" 301 ","page_number":301},
  {"content":"\r\n\r\nباب 39 خروج آن حضرت از نيشابور بسوى طوس و از آنجا به مرو\r\n1 - تميم بن عبد الله قرشى به سند مذكور در متن از ابو الصّلت هروى نقل كرد : وقتى كه علىّ بن موسى الرضا عليهما السّلام بسوى مأمون رهسپار شد در بين راه به قريهء حمراء كه رسيد به آن جناب عرض شد : ( هنگام ) ظهر شده آيا نماز نمىخوانيد ؟\r\nحضرت از مركب فرود آمد و فرمود : آبى برايم بياوريد ، گفتند : يا ابن رسول الله آبى با ما نيست ، حضرت با دست خويش زمين را بسود آبى پديد آمد كه خود و اصحابش كه با او بودند بدان وضو ساختند ، و آثار آن آب اكنون و تا اين روزگار باقى است ، و چون به سناباد وارد شد تكيه بكوهى - كه امروزه از آن ديگ سنگى ميسازند - كرده و گفت :\r\n« اللَّهم انفع به ، و بارك فيما يجعل فيه و فيما ينحت منه » ( خداوندا ! اين كوه را آن طور قرار ده كه از آن نفع برند ، و بركت ده آنچه در آن مينهند و آنچه از آن ميسازند ) سپس دستور داد كه براى حضرت از سنگ آن كوه چند ديگ ساختند ، و ميفرمود : در ظرف ديگر براى من چيزى نپزيد مگر در همين ظرفهاى سنگى ، و حضرت بسيار كم خوراك بود و چيزهاى ساده\r\n","description":"","footnote":"","page_name":" 302 ","page_number":302},
  {"content":"\r\nمىخورد . و از اين رو مردم بسوى حضرت هدايت يافته و بركت دعاى حضرت در آن كوه ظاهر شد . آنگاه بخانهء حميد بن قحطبه وارد شد و به بقعه اى كه قبر هارون در آنجا بود رفت ، و با دست مباركش بر كنار قبر هارون خطَّى كشيد و فرمود : اين مكان محلّ قبر من است ، و در اينجا دفن خواهم شد ، و خداوند اين مكان را محلّ زيارتگاه و آمد و شد شيعيان من و دوستانم قرار خواهد داد ، و به خدا سوگند زائرى مرا زيارت نكند و سلام دهنده اى بر من سلام نفرستد جز آنكه آمرزش و رحمت خداوند بشفاعت و وساطت ما اهل بيت نصيب او گردد .\r\nسپس روى به قبله كرده و چند ركعت نماز كرد و دعاهائى بخواند و چون از دعا فارغ شد به سجده رفت و سجده را بسيار طول داد ، و من شمردم كه پانصد بار در آن سجده خدا را تسبيح كرد سپس برخاست .\r\n2 - ابو نصر احمد بن الحسين ضبّى گويد : حسين بن احمد گفت : از پدرم و او گفت : از جدّم شنيدم كه ميگفت : چون علىّ بن موسى الرّضا عليهما السّلام در زمان مأمون بنيشابور آمد من در خدمتش بودم ، و به كارهاى شخصى آن بزرگوار اقدام مىكردم تا روزى كه به قصد سرخس از نيشابور خارج شد و من او را بدرقه كردم و\r\n","description":"","footnote":"","page_name":" 303 ","page_number":303},
  {"content":"\r\nميخواستم تا مرو بهمراه او باشم ، و چون يك مرحله از راه را طىّ كرديم سر از محمل بيرون آورد و فرمود : باز گرد با كمال موفّقيّت ، تو بواجب خود اقدام كردى و تا حدّ مشايعت انجام وظيفه نمودى ، بس است ، عرضكردم : ترا بحقّ جدّت محمّد مصطفى و پدرت علىّ مرتضى و مادرت فاطمهء زهرا ، كه يك حديث از احاديث براى من بگو تا مرا شفا باشد تا بازگردم ، فرمود : تو از من حديث ميپرسى ؟ ! من خود از جوار جدّم بيرون شدم ، و حال آنكه نمىدانم عاقبت امرم بكجا خواهد كشيد ، عرضه داشتم بحقّ محمّد مصطفى و علىّ مرتضى و فاطمهء زهرا حديثى برايم بگو كه مرا شفا و عافيت بخشيده باشى تا بازگردم بسوى وطنم ، فرمود : حديث كرد مرا پدرم از جدّم از پدرش كه او از پدرش شنيد و او نيز از پدرش كه گفت : شنيدم از پدرم علىّ بن ابى طالب عليهم السّلام كه ميگفت : شنيدم از رسول خدا صلى الله عليه و آله كه ميفرمود : خداوند جلّ جلاله فرموده :\r\n« * ( لا إِله إِلَّا الله ) * » نام و نشان من است ، هر كس از روى اخلاص قلب آن را بگويد در حصن و حصار محكم من داخل شده ، و هر كس در حصن و حصار من داخل شود از عذاب من ايمن خواهد بود .\r\n","description":"","footnote":"","page_name":" 304 ","page_number":304},
  {"content":"\r\nنويسندهء كتاب - رحمه الله - گويد : اخلاص در آن يعنى اينكه اين كلمه وى را از آلوده شدن به معصيت حفظ كند ، و از نافرمانى باز دارد .\r\n3 - محمّد بن موسى بن متوكل - رضى الله عنه - بسند مذكور در متن از ياسر خادم نقل كرده كه گفت : چون على بن موسى الرّضا عليهما السّلام بقصر حميد بن قحطبه وارد شد لباس خود را از تن بيرون كرد و بحميد داد ، و حميد آن را بكنيز خود داد تا آن را بشويد و نظافت كند ، طولى نكشيد كه آن كنيز بازگشت و رقعه اى در دست داشت و اظهار كرد كه اين رقعه در جيب لباس ابو الحسن على بن موسى بوده و آن را به حميد داد ، حميد گويد : من به آن حضرت عرضكردم : فدايت گردم ! اين كنيز اين رقعه را آورده و ميگويد كه در جيب شما يافته است ، اين چه چيز است ؟ فرمود : اين رقعه حرز و دعائى است كه من هيچ گاه از خود جدا نمىسازم ، من عرضه داشتم كه اى كاش مرا بدان مشرف ميساختى ، فرمود : اين حرزى است كه هر كس آن را بهمراه داشته باشد بلاها از او دفع شده و از هر بليّه در امان خواهد بود ، و پناهى است براى او از شرّ شيطان ملعون [ و از شرّ سلطان 
  ] ، سپس آن دعا و حرز را به حميد ديكته كرد و آن چنين\r\n","description":"","footnote":"","page_name":" 305 ","page_number":305},
  {"content":"\r\nبود : « * ( بِسْمِ الله الرَّحْمنِ الرَّحِيمِ ) * - تا آخر دعا ، كه در متن ذكر شده است و ترجمهء آن اين است : بنام خداوند رحمان و رحيم ، بنام خدا براستى كه من پناه ميبرم به خداوند رحمان از تو ، چه خدا ترس باشى و چه نباشى ، چشم و گوش تو را به يارى خداوند شنوا و بينا ، بستم ، و تو هيچ گونه بر من قدرت و توانائى و غلبه نخواهى داشت ، نه بر من و نه بر گوشم ، و نه بر چشمم ، و نه بر مويم و نه بر پوستم و نه بر گوشتم و نه بر خونم ، و نه بر مغزم ، و نه بر عصبم ، و نه بر استخوانم ، و نه بر اهل و عيالم ، و نه بر مالم ، و نه بر آنچه پروردگارم روزيم فرموده ، تو بر هيچ يك از اين امور من راهى ندارى ، من ميان خود و تو را با ستر انبياء و فرستادگان خدا پرده كشيدم ؛ آن سترى كه پيامبران الهى خود را از شرّ فرعونهاى زمان به آن حفظ كردند ، جبرائيل از جانب راست من و ميكائيل از جانب چپ و اسرافيل از پس پشت ، و محمّد - صلى الله عليه و آله - از پيش روى من مانع از منست ، و خداوند آگاهست از من و ترا مانع مىشود از من و همچنين شيطان را ، پروردگارا ! چيره نكند عدم آگاهى او بصبر و شكيب تو ، و موجب نشود كه مرا از جاى بركند و بوحشت اندازد و كوچك و حقيرم شمارد ، بار الها ! به تو پناهنده ميشوم ، بار الها ! به تو پناهنده ميشوم ، بار الها ! به تو پناهنده ميشوم - اه » .\r\nشرح : « بايد دانست كه حميد بن قحطبه - بضمّ حاء بر وزن كميل - در سال\r\n","description":"","footnote":"","page_name":" 306 ","page_number":306},
  {"content":"\r\n152 از سوى منصور دوانيقى بحكومت خراسانات منصوب شده ، و در زمان مهدىّ عبّاسى در سال 159 در طوس مركز حكومتش از دنيا رفته است و علىّ بن موسى الرّضا عليهما السّلام در زمان مأمون الرشيد بسال 200 هجرى بخراسان احضار يا دعوت شده است ، و نميتوان گفت كه : حضرت پيراهنش را بحميد بن قحطبه داده و او از حضرت درخواست آن حرز و دعا را كرده است ، چون او قريب چهل سال پيش از اين مرده بوده ! به نظر ميرسد كه مراد ديگرى باشد بنام حميد ، مثلا حميد بن ابى غانم طائىّ ؛ همان كس كه هارون الرّشيد وقتى بخراسان وارد شد در خانهء او منزل كرد و همان جا مرد و دفن شد ، و اين در صورتيست كه حميد بن قحطبه با حميد بن أبى غانم متّحد نباشند ، و الَّا بايد گفت : در اين مطلب تحريف يا تصحيفى رخ داده است ، يا رأسا ساختگى است . ولى در هر حال دعا و تعويذ درست است و لازم نيست سندش صحيح اعلائى باشد ، زيرا خداوند تبارك و تعالى رحمت رحمانيّتش بىدريغ است ، و خود فرموده است * ( ادْعُونِي أَسْتَجِبْ لَكُمْ ) * ( مرا بخوانيد از شما مىپذيرم ) ، و قصّهء معروف حميد بن قحطبه و كشتن شصت نفر از سادات بدستور هارون نيز همين اشكال را داراست ، چون در زمان خلافت هارون كه در سنهء 170 به بعد بوده او از دنيا رفته بوده ، و تاريخ اين كشتار آخر عمر هارون است ، و به نظر ميرسد قصّه اى ساختگى باشد امّا بغرض صحيح مانند فيلمهاى غير مستند - و الله العالم - و آن براى نشان دادن دشمنى عبّاسيان و سخت دلى و بيرحمى هارون و دستاندركارانش با آل پيغمبر عليهم السّلام بوده كه شكَّى هم در آن نيست ، - و عليهم لعائن الله - » .\r\n","description":"","footnote":"","page_name":" 307 ","page_number":307},
  {"content":"\r\n\r\nباب 40 در سبب پذيرش ولايتعهدى مأمون از سوى حضرت رضا عليه السّلام و آنچه رخ داد و كسانى كه ناخوش داشتند آن را يا راضى بودند\r\n1 - مظفّر بن جعفر بن مظفّر بسند مذكور در متن از حسن بن موسى [ الخشّاب 
  ] نقل كرده است كه گفت : اصحاب ما ( يعنى طرفداران اهل البيت ) از حضرت رضا عليه السّلام نقل كرده‌اند كه شخصى به آن حضرت گفت : خداوند كارت را راست بياورد ، چگونه شما اين امر ( ولايت عهد ) را پذيرفته و خود را بكنار مأمون رسانديد ؟ ! - انگار اين عمل را بر حضرت خورده ميگرفت و خوش نميداشت آن را - حضرت به او فرمود : اى مرد ! بگو بدانم آيا وصىّ بالاتر است يا نبىّ و پيامبر ؟ مرد گفت : پيامبر ، حضرت پرسيد : مسلمان بالاتر است يا مشرك ؟ مرد بپاسخ گفت : البتّه مسلمان ، امام فرمود : بدرستى كه عزيز - يعنى\r\n","description":"","footnote":"","page_name":" 308 ","page_number":308},
  {"content":"\r\nعزيز مصر - مشرك بود و يوسف پيغمبر بود ، و اكنون مأمون مسلمان است ، و من نيز وصىّ هستم نه پيغمبر ، و يوسف از عزيز خواست كه او را امير غلَّه كند .\r\nآنجا كه گفت : * ( اجْعَلْنِي عَلى خَزائِنِ الأَرْضِ ) * - الآية ( مرا امير و رئيس كشاورزى كن ، زيرا كه من نيكو از آن مراقبت مىكنم و راه افزايش محصول را ميدانم و آنچه را كه هست حافظم و هر زبانى را ميدانم ) و من مجبور بر اين كار گشتم .\r\nشرح : « ناگفته نماند كه در قرآن ، عزيز مصر غير از پادشاه و ملك است ، و حضرت يوسف عليه السّلام با ملك اين سخنان را گفت نه با عزيز ، و هر كسى كه با قرآن آشناست به خوبى ميداند كه عزيز شوهر زليخا بود نه ملك ، و ملك خواب ديد نه عزيز ، و يوسف خواب را كه تعبير كرد پادشاه او را خواست و ابتدا نيامد و گفت : اوّل تكليف مرا كه عزيز مصر بىگناه بزندانم افكنده معلوم كنيد آنگاه اگر بخواهيد حضور خواهم يافت ، و در اينكه اهل بيت - عليهم السّلام - از همهء مردم قرآن را بهتر مىفهمند و بدان آشناترند شكّ و شبهه اى براى احدى از مسلمانان باشعور نيست ، و پر واضح است كه امام عليه السّلام ملك را با عزيز اشتباه نمىكند ، و معلوم است كه در كلام تصرّف شده است ، و براى پاسخگويى بپاره اى از معترضين ، امام عليه السّلام بقصّهء يوسف اشاره كرده است . و متأسفانه راوى اين داستان نيز بمانند بسيارى از افراد كه بين عزيز و ملك را تميز نميدهند چنين فهميده و نقل بمعنى كرده\r\n","description":"","footnote":"","page_name":" 309 ","page_number":309},
  {"content":"\r\nو امام عليه السّلام را از مدينه به طوس احضار كردند و از خاندانش هيچ كس را با او نياوردند و آنچه از روايات متعدّد بدست مىآيد ( اين است كه : ) هر كجا كه به شهر و آبادى ميرسيدند در آن مدّت حضرت را با تشريفات حركت مىدادند ، و چون به بيابان و كوير مىرسيدند از عماريه بيرون آورده و بر أستر بدون سايبان سوار مىكردند ، و چنان كه مشهور است نماز عيد را نگذارند كه آن حضرت به صورتى كه ميخواست ادا كند ، بلكه از ميان راه او را باز گرداندند ، و ديگرى را به نماز گماردند ، و كاملا پيداست كه سفر اختيارى نبوده بلكه تمهيدى براى ساكت كردن زيدى مذهبان بوده كه : غالبا ميگفتند خلفا را برمياندازيم و بيكى از اولاد فاطمه عليها السّلام رضايت ميدهيم كه امامت كند ، و « بالرّضا من آل محمّد » شعارشان بود ، مأمون علىّ بن موسى عليه السّلام را احضار كرد و لقبش را - چنان كه از صريح شعرى كه دعبل خزاعىّ در مرثيهء فرزندش سروده و در آن به مسموم كردن آن حضرت اشاره اى نموده - « رضا » نهادند تا طرفداران عقيدهء زيديّه سكوت كنند ، و از مخالفتى كه با خلفاى عبّاسى دارند تا حدّى بكاهند ، و شعر مزبور چنين است :\r\n\r\n1 - ألا ايّها القبر الغريب محلَّه\r\nبطوس عليك السّاريات هتون\r\n2 - شككت فما أدري أ مسقي بشربة\r\nفابكيك أم ريب الردى فيهون\r\n3 - و ايهما ما قلت ان قلت شربة\r\nو ان قلت موت انه لقمين\r\n4 - أيا عجبا منهم يسمونك الرّضا\r\nو يلقاك منهم كلحة و غضون\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n5 - أتعجب للاجلاف أن يتخيفوا\r\nمعالم دين الله و هو مبين\r\n6 - لقد سبقت فيهم بفضلك آية\r\nلدىّ و لكن ما هناك يقين\r\n\r\nترجمه : 1 - اى قبرى كه جايگاهش در طوس غريب است ، اشكهاى غم پيوسته بر تو ريزان است .\r\n2 - در شبهه‌ام كه آيا تو را زهر خوراندند تا بر تو گريه كنم يا بمرگ طبيعى از دنيا رفته اى تا داغ تو بر من آسانتر گردد ؟ ! 3 - و هر كدام را بگوئى ؛ چه بگوئى به « زهر » و چه بگوئى بمرگ طبيعى ، هر دو سزاوار گريستن است .\r\n4 - شگفتا كه تو را « رضا » ناميدند ولى تو بايد از آنها بيم و رنج ببينى ! 5 - آيا تعجب ميكنى از اين سخت دلان كه معالم آشكار دين خدا را دستخوش تغيير و تبديل كنند ؟\r\n6 - در فضل تو ميان آنها نزد من آيه ( و نشانه ) اى از پيش بوده ولى ( چه بايد كرد ) كه در آنجا يقينى نيست .\r\nاز اين كلام پيداست كه موضوع از چه قرار مىبوده ، و هيچ گاه امام معصوم كارمند دستگاه ظالم نخواهد شد ، و در اين كتاب اخبار بسيار صحيح و اخبار ناصحيح هست ، و مخلوط از درست و نادرست نيز هست ، و مؤلَّف تضمين صحّت هر چه در آنست را نكرده است » .\r\n2 - احمد بن زياد همدانى - رضى الله عنه - از علىّ بن ابراهيم از پدرش از ريّان بن صلت روايت كرده كه گفت : بر على بن موسى عليهما السّلام وارد شدم و عرضه\r\n","description":"","footnote":"","page_name":" 311 ","page_number":311},
  {"content":"\r\nداشتم يا ابن رسول الله مردم ميگويند : شما با كمال زهد به دنيا و پارسائى كه اظهار ميداريد ( با اين حال ) ولايتعهدى مأمون را پذيرفته‌ايد ؟ آن بزرگوار فرمود :\r\nخدا خود ميداند كه من تا چه حدّ اين كار را نمىپسنديدم ، ولى وقتى كه امر دائر شد ميان قبول اين امر و كشته شدن ، آن را بر قتل نفس برگزيدم ، واى بر ايشان ! آيا نميدانند كه يوسف پيامبر بود و چون ضرورت اقتضا كرد به « پادشاه » مصر گفت : * ( اجْعَلْنِي عَلى خَزائِنِ الأَرْضِ ) * . . . . الآية ، مرا هم ضرورت و ناچارى با كمال اكراه و نادلخوشى بدين كار كشيد ، و پس از اينكه مشرف بر هلاك بودم آن را به اكراه پذيرفتم ، و در اين امر داخل نگشتم مگر مانند كسى كه از آن خارج شده باشد ، و شكايت را به خدا ميبرم و از او يارى مىجويم .\r\n3 - حسين بن ابراهيم ناتانه - رضى الله عنه - بسند خبر قبل از ابو الصّلت هروى روايت كرد كه مأمون به حضرت رضا عليه السّلام گفت : من مقام علمى و فضل و بىاعتنائى شما به دنيا و پارسائيت و ترس از خدا و ورع و عبادت ترا شناختم اى فرزند رسول خدا ، و ترا بخلافت سزاوارتر از خويش تشخيص دادم ، حضرت\r\n","description":"","footnote":"","page_name":" 312 ","page_number":312},
  {"content":"\r\nفرمود : به بندگى پروردگار خود افتخار مىكنم و بزهد و بىرغبتى به دنيا نجات و خلاص خود را از شرّ دنيا مىطلبم ، و با ورع و عدم نزديكى بمحرّمات الهى اميدوار رسيدن بسعادت و فائز شدن به بهره‌هاى خداوندى و درجات قرب بدرگاه اويم ، و با تواضع و فروتنى در اين دنيا آرزوى مقام بلند را بنزد پروردگار خود - عزّ و جلّ - دارم ، مأمون گفت : من در نظر دارم خود را از خلافت خلع كنم و اين مقام را به تو بسپارم و با تو بيعت كنم ، حضرت در پاسخ او فرمود : اگر اين خلافت از آن تو است پس خدا براى تو قرار داده است ، و جائز نيست كه لباس و خلعتى را كه خداوند بقامت تو پوشانيده از تن بيرون كنى ، و به غير خود بپوشانى ، و به ديگرى واگذار نمائى ، و اگر اين مقام از آن تو نيست پس حقّ اينكه چيزى را كه از تو نيست به من واگذارى ندارى ، مأمون گفت : اى فرزند پيغمبر ناچارى از اينكه اين پيشنهاد را بپذيرى و اين فرمان را قبول كنى ، حضرت فرمود : اين امر را از روى ميل و رغبت هيچ گاه نمىپذيرم . و پى در پى مأمون در اين موضوع تا چند روز اصرار مىورزيد و پافشارى مينمود تا بالاخره از آن مأيوس گشت ، ناچار به حضرت پيشنهاد كرد كه : اكنون كه آن را ( خلافت را ) نمىپذيرى ، و حاضر نمىشوى كه من بعنوان خلافت با تو بيعت كنم پس ناچار وليعهدى مرا بايد قبول كنى [ تا خلافت پس از من از آن تو باشد 
  ] ،\r\n","description":"","footnote":"","page_name":" 313 ","page_number":313},
  {"content":"\r\nحضرت فرمود : به خدا سوگند پدرم - از نياى گرامش از امير مؤمنان عليهم السّلام از رسول خدا صلَّى الله عليه و آله - براى من حديث كرد كه من در زمان حيات تو مسموما از دنيا ميروم ، و مظلوم كشته مىشوم ، در حالى كه فرشتگان آسمان و زمين بر من گريه مىكنند ، و در سرزمين غربت در كنار هارون الرّشيد مدفون مىگردم ، مأمون بگريست ، سپس پرسيد يا ابن رسول الله چه كسى تو را مىكشد ؟ و تا من زنده هستم ، چه كسى قدرت يا جرأت بدى كردن به تو را خواهد داشت ؟ ! حضرت فرمود : من اگر بخواهم قاتل خود را معرّفى كنم مىكنم و مىگويم كه چه كسى مرا خواهد كشت ، مأمون گفت : يا ابن رسول الله با اين گفتار مىخواهى خود را آسوده كنى و ولايتعهدى مرا نپذيرى تا مردمان بگويند علىّ بن موسى چقدر زاهد و بىرغبت برياست دنيا است ؟ ! حضرت فرمود : به خدا سوگند از روزى كه خداى - عز و جل - مرا آفريده تاكنون دروغ نگفته‌ام ، و دنيا را براى رسيدن به دنيا ترك نگفته‌ام ، و من خوب ميدانم تو چه ميخواهى ، مأمون پرسيد چه ميخواهم ؟ امام گفت : آيا امانم مىدهى اگر راست را بگويم ؟ مأمون گفت : تو در امانى ، حضرت فرمود : تو نظرت اينست كه مردم بگويند : علىّ بن موسى به دنيا و رياست\r\n","description":"","footnote":"","page_name":" 314 ","page_number":314},
  {"content":"\r\nبىرغبت نيست ، بلكه اين دنيا است كه به او بىرغبت است ، مگر نمىبينيد چگونه از روى آز و طمع ولايتعهدى را پذيرفت ، باشد كه بخلافت نائل گردد ، مأمون از اين سخن در خشم شده گفت : تو مرتّب با من طورى رفتار مىكنى كه من آن را خوش ندارم ، و گويا از قدرت و شوكت من باك ندارى و خود را ايمن ميدانى ، به خدا سوگند بايد ولايت عهدى را به اختيار بپذيرى و الَّا تو را بدان مجبور ميكنم ، پس اگر قبول كردى كه چه بهتر ، و اگر مخالفت نمودى گردنت را ميزنم ( تو را ميكشم ) ، حضرت فرمود : خداوند مرا از اينكه خود را به هلاكت اندازم نهى فرموده ، اگر امر بدين منوال است هر كار كه بنظرت رسيده انجام ده ، و من آن را مىپذيرم به شرط آنكه در عزل و نصب احدى دخالت نكنم ، و رسمى را تغيير ندهم و سنّتى را نشكنم و از دورادور مشير و راهنما باشم ، پس مأمون با اين شرط از او پذيرفت و او - عليه السّلام - را وليعهد قرار داد . و لكن كاملا از آن كراهت داشت .\r\n4 - علىّ بن احمد دقّاق - رضى الله عنه - به دو واسطه از محمّد بن عرفه نقل كرد كه گفت : من به حضرت رضا عليه السّلام عرضكردم : يا ابن رسول الله چه چيز شما را مجبور ساخت كه ولايتعهدى مأمون را پذيرفتى ؟ فرمود : همان چيز كه جدّم\r\n","description":"","footnote":"","page_name":" 315 ","page_number":315},
  {"content":"\r\nامير المؤمنين را واداشت كه در شورا ( شش نفرى ) شركت نمايد .\r\n5 - علىّ بن عبد الله ورّاق - رضى الله عنه - از قمّى از پدرش از عبد السّلام هروى روايت كرد كه گفت : حضرت رضا عليه السّلام در اين امر ( ولايتعهدى ) از روى طوع و رغبت داخل نگشت ، بلكه با كمال اكراه و اجبار از مدينه او را بكوفه بردند ، و از آنجا از راه بصره و فارس بسوى مرو كشاندند .\r\n6 - حسن بن يحيى علوىّ - رضى الله عنه - در بغداد از جدّش از موسى بن سلمه برايم روايت كرد كه گفت : من با محمّد بن جعفر در خراسان بودم شنيدم ذو الرّياستين فضل بن سهل ( هم رئيس الوزراء و هم وزير جنگ ) روزى خارج شده گفت : من چيزى شگفت مشاهده كردم ، بپرسيد مرا چه ديدى ؟ گفتند : خداى تو را سلامتت بدارد چه چيز ديدى ؟ گفت : ديدم مأمون به علىّ بن موسى ميگفت : من در نظر گرفته‌ام كه خود را از خلافت خلع كنم و ولايت امور مسلمين را به تو واگذار نمايم ، و آنچه به عهده دارم به گردن تو اندازم ، و ديدم كه علىّ بن موسى در\r\n","description":"","footnote":"","page_name":" 316 ","page_number":316},
  {"content":"\r\nپاسخ ميگفت : تو را به خدا تو را به خدا ، من طاقت چنين كارى را ندارم و قدرت آن در من نيست ، ( فضل گفت : ) هرگز نديده بودم امر خلافت را ضايعتر از اين ! ! امير المؤمنين مأمون با اختيار خويش از آن كناره ميگيرد و بعلىّ بن موسى واگذار مىكند و او نيز از آن سرباز مىزند و نمىپذيرد .\r\n7 - حسين بن احمد بيهقىّ از صولىّ از احمد بن اسماعيل نقل كرد كه گفت : هنگامى كه على بن موسى الرّضا بولايت عهد منصوب گشت ابراهيم بن عبّاس و دعبل خزاعى بسوى آن حضرت رهسپار شدند و رزين بن علىّ برادر دعبل نيز همراه ايشان بود ، و از هم جدا نميشدند . تا در بين راه براهزنان برخورده و آنها ( دزدان ) اموالشان را بغارت بردند . و آنان ناچار به خاركنان پناه بردند ، و از چهارپايان ايشان استفاده كرده سوار شدند . و در اين باره ابراهيم بن عبّاس اين شعر را سروده و زمزمه ميكرد :\r\n\r\nاعيدت بعد حمل الشّوك احمالا من الخزف\r\nنشاوى لا من الخمرة بل من شدّة الضّعف\r\n\r\nيعنى اين چارپايان پس از خاركشى بخزف كشى افتادند ، ( مرادش بخزف پيكر بىروح خود آنانست كه خسته و مال از دست داده‌اند ) و اكنون در حال مستى و بيهوشى هستيم امّا نه از شراب بلكه از شدّت ضعف و بىحالى .\r\n","description":"","footnote":"","page_name":" 317 ","page_number":317},
  {"content":"\r\nو پس از آن به رزين برادر دعبل گفت : تو آن را تمام كن ، وى گفت :\r\n\r\nفلو كنتم على ذاك تصيرون الى القصف\r\nتساوت حالكم فيه و لم تبقوا على الخسف\r\n\r\nيعنى : اگر بر آن حالت سابق بوديد و در آن حالت به خوشى و راحتى بوديد ، قبل و بعد حالتان در آن مساوى شد و بر خوارى و ذلَّت باقى نمانديد .\r\nو پس از وى به دعبل گفت : اى ابو علىّ ! تو آن را تمام كن ، دعبل گفت :\r\n\r\nاذا فات الذى فات فكونوا من ذوي الظَّرف\r\nو خفّوا نقصف اليوم فإنّى بايع خفّى\r\n\r\nيعنى : اكنون كه آنچه داشته بوديم از دست داده‌ايم ، پس داراى صبر و پايدارى باشيد و آسان بگيريد و امروز را بسر مىبريم و من براى مخارج حتّى كفش خود را ميفروشم .\r\n8 - حسين بن احمد بيهقىّ گويد : صولى از هارون مهلَّبى نقل كرد كه چون ابراهيم و دعبل نزد حضرت رضا عليه السّلام رسيدند در حالى كه مردم با حضرت بعنوان وليعهدى بيعت كرده بودند ، دعبل اين اشعار را سرود كه مطلع آن اينست :\r\n\r\nمدارس آيات خلت من تلاوة\r\nو منزل وحى مقفر العرصات\r\n\r\nيعنى : محلّ دروس قرآنى از خواندن قرآن خالى شده بود ، و محلّ نزول\r\n","description":"","footnote":"","page_name":" 318 ","page_number":318},
  {"content":"\r\nوحى منزلگاهى بىكس ، چونان بيابانهاى بىآب و علف خالى و بدون ساكن بود . و ابراهيم بن عبّاس اين شعر را گفت :\r\n\r\nازال عناء القلب بعد التّجلد\r\nمصارع أولاد النّبى محمّد\r\n\r\nيعنى : از بين ببرد سختىها و ناراحتيهاى دل را پس از آن مصيباتى كه ديد ، مقام و محلّ و مشاهد امامان اولاد رسول خدا محمّد ( ص ) .\r\nو حضرت رضا عليه السّلام به آن دو شاعر بيست هزار درهم از آن دراهمى كه بدستور مأمون بنام او سكَّه زده بودند ببخشيد ، راوى گويد : امّا دعبل خزاعى با ده هزار درهم سهمش بسوى قم رهسپار شد و هر درهمى را با ده درهم مبادله كرد ( چون مردم به آن تبرّك مىجستند ) ، پس براى او يك صد هزار درهم عايد شد ، و امّا ابراهيم بن عبّاس همهء آن مبلغ نزد او بود جز آن قسمتى كه به اين و آن اهدا كرد و يا به بعض خانواده اش داد تا وقتى كه عمرش سرآمد و مخارج كفن و دفن او با آن پول انجام شد .\r\n9 - احمد بن يحيى بسند مذكور در متن از علىّ بن محمّد نوفلى نقل كرده كه گفت : هنگامى كه مأمون حضرت علىّ بن موسى عليهما السّلام را وليعهد خويش قرار\r\n","description":"","footnote":"","page_name":" 319 ","page_number":319},
  {"content":"\r\nداد ، شعرا بجانب مأمون مىآمدند و حضرت را مدح ميكردند و مأمون به جهت اينكه نظريّه اش را در ( انتخاب ) وليعهدى آن حضرت در شعر خود مورد ستايش قرار ميدادند به آنان صله و هديه ميداد ، به همين جهت همهء شعراى معروف آمدند و مدح گفتند جز ابو نواس كه نيامد و حضرت را هم مدح نكرد ، او بر مأمون وارد شد و مأمون پرسيد كه : اى ابا نواس ! تو خود منزلت علىّ بن موسى را نسبت به من ميدانى و آن مقامى را كه اكنون وى داراست ميدانستى ، پس چرا او را بدين مقام اكرام نكردى ؟ و براى چه مدح او را بتأخير انداختى و با اينكه شاعر زمان خود هستى و در شعر بر ديگران سيادت و آقائى دارى وى را مدح نكردى ؟\r\nابو نواس لب گشود و گفت :\r\n\r\nقيل لى انت اوحد النّاس طرا\r\nفي فنون من الكلام النّبيه\r\nلك من جوهر الكلام بديع\r\nيثمر الدّر في يدي مجتنيه\r\nفعلى ما تركت مدح ابن موسى\r\nو الخصال التى تجمّعن فيه\r\nقلت : لا اهتدي لمدح امام\r\nكان جبريل خادما لأبيه\r\n\r\nحاصل معنى اينكه : به من گفته‌اند كه تو از جميع افراد مردم در فنّ سخنورى ممتازتر و نكته سنجترى ، و تو راست از سخن و كلام هر چه شگفتتر و در خور تحسينتر ، و تعجبآورتر كه براى شنوندهء آن چونان درى است كه\r\n","description":"","footnote":"","page_name":" 320 ","page_number":320},
  {"content":"\r\nبدست آورده است ، پس با اين وصف چرا مدح علىّ بن موسى را ترك كرده اى و از صفات ممتازى كه در او جمع است چيزى نمىگوئى ، من در پاسخ ايشان گفتم قدر آن ندارم و مرا راهى نيست كه امامى را كه جبرائيل خادم جدّ بزرگوارش بوده مدح گويم .\r\nمأمون چون اين بشنيد احسنت گفت ، و به مقدارى كه به تمامى شعرا صله و انعام داده بود به او داد ، و بر همهء آنان ويرا برترى داد .\r\nمأمون چون اين بشنيد احسنت گفت ، و به مقدارى كه به تمامى شعرا صله و انعام داده بود به او داد ، و بر هم آنان ويرا برترى داد .\r\n10 - حسين بن ابراهيم مكتّب - رحمه الله - به سند متن نقل كرد كه ابو نواس روزى نظر به على بن موسى عليهما السّلام افكند در موقعى كه حضرتش از نزد مأمون بيرون آمده و بر استرى سوار بود ، پيش آمده و بر او سلام كرد و عرض كرد : يا ابن رسول الله ! من در بارهء شما چند بيت سروده‌ام دوست داشتم آن را از من بشنوى ، حضرت فرمود : بگو . ابو نواس شروع كرده گفت :\r\n\r\nمطهّرون نقيّات ثيابهم\r\nتجري الصّلاة عليهم اينما ذكروا\r\n\r\nتا آخر اشعارى كه در متن ذكر شده است كه ترجمهء آن چنين است :\r\n","description":"","footnote":"","page_name":" 321 ","page_number":321},
  {"content":"\r\nآل پيغمبر عليهم السّلام افرادى هستند كه دامنشان از هر گناه و آلودگى پاك و مطهّر است ( به آيهء تطهير ) و درود و سلام و صلوات بر ايشان است هر گاه ذكرشان بميان آيد ( آيهء * ( إِنَّ الله وَمَلائِكَتَه يُصَلُّونَ عَلَى النَّبِيِّ ) * ) و هر آن كس را كه تبارش را ياد ميكنى چنانچه علوى نباشد ، در قديم الأيّام براى او افتخارى نبوده است ، خداوند عزيز هنگامى كه بندگانش را آفريد با چنين اتقان و نظم و ويژگى از ميان همهء مخلوقاتش شما خاندان آل محمّد را برگزيد و در ميان همه ، شما را انتخاب كرد ، اى مردمان ! شمائيد آن ملأ اعلى ، و نزد شما است علم كتاب خدا ( يعنى قرآن ) و آنچه از سوره‌ها آمده است .\r\nچون امام عليه السّلام اين بشنيد : فرمود : ابياتى سرودى كه تاكنون ديگران نياورده بودند ، آنگاه غلامش را فرمود : آيا از مخارج ما چيزى با تو اكنون هست ؟ غلام گفت : سيصد دينار ، فرمود : آن را به وى ده ، سپس گفت : شايد آن را اندك شمارد ، اى غلام آن استر را هم به او عطا كن .\r\nچون سال دويست و يكم هجرىّ برآمد ، اسحاق بن موسى بن عيسى بن موسى امير الحاجّ شد و با مردم بحجّ رفت و در خطبه اش مأمون را بخلافت و علىّ بن موسى الرّضا را بولايتعهدى دعا كرد ، و از مستمعين حمدويه بن علىّ بن عيسى بن ماهان بمخالفت بپاخاست ، و اسحاق بن موسى لباس رسمى خود را كه سياه بود طلبيد و آن را نيافت پس پرچم سياهى برگرفت و به خود پيچيد ، و خطاب بمردم گفت : أيّها النّاس ! آنچه من گفتم طبق مأموريتى بود كه\r\n","description":"","footnote":"","page_name":" 322 ","page_number":322},
  {"content":"\r\nبدان امر شده بودم ، امّا خود احدى را جز امير المؤمنين مأمون ، و فضل بن سهل نمىشناسم ، و از منبر به زير آمد .\r\nعبد الله بن مطرّف روزى بر مأمون وارد شد و علىّ بن موسى الرّضا عليهما السّلام در آنجا بود . مأمون از عبد الله پرسيد : نظر تو در بارهء اهل بيت چيست بگو ؟ عبد الله گفت : من چه بگويم در بارهء طينتى كه به آب رسالت و نبوّت خمير گشته و نهالى كه به آب وحى كاشته شده است ؟ ! آيا جز بوى مشك و عطر هدايت و عنبر تقوى و درستى از او استشمام مىشود ؟ ! مأمون جعبه اى كه در آن لؤلؤ ( مرواريد ) بود خواست آن را آوردند و دهان عبد الله را پر از لؤلؤ نمود .\r\n11 - ابو نصر محمّد كرخىّ كاتب در ايلاق با واسطه اى چند كه در متن ذكر شده از محمّد بن يزيد مبرّد روايت كرد كه ابو نواس روزى از خانهء خويش بيرون آمد و سوارى را ديد كه در مقابل او است امّا رويش را نديد ، از حال او پرسيد گفتند : اين علىّ بن موسى عليهما السّلام است ، در دم اين رباعى را سرود :\r\n","description":"","footnote":"","page_name":" 323 ","page_number":323},
  {"content":"\r\n\r\nاذا ابصرتك العين من بعد غاية\r\nو عارض فيك الشّك اثبتك القلب\r\nو لو انّ قوما امّموك لقادهم\r\nنسيمك حتّى يستدلّ بك الرّكب\r\n\r\nيعنى : چون ديده اى تو را از دور ببيند ، و تو را نشناسد و در اينكه آيا توئى يا ديگريست شكّ كند آن جاذبهء محبّت قلب شكّ را بر طرف سازد و يقين كند كه تو خود هستى ، و احتياج بديدن از نزديك ندارد ، و چنانچه مردمى تو را پيشوا و امام دانند ، همان بوى خوش و نسيم تو آنان را از حيث هدايت طريق كفايت خواهد كرد ، يعنى از آن راه كه تو ميگذرى بوى خوش تو در آن راه هادى پيروان خواهد بود .\r\n12 - حسين بيهقىّ از صولىّ از مبرّد از جاحظ روايت كرد كه ثمامة بن اشرس گفت : مأمون روزى به حضرت منّت نهاد و گفت من تو را وليعهد خود كردم ، حضرت فرمود : هر كس برسول خدا پيوسته باشد بايد چنين باشد . و از علىّ بن الحسين عليهما السّلام نيز اين چنين مطلبى رسيده است :\r\n- حسين بن احمد بيهقىّ از صولىّ از غلابىّ از احمد بن عيسى بن زيد - كه مدّت شصت سال فرارى بود و خود را پنهان ميكرد - گفت : عمويم از جعفر بن محمّد عليهما السّلام روايت كرد كه علىّ بن الحسين عليهما السّلام مسافرت نمىكرد\r\n","description":"","footnote":"","page_name":" 324 ","page_number":324},
  {"content":"\r\nمگر با كسانى كه او را نمىشناختند ، و با آنان شرط مىكرد كه او خدمت ديگران را در تمامى احتياجاتشان به عهده داشته باشد . و يك بار با مردمى مسافرت اين چنينى كرد و مردى حضرت را شناخت و به آن قوم كه با آن حضرت بودند گفت :\r\nآيا ميدانيد اين شخص كيست ؟ گفتند : نه ، گفت : اين علىّ بن الحسين عليه السّلام ( زين العابدين ) است ، جماعت روى پاى حضرتش ريختند و دست و پاى او را بوسيدند و عذر خواستند و گفتند : يا ابن رسول الله آيا ميخواهى ما به آتش جهنّم بسوزيم ، و اگر خداى نكرده جسارتى از ما نسبت به تو سر زند آيا تا دنيا باقى است ما هلاك نخواهيم شد ؟ ! چه چيز باعث شده است كه خود را معرّفى نمىكنى ؟ حضرت فرمود : من بيم آن رفتارى را دارم كه با من قبلا انجام شده است ، ( و شرح آن اين است كه ) با قومى مسافرت كردم ، آنان به احترام رسول خدا صلى الله عليه و آله با من نوعى رفتار كردند كه من استحقاق آن را نداشتم ، پس از اين رو كتمان امر خودم را بيشتر دوست دارم - . [ اين خبر در پاره اى از نسخ مخطوط نبود 
  ] 13 - بيهقىّ بسند مذكور در متن از هارون فروىّ روايت كرد كه چون خبر ولايتعهدى حضرت رضا عليه السّلام در مدينه بما رسيد عبد الجبّار بن سعيد ( والى مدينه ) در خطبه اى اين امر را بر مردم ابلاغ كرد ، بدين ترتيبى كه در\r\n","description":"","footnote":"","page_name":" 325 ","page_number":325},
  {"content":"\r\nآخر خطبه گفت : آيا ميدانيد چه كسى وليعهد امير شما است ؟ گفتند : خير ، گفت : پس بدانيد كه او علىّ بن موسى بن جعفر بن محمّد بن علىّ بن الحسين بن علىّ بن ابى طالب عليهم السّلام است :\r\nستّة آباء ، هم من هم ، هم خير من يشرب صوب الغمام شش پدرانى چه پدرانى ! كه شخصيّت آنان منحصر بخودشان مىباشد ، و اينان بهترين آشامندگان آب بارانند ( يعنى بهترين خلق خدا هستند ) .\r\n14 - بيهقىّ نيز از صولىّ از احمد بن القاسم روايت كرده است كه گفت :\r\nشنيدم ابراهيم بن عبّاس مىگفت : چون مأمون عقد ولايتعهدى را با علىّ بن موسى الرّضا عليهما السّلام بست ، حضرت خطاب به او كرده گفت : اى امير اخلاص با تو لازم و واجب است ، و غشّ و دوروئى سزاوار مؤمن نيست ، عامّهء مردم اين كار را نسبت به من اكراه دارند و حاضر نيستند مرا به جانشينى تو بپذيرند ، و همچنين سران جماعت خوش ندارند آنچه تو با فضل بن سهل انجام دادى ، اكنون رأى صواب در بارهء شما اينست كه ما دو تن را از خويش دور سازى تا امرت سامان يابد ، ابراهيم گفت : به خدا سوگند همين كلام باعث شد آنچه را كه كار\r\n","description":"","footnote":"","page_name":" 326 ","page_number":326},
  {"content":"\r\nبدان انجام شد .\r\nمترجم گويد : « سبط ابن جوزىّ در تذكره نقل كرده است كه علماء تاريخ نوشته‌اند كه چون مأمون حضرت را بولايتعهدى نصب كرد بنى عبّاس بر وى خشم گرفتند و در بغداد مجمعى تشكيل داده او را از خلافت خلع و ابراهيم بن مهدىّ را بجاى او نصب كردند از اين رو اين كلام را حضرت بمأمون گفت » .\r\n15 - باز بيهقىّ از صولىّ از محمّد بن يزيد روايت كرد كه ابن ابى عبدون از پدرش نقل كرده گفت : چون مأمون با علىّ بن موسى ولايتعهدى را پيمان بست او را در جانب خود نشانيد و عبّاس خطيب ( كه ظاهرا پسر مأمون است ) برخاسته ( و با حضرت بيعت نمود ) و خطبه اى خواند و بسيار نيكو سخن گفت ، و در آخر اين بيت را سرود :\r\n\r\nلا بدّ للنّاس من شمس و من قمر\r\nفأنت شمس و هذا ذلك القمر\r\n\r\nخطاب به مأمون كرده گفت :\r\nمردم نياز بخورشيد و ماه هر دو دارند ، اينك تو خورشيد و اين ( علىّ بن موسى ) ماه هستيد .\r\nمترجم گويد : « بايد در نظر داشت كه لفظ شمس مؤنّث است ، و لفظ قمر مذكَّر ، و در اين شعر بسيار بجا استعمال شده است » .\r\n","description":"","footnote":"","page_name":" 327 ","page_number":327},
  {"content":"\r\n16 - باز بيهقىّ از صولى بسند متن نقل كرده كه چون با حضرت بولايتعهدى بيعت كردند ، مردم اجتماع كرده او را تهنيت مىگفتند ، حضرت به آنان اشاره كرده سكوت كنند ، سپس بعد از استماع تهنيت آنان فرمود :\r\n* ( بِسْمِ الله الرَّحْمنِ الرَّحِيمِ ) * سپاس خداوندى را كه آنچه بخواهد انجام ميدهد بر حكمش كسى را حقّ اعتراض نيست ، و قضايش را احدى توان ردّ كردن نخواهد بود ، ميداند خطاى ديده‌ها و نهانشدهء در دلها را ، و درود خداوند بر محمّد در اوّلين و آخرين مخلوقات و بر آل و فرزندان پاك و پاكيزه اش ، آنگاه فرمود : من علىّ بن موسى بن جعفرم و ميگويم كه امير مؤمنين ( مأمون ) كه خداوند در درستكارى او را يارى كند ، و او را به راه راست موفّق دارد ، از حقوق ما خاندان حقّى را شناخت كه ديگران آن را نشناختند ، و رحمى را كه ديگران قطع كرده بودند ، وى وصل نمود ، و نفوسى را كه با ترس و وحشت ميزيستند امان داد و مطمئن ساخت ، بلكه زنده گردانيد ، و از مردگى و يأس نجات بخشيد ، و آرامش داد ، و نيازمندشان را اگر بود بىنياز كرد ، در همهء اين امور رضايت پروردگار خود را ميخواست ، از كسى جزاى عمل نمىخواست مگر از\r\n","description":"","footnote":"","page_name":" 328 ","page_number":328},
  {"content":"\r\nخدا ، و خداوند هم شاكرين را جزا خواهد داد ، و اجر نيكوكاران را ضايع نخواهد گذاشت ، و بدرستى كه وى عهد خود را به من واگذارده و خلافت و امارت را پس از خود به من سپرده ، پس هر كس عقد و پيمانى را كه خداوند به حفظ و نگهدارى آن امر فرموده بگشايد ، و گره اى را كه خداوند محكمى آن را خواسته سست كند و بشكند ، حريم و قرقگاه خدا را ناچيز گرفته و تعدّى نموده و شكسته ، و محرّمات الهى را حلال دانسته است ، زيرا بدين كار ، حقّ پيشوا را ضايع كرده و امرش را اطاعت ننموده و به اسلام و آئين خداوند بىحرمتى كرده است ، چنان كه در گذشته اين كار صورت گرفت ( حرمت وصايت رسول خدا صلى الله عليه و آله نگهداشته نشد ) و شخص وصىّ بر آن نابكاريها و اعمال خلاف صبر نمود و پس از آن هم در دوران قدرت متعرّض آن نشد از بيم آنكه مبادا تفرقه ايجاد شود و اسلام سست گردد ، و رشتهء وحدت و اتّحاد مسلمين بگسلد زيرا كه افكار زمان جاهليّت در مغزها باقى بود و بدان نزديك و قريب العهد بودند ، و منافقين كاملا كمين كرده و در راه يافتن فرصت نشسته بودند تا دستاويزى پيدا كرده و شرّ به پا كنند ، و اكنون هم نمىدانم سرانجام با من و شما چه رفتارى خواهد شد ، قلم قضا نيست مگر بدست خدا و او بدرستى آشكار سازندهء حقّ است و بهترين فصلكننده و جدا سازندهء حقّ از باطل است .\r\n17 - باز بيهقىّ بسند مذكور در متن از جهم روايت كرد كه گفت :\r\n","description":"","footnote":"","page_name":" 329 ","page_number":329},
  {"content":"\r\nهنگامى كه مأمون با علىّ بن موسى عليهما السّلام پيمان ولايتعهدى را بست ، خود بمنبر رفت و گفت ، ايّها النّاس ! خبر بيعت با علىّ بن موسى بن جعفر بن محمّد بن - علىّ بن الحسين بن علىّ بن ابى طالب عليهم السّلام بشما رسيد ، به خدا سوگند اگر اين نامها را بر كر و گنگ بخوانند ، باذن و ارادهء خداوند عزّ و جلّ شفا يابند .\r\n18 - باز بيهقىّ بواسطهء صولىّ از عبيد الله بن عبد الله بن طاهر روايت كرد كه گفت : فضل بن سهل به مأمون با كنايه و اشاره ميگفت : با عمل خير - كه صلهء رحم باشد - به خداوند عزّ و جلّ و رسول او - صلى الله عليه و آله - تقرّب جويد .\r\nيعنى حقّ ولايت اهل بيت را بخودشان واگذارد و مقام خلافت را كه از ايشان غصب شده است به ايشان باز گرداند ، و بوسيلهء وليعهد نمودن علىّ بن موسى عليهما السّلام جنايات هارون را نسبت به خاندان پيغمبر صلى الله عليه و آله از يادها برده و محو سازد ، و مأمون نتوانست با نظر فضل بن سهل موافقت نكند ، و خلافت گفتهء او را انجام دهد ، لذا از خراسان رجاء بن ابى ضحّاك و ياسر خادم ( 1 ) را به حجاز يا بمدينه فرستاد تا محمّد بن جعفر بن محمّد ، و علىّ بن موسى بن جعفر را بنزد\r\n\r\n","description":"","footnote":"\r\n( 1 ) . صحت مأموريت ياسر از سوى مامون ثابت نيست ( به مقاتل الطَّالبيّين مراجعه شود )\r\n","page_name":" 330 ","page_number":330},
  {"content":"\r\nاو آورند ، و اين فرمان در سال دويست هجرى صدور يافت .\r\nو چون آن حضرت را در مرو نزد مأمون آوردند ، مأمون او را بوليعهدى خود برگزيد و پس از خود جانشين خويش قرار داد ، و دستورى صادر كرد كه لشكريان را هر يك مئونه و حقوق يك سال تمام عطا كنند ، و اين مطلب را به تمام بلاد اسلامى نوشت و بهمهء استانداران ابلاغ كرد ، و حضرت را به « رضا » موسوم كرد ، و سكَّه از نقرهء خادم بنام آن حضرت زده و مردمان را امر كرد كه لباس سياه كه شعار عبّاسيان است از تن بيرون كنند و بجاى آن لباس سبز در بر كنند ، آنگاه يكى از دختران خود را كه امّ حبيب نام داشت بوى تزويج كرد ، و دختر ديگرش امّ فضل را به فرزند آن حضرت محمّد الجواد عليه السّلام تزويج نمود ، و خود پوران دختر حسن بن سهل سرخسى را بزوجيّت خويش درآورد ، و باعث اين تزويج عموى دختر فضل بن سهل سرخسى بود ، يعنى اين عمل كار فضل بن سهل بود ، و همگى اين امور در يك روز انجام شد ، و ليكن مأمون خوش نميداشت كه امر خلافت پس از وى به حضرت برسد .\r\nمحمّد بن يحيى الصولىّ گفت : صحيح بود آنچه را عبيد الله بن عبد الله بن - طاهر برايم نقل كرد بطرق مختلف كه از آن جمله اينكه عون بن محمّد از فضل بن أبي سهل نوبختى ( يا برادر فضل بن سهل ) روايت كرد كه گفت :\r\n","description":"","footnote":"","page_name":" 331 ","page_number":331},
  {"content":"\r\nهمين كه مأمون عزم بولايتعهدى حضرت عليّ بن موسى عليهما السّلام كرد ، من با خود گفتم :\r\nبه خدا سوگند كه من مىآزمايم مأمون را كه آيا از روى قصد و عقيده و از روى قلب و صداقت عمل اين كار را كرد ، يا اينكه نه ؟ ! ( فقط ) صرف تظاهر و صورت سازى است ! ؟ لذا نامه اى نوشتم و بدست خادم مأمون - كه محرم اسرار او بود و مطالب سرّى دربار را بواسطهء آن خادم مينوشت و به من ميفرستاد - داده و به مأمون فرستادم و مضمون آن نامه اين بود كه فضل بن سهل سرخسي ذو الرّياستين بولايتعهدي علىّ بن موسى تصميم جدى گرفته است ، و كوشش مىكند ويرا وليعهد سلطنت قرار دهد ، و حال اينكه طالع ببرج سرطان است و مشترى در آن برج است ، و اگر چه شرف مشترى در برج سرطان است ، و لكن سرطان برجى است منقلب و هر امرى در آن برج صورت گيرد عاقبت نخواهد داشت و تمام نخواهد شد ، و علاوه بر اين مرّيخ ( كه نحس اكبر است ) در برج ميزان قرار دارد ، و آن در خانهء عاقبت ، و اين دلالت بر نكبت هر امرى دارد كه در آن زمان واقع گردد ، و نكبت هر عقدى كه در آن بسته شود ، و اين مطلب را به امير المؤمنين گزارش مىدهم تا اگر غير از من كسى امير المؤمنين را از آن آگاه سازد ، حقير را مورد مؤاخذه قرار ندهد و ملامت و سرزنش نكند كه چرا تو اين چنين مطلبى را به من اخطار نكردى ، مأمون در پاسخ نامه به من نوشت : همين كه نامه‌ام به تو رسيد و از محتواى آن آگاه شدى ، عين نامه را با همان آورنده بسوى\r\n","description":"","footnote":"","page_name":" 332 ","page_number":332},
  {"content":"\r\nمن باز گردان ، و خويش را مواظب و مراقب باش ، مبادا كسى از اين مطلب كه به من نوشتى اطَّلاع يابد ، و سبب آن گردد كه فضل بن سهل ذو الرّياستين آگاه شده از نيّتش باز گردد ، كه اگر چنين چيزى رخ دهد بپاى تو مىنويسم و بار گناه را بر دوش تو خواهم انداخت ، و تو را مسبب آن ميشمارم . فضل نوبختى گفت : همين كه اين جواب را خواندم جهان بر من تنگ آمد ( و دنيا در نظرم تيره و تار شد ) آرزو كردم كه اى كاش مرده بودم و چنين نامه اى را به مأمون نمىنوشتم ، امّا پس از چندى خبر يافتم كه ذو الرّياستين خود به طالع بد متنبّه شده و از رأيش برگشته ، چه ؛ او اطَّلاعات كافى از علم نجوم و زايچه ( 1 ) آن داشت ، و امّا من به خدا قسم كه بر خود ترسيدم و برخاسته بنزد او ( ذو الرّياستين ) رفتم و گفتگو كرده پرسيدم : آيا ستاره اى سعدتر از مشترى در آسمان سراغ دارى ؟\r\nگفت : خير ، گفتم : آيا در ميان كواكب نجمى ميدانى كه در حالى سعدتر باشد از مشترى در حال شرفش ؟ گفت : نه : گفتم : پس تصميمى كه داشتى در عقد ولايتعهدى برقرار دار و از عزم خود باز نگرد ، و حال اينكه ستارهء سعد\r\n\r\n","description":"","footnote":"\r\n( 1 ) . دائره اى است كه بر دوازده خانه تقسيم شده و در هر خانه نام يكى از برجهاى سال ثبت شده ، و منجّم ساعت ولادت يا وقوع عمل را مىبيند كه در چه برجى اتّفاق افتاده و در آن برج چه كوكبى از سيّارات طالع است ، و با اصولى را كه خود آن را ساخته‌اند سعد و نحس مطلب را استخراج ميكنند ، و اين كار چون اساس محكمى ندارد شرعا آن را ممدوح ندانند ، و روايت « المنجّم كذّاب » مربوط به بخش علوم نجومى است نه استخراج ساعات شبانه روز و ايّام ماه و سال .\r\nو امّا طالع ؛ در اصطلاح احكاميان منجّمين ، جزئى از منطقة البروج است كه بر افق شرقى است و زمان ولادت طفل يا انجام عملى يا سؤال سائلى ، آن برجى كه آن هنگام چيزى از افق شرقى نمودار باشد ، و سعد و نحس را از حال كوكبى كه در آن برج طلوع كرده است استخراج كنند .\r\n","page_name":" 333 ","page_number":333},
  {"content":"\r\nفلك « مشترى » در سعدترين حالات خود يعنى در شرف است كه در برج سرطان مىباشد . ذو الرّياستين بر عزم خويش باقى ماند و كار را بانجام رسانيد ، ولى من از ترس مأمون نميدانستم كه آيا زنده‌ام يا مرده تا پيمان ولايتعهدى واقع گرديد .\r\n19 - بيهقىّ از صولىّ از احمد بن محمّد بن فرات و حسين بن علىّ باقطائىّ نقل كرد كه گفتند : ابراهيم بن عبّاس با اسحاق بن ابراهيم كاتب - برادر زيدان - كه معروف ب « زمن » بود دوستى داشت و اشعارى كه ابراهيم بهنگام خروجش از خراسان در مدح حضرت رضا عليه السّلام سروده بود كتابت كرد و در آن چيزى هم از خطَّ خود او بود و نسخهء اين اشعار نزد اسحاق مانده بود تا اينكه ابراهيم بن - عبّاس از جانب متوكَّل عبّاسى رئيس ادارهء املاك متوكَّل شد ، و ميان او و اسحاق بن ابراهيم برادر زيدان مدّتى بكدورتى جدائى افتاده بود ، تا اينكه متوكَّل ابراهيم را عزل كرد و او بيكار شد ، از اسحاق بن ابراهيم مالى مطالبه كرد و بر او سخت گرفت ، اسحاق يكتن از كسانى كه مورد اطمينانش بودند خواست ، و به او گفت : نزد ابراهيم بن عبّاس روانه شود و به او بگويد اشعارى كه در\r\n","description":"","footnote":"","page_name":" 334 ","page_number":334},
  {"content":"\r\nمدح علىّ بن موسى گفته است بخطَّ او و غير او نزد من موجود است اگر از مطالبه دست برندارد جمله را نزد متوكَّل خواهم فرستاد ، آن شخص پيام اسحاق را به ابراهيم رسانيد و دنيا بر وى تنگ آمد تا اينكه از مطالبه دست برداشت و آنچه از اشعار نزد وى بود گرفت و با يك ديگر سوگند ياد كردند كه نه اين مطالبهء مالى كند و نه او بخليفه چيزى گزارش كند .\r\nصولىّ گويد : يحيى بن علىّ منجّم گفت : من پيغام هر يك از اين دو ؛ يعنى اسحاق و ابراهيم را به آن ديگر ميرساندم تا اينكه اوراق شعر را از اسحاق گرفتم و بابراهيم داده و او همهء آنها را در پيش روى من آتش زد .\r\nباز صولىّ ادامه داده گفت : احمد بن ملحان برايم نقل كرد كه ابراهيم بن عبّاس دو پسر داشت بنام حسن و حسين كه كنيهء آنان ابو محمّد و ابو عبد الله بود ، و چون متوكَّل عبّاسى بخلافت رسيد ، ابراهيم نام پسر بزرگش را كه حسن بود تغيير داده و اسحاق كرد ، و نام آن فرزند كوچكترش را كه حسين بود تبديل به عبّاس نموده و كنيه اش را - از ترسى كه از آن خليفهء ( ناصبى مذهب ) داشت - نيز ابو الفضل كرد .\r\n","description":"","footnote":"","page_name":" 335 ","page_number":335},
  {"content":"\r\nو باز محمّد بن يحيى الصولىّ گفت : احمد بن اسماعيل بن الخصيب برايم گفت كه : ابراهيم بن عبّاس و موسى بن عبد الملك هرگز نبيذ - كه نوعى شراب است - ننوشيدند تا زمانى كه متوكَّل عبّاسى بخلافت رسيد ، ولى در زمان خلافت او هر دو اين مسكر را نوشيدند ، و تعمّد داشتند كه مردمان بىسر و پا و زن صفتان و بىشخصيّتها را گرد آورند ، و روزى سه بار با آنان شراب نوشند تا اين خبر از آنان شيوع يابد ، و اخبار بسيار ديگرى هم در تقيّهء آنان هست كه اينجا محلّ ذكر آن نيست .\r\nمترجم گويد « محمّد بن يحيى الصّولى مردى اديب و شاعر بوده و داراى كتابخانه اى بسيار مفصّل و عالى ميبوده ولى در نقل چندان دقيق نيست و باصطلاح محدّثين ضبطش خوب نيست و اشتباهاتى دارد ، خطيب در تاريخ بغداد او را ذكر كرده است » .\r\n20 - احمد بن زياد همدانى و حسين بن ابراهيم مكتّب ، و علىّ بن عبد الله ورّاق ( رضي الله عنه ) از علىّ بن ابراهيم روايت كردند كه گفت : ياسر خادم پس از وفات حضرت رضا عليه السّلام بطوس هنگامى كه از خراسان بازگشت همهء اخبار و قضايائى كه در اين مدّت اتّفاق افتاده بود برايم نقل كرد ، و باز علىّ بن ابراهيم گفت : ريّان بن\r\n","description":"","footnote":"","page_name":" 336 ","page_number":336},
  {"content":"\r\nالصّلت كه از كارگزاران حسن بن سهل بود ، و نيز پدرم از محمّد بن عرفهء راشدى و صالح بن سعيد راشدى كه تمامى اينان اخبار ابى الحسن عليه السّلام را براى ما شرح دادند و گفتند : چون امر امين تمام شد و مأمون بر اريكهء خلافت مستقرّ گرديد ، به حضرت رضا عليه السّلام نامه نوشت و او را بخراسان دعوت كرد ، آن حضرت بعذرهاى بسيارى از پذيرفتن اين دعوت امتناع ورزيد ، مأمون دست برنداشت و مكرّر با حضرت مكاتبه كرد بحدّى كه امام فهميد وى دست بردار نيست ، ناچار از مدينه خارج شد در حالى كه فرزندش ابو جعفر عليه السّلام هفتمين سال عمرش بود و مأمون به او نوشت كه از راه كوفه و قم مسافرتت را قرار مده ، پس حضرت را از طريق بصره و راه اهواز و فارس تا بمرو رسيد حركت دادند ، و چون بمرو وارد شد مأمون منصب خلافت و امامت را بر او عرضه داشت ، و امام عليه السّلام ابا فرمود و نپذيرفت و در اين موضوع گفتگو ميانشان بسيار شد و تا مدّت دو ماه مأمون اصرار ميكرد و حضرت نمىپذيرفت و مرتّب پيشنهادش را ردّ مىكرد ، و چون در اين امر كلام بدرازا كشيد ، مأمون ولايتعهدى را پيشنهاد كرد ، حضرت آن را ردّ نكرد ، امّا فرمود : با شروطى كه ميپرسم ، مأمون گفت : هر چه ميخواهى بپرس ، گفتند : حضرت مرقوم داشت كه من ولايتعهدى را مىپذيرم\r\n","description":"","footnote":"","page_name":" 337 ","page_number":337},
  {"content":"\r\nبه شرط آنكه به هيچ وجه در امور مملكتى دخالت نكنم ، نه امر كنم و نه نهى و نه در قضا و داورى دخالت نمايم ، و نه از اين نظام چيزى را تغيير دهم ، و از تمامى اين امور معاف باشم ، مأمون شروط را قبول كرد ، و سران لشكر و قضات و كارمندان و چاكران و مأموران دولت و تمامى فرزندان عبّاس را به بيعت با آن حضرت بولايتعهدى خواند همه گرد آمدند ، و به صاحب منصبان جوائزى عطا كرد و همگى خواه و ناخواه پذيرفتند الَّا سه تن از رؤساى لشكرى ( بنامهاى ) : عيسى جلودىّ ، و علىّ بن عمران ، و ابو يونس ( يا ابن مؤيس ، يا ابن مونس ) ، و اينان حاضر نشدند كه با حضرت رضا بعنوان ولايتعهدى بيعت كنند ، لذا بازداشت و زندانى شدند ، و با حضرت بيعت شد و آن را به سراسر ممالك اسلامى ابلاغ كردند ، و دينار و درهم بنام آن حضرت سكَّه زدند ، و در منابر خطبه را بنام وى ( حضرت عليه السّلام ) خواندند ، و مأمون در اين كار مال بسيار فراوانى خرج كرد .\r\nو چون شب عيد رسيد مأمون شخصى را فرستاد و از حضرت درخواست\r\n","description":"","footnote":"","page_name":" 338 ","page_number":338},
  {"content":"\r\nكرد كه سوار شود و به نماز عيد رود ، و خود حضرت با مردم روبرو شده و خطبه بخواند تا همه مطمئنّ گردند و آرامش دل يابند ، و مقام فضل و دانش او را بشناسند ، تا دلها بر اين دولت مبارك قرار گيرد و از اضطراب بيرون آيد .\r\nحضرت ( در جواب ) كسى را فرستاد و بمأمون پيام داد كه تو از جريانى كه در شروط ميان من و تو گذشت باخبرى و ميدانى كه من با چه قيد و قرارى در اين امر داخل شدم ، مأمون پاسخ داد كه من نظرم اينست كه دلهاى همهء مردم از عامّه و لشكرى و كشورى همه از اضطراب بيرون آيد و راسخ گردد ، و بفضل و بزرگوارى كه خداوند به تو ارزانى داشته است اقرار كنند ، و اين گفتگو همچنان ادامه داشت تا بالاخره امام ديد مأمون سخت پافشارى مىكند گفت : اى امير اگر مرا از اين كار عفو كنى البتّه بيشتر دوست دارم ، لكن اگر نميپذيرى پس ناچارم كه من مانند رسول خدا صلى الله عليه و آله و علىّ بن ابى طالب نماز را انجام دهم ، مأمون گفت : هرطور كه مايل باشى مانعى نيست . سپس سران سپاه و مأموران و مردم را فرمان داد كه بامداد در خانهء علىّ بن موسى باشند ، مردم همگى اطراف خانهء آن حضرت را پر كردند ، و كوچه‌ها و راهها همه مملوّ از زن و مرد و كودك گرديده بود ، و همه نشسته و انتظار حضرت را داشتند و مأموران انتظامى همه گرد خانهء\r\n","description":"","footnote":"","page_name":" 339 ","page_number":339},
  {"content":"\r\nامام را گرفتند ، و چون آفتاب طلوع كرد امام برخاسته غسل كرد و عمامه اى سفيد از پنبه بر سر ببست و يك سوى آن را به روى سينه اش آويخت و سوى ديگر را به پس پشت رها كرد و ساق پاها را برهنه نمود و در صحن خانه رو بيارانش كرده فرمود : همگى مانند من كنيد ، آنگاه عصائى بدست گرفته و از منزل بيرون آمد و ما در اطرافش بوديم و او پاى برهنه بود و سراويل خود را تا نيم زانو بالا زده بود ، و دامن لباسى را كه در برداشت بالا زده بود ، و چون در ميان ما آمد و ما در مقابلش حركت ميكرديم ، ناگهان سر بسوى آسمان برده و گفت : « الله اكبر » و آن را تا چهار بار تكرار كرد ، بقسمى كه ما پنداشتيم آسمان و در و ديوار همه با او همصدايند ، و مأموران سوار بر اسب در بيرون درب آراسته و صف كشيده و مرتب ايستاده بودند ، و همه سلاح نظامى در برداشتند و با اسلحه منظرهء بسيار جالبى تشكيل داده بودند ، و چون ما با اين صورت و خصوصيت پاى برهنه از در بيرون آمديم ، دامن بكمر زده و تحت الحنك آويخته ، و حضرت ميان جمعيّت ديده شد ، اندكى در باب خانه مكث نموده سپس گفت : « الله اكبر الله اكبر ، الله اكبر على ما هدانا ، الله اكبر على ما رزقنا من بهيمة الأنعام ، و الحمد لله على ما ابلانا » .\r\n","description":"","footnote":"","page_name":" 340 ","page_number":340},
  {"content":"\r\nو صوت خود را بدان بلند كرد ، ما نيز صداهايمان را بلند كرديم و تكبيرات عيد را ميخوانديم ، يكباره تمام شهر مرو بصدا و ناله درآمد و همه با گريه و فغان به گفتن تكبيرات ناله سردادند ، و حضرتش تا سه بار اذكار را تكرار كرد ، سواران با ديدن اين منظره - كه حضرت پاى برهنه بود - تماما از مركبشان بر زمين آمده و موزه از پاى بدر آورده رها كردند . مرو يكپارچه ضجّه و فغان و ناله گشت ، و مردم نتوانستند از گريه و ناله خوددارى كنند ، و حضرت ده گام بر ميداشت و مىايستاد و تكبيرات اربع را ميخواند ، و چنان بود كه گويا آسمان و زمين و در و ديوار جملگى او را پاسخ ميدهند ( يعنى حضرت اذكار را شمرده ميگفت ، و همهء مردم پاسخ ميدادند ) اين خبر بمأمون رسيد ، ذو الرّياستين فضل بن سهل گفت : اى امير ! اگر رضا با اين وضع بمحلّ نماز رسد ، تمامى مردم از تو بر ميگردند و بفتنه مىافتند ، صلاح آنست كه از او بخواهى بازگردد ، مأمون مأمورى را فرستاد و از حضرت خواهش كرد كه باز گردد ، امام كفشهاى خود را طلب كرد و پوشيد و به منزل بازگشت .\r\n21 - احمد بن زياد همدانىّ - رضى الله عنه - بسند متن از ريّان بن صلت\r\n","description":"","footnote":"","page_name":" 341 ","page_number":341},
  {"content":"\r\nروايت كرده كه گفت : بيشتر مردمى كه در بيعت با حضرت رضا عليه السّلام شركت كردند ؛ اعمّ از سران سپاه و مردم عادى ، و كسانى كه اين را نمىخواستند ميگفتند كه اين كار فضل بن سهل است كه خليفه را بدان وادار كرده است ، اين مطلب به گوش مأمون رسيد ، نيم شب مرا طلبيد ، من نزد او رفتم ، به من گفت : اى ريّان ! به من خبر رسيده كه مردم گفته‌اند بيعت با رضا عليه السّلام از تدبيرات فضل بن سهل است ، گفتم : آرى ، اى امير اين را ميگويند ، [ و درست هم همين است 
  ] گفت :\r\nواى بر تو اى ريّان ! آيا كسى چنين جسارتى دارد كه به خليفه اى كه خليفه زاده است و قدرت بدست او است و همه از رعيّت و صاحب منصبان منقاد و مطيع و بفرمان اويند پيشنهاد كند كه با دست خود خلافت را به ديگرى بسپار ؟ ! آيا اين با عقل درست در مىآيد ؟ ! عرضكردم : نه به خدا سوگند اين طور نيست كه آنان ميگويند ، احدى جسارت چنين پيشنهادى را ندارد ، گفت : نه ، اين چنين كه ميگويند نيست ، لكن من براى تو سبب آن را ميگويم : هنگامى كه برادرم محمّد امين به من امر كرد كه نزد او روم و خود را به او معرّفى كنم تا در بارهء من حكمى كه در نظر دارد صادر كند ، من امتناع نموده و بگفته اش اعتناء ننمودم ، وى فرمانى به علىّ بن عيسى بن ماهان نوشت و او را مأمور كرد كه مرا دستگير\r\n","description":"","footnote":"","page_name":" 342 ","page_number":342},
  {"content":"\r\nكند و غلّ و زنجير بگردنم نهد و دست و پا در زنجير مرا بوى تحويل دهد .\r\nخبر اين حكم به من رسيد ، هرثمة بن اعين را بسجستان و كرمان و توابع آنها و آن جوانب گسيل داشتم او امر را بر من فاسد كرد و هزيمت نمود ، و صاحب سرير ( 1 ) خروج كرد و بر يكى از نواحى خراسان دست يافت ، و همهء اين وقايع در يك هفته بر من هجوم آورد ، و چون اين امور رخ داد من توانائى مقاومت با آن را نداشتم و مالى در اختيار من نبود كه بدان قدرتى حاصل كنم ، و از سران سپاه همه جز ضعف و عجز و ترس چيزى نديدم ، و اراده كردم كه بپادشاه كابل پناه برم و به دو ملحق گردم ، بعد با خود گفتم پادشاه كابل مردى است كافر ، و ممكن است برادرم محمّد امين اموالى براى او بفرستد ، و او مرا تحويل وى دهد ، راهى بهتر از آن نيافتم كه خود را برهانم جز اينكه خود را بسوى خداوند برم و توبه كنم از گناهانى كه تاكنون مرتكب شده‌ام ، و از او استعانت بجويم در اين امور دشوارى كه پيش آمده است ، و به او تعالى پناهنده شوم ، پس دستور دادم تا اين خانه را نظافت كنند - و با دست به اطاقى اشاره كرد - و تميز\r\n\r\n","description":"","footnote":"\r\n( 1 ) . سرير موضعى است در بلاد بنى كنانه ، و مملكت بزرگى است ميان « لان » و « باب الابواب » . و سرير نام مملكت است نه شهر همچنان كه استخرى گفته است ، و اهل آن نصرانى بودند . و ميان سرير و مسلمين پيمان عدم تعرّض بود ، و هر دو از يك ديگر واهمه داشتند ، و ميان ولايت سرير و سمندر شهرى بود در حدود دو فرسخ كه بين آنها نيز پيمان بود .\r\n","page_name":" 343 ","page_number":343},
  {"content":"\r\nنمودند ، پس من آب بر خود ريختم و غسل كردم و پيراهن و شلوار سفيدى بتن كردم و چهار ركعت نماز بجاى آوردم و در آن آنچه از قرآن ياد داشتم قراءت كردم ، و خداوند متعال را خواندم و به دو پناه بردم و با او عهد و پيمان محكم بستم با خلوص نيت كه اگر خداوند امامت و امارت را نصيب من گرداند و در مشكلات و سختيهاى اين امور مرا كفايت كند و پشتيبان من باشد ، من حقّ را به صاحب حقّ دهم و امر امامت را در جايگاه خودش بنهم همان جائى كه خداوند قرار داده است ، سپس دلم آرام گرفت و اندوهم زائل شد . سپس طاهر ( بن الحسين ذو اليمينين ) را بسوى علىّ بن عيسى بن ماهان گسيل داشتم ، و كار او با طاهر بدان جا كشيد كه كشيد و چنان شد كه شد ، و باز هرثمة بن اعين را بسركوبى رافع [ بن ليث بن نصر بن سيّار 
  ] فرستادم ، بر او ظفر يافت و او را كشت ، و نيز صاحب سرير را به صلح خواندم ، و هدايائى براى او فرستادم و با او به مهر رفتار كرده تا او از مخالفت دست برداشت و به راه آمد ، و پيوسته امرم تقويت يافت تا بدينجا رسيد كه با برادرم محمد امين چنين شد ، و خداوند امر خلافت را يكسره در اختيار من نهاد و بر آن استيلايم داد ، و امر من استوار گرديد ، و چون پروردگارم به آنچه من درخواست داشتم وفا نمود ، من نيز دوست\r\n","description":"","footnote":"","page_name":" 344 ","page_number":344},
  {"content":"\r\nداشتم كه با خدايم بدان چه عهد بسته‌ام وفا كنم ، و كسى را جز ابو الحسن علىّ بن موسى مستحقّ اين امر ( خلافت ) نديدم ، لذا آن را در اختيار وى قرار دادم امّا او نپذيرفت مگر بدان طريق كه خود ميدانى ، اين بود سبب اين بيعت بولايتعهدى .\r\nريّان گويد : من گفتم خداوند امير را موفّق بدارد ، بعد گفت : اى ريّان چون صبح شد و آفتاب برآمد در ميان جمع صاحب منصبان رو و فضائل امير مؤمنان علىّ بن ابى طالب عليه السّلام را براى ايشان بگو ، گفتم : اى امير من در اين مطلب جز آنچه از تو شنيده‌ام چيزى نميدانم ، آيا همان را براى آنان بازگو كنم ؟ گفت :\r\nسبحان الله ! احدى را نمىيابم كه مرا در اين امر يارى كند ، من اهل قم را محرم اسرار خود ميدانستم .\r\nمترجم گويد : « مراد آنست كه در گفتن فضائل علىّ بن ابى طالب عليه السّلام نتيجه اين مىشود كه مردم با اولاد و مقام آنان در نزد خداوند و قربشان به رسول او - صلى الله عليه و آله - آگاه ميشوند و به صحت كار من پى مىبرند » .\r\nريان گويد گفتم : احاديثى كه از شما شنيده‌ام براى ايشان بازگو كنم ؟\r\nگفت : آرى ، آنچه از من در فضيلتها شنيدى بگو . چون صبح شد من بميان سران\r\n","description":"","footnote":"","page_name":" 345 ","page_number":345},
  {"content":"\r\nلشكر در مركز آنان رفتم و شروع بسخن كرده گفتم : امير المؤمنين مأمون از پدرش از پدرانش روايت كرد كه رسول خدا صلى الله عليه و آله فرمودند :\r\n« من كنت مولاه فهذا علىّ مولاه » ، و ايضا حديث كرد مرا امير المؤمنين مأمون از پدرش از پدرانش كه رسول خدا صلى الله عليه و آله فرمودند : « على منّى بمنزلة هرون من موسى » .\r\nو من احاديث را آن طور كه بايد و شايد دقيق در حافظه نداشتم و گاهى خلط ميكردم ، و حديث خيبر :\r\n« لأعطين الراية » ، و همين طور احاديث مشهور ديگرى را در فضائل علىّ عليه السّلام براى ايشان نقل كردم ، در آن ميان عبد الله بن مالك خزاعىّ برخاست و گفت : « رحم الله عليّا كان رجلا صالحا » ، خداوند بر علىّ رحمت فرستد ، وى مردى صالح و شايسته بود ، مأمون غلامى را فرستاده بود كه وضع مجلس و گفتگوى ما را ببيند و گزارش دهد ، ريّان گويد : مأمون كسى را نزد من فرستاد و مرا احضار كرد ، من بر او وارد شدم چون ديده اش بر من افتاد گفت : اى ريّان ! چقدر حديث ميدانى و همه را در حافظهء خود نگه داشته اى ؟\r\nآنگاه گفت : به من خبر آنچه آن يهودى ( عبد الله بن مالك ) گفت رسيد ، كه گفت :\r\n« رحم الله عليّا كان رجلا صالحا » به خدا سوگند او را به يارى خدا خواهم كشت .\r\n","description":"","footnote":"","page_name":" 346 ","page_number":346},
  {"content":"\r\nو هشام بن ابراهيم راشدىّ همدانىّ از مقرّبترين افراد نزد حضرت رضا عليه السّلام بود قبل از اينكه حضرت بخراسان آيد ، و مردى عالم و اديب و فصيح و فهميده بود ، و كارهاى حضرت رضا عليه السّلام در دست او بود و اموال را از نواحى و اطراف مىآوردند و او تحويل ميگرفت و ثبت و ضبط مينمود ، البتّه پيش از آنكه امام به خراسان آيد ، ولى پس از ورود او هشام بن ابراهيم به ذو الرّياستين پيوست ، و ذو الرّياستين هم او را از محرمان دستگاه خود قرار داد ، و كارش اين بود كه اخبار حضرت رضا عليه السّلام را به مأمون و ذو الرّياستين گزارش ميداد و نزد آن دو مقرّب شده بود ، و هيچ خبرى از حضرت رضا بر ايشان ( مأمون و ذو الرّياستين ) پوشيده نمىماند ، و مأمون او را پرده دار و آجودان مخصوص امام كرده بود ، و او اجازهء ورود هيچ كس را بر امام نمىداد مگر آنان كه خود نظر داشت و ميخواست ، و كار را بر حضرت رضا عليه السّلام تنگ گرفت ، و هر كس قصد ديدار امام را داشت موفّق نميشد و او مانع بود ، و كلامى از امام صادر نمىشد مگر اينكه گزارش آن توسط وى بمأمون داده ميشد و همچنين بذو الرّياستين ، و مأمون پسرش عبّاس را به هشام سپرده بود كه او را علم و ادبيّات بياموزد ، و از\r\n","description":"","footnote":"","page_name":" 347 ","page_number":347},
  {"content":"\r\nاين جهت او را هشام عبّاسى ميگفتند .\r\nريّان گويد : ذو الرّياستين دشمنى شديد خود را با امام آشكار ساخت ، اين براى آن جهت بود كه مأمون به او بيش از وى احترام ميكرد ، لذا بر او حسد برد و رفتارى كه مأمون با حضرت داشت موجب اين حسادت شده بود ، و ابتداى آن از اينجا شروع شد كه مأمون را دختر عموئى بود كه او را دوست ميداشت ، و آن دختر عمو نيز مأمون را دوست ميداشت لذا درى از منزل آن دختر عمو بمجلس مأمون باز كرده بودند ، و آن دختر عمو به حضرت رضا عليه السّلام مايل بود و از ذو الرّياستين نزد مأمون بد ميگفت ، و اين امر بذو الرّياستين رسيد ، و نزد مأمون آمده و گفت : صحيح نيست از حجرهء زنان درى بمجلس خليفه باز باشد ، مأمون امر كرد آن در را سدّ كردند . و رسم اين بود كه يك روز مأمون نزد حضرت رضا عليه السّلام آيد ، و يك روز امام بر مأمون وارد شود ، و خانه اى كه حضرت منزل كرده بود در كنار قصر مأمون بود ، و چون حضرت بر مأمون داخل شد و ديد در را سدّ كرده‌اند ، سبب آن را پرسيد ، مأمون گفت : فضل بن سهل اين را نمىپسندد كه از حجرهء زنان بمجلس ما درى باز باشد ، چون امام اين كلام بشنيد : كلمهء استرجاع را بر زبان جارى نمود و گفت :\r\n* ( إِنَّا لِلَّه وَإِنَّا إِلَيْه راجِعُونَ ) * ، فضل را چه رسد كه در اين امور خانوادگى دخالت\r\n","description":"","footnote":"","page_name":" 348 ","page_number":348},
  {"content":"\r\nكند ؟ ! مأمون پرسيد نظر شما چيست ؟ حضرت فرمود : اينكه در را باز كنى و با دختر عمويت رفت و آمد كنى و قول فضل را در آنچه حلال يا حرام مىكند نپذيرى ، مأمون دستور داد در را گشودند ، و بر دختر عمويش بدلجوئى وارد شد . و اين خبر به فضل رسيد و او را غمگين ساخت .\r\n22 - و در پاره اى از كتب نسخهء كتاب الحباء و الشّرط از حضرت علىّ بن موسى الرّضا عليهما السّلام بسوى واليان و عمّال دولت در بارهء فضل بن سهل و برادرش يافتم ، لكن كسى اجازهء روايت آن كتاب را به من نداده است ، جز آنكه در كتاب مزبور آن را ديده‌ام و آن چنين است ( كه عربى آن در متن ذكر شده و ترجمهء آن اين است ) :\r\nحمد و سپاس خداوندى راست كه پديد آورنده ، و مخترع و موجد ، توانا و پيروزمند ، نگهبان بر بندگان و خشم گير بر ايشان است ، آنكه تمامى مخلوقات بدرگاهش سر تعظيم و اطاعت فرود آورده‌اند ، و در بارگاه عزّتش خط ذلَّت و خوارى و پستى نوشته‌اند ، هر چه هست تسليم قدرت او است ، و جملگى در برابر سلطنت و سالارى و عظمت و بزرگيش فروتنى كنند ، و علم و آگاهيش هر چيز را فرا گرفته ، و شمار هر چيز بر او پيدا و هويدا ، هيچ و الا و بزرگى در پيشگاهش سرگرانى نتواند ، و هيچ كوچك و حقيرى از سايهء لطف و رحمتش\r\n","description":"","footnote":"","page_name":" 349 ","page_number":349},
  {"content":"\r\nدور و بىبهره نماند ، آنكه ديدهء بينندگان او را در نيابد ، و معرفى وصفكنندگان او به جائى نرسد ، مر او راست آفريدن و فرماندادن ، و مثل اعلاست در آسمانها و زمين ، و اوست توانا و نيرومند ، دانا و درستكار .\r\nو سپاس بر خداوندى كه آئين اسلام را قانون قرار داد ، و آن را بر همهء اديان برترى داد و شرف و كرامت و بزرگى بخشيد ، و آن را دين استوار ، پا برجا و غير قابل تغيير معرّفى فرمود ، و راه راستى كه هر كس در آن قدم گذارد و بدان عمل خويش بپايان برد به منزل مقصود رسيده و گمراه نگردد ، و هر كس از آن روى گرداند راه نخواهد يافت ، در آن دين نور و برهان و شفا و بيان قرار داد ، و آن را بوسيلهء فرشتگان برگزيده اش به سوى هر كس كه او را به پيغمبرى و رسالت انتخاب كرده بود فرستاد ، در ميان مردمى كه اكنون رفته و جاى خالى خويش را به ديگران داده‌اند ، و در روزگارانى كه گذشته و پايان پذيرفته ، تا اينكه نوبت رسالت به محمّد مصطفى - صلى الله عليه و آله - رسيد ، و پيمبران به دو پايان يافتند ، و او را پىآمد انبيا قرار داد ، و از روى لطف و رحمت بسوى جهانيان فرستاد ، و نيز وى را بشارت دهندهء ايمان آورندگان و مصدقين فرستاده اش ، و زنهار دهندهء منكران و تكذيبكنندگان قرار داد تا حجّتش بر خلق تمام باشد ، و هلاك و نابود شود\r\n","description":"","footnote":"","page_name":" 350 ","page_number":350},
  {"content":"\r\nهر كس نابود شود پس از نمودارى حقّ از باطل ، و زنده شود هر كس زنده ماند پس از روشن بودن و آشكارا نمودن درست از نادرست ، و براستى كه خداوند شنوا و داناست .\r\nو باز سپاس خداوندى را كه اهل بيت رسولش را مواريث نبوّت عطا فرمود ( يعنى رهبرى را ويژهء آنان كرد ) و علم و حكمت را نزد ايشان بوديعت نهاد ، و آنان را كانون امامت و رهبرى و امارت بر مردم كرد و دوستى ايشان را بر همه واجب ساخت ، و محلّ و مقام آنان را بالا و و الا قرار داد ، و پيامبرش را امر كرد كه از امّت مودّت و دوستى آنان را بخواهد ؛ چنان كه گفت : * ( قُلْ لا أَسْئَلُكُمْ عَلَيْه أَجْراً إِلَّا الْمَوَدَّةَ فِي الْقُرْبى ) * ( بگو من از شما اجر و مزد رسالت نمىخواهم ( زيرا اجر من بر فرستندهء من است ) لكن شما را سفارش مىكنم كه با ذوى القرباى من مهر و محبّت و دوستى كنيد - شورى : 23 ) ، و آنچه را كه ايشان را بدان وصف كرد از دورى از پليدى ، و معرّفى پاكى و پاكيزگى آنان در كلام خود كه فرمود : * ( إِنَّما يُرِيدُ الله لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهِيراً ) * ( جز اين نيست كه خداوند چنين خواسته است كه شما از هر پليدى پاك بوده ، شما را طاهر و مطهّر نگه دارد - احزاب : 33 ) .\r\nسپس اينكه مأمون نسبت به عترت پيغمبر صلى الله عليه و آله به نيكى رفتار نمود ، و رابطهء خانوادگى و رحمى كه قطع شده بود ، او وصل كرد ، و انس و محبّت\r\n","description":"","footnote":"","page_name":" 351 ","page_number":351},
  {"content":"\r\nفاميلى را بازگردانيد ، و تفرقه و جدائى بين خويشان را از ميان برداشت ، و شكافى كه در ميان جمعيّت يك خاندان افتاده بود التيام داد ، و به اين ترتيب خداوند كينه‌ها و بدخواهيها را بكلَّى از ميان برد ، و بجاى آن يارى و انس و همزيستى و محبّت و دوستى واقعى را جايگزين نمود .\r\nو اينك به يمن و نگهدارى و بركت و خير او و نيكوئيش و صله اى كه او بجاى آورد ، دستهاى همه يكى شد ، و مرام همه يكى و سخنشان واحد گشت ، و افكار و انديشه‌هاى گوناگون يكى شد ، و حقوق هر كس رعايت و ارثها بجاى خود بازگشت ، و نيكى نيكوكاران را پاداش داد ، و آزمايش آزمايششدگان را ارج نهاد ، و درجات دورى و نزديكى افراد را بدستگاه حكومتى بر اساس ديندارى آنان قرار داد ، و پس از اين امور ، آن فردى كه سعى و كوشش او را پيش انداخته بود مخصوص به تفضيل و تقديم و تشريف گردانيد ، و او همين فضل بن سهل ذو الرّياستين است ، چون او را همكار صميمى ديد ، و مشاهده كرد كه او فردى است كه بحقّ او استوار است ، و بدليل و برهان او گوياست ، بر كارگزاران دولت سرپرست و آموزگار خوبى است ، و نيز براى سواره نظامان فرماندهء به جائى است ، و در كارزار و نبردهاى او صاحب نظر و با تدبّر ، و براى رعيّت داراى سياست است ، و مردم را بمرام و مسلك او دعوت مىكند ، و\r\n","description":"","footnote":"","page_name":" 352 ","page_number":352},
  {"content":"\r\nبه كسى كه دعوت او را بپذيرد پاداش دهد ، و از آنكه فرمان خليفه را گردن ننهد و شانه خالى كند و يا نافرمانى از او سرزند دورى مىگزيند ، و در نصرت و يارى او منفرد است ، و قلبهاى ناسالم و بيماران روحى را شفا بخش ، و از اين اعمال ، در دست نداشتن يا كم بودن مال يا نيافتن يار او را باز نمىدارد ، و طمع او را از صراط مستقيم منحرف نمىسازد ، و ترس و وحشت او را از قصد و بينشش به سوى ديگر سوق ندهد ، بلكه هنگامى كه ترسانندگان و كسانى كه ايجاد وحشت ميكنند و چون رعد و برق آشوب به پا مينمايند ، و در بسيارى مخالفان و دشمنان و حيله گران ، ثابتقدمتر و با عزمتر و مصمّمتر ، و چاره انديشتر و با تدبيرتر مىشود ، و با كمال جدّيت از مأمون و حقوقش دفاع مينمايد ، و بسوى او بيشتر و بهتر مردم را ميخواند ، تا زمانى كه دندان گمراهى را شكست و تيزى شمشيرشان را كند نمود ، و ناخنهايشان را چيد ، و شوكت آنان را از بيخ و بن بركند ، و پشت همه را چون ملحدان بر دين به خاك كوبيد : آنان كه عهد بشكستند و در امر او سستى نشان دادند ، و بحقّ او استخفاف كردند و آن را بىاهميّت تلقّى نمودند ، آن كسان كه از اخطارات او بحذر كردن در امان بودند . بعلاوه آثار ذو الرياستين در اصناف امّتهاى مشرك ، و آنچه خداوند حدود و ممالك اسلامى را بوسيلهء او افزون ساخت ، از آنچه اخبارش را براى شما\r\n","description":"","footnote":"","page_name":" 353 ","page_number":353},
  {"content":"\r\nگفته‌اند و كتابهاى آن را در منابر بر شما قراءت كرده‌اند ، و نيز آنچه اهل و مردم دنيا از شما گرفته و به ديگران رسانده‌اند معلوم و آشكار است .\r\nو شكر ذو الرّياستين و قدرشناسى او از موقعيّت امير المؤمنين مأمون بدان جا رسيد كه همهء اختيارات به دو محوّل شد ، قيام او براى احقاق حقّ امير ، و بذل خون خود و برادرش ابو محمّد بن سهل ، كه پاك و خوش طينت ، و خوشخوى و پسنديده سيرت بود تا بحدّى كه از گذشتگان پيشى گرفت و بر همهء رستگاران برترى يافت و در برابر ، پاداش امير المؤمنين مأمون به دو اموال بسيار و اراضى وسيع و پهناور ، و جواهرات بيشمار بود ، هر چند با فعّاليّت يك روز او ، و يك مقام از مقاماتى كه او گذراند برابرى و وفا نميكند ، لكن با اين همه او از جهت بىرغبتى در اينها و بلندى همّتش ، و وافر ساختن مال مسلمانان و دورى كردن از مال و منال دنيا و حقير دانستن آن ، و ترجيح دادن آخرت به دنيا ، و شدّت ميل بآخرت ، همهء اينها را واگذاشت .\r\nو از امير المؤمنين استعفا خواست و مرتّب طلب بازنشستگى از امير المؤمنين مينمود و اظهار بيميلى بوزارت ميكرد ، و اين استعفا خواستن و زهد در جاه و مال بسيار عمل بزرگى در نزد امير و ما بود ، چون خداوند ما را\r\n","description":"","footnote":"","page_name":" 354 ","page_number":354},
  {"content":"\r\nبموقعيّت او در عزّت دين و اقتدار و قوّت بر اصلاح امور مسلمين آگاه كرده بود ، و جهاد او را با مشركين فهميده بوديم ، و ديگر چيزها كه خداوند بما نموده بود از نيّت صدق و راستى و درستى و پاك پاكطينتى او ، و صحّت تدبير و مديريّت او ، و قوّت رأى و مقام والاى عقل او و رسيدن او به آنچه ميخواهد ، و يارى او بر حقّ و راستى و راه مستقيم و رشد و صلاح ، و نيكوئى و تقوى .\r\nپس چون امير المؤمنين به او اطمينان كرد و ما نيز از جهت ديانت او ، و اختيار كردن آنچه صلاح او بود ، ما اجابت كرديم فرمان او را كه موافق مقامش بود ، و نوشتيم براى او ( ذو الرّياستين ) كتاب « حباء و شرط » را كه در آخر اين كتاب من نسخهء آن درج شده است ، و خداوند و تمام حاضران را بر آن شاهد گرفتيم و همهء كسانى كه بودند : از اقوام و سران سپاه و درباريان و قاضيان و فقيهان و خاصه و عامّه .\r\nو أمير المؤمنين ( مأمون ) چنان صلاح ديد كه نسخهء آن را در همهء بلاد پخش كنند ، تا انتشار يابد و در همه جا شايع شود و اهل هر بلاد مطلب را بدانند ، و در منابر نسخه خوانده شود ، و نزد حاكم و قاضى هر بلد و هر ديار نسخه اى\r\n","description":"","footnote":"","page_name":" 355 ","page_number":355},
  {"content":"\r\nاز آن بماند ، و از من خواست كه آن را نسخه پردازم و توضيح و شرح دهم معانى آن را .\r\nو آن بر سه باب است : باب اوّل : در ذكر تمامى آنچه از ذو الرّياستين بوقوع پيوسته ( فعاليّتهائى كه داشته ) و خداوند بدان جهت حقّ وى را بر ما و مسلمين واجب كرده است .\r\n\r\nباب دوم : در بيان مرتبهء رشد و صحّت اعمال او ، و اينكه كسى را حقّ آن نيست كه : چون و چرا كند و از فعاليتهاى او مانع شود ، و ذكر علَّت آن اعمال ، و اين بدان جهت است كه هيچ كس از خلق كه بيعت امير را در گردن دارند مانعى راهى و چاره اى نيست جز آنكه بيعت كنند با او و برادرش ، و آنان حقّ دارند مانعى را بر طرف كنند كه ظلم در بارهء آنان روا دارد و سعى در فساد بر عليه ما و ايشان و دوستان ما كند ، و اين براى اينست كه كسى آرزوى مخالفت ايشان در سر نپروراند ، و خيال نافرمانى ايشان كند ، و يا حيله گرى از راهى براى جدائى ما و اين دو تن به خود راه ندهد .\r\nو باب سوم : در بيان عطايا و بخششهاى امير بر ايشان ( ذو الرّياستين ) ، و بيان آنچه او خواست از بيرغبتى به دنيا و واگذاشتن آن ، و آراستن خود بزيور\r\n","description":"","footnote":"","page_name":" 356 ","page_number":356},
  {"content":"\r\nزهد و بىعلاقگى بمال و جاه و مقام ، و دليل بر اين عمل اينست كه پيوسته كوشش و اهتمام در امر آخرت كرده و خواستار آن اجر است به آن مقدار كه هر كس شكَّى در او دارد بر طرف گردد ، و آنچه را كه لازم شده است بر ما از بخشش به او و بزرگداشت و عزّت او كه بر او و برادرش ارزانى داشتيم ، و منع ايشان از خود آنچه را كه ما بسبب آن خود را منع كرديم ، و اين باب مشتمل است بهر چيزى كه احتياطكننده در امر دين و دنياى خود در آن احتياط مىكند .\r\nاينك متن نسخه و اصل آن :\r\n* ( بِسْمِ الله الرَّحْمنِ الرَّحِيمِ ) * : اين نوشته و شرطى است از عبد الله مأمون امير مؤمنان و وليعهد او علىّ بن موسى براى ذو الرّياستين فضل بن سهل در روز دوشنبهء هشتم ماه رمضان سال دويست و يكم ( قمرى ) و آن روزى است كه خداوند منّان كار خلافت امير المؤمنين را تمام و راسخ كرد و عقد ولايتعهدى را ببست ، و مردمان را لباس سبز رنگ بخلعت پوشانيد ، و به آرزوى خويش در صلاح ولىّ خود و پيروز شدن بر دشمن رسيد .\r\nما تو را اى فضل بن سهل دعوت كرديم در اين روز به چيزى كه بعض از پاداش تو در آن است ، زيرا كه تو باداى حقّ پروردگارت برخاستى و نيز باداى\r\n","description":"","footnote":"","page_name":" 357 ","page_number":357},
  {"content":"\r\nحقّ فرستادهء او ، و همچنين حقّ امير المؤمنين و وليعهد او على بن موسى و حقّ بنى هاشم كه بسبب آن صلاح دين و سلامت از تفرقهء مسلمانان اميد است ، تا آنكه نعمت بر ما و همهء مسلمين ثبات يابد ، و سبب ديگر آن معاونت و يارى تو است مر امير المؤمنين مأمون را بر بپاداشتن قوانين دين و سنّت سيّد المرسلين ، و اظهار دعوت ثانيه و محقق را ، و ترجيح بهتر ، و قلع و قمع شرك و شكستن بتها ، و از بين بردن ياغيان و گردنكشان و ساير كارهائى كه از تو در شهرها شهرت يافت مربوط به بر كنار كردن امين خليفهء مخلوع ، و در بارهء آنكه مسمى به اصفر بود و كنيه اش ابو السّرايا ، و آن ديگر كه او را مهدىّ ناميده كه اوست محمّد بن جعفر بن محمّد طالبىّ نسب ( 1 ) و نيز تركان خلجىّ ، و در طبرستان حكَّام آن سامان تا هرمز بن شروين ، و در ديلم و والى آنجا ، و در كابل و سلطانش مهورس ، و سلطان ديگرش اصفهبذ ، و در بارهء ابن برم ( يامبرم ) و در جبال بداربنده و غرشستان و غور و اصناف آن ، و در خراسان خاقان و ملون\r\n\r\n","description":"","footnote":"\r\n( 1 ) . شرح حال ابو السّرايا و محمّد بن جعفر بن محمّد عليهما السّلام هر دو در ترجمهء كتاب مقاتل الطَّالبيين از ص 476 الى 521 مشروحا ذكر شده است ، براى اطَّلاع بدان جا مراجعه شود .\r\n","page_name":" 358 ","page_number":358},
  {"content":"\r\nصاحب جبل تبّت و در كيمان ، و تغرغر و در ارمينيه و حجاز ، و يا صاحب سرير ، و صاحب خزر ، و در مغرب و در نبردهاى ديگر كه تفصيل آن در ادارهء مربوطهء تاريخ و وقايع ، ثبت شده و مضبوط است .\r\nو آن مواجبى كه براى تو مقرّر داشتيم و تو را به آن دعوت نموديم كه معونهء تو باشد و آن به مبلغ يك صد هزار هزار درهم بود ، و ده ميليون درهم درآمد از جواهر علاوه بر آنچه خليفه به تو قبلا بخشيده بود ، و البتّه قيمت يك صد هزار هزار درهم جواهر بسيار نزد ما اندك است نسبت به آنچه تو استحقاق آن را دارى ، و تو ترك كردى همانند اين اموال را زمانى كه امين به تو داده بود ، و خدا و دين او را مقدّم داشتى و اينكه تو از امير المؤمنين و وليعهدش تشكَّر و قدردانى نمودى ، و از اموال بسيار كه اجر و حقوق تو بود گذشتى و آن را به مسلمانان واگذاردى تا ماليهء ايشان رونق يابد و بيت المالشان افزون گردد و ديگران را بر خود مقدّم داشتى .\r\nو اكنون از ما درخواست خصلتى كردى كه ذاتا بدان راغب بودى و در شأن تو بود ( يعنى وزارت ) و از بىرغبتى تو به دنيا ، و كناره جوئى تو از اين مردمان ، تا آن اندازه كه براى آن كس كه در كوشش تو شكّ داشت كه آيا براى دنياست يا آخرت يقين حاصل شد كه واقعا تو زاهدى و همهء سعى و كوششت براى آخرت\r\n","description":"","footnote":"","page_name":" 359 ","page_number":359},
  {"content":"\r\nاست نه دنيا ، پس از مانند توئى در هيچ حال بىنيازى نيست ( يعنى هميشه به چون تو شخصى مردم نياز دارند ) ، و مانند توئى هرگز نبايد خواسته اش اعتنا نگردد و ردّ شود ، هر چند كه خواسته ات دوركنندهء ما باشد از بسيارى از نعمتها ، در حالى كه به عكس ، خواستهء تو ما را بنعمتهاى بسيارى مىرساند و مخارج گرانى را از ما برميدارد و از آن ميكاهد ، و حجّت را بر كسى كه ميپندارد تو بطمع دنيا آن مقام را خواسته اى نه براى آخرتت ، تمام مىكند .\r\nاينك خواستهء تو را اجابت ميكنيم و آن همان پستى است كه تو درخواست كرده اى با عهد و ميثاق با خدا و مؤكَّد كه تبديل و تغيير در آن نيست و نخواهد شد ، و بدون هيچ دفع الوقتى امر را به تو تفويض نموده و تو را بدان مقام منصوب كرديم ، و هر چه را كه بخواهى انجام ده ، و كسى را قدرت آن نيست كه از تو در آنچه اراده كرده اى جلوگيرى كند و يا تو را به آنچه مكروه دارى وادار نمايد ، و از تو دفع ميكنيم آنچه را از خود دفع ميكنيم ، و چنانچه براى رفع خستگى چند گاهى بياسائى باز مكرّم و مأجورى و بدنت هم حقّ آسايش دارد با كمال احترام آزادى .\r\nو سپس آنچه را كه اكنون به تو عطا كرديم و تو آن را به ديگران بخشيدى ، به تو در آن مدّت استراحتت ادا خواهيم كرد و همچنين براى برادرت حسن بن سهل\r\n","description":"","footnote":"","page_name":" 360 ","page_number":360},
  {"content":"\r\nآن مقدار كه حقوق تو مقرّر شده بود ماهيانه قرار داديم ، و با نيم آن حقوقى كه قبلا از ما ميگرفت ، و اين يكى براى تو ، و ديگر به جهت آنست كه او در مبارزهء با سركشان و طاغيان بذل جان نمود و آنكه دو بار عراق را فتح كرد ، و جماعت شيطان صفتان را پراكنده نمود تا دين قوّت گرفت و آتش جنگهاى پى در پى فرو نشست و با نفس خود و كسانش ما و همهء فرماندهان و سياستمداران از دوستان حقّ را رهانيد .\r\nو خدا و ملائكه و شايستگان خلق و همهء آن كسان كه با ما بيعت كردند و پيمان وفاى بعهد بستند را امروز و بعد از آن شاهد ميگيريم بر آنچه در اين كتاب و اين فرمان مرقوم گشته ، و خدا را بر خود ضامن گرفته ، و وفاى بعهد را بر خود واجب ميشمريم بدون استثناء به چيزى كه آن را در باطن يا ظاهر نقض كند ، و مؤمنان پايبند قراردادشان هستند ، و عهد و پيمان امرى است مسئوليّت آور ، و مورد باز و خواست خواهد بود ، و بهترين مردم به وفاى عهد كسانى هستند كه خود از مردم خواستار وفاى بعهد ميباشند ، و خود توانائى اداء آنچه بدان پيمان بسته‌اند را دارند ، و خداوند تبارك و تعالى ميفرمايد : * ( وَأَوْفُوا بِعَهْدِ الله إِذا عاهَدْتُمْ وَلا تَنْقُضُوا الأَيْمانَ بَعْدَ تَوْكِيدِها وَقَدْ جَعَلْتُمُ الله\r\n","description":"","footnote":"","page_name":" 361 ","page_number":361},
  {"content":"\r\nعَلَيْكُمْ كَفِيلًا ، إِنَّ الله يَعْلَمُ ما تَفْعَلُونَ ) * ( بعهد و قراردادى كه بضمان خداوند بين خودتان بسته‌ايد وفا كنيد ، و آنچه بر آن سوگند ياد كرده‌ايد انجام دهيد و پيمانشكنى نكنيد پس از آنكه آن را به قسم مؤكَّد ساخته‌ايد و خدا را بر آن گواه گرفته‌ايد خداوند از آنچه ميكنيد آگاه است - نحل : 91 ) .\r\nو حسن بن سهل ذيل نوشتار مأمون را نوشت كه آن چنين است :\r\n* ( بِسْمِ الله الرَّحْمنِ الرَّحِيمِ ) * : آرى امير المؤمنين مأمون بر خود واجب كرد آنچه در اين كتاب مرقوم گشته و ثبت شده است ، خداوند متعال را بر آن شاهد و ضامن و كفيل گرفت و آن را با خطَّ خويش در ماه صفر سنهء 202 براى معيّن ساختن عطاى خود و شروطى كه كرده است . و بخطَّ حضرت علىّ بن موسى عليه السّلام در آن نوشته بود : * ( بِسْمِ الله الرَّحْمنِ الرَّحِيمِ ) * : بدون ترديد علىّ بن موسى بر خود لازم گردانيد جميع آنچه در اين كتاب مسطور است بدان وجه كه پيمانى مؤكَّد و مورد اطمينان شده است در امروز و فردا و مادامى كه زنده است و خداوند را بر آن شاهد و ضامن و كفيل قرار داد ، و خدا خود براى شهادت كافى است . و نيز بخطَّ خود مرقوم داشت : در اين ماه از اين سال [ و * ( الْحَمْدُ لِلَّه رَبِّ الْعالَمِينَ ) * و صلَّى الله على محمّد و آله و سلَّم ، و * ( حَسْبُنَا الله وَنِعْمَ الْوَكِيلُ ) * 
  ] .\r\n","description":"","footnote":"","page_name":" 362 ","page_number":362},
  {"content":"\r\n23 - حمزة بن محمّد بن علوىّ كه نسبش در متن ذكر شده براى ما چنين گفت : - در سال 339 در قم - علىّ بن ابراهيم بن هاشم در سال 307 كتابى براى من فرستاد و در آن نقل كرده بود كه ياسر خادم حديث كرد كه هر گاه حضرت رضا عليه السّلام خلوت مىكرد تمامى كارگزاران و خدمتكاران خويش را از صغير و كبير گرد خود جمع ميكرد و براى آنان سخن ميگفت و با آنان گفتگو مينمود و انس ميگرفت و همصحبت مىشد ، و روش آن حضرت در هنگام صرف غذا اين بود كه همه را سر يكسفره ميخواند ، و فرو نميگذاشت هيچ كوچك و بزرگ و مهتر و كهترى را حتّى تيمارگر اسبان و حجامت كن را مگر آنكه بر سر سفره حاضر ميساخت ، ياسر خادم گويد : روزى ما با حضرت بوديم كه ناگاه صداى قفل درى كه از قصر مأمون به منزل حضرت باز ميشد شنيديم ، و امام فرمود : برخيزيد و متفرّق شويد ، ما برخاستيم و مأمون با نامه اى بلند كه در دست داشت وارد شد ، حضرت خواست برخيزد و احترام كند ، مأمون قسم داد كه تو را بحقّ پيغمبر صلى الله عليه و آله برنخيز ، آنگاه آمد و خود را به حضرت رسانيد و روى او را بوسيد و در مقابلش روى تشك و مخدّه نشست ، و نامه را خواند و در\r\n","description":"","footnote":"","page_name":" 363 ","page_number":363},
  {"content":"\r\nآن خبر فتح پاره اى از قريه‌هاى كابل بود و نوشته بود كه ما قلعهء فلان را گشوديم و چنان و چنين نموديم ، چون از خواندن نامه فارغ شد ، حضرت به او فرمود : آيا فتح قريه اى از قريه‌هاى اهل شرك تو را خشنود مىكند ؟ مأمون گفت : آيا در اين فتح ، سرور و خوشحالى نيست ؟ امام فرمود : اى امير از خدا پروا كن در ( مراعات ) امّت محمّد صلى الله عليه و آله و مأموريتى كه خدا به تو داده ! سرزمينهائى كه بر آنها حكومت - دارى ضايع گذاشته اى و بامورشان رسيدگى نميكنى و آن را بعهدهء ديگران محوّل كرده اى ، و آنان بر اين امّت حكومت مىكنند بخلاف آنچه خدا فرموده ، و بكلَّى از مدينهء دار الهجرة غافل غافلشده اى كه آن مهبط و محلّ ريزش رحمت و نزول وحى است ، و اولاد مهاجر و انصار در آنجا مظلوم واقع شده‌اند و با بودن تو به آنان مرتّب ظلم و ستم مىشود و دادرسى ندارند و كسانى كه بر آنان مسلَّط ميباشند ملاحظه و رعايت هيچ گونه پيمان و عهدى نه با خدا و نه با خلق نميكنند ، و روزگارى بر مردم مظلوم آن سامان ميگذرد كه كاملا در مشقّت و بدبختى ميگذرانند ، و از نفقه و مخارج خود عاجزند ، و كسى را ندارند يا نمىيابند كه حال پريشان خود را به او شكايت كنند ، و دست آنان بدامن كبريايى نمىرسد ، اى امير از خدا بترس و به امور مسلمانان رسيدگى نما ، و نظرى بخانهء نبوّت و مركز مهاجرين و انصار بينداز ، آيا نميدانى اى امير كه والى\r\n","description":"","footnote":"","page_name":" 364 ","page_number":364},
  {"content":"\r\nو سرپرست مسلمين حكمش حكم عمود خيمه است ، هر كس آهنگ آن خيمه مىكند عمود را ميگيرد ؟ ! مأمون عرض كرد : اى سيّد من ! اكنون چه كنم ، رأى شما چيست ؟ امام فرمودند : نظر من اينست كه از اين بلاد بيرون روى و بمركزى كه پدرانت در آنجا بودند رحل اقامت افكنى ، ( پايتخت و مركز خلافت ) و در آنجا بامور مسلمانان رسيدگى كنى ، و آنان را به ديگران وانگذارى ، زيرا خداوند تعالى از تو سؤال خواهد كرد كارهاى تو را ، مأمون برخاست و عرضكرد : نظر شما درست و پسنديده و صحيح است ، و بيرون رفت ، و فرمان داد كه همگى براى رفتن ( بعراق ) حاضر شوند - خانواده و اركان دولتش همگى - و اين ماجرا به گوش فضل رسيد ، او را غم فرا گرفت ، زيرا امور بدست او بود و كاملا مسلَّط و نظر مأمون مهم نبود ، زيرا جرأت مخالفت نداشت لذا به حضرت پناه برده بود ، سهل بمأمون گفت : اى امير ! اين چه رأيى است كه بدان امر كرده اى ؟ ! مأمون گفت : آقاى من ابو الحسن مرا بدين كار امر فرموده است ، و اين رأى در نظر من صواب است ، ذو الرّياستين گفت : نه ، اين رأى درستى نيست ، زيرا تو ديروز\r\n","description":"","footnote":"","page_name":" 365 ","page_number":365},
  {"content":"\r\nبرادرت را كشتى و خلافت را از وى گرفتى و او را از امارت كنار زدى ، و فرزندان پدرت همگى با تو دشمن خونى هستند ، و جميع اهل عراق و خاندان تو و عرب با تو دشمنند ، سپس اين كارى كه كردى و علىّ بن موسى را وليعهد خود نمودى و امر خلافت را از بنى عبّاس بيرون بردى ، و ( حال آنكه ) همهء مردم و دانشمندان و رهبران مذهبى و اولاد عبّاس بن عبد المطَّلب بدين كار راضى نبوده‌اند ، و دلهايشان از تو و اين عمل تو نفرت دارد ، رأى آنست كه در خراسان بمانى تا زمانى كه دلها آرامش يابد و كم كم از غضب و خشم بيفتند و با دولت تو انس گيرند ، و رفتار تو را با برادرت فراموش كنند ، بعد گفت : بزرگانى هستند كه پدرت در مسائل با آنان مشورت ميكرد ، تو نيز اين مسأله را با ايشان مشورت كن ، اگر پذيرفتند عمل كن ، مأمون گفت : مثل چه كسانى ؟ گفت : از قبيل علىّ بن عمران و ابو يونس و [ عيسى بن يزيد 
  ] جلودىّ ، ( آنان كه بدليل مخالفت با بيعت ابو الحسن بزندان افتاده بودند ) مأمون در جواب فضل بن سهل گفت :\r\nآيا با اينها و امثالشان مشورت كنم ؟ گفت : آرى ، پس چون صبح شد امام بر مأمون وارد شد و پرسيد چه كردى ؟ مأمون آنچه ذو الرّياستين نظر داده بود گفت ، و\r\n","description":"","footnote":"","page_name":" 366 ","page_number":366},
  {"content":"\r\nبعد دستور داد كه آن سه تن را از زندان خارج كرده بحضور آورند ، اوّل كسى كه بر مأمون وارد شد على بن عمران بود ، و چون علىّ بن موسى را در كنار مأمون ديد ، گفت : اى امير المؤمنين بخدايت ميسپارم ! مبادا اين امر ( خلافت ) را كه خداوند بشما خاندان ارزانى داشته و شما را مخصوص به آن نموده از جمعتان خارج كنى و بدست دشمنانتان بسپارى ؛ آنان كه پدرانت بكشتنشان فرمان دادند ، از شهر و ديار خود بيرونشان ساختند ، مأمون گفت : اى ناپاكزاده ! تو هنوز اين طور فكر ميكنى ! جلَّاد گردنش را بزن ! جلَّاد او را برد و گردن زد ، بعد ابو يونس [ يا ابو مؤنس يا ابو مؤيس 
  ] را آوردند ، چون نظر او به حضرت افتاد كه در كنار مأمون نشسته است گفت : يا امير المؤمنين ! اين شخص بتى است كه او را ميپرستند ، و خدا را ستايش نمىكنند ، مأمون گفت : اى ناپاكزاده ! تو هم هنوز اين گونه مىانديشى ، اى جلَّاد گردنش را جدا كن ! جلَّاد او را نيز بكشت ، آنگاه جلودىّ احضار شد . ( مترجم گويد : ما بين پرانتز صحيح به نظر نمىرسد ) ( جلودىّ در زمان خلافت رشيد هنگامى كه محمّد بن جعفر بن محمّد در مدينه قيام كرد ، بود ، هارون او را بمدينه فرستاد و دستور داد اگر غالب و پيروز گشت سر از بدن محمّد بن جعفر جدا سازد ، و خانه‌هاى آل ابى طالب را غارت\r\n","description":"","footnote":"","page_name":" 367 ","page_number":367},
  {"content":"\r\nكند و هر چه از زر و لباس و اثاث دارند برگيرد ، حتّى براى هر زن بيش از يك پوشش باقى نگذارد ، و در آن وقت موسى بن جعفر عليهما السّلام در بغداد در زندان بسمّ كشته شده بود ، و حضرت رضا در خانه اش بود كه جلودىّ با سوارانش به آنجا حمله برد ، حضرت رضا عليه السّلام ناچار زنان را به يكى از اطاقهاى خانه برد و خود پشت درب ايستاد ، جلودىّ چون اين بديد كوشش داشت خود وارد آن بيت شود و خود از زنان آنچه از زر و زيور دارند بگيرد ، و امام شديدا امتناع ورزيده و فرمود : من خود متصدّى اين كار ميشوم و سوگند ميخورم كه چيزى باقى نگذارم و هر چه باشد بگيرم ، ولى جلودىّ حاضر نشد و ميكوشيد كه خود اين كار را انجام دهد ، حضرت هم مانع بود و گفتگو بسيار شد ، با اينكه حضرت سوگند ياد ميكرد تا بالاخره جلودىّ پذيرفت و آن حضرت به آن بيت داخل شد و هر چه همراه زنان بود از لباس و زر و زيور ، گوشواره و خلخال و دستبند همه را هر چه بود گرفته تحويل جلودىّ داد ، و غير اينها هر چه از اثاث در آن خانه بود همه را از كم و بيش بغارت بردند ) . « مترجم گويد : قيام محمّد بن جعفر سنهء 200 زمان مأمون بود » .\r\nو اكنون كه جلودىّ بر مأمون وارد شد و حضرت را در كنار مأمون ديد ، و نظر آن حضرت به جلودىّ افتاد به مأمون گفت : يا امير المؤمنين اين پيرمرد را\r\n","description":"","footnote":"","page_name":" 368 ","page_number":368},
  {"content":"\r\nبه من ببخش ، مأمون رو به حضرت كرده گفت : اى آقاى من اين همان كس است كه با آل پيغمبر و دختران رسول خدا صلى الله عليه و آله آنچنان كه ديدى كرد از چپاول و غيره ، و جلودىّ به حضرت مينگريست و حضرت به مأمون اصرار ميكرد كه وى را آزاد كند و از ريختن خون او بگذرد ، امّا جلودىّ از نظر سابقهء جناياتش با خاندان حضرت چنان مىپنداشت كه امام مأمون را تحريص بقتل او مىكند ، بمأمون گفت : يا امير المؤمنين ! ترا به خدا و خدمتم برشيد خواستهء اين مرد را در بارهء من مپذير ، مأمون رو بابى الحسن عليه السّلام كرده گفت : اين مرد با سوگند ردّ قول شما را طلب مىكند ! آنگاه رو بجلودىّ كرد و گفت : نه به خدا قسم ، قول او را در بارهء تو نخواهم پذيرفت ، و گفت او را به دو رفيقش ملحق كنيد ، او را بردند و گردن زدند .\r\nمترجم گويد : « باتّفاق مؤرّخين جلودى بسال 213 حاكم مصر شده است ! » و ذو الرّياستين نزد پدرش سهل رفت ، و قبلا مأمون دستور آماده شدن سواران ركاب را داده بود كه آنان حاضر شوند ، ولى ذو الرّياستين آنها را ردّ كرده و گفته بود : بايد اين سفر ترك شود ، و چون مأمون امر بقتل آن سه تن كرده بود ، ذو الرّياستين دانست كه مأمون عزم سفر دارد .\r\nپس آن حضرت از مأمون پرسيد چه كردى ؟ گفت : شما خود آنها را امر به اين عمل فرما ، حضرت بيرون آمد و با آواز بلند گفت : سواريان را پيش آوريد ، راوى\r\n","description":"","footnote":"","page_name":" 369 ","page_number":369},
  {"content":"\r\nگفت : گويا آتشى در ميان مردم شعله كشيد ، پس مأموران پيش آمدند و مركبهاى سوارى را حاضر آوردند ، و ذو الرّياستين در منزل خود نشست و بيرون نيامد ، مأمون كسى را فرستاده او را بحضور خواست ، و گفت : چرا در خانه ات نشسته اى ؟ گفت : يا امير المؤمنين من گناهم نزد خاندان تو و مردم بسيار عظيم است ، و مرا ملامت و سرزنش ميكنند كه چرا برادرت امين را كشتم ، و با رضا بيعت كردم ، و از اين ايمن نيستم كه بدگويان و حسودان و ستمكاران از من نزد تو بدگوئى كنند ، مرا رها كن در خراسان بمانم و امور اينجا را اداره كنم ، مأمون گفت ، ما از تو بىنياز نيستيم ، امّا اينكه گفتى ممكن است از تو سعايت كنند و غائله راه اندازند ، تو در نزد ما نيستى مگر يكفرد مؤتمن و آزمايش شده و مخلص و دلسوز ، خود بنويس براى خود امان نامه اى آن طور كه خود صلاح ميدانى و آن را چنان كه شايد و بايد مؤكَّد و مطمئنّ ساز ، ذو الرّياستين رفت و نامه اى براى امان نامهء خود نوشت و از تمام علماء امضا گرفت ، و آن را نزد مأمون آورد ، و آن را وى قراءت كرد و آنچه ذو الرّياستين خواسته بود امضا كرد و بخطَّ خود نوشت كه اين نامه صحيح و درست است ، و اضافه كرد كتاب حبوه را\r\n","description":"","footnote":"","page_name":" 370 ","page_number":370},
  {"content":"\r\n- يعنى به تو عطا كردم چنين و چنان از اموال و اراضى و قدرت و آنچه او از دنيا آرزو كند - ذو الرّياستين گفت : يا امير المؤمنين ! لازم است خطَّ ابو الحسن در اين نامه بوده باشد ، و او همانچه شما مرحمت فرموديد او نيز بپذيرد ، زيرا او وليعهد شماست ، مأمون گفت ، تو ميدانى كه ابو الحسن با ما شرط كرده است كه در اين امور دخالتى نداشته باشد و رتق و فتقى با او نباشد ، ما از او نميتوانيم چيزى را كه او مكروه دارد بخواهيم ، تو خود از او طلب كن اميد است او بر تو ردّ نكند اين خواسته را ، ذو الرّياستين آمد و اذن ورود از حضرت خواست ، ياسر خادم گويد : حضرت بما فرمود : دور شويد و ما دور شديم ، او داخل شد و در مقابل آن جناب ايستاد ، و پس از مدّتى حضرت سربلند كرد و پرسيد : اى فضل حاجتت چيست ؟ فضل گفت : اى آقاى من اين ورقهء امانى است كه امير المؤمنين براى من نوشته است ، و شما سزاوارتريد كه مانند او به من مرحمت فرمائيد ، زيرا شما ولى عهد مسلمين ميباشيد ، امام عليه السّلام فرمود آن را قراءت كن ، فضل\r\n","description":"","footnote":"","page_name":" 371 ","page_number":371},
  {"content":"\r\nهمچنان كه بر پا ايستاده بود آن نوشته را كه در جلد بزرگى بود قراءت كرد تا تمام شد ، حضرت فرمود : اى فضل براى تو اين ضمان بر عهدهء ما است مادامى كه از خداوند عزّ و جلّ پروا كنى .\r\nياسر گويد : با آن قيد واحد و آن يك كلمه ، امام عليه السّلام ذو الرّياستين را محدود كرد ، وى از نزد آن حضرت رفت ، و مأمون خارج شد ، و ما با امام عليه السّلام خارج شديم ، چند روز كه گذشت و ما در يكى از منازل بين راه بوديم كه نامه اى از طرف حسن بن سهل برادر ذو الرّياستين براى او آمده و در آن نوشته بود كه من در نجوم نظر كردم بتحويل اين سال و در حساب آن اين را ديدم كه تو در ماه فلان روز چهارشنبه حرارت آهن و حرارت آتش ميچشى . و رأى من آنست كه تو و امير المؤمنين و علىّ بن موسى در آن روز بحمّام برويد ، و تو حجامت كن كه خون بر بدنت جارى بشود ، تا نحوست آن - كه من در حساب نجوم ديده‌ام - از تو زائل گردد ، ذو الرّياستين نامه اى بمأمون نوشت و اين ماجرا را گزارش داد ، و درخواست كرده بود كه مأمون و ابو الحسن نيز همگى بحمّام روند ، مأمون نامه اى به حضرت رضا عليه السّلام نوشت و از او درخواست كرد كه فردا بحمّام رود ، امام در\r\n","description":"","footnote":"","page_name":" 372 ","page_number":372},
  {"content":"\r\nجواب نامه نوشت كه من فردا خود بحمّام نمىروم و صلاح نميدانم كه تو هم بحمّام روى و همچنين براى فضل نيز مصلحت نمىدانم كه فردا بحمّام رود ، مأمون دو بار نامه نوشت و حضرت هر دو بار جواب فرمود : كه من فردا بحمّام نمىروم زيرا رسول خدا صلى الله عليه و آله را در همين شب در خواب ديدم كه به من فرمود :\r\nيا علىّ فردا بحمّام نرو ، پس براى تو هم يا امير المؤمنين صلاح نميدانم بحمّام روى و همچنين براى فضل . مأمون به حضرت نوشت راست مىگوئى آقاى من ، و رسول خدا راست گفته است ، من بحمّام نخواهم رفت ، و اما فضل ، خود بهتر ميداند چه مىكند ، ياسر گويد : چون شام شد و خورشيد غروب كرد ، حضرت بما فرمود بگوئيد :\r\n« نعوذ با لله من شر ما ينزل في هذه اللَّيلة » ما شروع كرديم به گفتن آن ذكر و مرتّب آن را ميگفتيم ، تا صبح شد و حضرت نماز بجاى آورد ، فرمود بگوئيد :\r\n« نعوذ با لله من شر ما ينزل في هذا اليوم » ، در حدود طلوع شمس حضرت فرمود : به بام بالا رو و گوش ده كه آيا چيزى ميشنوى ، چون من به بالاى بام خانه رفتم صداى زارى و شيون شنيدم و آن صدا بسيار شد كه ناگاه ديدم مأمون از آن درى كه از قصرش به منزل حضرت باز ميشد داخل شد و ميگفت : اى آقاى من ! ، خداوند\r\n","description":"","footnote":"","page_name":" 373 ","page_number":373},
  {"content":"\r\nتو را بمصيبت فضل اجر عنايت فرمايد ، وى بحمّام داخل شده بود كه جماعتى شمشير بدست بر او هجوم آورده و او را كشتند و سه نفر بوده‌اند ( 1 ) كه يكتن از آنان پسر خالهء فضل ذو القلمين [ ذو العلمين ( ؟ ) - خ ل 
  ] بود .\r\nياسر گويد : تمامى سران لشكر و لشكريان تحت فرمان ذو الرّياستين در خانه و قصر مأمون گرد آمدند و ميگفتند : مأمون او را گول زده و كشته است ، و ( بدين سبب ) خونخواهى او ميكنيم و خون او را از مأمون مىطلبيم ، مأمون به حضرت ( پناهنده شده ) گفت : اگر صلاح ميدانى تو خود بيرون برو ، و آنان را متفرّق ساز ، ياسر گويد : امام سوار شد و به من نيز گفت : سوار شو ، چون از درب بيرون شديم امام ديد جمعيّت گرد آمده‌اند و آتش آماده كرده‌اند كه درب را آتش زده و بسوزانند ، حضرت صيحه اى بر ايشان زد و با دست مبارك اشاره كرد كه متفرّق شويد ، همه رفتند ، ياسر گويد : به خدا سوگند كه مردم چنان روى بفرار گذاردند كه با يك ديگر تلاقى كرده روى هم ميريختند ، و حضرت بسوى كسى اشاره نمىكرد مگر اينكه وى دويدن ميگرفت و همه رفتند و احدى نماند .\r\n\r\n","description":"","footnote":"\r\n( 1 ) . تواريخ چهار تن گفته‌اند بنامهاى : غالب ، قسطنطين ، فرج و موفّق كه تحت فرمان على بن أبى سعيد بوده‌اند .\r\n","page_name":" 374 ","page_number":374},
  {"content":"\r\n24 - و حسين بن احمد بيهقىّ با چند واسطهء مذكور در متن از محمّد بن - ابى عبّاد روايت كرد كه : وقتى امر فضل بن سهل ذو الرّياستين به آنجا كشيد كه كشيد و كشته شد ، مأمون بر حضرت رضا عليه السّلام وارد شد و گريه مىكرد و ميگفت اكنون وقتى است كه من نياز به تو دارم اى ابو الحسن ، امر وزارت را به عهده بگير و مرا يارى كن ، امام عليه السّلام فرمود : تدبير امور با تو است و بر ما است دعا كردن ، ابن ابى عبّاد گفت : چون مأمون بيرون رفت به حضرت عرضكردم :\r\nخداوند ترا عزّت دهد ! چرا نپذيرفتى آنچه را كه امير المؤمنين از تو خواست و بتأخير انداختى و امتناع ورزيدى ؟ ! و امام گفت : واى از تو اى ابا حسين ! هيچ باكى از آنچه واقع شده بر تو نيست ، ابن أبى عبّاد گويد امام ديد كه من از آنچه شده است غمگين و افسرده‌ام ، به من فرمود : چه مىانديشى در اين امر ؟ اگر كار بدان جا كشد كه تو ميگوئى و تو نسبت به من همانطور كه اكنون هستى باشى ، نفقهء تو ( يعنى حقوق ماهيانه ات ) همان مقدارى خواهد بود كه قبلا معيّن شده است و تو هم مانند ديگران نزد من خواهى بود .\r\n25 - حسين بن احمد بيهقىّ از صولىّ از محمّد بن ابى الموج از پدرش نقل\r\n","description":"","footnote":"","page_name":" 375 ","page_number":375},
  {"content":"\r\nكرد كه گفت : شنيدم شخصى از حضرت رضا عليه السّلام نقل ميكرد كه آن بزرگوار ميگفت : خدا را شكر كه براى ما نگهداشت آنچه را كه اين مردم ضايع كردند ، و بلند نمود ما را هر قدر كه مردم پست كردند ، تا بدان جا كه هشتاد سال متمادى ما را بر منابر كفر ، لعن و دشنام دادند ، و تمام فضائل ما را كتمان نمودند ، و مالها خرج كردند كه بر ما دروغ بندند ، و خداوند تعالى جز رفعت و بزرگى شأن و شهرت فضائل ما چيزى ديگر نخواست ، به خدا سوگند اين ظلمى كه بما شد ، براى خود ما نبود ، بلكه بدشمنى با رسول خدا صلى الله عليه و آله بود و چون ما با وى قرابت داشتيم مورد اين ستمها واقع شديم ( يعنى اگر خويشى با آن حضرت نداشتيم كارى بما نداشتند ، و بدشمنى او با ما اين طور رفتار كردند ) كه كار بدان جا كشيده كه پس از ما امر ما و رواياتى كه از رسول خدا نقل كرده‌ايم بزرگترين آيات و براهين نبوّت او خواهد شد .\r\n26 - باز بيهقىّ از صولىّ از غلابىّ از احمد بن عيسى بن زيد نقل كرد كه گفت : مأمون دستور كشتن مردى را داد ، مرد گفت : مرا مكش چون مرا شكرى است ، يعنى خدمتى انجام داده‌ام ، مأمون گفت : تو خود كه باشى تا شكرت ؟\r\nعلىّ بن موسى الرضا عليهما السّلام فرمود : اى امير المؤمنين تو را به خدا سوگند مىدهم كه\r\n","description":"","footnote":"","page_name":" 376 ","page_number":376},
  {"content":"\r\nعمل هر كس را اگر چه اندك باشد تقدير كن ، زيرا كه خداوند متعال بندگان خود را امر بشكر كرده است ، و آنان او را شكر كردند و از آنان گذشت .\r\n27 - جماعتى ذكر كرده‌اند كه فضل بن سهل ذو الرّياستين بمأمون اشاره كرد كه علىّ بن موسى عليهما السّلام را وليعهد خويش قرار دهد ، از جمله آن جماعت ابو علىّ حسين بن احمد سلامى است ، كه او در كتاب خود كه در تاريخ خراسان نوشته است اين را ذكر كرده و ميگويد : ذو الرّياستين فضل بن سهل وزير و مدبر امور مأمون بود ، و مجوسىّ مذهب بود و بدست يحيى بن خالد اسلام آورد و از اصحاب او شد ، و گفته شده كه سهل پدر ذو الرّياستين بدست مهدىّ عبّاسى اسلام آورد ، و امّا فضل را يحيى بن خالد برمكى براى خدمت مأمون اختيار كرد ، و او را وابسته بمأمون نمود ، و فضل بر مأموريت خود مستولى شد ، و در نزد مأمون مقامى را پيدا كرد كه با رأى خود هر كار كه ميخواست انجام ميداد بدون مشورت با او ، و بدان جهت ملقّب به ذو الرّياستين شد كه دو پست حسّاس را در اختيار داشت : وزارت و فرماندهى لشكر .\r\nدر زمانى كه مأمون بخلافت نشست و امر او مستقرّ گشت ، يك روز فضل\r\n","description":"","footnote":"","page_name":" 377 ","page_number":377},
  {"content":"\r\nبيكى از همنشينانش گفت : موقعيت عمل من كه انجام دادم نسبت به عملى كه ابو مسلم انجام داد چگونه است ، آن دوست گفت : او خلافت را از قبيله اى بقبيلهء ديگر تغيير داد ، و تو از برادرى ببرادرى ، و فرق اين دو را خود بهتر دانى فضل گفت : نه ( اين طور نيست ) ، من هم از قبيله اى بقبيلهء ديگر ميبرم و اشاره كرد بمأمون كه علىّ بن موسى را بجاى برادرش مؤتمن وليعهد قرار داد ، و علىّ بن - موسى الرّضا عليه السّلام بخراسان آمد و بر مأمون وارد شد ، در سنهء دويست از راه بصره و فارس بهمراه رجاء بن ابى ضحّاك .\r\nو آن جناب با دختر مأمون تزويج كرد ، و خبر اين جريان ببغداد به بنى عبّاس رسيد ، بر آنها بسيار گران آمده ابراهيم بن مهدىّ را پيش انداختند و با او بخلافت بيعت كردند ، و در بارهء او دعبل بن علىّ خزاعىّ ( بطعن ) شعرى سروده : 1 - اى گروه سپاهيان نوميد مباشيد ، حقوق رسمى و صله‌هاى خود را دريافت كنيد و در پاره اى از نسخ بجاى « خذوا عطاياكم » آمده « و ارضوا بما كان » است ، يعنى به آنچه واقع شده راضى باشيد ، و خشمگين نباشيد و اوقاتتان تلخ نشود .\r\n","description":"","footnote":"","page_name":" 378 ","page_number":378},
  {"content":"\r\n2 - به زودى اين خليفهء تازه وارد بشما مىبخشد كنيزك خوشرو را كه از او لذّت برد جوان نورس ، و مرد موى جو گندمى شده .\r\n3 - و البتّه آلات موسيقى نغمه كه از آن سران شما است ، آنها را در كيسه نمىكنند و در مكانى نمىبندند .\r\n4 - و اين چنين ، روزى ميدهد يارانش را ، اين خليفه اى كه قرآنش « بربط » يعنى ساز و آلت نوازندگان است .\r\nو اين براى آن بود كه ابراهيم بن مهدىّ سخت دلدادهء ساز و ضرب بود و معتاد به شراب خوارى ، و چون خبر بمأمون رسيد فهميد كه ذو الرّياستين خطا كرده و راه نادرست را در مشورت به او گفته است ، لذا از مرو بسوى عراق خارج شد و حيله اى كرد و فضل بن سهل بدستور مأمون در سرخس در حمّام بدست غالب ( دائى مأمون ) غافلگير گشت و كشته شد ، و اين واقعه در ماه شعبان سال 203 اتّفاق افتاد .\r\nمأمون بعد از آن هم براى علىّ بن موسى الرضا عليهما السّلام نقشهء كشتن كشيد تا اينكه در بيمارى جزئى كه حضرت داشت او را سمّ خورانيد و امام در سال 203 ماه صفر در سنّ پنجاه و دو سالگى ( 52 ) از دنيا رفت ، و مأمون فرمان داد او را در\r\n","description":"","footnote":"","page_name":" 379 ","page_number":379},
  {"content":"\r\nسناباذ كنار قبر پدرش دفن كنند و گفته‌اند در سنّ ( 55 ) پنجاه و پنج سالگى .\r\nاين چنين ابو علىّ حسين بن احمد سلامى در كتابش نقل كرده است .\r\nامّا در نزد من صحيح آنست كه مأمون ولايتعهدى به آن حضرت را به جهت نذرى كه كرده بود داد ، چنان كه نقل آن گذشت ، و امّا فضل بن سهل پيوسته دشمنى ميكرد و اين كار ( تفويض ولايتعهدى ) را مبغوض ميداشت و از آن كراهت داشت و نمىپسنديد كه آن حضرت وليعهد مأمون باشد ، زيرا او از دست پرورده‌هاى برمكيّان بود ، و سنّ حضرت رضا عليه السّلام در هنگام وفات ( 49 ) چهل و نه سال و شش ماه بوده ، و وفاتش در سال 203 بود چنان كه آن را با سند در اين كتاب ذكر كرده‌ام .\r\n28 - پدرم - رضى الله عنه - بسند مذكور در متن از معمر بن خلاد روايت كرد كه حضرت رضا عليه السّلام به من فرمود : روزى مأمون به من گفت : يا ابا الحسن ببين چه كسى را كه مورد وثوق شما باشد ميتوانى به من معرفى نمائى كه او را به حكومت بعضى از اين شهرهائى كه بر عليه ما خرابكارى ميكنند بگمارم . من\r\n","description":"","footnote":"","page_name":" 380 ","page_number":380},
  {"content":"\r\nگفتم : اى امير ! تو با آنچه با من عهد بسته اى وفا ميكنى منهم به آنچه با تو پيمان بسته‌ام پايدار ميمانم ، من شرطم در قبول ولايتعهدى اين بود كه متعرّض اين امور نباشم نه آمر باشم نه ناهى ، نه كسى را عزل كنم و نه كسى را به كار گمارم ، و يا كسى را در پى كارى گسيل بدارم ، تا اينكه خداوند پيش از تو مرا از دنيا ببرد ، به خدا سوگند خلافت را هيچ گاه با خود حديث نفس نكرده‌ام و فكر آن را در سر نپرورانده‌ام ، من در مدينه بودم با همان چهار پاى سوارى خود در كوچه‌هاى آن رفت و آمد ميكردم ، و مردم آن سامان و غير از آنان از من حاجتشان را ميخواستند ، و من آنچه در توانم بود اجابت مىكردم و حاجتشان را بر مىآوردم ، لذا آنان براى من مانند اعمام ( عموهايم ) بودند ، و نامه‌هاى من بهر كجا و هر سرزمين و هر كس كه مينوشتم نافذ بود و ميپذيرفتند ، و شما بر من بر آنچه خداوند به من ارزانى داشته بود چيزى نيفزودى ، مأمون تصديق كرد و گفت : من هم به آن عهدنامه وفا خواهم كرد .\r\n29 - روايت است كه فضل بن سهل با هشام بن ابراهيم [ يا هشام بن عمر چنان كه در بحار ذكر شده 
  ] آهنگ ديدار حضرت را كردند و پس از ورود فضل گفت : يا ابن رسول الله من براى امرى سرّى نزد تو آمده‌ام دستور فرما مجلس براى ما خلوت شود ، آنگاه فضل نامه اى بيرون آورد كه در آن سوگندى بود به عتق و طلاق و چيزهائى كه نميتوان آن را نقض كرد و كفّاره داد و امضا شده بود ،\r\n","description":"","footnote":"","page_name":" 381 ","page_number":381},
  {"content":"\r\nو فضل و هشام هر دو گفتند : ما نزد تو آمده‌ايم كه كلام حقّ و راست گوئيم ، و خود ميدانيم كه امارت ، امارت شما ، و خلافت ، حقّ و شأن شما است ، يا ابن رسول الله آنچه به زبان مىگوئيم همان را در قلب داريم و الَّا سوگند باشد به آزادى بندگان و طلاق زنانمان و آنچه كفّاره بردار نيست و سى حجّ كه با پاى پياده برويم بر عهدهء ما باشد ، ما تصميم داريم مأمون را بقتل برسانيم و امارت خالص بدون رقيب براى تو باشد تا حقّ بجاى خود باز گردد و حقّ بحقّدار برسد . امام به حرف آنان گوش نداد بلكه اعتنائى هم به آنان نكرد ، و به آنها بد گفت و لعنشان كرد ، و فرمود : شما كفران نعمت كرديد و سلامت خود را در خطر انداختيد ، و مرا نيز اگر به رأى شما راضى بوده باشم .\r\nچون فضل و هشام اين كلام را شنيدند دانستند كه آنان راه خطا پيموده‌اند ، از آنجا آهنگ رفتن نزد مأمون نمودند اما پس از آنكه به حضرت عرضكردند كه ما اين مطالب را براى امتحان شما گفتيم ، و قصد اين بود كه شما را بيازمائيم ، حضرت فرمود : دروغ ميگوئيد و در قلبتان همانست كه بر زبان آورديد ، الَّا اينكه مرا موافق رأى خود نيافتيد . بيرون رفته و بر مأمون داخل شدند ، و گفتند :\r\nما نزد ابو الحسن رفتيم و براى آزمايش با او گفتگوئى كرديم و خواستيم بدانيم\r\n","description":"","footnote":"","page_name":" 382 ","page_number":382},
  {"content":"\r\nدر دل نسبت بشما چه عقيده اى دارد كه آن را پنهان مىكند ، ما چنين سخنانى گفتيم و او چنان جوابهائى داد ، مأمون گفت : كار خوبى كرديد ( يا موفّق شديد ) ، و چون آنان از نزد مأمون بيرون شدند ، حضرت قصد ملاقات مأمون كرد و بر او وارد شد ، و مجلس را خلوت نمودند و امام آنچه شده بود با مأمون در ميان گذاشت ، و سفارش كرد كه خود را از ايشان حفظ كند و مواظب خويش باشد ، و چون مأمون اين ماجرا را شنيد يقين كرد حضرت راست ميگويد و او صادق است .\r\n\r\nباب 41 طلب باران حضرت - بدرخواست مأمون - و نشاندادن قدرتهاى الهى در اجابت دعاى او و هلاكت و رسوائى مخالفان و منكران شخصيّت او عليه السّلام\r\n1 - محمّد بن قاسم مفسّر بسند مذكور در متن از امام عسكرىّ از پدرش از جدّش از علىّ بن موسى عليهم السّلام روايت كرده گفت : چون مأمون علىّ بن موسى عليهما السّلام را وليعهد خويش قرار داد مدّتى باران نيامد . بعض از اطرافيان مأمون و مخالفين حضرت رضا عليه السّلام شروع بياوه گوئى كرده گفتند : اين از شومى علىّ بن\r\n","description":"","footnote":"","page_name":" 383 ","page_number":383},
  {"content":"\r\nموسى است ، از زمانى كه وى به اين سرزمين قدم نهاده باران از آسمان نباريده و خداوند از فرستادن باران دريغ فرموده ، اين خبر بمأمون رسيد و بر او گران آمد ، نزد حضرت آمده تقاضا كرد كه ايشان نماز استسقاء ( طلب باران ) بخواند و گفت : اى كاش ( حضرت ) دعا ميكرد و خداوند باران ميفرستاد ، امام عليه السّلام فرمود : بسيار خوب ، مأمون سؤال كرد : در چه روز - و آن روز روز جمعه بود - اين كار را انجام ميدهى ؟ امام فرمود : روز دوشنبه ، چون من جدّم رسول خدا صلى الله عليه و آله را در خواب ديدم كه جدّم امير مؤمنان علىّ عليه السّلام با او بود ، به من فرمود :\r\nپسر جانم تا روز دوشنبه صبر كن آنگاه بصحرا رو و از خداوند طلب باران كن ، خداوند متعال براى مردم باران خواهد فرستاد . و به آنان خبر ده آنچه را خداوند عزيز به تو بنماياند كه مردم بدان آگاه نيستند از موقعيّت وجود تو در ميان آنان ، تا تو را بشناسند و علمشان در بارهء تو زياد شود ، و بفضل و مقام و اعتبار تو در نزد خداوند عز و جلّ آگاه گردند . چون روز دوشنبه رسيد حضرت روى بصحرا نهاد ، و مردمان جمله بيرون آمدند و همه مينگريستند ، آن جناب بمنبر رفت و حمد و ثناى الهى را بجا آورد ، و آنگاه گفت : اى پروردگار من توئى كه حقّ ما\r\n","description":"","footnote":"","page_name":" 384 ","page_number":384},
  {"content":"\r\nاهل بيت را عظيم مقرر داشتى ، تا مردم بامر تو دست بدامن ما شوند و از ما يارى طلبند ، و اميدوار كرم تو باشند و رحمتت را بجويند و به احسان تو چشم دوزند ، و بخششت را طلبند ، پس سيراب كن ايشان را ببارانى پر سود ، فراگير ، بىوقفه و بىدرنگ ، و بىضرر و زيان . ابتدايش پس از بازگشتن ايشان از اين صحرا بمنازلشان و قرارگاههايشان باشد ! راوى گفت : قسم به آن كس كه محمّد صلى الله عليه و آله را بحقّ به نبوّت مبعوث كرد : ناگاه بادها وزيدن گرفت و ( بدين سبب ) ابرها بوجود آورد و آسمان برعد و برق افتاد ، و مردم به جنبش افتادند ، گويا قصد گريز از باران داشتند . حضرت رضا عليه السّلام فرمود : اى مردم آرام باشيد ، صفوف را بهم نزنيد اين ابرها از آن شما نيست بسوى فلان بلد ميروند ، ابرها همه رفتند و نباريدند ، سپس ابرى ديگر آمد كه شامل رعد و برق بود ، باز مردم از جا حركت كردند امام فرمود : بر جاى خود آرام باشيد ، اين ابر نيز براى شما نيست بفلان بلد ميرود و براى اهل آنجا مىبارد ، و پيوسته ابرها آمدند و رفتند تا ده قطعه ابر ، و حضرت عليه السّلام هر كدام را ميگفت : اين مربوط بشما نيست ، اين از آن اهل فلان شهر است شما حركت نكنيد و بر جاى خود آرام بمانيد و آشوب\r\n","description":"","footnote":"","page_name":" 385 ","page_number":385},
  {"content":"\r\nنكنيد ، تا اينكه براى بار يازدهم ابرى پديد آمد ، در اين بار امام فرمود : اين ابر را خداوند عزّ و جلّ بسوى شما برانگيخته پس او را به جهت تفضّلى كه بر شما كرده است سپاس گوئيد ، اكنون برخيزيد و بقرارگاهها و منزلهاى خود برويد ، و اين ابر بالاى سر شما است و نميبارد تا به خانه و منازل خود برسيد آنگاه باريدن ميگيرد ، و آن مقدار بر شما خير مىبارد كه شايستهء كرم خداوندى است ، و سزاوار شأن و جلال اوست . اين بگفت و از منبر به زير آمد ، و مردم بازگشتند ، و ابر همچنان بود و نمىباريد تا همگان نزديك منازل خود شدند ، آنگاه بشدّت شروع بباريدن نمود ، و رودها و استخرها و گودالها و صحراها را همگى آب فرا گرفت ، و مردم شروع كردند به تبريك و تهنيت گفتن به فرزند رسول خدا صلى الله عليه و آله بسبب كرامتى كه خداوند عزّ و جلّ به دو مرحمت فرموده است ، و ميگفتند :\r\nگوارا باد او را اين كرامت ! آنگاه حضرت ميان جمعيّت آمدند و مردم بسيارى حاضر شدند ، آنگاه فرمود : ايّها النّاس ! از خدا بترسيد و نعمتهاى او را قدر بدانيد و بنافرمانى كردن ، نعمتها را از خود گريزان ننمائيد ، بلكه ( نعم الهى ) را بطاعت و بندگى و شكرگزارى بر آنها و بر عطاياى پى در پى خداوندى ، دائمى و هميشگى\r\n","description":"","footnote":"","page_name":" 386 ","page_number":386},
  {"content":"\r\nكنيد ، و بدانيد كه شما به هيچ چيز او را شكر نكنيد - پس از ايمان به خدا و اعتراف بحقوق اولياء او از آل محمّد پيامبر خدا صلى الله عليه و آله - كه نزد او محبوبتر باشد از :\r\nيارى رساندن مؤمنين به يكديگر در امر دنيايشان كه محلّ عبورى است براى آنان تا خود را به بهشت پروردگارشان برسانند ، آرى هر كس چنين كند ( يعنى برادران دينى خود را در امورشان يارى دهد و اعانت نمايد و افتاده و بينوايشان را دستگيرى كند ) بىشكّ از خاصّان خداوند تبارك و تعالى شمرده خواهد شد ، همانا رسول خدا صلى الله عليه و آله را در اين باب كلامى است كه سزاوار نيست عاقلى از فضل و رحمت خدا غفلت كند و بدان اهميّت ندهد ، اگر در آن بينديشد و بدان عمل كند ، و آن كلام اينست كه برسول خدا صلى الله عليه و آله گفتند : فلانى هلاك شد زيرا گناهانش چنين و چنان است ، حضرت فرمود : اين طور نيست بلكه نجات يافت و خداوند عملش را ختم بخير مىكند و به زودى همهء گناهان او را خواهد بخشيد ، و آنها را بحسنات مبدّل خواهد نمود ، چرا كه او در راهى ميگذشت و مؤمنى عورتش نمايان شده بود ( در حالى كه ) خودش نميدانست ، پس اين مرد بدون اينكه او متوجّه شود عورت او را پوشانيد از ترس آنكه اگر مطَّلع شود خجالت بكشد ، و با يك ديگر ميرفتند تا در ميان درّه اى آن مرد فهميد كه او چنين كارى كرده است ، گفت : اى مرد ! خداوند ثواب ترا جزيل و بسيار ، و\r\n","description":"","footnote":"","page_name":" 387 ","page_number":387},
  {"content":"\r\nعاقبت تو را بخير كند ، و در حساب با تو سخت نگيرد ، خداوند دعاى آن مرد را در حقّ وى مستجاب ساخت ، و اين مرد را خداوند عاقبت بخيرش نكرد مگر بدعاى آن مؤمن ، و اين كلام رسول خدا صلى الله عليه و آله به آن مرد - شخصى كه در باره اش گفته بودند هلاك شد - رسيد و توبه كرد و به عمل گرائيد تا هفت روز نگذشته بود تا اينكه به اطراف مدينه شبيخون زدند و اموالى ربودند ، رسول خدا صلى الله عليه و آله جماعتى را بتعقيب آنان فرستاد و اين شخص در آن جماعت بود و كشته شد .\r\nامام محمّد بن علىّ بن موسى عليهم السّلام فرمود : خداوند - عزّ و جلّ - بسبب دعاى رضا عليه السّلام بركت را بر بلاد افزود . يكى از وابستگان مأمون اميد ميداشت او را بولايتعهدى برگزيند ، نه حضرت رضا عليه السّلام را ، و جماعتى در اطراف مأمون بودند كه همگى بر امام حسد ميورزيدند ، يكى از آنان بمأمون گفت : يا امير المؤمنين به خدا پناهت مىدهم مبادا با اين كارت تاريخ خلافت عبّاسى شوى و اين عمل عظيم تو را ، آيندگان مادّه تاريخ قرار دهند ، و خود پايان بخش خلفاى عبّاسىّ باشى ، چرا كه خلافت ، شرف و موجب سربلندى و افتخار بسيار بزرگى است براى بنى عبّاس ، و تو موجب بيرون بردن آن از خاندان ايشان\r\n","description":"","footnote":"","page_name":" 388 ","page_number":388},
  {"content":"\r\nبخاندان علىّ خواهى بود و در اين صورت به خود و خاندانت ستم كرده اى ، كه اين مرد ساحر ساحرزاده را با اينكه گمنام بود روى كار آورده و با اينكه خوار و بيمقدار بود او را وزين و عزيز ساخته اى ، و فراموش شده بود ، او را شهرت دادى ، و ناچيز بود ، آوازه اش را در همه جاى دنيا بلند نمودى بسبب اين بارانى كه بدعاى او نازل شد ، سخت بيم دارم از اينكه اين مرد امر خلافت را از فرزندان عبّاس براى فرزندان علىّ بيرون برد ، و باز چقدر ترس وجود مرا گرفته است كه مبادا اين مرد با سحر خود ، نعمت خلافت از تو بستاند و در مملكت رخنه كند و آن را بر تو بشوراند ، در اين صورت آيا احدى مثل اين جنايت را بر خود و سلطنت خود مىكند كه تو كرده اى ؟ ! مأمون گفت : اين مرد در خفاى از ما ، مردم را به امارت خود ميخواند ، ما خواستيم او را وليعهد خود كنيم تا اينكه دعوتش براى ما باشد و مردم را بسوى ما خواند ، و با قبولى ولايت عهد اعتراف بخلافت ما كرده باشد ، و ملك و پادشاهى را از آن ما داند ، و كسانى كه گول او را خورده و مفتون او شده‌اند بدانند و اعتقاد پيدا كنند كه آن درست نبوده و در حقّ بشكّ افتاده و سست شوند و بدانند كه آنچه مدّعى بوده ، در كم و زياد نادرست است ، و امر خلافت بامضاى ضمنى او از براى ما و مخصوص ما است نه براى او ، و ما ترسيديم كه اگر او را بر آن حال رها كنيم به نحوى بر ما رخنه كند و نوعى شكاف\r\n","description":"","footnote":"","page_name":" 389 ","page_number":389},
  {"content":"\r\nايجاد كند كه نتوانيم آن را جلو گيريم ، و از ناحيهء او بلائى بسر ما آيد كه طاقت تحمّل آن را نداشته باشيم ، حال كه او را وليعهد خود كرديم و مرتكب خطائى شديم و با بلند نمودنش ، خود را مشرف بر هلاك كرديم ، اكنون جائز نيست در امر او سستى بخرج دهيم و احتياج داريم كه اندك اندك فرودش آريم تا در نظر ملَّت جلوه دهيم كه او لياقت اين امر را ندارد ، سپس فكرى بحالش كنيم كه مادّه بلا را از ما قطع كند ، و از فكرش خلاص شويم .\r\nآن مرد گفت : يا امير المؤمنين ! بحث او را به من واگذار ، من او و طرفدارانش را ساكت مىكنم چنان كه زبانشان بند آيد ، و اگر از هيبت تو در هراس نباشم او را بر جاى خود مىنشانم ، و از عظمت قدر او مىكاهم و فرودش مىآورم و نارسائى او را در امر ولايتعهدى ، كه تو براى او پا بر جا ساخته اى به همگان روشن ميسازم ، مأمون گفت : چيزى نزد من بهتر از اين نيست ، مرد گفت : از بزرگان اين مرز و بوم جماعتى را حاضر آور ؛ از سران سپاه و لشكريان و قاضيان و برگزيدگان از فقها ، تا من نقصان او را در حضور جمع روشن كرده و به اثبات رسانم ، و اين خود در حقيقت بمنزلهء بازگرفتن مقامى است كه تو او را در آن\r\n","description":"","footnote":"","page_name":" 390 ","page_number":390},
  {"content":"\r\nفرود آورده و به دو واگذاشته اى و آنان آن را درست تلقّى كرده و تو را در اين كار مصيب دانسته‌اند .\r\nراوى گفت : مأمون شخصيتهاى بزرگى را در مجلس وسيعى حاضر ساخت و خود در آن محفل حضور داشت و حضرت رضا عليه السّلام را در مقابل خود در جايگاه ولايتعهدى كه براى او مقرّر داشته بود بنشانيد ، آنگاه آن مردك حاجب كه نظر داشت و قول داده بود كه حضرت را از مقامش فرود آورد خطاب به حضرت شروع بسخن كرده گفت : مردم خيلى چيزها از شما حكايت ميكنند و بقدرى در وصف شما تندروى ميكنند كه اگر خود بر آن اطَّلاع يابيد از آن بيزارى خواهيد جست ، و اوّلين چيزى كه بايد بگويم نماز استسقاء شما است كه دعا كردى و باران آمد و حال اينكه بدون دعاى شما مرتّب و بحسب عادت هر ساله بدون هيچ دعائى باران مىبارد و اين سنّت و عادت آنست ، و آن را براى شما معجزه اى دانسته‌اند ، و با اين معجزه و علامت ثابت كرده‌اند كه تو نظير ندارى و مانند تو احدى در دنيا نيست ، در صورتى كه اين امير المؤمنين - كه خداوند پايدارش بدارد - مقابل نشود با احدى جز آنكه بر او فزونى دارد ، و تو را منصب ولايتعهدى داده است و در مقامى قرار داده است كه ميشناسى و ميدانى ، پس سزاوار نيست كه آنچه بدروغ در بارهء تو گفته‌اند آن را تجويز كنى و وزر آن بر امير المؤمنين باشد ، حضرت فرمود : من بندگان خدا را از حديث\r\n","description":"","footnote":"","page_name":" 391 ","page_number":391},
  {"content":"\r\nكردن نعمتهائى كه خداوند بتفضّل مرا داده است مانع نمىشوم ، نهايت آنست كه من شوق و نشاط و خوشحالى بر اوصاف خود نمىكنم ، و امّا اينكه گفتى :\r\nصاحبت يعنى مأمون مرا بر اين منصب استقرار داده است ، پس بدان كه مرا او محلَّى نداده مگر آن محلَّى كه پادشاه مصر به يوسف صدّيق داد ، و تفصيل حال آن دو را تو ميدانى ( يعنى تو ميدانى كه پادشاه مصر كافر بود ، و يوسف صدّيق پيغمبر ) ، مردك با شنيدن اين مطلب خشمش به جوش آمده گفت : اى پسر موسى ! از حدّ خود قدم فراتر نهاده اى و از شأن خود تجاوز نمودى ! خداوند براى باران زمانى را تقدير كرده و آن در وقت معيّن و مقدّر بدون تقديم و تأخير مىبارد ، تو آن را براى خود علامت و معجزه قرار داده اى و بدان مىبالى و براى خود برترى و قدرت نشان ميدهى ، گويا كه كارى مانند ابراهيم خليل الرّحمن - هنگامى كه سر مرغان را بدست گرفت و اعضاء كوبيدهء آنها را كه بر قلَّه كوهها بودند خواند ، و آنها با شتاب خود را رسانده به سرهاى خود ملحق شدند و بال زده و باذن خدا پرواز نمودند - كرده اى ، اگر راست مىگوئى در آنچه پنداشته اى پس زنده كن اين دو را و بر من مسلَّط ساز ( مرادش دو شير كه بر نقش مسند مأمون بود مىباشد ) ، كه اگر اين كار را انجام دادى آن وقت ميتوانى آن را معجزه\r\n","description":"","footnote":"","page_name":" 392 ","page_number":392},
  {"content":"\r\nبه حساب آورى ، زيرا بارانى كه عادت بباريدن دارد تو سزاوارتر از ديگران نيستى كه بسبب تنها دعاى تو باران ريخته باشد ، ديگران نيز با تو دعا كردند همانطور كه تو دعا ميكردى ، و اشاره كرد به نقش دو شيرى كه روبروى هم بر تخت مأمون كشيده بودند ، حضرت در غضب شد و صيحه اى بر آن دو صورت زد و فرمود : اين فاجر را بدريد و اثرى از وى باقى مگذاريد ، آن دو نقش به صورت دو شير زنده درآمدند و بر مرد حمله بردند و او را دريدند و استخوانش را شكسته جويدند و او را تماما خوردند و خونش را ليسيدند ، و حاضران همه مينگريستند و متحيّر مانده بودند كه چه مىبينند ، شيران كه از كار آن مرد خلاص شدند رو به حضرت رضا عليه السّلام كرده گفتند : اى ولىّ خدا ! در روى زمين ما را چه ميفرمائى اجازه ميدهى كه اين را - اشارهء به مأمون - بدريم و به رفيقش ملحق سازيم ؟ مأمون چون اين بشنيد غش كرده بيهوش بيفتاد ، امام به شيران فرمود : در جاى خود باشيد ، شيران ايستادند ، بعد فرمود : گلاب بر مأمون بپاشيد و او را معطَّر كنيد ، غلامان گلاب آورده و بر روى مأمون پاشيده به هوش آمد .\r\nو باز شيران گفتند : اجازه فرما ما كار او را نيز تمام كنيم و برفيقش ملحق سازيم ، امام فرمود : نه ، خداوند را در بارهء او تدبيرى است كه خود انجام خواهد\r\n","description":"","footnote":"","page_name":" 393 ","page_number":393},
  {"content":"\r\nداد ، گفتند : پس ما چه كنيم ؟ فرمود : بجاى خود باز گرديد ، و همچنان كه بوديد بشويد ، آن دو شير بسوى تخت بازگشته به همان صورت اوّليه به صورت شير بر آن نقش شدند .\r\nمأمون گفت : سپاس خداى را كه مرا از شرّ حميد بن مهران كفايت فرمود ( مرادش آن مرد نابود شده بود . ) ، آنگاه رو به حضرت رضا عليه السّلام كرده عرضكرد :\r\nيا ابن رسول الله ! اين امر خلافت و امارت از آن جدّ شما - رسول خدا صلى الله عليه و آله - بوده و پس از وى براى شما فرزندان مىباشد ، اگر ميخواهيد من بنفع شما از اين مقام كناره گيرم و آن را بشما بسپارم ؟ حضرت فرمود : اگر چنين چيزى ميخواستم تو را مهلت نمىدادم و از تو تمنّا و خواهش نمىكردم ، بلكه از خداى خود ميخواستم ، زيرا خداوند اطاعت ساير مخلوقات خود را بما عطا فرموده ، چنان كه ديدى از آن دو نقش شير ، و اين جماعتى از جهّال و عقب افتادگان بنى آدمند كه سركشى مىكنند ، و اينان اگر چه در بهرهء خود زيان كرده‌اند ، ولى خداوند تعالى را در اين عمل مصلحتى است ، و مرا امر فرموده كه اعتراضى بر تو نداشته باشم ، و آنچه تو اظهار كنى من در اختيار تو باشم ، چنان كه يوسف را تحت فرمان فرعون مصر قرار داد .\r\n","description":"","footnote":"","page_name":" 394 ","page_number":394},
  {"content":"\r\nراوى گويد : پس از اين ماجرا مأمون پيوسته اظهار كوچكى و حقارت در نزد حضرت رضا عليه السّلام مينمود ، تا اينكه بالاخره انجام داد در بارهء آن حضرت كارى را كه ميخواست انجام دهد .\r\nمترجم گويد : « بايد دانست كه معجزات و كرامات امرى است مسلَّم ، و صريح قرآن بدان ناطق است و منكرى در ميان خداپرستان ندارد مگر اندكى كه خود را روشن فكر ميدانند ، ولى معجزه از انبياء الهى و اولياء به حق و بلكه از افراد برجسته و مقربان درگاه الهى ( تنها ) باذن پروردگار صادر مىشود ، و اصل معجزه و كرامت آن عملى است كه ديگران از اتيان به مثل آن عاجزند ، و لازم هم نيست كسى كه كرامت از او صادر مىشود معصوم باشد ، آيهء شريفه ميفرمايد : * ( قالَ عِفْرِيتٌ مِنَ الْجِنِّ أَنَا آتِيكَ بِه قَبْلَ أَنْ تَقُومَ مِنْ مَقامِكَ ) * يعنى : ( خطاب به حضرت سليمان ) من قبل از اينكه از مجلس برخيزى ( تخت ملكهء صبا را ) نزد تو حاضر مىكنم . * ( قالَ الَّذِي عِنْدَه عِلْمٌ مِنَ الْكِتابِ أَنَا آتِيكَ بِه قَبْلَ أَنْ يَرْتَدَّ إِلَيْكَ طَرْفُكَ ) * ( يعنى ) من به كمتر از يك چشم بهم زدنت آن ( تخت ) را در نزد تو مىآورم .\r\nاين خود كرامتى است كه در آن روزگار بلكه در اين روزگار هم براى كسى امكان ندارد ، ولى بايد متوجّه اين امر بود كه معجزه شرائطى دارد :\r\nاوّل اينكه معجزهء انبياء - عليهم السّلام - براى اثبات نبوّت ايشانست و آيهء بيّنه است ، و در مقام تحدّى است ، نه هر وقت و هر جا و هر چند كه بدون آن حقّ بر طرف مقابل ثابت شده باشد . دوم اينكه : معجزات به صورتى نيست كه آنچه هست نابود كند بلكه به عكس مثلا : درخت خشك شده را سبز مىكند ، يا مرده را زنده مىكند ، يا بز از شير رفته را شير از پستانش جارى مىنمايد ، يا مريض را شفا ميدهد ، يا آتش را گلستان مىكند ، يا چشمهء خشك شده و بىآب را جوشان و نابع مينمايد ، نه اينكه نابود\r\n","description":"","footnote":"","page_name":" 395 ","page_number":395},
  {"content":"\r\nنابودكننده باشد ، مانند آن شخص كه چاه پر آب را با انداختن آب دهان در آن خشك كند .\r\nو مطلب ديگر اينكه امامان اهل بيت عليهم السّلام مقامشان مقام شامخ رهبرى و امامت و ولايت است و كارشان هدايت و انسان سازى است ، كه اگر ولايت و خلافت در دست آنان افتد جهان را از ظلم و تعدّى پاك و عدل را جارى و نفوس را برشد مقدّر خود ميرسانند ، بدين معنى كه نوعى وضع جامعه را سر و سامان ميدهند و روشهائى را اتّخاذ ميكنند كه افراد جامعه در كمال امنيّت و رفاه زندگانى را ادامه دهند و با كوشش خود هر چه در قدرت و استعداد نفوسشان نهفته است همه بمرحله رشد و بمنصّه ظهور رسد ، و هيچ گونه استعداد رشدى ، ضايع نماند ، اين شأن امام است ، نه آنكه امام براى معجزه نمودن و كارهاى جزئى مثل شفاى بيمارى كه طبيب در معالجه اش وامانده ، يا شفاى كور و كر آفريده شده باشد ، و مأموريّت و خاصيّت وجوديش همين باشد و بس ، نه ، اين چنين تصوّرى دور از حقيقت است ، و مقام امام بالاتر از اين امور جزئى است بلكه چنان كه خود حضرت رضا عليه السّلام فرمود :\r\n« الامام امين الله في ارضه ، و حجّته على عباده ، و خليفته في بلاده » و در بارهء امامت فرمود :\r\n« إنّ الامامة زمام الدّين و نظام المسلمين و صلاح الدّنيا و عزّ المؤمنين ، إنّ الامامة اسّ الاسلام النّامى ، و فرعه السّامى ، بالامام تمام الصّلاة و الزّكاة و الصّيام و الحجّ و الجهاد » ( همانا امامت زمام دين است ، و مايهء نظام مسلمانان ، و سبب سامان يافتن دنيايشان و موجب عزّت مؤمنانست ، امامت اساس اسلام پيشرو و برازنده است ، شاخهء بلند و رفيع آنست ، و نماز و زكات و روزه و حجّ و جهاد ، و افزونى اموال مسلمين همه و همه وابسته به امام و امامت او است )\r\n","description":"","footnote":"","page_name":" 396 ","page_number":396},
  {"content":"\r\n« و الامام كالشّمس الطَّالعة المجلَّلة بنورها للعالم و هى في الافق بحيث لا تنالها الأيدى » ( امام چون خورشيد جهانتاب است كه نور و فروغش سراسر جهان را فرا مىگيرد ، خود در افق اعلائى است كه كسى را قدرت رسيدن بدرجهء او نيست ) .\r\nاكنون كه اين مطلب روشن شد بايد توجه داشت كه چون اين افراد را از پست حسّاس خود كنار زدند ، و كسانى كه قابليّت اين مقام را نداشتند روى كار آمدند و هر چه توانستند بر ايشان و طرفدارانشان تنگ گرفتند\r\n« فقتل من قتل و سبى من سبى و جرى القضاء لهم بما يرجى له حسن المثوبة » فضائل آنان را كتمان كردند و مردم را هر چه توانستند از ايشان راندند و خفقانى بوجود آوردند كه ناگفتنى است ! در اين حال و وضعيّت جماعتى ( جهت تبليغ ) ناچار شدند كه حقائقى را به صورت رمان ذكر كنند تا شايد خفتگان بيدار شوند ، و از اين رمانها در قرن سوم و چهارم بلكه پنجم بسيار نوشته شده و البته اصلى داشته لكن آن را به صورت داستان نقل كرده‌اند و از اين جهت نمىتوان آن را روايت دانست و بدان احتجاج كرد ، زيرا مطالب تخيّلى را هم در بر دارد ، و امام مظهر صفات جماليّهء حقّ ، و از مقرّبترين مردم به مقام عفو و رحمت خداوند مىباشد و به آسانى بخشم نمىآيد و چنانچه بخشم هم آيد آنچه خداوند دستور داده عمل مىكند ، و هرگز از فرمان الهى تجاوز نمىنمايد ، كشتن آن فردى جايز است كه خداوند او را مهدور الدّم گفته باشد و امام آن مردك افسانه اى را با جسارتى كه به حضرت كرد و احترام امام را رعايت ننمود او را بكشتن نمىدهد ، چون در دين جدّش حكمى براى كشتن چنين فردى نيست و لو خودش بخواهد ، بلكه خداوند به جدّش فرمود : « * ( فَاصْفَحِ الصَّفْحَ الْجَمِيلَ ) * » يعنى\r\n","description":"","footnote":"","page_name":" 397 ","page_number":397},
  {"content":"\r\nببخش بدون عتاب ، چنان كه حضرت رضا عليه السّلام خود معنى نموده ، پس اين گونه مطالبى كه در اين داستان ذكر شده همه مطابق فهم سازندهء داستان است نه آنكه از معصومى عليه السّلام باشد . و اساسا در بارهء مفسّر جرجانى كه اين داستان را نقل كرده است علَّامهء حلَّى ( ره ) در خلاصة الرّجال فرموده است وى ضعيف و كذّاب است و از دو تن مجهول رواياتى دارد و احاديث منكرى در تفسيرش آورده است .\r\nو غرض از طول كلام كه چندان مناسبتى هم با اين داستان نداشت مجملا اين بود كه ساحت ائمهء معصومين - عليهم السّلام - را از اين گونه داستانها پاك سازم ، و مقام جانشينان بحقّ پيامبر عليهم السّلام اجلّ از اين مطالب مىباشد ، و السلام علينا و على عباد الله الصّالحين » .\r\n\r\nباب 42 در نقشه ريزى مأمون براى دور كردن مردم از حضرت رضا عليه السّلام و كوچك نمودن او آن جناب را و نفرين حضرت در بارهء او\r\n1 - صدوق - رحمه الله - بسند مذكور در متن به دو طريق از عبد السّلام هروىّ نقل كرده كه گفت : بمأمون خبر رسيد كه ابو الحسن علىّ بن موسى عليهما السّلام\r\n","description":"","footnote":"","page_name":" 398 ","page_number":398},
  {"content":"\r\nمجالسى علمى مربوط به اصول دين و مذهب تشكيل ميدهد و مردم فريفتهء مقام علمى او شده‌اند ، مأمون محمّد بن عمرو طوسىّ حاجب خود را مأمور كرد كه مردم را از شركت در اين مجالس مانع شود ، و آن حضرت را احضار كرد و چون چشمش به او افتاد پرخاش نموده و بىاحترامى كرد ، امام عليه السّلام از نزد مأمون با حالى آشفته و ناراحت بيرون آمد و لبهاى مباركش را حركت ميداد و ميگفت :\r\nسوگند بحقّ مصطفى و مرتضى و سيّدة النّساء كه او را نفرين ميكنم بقسمى كه يارى خداوند را از او برميدارم تا به جائى كه سبب شود اراذل و سگهاى اهل اين شهر او را بيرون كنند و به او و طرفداران و درباريانش خفّت دهند و آنان را سبك شمارند ، و به منزل بازگشت و براى وضو آب طلبيد ، و وضو ساخته دو ركعت نماز بجاى آورد و در قنوت ركعت دوم دعائى را كه در متن ذكر شده خواند ( ترجمهء دعاى مزبور ) :\r\n« بار الها ! اى خدائى كه قدرتت كامل و فراگير است ، و اى داراى درياى رحمت بيكران ، و اى صاحب نعمتهاى پياپى ، و نيكوئيهاى مدام و پيوسته و پى در پى ، و دارندهء كرمهاى بيشمار ، اى آنكه وصفت را مثال نشايد ، و تشبيهت بمانند و نظير نبايد ، و نيروهاى مدد يافته بر ساحت قدست دست نيافته‌اند ، اى\r\n","description":"","footnote":"","page_name":" 399 ","page_number":399},
  {"content":"\r\nآنكه بيافريده و روزى داده ، و الهام كرده و گويا نموده ، و بسرشته و راه بنموده ، و برترى و والائى گزيده ، و نظام بخشيده ولى بسيار نيكو و دقيق ، و نقش داده ولى چه استوار و محكم ( 1 ) ، اقامهء دليل كرده امّا كامل و رسا ، و كرامت فرموده امّا به تمام و كمال ، و ببخشيده ولى بسيار و فراوان ، اى آنكه در كبريائى و بزرگى چنان اوج گرفته كه از توان و فراحدّ ديد بينشها گذشته است ، و در لطافت و بىرنگى چنان نزديك شده كه از درك انديشه‌ها فراتر آمده است ، اى آنكه در سلطنتت يگانگى گرفته و در حوزهء اقتدارش همتا و مانند نيست ، و در كبريائيش يكتائى گزيده و حريف و جبهه گيرى در برابر قدرت والايش در كار نيست ، اى آنكه در بزرگى و عظمتش ، انديشهء ژرفبينان ، مبهوت و سرگردان مانده است ، و ديدهء بينندگان پيش از ديدنش بينش خود را از دست داده است ، اى دانا بر خاطره‌ها كه بر دل عارفان خطور مىكند ، و اى بيناى نگريستن بينندگان ، اى آنكه از هيبتش رويها به خاك افتاده و سر به سجده نهاده‌اند ، و سرها در قبال شكوهش به زير آمده‌اند ، و دلها از بيم سطوتش همى تپيده‌اند ، و رگهاى گردن از هول و وحشتش لرزيدن گرفته‌اند ، اى ايجادكنندهء تام ، و اى نوآورندهء مدام ، و اى تواناى عزيز ، و والامقام ! درود فرست بر آن كس كه نماز را به درود بر او\r\n\r\n","description":"","footnote":"\r\n( 1 ) . اين دو جمله ترجمهء « و قدر فأحسن و صوّر فأتقن » است و به نظر ميرسد تحريفى رخ داده ، و صحيح آن « و قدّر فأتقن و صوّر فأحسن » باشد و اتقان با تقدير مناسب است نه با حسن ، و حسن با تصوير مناسب است نه اتقان .\r\n","page_name":" 400 ","page_number":400},
  {"content":"\r\nشرف بخشيدى ( 1 ) ، و انتقام گير از آن كس كه بر من ستم روا داشته و مرا سبك ساخته و پيروان مرا از در خانهء من رانده است ، تلخى خوارى ، و خفّت را به دو بچشان چونان كه او به من چشانيده است ، و وى را از درگاه رحمت و كرمت دور ساز ، آنچنان كه چرك و پليدى و آلودگى دور ريخته و زدوده مىشود .\r\nابو الصّلت عبد السّلام بن صالح گويد : امام دعاى خود را هنوز تمام نكرده بود كه زلزله در شهر افتاد و شهر بهم خورد و فرياد و فغان اوج گرفت و نعره‌ها بلند شد ، و گرد و غبار برخاست ، و غوغاى شديدى در شهر افتاد ، ولى من از جاى خود حركت نكردم تا مولايم سلام نماز خود را گفت ، آنگاه رو به من كرده فرمود : اى ابو الصّلت به بالاى بام رو و از آنجا بيرون و جاده را بنگر ، ( و در آنجا : ) زنى ناپاك كه دائما بفكر آويختن بمرد اجنبى و اين و آن است و فرياد مىكند را خواهى ديد ، زنى كه اشرار را تحريك مىكند و جامهء چركين بر تن دارد ، و اهل اين شهر او را « سمّانه » مىگويند ( يعنى چاق و فربه ، گوشتالو ) به جهت كندفهمى و بلاهت ، و بىشرمى و گستاخى و پرده درى او ، و بشاخه اى از نى\r\n\r\n","description":"","footnote":"\r\n( 1 ) . مراد وجوب صلوات است بر رسول خدا در نماز به حكم آيهء مباركهء * ( إِنَّ اللَّه وَمَلائِكَتَه يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْه وَسَلِّمُوا تَسْلِيماً\r\n.\r\n","page_name":" 401 ","page_number":401},
  {"content":"\r\nبجاى نيزه توسّل جسته و پردهء سرخ رنگ خود را بران بسته و آن را پرچم خود قرار داده ، و ميخواهد از مردم غوغاگر سپاهى سازد و آنان را رهبرى كند و آن اوباش را بقصر مأمون و منازل سران لشكرش سوق دهد .\r\nابو الصّلت گويد : من بر بالاى بام رفتم و به خارج نظر افكندم ، جز مردمى چوب بدست ، و سرهائى شكسته به سنگ نديدم ، و مأمون را ديدم كه زره پوشيده و از قصر شاهجان بيرون شده و روى بفرار نهاده ، من ديگر چيزى نفهميدم مگر شاگرد حجامتچى را كه از بالاى بام خشتى پرتاب كرده ، و آن بسر مأمون آمد كلاه خودش بيفتاد و سر او شكست به حدى كه مغز سر او ريخت پس از آنكه پوست سر شكافته شده بود ، يكى از كسانى كه مأمون را شناخته بود بر آن كس كه خشت را پرتاب كرده بود گفت : واى بر تو ! اين امير المؤمنين مأمون بود ، و من شنيدم كه سمّانه به او گفت : ساكت باش بىمادر ! امروز روز آدمشناسى و طرفدارى از كسى و روز احترام بدرجات نيست و روزى نيست كه با هر كس بر طبق مقامش رفتار شود ، اگر اين واقعا امير مؤمنين بود مردان بدكار و فاجر را بر دختران بكر مسلَّط نمىكرد ، و ( پس از آن ) مأمون و لشكرش را با كمال خفّت و خوارى ببدترين وجه از شهر راندند .\r\n","description":"","footnote":"","page_name":" 402 ","page_number":402},
  {"content":"\r\n\r\nباب 43 اشعارى كه در بارهء حلم و سكوت در مقابل جاهل و ترك عتاب دوست و جذب دشمن تا آنكه دوست شود ، و پرده پوشى فرموده است\r\n1 - محمد بن موسى بن متوكَّل - رضى الله عنه - بسندى كه در متن مذكور است از موسى بن محمّد از شخصى كه نام او را برده بود از حضرت رضا عليه السّلام روايت كرده كه مأمون از آن حضرت پرسيد تاكنون شعرى برايت روايت كرده‌اند ؟ حضرت فرمود : بسيار ، مأمون گفت : پس بهترين شعرى كه در مورد حلم براى تو گفته‌اند ، براى ما بازگوى ، امام فرمود :\r\n\r\nإذا كان دونى من بليت بجهله\r\nأبيت لنفسى أن تقابل بالجهل\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nو إن كان مثلى في محلى من النّهى\r\nأخذت بحلمي كي أجلّ عن المثل\r\nو إن كنت أدنى منه في الفضل و الحجى\r\nعرفت له حق التقدّم و الفضل\r\n\r\nترجمهء اشعار بطور اجمال : هر گاه من در مقابل كسى قرار گيرم كه از او ناراحتى مىبينم از سه حال خالى نيست : يا او فرديست كه شخصيتش كمتر از من ، يا موازى و مطابق من ، و يا بالاتر و رفيعتر از منست ، با آن كس كه كمتر از من است خود را در نمىاندازم و خود را محترم ميدارم كه با هر كس و ناكس طرف شوم . و يا شأنش مطابق من است ، با حلم و بردبارى با او رفتار مىكنم تا از وى بالاتر باشم . و امّا نسبت به آن كه از من برتر و بالاتر است حقّ بزرگترى و تقدم و فضل را به دو مىدهم و خوددارى مينمايم ( پس در هر سه حال حلم و بردبارى را بنفع خود به كار بسته‌ام ) .\r\nمأمون چون بشنيد گفت : چه بسيار زيبا و نيكو بود اين شعر ، اين را چه كسى سروده ؟ امام عليه السّلام فرمود : يكى از جوانان ما .\r\nمأمون گفت : بهترين شعرى كه در مورد سكوت و خاموشى در مورد جاهل و ترك عتاب كردن بدوست شنيده اى براى ما بازگو ، حضرت فرمود :\r\n\r\nإنّى ليهجرني الصّديق تجنّبا\r\nفأريه أنّ لهجره أسبابا\r\n\r\nتا آخر چهار سطر مذكور در متن كه ترجمه اش اينست :\r\n","description":"","footnote":"","page_name":" 404 ","page_number":404},
  {"content":"\r\n1 - همانا دوستم از من دورى مىگزيند به قصد جدائى و من چنين به دو ميفهمانم كه اسباب دورى گزيدن او چه بوده ، 2 - و به دو مينمايم كه اگر در اين قطع رابطه به او تندى كنم او را در ادامهء هجرش سبب شده‌ام ، پس ترك تندى و عتاب را ، خود عتاب مىبينم 3 - هر گاه مبتلا شوم بدوست نادانى كه خودكامگى دارد و ناحقّ ميگويد و امور محال و ناشدنى را باور دارد و شدنى ميداند . 4 - سكوت و خاموشى در برابر او را سزاوار او ميدانم زيرا كه خود خاموشى در پاره اى از اوقات جواب محسوب مىشود ( جواب ابلهان خاموشى است ) .\r\nمأمون عرض كرد : چه بسيار نيكو است ، اين شعر از چه كسى است ؟\r\nحضرت فرمود : از بعض جوانان ما ، مأمون گفت : يا ابا الحسن ! مرا از بهترين شعرى كه در مورد رام كردن دشمن سرسخت كه او دوستى مهربان شود سروده شده است برايم بگو حضرت فرمود :\r\n\r\nو ذي غيلة سالمته فقهرته\r\nفأوقرته منّى لعفو التّحمّل\r\n\r\nتا آخر سه سطر مذكور در متن كه ترجمهء آن چنين است : 1 - بسا شده است كه با شخص شرور و نيرنگ بازى از راه صلح و دوستى\r\n","description":"","footnote":"","page_name":" 405 ","page_number":405},
  {"content":"\r\nدر آمده و بر وى غالب شده‌ام ، و او را زير بار عفو و بخشش برده گرانبار نموده‌ام .\r\n2 - و هر كس اعمال زشت دشمن خويش را با عفو و احسان و نيكى از خود دفع نكند ، او انعام و بخشش يا بردبارى را از مقام بالاترى فرانگرفته و نياموخته است ( مراد از مقام بالا يعنى از قرآن كه فرموده است : * ( ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَبَيْنَه عَداوَةٌ كَأَنَّه وَلِيٌّ حَمِيمٌ ) * يا مراد امير المؤمنين علىّ عليه السّلام مىباشد كه بضرورت قافيهء شعر ياء افتاده است ، يا مراد رسول خدا است كه در فتح مكَّه همهء دشمنان خونى خود را بخشيد و جملگى يار او شدند ) .\r\n3 - و من براى بر طرف كردن ماجراى بگو مگو و كشمكش و اختلاف ميان دو تن راهى سريعتر و زود نتيجه دهنده تر از مودت و مهربانى با شتاب نديده ام .\r\nمأمون گفت : بسيار خوب بود . بفرمائيد شعر از كيست ؟ امام پاسخ داد : از يكى از جوانان ما است ، عرضكرد : بهترين شعرى كه در سرّپوشى است برايم بگو . امام اين شعر را خواند :\r\n\r\nو إنّى لأنسى السّرّ كي لا أذيعه\r\nفيا من رأى سرا يصان بان ينسى\r\n\r\nتا آخر سه سطر كه در متن آمده است و ترجمه اش اينست :\r\n1 - مرا رسم اينست كه سر ديگرى را فراموش كنم تا مبادا شايع گردد ، پس از آنكه از كسى سرّى دارى آن را به فراموشى سپار ( نتيجتا ) آن ( سرّ ) محفوظ خواهد ماند .\r\n2 - اين بفراموشى سپردن از آن جهت است كه مبادا آن به ياد من آيد ، و دلم آن را بر اطراف خود افكند .\r\n","description":"","footnote":"","page_name":" 406 ","page_number":406},
  {"content":"\r\n3 - و خيلى قريب و شدنى است كه شخصى سرّى را فاش ننموده و در خاطره و ذهنش مرتّب ميگذرد و او را بىطاقت مىكند و نمىتواند آن را بپوشاند ، و بىاختيار آن را فاش مىسازد .\r\nآنگاه مأمون عرضكرد : اگر بخواهى بگوئى كه بر كتاب خاك ريزند ( از مادهء ترب ) چه ميگوئى ؟ امام فرمود : ميگويم :\r\n« ترب » ( براى خشك كردن نامه كه با مركَّب مينوشتند خاك نرم بر آن ميريختند كه نم مركَّب را بكشد ) ، مأمون گفت : از مادّهء « سحا » اگر صيغهء امر بنا كنيد چه ميگوئيد ؟ فرمود :\r\n« سح » ، گفت : از مادّهء « طين » چه ميگوئيد ؟ فرمود :\r\n« طين » ، مأمون بغلامش گفت :\r\n« ترّب هذا الكتاب » ( بر اين كتاب خاك ريز ) و « سحه » و « طيّنه » ( بر اين نامه خاك ريز و سر آن را ببند ، و آن را در گل فرو گير چنان كه آن زمان بجاى خشك كن از خاك استفاده مىشده و پاكت نامه را مىبستند و ميان گل مىنهادند و آن گل را مهر مىنمودند كه كسى جز آن كس كه نامه بنام او نوشته شده بود از آن مطَّلع نگردد ) .\r\nسپس آن را براى فضل بن سهل بفرست ، و سيصد هزار درهم براى ابو الحسن عليه السّلام از وى بستان .\r\nمؤلَّف كتاب ( ره ) گويد : وجه دريافت حضرت رضا عليه السّلام از مأمون مال را همان وجهى است كه رسول خدا صلى الله عليه و آله هداياى ملوك و پادشاهان را\r\n","description":"","footnote":"","page_name":" 407 ","page_number":407},
  {"content":"\r\nمىپذيرفت ، و همانست كه حسن بن علىّ از معاويه ميستانيد ، و همين طور باقى امامان عليهم السّلام كه از خلفا ميگرفتند ، و هر كس كه دنيا از آن او باشد و از وى غصب كنند و بعضى از آن را بوى بدهند براى او جايز است كه بستاند .\r\nو از اشعار ديگر آن حضرت عليه السّلام كه مىخواند و بدان تمثل مىجست : 2 - علىّ بن احمد بن محمّد بن عمران دقّاق - رضى الله عنه - بسند مذكور در متن از معمّر بن خلَّاد و جماعتى روايت مىكند كه گفتند : ما بر علىّ بن موسى عليهما السّلام وارد شديم ، و يكى از ما عرضكرد : فدايت شويم چرا رخسار مباركتان را دگرگون مىبينم ؟ امام عليه السّلام فرمود : من دوش بيشتر شب بيدارى كشيدم و در اين شعر مروان بن أبى حفصة ( 1 ) مىانديشيدم كه گفته است :\r\n\r\nأنى يكون - و ليس ذاك بكائن -\r\nلبنى البنات وراثة الاعمام\r\n\r\nترجمهء شعر : از كجا مىشود و اين شدنى نخواهد بود كه دخترزاده ها\r\n\r\n","description":"","footnote":"\r\n( 1 ) . مروان بن ابى حفصة - لعنه اللَّه - از شعراى عهد عبّاسى بود كه از راه مدح مهدى و رشيد ثروت انبوهى براى خود فراهم آورد ، و به جهت هجو علويان بدستگاه هارون نزديك شده بود ، وى بسال 182 هجرى در بغداد مرده است .\r\n","page_name":" 408 ","page_number":408},
  {"content":"\r\nارث بجاى عموها ببرند ؟ ! حضرت فرمودند : سپس خوابيدم ناگاه در عالم خواب ديدم شخصى چهار چوب درب را گرفته ، و ميگويد :\r\n\r\nأنى يكون - و ليس ذاك بكائن -\r\nللمشركين دعائم الاسلام\r\n\r\nتا آخر شش بيت كه در متن ذكر شده است . ترجمهء اشعار :\r\n1 - از چه رو و براى چه - و اين شدنى نخواهد بود - كه مشركين پرچمداران اسلام باشند .\r\n2 - دخترزادگان نصيب ارث خود را از جدّشان مىبرند ، در حالى كه عمو بدون سهم الارث كنار ميرود .\r\n3 - آنكه در لشكر كفر بوده و اسير مسلمين شده و با فديه آزاد گشته ( 1 ) .\r\nچگونه ارث نبوّت برد ؟ چه بسا آزاده شده كه از ترس شمشير اظهار اسلام كرده .\r\n4 - و قرآن از پيش ، تو را بفضل و مقام آنكه ارث بر بود ( به آيهء مباهله و آيهء تطهير و آيهء خاتم بخشى ووو ) خبر داده است و آنچه از احكام در بارهء او بود گفته است .\r\n5 - آن فردى كه فرزند فاطمه ( بنت اسد ) ؛ كه مشهور و زبانزد همگانست او ارث نبوّت را ميبرد از عموزاده‌ها .\r\n6 - امّا فرزند نتيله ( بنت جناب ، مادر عبّاس بن مطَّلب ) در كنار متحيّر مىايستد و مىگريد و خويشانش با وى همدمى ميكنند .\r\n\r\n","description":"","footnote":"\r\n( 1 ) . مراد عبّاس بن عبد المطَّلب مىباشد كه در جنگ بدر بدست مسلمين اسير شد و با فديه آزاد شد .\r\n","page_name":" 409 ","page_number":409},
  {"content":"\r\n3 - پدرم بسند مذكور در متن از عبد الله بن مغيره روايت كرد كه گفت :\r\nشنيدم از حضرت رضا عليه السّلام كه ميخواند :\r\n\r\nإنّك في دار لها مدّة\r\nيقبل فيها عمل العامل\r\n\r\nتا آخر چهار بيت كه در متن ذكر شده است ، و ترجمهء آن اينست :\r\n1 - تو اكنون در خانه و سرائى هستى كه مدّت ماندنت محدود است و در همين مدّت كوتاه عمل هر عاملى مورد قبول است .\r\n2 - آيا نمىبينى كه مرگ از هر سو اين سرا را فرا گرفته ، و آرزوها را مرتّب بر باد فنا ميدهد ؟ ! 3 - و در اين مدّت كم و كوتاه تماما ميكوشى و شتاب دارى كه اميال نفسانى و شهوات خود را سير كنى ، و توبه و بازگشت بسوى حق را به عقب انداخته و وعده ميدهى .\r\n4 - با اينكه مرگ بدون خبر و ناگهان فرا ميرسد ! اكنون ببين شخص با فكر و انديشه چه بايد بكند .\r\n4 - حسن بن عبد الله بن سعيد بسند مذكور در متن از احمد بن حسين كاتب ابى فيّاض از پدرش روايت كرد كه گفت : ما در مجلس علىّ بن موسى\r\n","description":"","footnote":"","page_name":" 410 ","page_number":410},
  {"content":"\r\nعليهما السّلام حاضر بوديم ، مردى از برادرش گله داشت و به حضرت از او شكايت ميكرد ، و آن بزرگوار اين اشعار را براى او خواند :\r\n\r\nاعذر اخاك على ذنوبه\r\nو استر و غطَّ على عيوبه\r\n\r\nتا آخر سه سطر مذكور در متن كه ترجمهء آن اينست :\r\n1 - برادرت را در زلَّات و كارهاى نادرستش معذور بدار و بر او خرده مگير ( و بگو شايد عذرى در ارتكاب آن داشته است ) و بپوشان و پرده كش بر روى اعمال نادرست و قبيحش .\r\n2 - و اگر بيخرد و نادانى بر تو بهتانى بست و ناحقّى گفت ، شكيبائى كن ، و همچنين بر حوادث سخت روزگار كه پيش مىآيد .\r\n3 - و از روى بزرگى و آقائى خود جواب او را مده و او را رها كن ، و ستمكار را به آنكه حساب او و همه در دست اوست واگذار .\r\n5 - محمّد بن موسى بن متوكَّل ( رضي الله عنه ) بسند مذكور در متن از ريّان بن صلت روايت كرد كه حضرت رضا عليه السّلام اين اشعار را در بارهء عبد المطَّلب براى من خواند :\r\n\r\nيعيب النّاس كلَّهم زمانا\r\nو ما لزماننا عيب سوانا\r\n\r\nبا سه بيت ديگر كه در متن آمده و ترجمهء اشعار چنين است :\r\n1 - مردم ، زمانه را مرتّب عيب مىكنند و بد مىگويند ، امّا ما خود عيب\r\n","description":"","footnote":"","page_name":" 411 ","page_number":411},
  {"content":"\r\nزمانه شده ايم و جز بودن ما زمانه عيبى ندارد .\r\n2 - زمانه و روزگار را انتقاد مىكنيم ، لكن عيب در ماست ، چنان كه اگر زمانه زبان داشت ما را هجو ميكرد و رسوا ميساخت .\r\n3 - همانا گرگ رقيب خود را كه ميدرد گوشت آن را نمىخورد ، ولى از مردم بعضيشان علنى ديگرى را مىخورد - و ظاهرا مراد از خوردن يك ديگر غيبت باشد - .\r\n4 - ما ظاهر خود را براى فريب مردم به وضع صالحى مىآرائيم ، واى به حال آن بدبختى كه غريب باشد ، ما را نشناسد و فريب خورد .\r\n6 - ابو العبّاس طالقانىّ ( ره ) بسند مذكور در متن از هيثم بن عبد الله روايت كرد كه حضرت رضا از اجدادش از امير مؤمنان عليه السّلام اين رباعى را نقل كرد :\r\n\r\nخلقت الخلائق في قدرة\r\nفمنهم سخىّ و منهم بخيل\r\nفأمّا السّخى ففي راحة\r\nو امّا البّخيل فشوم طويل\r\n\r\nيعنى : خداوندا مردم را بر يك فطرت آفريدى ولى بعضى دست و دل باز و بخشنده و پاره اى خسيس و تنگنظر ، و امّا آنكه سخى است پس در كمال\r\n","description":"","footnote":"","page_name":" 412 ","page_number":412},
  {"content":"\r\nراحتى و سعهء صدر و خوشى بسر ميبرد ، ولى آنكه بخيل است نهايت شومى و بدبختى را داراست .\r\n7 - و از محمّد بن يحيى بن أبى عباد نقل است كه گفت : عمويم برايم گفت : روزى از علىّ بن موسى عليه السّلام شنيدم كه اين اشعار را ميخواند ، با اينكه او بسيار كم شعر ميخواند :\r\n\r\nكلَّنا نأمل مدّا في الأجل\r\nو المنايا هاذمات بالأمل\r\n\r\nبا دو بيت ديگر مذكور در متن كه ترجمهء آن اين است :\r\n1 - تمامى ما آرزوى اين داريم كه مرگ ما را مهلت دهد ، در حالى كه مرگها خود نابودكنندهء آرزوها و لذاتند و قطعكنندهء آن . ( و در نسخه اى « هن آفات الامل » است ) 2 - فريب ندهد تو را آرزوهاى دروغين و بر خلاف و ياوه ، و پايبند ميانه روى باش ، و ناصواب و بيهوده گرى را كنار گذار .\r\n3 - زيرا كه دنيا سايه اى را ماند كه رو بزوال است و ماندنى نيست ، سرائيست كه مرتّب سوارى در آن بار مىاندازد ، و پس از مختصر درنگى كوچ مىكند . گويد : به آن حضرت عرض كردم : خداوند وجود شما را عزيز بدارد ، اين اشعار از كيست ؟ فرمود : يكتن از اهل عراق براى شما گفته ، عرض كردم :\r\nابو العتاهية اين اشعار را از خود برايم خواند ، با اينكه مناسب حال خود سروده است امام فرمود : ويرا بنامش بخوان ، و اين طرز سخن را واگذار كه\r\n","description":"","footnote":"","page_name":" 413 ","page_number":413},
  {"content":"\r\nكسى را بلقبى كه مشعر بر ذمّ است بخوانى ، قرآن ميفرمايد : * ( وَلا تَنابَزُوا بِالأَلْقابِ ) * عيبجوئى نكنيد و مردم را بلقب بدشان نخوانيد ، چرا كه شايد ناخوش داشته باشد آن لقب را كه اشعار بذمّ و سرزنش او دارد .\r\nتوضيح : « العتاهية » مصدر است و معنى آن گمراهى و بىخردى است ، و ابو العتاهيهء شاعر نامش اسماعيل بن قاسم است و كنيه اش ابو اسحاق ، و او را مهدى عبّاسى ابو العتاهيه لقب داد ، و ماجرائى ميان او و عتبه كنيز مهدى رخ داد و مهدىّ گفت ، « اراك مختلطا متعتّها » تو را مجنون و ياوه سرا مىبينم ، از آن زمان وى را ابو العتاهيه لقب دادند » .\r\n8 - احمد بن زياد همذانىّ - رضى الله عنه - بسند مذكور در متن از ابراهيم بن محمّد حسنىّ روايت كرد كه گفت : مأمون كنيزى را بهديّه به نزد حضرت ابو الحسن عليه السّلام فرستاد ، پس چون نزد حضرت آورده شد از سپيدى موى آن بزرگوار اظهار كراهت نمود ، امام چون ناخوشايندى كنيز را ديد ، او را با شعرى كه بمأمون نوشته بود باز گردانيد ، و آن ابيات چنين است :\r\n\r\nنعى نفسى إلى نفسى المشيب\r\nو عند الشّيب يتّعظ اللَّبيب\r\n\r\nبا هفت سطر ديگر كه در متن مذكور است كه ترجمهء آن ذكر مىشود :\r\n1 - پيرى و سپيدى مويم به من خبر مرگم را ميدهد ، و شخص زيرك و هشيار هنگام پيرى نصيحت پذير است .\r\n","description":"","footnote":"","page_name":" 414 ","page_number":414},
  {"content":"\r\n2 - آرى ايام جوانى سپرى شد و مدّتش به آخر رسيد ، و ديگر بازگشتنى از آن بجاى خود ، نخواهم ديد .\r\n3 - در فراق و دوريش مىگريم و ناله سر مىدهم ، و همواره او را ميخوانم ، باشد كه بپذيرد و بازگردد .\r\n4 - و هيهات كه آنچه را كه از دست داده ام اين نفس دروغزن مرا بآرزوى بازگشت آن واميدارد .\r\n5 - زنان زيبا و خوش اندام از موى سفيد من ميهراسند ، و هر كس كه بودنش طول كشيد پير خواهد گشت .\r\n6 - نكورويان سيمين تن را مينگرم كه از من گريزانند ، و مفارقت و جدائى آنان ما را اكنون نصيب است .\r\n7 - پس اگر جوانى ، كه اكنون گذشته است محبوب ما بود ، اينك پيرى هم همچنان براى من محبوب است .\r\n8 - من با همين پيرى و سالخوردگى رفاقت كرده و دوست ميشوم با پرواى از خداوند تا اينكه اجل كه چندانى هم از آمدنش نمانده است فرا رسد و ميان من و او جدائى اندازد .\r\n9 - بيهقىّ از صولىّ از ابو ذكوان از ابراهيم بن عبّاس روايت كرد كه گفت :\r\n","description":"","footnote":"","page_name":" 415 ","page_number":415},
  {"content":"\r\nحضرت رضا عليه السّلام اين شعر را زياد ميخواند :\r\n\r\nاذا كنت في خير فلا تغترر به\r\nو لكن قل اللَّهمّ سلَّم و تمّم .\r\n\r\nچون در آسايش و راحتى ، زندگى دارى مغرور مشو ، بلكه بگو : خداوندا ! تنم را سالم و نعمتت را بر من پايدار بدار .\r\n\r\nباب 44 در ذكر اخلاق حميده و عبادت و صفات پسنديدهء آن حضرت - عليه السّلام -\r\n1 - حسين بن احمد بيهقىّ در سال 352 در نيشابور برايم از صولىّ از عون از أبى عباد روايت كرد گفت : در تابستان فرش حضرت رضا عليه السّلام حصير و بوريا بود و روى آن مىنشست ، و در زمستان روى نمد ، و پيراهنى زبر و خشن مىپوشيد ، مگر آنكه بخواهد پيش مردم آيد كه در آن وقت لباس سنگين و بهتر در بر مينمود .\r\n2 - بيهقىّ بسند مذكور در متن از حمّاد بن عيسى از حضرت رضا از\r\n","description":"","footnote":"","page_name":" 416 ","page_number":416},
  {"content":"\r\nپدرش از جدش جعفر بن محمّد عليهم السّلام روايت كرده كه ميفرمود : فردى كه از من حاجتى مىطلبد ، من به رفع نياز و انجام كار او مبادرت و سرعت مىكنم زيرا كه خوف آن دارم كه وى بىنياز شود ، و من دير برسم ، و حاجتش از طريق ديگرى روا شده باشد .\r\nمترجم گويد : « چنان كه مشهود است اين حديث با عنوان باب مناسبتى ندارد ، و بايد در اخلاق امام صادق عليه السّلام ذكر شود ، و به چه وجه در اينجا آمده معلوم ما نشد جز اينكه بگوئيم همهء ائمّهء اهل البيت عليهم السّلام در اخلاق يكى بودند و كلَّهم نور واحد » .\r\n3 - بيهقىّ گويد : محمّد بن يحيى صولى گفت : مادر پدرم كه نامش غدر يا غدرا بود براى من نقل كرد كه من با عدّه اى كنيز در كوفه خريدارى شديم و من در آنجا به دنيا آمده بودم ، و ما را سواره بسوى مأمون بردند ، و ما در خانهء مانند بهشت مأمون از خوردنى و آشاميدنى و بوى خوش و پول فراوان كاملا بهره مند بوديم ، و مأمون مرا به حضرت رضا عليه السّلام بخشيد وقتى بخانهء آن بزرگوار رفتم همگى آن نعمتها را از دست دادم ، و زنى را بر ما گماشتند كه مربّيهء ما بود و شبها ما را از خواب بيدار مىكرد و به نماز واميداشت ، و اين كار بسيار بر ما\r\n","description":"","footnote":"","page_name":" 417 ","page_number":417},
  {"content":"\r\nسخت و ناگوار بود ، و من همهء آرزويم اين بود كه از آنجا بيرون شوم ، تا اينكه مرا بجدّ تو عبد الله بن عبّاس بخشيد ، چون به منزل او آمدم گويا به بهشت شده‌ام . صولىّ گويد : من در عقل و سخاوت دست هرگز زنى را مانند جدّهء خود نديدم ، وى در سال دويست و هفتاد فوت كرد و نزديك بيكصد سال عمر نمود ، و مردم زياد از او وضع حضرت رضا عليه السّلام را مىپرسيدند ، در پاسخ آنان مىگفت : چيزى از وى ياد ندارم مگر اينكه مىديدم كه خود را بعود هندى خام بخور ميداد ، سپس با گلاب و مشك خود را خوشبو ميكرد ، و نماز صبح را اوّل وقت انجام ميداد و بعد به سجده مىرفت و سر بر نمىداشت تا آفتاب بالا مىآمد ، آنگاه بر ميخاست و به نياز مردم مىنشست ، و يا سوار مىشد ، و احدى در خانهء او قدرت صدا بلند كردن نداشت هر كس كه بود ، و غير اين نبود كه با مردم به نرمى و آهسته و شمرده سخن ميگفت .\r\nو جدّم عبد الله به اين كنيز تبرّك ميجست ، و همان روزى كه وى را به دو بخشيدند با او تدبير كرد ؛ يعنى قرارداد بست كه وى پس از مرگ او آزاد باشد ،\r\n","description":"","footnote":"","page_name":" 418 ","page_number":418},
  {"content":"\r\nو يك روز خالوى جدّم عبّاس بن احنف شاعر بر جدّم وارد شد و آن كنيز را ديد و او را خوش آمد ، از جدّم تقاضا كرد كه او را بوى ببخشد ، گفت : اين كنيز مدبره است ؛ يعنى پس از وفات من آزاد است ، عبّاس بن احنف اين شعر را سرود :\r\n\r\nيا غدر زيّن باسمك الغدر\r\nو اساء لمن يحسن بك الدّهر\r\n\r\nاى « غدر » حيله و نيرنگ ( با كمال زشتى و قبح كه داشت ) بسبب نام تو كه غدر است زينت يافت ، و امّا روزگار به كسى كه با تو ، نيكى در نظر داشت و ارادهء احسان به تو را ميكرد بدرفتار نمود .\r\nتوضيح : « مراد شعر آنست كه آنكه به تو خير ميرسانيد و خوبى تو را مىخواست روزگار با او بد كرد - و مرادش حضرت رضا عليه السّلام است كه مسموم شد و در غربت از دنيا رفت - . امّا تذكر به اين نكته شايان توجّه است كه انتساب اين شعر به عباس بن احنف نادرست مىباشد و نتيجتا جملهء آخر كلام مدخول است زيرا حضرت رضا عليه السّلام در سال 203 از دنيا رفته است و عباس احنف شاعر باتّفاق تواريخ در سال 192 مسلَّما فوت كرده بوده ، چون پاره اى فوت او را 188 هم گفته‌اند و با اين احوال چگونه ممكن است پس از فوت آن حضرت بر خواهرزادهء خود وارد شده و آن كنيز را كه حضرت رضا عليه السّلام پس از سال ورودشان بخراسان كه سنهء دويست بوده به او بخشيده ، اين تقاضا را كرده باشد و آن شعر را بگويد ؟ ! » . [ تاريخ بغداد ج 12 ص 127 و ابن خلَّكان ج 1 ص 245 و البداية و النّهاية ج 10 ص 217 و معاهد التّنصيص ج 1 ص 54 
  ] » .\r\n4 - ابو علىّ بيهقىّ به سندى كه در متن آمده از ابراهيم بن عبّاس نقل كرد\r\n","description":"","footnote":"","page_name":" 419 ","page_number":419},
  {"content":"\r\nكه گفت : هرگز نديدم از حضرت على بن موسى عليهما السّلام سؤالى شود مگر اينكه پاسخ آن را ميدانست ، و از وى بااطَّلاعتر بتاريخ از ابتداى زمان تا روزگار و عصر خودش احدى را نديدم ، و مأمون با سؤال از هر چيز او را مرتّب امتحان مىكرد و او پاسخ درست ميداد ، و تمام گفتار و جوابها و شواهدى كه مىآورد همه را از قرآن بيرون آورده بود ، و هر سه شبانه روزى يك قرآن ختم مىكرد ، و ميفرمود :\r\nاگر بخواهم به كمتر از اين زمان هم ختم كنم ميتوانم ، لكن ( در ختم سه روز ) به هيچ آيه اى نگذرم الَّا اينكه در آن مىانديشم كه مراد چيست و در چه موردى نازل شده و زمان نزولش چه وقتى بوده ، و از اين جهت است كه سه شبانه روز طول مىكشد .\r\nو يكى از كلمات مشهور آن حضرت عليه السّلام اينست كه فرموده : گناهان صغيره راهى است بارتكاب گناه كبيره ، و هر كس در گناه كوچكى از خدا نترسد در گناهان بزرگ هم از خدا نخواهد ترسيد ، و اگر خداوند به بهشت مردم را نمىخواند و از دوزخ هم نمىترسانيد باز هم واجب بود اطاعتش كنند و از نافرمانيش بر حذر باشند ، به جهت تفضّل و نيكى و لطفى كه در حقّ\r\n","description":"","footnote":"","page_name":" 420 ","page_number":420},
  {"content":"\r\nايشان نموده است و نعمت وجودى كه به ايشان ارزانى داشت و آنان را از نيستى به هستى آورده كه استحقاق آن را نداشتند .\r\n5 - تميم بن عبد الله - رضى الله عنه - بسند مذكور در متن نقل كرد كه رجاء بن ابى ضحّاك گويد : مأمون مرا فرستاد كه علىّ بن موسى عليهما السّلام را از مدينه بخراسان نزد او آورم ، و سفارش نمود كه من شخصا مراقب و مواظب او باشم و مرا امر كرد كه از راه بصره و اهواز و فارس حركت دهم نه راه قم ، و شبانه روز هم از او جدا نشوم و محافظ او باشم تا وى را بر مأمون وارد كنم ، و من پيوسته با او بودم و جدا نمىشدم از مدينه تا مرو ، و به خدا قسم احدى را نديدم كه از او متّقىتر نسبت بخداى تعالى باشد ، و يا از او بيشتر ياد خدا باشد و ذكر خدا گويد ، در تمامى اوقاتش ، و يا خدا ترس و پارساتر از او باشد ، و چون سپيده مىدميد نماز بجاى آورده و در سجده گاه خود مىنشست و مشغول گفتن ( سبحان الله و الحمد الله ، و لا إله الَّا الله ) ، و تكبير و صلوات بود تا آفتاب بدمد ، سپس به سجده مىرفت و در سجده بود تا آفتاب بالا آيد ، آنگاه برميخاست و به مردم مىپرداخت ، و آنان را حديث ميكرد و موعظه و پند ميداد تا نزديك زوال ظهر سپس تجديد وضو كرده و بمحلّ نماز خويش باز ميگشت ، و چون زوال ظهر\r\n","description":"","footnote":"","page_name":" 421 ","page_number":421},
  {"content":"\r\nميشد شش ركعت نماز بجاى مىآورد ( يعنى سه نماز دو ركعتى ) ، و در ركعت اوّل پس از حمد ، * ( قُلْ يا أَيُّهَا الْكافِرُونَ ) * را قراءت ميكرد ، و در ركعت دوم پس از حمد * ( قُلْ هُوَ الله أَحَدٌ ) * را ، و در چهار ركعت ديگر حمد و * ( قُلْ هُوَ الله أَحَدٌ ) * را و در هر دو ركعت سلام مىداد ، و در ركعت دوم هر كدام هم پس از قراءت و پيش از ركوع قنوت ميخواند ، آنگاه اذان ميگفت و دو ركعت ديگر نماز بجاى مىآورد ، سپس اقامه مىگفت ، و نماز ظهرش را بجاى مىآورد ، و چون سلام نماز را مىداد تسبيحات اربعه ( سبحان الله و الحمد لله و لا إله الَّا الله و الله اكبر ) را آنقدر كه خدا ميخواست ادا ميكرد ، بعد به سجده ميرفت و سجدهء شكر بجاى مىآورد و در آن حال يك صد بار « شكرا لله » ميگفت ، و چون سر خود را از سجدهء شكر بر ميداشت از جا بر ميخاست و شش ركعت ديگر نماز بجاى مىآورد ، در هر ركعت پس از حمد ، * ( قُلْ هُوَ الله أَحَدٌ ) * را ميخواند و سر هر دو ركعت سلام مىداد و در ركعت دوم هر نماز پس از قراءت و پيش از ركوع قنوت مىخواند ، و چون تمام ميشد اذان ميگفت و دو ركعت ديگر نافله بجاى مىآورد و در ركعت دوم قنوت مىخواند ، و پس از سلام برخاسته و به نماز\r\n","description":"","footnote":"","page_name":" 422 ","page_number":422},
  {"content":"\r\nعصر شروع ميكرد ، و چون سلام نماز را مىداد در همان جا مىنشست و تسبيحات چهارگانهء قبل را مىگفت تا آنجا كه خدا خواسته باشد ، آنگاه به سجده ميرفت و يك صد بار ذكر « حمدا لله » ميگفت ، و چون آفتاب غروب ميكرد ، باز تجديد وضو ميكرد و سه ركعت نماز مغرب بجاى مىآورد با يك اذان و يك اقامه و قنوت در ركعت دوم قبل از رفتن به ركوع و بعد از تمام شدن قراءت سوره ، و چون سلام نماز را مىداد در همان جا مىنشست و تسبيحات مذكور قبل را بجاى مىآورد ، و بعد بسجدهء شكر ميرفت ، و بعد سر بر ميداشت ولى با كسى تكلَّم نمىكرد تا اينكه چهار ركعت نافلهء مغرب را بجاى مىآورد ، هر دو ركعت به يك سلام با قنوت در ركعت دوم هر كدام پس از قراءت و پيش از ركوع . و در ركعت اوّل پس از حمد ، جحد را ميخواند و در ركعت دوم پس از حمد توحيد را و در ركعات بعد پس از حمد توحيد را ميخواند و سلام ميداد و بتعقيبات ميپرداخت تا آنجا كه خدا دوست داشت ، آنگاه بافطار مىپرداخت ، و استراحت مىنمود تا ثلثى از شب بگذرد ، بعد بر ميخاست و نماز عشا را شروع ميكرد و چهار ركعت بجاى مىآورد ، و در ركعت دوم پس از قراءت و پيش از ركوع قنوت مىخواند ، و چون سلام مىداد در مصلَّاى خويش\r\n","description":"","footnote":"","page_name":" 423 ","page_number":423},
  {"content":"\r\nباقى مانده و مشغول گفتن به تسبيحات مذكوره كه قبلا گفته شد مىنشست ، و پس از اين تعقيبات بسجدهء شكر ميرفت ، آنگاه سر برداشته و ببستر خواب رفته و چون ثلث آخر شب مىشد از خواب برخاسته و با ذكر تسبيح و تحميد و تكبير و تهليل و استغفار بمسواك دندانهاى خويش مشغول ميگشت و سپس وضو ساخته و به نماز شب مىپرداخت و هشت ركعت هر دو ركعت بيك سلام نماز شب مىخواند و در ركعت اوّل نماز يك بار سورهء « حمد » و سى بار سورهء « توحيد » را مىخواند ؛ و نيز چهار ركعت نماز جعفر طيّار را بجاى مىآورد هر دو ركعت بيك سلام و در هر كدام پس از تسبيح قبل از ركوع ركعت دوم قنوت ميخواند و آن را از نماز شب محسوب ميداشت ، سپس برخاسته و دو ركعت ديگر را مشغول ميشد و در ركعت اوّل سورهء حمد و سورهء ملك ( تبارك ) را قراءت مىكرد ، و در ركعت دوم حمد ، و سورهء * ( هَلْ أَتى عَلَى الإِنْسانِ ) * را ، و نماز را تمام كرده برميخاست و به نماز شفع مىپرداخت و در هر ركعت سورهء حمد\r\n","description":"","footnote":"","page_name":" 424 ","page_number":424},
  {"content":"\r\nيك بار و قل * ( هُوَ الله أَحَدٌ ) * را سه بار قراءت مىنمود و در ركعت دوم قبل از ركوع و پس از قراءت قنوت بجاى مىآورد و چون سلام نماز را مىداد ، بر مىخاست و نماز وتر ( يك ركعت ) را انجام مىداد و در آن حمد را يك بار و قل * ( هُوَ الله أَحَدٌ ) * را سه بار و بعد * ( قُلْ أَعُوذُ بِرَبِّ الْفَلَقِ ) * را يك بار و قل * ( أَعُوذُ بِرَبِّ النَّاسِ ) * يك بار خوانده و قبل از ركوع و پس از قراءت ، قنوت را با دعائى كه در متن ذكر شده است ميخواند ، و ترجمهء دعا چنين است :\r\n« بار الها ! بر محمّد و آل او درود فرست ، و ما را در زمرهء كسانى كه هدايت فرموده اى هدايت فرما ، و از آنان كه عافيت بخشيده اى قرار ده ، و ما را مورد مهر قرار ده در ميان آنان كه بايشان مهر ورزيدى ، و به آنچه را كه بر ما ارزانى داشته اى بركت عطا فرما ، و ما را از شرّ حكمى كه براى معصيتكاران مقرّر داشته اى حفظ كن ، زيرا توئى كه فرمان ميدهى و كسى را بر تو فرمانى نيست ( مشيّت و خواست تو در سراسر هستى نافذ است و بس ) ، و همانا خوار نگردد آنكه تواش مورد مهر قرار داده و دوست خود گرفته اى ، و عزيز و محترم نباشد آنكه او را دشمن داشته اى ، و الا و بزرگ و رفيعى اى پروردگار ما ! و پس از آن هفتاد بار ميگفت :\r\n« استغفر الله و أسأله التّوبة » ، و چون سلام نماز ميداد براى خواندن تعقيبات مىنشست تا مدّتى كه خدا دوست داشت ، و\r\n","description":"","footnote":"","page_name":" 425 ","page_number":425},
  {"content":"\r\nچون نزديك طلوع فجر ميشد برخاسته دو ركعت نافلهء صبح را بجاى مىآورد ، و در ركعت اوّل سورهء حمد و قل * ( يا أَيُّهَا الْكافِرُونَ ) * قراءت ميكرد و در ركعت دوم سورهء حمد و قل * ( هُوَ الله أَحَدٌ ) * را ميخواند ، و چون فجر طلوع ميكرد اذان و اقامه ميگفت و دو ركعت نماز صبح بجاى مىآورد ، و پس از سلام نماز مىنشست و بتعقيبات نماز مىپرداخت تا طلوع آفتاب ، و آنگاه بسجدهء شكر رفته و همچنان در سجده بود تا روز بلند شود . و در تمام نمازهاى واجب در ركعت اول سورهء حمد و سورهء إنّا انزلناه ، و در ركعت دوم حمد و قل * ( هُوَ الله أَحَدٌ ) * را ميخواند بجز نماز صبح و ظهر و عصر روزهاى جمعه كه در آن اوقات مذكور سورهء حمد و جمعه و منافقين را قراءت ميكرد ، و در نماز عشاى شب جمعه در ركعت اوّل پس از قراءت حمد ، سورهء جمعه و در ركعت دوم پس از حمد ، سورهء * ( سَبِّحِ اسْمَ رَبِّكَ الأَعْلَى ) * را ميخواند ، و در نماز صبح روز دوشنبه و پنجشنبه در ركعت اوّل سوره حمد و سورهء * ( هَلْ أَتى عَلَى الإِنْسانِ ) * ، و در ركعت دوم پس از حمد سورهء * ( هَلْ أَتاكَ حَدِيثُ الْغاشِيَةِ ) * را قراءت ميكرد .\r\n","description":"","footnote":"","page_name":" 426 ","page_number":426},
  {"content":"\r\nو قراءت نماز مغرب و عشاء و نماز شب و شفع و وتر و صبح را بجهر ( بلند ) ، و نماز ظهر و عصر را بآهستگى ميخواند ، و در دو ركعت آخر « سبحان الله و الحمد لله و لا إله إلَّا الله و الله اكبر » ميگفت ، و ذكر قنوت او در تمامى نمازها اين بود : « ربّ اغفر لى و ارحم ، و تجاوز عمّا تعلم ، إنّك أنت الأعزّ الأجلّ الأكرم » ( خداوندا ! بيامرز و رحم نما و از آنچه ناپسند از ما ديده اى بگذر ، چون تو خود عزيزتر و شكوهمندتر و محترمترى ) .\r\nو اگر در ايّام روزه مسافر بود و بشهرى وارد ميشد قصد اقامهء ده روز ميكرد و روزه‌اش را افطار نمىنمود ، و چون شام ميشد ابتدا به نماز مغرب ميپرداخت پيش از آنكه افطار كند ، و امّا در بين راه نمازهاى واجبش را جز نماز مغرب دو ركعت بجاى مىآورد و تنها آن را سه ركعت ميگزارد و نافلهء آن را هم بجا مىآورد و همچنين نوافل شب ، نيز شفع و وتر ، و دو ركعت نافلهء صبح را چه در سفر و چه در حضر ، ترك نمىنمود ، و نافله‌هاى روز را در مسافرت نمىخواند ، و پس از هر نمازى كه قصر و شكسته خوانده بود سى بار « سبحان الله و الحمد لله\r\n","description":"","footnote":"","page_name":" 427 ","page_number":427},
  {"content":"\r\nو لا إله الَّا الله و الله اكبر » ذكر ميگفت ، و ميفرمود : اين جاى آن دو ركعت نخوانده را پر مىكند و مانند اينست كه تمام بجاى آورده شده است ، و نديدم او را كه در سفر و حضر صلاة ضحى بخواند ( صلاة ضحى از بدعتها است كه در زمان عمر رسم شد و ميانهء روز آن را مىخوانند ) و در سفر روزه نمىگرفت .\r\nو آن حضرت عليه السّلام در هر دعائى كه شروع ميكرد ابتدا صلوات بر محمّد و آل او ميفرستاد و در نماز و غير آن بسيار صلوات ميفرستاد ، و شبها چون ببستر خواب ميرفت زياد تلاوت قرآن مىكرد ، و هر گاه به آيه اى كه در آن ذكرى از بهشت يا دوزخ بود ميرسيد ميگريست ، و از خداوند درخواست بهشت ميكرد و از آتش دوزخ به دو پناه ميبرد ، و « بسم الله الرّحمن الرّحيم » را در نمازهاى شبانه روزش بجهر ( آواز بلند ) ميگفت ، و چون * ( قُلْ هُوَ الله أَحَدٌ ) * ميخواند آهسته ميگفت : « الله احد » ( خدا يكتاست ) و چون سوره تمام ميشد سه بار ميگفت : « كذلك الله ربّنا » ، و چون سورهء « * ( قُلْ يا أَيُّهَا الْكافِرُونَ ) * » را ميخواند آهسته و در دل ميگفت : * ( يا أَيُّهَا الْكافِرُونَ ) * و پس از فراغ از آن سوره سه بار ميگفت : « ربّى الله و دينى الاسلام » ( پروردگارم خداست و آئينم اسلام است ) ، و چون سورهء « و التّين\r\n","description":"","footnote":"","page_name":" 428 ","page_number":428},
  {"content":"\r\nو الزّيتون » را قراءت ميكرد ، پس از فراغ ميگفت : « بلى و أنا على ذلك من الشّاهدين » ( آرى چنين است و من بر آن شهادت مىدهم ) و چون سورهء « لا * ( أُقْسِمُ بِيَوْمِ الْقِيامَةِ ) * » را قراءت ميكرد پس از فراغ ميگفت : « سبحانك اللَّهم » ( منزّهى پروردگار من ) ، و چون در سورهء جمعه اين آيه را ميخواند * ( قُلْ ما عِنْدَ الله خَيْرٌ مِنَ اللَّهْوِ وَمِنَ التِّجارَةِ ) * ، ميگفت « للذين اتقوا » و سپس تتمهء آيه را كه * ( وَالله خَيْرُ الرَّازِقِينَ ) * است قراءت ميفرمود ، و چون از خواندن سورهء فاتحه فارغ ميشد ميگفت : « الحمد لله ربّ العالمين » . و چون سورهء « * ( سَبِّحِ اسْمَ رَبِّكَ الأَعْلَى ) * » را ميخواند آهسته ميگفت : « سبحان ربّى الاعلى » ، و چون * ( يا أَيُّهَا الَّذِينَ آمَنُوا ) * را در هر سوره قراءت ميكرد آهسته ميگفت : « لبّيك اللَّهمّ لبيك » .\r\nو آن حضرت عليه السّلام در هيچ شهرى قدم نمىگذاشت جز اينكه اهالى آن سامان بديدنش آمده از وى مسائل و مشكلات دينى و علمى خود را مىپرسيدند ، و بسيار براى آنان از پدرش از آباء گرامش عليهم السّلام از رسول خدا صلى الله عليه و آله حديث ميكرد .\r\nو وقتى او را بر مأمون وارد كردم از من جوياى حال و كردار او شد ، من آنچه ديده بودم براى او گفتم ؛ از رفتار و اعمال شبانه روزش و از رفتن و ماندنش همه\r\n","description":"","footnote":"","page_name":" 429 ","page_number":429},
  {"content":"\r\nرا شرح دادم ، مأمون گفت : اى پسر أبى ضحاك ! اين مرد بهترين خلق روى زمين و از همه علمش بيشتر و عبادتش افزونتر و درست و بجاتر است ، پس ، آنچه از وى ديده اى به احدى بازگو مكن تا فضل و بزرگواريش بر كسى ظاهر نگردد مگر از زبان من ، و از خداوند يارى ميجويم بر آنچه نيّت كرده‌ام ؛ كه مقام او را بلند كنم و نامش را در همه جا منتشر سازم و شيوع دهم . ( مضمون آن با خبر بعد مغاير مىباشد ! ) 6 - احمد بن زياد همدانى بسند مذكور در متن از عبد السّلام بن صالح هروى روايت كرد كه گفت : من در سرخس بدر خانه اى كه علىّ بن موسى عليهما السّلام را در آن زندانى كرده بودند رفتم و او در قيد بود ، از زندانبان طلب ملاقات كردم ، گفت : ممكن نيست ، پرسيدم چرا ؟ گفت : براى اينكه در شبانه روز هزار ركعت نماز مىخواند ، و تنها ساعتى در اوّل روز نزديك زوال و نزديك غروب و زردى آفتاب نماز نمىگذارد ، ولى از جاى حركت نمىكند و مشغول ذكر است و با خداى خود مناجات مىكند ، عبد السّلام گفت : من از زندانبان خواستم كه براى من اذن ملاقات گيرد كه من نزد ايشان شرفياب شوم ، زندانبان اذن گرفت و من در ساعت معيّن به خدمت آن حضرت رفتم و ديدم در مصلَّاى خويش نشسته و\r\n","description":"","footnote":"","page_name":" 430 ","page_number":430},
  {"content":"\r\nبفكر فرو رفته است ، گفتم : يا ابن رسول الله ! اين چيست كه مردم از شما شايع كرده‌اند ؟ فرمود : آن كدام است ، عرضكردم ميگويند : شما ادّعا كرده‌ايد كه مردم بندهء زر خريد ما هستند ! آن حضرت گفت ، خداوندا ! اى كسى كه آسمانها و زمين را آفريده اى و به ناپيدا و پيدا آگاهى ، تو شاهدى كه من چنين مطلبى را هرگز نگفته‌ام ، و از احدى از پدرانم عليهم السّلام نشنيده‌ام كه چنين كلامى گفته باشند ، بار الها ! تو خود ميدانى كه از اين مردم چه ستمهائى بما وارد شده است ، و اينكه اين افترا هم از ستمهاى ايشانست كه در بارهء ما روا داشته‌اند ، آنگاه به من روى كرده فرمود : اى عبد السّلام ! اگر اينان بنا بر گفتار خودشان - كه بما نسبت ميدهند - كه ما گفته‌ايم همگى بندهء زر خريد ما هستند ، پس بگويند از چه كسى ما آنان را خريده‌ايم ؟ عرضكردم : راست گفتى يا ابن رسول الله ، سپس فرمود : اى عبد السّلام آيا تو منكرى آنچه را خداوند تعالى از ولايت و امامت ما بر تو و ديگران واجب فرموده است چنان كه ديگران منكرند ؟ گفتم : پناه به خدا ، هرگز ! بلكه من بولايت و امامت شما اقرار دارم .\r\n7 - جعفر بن نعيم بن شاذان - رضى الله عنه - بسند مذكور در متن از\r\n","description":"","footnote":"","page_name":" 431 ","page_number":431},
  {"content":"\r\nابراهيم بن عبّاس روايت كرده كه گفت : هرگز نديدم حضرت رضا عليه السّلام با كلامى در گفتارش به كسى جفا و يا درشتى كند ، و هيچ گاه نديدم سخن كسى را قطع كند ، صبر ميكرد تا طرف سخنش تمام شود و بعد اگر لازم مىديد كلامى ميگفت ، و نديدم كسى از او حاجتى بخواهد و مقدور آن حضرت باشد و ردّ كند ، و هرگز نزد كسى پاى خود را دراز نمىكرد ، و در برابر همنشين و جليسى تكيه نميداد ، و هرگز نديدم از خدمتكاران و كارگزاران خود كسى را بد بگويد و دشنام دهد ، و يا در پيش چشم كسى آب دهان بيندازد ، و هرگز نديدم در خنديدن قهقهه نمايد ، بلكه خنده اش تبسّم بود ، و چون خلوت ميشد و سفرهء طعام براى او ميگستردند همهء غلامان و خدمتكاران را بر سر سفره ميخواند ، حتى دربان و مهتر را ، و او عليه السّلام بسيار كم خواب بود و بسيار بيدارى مىكشيد ، و بيشتر شب را با بيدارى بسر ميبرد ؛ از اوّل تا هنگام دميدن صبح ، و بسيار روزه ميگرفت ، و سه روز روزهء هر ماه از وى فوت نمىشد و ميفرمود : اين روزه مانند روزه گرفتن همهء سال است ، و بسيار پنهانى صدقه ميداد و احسان ميكرد ، و بيشتر اين كار را شبهاى تاريك انجام ميداد ، و هر كس گمان مىكند كه در فضل مانند او را ديده است از او باور نكن .\r\n","description":"","footnote":"","page_name":" 432 ","page_number":432},
  {"content":"\r\n\r\nباب 45 تقرّب جستن مأمون به آن حضرت بمجادله و بحث با مخالفان در بارهء امامت و برترى علىّ عليه السّلام بر ديگران\r\n1 - تميم بن عبد الله قرشىّ - رضى الله عنه - بسند مذكور در متن از اسحاق بن حمّاد روايت كرده است كه مأمون مجالسى تشكيل ميداد براى بحث و در آن مجالس مخالفين اهل بيت عليهم السّلام گرد مىآمدند و او با آنان در مورد امامت علىّ بن ابى طالب امير المؤمنين عليه السّلام بحث ميكرد و او را بر ديگران از اصحاب پيغمبر صلى الله عليه و آله تفضيل ميداد ، و اين كار را براى محبوب شدن خود نزد حضرت رضا عليه السّلام ميكرد ، و آن حضرت بياران و دوستانش چون به آنان اطمينان داشت كه فاش نمىكنند ميفرمود : فريب اين گونه كارهاى مأمون را نخوريد ، به خدا سوگند جز او قاتل من نيست ، و ليكن من چاره اى جز صبر و شكيب ندارم تا اينكه مدّت عمرم تمام بسر آيد .\r\n","description":"","footnote":"","page_name":" 433 ","page_number":433},
  {"content":"\r\n2 - پدرم و ابن وليد - رضى الله عنهما - بسند مذكور در متن از اسحاق بن حمّاد بن زيد نقل كردند كه گفت : يحيى بن اكثم ما را در يك مجلس گرد آورد و گفت : مأمون به من دستور داده است كه جماعتى از اهل حديث و گروهى از علماى علم كلام و معارف را براى مناظره در مجلسى دعوت كنم ، من نيز فرمانش را عملى كردم و از اين دو صنف نزديك چهل نفر جمع شدند و آنان را با خود بردم و گفتم در سرسراى دربان و اطاق انتظار او بمانند تا بحاجب مأمون آمدن ايشان را گزارش دهم ، و آنان در آنجا ماندند تا مأمون را خبر كردند و دستور حضور داد ، آنان بر او وارد شدند و سلام كردند ، و مأمون ساعتى بصحبت و انس و پذيرائى ايشان بسر برد آنگاه گفت : من در نظر دارم كه شما را ميان خود و خدايم تبارك و تعالى حجّت گيرم ، پس هر كس محصور است و احتياج بقضاء حاجت دارد برخيزد و خود را از فشار بول و آن ديگر رها سازد ، و راحت بنشينيد و موزه از پاى بيرون كنيد و ردا از دوش بيفكنيد . آنچه گفته بود عمل كردند .\r\nآنگاه رو بقوم كرده گفت : اى جماعت ! من شما را احضار كرده‌ام كه با شما\r\n","description":"","footnote":"","page_name":" 434 ","page_number":434},
  {"content":"\r\nنزد خداى خود حجت آرم ، پس از خداوند بپرهيزيد و او را در نظر داشته باشيد ، و خود و امامتان را ملاحظه نمائيد ، و مبادا حشمت و موقعيّت من ، شما را از پذيرش حقّ از هر كس باشد باز گيرد ، و از ردّ كردن سخن باطل از هر كس كه باشد باز ندارد ، و بر خود از آتش دوزخ بترسيد ، و تقرّب به خدا را برضا و خشنودى او و مقدّم داشتن طاعتش بجوئيد ، بدانيد هيچ بنده اى بانافرمانى خدا خود را بمخلوقى نزديك نكرد جز آنكه خداوند آن مخلوق را بر وى مسلَّط ساخت ، پس با من با تمام عقلتان بحث كنيد ، آنگاه گفت :\r\nمن مردى هستم كه فكر ميكنم علىّ بهترين مردان پس از رسول خدا صلى الله عليه و آله است ، اگر من در اين نظرم درست مىانديشم پس مرا تصديق كنيد و سخنم را صواب دانيد ، و چنانچه خطا مىانديشم با دليل قول مرا ردّ كنيد و با من بگفتگو پردازيد ، يا من از شما مىپرسم يا شما از من بپرسيد هر چيزى ميخواهيد . چون مأمون اين سخنان گفت ، آنان كه اهل حديث بودند گفتند :\r\nپس ما از تو سؤال ميكنيم ، گفت : بپرسيد و سخنتان را بيكتن از خود واگذاريد و او را مأمور اين كار كنيد ، و چون او سخن گويد اگر زياده بر آن ، كسى چيزى داشت بگويد ، و اگر خطا كرد خطايش را جبران كنيد ، پس يكى از آنان گفت :\r\n","description":"","footnote":"","page_name":" 435 ","page_number":435},
  {"content":"\r\nما اعتقاد و گمانمان آنست كه بهترين مردم پس از پيغمبر خدا ابو بكر بود از آن جهت كه در خبر مجمع عليه - يعنى همه در آن اتفاق كلمه دارند - آمده است كه پيغمبر صلى الله عليه و آله فرمود : بعد از من اقتدا كنيد به كسانى كه پس از من رهبر شما شوند ، ابو بكر و عمر ، و چون پيامبر رحمت اين دستور را صادر كرده و فرمان به اقتداى به آنان داده ، و ما ميدانيم كه او جز بهترين مردم را مقتدا قرار نمىدهد .\r\nمأمون گفت : روايت بسيار است ، و ناچار يا همه درست است و يا همه نادرست و يا پاره اى درست است و پاره اى نادرست ، و اگر بگوئيم همه درست است ، پس همه باطل است چون بعضى بعض ديگر را نادرست مىداند ، و اگر بگوئيم همه باطل است ، پس در بطلان اخبار ، بطلان دين ثابت مىشود و شرع مقدّس از بين ميرود ، و چون اين دو وجه باطل است لا بد وجه سوم را بايد اضطرارا بپذيريم كه : برخى صحيح و بعضى ناصحيح است و چون چنين شد بايد ما دليلى بر درستى آنها داشته باشيم ، تا معتقد شويم و خلاف آن را ردّ كنيم ، و اگر دليل خبر خود حقّ بود ، پس بهتر آنست كه بدان معتقد شويم و آن را بپذيريم و ملاك علم و عمل قرار دهيم ، و اين روايتى كه تو خواندى و بدان\r\n","description":"","footnote":"","page_name":" 436 ","page_number":436},
  {"content":"\r\nتمسك نمودى از رواياتيست كه دليل بطلان آن در خود آنست ، زيرا پيغمبر خدا صلى الله عليه و آله داناترين حكما است ، و از تمامى مردم براستگوئى شايسته تر است ، و نيز از همهء مردم در امر به محال ، و واداشتن افراد بايمان بباطل ، دور تر و منزّه تر است . بنا بر اين نبايد حكم فرموده باشد بخلافت و امامت اين دو تن ، زيرا كه خالى از اين نيست كه آنها يا از هر جهت مرامشان يكى بود و متّفق بودند يا مختلف ، و اگر از هر جهت متفق بودند ، پس بايد در عدد و صورت و جسم يكى باشند ، و چنين هم نبوده و نخواهد بود كه دو تن يكى باشند ، و اگر با هم اختلاف داشتند پس چگونه جايز است پيروى هر دو ؟ و اين تكليف ما لا يطاق است ! زيرا تو ميدانى كه اگر از يكى از آن دو در صورت اختلاف ، پيروى كنى با آن ديگر مخالفت نموده اى ، و دليل بر اين اختلاف آنست كه اوّلى اهل ردّه را اسير گرفت ، و دومى آنان را آزاد كرد ، و عمر از ابو بكر خواست كه خالد بن وليد را از منصبش عزل كند ، و براى قتل مالك بن نويره او را قصاص كند ، ابو بكر نپذيرفت و قصاص نكرد ، و عمر دو متعه ، متعهء حجّ و متعهء زنان را حرام كرد و ابو بكر چنين كارى نكرد ، و عمر ديوان ثبت اسامى لشكريان و حقوق بگيران را ترتيب داد ( معيّن نمود كه بهر كدام مقدار معيّنى بدهند ؛ در صورتى كه مهاجر\r\n","description":"","footnote":"","page_name":" 437 ","page_number":437},
  {"content":"\r\nباشند فلان مبلغ و اگر نباشند فلان مبلغ ، اگر عرب باشند فلان مبلغ و اگر غير عرب باشند فلان مبلغ ) و ابو بكر بهمهء مسلمين يكسان ميپرداخت و عرب را بر عجم و مهاجر را بر انصار ترجيح نداد ، و ابو بكر پس از خود جانشين معيّن كرد و عمر نكرد ، و از اين امور كه نظائر بسيار دارد .\r\nمصنّف اين كتاب - رضى الله عنه - گويد : در اينجا مطلب ديگرى بود كه مأمون توجّه نكرد كه آن را بخصم تذكَّر دهد و آن اين بود كه لفظ خبر را آنان اين چنين نقل نكرده‌اند كه رسول خدا صلى الله عليه و آله فرموده باشد :\r\n« اقتدوا باللَّذين من بعدي أبي بكر و عمر » ، بلكه در نقل آنان لفظ خبر « أبو بكر و عمر » به صورت مرفوع آمده است ، و پاره اى هم بلفظ « ابا بكر و عمر » به صورت منصوب نقل كرده‌اند ، و چنانچه اصل روايات بنصب صحيح باشد ، معنى قول آن حضرت صلى الله عليه و آله اين مىشود كه : « اقتدوا باللَّذين من بعدي كتاب الله و العترة ، يا أبا بكر و عمر » ، و اگر برفع صحيح باشد معنى آن اين مىشود كه : « اقتدوا أيها النّاس و أبو بكر و عمر ، باللَّذين من بعدي ؛ كتاب الله و العترة » . به بقيّهء حديث مأمون باز ميگرديم :\r\nيكى ديگر از اصحاب حديث گفت : رسول خدا صلى الله عليه و آله فرمودند : اگر من\r\n","description":"","footnote":"","page_name":" 438 ","page_number":438},
  {"content":"\r\nميخواستم دوستى براى خود برگزينم هر آينه ابو بكر را براى دوستى برمىگزيدم .\r\nمأمون گفت : اين محال است زيرا در روايات شما است كه پيغمبر صلى الله عليه و آله ميان اصحابش در مدينه برادرى ( پيمان اخوّت ) افكند و هر كدام را با ديگرى عقد اخوّت بست و براى علىّ برادرى قرار نداد ، و علىّ سبب آن را پرسيد ، فرمود : من ترا براى خود نگهداشتم و تو برادر منى و اين تأخير نبود مگر براى اينكه تو را براى خود باقى گذاشتم ، پس هر كدام از اين دو روايت را بپذيريم آن ديگر را بايد ردّ كنيم .\r\nديگرى گفت : علىّ خود در منبر گفت : بهترين افراد اين امّت پس از پيامبرش ابو بكر و عمر ميباشند ! مأمون گفت : اين نيز محال است ، زيرا اگر پيغمبر صلى الله عليه و آله ميدانست كه اينان از همه افضلند ، يك بار عمرو بن عاص و يك بار اسامة بن زيد را بر آنان امير و ولىّ نميكرد . و از چيزهائى كه اين خبر را تكذيب مىكند گفتار خود علىّ است پس از رحلت پيغمبر صلى الله عليه و آله كه در سخنى فرمود : « و من بجانشينى او نزديكتر بودم از خودم به پيراهنم لكن ترسيدم از اينكه اختلاف ايجاد شود و مردم تازه مسلمان از اسلام باز گردند و كافر شوند ، و گفتار ديگرش كه فرمود :\r\n","description":"","footnote":"","page_name":" 439 ","page_number":439},
  {"content":"\r\nاز كجا آن دو از من بهترند ؟ در حالى كه من قبل از آنان تنها خدا را مىپرستيدم و پس از آنان نيز ! ! مردى ديگر گفت : ابو بكر درب خانهء خويش ببست و گفت : آيا كسى هست كه فسخ كند بيعت به خلافت مرا ؟ و علىّ گفت : رسول خدا صلى الله عليه و آله تو را مقدّم داشت ، پس چه كسى ميتواند تو را عقب راند ؟ ! مأمون گفت : اين باطل است ، زيرا او خود از بيعت با ابو بكر سر باز زد ، و شما خود روايت كرده‌ايد كه تا فاطمه عليها السّلام حيات داشت علىّ بيعت نكرد ، و فاطمه عليها السّلام وصيّت كرد كه او را شبانه دفن كنند كه مبادا آن دو تن به جنازه اش حاضر شوند ، و دليل ديگر اينكه اگر رسول خدا صلى الله عليه و آله او را خليفهء خود قرار داده بود ، پس چگونه گفت : بيعت با مرا اقاله كنيد ، و به انصار گفت : بيكى از اين دو : ابو عبيدهء ( جرّاح ) و عمر رأى دهيد ؟ ! ! ! شخص ديگرى گفت : عمرو بن عاص گفت : يا نبىّ الله ! كداميك از زنانت را بيشتر دوست ميدارى ! فرمود : عائشه . پرسيد : از مردان چه كسى را ؟ فرمود :\r\nپدرش ( ابو بكر ) را .\r\nمأمون گفت : اين هم نادرست است از جهت اينكه شما خود روايت\r\n","description":"","footnote":"","page_name":" 440 ","page_number":440},
  {"content":"\r\nميكنيد كه براى پيغمبر صلى الله عليه و آله مرغان بريان آوردند ، گفت : خداوندا محبوبترين خلق خود را نزد من حاضر كن ، و آن شخص علىّ بود ، پس كدام روايتتان درست است و ميتوان قبول كرد ؟ ! ديگرى گفت : علىّ خود گفته است : هر كس مرا بر أبو بكر ترجيح و تفضيل دهد ، حد افترا دهنده را بر او جارى ميسازم .\r\nمأمون گفت : چگونه علىّ گفته است كسى را كه حدّى بر او نيست تازيانه ميزنم و اين كار را جايز دانسته است ؟ ! اگر چنين گفته باشد پس در حدود الهى تجاوز و تعدّى كرده ، و عمل بخلاف أمر الهى نموده ، و اين برترى دادن او بر آن دو افترا نيست ، و شما روايت كرده‌ايد كه پيشوايتان ( ابو بكر ) گفت : من بولايت شما رسيدم و لكن از شما مردم بهتر نيستم ، پس كداميك از اين دو مرد در نزد شما راستگوترند ؟ آيا سخن ابو بكر در بارهء خود ، يا سخن علىّ در بارهء ابو بكر ؟ كداميك در نزد شما درست و صحيحتر است ؟ با آنكه خود حديث تناقض دارد ، و ناچاريم بگوئيم ابو بكر يا در قول خود صادق است يا به عكس ، پس اگر صادق باشد بايد گفت : از كجا دانست ؟ آيا بوحى بود يا به نظر و فكر خود ؟ اگر گوئيد بوحى بود ، كه وحى پس از رسول خدا صلى الله عليه و آله منقطع شده\r\n","description":"","footnote":"","page_name":" 441 ","page_number":441},
  {"content":"\r\nبود ، و اگر بفكر و انديشهء خود چنين گفت ، پس فكر را در اين مقام راهى نيست .\r\nو اگر غير صادق باشد ، محال است چنين فردى دروغزن متولَّى أمر مسلمين باشد و ولىّ امر آنان گردد و حدود الهى را بپاى دارد .\r\nكسى ديگر از اصحاب حديث گفت : از پيامبر صلى الله عليه و آله رسيده است كه فرمود :\r\n« ابو بكر و عمر سيّدا كهول أهل الجنّة » : ابو بكر و عمر پيران اهل بهشتند .\r\nمأمون گفت : اين حديث محال است ، زيرا كه در بهشت پيرمرد نيست ، و روايت است كه پيره زنى كه او را « أشجعيّهء » ميگفتند نزد پيامبر صلى الله عليه و آله بود آن حضرت فرمود : پيره زن داخل بهشت نمىشود ، پيره زال گريست ، رسول خدا صلى الله عليه و آله به او فرمود : همانا خداوند متعال ميفرمايد : * ( إِنَّا أَنْشَأْناهُنَّ إِنْشاءً فَجَعَلْناهُنَّ أَبْكاراً عُرُباً أَتْراباً ) * : ما ايجاد ميكنيم زنان را ايجادى چنان ، و همه را بكر و دختر و دوشيزگان قرار ميدهيم ، پس اگر گمان كرده‌ايد كه ابو بكر تنها جوان مىشود در هنگام ورود به بهشت ، و در حالى كه خود روايت كرده‌ايد كه رسول خدا صلى الله عليه و آله به حسن و حسين گفت كه آنان آقاى جوانان بهشتيند در ميان جميع خلق ، و پدرشان از آن دو بهتر است .\r\nمردى ديگر گفت : از رسول خدا صلى الله عليه و آله روايت شده است كه فرمود : اگر من\r\n","description":"","footnote":"","page_name":" 442 ","page_number":442},
  {"content":"\r\nدر ميان شما مبعوث نمىشدم البته عمر مبعوث ميشد .\r\nمأمون گفت : اين نيز محال و ممتنع است ، زيرا كه خداى تعالى در قرآن فرموده : * ( إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَالنَّبِيِّينَ مِنْ بَعْدِه ) * - نساء : 163 ، و نيز فرموده : * ( وَإِذْ أَخَذْنا مِنَ النَّبِيِّينَ مِيثاقَهُمْ وَمِنْكَ وَمِنْ نُوحٍ وَإِبْراهِيمَ وَمُوسى وَعِيسَى ابْنِ مَرْيَمَ ) * ( يادآور اى محمّد هنگامى را كه ما از پيمبران پيمانشان را و از تو نو نوح و ابراهيم و موسى و عيسى بن مريم عهد و ميثاق گرفتيم براى رسالت - احزاب : 7 ) ، پس آيا جايز است كسى كه ميثاق و عهدى براى نبوّت او در كار بوده بپيغمبرى نرسد ، و براى آنكه پيمانى نبوده بپيغمبرى برسد ؟\r\nفرد ديگرى گفت : رسول خدا در روز عرفه بعمر نظرى افكند و لبخندى زد ، و فرمود : خداوند تبارك و تعالى ببندگان خود بطور كلَّى مباهات مىكند ولى به عمر بطور خصوصى .\r\nمأمون گفت : اين هم نشدنى است ، چرا كه خداوند پيامبرش را كنار نمىگذارد و بعمر بخصوص مباهات كند و به رسولش در عموم مردم ، و اين روايات عجيبتر از روايات شما نيست كه ميگوئيد : رسول خدا فرمود : من وارد بهشت شدم صداى كفشى شنيدم چون نظر كردم ديدم بلال غلام ابو بكر قبل از\r\n","description":"","footnote":"","page_name":" 443 ","page_number":443},
  {"content":"\r\nمن ببهشت آمده بود ! آرى شيعه مىگويد : علىّ از ابو بكر بهتر است ، ولى شما مىگوئيد غلام ابو بكر از پيغمبر صلى الله عليه و آله بالاتر است ، زيرا آنكه سبقت گرفته افضل است از آنكه در پى او رسيده ، همچنان كه روايت كرده‌ايد كه شيطان از سايهء عمر هم فرار مىكند ، در صورتى كه ميگوئيد شيطان به زبان پيغمبر انداخت كه بگويد : « و إنّهنّ الغرانيق العلى » ( اين بتها طاوس مثالان رفيعاند ( 1 ) ) ، به گمان شما شيطان از عمر فرار ميكرد ، امّا كفر را بر لسان رسول خدا صلى الله عليه و آله القا كرد .\r\nيكى از آنان گفت : رسول خدا صلى الله عليه و آله فرمود : اگر عذاب نازل شود جز عمر بن الخطَّاب احدى نجات نيابد ( حتى رسول خدا صلى الله عليه و آله ! ) .\r\nمأمون گفت : اين حديث مخالف صريح كتاب خدا است كه به پيغمبرش فرموده : * ( ما كانَ الله لِيُعَذِّبَهُمْ وَأَنْتَ فِيهِمْ ) * ، ( تا مادامى كه تو در ميان آنان باشى آنان را عذاب نفرستيم ) ، و شما عمر را مانند رسول خدا صلى الله عليه و آله قرار داده‌ايد .\r\nفرد ديگر گفت : رسول خدا صلى الله عليه و آله شهادت به اهل بهشت بودن عمر در جملهء آن ده تن از اصحاب كه آنان را « عشرهء مبشّره » گويند داد ! مأمون گفت : اگر چنين كه گمان شما است باشد ، عمر بحذيفة بن اليمان ( كه\r\n\r\n","description":"","footnote":"\r\n( 1 ) . اين مطلب اشاره دارد به قصه اى كه بعض مفسّرين اهل سنّت در ذيل آيهء : * ( إِلَّا إِذا تَمَنَّى أَلْقَى الشَّيْطانُ فِي أُمْنِيَّتِه\r\n( حجّ : 52 ) ، آورده‌اند كه : زمانى پيامبر در حال نقل وحى بود كه شيطان كلامى بر زبان وى جارى ساخته گفت :\r\n\r\nتلك الغرانيق العلى\r\nو إنّ شفاعتهن لترجى .\r\n\r\n","page_name":" 444 ","page_number":444},
  {"content":"\r\nمشهور است او منافقين را كه قصد ترور پيامبر را در ليلهء عقبه داشتند شناسائى كرده بود ) نمىگفت : تو را به خدا سوگند مىدهم كه بگوئى آيا من از منافقين هستم ؟ ! و اگر پيغمبر صلى الله عليه و آله به او گفته بود كه تو از اهل بهشتى ( با اين حال ) رسول خدا صلى الله عليه و آله را تصديق نكرده و از حذيفه مىپرسد ! پس معلوم مىشود كه حذيفه را تصديق كرده بود ، ولى پيغمبر خدا را نه ! پس اين خلاف مسلمانى است ، و چنانچه رسول خدا را تصديق كرده بود ، پس چه دليلى است كه از حذيفه بپرسد ، و اين دو خبر با هم تناقض دارد .\r\nيكى ديگر از آنان گفت : بلا شكّ رسول خدا صلى الله عليه و آله فرموده است : من را با امتم در ميزانى سنجيدند و من بر امتم رجحان يافتم ، سپس بجاى من ابو بكر را با امت من سنجيدند ، ابو بكر بر آنان چربيد ، آنگاه عمر را سنجيدند ، او نيز بر آنان چربيد ، آنگاه ميزان را برداشتند .\r\nمأمون گفت : اين محال است از جهت اينكه از دو حال خالى نيست : يا جسمشان را وزن كردند يا اعمالشان را ، اگر گويى جسمشان را سنجيدند پس اين درست نيست ، كه وزن ظاهر ايشان از همهء امّت افزون باشد ، و اگر افعال آنان را با امّت سنجيدند ، در آن وقت كه همهء اعمال امّت حاضر نبود ، و هنوز خلق\r\n","description":"","footnote":"","page_name":" 445 ","page_number":445},
  {"content":"\r\nنشده بودند تا اعمالى داشته باشند و اين در روز قيامت ممكن است ، پس بگوييد چگونه و به چه چيز بر تمام امّت برترى داشتند ؟ بعضى گفتند : به اعمال صالحه ، مأمون گفت : اكنون به من بگوئيد كسى كه در زمان حيات رسول خدا صلى الله عليه و آله عمل صالحش بر رفيقش برترى داشت ، ولى پس از وفات رسول خدا صلى الله عليه و آله عمل صالح دوستش بر عمل او فزونى يافت ، آيا بمقام رفيقش ميرسد كه در زمان رسول خدا صلى الله عليه و آله درجهء بالاترى داشته است ؟ اگر بگوئيد :\r\nآرى ، من در اين عصر كسانى كه اعمال صالح و عبادتشان - از جهاد و حجّ و روزه و نماز و زكات - بمراتب بيش از آنان كه در حيات رسول خدا صلى الله عليه و آله مىبوده‌اند را بشما معرفى ميكنم ، گفتند : راست ميگوئى ، عاملان خير و صالحين زمان ما بمقام عاملان خير و عبّاد زمان رسول خدا صلى الله عليه و آله نميرسند ، مأمون گفت :\r\nشما بنگريد آنچه از فضائل ، پيشوايان مذهبى شما - كه دينتان را از آنان تعليم گرفته‌ايد - در بارهء علىّ گفته و نقل كرده‌اند ، و آنچه را كه در بارهء عشرهء مبشّره - آن ده صحابى كه رسول خدا صلى الله عليه و آله بايشان مژدهء بهشت داد و جمله شهادت مىدهند كه اهل بهشتند - گفته‌اند با هم بسنجيد ، اگر ديديد كه جزئى از بسيار است ، همان كه شما مىگوئيد همان صحيح است ، و اگر ديديد آنچه را كه در بارهء علىّ نقل مىكنند بيشتر است ، پس از پيشوايان خود آنچه را كه در -\r\n","description":"","footnote":"","page_name":" 446 ","page_number":446},
  {"content":"\r\nباره علىّ روايت كرده‌اند قبول كنيد ، و از آن نگذريد .\r\nراوى گويد : همه سر به زير افكندند ، و مأمون پرسيد : چرا ساكت شديد ؟ ! گفتند : ما حرفمان را تمام كرديم ، مأمون گفت : اكنون من از شما ميپرسم :\r\nبگوئيد در هنگامى كه خداوند رسولش را مبعوث فرمود و رسالت تبليغ شد ، چه عملى ثوابش از همهء اعمال بيشتر بود ؟ گفتند : پيشى گرفتن در قبول اسلام ، زيرا خداوند متعال مىفرمايد : * ( السَّابِقُونَ السَّابِقُونَ أُولئِكَ الْمُقَرَّبُونَ ) * ( آنان كه پيشى گرفتند بايمان برسول خدا و آئين اسلام بدرگاه خدا ، اينان مقرّبند - واقعه 11 ) .\r\nمأمون گفت : آيا كسى قبل از علىّ اسلام آورده بود ؟ اگر سراغ داريد بگوئيد ، گفتند : اين درست است امّا هنوز كودك بود ، ولى ابو بكر سالمند و داراى عنوان بود ، و ميان اين دو حالت ( كودكى و سالمندى ) تفاوت است ، و روى ايمان ابو بكر ميتوان حساب كرد ، امّا ايمان علىّ را بدليل اينكه بالغ نبوده نميتوان به حساب آورد ، مأمون گفت : بگوئيد آيا اسلام علىّ از ناحيهء الهام بود كه از سوى خدا به او شده بود ، يا به صرف دعوت پيغمبر صلى الله عليه و آله ؟ پس اگر بگوئيد به الهام بود ، او را بر رسول خدا تفضيل داده‌ايد ، زيرا آن حضرت ملهم نشد ، بلكه جبرئيل آمد و پيام خداوند را به او رسانيد و اگر بگوئيد : نه ، بدعوت پيامبر بود ، پس بگوئيد : آيا دعوت پيغمبر از جانب خود بود يا بأمر خدا ؟ اگر بگوئيد :\r\n","description":"","footnote":"","page_name":" 447 ","page_number":447},
  {"content":"\r\nپيغمبر از پيش خود او را دعوت به اسلام كرد ، پس اين خلاف آنست كه خداوند رسولش را بدان وصف نموده ، در آنجا كه ميفرمايد : « * ( وَما أَنَا مِنَ الْمُتَكَلِّفِينَ ) * » ( من از آنان نيستم كه به خود بندى داشته باشم ) و در سخن ديگرش كه فرمود :\r\n* ( وَما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى ) * ( از روى هوى و هوس چيزى نمىگويد ، و نمىگويد مگر همان كه به او وحى مىشود - نجم : 3 و 4 ) ، و چنانچه از طرف خدا بود ، پس خداوند امر كرده بود كه علىّ را از ميان همهء كودكان مردم برگزيند و به اسلام دعوت كند ، و لذا از روى آگاهى و اطمينان به تأييد خداوند متعال او را دعوت كرد .\r\nو يك جهت ديگر ، به من بگوئيد : آيا خداوند حكيم و دانا ممكن است مخلوق خود را تكليف بكارى كند كه طاقت آن را نداشته باشد ؟ اگر بگوئيد :\r\nآرى ، پس كفر ورزيده‌ايد ، و اگر بگوئيد : نه ، پس چگونه جايز است كه امر كند پيامبرش را به دعوت كردن كسى كه امكان پذيرش آن را ندارد براى كمى و نارسائى سنّش ، و ناتوانى كه از پذيرفتن حكم دارد .\r\nباز جهت ديگر : آيا ديده‌ايد كه رسول خدا صلى الله عليه و آله احدى از كودكان\r\n","description":"","footnote":"","page_name":" 448 ","page_number":448},
  {"content":"\r\nفاميلش يا از غير ايشان را باسلام دعوت كرده باشد ، تا اينكه آنان در ميان تمامى اطفال سرمشق و الگوى علىّ قرار گرفته باشند ؟ اگر مىپنداريد كه او جز علىّ را دعوت به اسلام نكرده است ، پس اين خود فضيلتى است براى علىّ بر همهء كودكان مردم . آنگاه گفت : به من بگوئيد : كدامين عمل پس از سبقت گرفتن بر ايمان برسول خدا صلى الله عليه و آله با ارزشتر است ؟ گفتند : جهاد در راه خدا ، گفت :\r\nآيا براى يكى از آن ده تن ( عشرهء مبشّره ) بمانند علىّ سابقهء جهاد و مبارزهء با كفر در تمامى مواقفى كه پيغمبر خدا صلى الله عليه و آله با كفّار و دشمنان دين داشت در تاريخ سراغ داريد ؟ اين غزوهء بدر است كه بيش از شصت و چند تن ( از لشكر كفّار ) را كشتند و علىّ بيست و چند تن را بدوزخ فرستاد ، و بقيّه را ديگران همه با هم ، پس يكى از حاضران گفت : ابو بكر در سايبان خود با رسول خدا بود و جنگ را رهبرى ميكرد ، مأمون گفت : حرف عجيبى ميزنى ! بگو آيا جداى از پيغمبر تدبير جنگ را به عهده گرفته بود يا با نظر پيغمبر و بشركت با او - صلوات الله عليه - يا براى اينكه رسول خدا صلى الله عليه و آله به رأى و رهبرى نمودن او نياز داشت ، كدام اين سه امر را بيشتر خوشدارى بگوئى ؟ مرد گفت : پناه به خدا ميبرم اگر گمان كنم با رسول خدا در تدبير نيرو شركت داشت ، و يا اينكه خود\r\n","description":"","footnote":"","page_name":" 449 ","page_number":449},
  {"content":"\r\nبه تنهائى تصميم ميگرفت ، و يا اينكه بگويم رسول خدا صلى الله عليه و آله به رأى او محتاج بود گفت : پس چه فضيلتى دارد در سايبان نشستن و مجاهدين را ديدن ؟ و چنانچه فضيلت ابو بكر به ترك جهاد و نرفتن بميدان بوده ، پس لازمه اش اينست كه هر متخلَّف و تارك جنگى را بر مجاهدين ترجيح دهيم ، با اينكه خداوند عزّ و جلّ ميفرمايد : * ( لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ ) * - الخ مساوى و برابر نيستند آن اشخاصى كه عذرى ندارند از رفتن بميدان نبرد ، و خوددارى ميكنند و بجنگ نمىروند با كسانى كه مال و جان خود را در راه خدا و جهاد بذل ميكنند ، زيرا خداوند مقام مجاهدين بمال و جان را برتر نمود از آنان كه در خانه مىنشينند و از جنگ كناره مىگيرند ، اگر چه خداوند بهمهء مؤمنين وعدهء نيكو داده است ، ولى مجاهدين را بر كناره گيران از جنگ بمزدى بزرگ برترى داده است .\r\nاسحاق بن حمّاد گويد : آنگاه به من گفت : سورهء هل أتى را قراءت كن ، من شروع به خواندن سورهء هل أتى كرده تا رسيدم به آيهء مباركهء * ( وَيُطْعِمُونَ الطَّعامَ عَلى حُبِّه مِسْكِيناً وَيَتِيماً وَأَسِيراً ) * - تا جملهء - و * ( كانَ سَعْيُكُمْ مَشْكُوراً ) * گفت :\r\nاين آيات در بارهء چه كسى نازل شده است ؟ عرض كردم در بارهء علىّ ، پرسيد\r\n","description":"","footnote":"","page_name":" 450 ","page_number":450},
  {"content":"\r\nآيا به تو خبرى رسيده كه على هنگام اطعام مسكين و دستگيرى از يتيم و اسير گفته است : * ( إِنَّما نُطْعِمُكُمْ لِوَجْه الله لا نُرِيدُ مِنْكُمْ جَزاءً وَلا شُكُوراً ) * آنچنان كه خداى عزّ و جلّ در قرآن گفته است ؟ گفتم : خير ، فرمود : پس خداوند تعالى از ما في الضّمير و نيّت او آگاه بود و آن را در كتاب خود ذكر كرد تا بمردم امر او را ظاهر گرداند . آيا دانسته اى كه خداوند در آنچه از بهشت وصف كرده است چيزى را مانند آنچه در اين سوره وصف كرده وصف نموده باشد اين چنين كه فرموده : « قوارير من فضّة » ( و تنگهائى بلَّورين از نقره ساخته شده ) ؟\r\nعرضكردم : نه ، گفت : اين خود فضيلتى است جداى از آنها ، چگونه تنگ بلَّورى از نقره مىشود ؟ گفتم : نمىدانم ، گفت : ميخواهد بفهماند كه نقره اى در صفا چنانست كه داخلش از خارج پيداست ، در اين اى اسحاق قدرى تأمّل كن ، كه گويد : از لطافت و روشنى پوست همچون تنگ بلَّورين باشند از شدّت نرمى و نازكى ، و در گفتهء رسول خدا صلى الله عليه و آله اى اسحاق :\r\n« رويدا سوقك بالقوارير » و مرادش از قوارير زنان بود به جهت لطافت و رقّت جسم آنان .\r\nمترجم گويد : « اصل ماجرا چنين است كه رسول خدا صلى الله عليه و آله در سفر حجّة الوداع زنان خويش را بهمراه برد و آنان را بر شتران سوار كرده بودند و مأمور شتران ، غلام حضرت ، شخصى بنام أنجشة بود ، و وى برده اى سياه رنگ و خوش صدا بود كه با خواندن آواز ، شتران حامل\r\n","description":"","footnote":"","page_name":" 451 ","page_number":451},
  {"content":"\r\nامّهات مؤمنين را تند ميراند ، و شتران مردان را براء بن مالك سوق ميداد و اينان هر دو در تند بردن شتران مسابقه مىدادند ، رسول خدا صلى الله عليه و آله به أنجشه گفت :\r\n« رويدك رفقا بالقوارير » يعنى : اى أنجشه ! قدرى آرامتر ، با اين بانوان مدارا كن و شتران را تند مران .\r\nو افزود : همچنين مانند گفتار رسول خدا\r\n« ركبت فرس أبي طلحة فوجدته بحرا » ( بر اسب ابو طلحه سوار شدم آن را چون دريا يافتم ) ، مرادش تند رفتن او بود مانند تند رفتن روى آب دريا .\r\nمترجم گويد : « أبو طلحه زيد بن سهل انصارى است ، و از قبيلهء بنى النّجّار است ، وى از شجاعان بوده و در تمامى غزوات رسول خدا صلى الله عليه و آله شركت كرد ، و در غزوهء حنين چنان ايستادگى و شجاعت بخرج داد و فداكارى نشان داد كه همه او را تحسين كردند ، و وى همانست كه پيغمبر صلى الله عليه و آله در باره اش فرمود : صداى ابو طلحه در لشكر براى من از يك صد سوار بهتر است » .\r\nبارى ، مأمون گفت : مراد از بحر در كلام رسول خدا صلى الله عليه و آله بسيارى تاخت و تاز است ، و نيز مانند قول خداوند متعال كه فرموده : * ( وَيَأْتِيه الْمَوْتُ مِنْ كُلِّ مَكانٍ وَما هُوَ بِمَيِّتٍ وَمِنْ وَرائِه عَذابٌ غَلِيظٌ ) * . ابراهيم - 17 ( يعنى : مرگ از هر سو به او رو كند ولى او نمرده بلكه عذاب خداوند سخت است ) مراد آنست كه گوئى مرگ از هر طرف او را احاطه كرده است ، هر چند كه از يك سو هم اگر آيد او مرده است ، و غرض آنست كه آلام و تلخى جان كندن از جميع اطراف او را در بر گرفته ، و تلخى اين مرگها را مىچشد .\r\n","description":"","footnote":"","page_name":" 452 ","page_number":452},
  {"content":"\r\nسپس مأمون گفت : اى اسحاق ! آيا تو از آنان نيستى كه شهادت مىدهند آن « عشرهء مبشّرهء » در بهشتند ؟ گفتم : آرى ، گفت : به من بگو اگر مردى منكر بود و ميگفت نمىدانم اين خبر صحيح است يا نه : يعنى خبر\r\n« عشرة من اهل - الجنّة » ( و بعد نام ده تن از صحابه را در آن برده است ) آيا او را نزد خود كافر ميدانى ؟ گفتم : نه ، گفت : اگر بگويد : نميدانم كه سورهء هل أتى از سوره‌هاى قرآن است يا نه ، او را كافر ميدانى ؟ گفتم آرى ، گفت : پس من فضل اين مرد ( يعنى علىّ ) را افزون مينگرم ( كه هر كس در فضل او كه قرآن است ترديد كند كافر است ، امّا اگر در فضل عشرة كه حديث است ترديد كند كافر نميشود ) .\r\nآنگاه گفت : اى اسحاق ، مرا از حديث « طير مشوىّ » ( مرغ بريانى كه براى رسول خدا آوردند و از خدا خواست كه محبوبترين و بهترين خلقش را با او در آن شريك گرداند و خداوند علىّ را هم خوراك او كرد ) خبر ده كه آيا در نزد تو صحيح است ؟ گفتم : آرى ، گفت : به خدا سوگند كه عناد تو ظاهر شد و خود اعتراف كردى ، امر از اين سه حال خالى نيست ، اينكه با دعاى پيغمبر صلى الله عليه و آله او مقبول افتاد يا مردود ؟ يا اينكه خداوند فاضل و بهترين خلق را شناخت ولى مفضول و كهتر در نزد او محبوبتر بود ، و يا اينكه اساسا خداوند فاضل و مفضول را تشخيص نمىداد و نمىشناخت ، بگو كدامين قسم از اين اقسام در\r\n","description":"","footnote":"","page_name":" 453 ","page_number":453},
  {"content":"\r\nنزد تو بهتر و درستتر است ؟ اسحاق گويد : من مدّتى سر به زير بودم و جوابى نداشتم ، تا اينكه سر برداشته گفتم : اى امير ! خداوند در بارهء ابو بكر فرموده است : * ( ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِه لا تَحْزَنْ إِنَّ الله مَعَنا ) * ( دومين آن دو نفر بود در غار هنگامى كه پيغمبر بيار و صاحبش گفت : مترس خدا با ما است - توبه : 40 ) و خداوند عزّ و جلّ او را به نسبت مصاحب با پيغمبرش صلى الله عليه و آله مفتخر مىگرداند ، مأمون گفت : سبحان الله ! چقدر فهم تو اندك است ، آيا كافر مصاحب مؤمن نمىشود ؟ اين چه فضيلت است ، مگر نشنيده اى سخن خداوند را كه حكايت فرموده : * ( قالَ لَه صاحِبُه وَهُوَ يُحاوِرُه أَ كَفَرْتَ بِالَّذِي خَلَقَكَ مِنْ تُرابٍ ثُمَّ مِنْ نُطْفَةٍ ، ثُمَّ سَوَّاكَ رَجُلًا ) * ( به صاحب و دمسازش كه با او مىستيزيد گفت : آيا به خدا كافر شدى ؟ او كه تو را از خاك آفريد سپس از نطفه ، آنگاه تو را مرد تمامى ساخت - كهف : 37 ) پس خداوند كافرى را مصاحب مؤمنى ياد كرد ، و يا شعر هذلىّ شاعر كه گفته است :\r\n\r\nو لقد غدوت و صاحبي وحشيّة\r\nتحت الرداء بصيرة بالمشرق\r\n\r\nبىشك صبح كردم و اسب سواريم وحشى بود و از زير جلش به همه جا بينا بود و محلّ طلوع آفتاب را با نگريستن انتظار ميكشيد .\r\nو يا گفتار ازدىّ ، شاعرى ديگر كه گفته است :\r\n","description":"","footnote":"","page_name":" 454 ","page_number":454},
  {"content":"\r\n\r\nو لقد ذعرت الوحش فيه و صاحبي\r\nمحض القوائم من هجان هيكل\r\n\r\nو بدون ترديد ترسيدم و وحشت كردم از تنهائى در آن مكان و تنها همدم و دمساز من چارپائى نجيب و ساق سپيد و بلند قامت بود .\r\nپس شاعر اسب خود را صاحب خويش خوانده است . امّا آنكه فرموده :\r\n« * ( إِنَّ الله مَعَنا ) * » ( خدا با ماست ) پس بدان كه خداوند با هر نيكوكار و بدكردارى هست ، مگر نشنيده اى كه خداوند فرموده : و * ( ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ ) * - تا آخر آيهء سورهء مجادله كه معنايش اينست كه هيچ سه تنى با هم نجوى نكنند جز اينكه خداوند چهارمى آنان است ، و هيچ پنج تنى با يك ديگر نباشند الَّا اينكه خداوند ششمى ايشان است ، و نه كمتر و نه بيشتر از اين جماعتى گرد نيايند جز آنكه خداوند با آنانست هر كجا كه باشند » .\r\nو امّا اينكه فرمود : * ( لا تَحْزَنْ ) * پس بگو بدانم اين حزن و ناراحتى ابو بكر طاعت خدا بود يا معصيت او ؟ اگر فكر ميكنى كه طاعت خدا بود ، پس گوئى رسول خدا صلى الله عليه و آله از طاعت خدا او را منع فرمود ، و اين بر خلاف فعل شخص حكيم است ، و اگر گوئى آن معصيت بود ، پس در اين چه فضيلتى است براى عاصى .\r\nاكنون بگو بدانم اينكه خداوند حكايت فرموده : * ( فَأَنْزَلَ الله سَكِينَتَه عَلَيْه ) *\r\n","description":"","footnote":"","page_name":" 455 ","page_number":455},
  {"content":"\r\nاين آرامش بر كداميك نازل شد ؟ اسحاق گويد : گفتم بر ابو بكر ، زيرا رسول خدا صلى الله عليه و آله نيازى به آرامش نداشت ، چرا كه نترسيده بود ، گفت : از سخن خدا در روز حنين برايم بگو كه خداى عزّ و جلّ ميفرمايد : * ( وَيَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَضاقَتْ عَلَيْكُمُ الأَرْضُ بِما رَحُبَتْ ثُمَّ وَلَّيْتُمْ مُدْبِرِينَ ، ثُمَّ أَنْزَلَ الله سَكِينَتَه عَلى رَسُولِه وَعَلَى الْمُؤْمِنِينَ ) * - توبه : 25 ، 26 .\r\n( و در روز حنين هنگامى كه بسيارى جمعيّتتان موجب خوشحالى شما شده بود ، ولى هيچ ثمره اى برايتان نداشت ، و فرار كرديد ، و زمين از هر سو و هر طرف شما را تحت فشار مرگ قرار داد ، تا اينكه خداوند سكينه و آرامش خود را به پيامبرش و بر دلهاى شما مؤمنين نازل ساخت ) . آيا ميدانى مراد از آن مؤمنين كه خداوند در اين آيهء كريمه اراده فرموده كيانند ؟ گويد : من گفتم نميدانم ، گفت : مردم در غزوهء حنين و در آن روزى كه فرار را بر قرار اختيار كردند ، و با رسول خدا صلى الله عليه و آله جز هفت تن از بنى هاشم هيچ كس باقى نماند :\r\nعلىّ بود كه با شمشيرش كارزار ميكرد و عبّاس بود كه لجام استر رسول خدا صلى الله عليه و آله را بدست گرفته بود ، و پنج تن ديگر كه گرداگرد آن حضرت حلقه زده بودند و خوف آن داشتند كه مبادا ضربتى برسول خدا زنند يا آسيبى برسانند ، تا\r\n","description":"","footnote":"","page_name":" 456 ","page_number":456},
  {"content":"\r\nوقتى كه خداوند پيغمبرش را ظفر داد ، پس نظرش از مؤمنين در آيهء مباركه در اينجا « علىّ » بود و آن چند تن از بنى هاشم ، پس چه كسى افضل است ؟ آيا آنكه با پيامبر بود و سكينه بر او و بر پيغمبر نازل شد ؟ يا آنكه با پيغمبر بود و سكينه بر پيامبر نازل شد و او اهليّت نداشت كه سكينه بر او نازل شود .\r\nمترجم گويد : « احتجاج مأمون در صورتى درست است كه اسحاق پذيرفته باشد كه در غار سكينه بر پيغمبر نازل شد نه بر ابو بكر ، و حال آنكه اسحاق اظهار داشته بود كه در غار سكينه بر ابو بكر آمد و پيغمبر نيازى به آرامش نداشت » .\r\nاى اسحاق كداميك افضلند ؛ آيا آنكه با پيغمبر صلى الله عليه و آله در غار بود ، يا آنكه بر بستر پيغمبر خوابيد و خود را فداى آن حضرت كرد تا كار خود را در هجرت بمدينه و اعتلاى كلمهء حقّ بانجام رساند ؟ ! خداوند به آن جناب وحى فرستاد تا علىّ را امر كند كه در فراش و بستر او بخوابد و بدين كار جان رسول خدا صلى الله عليه و آله در امان باشد ، پس آن حضرت او را امر كرد كه بجاى او در فراش بخسبد ، و علىّ پرسيد : آيا بدين كار شما بسلامت مىمانيد ؟ فرمود : آرى ، علىّ گفت :\r\nبه روى چشم اطاعت ميكنم فرمانت را ، آنگاه در بستر پيغمبر خوابيد و ملافهء او را بر خود پيچيد ، و مشركين اطراف خانه را محاصره كردند و بدرون رفتند و شكّ نداشتند كه در آن بستر كسى بجر پيغمبر باشد ، و از هر طائفه يكتن همپيمان\r\n","description":"","footnote":"","page_name":" 457 ","page_number":457},
  {"content":"\r\nشدند كه هر كدام ضربتى زنند تا بنى هاشم مطالبهء قصاص نتوانند كرد ، و علىّ مىدانست و سخنان آنان را مىشنيد و از تدبير با خبر شده بود و خود را در معرض هلاك مىديد ، و هيچ يك از اين امور نتوانست او را بترساند و جزع كند چنان كه ابو بكر در غار جزع كرد ، با اينكه رسول خدا صلى الله عليه و آله با او بود ، ولى علىّ تنها بود ، و پيوسته صابر و پايدار و استوار بود و خود را به حساب خدا گذارده بود ، و خداوند هم فرشتگانى را فرستاد تا او را از شرّ دشمن مواظبت كنند ، سپيده دم برخاست و قريش كه آمادهء كشتن رسول خدا بودند او را ديدند و سراغ پيامبر را از وى گرفتند ، گفت : نمىدانم كجاست ، گفتند : تو ما را فريب دادى ، و او خود را بعد به پيغمبر رسانيد ، پس علىّ افضل بود و روز بروز عملى از وى بظهور ميرسيد و او را مقرّبتر مىساخت تا اينكه خداوند تعالى او را از اين دنياى فانى بعالم باقى بسوى خود برد در حالى كه كاملا پسنديده و مورد غفران حقّ بود .\r\nاى اسحاق آيا تو حديث ولايت را روايت نكرده اى ؟ گفتم : آرى خود روايت كرده‌ام ، گفت : آن را براى من حديث كن ، من حديث را ( من كنت مولاه فهذا علىّ مولاه ) براى او روايت كردم ، گفت : آيا نمىبينى كه اين حديث حقّى را براى علىّ بر عهدهء ابو بكر و عمر واجب مىگرداند كه بر عهدهء علىّ از آن دو ،\r\n","description":"","footnote":"","page_name":" 458 ","page_number":458},
  {"content":"\r\nحقّى واجب نگردانيده است ؟ گفتم : مردم مىگويند رسول خدا صلى الله عليه و آله اين كلام را بسبب زيد بن حارثه فرمود ( و مراد اين بود كه : هر كس من اكنون ولايت او را دارم ، پس از من علىّ ولى و سرپرست اوست و او زيد بن حارثه بود كه مولاى پيغمبر بود و ولايت او را پس از خود به علىّ داد ) ، پرسيد : اين كلام را در كجا و چه وقت رسول خدا گفت ؟ گفتم : هنگامى كه از حجّة الوداع باز ميگشت در غدير خم ، گفت : زيد بن حارثه در كجا بقتل رسيد ؟ گفتم : در مؤته ؟ گفت : آيا زيد بن حارثه پيش از غدير خم كشته نشده بود ؟ گفتم : آرى ، گفت : بگو اگر فرزند پانزده سالهء تو بگويد : مردم ! بپذيريد كه غلام من از آن پسر عمويم مىباشد ، آيا تو از اين كلام فرزندت رنج ميبرى و آن را ناخوش ميدارى يا نه ؟ گفتم آرى مكروه ميدارم ، گفت : فرزند ترا منزّه ميدارى از چيزى كه پيغمبر صلى الله عليه و آله از آن منزّه نمىبود ، واى بر شما كه فقهاى خود را ارباب خود گرفته‌ايد ، خداوند در بارهء نصارى ميفرمايد : * ( اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ الله ) * ( مسيحيان دانشمندان و رهبانان خود را خدايان خود گرفته‌اند - توبه : 32 ) ، در حالى كه به خدا سوگند از براى آنان روزه نمىگرفتند و نماز نمىخواندند ، و ليكن هر چه آنان مىگفتند اينان اطاعت مىكردند آنگاه گفت : آيا اين حديث كه رسول خدا صلى الله عليه و آله بعلىّ گفت : « انت منّى\r\n","description":"","footnote":"","page_name":" 459 ","page_number":459},
  {"content":"\r\nبمنزلة هارون من موسى » را روايت كرده اى ؟ گفتم : آرى ، گفت : آيا نمىدانى كه هارون برادر پدر مادرى موسى بود ؟ گفتم : چرا ، گفت : آيا علىّ برادر پدر مادرى پيغمبر بود ؟ گفتم : خير ، گفت : هارون پيغمبر بود و على كه مانند هارون پيغمبر نبود پس برادر پدر مادرى كه نبود ، پيغمبر هم كه نبود ، پس آن منزلت سومى كه دارا بود چه بود جز خلافت پيامبر ؟ و اين كلام رسول خدا از آن جهت بود كه منافقين گفتند : پيغمبر علىّ را بهمراه خود نبرد و در مدينه بر سر زنان و اطفال باقى گذارد و بجهاد نبرد و براى او سخت بود كه على را ببرد ولى پيغمبر خواست علىّ با خاطرى آسوده در مدينه بجاى او بماند لذا اين كلام را گفت ، چنان كه خداوند از موسى حكايت كرده است كه به هارون گفت :\r\n* ( اخْلُفْنِي فِي قَوْمِي وَأَصْلِحْ وَلا تَتَّبِعْ سَبِيلَ الْمُفْسِدِينَ ) * ( در قوم من تو باقى بمان ، امور را اصلاح كن و گوش به حرف فسادكاران مده و راه آنان را پيشه نكن . اعراف 142 ) من به مأمون گفتم : موسى در حال حيات هارون را بجاى خود گذارد و بميقات پروردگار خود رفت ، پس موسى هارون را بر تمامى قوم خليفه خود قرار داد امّا رسول خدا صلى الله عليه و آله علىّ را تنها بر مردمى كه در مدينه باقى بودند جانشين و خليفهء خود قرار داد ، ( بر ضعفا كه از جنگ مستثنى و معذور بودند و زنان و كودكان ، زيرا بيشتر مردم بهمراه او بوده و براى تبوك تجهيز شده بودند ) مأمون گفت : آيا موسى تنها به ميقاتگاه رفت يا افرادى از قوم بهمراه او\r\n","description":"","footnote":"","page_name":" 460 ","page_number":460},
  {"content":"\r\nبودند ؟ گفتم : كسانى بهمراهش بودند ، گفت : آيا هارون را بر تمامى آنان سرپرست و جانشين خود قرار نداد ؟ گفتم : آرى ، گفت : علىّ را نيز جانشين كرد چون براى غزوه بيرون رفت بر كسانى كه قدرت نبرد نداشتند و زنان و كودكان علىّ را گمارد ، و دليل بر خليفه قرار دادن علىّ را پس از مرگش اين است كه فرمود :\r\n« علىّ نسبت به من بمنزلهء هارون است نسبت بموسى ، الَّا اينكه پيامبرى پس از من نخواهد بود » ، پس او وزير پيغمبر است بدين كلام ، زيرا موسى عليه السّلام بدرگاه خداوند تبارك و تعالى دعا كرد و از او طلب يار و كمك كار نمود بدين عبارات كه : * ( وَاجْعَلْ لِي وَزِيراً مِنْ أَهْلِي ، هارُونَ أَخِي ، اشْدُدْ بِه أَزْرِي وَأَشْرِكْه فِي أَمْرِي ) * . گفت : براى من مددكارى از اهل و كسان من قرار ده و آن هارون برادرم باشد ، و پشت مرا به دو محكم گردان ، و او را در تبليغ نبوّت و حفظ امّت شريك من گردان ، پس هر گاه علىّ نسبت به پيغمبر صلى الله عليه و آله بمنزلهء هارون باشد ، وزير رسول و يارىكنندهء اوست ، و او جانشين او است همانطور كه هارون وزير موسى و يارىكنندهء او و خليفهء او بود .\r\nسپس مأمون روى بحاضران از علما و دانشمندان كرده گفت : من از شما\r\n","description":"","footnote":"","page_name":" 461 ","page_number":461},
  {"content":"\r\nبپرسم يا شما از من مىپرسيد ؟ گفتند : ما از تو سؤال مىكنيم ، گفت :\r\nبپرسيد ، يكتن از ايشان گفت : آيا امامت على از جانب خداوند عزّ و جلّ بنقل رسول خدا صلى الله عليه و آله از او ، مانند نقل فرائض مانند نماز ظهر كه چهار ركعت است ، و زكات دويست درهم كه پنج درهم است ، و يا حجّ خانهء خدا نيست ؟ مأمون گفت : آرى ، گفت : پس از چه رو در اينها هيچ گونه اختلافى نيست اما در خلافت على اختلاف است ؟ مأمون در پاسخ گفت : براى اينكه تمام فرائض آن طور نيست كه در آن چشم و همچشمى و رقابت باشد ، ولى خلافت و زمامدارى چون نوعى رياست است در آن رقابت هست .\r\nديگر از حاضران گفت : چرا شما منكر اين هستى كه پيامبر صلى الله عليه و آله امر كرده باشد كه خود مسلمين يكتن را به اختيار خود تعيين كنند كه قائم مقام او باشد ، از روى مهربانى و لطفى كه بامّتش داشت ، بدون اينكه خود كسى را معيّن كند و امّت با او مخالفت كنند و عذاب بر ايشان مسجّل گردد ؟ مأمون گفت : اين مطلب را از اين جهت منكرم كه خداوند بخلق خود مهربانتر است از پيغمبر صلى الله عليه و آله ، با اين حال تعيين پيغمبر را به عهده و اختيار مردم نگذارد ، تا خود كسى را معين كنند با اينكه ميدانست كه در ميان آنان افرادى مخالفت و عدّه اى\r\n","description":"","footnote":"","page_name":" 462 ","page_number":462},
  {"content":"\r\nاطاعت وى را مىنمايند و اين موجب نشد كه خود ، پيامبر تعيين نكند و كسى نفرستد ، و علَّت ديگر اينكه اگر امر كند كه خود مردى را اختيار كنند از دو حال خارج نيست ، يا همه را امر كرده و يا بعضى را ، اگر همه را امر كرده باشد پس همگى مأمورند به ديگرى رأى دهند و در اين صورت مختار كه باشد ؟ و اگر برخى را امر كرده كه انتخاب كنند نه همه را ، اين نيز از اين حال خارج نيست ، مىبايد آن بعض مشخص و داراى علامتى باشند ، پس اگر گوئى آنان فقهايند ، پس بايد مشخّصات فقيه و علائمش معلوم باشد .\r\nيكى ديگر از حاضران گفت : روايتى از رسول خدا صلى الله عليه و آله رسيده است كه فرمود : هر چه را مسلمانان نيكو و صحيح بدانند همان در نزد خداوند درست و نيكو است ، و آنچه را كه بد و زشت بدانند ، همان نزد خداوند زشت و قبيح است ، مأمون گفت : در اينجا ناچاريم بدانيم مراد همهء مؤمنين بوده يا بعض از آنان ، پس اگر همه مراد باشند چنين چيزى نشدنى است ، زيرا همه ممكن نيست در امرى اجتماع كنند ، و اگر بعضى از ايشان مراد باشند ما مىبينيم كه هر گروه در بارهء صاحب خود به خوبى روايت ميكنند مانند شيعه كه در بارهء علىّ همهء خوبيها را روايت كرده‌اند ، و حشويّه ( غير شيعه ) در بارهء غير علىّ آن\r\n","description":"","footnote":"","page_name":" 463 ","page_number":463},
  {"content":"\r\nخوبيها را روايت كرده‌اند ، پس از كجا ثابت مىشود آن امامتى كه شما اراده كرده‌ايد ؟ ! شخص ديگرى گفت : بنا بر اين جايز است فكر كنى كه اصحاب پيامبر خطا كردند ؟ گفت چطور فكر كنيم آنان خطا كرده و بر ضلالت اجتماع نمودند در حالى كه بنا به گمان تو امامت را نه فرض ميدانستند و نه سنّت ، چرا كه تو گمان ميكنى امامت نه از جانب خدا واجب شده است و نه از جانب رسول خدا سنّت ، بلكه به اختيار مردم است ، پس چگونه خطا خواهد بود چيزى كه نه واجب است و نه سنّت ؟\r\nديگرى گفت : اگر شما امامت را براى علىّ درست ميدانيد نه غير او برهانتان را اقامه كنيد :\r\nمأمون گفت : من مدّعى اين نيستم بلكه مقرّ به اين عقيده هستم و بر مقر دليل نيست ، و مدّعى آن كس است كه مىپندارد كه كار بدست او است و او متولى عزل و نصب است و اختيار همه بدست اوست ، و بيّنه و شاهد خالى از اين نيست كه يا از همرديفان او باشد ، مانند ابو بكر و عمر و عثمان و طرفداران ايشان كه همگى با او دشمنند ، و يا از غير ايشان كه كسى جز اينان نيستند و شهادتشان هم ثمرى ندارد در مقابل اين همه مخالف ، حكم نبودن و عدم دارد ، پس چگونه بر اين مطلب ميتواند شاهد آورد ؟ .\r\n","description":"","footnote":"","page_name":" 464 ","page_number":464},
  {"content":"\r\nفرد ديگرى از آنان گفت : چه كارى واجب بود علىّ پس از رحلت رسول خدا انجام دهد ؟ گفت : آنچه را كه بجاى آورد ، مرد گفت : آيا بر او واجب نبود كه امامت خود را به خلق اعلام كند ؟ مأمون گفت : همانا امامت بفعل او در بارهء خود نيست و بفعل مردم هم در بارهء او نيست كه او را اختيار كنند يا بر ديگران برترى دهند يا غير از اينها ، بلكه امامت بفعل خداوند تعالى است در وى .\r\nچنان كه به ابراهيم عليه السّلام فرمود : * ( إِنِّي جاعِلُكَ لِلنَّاسِ إِماماً ) * ( من تو را بر مردم امام قرار مىدهم ) و به داود عليه السّلام فرمود : * ( يا داوُدُ إِنَّا جَعَلْناكَ خَلِيفَةً فِي الأَرْضِ ) * و نيز بفرشتگان در بارهء آدم فرمود : * ( إِنِّي جاعِلٌ فِي الأَرْضِ خَلِيفَةً ) * پس امام از جانب حقتعالى امام است و به تعيين و اختيار خداى كريم از ابتداى وجود كامل به تمام و نيكو بودن در خلقت و شريف بودن در نسب ، و داراى طهارت در منشأ و مولد و عصمت در جميع عمر است ، و اگر امامت بدست خود او بود پس هر كس كه ميتوانست خود را چنين كند او امام بود و يا مستحق امامت ، و چون خلاف آن را مينمود خود به خود از امامت خلع ميشد و عزل و نصب امام به اختيار اعمال بنده ميشد .\r\n","description":"","footnote":"","page_name":" 465 ","page_number":465},
  {"content":"\r\nكسى ديگر گفت : پس از چه رو امامت را پس از رحلت آن حضرت صلى الله عليه و آله از براى علىّ واجب گردانيدى ؟ مأمون گفت : چون او از كودكى با ايمان پا بعرصهء وجود نهاد مانند پيغمبر صلى الله عليه و آله بسوى ايمان و بيزارى از ضلالت و گمراهى كسانش ( از قريش ) كه آنها را دليلى بر بتپرستى نبود و بدون حجّت و دليل راه ضلال مىپيمودند ، و براى اجتناب او از شرك ، زيرا كه شرك ظلم است ، و ظالم امام نيست ، و كسى كه بت پرستد باجماع مسلمين امام نخواهد بود ، و هر كس بت پرستيد دشمن خدا را بجاى خدا گرفته است و حكم او حكم كفر است باجماع امّت كه شهادت ميدهند بر كافر بودن او تا اينكه شهادت ديگرى دهند كه اكنون كافر نيست و كسى كه يك مرتبه محكوم عليه واقع شد و ديگران بر عليه او شهادت دادند جايز نيست بعد حاكم واقع شود ، پس فرقى ميان حاكم و محكوم عليه باقى نخواهد ماند .\r\nيكتن ديگر از اصحاب كلام گفت : پس چرا علىّ با ابو بكر و عمر و عثمان بجنگ برنخاست ، چنان كه با معاويه مقاتله كرد ؟ مأمون گفت : اين سؤال درست نيست ، زيرا كه سؤال از عمل مثبت ميكنند نه از عمل منفى ، يعنى اگر\r\n","description":"","footnote":"","page_name":" 466 ","page_number":466},
  {"content":"\r\nبجنگ با آنان برخاسته بود علَّتش را ميخواستند نه اينكه بر عكس علَّت برنخاستن را پىجو شوند ، بايد ديد آيا مسألهء خلافت علىّ از جانب خدا بود يا از جانب ديگرى ، و اگر صحيح بود كه از جانب خدا است پس شكّ در آن كه آيا درست است يا نه كفر است به جهت قول خداوند كه ميفرمايد : * ( فَلا وَرَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَيُسَلِّمُوا تَسْلِيماً ) * ( نه چنانست كه منافقان گمان كرده‌اند كه با اينكه با تو بمخالفت ميپردازند باز داراى ايمانند ، سوگند به پروردگارت كه ايمان حقيقى نخواهند داشت تا آنگاه كه تو را در اختلافاتشان قاضى قرار دهند و چون حكم را بگوئى هيچ يك از طرفين دعوا در باطن و قلب خود احساس ناراحتى نكند و به حكم تو خرسند باشد چه آن كس كه بنفع او حكم كرده اى و چه آنكه به ضرر او ، و آن دو بايد كاملا تسليم حكم تو باشند و در اين صورت مؤمن خواهند بود - نساء : 65 ) مترجم گويد : « مقصود اينست كه حكم الهى را بايد بدون چون و چرا پذيرفت ، و دليل براى آن از خدا و رسول خواستن يا از حكم ناراحت بودن ، خود نشاندهندهء عدم ايمان است » .\r\nبارى افعال شخص تابع اصل اوست ، اگر علىّ قيامش به امامت از جانب خداوند تعالى بود ، پس كارهاى او هم از جانب حقّ است و بر مردم است كه راضى و تسليم امر او باشند ، رسول خدا صلى الله عليه و آله هم در روز وقعهء حديبيه كه مشركان او را از مناسك عمره منع كردند قتال را ترك كرد ، ولى هنگامى كه\r\n","description":"","footnote":"","page_name":" 467 ","page_number":467},
  {"content":"\r\nقدرت يافت و ياورانى تهيّه كرد جنگيد ، چنان كه خداوند تعالى ميفرمايد در اوّل : * ( فَاصْفَحِ الصَّفْحَ الْجَمِيلَ ) * ( يعنى اى رسول ما از ايشان در گذر بطريق هر چه نيكوتر - حجر : 85 ) و پس از آن فرموده است : * ( فَاقْتُلُوا الْمُشْرِكِينَ حَيْثُ وَجَدْتُمُوهُمْ وَخُذُوهُمْ وَاحْصُرُوهُمْ وَاقْعُدُوا لَهُمْ كُلَّ مَرْصَدٍ ) * ( بكشيد مشركان را هر كجا كه يافتيد و اسيرشان كنيد و راه را بر آنان ببنديد و محاصره شان كنيد و هر كجا در كمين آنان باشيد - توبه : 5 ) .\r\nمترجم گويد : « جواب مأمون چندان درست نيست ( البته از نظر استشهاد به آيات ) ، زيرا آيهء امر بقتال در سورهء توبه است و پس از فتح مكَّه نازل شده است و آيهء امر بصفح در مدينه نازل شده نه در صلح حديبيه ، و آن صلح بسال ششم هجرت در ماه ذى قعدة الحرام بود كه جنگ در آن ماه هم از نظر مسلمين و هم از نظر مشركين جايز نبود ، و الَّا مسلمين قدرت داشتند با كفّار بجنگند ، چنان كه در آيهء مباركه آمده است * ( لَوْ قاتَلَكُمُ الَّذِينَ كَفَرُوا لَوَلَّوُا الأَدْبارَ ثُمَّ لا يَجِدُونَ وَلِيًّا وَلا نَصِيراً ) * ( اگر كفّار بجنگ با شما مىپرداختند البته فرار اختيار مىكردند و ياورى براى خود نمىيافتند - سورهء فتح آيهء 22 ) و آيهء ديگر كه ميفرمايد * ( هُوَ الَّذِي كَفَّ أَيْدِيَهُمْ عَنْكُمْ وَأَيْدِيَكُمْ عَنْهُمْ بِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ ) * ( خداوند شما را از شرّ آنان حفظ فرمود و آنان را از حملهء شما پس از آنكه شما را بر آنان غالب ساخته بود - فتح 24 ) و اين بدين جهت بود كه جماعتى از اهل مكَّه مسلمان شده بودند ولى ايمان خود را مخفى ميداشتند و اگر مسلمين به مكَّه حمله ميبردند آنان نشناخته خونشان ميريخت و مسلمانان بعد مىفهميدند و ناراحت گشته و متأثر مىشدند و ديه و خونبهاى آنان بر\r\n","description":"","footnote":"","page_name":" 468 ","page_number":468},
  {"content":"\r\nعهدهء مسلمانان ميبود ، چنان كه خداوند ميفرمايد : * ( لَوْ لا رِجالٌ مُؤْمِنُونَ وَنِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ لِيُدْخِلَ الله فِي رَحْمَتِه مَنْ يَشاءُ لَوْ تَزَيَّلُوا لَعَذَّبْنَا الَّذِينَ كَفَرُوا ) * - الخ ( اگر نبود كه جماعتى از مردان و زنان در مكَّه ايمان آورده‌اند و شما آنان را نمىشناسيد و چنانچه حمله بريد آنان كشته ميشوند و اسباب پشيمانى و ناراحتى براى شما پيش مىآيد و خداوند ميخواهد در رحمت خود داخل گرداند هر كه را كه بخواهد ، اگر آنان كه مسلمان شده‌اند از آن شهر كناره گيرند ، هر آينه كفّار مقيم آنجا را معذّب خواهيم ساخت - فتح : 25 ) پس اينكه چون رسول خدا صلى الله عليه و آله قدرت نداشت مأمور بصفح جميل بود نادرست است و جملهء * ( فَاصْفَحِ الصَّفْحَ الْجَمِيلَ ) * خود دلالت دارد كه تو ميتوانى انتقام بگيرى لكن بهتر آنست كه متعرض نشوى تا زمانش برسد ، نه آنكه چون قدرت ندارى ببخش و متعرّض نشو ، و اين خلاف معنى آيه است .\r\nو جواب صحيح آيه آنست كه علىّ عليه السّلام از جانب خداوند به امامت منصوب شده بود و پيامبر هم اعلام كرده بود و مردم بايد بپذيرند و علىّ را خليفهء پيغمبر بدانند و فرمانش را اطاعت كنند ، و چنان كه زير بار فرمانش نرفتند خود بعقوبت آن گرفتار خواهند شد ، و بر امام تكليفى جز ابلاغ فرمانش نيست ، و امير المؤمنين اين كار را انجام داد ، اما جنگ و قتال براى گرفتن خلافت با نداشتن ياور و عدم قبول مردم كارى است ناصواب ، خصوصا با آن كسانى كه با وى سابقهء دشمنى و پدر كشتگى دارند ، و مثل و مانند امام به مثابهء كعبه و خانهء خداست كه بايد مردم در زيارت بسراغ آن روند نه آنكه آن بسراغ مردم آيد . « مثل الامام كمثل الكعبة تزار و لا تزور » .\r\n( به ترجمهء متن بازمىگرديم ) يكتن ديگر از مدّعيان علم در آن مجلس گفت : اگر اين طور است كه شما\r\n","description":"","footnote":"","page_name":" 469 ","page_number":469},
  {"content":"\r\nفكر ميكنيد : كه امامت علىّ از جانب پروردگار بوده و واجب بود اطاعتش را بنمايند ، پس چرا بر انبياء جايز نبود مگر تبليغ احكام و دعوت مردم بسوى خدا ، امّا براى علىّ جايز بود كه ترك تبليغ كند و مأموريت خود را انجام ندهد و مردم را بطاعت خويش دعوت ننمايد ؟ مأمون گفت : ما نمىگوئيم علىّ مانند انبياء مأمور بود بتبليغ ، و چنين گمانى را نداريم كه مأموريت او مانند مأموريت پيمبران است ، بلكه ميگوئيم آن بزرگوار علامتى در ميان خدا و مردم است ، پس هر كس او را اطاعت كرد ، او مطيع امر خدا است ، و هر كس مخالفت كرد و ولايت او را نپذيرفت او عاصى و نافرمان است ، و اگر ياورانى مىيافت اقدام ميكرد ، و اگر ياورى نيافت ملامتى بر او نيست و سرزنش از آن آنانست كه او را يارى نكردند ، زيرا مأمور بودند در هر حال ويرا اطاعت كنند ، ولى او مأمور نبود بدون يار و ياور با ديگران بستيز پردازد ، و او بمنزلهء خانهء خدا است كه مردم بايد بسوى او بحجّ روند ، اگر عمل كردند واجب خود را بجاى آورده‌اند ، و اگر نرفتند لوم و سرزنش بر مردم است نه بر خانهء خدا .\r\nديگرى گفت : اگر واجب و لازم شده است كه مردم امامى داشته باشند و از بودن او ناچارند ، از كجا باضطرار واجب شده كه او علىّ باشد نه ديگرى ؟\r\n","description":"","footnote":"","page_name":" 470 ","page_number":470},
  {"content":"\r\nمأمون گفت : از آن جهت كه خداوند اطاعت فرد مجهولى را واجب نميسازد ، زيرا آن ممتنع است يعنى شدنى نيست ، و اگر طاعت كسى را واجب ساخت آن كس بايد معيّن و مشخص باشد ، پس ناچار بايد رسولش او را بمردم معرّفى كند بطور واجب و ضرورى تا قطع عذر كند ، و عذرى ميان خداوند و بندگانش باقى نماند ، آيا نمىبينى كه اگر خداوند بر مردم روزهء يك ماهى از سال را واجب كند امّا آن ماه را معيّن نكند ، و نشانه اى براى آن ندهد ، و بعهدهء بندگان گذارد كه خود با عقلشان آن ماه كه خدا در نظر دارد و روزه‌اش را فرض و واجب كرده است بشناسند و از ماه‌هاى ديگر بعقل خود آن را مشخّص كنند ديگر به ارسال رسول و فرستادن پيغمبر ، خلق احتياجى نداشتند و نيز از امامى كه از ناحيهء پيغمبر به آنان خبر دهد .\r\nشخصى ديگر از علماى مجلس گفت : از كجا ثابت ميدارى كه على در روز دعوت پيامبر صلى الله عليه و آله بالغ بود ، با آنكه مردمان گفته‌اند او در آن هنگام كه به ايمان دعوت شد ، كودك بود و بسنّ مردان نرسيده بود و نه حكمى داشت و نه مكلَّف ساختن او جايز بود ، و نه بسن مردان مكلَّف رسيده بود ، مأمون گفت : از اين راه ثابت ميكنم كه مطلب از اين خالى نبود كه در آن وقت يا علىّ صلاحيّت\r\n","description":"","footnote":"","page_name":" 471 ","page_number":471},
  {"content":"\r\nآن داشت كه خداوند پيامبرش را مأمور دعوت او به اسلام كند ، كه در اين صورت طاقت تحمّل حكم و تكليف را دارا بوده ، و قدرت بر اداى فرائض الهى داشته است ، يا نه اين صلاحيت را نداشته كه خداوند رسولش را مأمور بدعوت او بنمايد ، و رسول خدا صلى الله عليه و آله از پيش خود او را دعوت كرده نه به حكم خدا ، كه در اين صورت لازم آيد كه بر خدا افترا بسته باشد ، و خداوند ميفرمايد : * ( وَلَوْ تَقَوَّلَ عَلَيْنا بَعْضَ الأَقاوِيلِ ، لأَخَذْنا مِنْه بِالْيَمِينِ ، ثُمَّ لَقَطَعْنا مِنْه الْوَتِينَ ) * ( اگر بر ما افترا بندد هر آينه دست راست او را گرفته و رگ قلبش را قطع مىكنيم الحاقة : 46 الى 44 ) و با وجود اين آيا باز پيغمبر صلى الله عليه و آله بندگان خدا را بدان چه خداوند تعالى طاقت آن را بديشان نداده تكليف مينمايد ؟ و اين از محالات است كه بودنش امكان ندارد ، و هيچ دانائى بر آن حكم نمىكند ، و پيامبر صلى الله عليه و آله هم بر آن دلالت نمىنمايد ، خداوند بزرگتر است از اينكه امر بمحال كند ، و شأن رسول او هم أجل است از اينكه امر كند به چيزى كه خلاف ممكن است در حكمت بارى تعالى ، چون سخن مأمون بدينجا رسيد همگى ساكت شدند و از اظهار نظر لب فرو بستند .\r\nمأمون گفت : تاكنون شما سؤال ميكرديد و بر من اشكال مىگرفتيد اكنون اجازه مىدهيد كه من از شما سؤالاتى كنم ؟ گفتند : بله بفرماييد ، مأمون گفت :\r\n","description":"","footnote":"","page_name":" 472 ","page_number":472},
  {"content":"\r\nآيا اين نيست كه امّت به اجماع از پيغمبر صلى الله عليه و آله نقل كرده‌اند كه فرمود :\r\n« من كذب علىّ متعمّدا فليتبوّء مقعده من النّار » هر كس از روى عمد بر من دروغ بندد در قيامت جايگاهش را در آتش دوزخ مهيّا مىكند ) گفتند : آرى ، گفت :\r\nو روايت كرده‌اند كه فرمود : هر كس معصيت خدا را مرتكب شود چه كوچك باشد آن معصيت و چه بزرگ و سپس آن را عقيدهء خود قرار دهد و بر آن اصرار ورزد ، پس او در طبقات جهنّم مخلَّد خواهد بود ؟ گفتند : آرى ، گفت : اكنون مرا خبر دهيد كسى را كه مردم بعنوان خلافت اختيار كردند آيا جايز است او را خليفهء رسول خدا صلى الله عليه و آله بدانيم ، و از جانب خدايش منصوب بداريم ، با اينكه رسول خدا صلى الله عليه و آله او را بجانشينى تعيين نكرده بود اگر بگوئيد : آرى جايز است ، بىشك مكابره نموده‌ايد ، و اگر گوئيد : خير ، لازم آيد كه ابو بكر خليفهء رسول خدا صلَّى الله عليه و آله نبوده و نيز از جانب خدا عزّ و جل نبوده باشد و شما بر پيامبر دروغ بسته باشيد و در معرض آن كسان باشيد كه پيغمبر نشانى بر دوزخى بودنشان قرار داده است ، و اينك بگوئيد در كدام قول از اين دو قول راستگوئيد : آيا در اينكه پيامبر صلى الله عليه و آله از دنيا رفت و خليفه براى خود معيّن نفرمود ، يا اينكه به ابو بكر مىگوئيد : يا خليفة رسول الله ؟ [ اگر هر دو را راست بگوئيد اين غير\r\n","description":"","footnote":"","page_name":" 473 ","page_number":473},
  {"content":"\r\nممكن است چرا كه متناقض يك ديگرند 
  ] و اگر يك كدام را كه تصديق كنيد آن ديگر باطل خواهد شد ، پس از خداوند پروا كنيد ، و به حال خود فكر كنيد ، و تقليد را كنار بگذاريد ، و از امور بىدليل و نامعلوم بپرهيزيد ، به خدا سوگند خداوند تعالى عمل و عقيده اى را از كسى نمىپذيرد مگر آنكه از روى انديشه و عقل انجام داده باشد ، و نپذيرفته باشد مگر آن را كه حقّ بودنش را عقل امضا مىكند و دو دلى شك است نه يقين ، و پيوسته دو دل بودن كفر به خداوند متعال است و جايگاه دارنده اش آتش دوزخ خواهد بود .\r\nو به من بگوئيد آيا جايز است شخصى از شما برده اى بخرد ، و چون خريدارى كرد برده مولا شود و خريدار بردهء او ؟ همه گفتند : نه ، گفت : پس چگونه مىشود كسى را كه شما به او مرتبهء خلافت داده‌ايد و او را بمقام رسانده‌ايد مولاى شما باشد ، در حالى كه ولايت را شما به او بخشيده‌ايد ؟ آيا شما بر او خليفه نخواهيد بود ؟ بلكه شما خليفه اى ساخته‌ايد و بعد گفته‌ايد كه او خليفهء رسول خدا صلى الله عليه و آله است ، و چون بر او خشم گرفتيد او را بقتل رسانده‌ايد چنان كه با عثمان بن عفّان شد . يكى از حاضران گفت : براى اينكه امام در حكم وكيل\r\n","description":"","footnote":"","page_name":" 474 ","page_number":474},
  {"content":"\r\nمسلمين است ، هر گاه از وكالتش راضى باشند بكارش ادامه مىدهد ، و هر وقت بر او خشم گرفتند عزلش مىنمايند ، مأمون پرسيد : مسلمانان و بندگان و شهرها از آن كيست ؟ گفتند : همه از آن خداوند است ، گفت : پس خداوند سزاوارتر است كه براى بندگان خود و شهرها وكيل قرار دهد تا بندگان او ، زيرا كه از احكام موضوعاتى كه امّت بر آن اجماع دارد اينست كه هر كس در ملك ديگرى ضررى احداث كند ضامن آن خواهد بود ، و او را نمىرسد كه در ملك غير خود تصرّف كند ، و اگر تصرّف كرد بدهكار و ضامن است .\r\nآنگاه گفت : به من بگوئيد آيا پيامبر صلى الله عليه و آله در هنگام رفتنش براى خويش جانشينى معيّن كرد يا نه ؟ گفتند : خير خليفه اى معيّن نكرد ، پرسيد : آيا ترك اين كار هدايت بود يا گمراهى ؟ گفتند : هدايت بود ، گفت : پس بر مردم واجب است هدايت را متابعت كنند ، و از ضلالت و گمراهى دورى جويند و آن را ترك كنند ، گفتند : همين كار را انجام دادند ، گفت : پس از چه رو پس از رحلت او خليفه تعيين كردند با اينكه او خود ترك كرده بود ، و رها كردن طريقه و عمل او خود ضلال و گمراهى است ، و محال است كه خلاف هدايت ، هدايت باشد ، و وقتى كه ترك تعيين خليفه هدايت باشد ، پس چرا ابو بكر خليفه براى خود قرار داد و رسول خدا صلى الله عليه و آله قرار نداده بود ، و همچنين عمر امر\r\n","description":"","footnote":"","page_name":" 475 ","page_number":475},
  {"content":"\r\nرا بشورا ميان مسلمانان قرار داد بر خلاف رفيقش ابو بكر ؟ ! زيرا شما ميپنداريد پيامبر خدا صلى الله عليه و آله خليفه اى براى خود معيّن ننمود ، ولى ابو بكر معيّن كرد و عمر نيز تعيين خليفه را ترك نكرد آنچنان كه رسول خدا صلى الله عليه و آله ترك كرده بود بنا بر پندار شما كه مانند ابو بكر هم نكرد ، و نوع سومى به كار گرفت ( يعنى بشوراى شش نفرى واگذار كرد ) ، به من پاسخ دهيد و بگوئيد كدامين از اين سه قسم صحيح و درست بود ؟ اگر فعل رسول خدا صلى الله عليه و آله را صواب بدانيد ، پس ابو بكر را خطاكار دانسته‌ايد و همچنين وجوه ديگر در بقيّهء اقوال . و مرا خبر دهيد كدام يك از اين وجوه درست بود ؛ رفتار پيغمبر صلى الله عليه و آله در عدم تعيين خليفه ، يا رفتار ديگران كه تعيين خليفه و جانشين براى خود به نحوى نمودند ؟\r\nبه من بگوئيد : آيا جايز است ترك تعيين از رسول خدا صلى الله عليه و آله هدايت باشد ، و فعل آن از ديگران نيز هدايت ؟ ! و هدايت خود ضدّ هدايت باشد ؟ ! در صورت ضلالت معنايش چيست و كجاست ، اينك به من بگوئيد آيا از زمان رحلت پيغمبر صلى الله عليه و آله تا كنون كسى به اختيار جميع اصحاب پيغمبر بخلافت رسيده است ؟ اگر بگوئيد : خير ، پس لازم گردانيده‌ايد كه تمامى مردم پس از رحلت\r\n","description":"","footnote":"","page_name":" 476 ","page_number":476},
  {"content":"\r\nرسول خدا صلى الله عليه و آله راه ضلالت پيموده‌اند ، و اگر بگوئيد : آرى ، امّت را تكذيب كرده‌ايد و قول شما وجوهى را كه قابل انكار نيست باطل مىكند . و حال بگوئيد :\r\nآيا راست است اين قول خداوند عزّ و جلّ كه فرموده است : * ( قُلْ لِمَنْ ما فِي السَّماواتِ وَالأَرْضِ ، قُلْ لِلَّه ) * ( بگو از ان كيست آنچه در آسمانها و زمين است ؟\r\nبگو از ان خداست ) گفتند : راست است ، گفت : آيا آنچه غير خداست از خدا نيست كه ايجادكنندهء آن و مالك آن بوده است ؟ گفتند : آرى ، گفت : در اين گفتارتان بطلان آنست كه واجب گردانيده‌ايد كه خود اختيار خليفه اى كنيد كه حكمش بر شما نافذ باشد و او را خليفهء رسول خدا صلى الله عليه و آله بدانيد ، و حال آنكه خود ، او را بخلافت و امارت نشانده‌ايد و طاعت او را بر خود واجب كرده‌ايد ، و چون بر او غضب كرديد عزلش مىكنيد و اگر امتناع ورزد او را مىكشيد ، واى بر شما ! دروغى را بر خدا افترا نبنديد ، كه عقوبتش را فرداى قيامت خواهيد ديد آن هنگام كه در برابر ميزان عمل قرار گيريد و بر خدا و رسولش وارد شويد در حالى كه عمدا بر او دروغ بسته‌ايد ، با وجود اينكه او فرموده است « هر كس بر من دروغ بندد جايگاه خود را در آتش دوزخ مهيّا ببيند » .\r\nآنگاه رو به قبله نموده و دستهايش را بسوى آسمان بالا برده و گفت :\r\n","description":"","footnote":"","page_name":" 477 ","page_number":477},
  {"content":"\r\nپروردگارا ! من اينان را ارشاد كردم و آنچه بر گردن من واجب بود كه به اينان بگويم دريغ ننمودم و گفتم ، بار الها ! براستى كه من در حال شكّ رهايشان نكردم و براى تقرّب جستن بسوى تو تقديم علىّ را بر ديگران پس از رحلت پيغمبرت صلى الله عليه و آله دين خود گرفتم ، آنچنان كه رسول تو ما را بدان امر كرده بود ، راوى گويد : همه متفرّق شديم ، و ديگر چنين اجتماعى پس از آن تا مأمون زنده بود تشكيل نداديم .\r\nمحمّد بن احمد بن يحيى بن عمران اشعرىّ گفت : در خبرى ديگر آمده كه همهء قوم ساكت شدند ، و مأمون پرسيد : سبب سكوت شما چيست و چرا ساكت شديد ؟ گفتند : نمىدانيم چه بگوئيم ، مأمون گفت : پس همين مقدار بحث كفايت مىكند و حجّت بر شما تمام شد ، آنگاه دستور داد همه را بيرون كنند ، و ما همگى با حالت تحيّر و سرگردانى و خجلت بيرون شديم ، و مأمون بفضل بن سهل نظر افكنده گفت : اين نهايت آن چيزى بود كه اينان داشتند ، پس كسى فكر نكند كه جلالت من مانع شد كه اينان بر من كلامم را نقض كنند ، و توفيق دهنده خداست .\r\n","description":"","footnote":"","page_name":" 478 ","page_number":478},
  {"content":"\r\n\r\nباب 46 آنچه از آن حضرت عليه السّلام در بارهء ادلَّهء امامت ائمّه عليهم السّلام و ردّ غاليان و قائلين تفويض آمده\r\n1 - تميم قرشىّ - رضى الله عنه - بسند متن از حسن بن جهم روايت كرده كه گفت : روزى بمجلس مأمون وارد شدم و حضرت رضا عليه السّلام در آنجا بود ، و علماى علم كلام و فقهاء از هر فرقه و طائفه اى در آن مجلس بودند ، يكى از آنان از حضرت سؤال كرده گفت : يا ابن رسول الله ! به چه دليل امامت براى مدّعى آن ثابت مىشود ؟ امام فرمود : به نصّ و دليل ، سائل پرسيد دلالت امام در چيست ؟\r\nفرمود : در علم و دانش ، و مستجاب شدن دعاى او ، گفت : وجه خبر دادن شما به چيزهائى كه بعدا واقع مىشود به چه چيز است ؟ فرمود : از راه آن علم معهودى كه از رسول خدا صلى الله عليه و آله بما رسيده است ( مراد صحيفهء جامعه است ) ، سائل گفت : به چه چيز از نيّات قلبى مردم آگاهى ميابيد ؟ فرمود : مگر به تو اين\r\n","description":"","footnote":"","page_name":" 479 ","page_number":479},
  {"content":"\r\nخبر نرسيده است كه رسول خدا صلى الله عليه و آله فرمود : « از فراست مؤمن بپرهيزيد ، زيرا او بنور خداداد نظر مىكند » ، ( 1 ) مرد گفت : شنيده‌ام ، فرمود : مؤمنى نيست مگر اينكه فراستى است مر او را كه با نور خدائى باطنش به مقدار ايمان و مبلغ بينش و هوشيارى و دانش خود به جهان مىنگرد ، و خداوند جمع كرده است در ما امامان باندازهء تفرّسى كه بهمهء مؤمنين داده است ، و خود در كتاب محكمش فرموده است : * ( إِنَّ فِي ذلِكَ لَآياتٍ لِلْمُتَوَسِّمِينَ ) * ( بدرستى كه در اين نشانه هائى است براى متوسمين - يعنى كسانى كه بعلائمى نظر كنند و از آن علائم حقيقتى را درك كنند - حجر : 75 ) و اوّلين فرد از متوسّمان رسول خدا صلى الله عليه و آله بود ، سپس امير مؤمنان ، آنگاه حسنين و از پس ايشان امامان از اولاد حسين عليهم السّلام تا روز باز پسين و قيامت ، حسن بن جهم گويد : چون امام عليه السّلام اين سخن بگفت مأمون به دو رو كرده گفت : اى ابا الحسن سخنت را براى ما ادامه بده ، و از آنچه را كه خداوند بشما خاندان اهل بيت عطا فرموده ما را نيز بيفزا ، حضرت فرمود :\r\nبراستى كه خداوند عزّ و جلّ ما را بروح مقدّس و مطهرى از جانب خود مؤيّد فرموده كه آن فرشته نيست و با هيچ كس از گذشتگان نبوده است مگر با\r\n\r\n","description":"","footnote":"\r\n( 1 ) . مرحوم كلينى در كتاب كافى در اين مورد بابى عنوان كرده است و در ذيل آن پنج خبر نقل شده كه يكى از آنها همين خبر و از قول حضرت باقر عليه السّلام مىباشد .\r\n","page_name":" 480 ","page_number":480},
  {"content":"\r\nرسول خدا صلى الله عليه و آله ، و آن روح با امامان از ما هست و آنان را يارى و هدايت مينمايد و موفّقشان مىدارد ، و آن عمودى است از نور ميان ما و خداوند عزّ و جلّ ، مأمون به او گفت : اى ابو الحسن به من خبر داده‌اند كه جماعتى در بارهء شما غلوّ و زياده روى ميكنند ، و از حدّ ميگذرند ، امام فرمود : پدرم موسى بن جعفر و او از پدرش جعفر بن محمّد و او از پدرش محمّد بن علىّ و او از پدرش علىّ بن الحسين ، و او از پدرش حسين بن علىّ و او از پدرش علىّ بن ابى طالب عليهم السّلام و او از رسول خدا صلى الله عليه و آله روايت كرده است كه آن حضرت فرمود : مرا از آنچه حقّ و حدّ من است بالاتر مبريد ، زيرا خداوند تبارك و تعالى مرا عبد قرار داده است پيش از آنكه رسول قرار دهد ، و در كتاب خود فرموده است : * ( ما كانَ لِبَشَرٍ أَنْ يُؤْتِيَه الله الْكِتابَ وَالْحُكْمَ وَالنُّبُوَّةَ ثُمَّ يَقُولَ لِلنَّاسِ كُونُوا عِباداً لِي مِنْ دُونِ الله وَلكِنْ كُونُوا رَبَّانِيِّينَ بِما كُنْتُمْ تُعَلِّمُونَ الْكِتابَ وَبِما كُنْتُمْ تَدْرُسُونَ ، وَلا يَأْمُرَكُمْ أَنْ تَتَّخِذُوا الْمَلائِكَةَ وَالنَّبِيِّينَ أَرْباباً أَ يَأْمُرُكُمْ بِالْكُفْرِ بَعْدَ إِذْ أَنْتُمْ مُسْلِمُونَ ) * ( هيچ بشرى را كه خداوند بر او كتاب و حكمت فرستاده است و او را به نبوّت برگزيده ، نمىرسد كه پس از آن بمردم بگويد : بندگان من باشيد و مرا پرستش كنيد نه خداوند را ، بلكه پيمبران بر حسب وظيفهء خود بمردم ميگويند خدا را بپرستيد و كاملا در آموختن بكوشيد و عمل كنيد و آنچه را كه آموخته‌ايد از\r\n","description":"","footnote":"","page_name":" 481 ","page_number":481},
  {"content":"\r\nكتاب ، به ديگران بياموزيد ، و امر نمىكنند شما را كه فرشتگان و انبياء را پروردگار خود بدانيد ، چگونه ممكن است آنان شما را بكفر بخوانند پس از آنكه بخداى يگانه ايمان آورده‌ايد - آل عمران : 80 ، 81 ) و علىّ عليه السّلام فرموده است : دو طائفه در بارهء من خود را هلاك كرده‌اند و مرا گناهى نيست ؛ يكى دوست تجاوزگر و افراط كار كه رعايت حدود اشخاص را نمىكند ، و ديگرى دشمنى كه از حدّ گذرانده دشمنى را ، و ما بيزارى ميجوئيم و به خداوند تبارك و تعالى پناه ميبريم از كسى كه در بارهء ما غلوّ كند ، و ما را از حدّ بندگى خدا بالاتر برد ، همانطور كه عيسى بن مريم عليهما السّلام از نصارى به خداوند پناه برد ، خداوند متعال ميفرمايد : * ( وَإِذْ قالَ الله يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَأُمِّي إِلهَيْنِ مِنْ دُونِ الله ) * - إلى - * ( وَأَنْتَ عَلى كُلِّ شَيْءٍ شَهِيدٌ ) * ( ياد آر آنكه خداوند بعيسى بن مريم گفت : آيا تو مردم را گفتى : من و مادرم را دو خداى ديگر غير از خداى عالم اختيار كنيد ، عيسى گفت : خداوندا ! تو از هر مثل و مانند و شريك منزّهى ، هرگز مرا نشايد كه چنين سخن ناحقّى بگويم ، اگر من چنين چيز گفته باشم تو بهتر مىدانى ، آنچه من در قلب دارم ميدانى و من از آنچه تو دانى آگاهى ندارم ، همانا توئى كه همهء اسرار را ميدانى و كاملا آگاهى بر هر پنهانى ، من چيزى جز آنچه تو مرا امر كردى بگو به آنان نگفته‌ام ، فرمان دادى بگويم : تنها خدا را بپرستيد كه پروردگار من و شما است ، و من خود گواه آنان\r\n","description":"","footnote":"","page_name":" 482 ","page_number":482},
  {"content":"\r\nبوده و ناظر عملشان تا زنده بودم ، و چون مرا بردى خود بر آنان نگهبان و ناظر اعمالشان بودى ، و تو بر هر چيزى عالم و گواهى - مائده : 117 ) و نيز خداوند عزّ و جلّ فرموده است : * ( لَنْ يَسْتَنْكِفَ الْمَسِيحُ أَنْ يَكُونَ عَبْداً لِلَّه وَلَا الْمَلائِكَةُ الْمُقَرَّبُونَ ) * ( عيسى بن مريم خود باكى ندارد و ابا و امتناع هرگز نمىكند از اينكه خدا را بنده باشد ، و همين طور فرشتگان مقرب - نساء : 173 ) و باز در آيهء ديگر ميفرمايد : * ( مَا الْمَسِيحُ ابْنُ مَرْيَمَ إِلَّا رَسُولٌ قَدْ خَلَتْ مِنْ قَبْلِه الرُّسُلُ وَأُمُّه صِدِّيقَةٌ كانا يَأْكُلانِ الطَّعامَ ) * ( مسيح پسر مريم پيامبرى بيش نبود كه قبل از او هم انبيائى آمده و رفته بودند ، و مادرش نيز زنى راستگو و با ايمان بود و هر دو هم غذا ميخوردند ( يعنى بشر بودند ) - مائده : 75 ) يعنى نياز به دفع مدفوع داشتند و تغوّط ميكردند .\r\nپس هر كس براى پيمبران ، خدائى قائل باشد و يا براى امامان ربوبيّتى مدّعى گردد يا نبوّت ايشان را معتقد شود يا در حقّ غير ايشان پيشوائى و امامت قائل گردد ، ما از او بيزاريم هم در دنيا و هم در عالم آخرت . پس مأمون پرسيد كه شما در بارهء رجعت چه ميفرماييد ؟ امام عليه السّلام فرمود : آن بجا و حقّ است ، و در امتهاى پيشين هم بوده است ، و قرآن مجيد هم بدان ناطق است ، و رسول خدا\r\n","description":"","footnote":"","page_name":" 483 ","page_number":483},
  {"content":"\r\nصلى الله عليه و آله هم فرموده : هر چه در امّتهاى سابق اتّفاق افتاده در اين امّت نيز اتّفاق خواهد افتاد بىكم و كاست طابق النّعل بالنّعل و بدون تفاوت ، و فرمود : هر گاه مهدىّ امّت از اولاد من خروج كند عيسى بن مريم عليهما السّلام نازل شود ، و پشت سر او با او نماز گزارد و فرمود : اسلام با غريبى شروع شد و به زودى كه بغربت باز گردد ، پس خوشا به حال غربا ، پرسيدند : يا رسول الله سپس چه خواهد شد ؟\r\nفرمود : سپس حقّ به صاحبش باز خواهد گشت .\r\nمأمون گفت : يا ابا الحسن در بارهء تناسخ و قائلين به آن چه ميگوئيد ؟\r\nامام عليه السّلام فرمود : هر كس قائل بتناسخ باشد به خداوند بزرگ كافر ، و بهشت و جهنّم را تكذيب كرده است .\r\nمترجم گويد : « كسانى كه در آن زمان قائل بودند كه پس از مرگ ، روح به بدن ديگرى تعلَّق مىگيرد ، يا انسان و يا حيوان » .\r\nمأمون پرسيد : نظر شما در بارهء مسخشدگان چيست ؟ حضرت فرمود :\r\nاينان قومى بودند كه خداوند بر ايشان غضب كرد و مسخ شدند ، سه روز زنده بودند و سپس هلاك شدند ، و توليد نسل نيز ننمودند ، پس آنچه در دنيا از ميمونها و خوكها و غير آنان ديده مىشود آن حيواناتى هستند كه نام\r\n","description":"","footnote":"","page_name":" 484 ","page_number":484},
  {"content":"\r\nمسخشدگان را بر آنها نهاده‌اند ، و نيز آن حيواناتى كه استفاده خوراك و هر نوع استفادهء ديگرى از آنها حرام است .\r\nمأمون گفت : خداوند مرا پس از تو زنده نگذارد اى ابو الحسن ! به خدا سوگند علم صحيح يافت نميشود مگر نزد شما خاندان ، و علوم همهء پدرانت يك جا به تو رسيده است ، خداوند از اسلام و اهلش تو را جزاى خير دهد .\r\nحسن بن جهم گفت : چون آن حضرت برخاست من او را دنبال كردم و آن جناب به منزل رفت ، و من بر او وارد شدم و عرضه داشتم : يا ابن رسول الله سپاس خداى را كه نظر نيك امير المؤمنين مأمون را متوجّه شما ساخت و عقيدهء او را در بارهء شما نيكو نمود تا حدّى كه او را بر آن داشت كه احترام شايسته اى از حضرتت بجاى آورد ، امام در پاسخ من فرمود : اى ابن جهم آنچه تو از احترام و اكرام او نسبت به من و گوش دادن او بمطالب من ديدى فريبت ندهد ، همانا به زودى مرا با دادن سمّ هلاك خواهد كرد و او بر من جفاكار گردد و من اين را از راه همان عهد معهودى كه از پدرانم از رسول خدا صلى الله عليه و آله به من رسيده است ميدانم ( مراد صحيفهء جامعه است كه املاء رسول خدا صلى الله عليه و آله و كتابت امير مؤمنان عليه السّلام است ) ، و تو اين مطلب را تا من در قيد حياتم فاش مساز و آن را كتمان كن .\r\nحسن بن جهم گويد : من بإحدى اين ماجرا را در ميان نگذاردم تا اينكه\r\n","description":"","footnote":"","page_name":" 485 ","page_number":485},
  {"content":"\r\nآن حضرت در طوس بسمّ كشته شد ، و در خانهء حميد بن قحطبهء طائى در همان بقعه اى كه هارون دفن شده بود در كنار هارون به خاك سپرده شد . ( سلام الله و بركاته عليه ) .\r\n2 - محمّد بن موسى بن متوكَّل - رضى الله عنه - بسند مذكور در متن از حسين بن خالد صيرفىّ روايت كرد كه حضرت رضا عليه السّلام فرمود : هر كس معتقد به تناسخ باشد كافر است ، سپس فرمود : خداوند غلات را از رحمتش دور گرداند ، كاش يهودى بودند ، اى كاش مجوسىّ بودند ، اى كاش نصرانىّ بودند ، اى كاش قدرىّ ( 1 ) مذهب بودند ، كاش از مرجئه ( 2 ) بودند ، كاش حرورى ( 3 ) بودند ! ؟ ( يعنى غالى از همهء اين منحرفين بدتر است ) ، آنگاه فرمود : با\r\n\r\n","description":"","footnote":"\r\n( 1 ) . قدريّه قومى هستند كه ميگفتند : همگى افعال و اعمال ايشان مخلوق خودشانست ، و خدا را در آن اعمال قضائى نيست ، و در حديث آمده است كه : « هيچ قدرى به بهشت داخل نميشود ، و او كسى است كه ميگويد : چيزى كه خدا بخواهد تحقّق نمىيابد ، و آنچه شيطان بخواهد متحقّق مىشود » .\r\n( 2 ) . مرجئه فرقه اى از مسلمانانند كه بعقيدهء ايشان با بودن ايمان ، هيچ معصيتى زيان نميرساند ، همانطور كه با كفر طاعتى سود نمىدهد . و وجه تسميهء ايشان اينست كه بعقيدهء اين گروه خدا عذاب ايشان را در برابر گناهان بتأخير افكنده ، و گفته شده است كه ايشان همان فرقهء جبرى هستند كه بعقيدهء ايشان بنده انجام دهندهء فعلى نيست و اضافهء فعل به او مجازيست چنان كه ميگوئيم : نهر روان شد ، و آسيا بگردش افتاد . و مجبّره را از آن جهت مرجئه ناميده‌اند كه ايشان امر خدا را بتأخير مىافكنند ، و معاصى كبيره را مرتكب ميشوند ، و در بيانى حكايت شده از مطرّزى آمده است كه ايشان را از آنرو به اين نام ناميده‌اند كه حكم مرتكبين كبائر را بروز قيامت موكول ميكنند . و به نظر ميرسد كه در اثر اشكالات بسيارى كه مردم به بعض از صحابه وارد مىكردند و پاسخ صحيحى نداشت اين مذهب اختراع شد .\r\n( 3 ) . حروريه طائفه اى از خوارجند كه از علىّ عليه السّلام بيزارى جستند ، و بكفر او گواهى دادند . و اين عنوان منسوب به « حرورا » - بفتح اوّل و دوم و سكون واو - دهكده اى در بيرون كوفه است ، زيرا اين فرقه در آغاز كار خود در آن مكان اجتماع كردند ، و با علىّ عليه السّلام از در مخالفت درآمدند ، و از اين رو به آن دهكده منسوب شدند .\r\n","page_name":" 486 ","page_number":486},
  {"content":"\r\nاينان ( يعنى غلات ) همنشينى نكنيد ، رفاقت و دوستى ننماييد ، و از آنان بيزارى جوئيد ، خداوند از آنان بيزارى جسته است .\r\nمترجم گويد : « مراد از غلات جماعتى هستند كه معتقد بودند اگر كسى امام زمان خود را شناخت ديگر تمامى تكاليف از او ساقط مىشود ، و حلال و حرام براى او معنى ندارد ، لذا واجبات را ترك مىكردند و محرّمات الهى را مرتكب مىشدند ، و از هيچ حرامى پرهيز نداشتند و گاهى محرّمات و واجبات را نيز بجا نمىآوردند و يا اينكه علىّ را خدا مىپنداشتند ، به كلَّيهء كسانى كه داراى اين چنين عقيده اى بودند غالى ، و به جماعتشان غلات مىگفتند ، نه آنكه هر كس در فضائل علىّ بن ابى طالب و ائمّهء ديگر عليهم السّلام زياده روى كند غالى است ، هرگز ، اين قول نادرست و از روى بىاطَّلاعى است ، در ميان بزرگان ما ، كسانى هستند كه بول و غائط امام را پاك ميدانند و معتقدند امام علم » ما كان و ما يكون و ما هو كائن « را ميداند ، و همهء كائنات باذن او در حركت و گردشند و در آسمان و زمين چيزى از امام مخفى نيست ، و از پشت سر مىبيند همانطور كه از پيش رو مىبيند ، و بدون فرمان او از زمين چيزى نمىرويد ، و پر كاهى از جاى نمىجنبد ، و از اين قبيل مطالب يا با دليل و يا بىدليل و بعضى\r\n","description":"","footnote":"","page_name":" 487 ","page_number":487},
  {"content":"\r\nپوچ ، ولى هيچ كدام اينان « غالى » اصطلاحى آن زمان نيستند ، و حلال خود را حرام و حرام او را حلال نمىدانند و براى خداوند در عبادت شريك نمىآورند ، و تنها او را مىپرستند و حلال و حرام او را پيروى مىكنند ، و تنها و تنها از جهت رواياتى كه رسيده است - كه صحيح يا ناصحيح - بدين مطالب معتقد شده‌اند ، و اگر بدانند نادرست است از عقيدهء خود بازمىگردند ، و مراد حضرت اين گونه اشخاص نيست ، بلكه شامل همان گروهى ميگردد كه قبلا بدان اشاره شد ، يعنى اهل الحاد ، نه تندروان در فضائل اهل البيت عليهم السّلام .\r\nو مراد از مرجئه كسانى هستند كه گويند : « لا يضرّ مع الايمان معصية كما لا تنفع مع الكفر طاعة » و نيز گويند : صحابه پاك و منزّه‌اند و اگر در زمان بعد از پيغمبر صلى الله عليه و آله خطائى از آنان سر زده ما حقّ نداريم به آنان توهين كنيم يا نسبت خطا بدهيم ، امر آنان را به خداوند وامىگذاريم و تأخير مىاندازيم تا بروز قيامت . چون آنان ايمان آورده‌اند و با ايمان هم از دنيا رفته‌اند كارهاى نادرست و ظلمهائى كه كردند بما دخلى ندارد ، امرشان را به آخرت ارجاع مىدهيم .\r\nو امّا قدريّه قومى هستند كه گويند : بنده خود خالق افعال خود است ، و ما با قدرت خود هر كار را انجام ميدهيم و خواست خداوند معنى ندارد ، و پس از آنكه خداوند ما را خلق كرد ديگر ما را به خود واگذارد و مشيّت و خواست او براى ما كارى از پيش نمىبرد ، و ما هستيم كه هر كار را بخواهيم ميتوانيم انجام دهيم خداوند مشيّتش بدان و انجام آن تعلَّق گرفته باشد يا نگرفته باشد ، هيچ گونه ربطى به او ندارد و ما ميتوانيم انجام دهيم و لو او نخواهد انجام شود .\r\nو حروريّه جماعتى از خوارج نهروان و دشمنان على عليه السّلام ميباشند » .\r\n3 - محمّد بن علىّ ماجيلويه - رضى الله عنه - بسند مذكور در متن از ياسر خادم روايت كرد كه گفت : به حضرت رضا عليه السّلام عرضكردم : نظر شما در مورد\r\n","description":"","footnote":"","page_name":" 488 ","page_number":488},
  {"content":"\r\nتفويض چيست ؟ امام عليه السّلام فرمودند : خداوند تبارك و تعالى امور دينش ( يعنى تعيين مصداق براى امورى كه خداوند براى آن حكمى نازل فرموده ، يا امر و مطلبى را اجمالا دستور داده ؛ مانند نماز و زكات و حجّ و اين قبيل امور ) به پيغمبرش واگذار كرده ، و فرموده است : * ( ما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا ) * ( هر چه كه پيغمبر آورد بپذيريد و هر چه را نهى كرد از آن بپرهيزيد - حشر : 7 ) امّا خلق و روزى دادن را به او وامگذارد ( و اين امور تكوينى است نه تشريعى ) سپس گفت : خداوند عزّ و جلّ ميفرمايد : * ( الله خالِقُ كُلِّ شَيْءٍ ) * ( خداوند خالق هر چيز است - رعد : 16 ) و باز فرموده : * ( الله الَّذِي خَلَقَكُمْ ثُمَّ رَزَقَكُمْ ثُمَّ يُمِيتُكُمْ ثُمَّ يُحْيِيكُمْ ) * ( قل ) * ( هَلْ مِنْ شُرَكائِكُمْ مَنْ يَفْعَلُ مِنْ ذلِكُمْ مِنْ شَيْءٍ سُبْحانَه وَتَعالى عَمَّا يُشْرِكُونَ ) * ( خداوند است كه شما را خلق كرده و روزى داده و سپس مىميراند و باز زنده مىكند ، ( بگو ) آيا از آنها كه شما خدا پنداشته‌ايد كسى اين چنين كارهائى را مىتواند بكند ؟ منزّه است آن خداوند و برتر است از آنچه براى او شريك قرار داده‌اند - روم : 40 ) .\r\n4 - محمّد بن علىّ بن بشّار - رضى الله عنه - بسند مذكور در متن از ابو هاشم جعفرىّ روايت كرد كه گفت : از امام ابو الحسن الرّضا عليه السّلام از غلات و\r\n","description":"","footnote":"","page_name":" 489 ","page_number":489},
  {"content":"\r\nمفوّضه پرسيدم ؟ فرمود : غلات كافر ، و مفوّضه مشركند ، هر كس با ايشان همنشين شود يا رفت و آمد كند ، يا همخوراك و همشرب شود ، يا مواصلت نمايد ، يا مزاوجت كند ؛ دختر بدهد يا بستاند ، يا آنان را امان دهد يا در امانتى امين داند ، يا حديثشان را تصديق كند ، يا ايشان را در كلامى يارى نمايد ، از حريم ولايت خداوند عزّ و جلّ و رسول گراميش صلى الله عليه و آله خارج گشته و از دائرهء ولايت ما خاندان بيرون رفته است .\r\n5 - بسند ضعيف مذكور از ابو الصّلت هروى روايت شده كه گفت : به حضرت رضا عليه السّلام عرض كردم : يا بن رسول الله ! در اطراف شهر كوفه مردمى عقيده دارند كه پيامبر در نماز سهو نكرد ، فرمود : دروغ ميگويند ، خدايشان لعنت كناد ! آنكه سهوى نميكند خداست كه جز او معبودى نيست ، گويد : عرض كردم در ميانشان جماعتى گويند : حسين كشته نشده و خداوند حنظلة بن اسعد شبامىّ ( 1 ) را بشكلش در آورده و\r\n\r\n","description":"","footnote":"\r\n( 1 ) . حنظلة بن اسعد شبامى يكى از اصحاب امام حسين عليه السّلام است كه در روز عاشورا بشهادت رسيد ، وى همانست كه پيش روى امام عليه السّلام مقابل صفوف دشمن ايستاد و با صداى بلند فرياد زد و اين آيات را كه گفتار مؤمن آل فرعون است بر آن قوم خواند : * ( يا قَوْمِ إِنِّي أَخافُ عَلَيْكُمْ مِثْلَ يَوْمِ الأَحْزابِ مِثْلَ دَأْبِ قَوْمِ نُوحٍ وَعادٍ وَثَمُودَ وَالَّذِينَ مِنْ بَعْدِهِمْ وَمَا اللَّه يُرِيدُ ظُلْماً لِلْعِبادِ وَيا قَوْمِ إِنِّي أَخافُ عَلَيْكُمْ يَوْمَ التَّنادِ ، يَوْمَ تُوَلُّونَ مُدْبِرِينَ ما لَكُمْ مِنَ اللَّه مِنْ عاصِمٍ وَمَنْ يُضْلِلِ اللَّه فَما لَه مِنْ هادٍ\r\n( ادامهء خطابهء حنظلة ) يا قوم لا تقتلوا حسينا فيسحتكم اللَّه به عذاب « : اى مردم بكشتن حسين اقدام نكنيد كه خداوند شما را به عذاب استيصال هلاك و نابود خواهد كرد . پس از اين خطابه دشمن حمله برد كه او را بكشد ولى نشد ، امام فرمود :\r\nرحمك اللَّه يا ابن اسعد\r\n! اين مردم مستوجب عذاب شدند ، تو قرآن بر ايشان خواندى و آنان بقتل تو كمر بستند ، وى كلامى چند با حضرت صحبت كرد ، سپس سلام كرد و گفت يا بن رسول اللَّه اجازه فرما ، بعدا در بهشت شما را ملاقات خواهم كرد و بميدان رفته بقتال پرداخت و بشهادت رسيد - * ( وَسَلامٌ عَلَيْه يَوْمَ وُلِدَ وَيَوْمَ يَمُوتُ وَيَوْمَ يُبْعَثُ حَيًّا\r\n.\r\n","page_name":" 490 ","page_number":490},
  {"content":"\r\nاوست كه مقتول گشته و حسين بن علىّ عليهما السّلام را خدا به آسمان برده همچنان كه عيسى را به آسمان برد و از كشتن نجات داد ، و به اين آيه از قرآن هم استدلال ميكنند * ( لَنْ يَجْعَلَ الله لِلْكافِرِينَ عَلَى الْمُؤْمِنِينَ سَبِيلًا ) * ( خداوند براى كافران بر مؤمنان راهى قرار نداده است - نساء : 141 ) . فرمود : دروغ گفته‌اند ، مشمول غضب الهى گردند و لعنت او بر ايشان باد ! و آنان كافر گشتند به تكذيبى كه رسول خدا صلى الله عليه و آله را مىنمايند در خبرى كه از قتل و شهادت حسين بن علىّ عليهما السّلام داد و فرمود : « حسين كشته مىشود به خدا قسم » . بدون ترديد حسين عليه السّلام كشته شده و كسانى كه از حسين بهتر بودند امير مؤمنان و حسن بن علىّ عليهما السّلام كشته شدند ، و از ما كسى نيست مگر اينكه كشته مىشود ، و من نيز با سمّ كشته خواهم شد به دست نامردى حقّه باز ، اين را ميدانم از آن عهد معهودى كه از جانب رسول خدا صلى الله عليه و آله بما رسيده و او را بدان مطلب جبرئيل از جانب ربّ العالمين خداوند عزّ و جلّ آگاهى داده ، و امّا آيهء مباركه اى كه فرموده : * ( وَلَنْ\r\n","description":"","footnote":"","page_name":" 491 ","page_number":491},
  {"content":"\r\nيَجْعَلَ الله لِلْكافِرِينَ عَلَى الْمُؤْمِنِينَ سَبِيلًا ) * اين در مقام حجّت است ، يعنى خداوند حجّتى براى كافرين بر عليه مسلمين مؤمن قرار نداده ، يعنى لن يجعل الله للكافر على المؤمن حجّة ، شكَّى در اين نيست كه خداوند خبر داده است از كفّار كه انبياء الهى را بقتل رسانيدند بناحقّ ، بدون هيچ حجّت و دليلى كه در دست داشته باشند ، و با اينكه آنان را كشتند باز آيه درست و بجا است و خداوند براى ايشان راهى و دليلى بر كشتن انبيايش عليهم السّلام نگذاشته است كه حجّت و بهانهء آنان باشد ، و با آن دليل و برهان بتوانند اثبات حقّانيّت خود بر عليه انبياء عليهم السّلام يا مؤمنان كنند .\r\nمؤلَّف گويد : من آنچه از احاديث در اين مطلب است كه مربوط به ابطال غلوّ و تفويض است در كتاب « ابطال الغلوّ و التفويض » ثبت كرده‌ام .\r\n\r\nباب 47 ذكر اخبارى كه دلالت بر امامت آن حضرت دارد\r\n1 - احمد بن زياد همدانى - رضى الله عنه - بسند مذكور در متن از عمير ابن يزيد روايت كرده كه گفت : من نزد ابو الحسن الرّضا عليه السّلام بودم ، و آن حضرت سخن از محمّد بن جعفر بن محمّد عليهما السّلام بميان آورد و فرمود : من بر خود\r\n","description":"","footnote":"","page_name":" 492 ","page_number":492},
  {"content":"\r\nواجب كردم كه با او در زير يك سقف نمانم ، من با خود گفتم : او ما را امر بصلهء رحم و نيكى با خويشان مىكند ، و در بارهء عموى خود چنين ميگويد ! ! حضرت نظرى به من كرد و فرمود : اين كار خود برّ و صله است ، زيرا وقتى او نزد من رفت و آمد كند در بارهء من چيزهائى ميگويد و مردم باورشان مىشود و او را تصديق مىكنند و چون آمد و رفتى نباشد و او نزد من نيايد ، اگر مطلبى بگويد قولش مقبول ديگران نخواهد بود .\r\nدلالت ديگر :\r\n2 - پدرم - رضى الله عنه - از سعد بن عبد الله ، از محمّد بن عيسى بن عبيد روايت كرد كه گفت : محمّد بن عبد الله طاهرى نامه اى به حضرت رضا عليه السّلام نوشت و از عمويش كه در دستگاه سلطان خدمت مىكند و به لباس آنان درآمده شكايت كرده بود و اينكه امر وصيّت وى در دست او است ، امام در پاسخ نامهء وى مرقوم فرمود : امّا در امر وصيّت كفايت شدى و اين مشكل بر طرف خواهد شد ، محمّد سخت نگران شد و پنداشت كه آن را از وى خواهند گرفت ، و پس از بيست روز از دنيا رفت .\r\nمترجم گويد : « در پاره اى از نسخ بجاى » عمّه « با عين مهمله » غمّه «\r\n","description":"","footnote":"","page_name":" 493 ","page_number":493},
  {"content":"\r\nبا عين معجمه ضبط شده است و در اين صورت معنى خبر اين مىشود كه محمّد بن عبد الله شكايت داشت از اينكه خود در دستگاه سلطان است و شغل ادارى دارد و امر وصيّت هم در دست اوست و نمىرسد و حضرت نوشت كه كفايت شد ، و او فكر ميكرد او را از وصىّ بودن خلع مىكند ، و محزون شد ولى اين طور نبود و پس از بيست روز مرد » .\r\nدلالت ديگر :\r\n3 - محمّد بن حسن بن وليد - رضى الله عنه - بسند متن از محمّد بن عبد الله قمّى روايت كرد كه گفت : من نزد حضرت رضا عليه السّلام بودم و سخت تشنگى بر من غلبه كرده بود ، و خوش نداشتم طلب آب در آن مجلس بنمايم ، حضرت خود آب خواست و قدرى چشيد و ظرف آب را به من داد و گفت : اى محمّد بياشام آبيست خنك و من آشاميدم .\r\nدلالت ديگر :\r\n4 - محمّد بن موسى بن متوكَّل - رضى الله عنه - بسند مذكور در متن از علىّ بن جعفر روايت كرده كه گفت : از ابو الحسن طيّب [ طبيب 
  ] شنيدم\r\n","description":"","footnote":"","page_name":" 494 ","page_number":494},
  {"content":"\r\nميگفت : هنگامى كه حضرت موسى بن جعفر عليهما السّلام از دنيا رفت ، حضرت رضا عليه السّلام ببازار رفت و سگ ، برّه ، و خروسى خريد و به خانه برد ، مأمور هارون كه در مدينه كارهاى حضرت را زير نظر داشت به هارون گزارش داد كه علىّ بن موسى ببازار رفته و چنين چيزهائى را براى خود خريدارى كرده است ، هارون گفت : از جانب او در امان شديم ( يعنى فهميديم كه خيال حكومت ندارد و حضرت اين كار نامناسب با شأن خويش را كرد و خود مباشر خريد سگ و گوسفند و خروس شد كه افكار از او منصرف شود تا توهّم نكنند او در فكر سلطنت است ، و بدين كار از شرّ هارون در أمان باشد ) ، بعدا زبيرى كه خود مأمور دستگاه و كارمند امنيّت بود سعايت كرد و در نامهء ديگرى به هارون نوشت كه علىّ بن موسى در خانهء خويش را به روى مردم گشوده و آنان را به امامت خود دعوت مىكند ، هارون گفت : عجيب است اين مرد ( يعنى همان مأمور خودش زبيرى ) ! خود نوشته بود كه علىّ بن موسى شخصا بيرون رفته و برّه و سگ و خروس خريد و بعد نامه مينويسد كه او مردم را به امامت خود دعوت مىكند ! ! دلالت ديگر :\r\n5 - علىّ بن عبد الله ورّاق - رضى الله عنه - بسند مذكور در متن از\r\n","description":"","footnote":"","page_name":" 495 ","page_number":495},
  {"content":"\r\nابو الحسن صائغ و او از عمويش روايت كرد كه گفت : من بهمراه حضرت رضا عليه السّلام بسوى خراسان بيرون آمديم ، با حضرتش راجع به قتل رجاء بن أبي ضحّاك كه مأمور بردن امام بود صحبت كردم ، مرا از اين كار نهى كرد و فرمود :\r\nميخواهى يكنفر مؤمن را در مقابل يكنفر كافر بكشتن دهى ؟ ( مراد اين بود كه تو را خواهند كشت ) ، و چون به اهواز رسيديم به اهالى آن شهر فرمود : براى من « ني » نيشكر تهيّه كنيد ، يكى از مردم كم عقل و احمق گفت : اين مرد دهاتى نمىداند كه « ني » در فصل تابستان پيدا نميشود ، مردمى هم گفتند : اى سرور ما ! « ني » در اين فصل يافت نمىشود ، اين در زمستانست ، فرمود :\r\nجستجو كنيد ، بالاخره آن را خواهيد يافت ، اسحاق بن ابراهيم گفت : به خدا سوگند آقايم تا چيزى موجود نباشد طلب نميكند ، جماعتى را به اطراف فرستادند كه « ني » تهيّه كنند ، و بالاخره كارگران اسحاق آمدند و گفتند :\r\nمقدارى « ني » نزد ما هست كه از براى بذر ذخيره كرده‌ايم ، و اين يكى از ادله و علامات او بود ، پس چون به مكانى رسيديم كه آن را « قريّة » يا « قتريه » ميگفتند شنيدم كه در سجده اش ميگفت : « لك الحمد ان اطعتك و لا حجّة لي ان\r\n","description":"","footnote":"","page_name":" 496 ","page_number":496},
  {"content":"\r\nعصيتك و لا صنع لي و لا لغيري في إحسانك ، و لا عذر لي ان أسأت ، ما اصابني من حسنة فمنك ، يا كريم اغفر لمن في مشارق الأرض و مغاربها من المؤمنين و المؤمنات »\r\n( حمد مخصوص تو است اگر تو را اطاعت كنم ، و مرا حجّتى و عذرى نيست اگر تو را معصيت و نافرمانى كنم ، و عملى از براى من و غير من نيست در احسان و بخشش تو ، و مرا عذرى نيست اگر كار بدى انجام دهم ، و آنچه خوبى و نيكى به من رسد همه از جانب تو است ، اى كريم بيامرز هر كس كه در مشرق و مغرب عالم از مؤمنين و مؤمنات است » . اسحاق گفت : تا چند ماه عقب او نماز گزارديم ، و آن حضرت در نمازهاى واجب در ركعت اوّل حمد و إنّا أنزلناه ، و در ركعت دوم حمد و * ( قُلْ هُوَ الله أَحَدٌ ) * چيزى نيفزود .\r\nدلالت ديگر :\r\n6 - محمّد بن علىّ ماجيلويه - رضى الله عنه - بسند مذكور در متن از محمّد بن داود روايت كرد كه گفت : من و برادرم نزد حضرت رضا عليه السّلام بوديم كه خبر آوردند دهان محمّد بن جعفر كليد شد ( يعنى چانه اش را بستند ) امام برخاست و روان شد و ما نيز بهمراه او رفتيم و ديديم كه چانهء\r\n","description":"","footnote":"","page_name":" 497 ","page_number":497},
  {"content":"\r\nمحمّد را بسته‌اند ، و اسحاق بن جعفر و فرزندان او و جماعتى از اولاد ابى طالب گرد جنازه اش مىگريند ، امام عليه السّلام ببالين او نشست و نگاهى به روى او كرده و لبخندى زد و حاضران مجلس از اين عمل روى در هم كشيدند و ناراحت شدند ، پاره اى گفتند : اين لبخند ، شماتت او بعمويش بود ، راوى گفت :\r\nحضرت برخاست كه در مسجد نماز بخواند ، ما به او عرضكرديم فدايت شويم اينان از خندهء شما خوششان نيامد و آن را حمل بر غرض كردند و حرفهائى از آنان شنيديم وقتى شما تبسم نموديد ، حضرت فرمود : خنده‌ام از تعجّب در گريستن اسحاق بود ، و به خدا سوگند او پيش از محمّد از دنيا ميرود و محمّد بر او خواهد گريست ، پس از آن محمّد بهبود يافت ، و اسحاق قبل از او جان سپرد .\r\nدلالت ديگر :\r\n7 - محمّد بن علىّ ماجيلويه - رضى الله عنه - بسند مذكور در متن از يحيى بن محمّد بن جعفر بازگو كرده گويد : پدرم محمّد بن سختى مريض شد ، امام عليه السّلام بعيادت او آمد ، و عمويم اسحاق نشسته بود و بر او ميگريست و\r\n","description":"","footnote":"","page_name":" 498 ","page_number":498},
  {"content":"\r\nسخت بيتابى ميكرد ، يحيى گويد : حضرت به من توجّهى كرده پرسيد : چرا عمويت گريه مىكند ؟ عرضكردم براى اين حالتى كه شما در مريض مشاهده ميكنيد ، آن جناب به من نظرى افكند و گفت : تو اين قدر ناراحت نباش ، زيرا اسحاق قبل از محمّد در ميگذرد ، يحيى گويد : پس از چندى پدرم سلامتى يافت امّا اسحاق پيش از او از دنيا رفت .\r\nنويسندهء كتاب - رحمه الله - گويد : اين امور را حضرت از كتابى كه در آن علم منايا كه در آن مقدار عمر هر يك از اين خانواده ثبت است ميدانسته و آن كتاب بطريق ميراث از رسول خدا صلى الله عليه و آله به آنان رسيده بود ، و آن همين كتاب است كه امير مؤمنان عليه السّلام ميفرمايد : مرا علم منايا و بلايا و نسبها و فصل خصومات و مرافعات داده‌اند ، ( مراد صحيفهء جامعه است ) .\r\nدلالت ديگر : ( ) 8 - علىّ بن عبد الله وراق - رضى الله عنه - بسند مذكور در متن از اسحاق ابن موسى روايت كرد كه گفت : زمانى كه محمّد بن جعفر ( بن محمّد ) عليهما السّلام در مكَّه خروج كرد و مردم را به امامت و رهبرى خويش ميخواند ، و از او به\r\n","description":"","footnote":"","page_name":" 499 ","page_number":499},
  {"content":"\r\nامير المؤمنين تعبير ميكردند ، و با او بخلافت بيعت كرده بودند ، حضرت رضا عليه السّلام در مكَّه بر او وارد شد ، و گفت : اى عمو جان پدر و برادرت را تكذيب مكن ، امر خلافت تو سرانجام نخواهد داشت ، و اين بگفت و بيرون آمد و من بهمراه او بودم تا بمدينه آمدم ، اندكى گذشت كه جلودىّ صاحب منصب لشكرى با افرادى بدان جا رفته و لشكر او را هزيمت داد ، و او ناچار امان طلبيد ، و لباسى سياه در بر كرده ، بمنبر رفت ، و خود را از خلافت خلع كرد و گفت :\r\nاين امر مربوط به مأمون مىباشد ، و سهمى در آن براى من نخواهد بود ، و آنگاه بسوى خراسان رهسپار شده و در گرگان از دنيا رفت .\r\nمترجم گويد : « محمّد بن جعفر فرزند امام صادق عليه السّلام است و كنيهء او ابو جعفر بوده ، گفته‌اند مردى عابد و زاهد بوده و در تمام يازده ماه از سال يك روز در ميان روزه بود ، و در ميان خويشان و قبيلهء خود محترم و با عزّت ميزيسته ، و در سال 203 در ماه شعبان در گرگان بدرود حيات گفت ، و گويند : مأمون بر او نماز خوانده است . طبرىّ در تاريخ خود گويد هنگامى كه حسين بن حسن علوىّ با ياران خود از اهل بيتش ديدند كه مردم از روش صحيح دين منحرف گشته‌اند ، و خبر قتل ابو السّرايا را شنيدند ، و اينكه طالبيّين را از كوفه و بصره و شهرهاى عراق بيرون كرده‌اند ، و حكومت و قدرت باز بدست بنى العبّاس افتاده ، اطراف محمّد ابن جعفر را گرفته و نزد او گرد آمدند ، و گفتند : تو خود مقام و موقعيّت\r\n","description":"","footnote":"","page_name":" 500 ","page_number":500},
  {"content":"\r\nخود را در ميان مردم ميدانى ، اكنون بيرون آى و خود را معرّفى كن و ما ، مردم را به بيعت با تو ميخوانيم و قطعا كسى مخالفت نخواهد كرد ، محمّد ابتدا نمىپذيرفت ، لكن مرتّب فرزندش علىّ و حسين بن حسن افطس بوى اصرار كردند تا حاضر بقيام شد ، و شرح حال او را خطيب در تاريخ بغداد ج 2 از ص 113 الى 115 آورده است :\r\nگويد : مأمون جنازهء وى را كه ميبردند خود را بدان رسانيد و پياده شد و بر او نماز خواند و جنازه اش را مشايعت كرد تا او را به خاك سپردند ، و چون به او گفتند شما خسته مىشويد خوب است سوار شويد ، گفت :\r\nنه ، اين رحمى است كه مدّت دويست سال است قطع شده است » .\r\nدلالت ديگر :\r\n9 - احمد بن محمّد بن يحيى العطَّار - رضى الله عنه - بسند مذكور در متن از محمّد بن أثرم نقل كرده كه محمّد بن اثرم - همو كه در زمان ابو السّرايا رئيس شهربانى محمّد بن سليمان علوىّ بود - گفت : اهل بيت محمّد و غير آنان از قريش در شهر مدينه گرد او اجتماع كرده و با او بيعت كردند ، و از او خواستند كه كسى را بسراغ ابو الحسن الرضا عليه السّلام بفرستد ، و گفتند او طرفدار ماست و امر ما و او يكى است ، محمّد بن سليمان گفت : نزد او برو و سلام ما را برسان و به او\r\n","description":"","footnote":"","page_name":" 501 ","page_number":501},
  {"content":"\r\nبگو : خاندان تو اجتماع كرده‌اند ، و دوست دارند كه شما با آنان باشى ، اگر صلاح ميدانى بدينجا آى ، گويد : من نزد آن حضرت به « حمراء الأسد ( 1 ) » رفته و در آنجا خدمتش رسيدم و پيام محمّد را كه مرا به ابلاغ آن فرستاده بود به ايشان عرضكردم ، فرمود : سلام مرا به او برسان و بگو بيست روز كه گذشت من خواهم آمد ، من بازگشتم و پاسخ حضرت را به محمّد ابلاغ نمودم ، چند روزى گذشت و چون هجدهمين روز از روز ابلاغ رسيد « ورقاء » مأمور جلودي آمد و با ما بنبرد پرداخت و ما را منهزم ساخت و من بسوى « صورين ( 2 ) » فرار كردم كه ناگهان شنيدم هاتفى مرا خطاب كرده گفت : « يا أثرم ! من به او رو كردم ديدم ابو الحسن عليه السّلام است ، و ميگويد : بيست روز گذشت يا نه ؟ » و وى محمّد بن سليمان بن داود بن حسن بن حسن بن علىّ بن ابى طالب عليهما السّلام است .\r\nمترجم گويد : « ضمير » عليه « در جملهء » فاجتمع عليه اهل بيته « ظاهرا به محمّد بن سليمان بر ميگردد ، و لكن بنا بر نوشتهء مورّخين وى از جانب ابو السّرايا كه با محمّد بن ابراهيم طباطبا بيعت و مشاركت در خروج كرده بود مأمور شد بسوى مدائن رود و از جانب شرقى ببغداد حمله برد ، و شايد مراد محمّد بن ابراهيم طباطبا كه با او بيعت كردند باشد ، و در خبر سقطى رخ داده باشد » .\r\n\r\n","description":"","footnote":"\r\n( 1 ) . مكانى است در هشت ميلى مدينه ، و آن مسيرى بود كه پيامبر صلى اللَّه عليه و آله در روز احد براى تعقيب مشركين از آنجا گذشت .\r\n( 2 ) . موضعى در نزديكى مدينه مىباشد .\r\n","page_name":" 502 ","page_number":502},
  {"content":"\r\nدلالت ديگر :\r\n10 - محمّد بن احمد بن ادريس - رضى الله عنه - بسند مذكور در متن از معمر بن خلَّاد روايت كرد كه گفت : ريّان بن صلت در مرو زمانى كه فضل بن سهل او را به پاره اى از شهرهاى خراسان بعنوان والى ارسال داشته بود به من گفت :\r\nدوست دارم از ابو الحسن عليه السّلام براى من اجازه بگيرى كه خدمتش برسم و سلامى عرض كنم ، و خيلى ميل دارم كه از لباسهايش چيزى به من دهد و همچنين از پول نقد درهمى چند از آن دراهمى كه بنام او سكَّه زده‌اند ، گويد :\r\nمن بر حضرتش وارد شدم ، قبل از اينكه اظهارى كنم خود ابتداء فرمود : راستى ريّان بن صلت خواسته است بر ما وارد شود ، و از لباس ما و از دراهم بنامم چيزى درخواست داشته كه به او عطا كنيم ، من او را اذن مىدهم كه نزد ما بيايد ، بعد ريّان آمد و سلام كرد و امام عليه السّلام دو دست لباس و سى درهم از همانها كه بنام او سكَّه زده بودند بوى بخشيد .\r\n","description":"","footnote":"","page_name":" 503 ","page_number":503},
  {"content":"\r\nدلالت ديگر :\r\n11 - علىّ بن احمد برقى - رحمه الله - بسند مذكور در متن از جدّ اعلايش محمد بن خالد برقى روايت كرده كه حسين بن موسى بن جعفر بن محمّد علوىّ گفت : ما جماعتى از جوانان بنى هاشم در كنار ابو الحسن عليّ بن - موسى عليهما السّلام بوديم كه جعفر بن عمر علوىّ با وضعى به دو و لباسهايى مندرس بر ما گذشت ، پاره اى از ما به ديگران نظر انداختند و بتمسخر از وضع لباس نامطلوبى كه جعفر در برداشت خنديدند . امام عليه السّلام فرمود : شما به زودى او را ثروتمند و با پيروان بسيارى خواهيد ديد ، يك ماه يا حدود آن گذشت كه جعفر ابن عمر والى مدينه شد و كارش بالا گرفت و وضع مادّيش سر و سامان يافت . و وقتى از كنار ما گذشت خواجگان اطرافش را گرفته و سوارانى بهمراه او بودند .\r\nمصنّف كتاب گويد : وى جعفر بن محمّد بن عمر بن حسن بن عليّ بن - عمر بن عليّ بن الحسين بن عليّ بن أبى طالب عليهم السّلام مىباشد .\r\n","description":"","footnote":"","page_name":" 504 ","page_number":504},
  {"content":"\r\nدلالت ديگر :\r\n12 - پدرم - رضى الله عنه - بسند مذكور در متن از حسين بن بشّار روايت كرده كه گفت : حضرت رضا عليه السّلام فرمود : همانا عبد الله ، محمّد را مىكشد ، عرضكردم عبد الله بن هارون محمّد بن هارون را مىكشد ؟ فرمود : آرى ، عبد الله كه اكنون در خراسان است محمّد بن زبيدة را كه در بغداد است خواهد كشت ، و او هم ويرا كشت ( مراد آنست كه هنگامى كه حضرت در مدينه بود از كشته شدن امين بدستور مأمون خبر داد ) .\r\nدلالت ديگر :\r\n13 - حمزة بن محمّد علوىّ در ماه رجب سال 339 در قم بسند مذكور در متن از ابن ابى نجران و صفوان بن يحيى برايم روايت كرد كه حسين بن قياما كه از رؤساى واقفيان بود از ما خواست كه از حضرت رضا عليه السّلام براى او اذن ملاقات گيريم ، و ما هم براى او اذن گرفتيم ، چون با امام روبرو شد ، پرسيد : شما امام\r\n","description":"","footnote":"","page_name":" 505 ","page_number":505},
  {"content":"\r\nهستيد ؟ حضرت فرمود : بله من امامم ، ابن قياما گفت : من خدا را شاهد ميگيرم كه تو امام نيستى ، امام مدّتى سر به زير افكنده خاموش بود و با انگشت بر زمين ميزد بعد سر برآورده فرمود : از كجا ميدانى كه من امام نيستم ؟ ابن قياما گفت : چون ما را روايت كرده‌اند از امام صادق عليه السّلام كه فرموده است : امام عقيم و بدون فرزند پسر نخواهد بود و سنّى از شما گذشته و فرزندى نداريد ! حضرت بار ديگر بفكر فرو رفت و بيش از پيش طول داده آنگاه سر برافراشت و گفت : من نيز خداوند را شاهد مىگيرم كه چند روزى نمىگذرد كه خداوند رحمان به من پسرى عنايت خواهد كرد . عبد الرّحمن بن ابى نجران گويد : ما ماهها را انگشت شمارى ميكرديم ، از آن روزى كه اين سخن رفته بود يك سال نگذشته بود كه خداوند حضرت جواد عليه السّلام را به او عطا فرمود ، و گفت : اين حسين بن قياما در بيت هنگام طواف متحيّر ايستاده بود ، امام موسى بن جعفر عليهما السّلام بر او گذر كرده پرسيد : چرا در اينجا متوقفى ، چه شده است ترا ؟ خدا ترا حيران كند ! و در اثر اين نفرين او واقفى شد .\r\nمترجم گويد : « گفتگوى ما بين ابن قياما و حضرت رضا عليه السّلام در مدينه واقع شده ، زيرا ميلاد حضرت جواد عليه السّلام در ماه رمضان سال 195 در مدينه بوده است .\r\n","description":"","footnote":"","page_name":" 506 ","page_number":506},
  {"content":"\r\nدلالت ديگر :\r\n14 - پدرم - رضى الله عنه - بسند مذكور در متن از موسى بن هارون روايت كرد كه گفت : حضرت رضا عليه السّلام را ديدم كه در مدينه به هرثمة ( ابن اعين ) مينگريست و ميفرمود : گوئى مىبينم او را به مرو مىبرند و سرش را از بدنش جدا ميسازند ، گويد : همين طور هم شد .\r\nمترجم گويد : « هرثمة بن أعين از رؤساى لشكر » امين « بود و پيش از شكست لشكر امين از مأمون ، جزء سران سپاه مأمون گشت ، و خدماتى بزرگ براى مأمون انجام داد كه از جمله تار و مار كردن طرفداران و لشكريان ابو السرايا بود ، ولى در آخر كار يكى از مأموران مأمون بوى گزارش داد كه هرثمه با ابو السّرايا مراسله دارد ، مأمون او را احضار كرده و در پيش روى او ، وى را تازيانه زده و بزندان روانه ساختند و در زندان توسّط توطئه اى او را بقتل رساندند » .\r\nدلالت ديگر :\r\n15 - احمد بن زياد همدانى - رضى الله عنه - بسند مذكور در متن از ابى حبيب نباجيّ روايت كرد كه گفت : من رسول خدا صلى الله عليه و آله را در عالم رؤيا\r\n","description":"","footnote":"","page_name":" 507 ","page_number":507},
  {"content":"\r\nديدم كه به نباج ( قريه اى است در راه بصره بحجاز ) آمده و در مسجدى كه حاجيان در هر سال منزل مىكنند فرود آمده ، و مثل اينكه من بحضورش شرفياب شده سلام كردم و در مقابل آن حضرت ايستادم ، در نزد او طبقى بافته از برگ خرماى مدينه ديدم كه در ميان آن تمر صيحانىّ ( نوعى از خرما ) بود ، و گوئى آن حضرت دست برد و مشتى از آن خرما را به من داد ، و آن را شمردم و هجده دانه بود ، و از خواب بيدار شدم و خوابم را چنين تعبير كردم كه برابر هر دانه خرمائى كه گرفته‌ام يك سال عمر خواهم كرد ، چون بيست روز از اين ماجرا گذشت من در مزرعه مشغول به كار بودم و زارعين زمين را آماده ميكردند كه ناگاه كسى آمد و خبر آورد كه حضرت علىّ بن موسى عليهما السّلام از مدينه آمده و در مسجد مزبور نزول اجلال فرموده ، و مردم از هر جانب ، بسوى او ميشتابند ، من كار را رها كرده و به خدمت او رفتم ، ديدم او عليه السّلام در موضعى كه رسول خدا صلى الله عليه و آله را در خواب در آنجا ديدم نشسته همانطور كه جدّش نشسته بود ، و زير پايش تخته حصيرى است مانند همان حصير كه در زير پاى رسول خدا صلى الله عليه و آله ديده بودم ، و در مقابلش طبقى از برگ بافته شدهء از خرما است و از همان تمر صيحانىّ در آن طبق است ، من پيش رفته سلام كردم ، حضرت جواب سلام مرا داد و فرمود : پيش آى ، من جلو رفتم ، يك مشت از آن خرما به من داد ، آن را شماره\r\n","description":"","footnote":"","page_name":" 508 ","page_number":508},
  {"content":"\r\nكردم مانند همان عددى بود كه جدّش رسول خدا صلى الله عليه و آله به من داده بود ، عرضكردم يا ابن رسول الله بيشتر مرحمت بفرماييد ، فرمود : اگر رسول خدا صلى الله عليه و آله بيش از اين به تو داده بود ، ما هم بيش از اين سهم تو را ميداديم .\r\nمصنّف كتاب شيخ صدوق - رحمه الله - گويد : چنين دلالتى براى امام صادق عليه السّلام نيز هست كه من آن را در دلائل ذكر كرده‌ام .\r\nمترجم گويد : « ابو حبيب نباجىّ يكى از روات بوده ، و داراى كتابى است و آن را عبد الله بن مسكان عنزىّ كه يكى از اصحاب حضرت موسى بن - جعفر عليهما السّلام و ثقه و از اصحاب اجماع است روايت مىكند ، و ابو حبيب خود از روات محمّد بن مسلم است و ابراهيم بن هاشم نيز از او روايت مىكند . و معلوم ما نشد كه اين مسأله در سفرى كه حضرت بخراسان مىآمد بوده يا غير آن ، هر چند به ظاهر در سفر بخراسان مينمايد - و العلم عند الله » .\r\nدلالت ديگر :\r\n16 - ابو حامد احمد بن علىّ بن الحسين ثعالبىّ از ابو احمد عبد الله بن - عبد الرّحمن معروف بصفوانىّ نقل كرد كه گفت : قافله اى از خراسان بسوى كرمان ميرفت كه در راه راهزنان بر آن تاختند و مردى را كه مظنون بكثرت مال بود\r\n","description":"","footnote":"","page_name":" 509 ","page_number":509},
  {"content":"\r\nاسير گرفتند ، و مدّتى در چنگال آنان گرفتار بود و او را شكنجه ميكردند تا اينكه مالى بعنوان فديه و رهاسازى خود بديشان ببخشد و او را رها كنند ، او را روى يخ نگاه ميداشتند و دهان او را پر از يخ ميكردند ، و دست و پاى او را مىبستند تا اينكه زنى از آن قوم دلش به حال وى بسوخت و او را بىآنكه كسى خبر يابد از بند رها كرد ، و مرد فرار كرده لكن داخل دهان و زبانش بقسمى مجروح شده بود كه قدرت گفتن كلامى را نداشت ، و از راه مقصد بازگشت و بسوى خراسان رفت و شنيد كه علىّ بن موسى عليهما السّلام به نيشابور آمده ، شبى در خواب ديد كه شخصى به او ميگويد : فرزند رسول خدا صلى الله عليه و آله بخراسان وارد شده ، تو درمان درد خود را از وى بخواه ، اميد است تو را بداروئى كه دواى درد توست راهنمائى كند ، گويد : در خواب چنان ميديدم كه من قصد او كردم و آنچه را كه بر سرم آمده بود نزد آن حضرت گزارش دادم ، و درد خود را گفتم ، پس آن جناب به من فرمود : زيره و آويشن ( پودينه ) و قدرى نمك را بكوب و در دهان خود دو يا سه بار بگردان ، شفا خواهى يافت ، مرد از خواب بيدار شد ، ولى خواب خود را اهمّيت نداد و فكرى هم در اين باره نكرد ، و رفت تا به دروازهء نيشابور رسيد ، به او گفتند : علىّ بن موسى عليهما السّلام از نيشابور بيرون\r\n","description":"","footnote":"","page_name":" 510 ","page_number":510},
  {"content":"\r\nشده و اكنون در رباط سعد است ، مرد به خيال افتاد كه نزد آن حضرت رود و گرفتارى و ناراحتى خود را به آن جناب بگويد تا دستور داروئى كه نافع حال او باشد را بدهد ، لذا آهنگ آن مكان كرده و بسوى رباط سعد رهسپار گشت و بر حضرتش وارد شد ، و به اشاره و آن طور كه ممكن بود گفت : يا ابن رسول الله مسألهء من چنين و چنان است ، و دهانم متلاشى شده و زبانم از كار افتاده بقسمى كه قادر نيستم حرف بزنم مگر با سختى ، اگر مرحمت بفرماييد دوائى برايم معرّفى كنيد ممنونم ، امام عليه السّلام فرمود آيا در ( خواب ) به تو ياد نداديم ؟ ( كه چه كن تا ناراحتى دهانت و كندى زبانت بر طرف شود ) برو و همان كه در خواب تعليمت كرديم انجام ده بهبودى مىيابى . مرد گفت : يا ابن رسول الله اگر مصلحت ميدانى بار ديگر دارو را بيان فرما ، حضرت فرمود : زيره و آويشن را با نمك بكوب و دو يا سه بار در دهان بگردان علاج خواهى يافت . مرد گويد : من اين دستور را مطابق فرمايش حضرت به كار بسته و صحّت يافتم ، ابو حامد احمد بن علىّ بن الحسين ثعالبىّ گويد : من از ابو احمد عبد الله بن عبد الرّحمن مشهور بصفوانىّ شنيدم كه ميگفت : من آن مرد را ديدم و از خود او اين حكايت را شنيدم .\r\n","description":"","footnote":"","page_name":" 511 ","page_number":511},
  {"content":"\r\nدلالت ديگر :\r\n17 - احمد بن زياد همدانى - رضى الله عنه - از علىّ بن ابراهيم قمّى از ريّان بن صلت روايت كرد كه گفت : وقتى كه ميخواستم بعراق روم به قصد وداع خدمت حضرت رضا عليه السّلام رفتم ، و با خود فكر ميكردم كه از حضرت پيراهنى از لباسهاى شخصيش كه بر تن كرده است بخواهم تا آن را كفن خود كنم و مبلغى هم پول تا براى دخترانم انگشترى تهيّه نمايم ، و چون با حضرت وداع كردم از ناراحتى جدائى و فراقش چنان گريه گلوگيرم شد كه به كلى فراموش كردم آنچه را فكر كرده بودم از او بخواهم ، چون بيرون آمدم و به راه افتادم به آواز بلند مرا صدا زد و فرمود : اى ريّان باز گرد ! من باز گشتم ، فرمود : آيا دوست دارى از پيراهنهائى كه خود بر تن كرده‌ام يكى را به تو دهم تا براى كفن خود كنار گذارى ؟ آيا دوست دارى چند درهمى به تو دهم تا براى دخترانت انگشترى تهيّه كنى ؟ عرضكردم : اى سرور من ، خود قبل از رسيدن به خدمت شما در اين فكر بودم كه از شما درخواست چنين چيزى بكنم لكن شدّت حزن و اندوه فراق شما بكلَّى آن را از يادم برد ، حضرت پشتيش را كنار زد و پيراهنى بيرون آورد و بعد كنار سجّاده را بالا زد و دراهمى چند برداشت و به من\r\n","description":"","footnote":"","page_name":" 512 ","page_number":512},
  {"content":"\r\nداد و من آن را شمردم سى درهم بود .\r\nدلالت ديگر :\r\n18 - پدرم - رضى الله عنه - بسند متن از ابن ابى نصر روايت كرده كه گفت : من در امامت حضرت رضا عليه السّلام در شكّ بودم ، نامه اى به آن حضرت نوشتم و درخواست ملاقات نمودم ، و در نظر گرفتم اگر اذنم دهد از او راجع به سه آيه بپرسم و بر آن تصميم گرفته و عزم خود را جزم كردم ، گويد : جواب نامه آمد و آن اين چنين بود كه « خداوند ما را عافيت عنايت فرمايد و نيز شما را ، امّا اينكه اذن ملاقات طلبيدى ، اين كار - يعنى ورود بر من - كار سختى است ، و اين قوم بر من ، راه آمد و رفت ديگران را تحت كنترل قرار داده‌اند و اسباب زحمت است و الآن نميتوانى چنين اذنى بيابى ، ان شاء الله بعدا اين راه باز شود و آزادى دهند آن وقت اذن خواهم داد ، و بعد جواب آنچه در نظر داشتم راجع به آن سه آيه از حضرتش سؤال كنم برايم نوشته بودند ، امّا به خدا سوگند من در نامه‌ام هيچ گونه اشاره اى به آن آيات نكرده بودم ، لذا همين طور در تعجّب فرو مانده\r\n","description":"","footnote":"","page_name":" 513 ","page_number":513},
  {"content":"\r\nبودم كه اين مطالب چيست و پاسخ كيست ؟ تا بعد متوجه شدم معنى اين كار كه حضرت عليه السّلام در نامه بدان اشاره كرده چيست ، و به من فهمانيد كه او كيست .\r\nدلالت ديگر :\r\n19 - محمّد بن حسن بن وليد - رضى الله عنه - بسند مذكور در متن از بزنطىّ روايت كرد كه گفت : حضرت رضا عليه السّلام مركبى برايم فرستاد كه نزد او روم ، من سوار شده بر آن حضرت وارد شدم و تا پاسى از شب نزد او ماندم ، چون امام خواست تا برخيزد به من گفت : فكر نميكنم در اين موقع بتوانى بمدينه باز گردى ، عرضكردم آرى فدايت شوم ، فرمود : امشب را نزد ما بمان و صبح به يارى خداى - عزّ و جلّ - حركت كن ، عرضه داشتم مانعى ندارد همين كار را مىكنم - فدايت شوم - ، حضرت جاريه اش را گفت : بستر خواب مرا براى وى بگستر ، و ملحفهء مرا كه در زير آن ميخوابم بر آن بستر بيفكن ، و مخدّه و بالش مرا زير سر او بگذار ، من با خود گفتم : كيست كه اين مقدار مقام و منزلت كه نصيب من گشته او را نصيب شده باشد ؟ ! خداوند در نزدش مقامى به من عطا فرمود كه باحدى از اصحاب ما عطا نكرده : مركب خود را فرستاد تا سوار شدم ، فراش خود\r\n","description":"","footnote":"","page_name":" 514 ","page_number":514},
  {"content":"\r\nرا گسترده تا در لحاف و بالش او شب را بروز آوردم ، و احدى از اصحاب ما را نصيبى اين چنين نشده است ، احمد گفت : من نشسته بودم و اين خيالات را در دل مىگذراندم و آن بزرگوار در كنار من بود كه ناگهان گفت : اى احمد ! امير مؤمنان ( علىّ بن ابى طالب ) عليه السّلام وقتى زيد بن صوحان مريض بود بعيادت او رفت و زيد اين را سبب افتخار خود دانست و بر مردم بدان فخر ميكرد ، پس تو اين كار را مكن و از براى خدا تواضع و كوچكى نما ، بعد آن حضرت عليه السّلام تكيه بر دست خويش كرده از جا برخاست .\r\nمترجم گويد : « به نظر ميرسد قسمت آخر حديث خلط يا سقطى دارد ، و در رجال كشى حديث شمارهء 481 تحت عنوان احمد بن ابى نصر بزنطىّ عبارت خبر اين چنين است\r\n« فناداني يا احمد ! إنّ امير المؤمنين عليه السّلام عاد صعصعة بن صوحان ، فقال : يا صعصعة ! لا تجعل عبادتي اياك فخرا على قومك و تواضع لله يرفعك الله » ( مرا ندا داد كه اى احمد امير مؤمنان از صعصعه عيادت كرد و به او گوشزد كرد كه اين عيادت را سبب فخر و مباهات خود بر خويشانت نگير و تواضع پيشه كن تا خداوند مقام ترا بلند كند ) ، و البته اين لفظ صحيحتر به نظر ميرسد ، و زيد يا صعصعه هر دو از بزرگان اصحاب امير مؤمنان عليه السّلام بودند . و زيد در جنگ جمل زخم خورد و بر زمين افتاد ، وقتى كه امير المؤمنين عليه السّلام ببالينش آمد به دو فرمود : رحمك الله يا زيد ! قد كنت خفيف المئونة ، عظيم المعونة » ( خداوند ترا رحمت كند ! چه يارى كم خرج و پر ثمرى بودى )\r\n","description":"","footnote":"","page_name":" 515 ","page_number":515},
  {"content":"\r\nزيد سر برداشت و گفت : « و أنت يا أمير المؤمنين ! فجزاك الله خيرا ، فو الله ما علمتك إلَّا با لله عليما ، و في امّ الكتاب لعليا حكيما ، و أنّ الله في صدرك لعظيم » به خدا قسم من ندانسته با تو نبودم ( چرا كه ) از امّ سلمه شنيدم كه ميگفت : رسول خدا صلى الله عليه و آله در بارهء تو ميفرمود : « من كنت مولاه فهذا عليّ مولاه ، اللَّهم وال من والاه و عاد من عاداه و انصر من نصره و اخذل من خذله فكرهت و الله ان اخذلك فيخذلني الله » .\r\nدلالت ديگر :\r\n20 - علىّ بن احمد بن محمّد بن عمران دقّاق - رضى الله عنه - بسند مذكور در متن از ابو مسروق ( پدر هيثم ) روايت كرد كه گفت : جماعتى از واقفى مذهبان بر حضرت رضا عليه السّلام وارد شدند ، در ميان ايشان علىّ بن ابى حمزهء بطائنىّ ، و محمّد بن اسحاق بن عمّار ، و حسين بن مهران و حسن بن ابى سعيد مكارى بودند ، و علىّ بن ابى حمزه به آن حضرت عرض كرد : قربانت گردم از پدرت چه خبر دارى ؟ حالش چطور است ؟ امام فرمود : پدرم وفات كرده است ، گفت : چه كسى را بجاى خود معرّفى كرده است ؟ فرمود : من گفت : شما چيزى ميگوئى كه احدى از پدرانت نگفته‌اند ، علىّ بن ابى طالب و هر كس پس از اوست ، حضرت گفتند : ولى بهترين و بالاترين پدران من كه\r\n","description":"","footnote":"","page_name":" 516 ","page_number":516},
  {"content":"\r\nرسول خدا صلى الله عليه و آله باشد فرموده است ، على بن ابى حمزه گفت : آيا از اين قوم ( يعنى بنى العبّاس ) بر خود نمىترسى ؟ امام فرمود : اگر از اينان بترسم عليه خود ، ايشان را اعانت كرده‌ام زيرا كه ابو لهب نزد رسول خدا صلى الله عليه و آله آمد و او را تهديد كرد ، و آن حضرت صلى الله عليه و آله در پاسخ ابو لهب فرمود : اگر من از ناحيهء تو كوچكترين خدشه اى فكر كنم ، پس من كذّاب خواهم بود ، و در نبوّت خود دروغگويم ، و اين اوّلين نشانه اى بود كه رسول خدا صلى الله عليه و آله بنمود . و از براى شما ( واقفيّه ) اين نيز اوّلين نشانه و علامت من است كه اگر از جانب هارون كوچكترين صدمه اى به من برسد من دروغزن و مدّعى دروغين باشم ، حسين بن مهران گفت : زمانى آنچه ما ميخواهيم آورده اى كه رسما امامت خود را آشكارا اعلام نمائى ، امام عليه السّلام در پاسخ او گفت : تو نظرت چيست ؟ آيا ميخواهى من خود نزد هارون بروم و به او بگويم من امامم و تو هيچ كاره اى ؟ رسول خدا صلى الله عليه و آله در ابتداى دعوتش چنين كارى نكرد ، و جز اين نبود كه خويشان و هواداران و افراد مورد اعتمادش را از نبوّت خود آگاه كرد و آنان را به اسلام دعوت نمود نه همهء مردم را ، و شما امامت را براى پدران من كه قبل از من بوده‌اند پذيرفته‌ايد ، و قائل هستيد كه علىّ بن موسى از روى تقيّه حيات پدر خويش را انكار مىكند و\r\n","description":"","footnote":"","page_name":" 517 ","page_number":517},
  {"content":"\r\nكتمان مينمايد ، زيرا من بدون تقيّه امامت خود را بشما ابلاغ مىكنم و صريح ميگويم من امام هستم ! پس چگونه پدرم اگر زنده باشد از شما كتمان ميكنم و مىگويم از دنيا رفته است ؟ ! مؤلَّف كتاب - رحمه الله - گويد : اينكه حضرت از هارون باك نداشت ، از جهت آن عهدنامه اى بود كه به او رسيده بود و در آن كشندهء وى را مأمون نامبرده بود نه هارون را .\r\nدلالت ديگر :\r\n21 - حسين بن احمد بن ابراهيم مكتّب بسند مذكور در متن از حسين بن بشّار روايت كرده است كه گفت : بر علىّ بن موسى الرّضا عليهما السّلام پس از شهادت پدرش وارد شدم از بعض كلماتى كه با من تكلَّم كرده بود توضيح ميخواستم ، آن حضرت به من فرمود بسيار خوب اى سماع ! من عرضكردم قربانت گردم به خدا سوگند من در كودكى كه بمكتب ميرفتم بدين لقب ملقّب بودم ، گفت :\r\nحضرت تبسّمى به روى من كرد .\r\nمترجم گويد : « در نسخه هائى كه ديده‌ام همه » يحيى بن بشّار « نوشته شده و در كتب رجال چنين فردى از اصحاب موسى بن جعفر عليهما السّلام\r\n","description":"","footnote":"","page_name":" 518 ","page_number":518},
  {"content":"\r\nنيست ، و آنكه هست بنام « حسين بن بشّار » است كه گفته‌اند واقفى مذهب بوده و سپس به مذهب حقّ بازگشته است و در ضمن علَّامهء حلَّى - رضوان الله عليه - گويد : وى مورد اعتماد است ، به نظر حقير حسين بن يحيى تصحيف شده است ، چون صورت كتابت آن زمان يحيى به حسين نزديك بود : يحيى را « يحيى » ، و الحسين را « الحسين » شبيه بهم مىنوشتند » .\r\nدلالت ديگر :\r\n22 - محمّد بن احمد سنانىّ - رضى الله عنه - بسند مذكور در متن از هرثمة بن اعين روايت كرد كه گفت : من بر آقا و مولايم علىّ بن موسى عليهما السّلام در خانهء مأمون وارد شدم و در آنجا شهرت يافته بود كه علىّ بن موسى از دنيا رفته است - و اين درست نبود - من وارد شدم و اذن ملاقات طلبيدم ، هرثمه گويد :\r\nدر ميان خدّام مأمون كه مورد اطمينان بودند جوانى بود كه او را « صبيح ديلمىّ » مىناميدند ، و او سخت و بحقّ آقايم را دوست ميداشت ، در آن زمان آن جوان خارج شد و چون مرا ديد گفت : اى هرثمة آيا تو نميدانى كه من در پنهان و آشكار معتمد مأمون هستم و از اصحاب سرّ و علن اويم ؟ گفتم : صحيح است ، گفت : اى هرثمه بدان كه مأمون مرا با سى تن از غلامان ديگر كه مورد اطمينان او\r\n","description":"","footnote":"","page_name":" 519 ","page_number":519},
  {"content":"\r\nو اصحاب سرّ و علن او بودند در اوائل شب طلب كرد ، من بر او وارد شدم ، و به اندازه اى چراغ در آنجا روشن بود كه شب چون روز روشن بود ، و در برابر او شمشيرهائى برهنه روى زمين بود كه همه را بزهر آب داده بودند ، پس يك يك ما را طلبيد و از ما عهد و پيمان گرفت ، در حالى كه جز ما احدى در آنجا نبود ، و گفت : اين عهد بر شما لازم و مسجّل است كه بايد بدان وفا كنيد و بايد آنچه شما را بدان امر ميكنم بدون تخلَّف و تأمّل انجام دهيد ، گويد : ما نيز سوگند ياد كرديم كه فرمانش را انجام دهيم ، سپس گفت : هر يك از شما شمشيرى برگيرد و برويد تا خود را بخانهء علىّ بن موسى برسانيد و بر او در حجره اش وارد شويد ، پس اگر او را چه در حال قيام يا قعود يا در خواب ديديد سخنى با وى نگوئيد و شمشيرهاى خود را بر او فرود آوريد و گوشت و خون و مو و استخوان و مغز را در هم كوبيد ، آنگاه فرشها را به روى او اندازيد و شمشيرهاى خود را بر آن فرشها سائيد و پاك نمائيد ، سپس نزد من آئيد ، و اگر اين كار را انجام دهيد و پنهان داريد ، با خود قرار كرده‌ام كه بهر يك ده بدرهء درهم ، و ده قطعه زمين زراعى از املاك خود انتخاب كرده بدهم ، و تا زنده‌ام اين عطيّه را از شما نبرّم ، صبيح ادامه داد كه : ما شمشيرها را برداشته و بحجرهء آن حضرت وارد\r\n","description":"","footnote":"","page_name":" 520 ","page_number":520},
  {"content":"\r\nشديم ، آن بزرگوار بر پهلو خوابيده بود و انگشتان مباركش را حركت مىداد و با خود سخنى ميگفت كه ما نمىفهميديم ، غلامان پيشى گرفته و شمشيرهاى خود را بر او فرود آوردند ، ولى من شمشير خود را انداخته و ايستاده نظر ميكردم ، گوئى آن حضرت ميدانست ما بر سرش هجوم مىآوريم ، لباسى ببر نكرده بود كه اسلحه بدان كارگر نباشد ، پس غلامان فرشها را به روى او انداخته و نزد مأمون بازگشتند ، او پرسيد چه كرديد ؟ گفتند : به آنچه مأمور بوديم عمل كرديم ، سفارش كرد اين مطلب را جايى نگوئيد و آن را پنهان داريد ، چون صبح شد و فجر طالع گشت ، مأمون سر برهنه در مجلس خود نشست و تكمه‌هاى پيرهن باز كرد و وفات آن حضرت را اعلام نمود و مهيّاى تعزيه دارى آن حضرت شد ، وفات او را اظهار ميكرد ، سپس با پاى و سر برهنه برخاسته و به راه افتاد و من نزدش بودم بسوى حجره حضرت رفت و در را باز كرد و صداى همهمهء آن جناب را كه شنيد بدنش بلرزه درآمد ، و بلند گفت : كيست در كنار او ؟ گفتم : يا امير المؤمنين ما نمىدانيم ، گفت : زود ببينيد كيست با او ، ما بسوى او شتافتيم ناگاه ديديم در محراب خود نشسته و به نماز مشغول است و تسبيح مىگويد ، من به مأمون\r\n","description":"","footnote":"","page_name":" 521 ","page_number":521},
  {"content":"\r\nگفتم : در محراب شخصى را مىبينم كه نماز ميخواند و تسبيح مىگويد ، از اين خبر به خود لرزيده و بهتش گرفت و گفت : شما به من دروغ گفتيد و مرا فريب داديد ، خدا شما را لعنت كند ، و از ميان آن جماعت رو به من كرد و گفت : اى صبيح ! تو او را ميشناسى ، ببين كيست نماز ميخواند ؟ گويد : من داخل حجره شدم و مأمون برگشت ، چون بآستانهء در رسيدم ، صدا بلند كرده فرمود : يا صبيح ، عرضكردم : لبّيك يا مولاى و به رو در افتادم ، فرمود : برخيز خدايت رحم كند * ( يُرِيدُونَ أَنْ يُطْفِؤُا نُورَ الله بِأَفْواهِهِمْ ) * - الخ ( خواستند نور خدا را خاموش كنند ولى خداوند خواست كه نورش را به اتمام رساند هر چند كافران آن را خوش نداشته باشند ) صبيح گفت : نزد مأمون بازگشتم رويش چون شبى تار ظلمانى شده بود ، به من گفت : تو پس از من چه يافتى ؟ گفتم : به خدا قسم كه آن جناب در حجره بسلامت نشسته بود و مرا نزد خود خواند و چنين و چنان گفت . صبيح گفت : مأمون تكمه‌هاى جامهء خود را بست ، و امر كرد لباس سلطنتى او را آوردند و آن را بپوشيد ، و گفت : بگوئيد علىّ بن موسى ناراحتى پيدا كرده و بيهوش شده بود و اكنون علَّت او افاقه يافته ، هرثمه گويد : من خدا را شكر و\r\n","description":"","footnote":"","page_name":" 522 ","page_number":522},
  {"content":"\r\nسپاس گفتم و حمد بسيار كردم ، آنگاه بر حضرت وارد شدم ، چون مرا ديد فرمود : آنچه از صبيح شنيدى براى ديگران قصّه مكن و باز مگوى جز از براى كسى كه خداوند قلب او را بمحبّت و ولايت ما آزموده باشد ، عرضه داشتم اى آقاى من فرمانتان را اطاعت ميكنم ، فرمود : اى هرثمه ! مكر اينان بما ضررى نمىرساند تا اينكه اجل مكتوب بسر آيد و پيك مقصود سر رسد ( 1 ) .\r\nدلالت ديگر :\r\n23 - علىّ بن عبد الله ورّاق - رضى الله عنه - بسند مذكور در متن از جعفر ابن محمّد نوفلىّ روايت كرد كه گفت : من در قنطرهء أربق ( شهرى است در خوزستان كه آن را اربك گويند ) خدمت حضرت رضا عليه السّلام رسيدم و سلام كردم و در كنار آن حضرت نشستم و عرضكردم قربانت گردم ، مردمى در اين نواحى هستند كه ميپندارند كه پدرت حيات دارد ، فرمود : دروغ مىگويند ، خدا\r\n\r\n","description":"","footnote":"\r\n( 1 ) . بايد دانست كه قتل هرثمة بن اعين بنا بر آنچه مؤرّخان نوشته‌اند قبل از ورود حضرت عليه السّلام بر مأمون بسال 200 هجرى بوده ، يعنى پيش از آنكه مأمون امر به احضار على بن موسى عليهما السّلام بنمايد او در زندان مأمون كشته شده ، در زمانى كه هنوز امام عليه السّلام از مدينه خارج نشده بود . و به اتّفاق مؤرّخان در سال 201 آن حضرت را از مدينه از طريق بصره به خوزستان آورده و از آنجا از راه بيابان به نيشابور ، و از آنجا به مرو بردند .\r\n","page_name":" 523 ","page_number":523},
  {"content":"\r\nلعنتشان كند ، اگر زنده بود ميراثش را تقسيم نمىكردند و زنانش به شوهر نمىرفتند ، و لكن او به خدا سوگند طعم مرگ را چشيد ، همچنان كه ( جدّش ) علىّ بن ابى طالب عليه السّلام چشيد ، جعفر نوفلىّ گويد : عرضكردم تكليف من چيست ؟ فرمود : بر تو باد پس از مرگ من به فرزندم محمّد ، امّا من خواهم رفت و بازگشتى براى من نيست ، مبارك باد قبرى كه در طوس است ، با دو قبر در بغداد ، گويد : عرضكردم يكى را ميشناسم ( يعنى قبر موسى بن جعفر عليهما السّلام ) ، آن ديگر كجاست ؟ فرمود : به زودى آن را خواهيد شناخت ( مراد از دو قبر در بغداد قبر پدرش و قبر فرزندش حضرت جواد عليهما السّلام است ) ، آنگاه گفت : قبر من و گور هارون الرّشيد اين چنين است - و دو انگشت خود را بهم چسبانيد - .\r\nدلالت ديگر :\r\n24 - حسن بن احمد بن ادريس - رضى الله عنه - بسند مذكور در متن از حمزة بن جعفر ارّجانى روايت كرد كه گفت : هارون از مسجد الحرام از يك در خارج شد و حضرت رضا عليه السّلام از در ديگر ، و از روى عبرت به هارون گفت :\r\nچقدر خانه دور است و ملاقات در طوس نزديك ! ! اى طوس ، اى طوس ! به زودى من و او را در يك جا خواهى آورد .\r\n","description":"","footnote":"","page_name":" 524 ","page_number":524},
  {"content":"\r\nدلالت ديگر :\r\n25 - جعفر بن نعيم بن شاذان - رضى الله عنه - بسند مذكور در متن از محمّد بن حفص روايت كرد كه گفت : غلام موسى بن جعفر عليهما السّلام نقل كرد كه من و جماعتى با حضرت رضا عليه السّلام در بيابانى خشك و بىآب در حركت بوديم و تشنگى بر ما و حيواناتى كه همراه ما بود سخت غلبه كرده بود و در معرض تلف واقع شده بوديم كه آن حضرت محلَّى را نشان داده فرمودند : اگر بدان جا رويد به آب خواهيد رسيد ، گفت : ما جماعت به آنجا رفتيم و چشمهء آبى بود و ما خود و همهء قافله و حيواناتمان را سيراب كرديم و از آنجا كوچ كرديم ، امام عليه السّلام فرمود : اكنون كه عزم رفتن داريد آن چشمه را جستجو كنيد ، ما هر چه كوشش كرديم اثرى از چشمه نيافتيم و جز پشك شتر چيزى نديديم . و او اين حديث را بر مردى كه از اولاد قنبر بود و يك صد و بيست سال عمر داشت تعريف ميكرد و آن پيرمرد نظير اين را براى من نقل كرد و گفت : من در آن زمان در خدمت حضرت بودم و او عليه السّلام بسوى خراسان ميرفت .\r\n","description":"","footnote":"","page_name":" 525 ","page_number":525},
  {"content":"\r\nدلالت ديگر :\r\n26 - احمد بن زياد همدانى - رحمه الله - بسند مذكور در متن از مخوّل سجستانى روايت كرد كه گفت : چون فرستادهء مأمون براى گسيل حضرت رضا عليه السّلام بخراسان ، به مدينه وارد شد ، من در مدينه بودم ، آن حضرت به مسجد رفت كه با رسول خدا صلى الله عليه و آله وداع كند ، چند بار وداع كرد و اجازهء مرخصى خواست و هر بار قدمى چند دور ميشد و باز بسوى قبر مطهّر بازمىگشت و صدايش به گريه و ناله بلند ميشد ، من پيش رفته و به ايشان سلام كردم ، جواب سلام مرا داد ، و من او را بدين سفر بسوى مأمون تهنيت گفتم ، فرمود : دست بردار و مرا واگذار ، من از جوار جدّ بزرگوارم ميروم و در غربت جان ميسپارم ، و در كنار قبر هارون دفن ميشوم ، گويد : من بهمراه او بودم و او را دنبال ميكردم تا بخراسان رسيد و در طوس از دنيا رفت و در كنار هارون او را به خاك سپردند .\r\nدلالت ديگر :\r\n27 - محمّد بن احمد سنانىّ - رحمه الله - بسند مذكور در متن از ابن -\r\n","description":"","footnote":"","page_name":" 526 ","page_number":526},
  {"content":"\r\nابى كثير روايت كرد كه گفت : چون موسى بن جعفر عليهما السّلام وفات كرد ، مردم در امر او متحيّر ماندند و بعد از او به امامى قائل نشدند ، و من در آن سال بحجّ رفتم و ناگاه حضرت رضا عليه السّلام را ملاقات كردم ، بدلم خطور ميكرد كه آيا در امامت موسى عليه السّلام باقى بمانم يا اين شخص كه فرزند اوست امام زمان من است ؟ و با خود ميگفتم : « * ( أَ بَشَراً مِنَّا واحِداً نَتَّبِعُه ) * » ( آيا از بشرى مانند خودمان متابعت كنيم ) تا من در اين افكار بودم آن حضرت چون برقى جهنده بر من گذر كرد و فرمود : من به خدا سوگند آن بشرى هستم كه بايد او را متابعت و پيروى كنى ، گفتم : از خداى تعالى و تو پوزش ميطلبم و عقيده‌ام را بشما ميسپارم ، فرمود :\r\nبخشيده شده باشى .\r\nو به همين سند بيش از يكنفر از مشايخم اين حديث را براى من از محمّد ابن ابى عبد الله كوفىّ نقل كرده‌اند .\r\nدلالت ديگر :\r\n28 - جعفر بن نعيم شاذانىّ - رحمه الله - بسند مذكور در متن از حسن بن - علىّ وشّاء روايت كرد كه گفت : حضرت رضا عليه السّلام برايم نقل كرد : هنگامى كه\r\n","description":"","footnote":"","page_name":" 527 ","page_number":527},
  {"content":"\r\nخواستند مرا از مدينه بيرون كشند همهء خانوادهء خود را گرد خود نشاندم و گفتم براى من گريه كنند تا صداى گريهء آنان را بر خودم بشنوم ، و سپس دوازده هزار دينار سهم نزد من بود ميان ايشان تقسيم كردم و گفتم ديگر باز نخواهم گشت .\r\nدلالت ديگر :\r\n29 - علىّ بن عبد الله ورّاق - رضى الله عنه - بسند مذكور در متن از شخصى بنام ابو محمّد غفارىّ روايت كرد كه گفت : بدهكارى سنگينى پيدا كرده بودم ، و با خود گفتم : هيچ كس غير از مولا و آقايم ابو الحسن عليه السّلام نيست كه براى اداى دينم به من كمكى كند ، چون آفتاب برآمد بدر خانهء آن حضرت رفتم و اذن طلبيدم ، به من اجازهء ورود مرحمت فرمود ، چون بر او داخل شدم گفت :\r\nاى ابا محمّد حاجتت را دانستيم و بر ماست كه دينت را ادا كنيم ، چون شام گشت و طعامى براى افطار آوردند و صرف كرديم فرمود : اى ابو محمّد امشب ميمانى يا بمنزلت باز ميگردى ، عرض كردم : اى سرور من اگر حاجتم را روا سازى بهتر ميدانم بروم ، گويد : حضرت از زير فرش مشتى زر به من داد ، و چون\r\n","description":"","footnote":"","page_name":" 528 ","page_number":528},
  {"content":"\r\nنزديك چراغ بردم ديدم سكَّه هائى زرد و سرخ است ، اوّلين سكَّه اى كه بدستم آمد بر آن نوشته بود : اى ابو محمّد سكَّه‌ها پنجاه دينار است ، بيست و شش دينار آن براى اداى دين تو است ، و بيست و چهار دينار آن براى مخارج خانواده ات . گفت : چون صبح شد آن سكَّه اى كه مطلب مذكور در آن بود نيافتم و بقيّه همانطور 26 دينار و 24 دينار بدون كم و كاست باقى بود .\r\nدلالت ديگر :\r\n30 - احمد بن هارون فامىّ - رحمه الله - بسند مذكور در متن از موسى بن - عمر بن بزيع روايت كرد كه گفت : من دو كنيز داشتم كه هر دو باردار بودند ، نامه اى خدمت حضرت رضا عليه السّلام نوشتم و اين مطلب را اطَّلاع دادم و از آن حضرت درخواست كردم دعا كند كه اولاد اين دو ، پسر باشد و خدا به من پسر دهد و مرا بدين عطيّه مفتخر سازد ، در پاسخ نامهء من مرقوم داشته بود : « به يارى خداى تعالى دعا خواهم كرد » ، سپس در نامهء ديگرى جداى از آن بدين مضمون نوشته بود كه :\r\n","description":"","footnote":"","page_name":" 529 ","page_number":529},
  {"content":"\r\n« * ( بِسْمِ الله الرَّحْمنِ الرَّحِيمِ ) * : خداوند ما و شما را به نيكوترين صحّت و عافيت در دنيا و آخرت ، برحمت خويش حفظ فرمايد ، آگاه باش كه امور در دست خداوند عزّ و جلّ است ، و تقديرات خود را بر وفق مصلحت در آن امور جارى ميسازد آن طور كه خود ميخواهد ، خداوند فرزندى پسر به تو عنايت خواهد كرد و فرزندى دختر إن شاء الله ، پس نام پسر را محمّد بگذار ، و نام دختر را فاطمه ، بمباركى و ميمنت » . وى - رحمه الله - گفت : پس يك پسر و يك دختر براى من متولَّد شد همانطور كه فرموده بود .\r\nدلالت ديگر :\r\n31 - علىّ بن الحسين بن شاذويه مؤدّب - رحمه الله - بسند مذكور در متن از عبد الله بن مغيرة روايت كرد كه گفت : من واقفى مذهب بودم و با همين عقيده بحجّ رفتم ، چون بمكَّه رسيدم بخاطرم گذشت كه آيا مذهبم صحيح است يا خير ، پس به « ملتزم » - ديوار بين حجر الاسود و باب خانه - پناهنده شدم ، و گفتم : پروردگارا ! تو ميدانى كه حاجتم چيست و چه ميخواهم ، تو خود به بهترين مذاهب مرا ارشاد و يارى كن ، و بر قلبم گذشت كه با علىّ بن -\r\n","description":"","footnote":"","page_name":" 530 ","page_number":530},
  {"content":"\r\nموسى الرّضا عليهما السّلام ملاقات كنم ، پس بمدينه آمدم و در خانهء آن حضرت ايستادم و بغلامش گفتم برو بمولايت بگو مردى از اهل عراق بر در است و اذن ميخواهد ، صداى او عليه السّلام را از درون خانه شنيدم كه ميفرمود : داخل شو اى عبد الله بن مغيرة ، من داخل شده ، چون نظرش به من افتاد فرمود : خداوند دعاى تو را مستجاب كرد ، و به راه راست تو را هدايت نمود ، من گفتم : شهادت مىدهم كه تو حجّت خدا و امين او بر بندگانش هستى .\r\nدلالت ديگر :\r\n32 - پدرم - رحمه الله - بسند مذكور در متن از داود بن رزين روايت كرد كه گفت : از موسى بن جعفر عليهما السّلام نزد من مقدارى پول نقد بود ، حضرت فرستاد و مبلغى را دريافت كرد و بقيّه را نزد من باقى گذارد ، و گفت : هر كس پس از من آمد و ما بقى را طلب كرد در اختيار او بگذار و او امام تو است ، و چون آن جناب از دنيا رفت فرزندش علىّ بن موسى عليهما السّلام شخصى را نزد من فرستاد كه فلان مبلغ پول نقد نزد توست آن را بفرست ، و من هم تمام آن وجه را فرستادم .\r\n","description":"","footnote":"","page_name":" 531 ","page_number":531},
  {"content":"\r\nدلالت ديگر :\r\n33 - محمّد بن حسن بن وليد - رضى الله عنه - بسند مذكور در متن از حسن بن علىّ وشّاء روايت كرد كه گفت : عبّاس بن جعفر بن محمّد بن اشعث از من خواست كه به حضرت رضا عليه السّلام بنويسم و از او تقاضا كنم كه نامه‌هاى عبّاس را بسوزاند مبادا بدست غير افتد و ايجاد زحمت نمايد ، امّا قبل از اينكه اطَّلاع دهم از آن حضرت نامه اى رسيد بدين مضمون كه : بدوستت بنويس من نامه‌هاى او را پس از قراءت سوزانيدم .\r\nدلالت ديگر :\r\n34 - پدرم - رضى الله عنه - بسند مذكور در متن از احمد بن محمّد روايت كرد كه گفت : من با خود فكر كردم كه اگر حضور ابى الحسن عليه السّلام رسيدم از او سؤال كنم چقدر از سنّ شما گذشته است ، چون بر آن حضرت وارد شدم و در مقابلش نشستم شروع كرد با توجّه خاصّى بصورتم نگريسته و پرسيد چند سال از عمر تو گذشته است ؟ عرض كردم قربانت شوم فلان مقدار ، فرمود : من از\r\n","description":"","footnote":"","page_name":" 532 ","page_number":532},
  {"content":"\r\nتو بزرگترم و اكنون چهل و دو سال از عمر من ميگذرد ، عرضه داشتم فدايت شوم من در نظر داشتم سنّ شما را بپرسم ، فرمود : براى تو گفتم .\r\nدلالت ديگر :\r\n35 - احمد بن زياد بن جعفر همدانىّ - رضى الله عنه - بسند مذكور در متن از زرقان مدائنىّ روايت كرد كه گفت : بر ابو الحسن حضرت رضا عليه السّلام وارد شده و ميخواستم در مورد عبد الله بن جعفر پرسشى نمايم ، گويد : امام دست مرا گرفت و بر سينه‌ام نهاد - پيش از اينكه من از او سؤال كنم - سپس فرمود : اى محمّد بن آدم براستى كه عبد الله امام نمىباشد ، پس به سؤال من پيش از آنكه آن را عنوان كنم پاسخ گفت .\r\nمترجم گويد : « مراد از » عبد الله « عبد الله افطح است كه جماعتى از شيعه او را امام ميدانند نه موسى بن جعفر عليهما السّلام را » .\r\n","description":"","footnote":"","page_name":" 533 ","page_number":533},
  {"content":"\r\nدلالت ديگر :\r\n36 - محمّد بن علىّ ماجيلويه - رضى الله عنه - بسند مذكور در متن از هشام عبّاسىّ روايت كرد كه گفت : بر علىّ بن موسى الرّضا عليهما السّلام وارد شدم و در نظر داشتم از حضرتش درخواست كنم كه دعائى براى رفع سردردى كه بدان مدّتى مبتلا بودم بكند و نيز دو قطعه پارچه كه در آن دو احرام بندم ، چون داخل شدم و از مسائلم پرسيدم و او جواب فرمود ، حاجتم را فراموش كردم ، هنگامى كه برخاستم تا بيرون روم و خواستم وداع كنم به من فرمود : بنشين ، من در مقابلش نشستم ، دست مبارك خود را بر سر من نهاد و دعائى خواند ، بعد دو جامه از جامه‌هاى خويش طلب كرد و به من داد و فرمود : در اين محرم شو ، عبّاسى گويد : در مكَّه در پى اين بودم كه دو جامهء سعديّه خريدارى كنم كه يكى براى فرزندم باشد ، هر چه جستجو كردم آن را كه ميخواستم در مكَّه نيافتم ، بمدينه كه بازگشتم ، بر حضرت وارد شدم و چون وداع كردم و خواستم بيرون آيم حضرت دو جامهء سعديّهء آن طور كه من طالب بودم خواست ، و به من داد .\r\n","description":"","footnote":"","page_name":" 534 ","page_number":534},
  {"content":"\r\nدلالت ديگر :\r\n37 - حسين بن احمد بن ادريس - رضى الله عنه - بسند مذكور در متن از حسين بن موسى روايت كرد كه گفت : با ابى الحسن الرّضا عليه السّلام در روزى كه هوا كاملا صاف و بىابر بود بسوى بعض املاك آن حضرت عليه السّلام رهسپار شديم ، و چون به بيابان رسيديم فرمود : آيا با خود بارانى ( لباسى كه شما را از باران حفظ كند ) برداشته‌ايد ؟ گفتيم : خير ، چه حاجتى به بارانى داريم هوا كه ابر نيست و از باريدن باران خبرى نيست ، فرمود : امّا من با خود آورده‌ام و شما را به زودى باران خواهد گرفت ، گويد : جز اندكى نرفته بوديم كه ابرى در آسمان پديد آمد و بر ما باريدن گرفت ، و همه بفكر خود بوديم و احدى از ما باقى نماند مگر اينكه سر تا پايش را باران خيس كرد .\r\nدلالت ديگر :\r\n38 - احمد بن محمّد بن يحيى العطَّار - رضى الله عنه - بسند مذكور در متن از موسى بن مهران روايت كرد كه : به حضرت رضا عليه السّلام نوشته بود كه در بارهء پسر\r\n","description":"","footnote":"","page_name":" 535 ","page_number":535},
  {"content":"\r\nنابابش دعا فرمايد ، در جواب نامه مرقوم فرموده بود كه خداوند به تو پسرى صالح عطا خواهد كرد . و پسر نابابش مرد ، و بعد خداوند فرزندى به او داد .\r\nدلالت ديگر :\r\n39 - علىّ بن عبد الله ورّاق - رضى الله عنه - بسند متن از محمّد بن فضيل روايت كرد و گفت : وارد محلَّى در يك منزلى مكَّه بنام بطن مرّ شدم ، در آنجا دردى در پهلو و پاى من حادث شد كه آن را به عربى « عرق المدينىّ » مىگفتند ، و در مدينه خدمت حضرت رضا عليه السّلام رسيدم ، پرسيد : ناراحتى و درد تو چيست ؟ چرا تو را دردمند مىبينم ؟ عرضكردم وقتى به « بطن مرّ » رسيدم مرض عرق المدينىّ در پهلو و پاهايم پيدا شد ، پس آن حضرت اشاره به آنچه در زير بغل من بود نمود و بكلماتى چند تكلَّم فرمود و آب دهان بر آن نهاد ، آنگاه گفت : ترا ديگر از اين درد رنجى نيست ، و بعد نظرى به آنچه در پايم بود كرد و فرمود :\r\nابو جعفر ( باقر ) عليه السّلام فرمود : هر كس از شيعيان ما ببلائى گرفتار شود و پايدارى كند و صبر نمايد ، خداوند عزّ و جلّ ثوابى همانند اجر هزار شهيد در نامهء عمل او بنويسد ، در قلب خود گفتم : به خدا سوگند از پا درد هيچ گاه تا\r\n","description":"","footnote":"","page_name":" 536 ","page_number":536},
  {"content":"\r\nبميرم شفا نخواهم يافت ! راوى از قول او كه هيثم بن ابى مسروق است گويد : تا آخر عمر او مىلنگيد .\r\nمترجم گويد : « نبايد از بسيارى اجر مبتلا در اين خبر تعجّب كرد ، زيرا مؤمن در آن حال مانند سرباز در جبههء جنگ در فشار و زحمت و ناراحتى است و به حساب خداى خود ميگذارد ، و در حقيقت » صبرا على بلائك « ميگويد ، و مقاومت مىكند ، و چون آن را مصلحت الهى ميداند ناشكرى نمىكند و سبب اجر ، و قرب خود به خدا ميداند ، لذا روحيّه را از دست نمىدهد و خود را نمىبازد ، و با كمال شهامت بزندگى آنچنانى خود ادامه ميدهد » .\r\nدلالت ديگر :\r\n40 - پدرم - رضى الله عنه - بسند مذكور در متن از حسن بن راشد روايت كرد كه گفت : بارهائى براى من از اطراف آمده بود ، و پيش از آنكه من بارنامه‌ها را بنگرم و توجهى به آن بكنم ، فرستادهء حضرت رضا عليه السّلام آمد و پيغام آورد كه آن حضرت فرموده : دفترى براى من بفرست كه من دفتر اصلا در خانه ندارم ، گويد : گفتم : چيزى را كه خبرى از آن ندارم در جستجويش باشم چون او را\r\n","description":"","footnote":"","page_name":" 537 ","page_number":537},
  {"content":"\r\nتصديق نموده‌ام ؟ و هر چه گشتم نيافتم و بر چيزى برنخوردم ، چون آن فرستاده بازگشت او را صدا زدم كه كمى توقف كن و بعض از محموله‌ها را باز كردم دفترى در آن بود كه هرگز بدان آگاه نبودم ، و لكن ميدانستم آن بزرگوار چيزى بدون دليل طلب نمىكند ، و آن را براى او فرستادم .\r\nدلالت ديگر :\r\n41 - محمّد بن حسن بن وليد - رضى الله عنه - بسند مذكور در متن از ابو محمّد بصرىّ روايت كرد كه گفت : ابو الحسن عليه السّلام وارد شد و من از او بنامه اى اذن خواستم كه براى تجارت به مصر روم ، در پاسخ نامه نوشت : اكنون صبر كن تا خدا چه بخواهد ، گويد : من دو سال تمام سفرم را بتاخير انداختم و سال سوم بحضور مباركش نامه اى نوشتم و اذن سفر خواستم ، در پاسخ نامه‌ام به من نوشته بود : بيرون رو ، اين سفر را خداوند از براى تو خير و مبارك گردانيد ، و امر تغيير خواهد كرد ، گويد : من خارج شدم و خير بسيارى بردم و در بغداد هرج و مرج شد و در آن زمان من از آن فتنه خلاصى يافتم .\r\n","description":"","footnote":"","page_name":" 538 ","page_number":538},
  {"content":"\r\nدلالت ديگر :\r\n42 - احمد بن محمّد بن يحيى العطَّار - رضى الله عنه - بسند مذكور در متن از احمد بن عبد الله كرخىّ روايت كرد كه گفت : فرزندانم زنده نمىماندند و بيش از ده پانزده تن از اولاد من همه فوت شدند تا سالى بحجّ رفتم و بر ابو الحسن الرّضا عليه السّلام داخل شدم و او با لباس رنگى بسوى من بيرون شد ، من سلام كردم و دست آن حضرت را بوسيدم ، و مطالبى از وى پرسيدم ، بعد راجع به مرگ بيشتر فرزندانم اظهار ناراحتى كردم ، حضرت مدّتى بفكر فرو رفت ، و بسيار دعا كرد ، آنگاه به من رو كرده فرمود : من اميدوارم از اينجا كه بازگشتى و مراجعت كردى برايت حملى باشد و پس از آن فرزندى پس از فرزندى باشد و در ايام حياتت از ايشان بهره برى ، و خداوند متعال هر گاه بخواهد دعائى را مستجاب گرداند ، برآورده مىكند ، و او بر هر چيزى قادر است ، گفت : از حجّ مراجعت كردم و به منزل آمدم و عيالم كه دختر خالويم بود حامله بود و برايم پسرى آورد و نام او را ابراهيم نهادم ، و پس از چند سال مجددا باردار گشته و فرزندى پسر آورد كه نام او را محمّد گذاردم و كنيه اش را ابو الحسن نهادم . و ابراهيم سى و چند\r\n","description":"","footnote":"","page_name":" 539 ","page_number":539},
  {"content":"\r\nسال عمر كرد و محمّد بيست و چهار سال ، و هر دو مريض شدند ، و من بحجّ رفتم و بازگشتم و هر دو بيمار و عليل بودند ، و پس از بازگشت من دو ماه گذشت كه در اوّل ماه بعد ابراهيم فوت كرد و پس از او در آخر همان ماه محمّد ، و راوى افزود : خود احمد بن عبد الله كرخىّ پس از آن دو ، يك سال و نيم زنده بود و از دنيا رفت و هيچ يك از فرزندان او قبل از آن دو چند ماه بيشتر عمر نمىكردند .\r\nدلالت ديگر :\r\n43 - محمّد بن موسى بن متوكَّل - رضى الله عنه - بسند مذكور در متن از سعيد بن سعد روايت كرده كه گفت : ابو الحسن عليه السّلام به مردى نظر افكند و فرمود : اى بندهء خدا به آنچه ميخواهى پس از تو انجام شود وصيّت كن ، و خود را آمادهء آن چيزى كه ناچار در آن واقع ميشوى ( يعنى مرگ ) بساز ، و همانطور كه فرموده بود شد و مرد پس از سه روز دار فانى را وداع گفت .\r\nدلالت ديگر : ( ) 44 - احمد بن زياد بن جعفر همدانىّ - رضى الله عنه - بسند مذكور در\r\n","description":"","footnote":"","page_name":" 540 ","page_number":540},
  {"content":"\r\nمتن از محمّد بن عبد الله ( 1 ) هاشمى روايت كرد كه گفت : من روزى بر مأمون وارد شدم ، مرا بنشاند ، و ديگران را فرمانداد بيرون رفتند ، و طعام طلبيد ، و با هم صرف كرديم ، و بعد خود را خوش بو و پاكيزه نموديم ، آنگاه امر كرد پرده اى زدند و رو كرد به كسى كه در پشت پرده بود و گفت : ترا به خدا سوگند شعرى كه در رثاى ( مرثيهء ) آنكه در طوس بود و از دنيا رفت خوانده اى را برخوان ، زنى شروع كرد به خواندن : گوارا باد براى طوس و آن كس كه در آن رحل اقامت افكند از خاندان مصطفى رسول خدا صلى الله عليه و آله كه غروب كردنش اينجا براى ما حزن و ماتم به پا كرد .\r\nراوى گفت : مأمون پس از شنيدن اين مرثيه گريست ، و مرا گفت : اى عبد الله ! آيا مرا اهل بيتم و اهل بيت تو سرزنش مىكنند كه علىّ بن موسى الرّضا را در اينجا علم و شاخصى نهادم ؟ ! به خدا سوگند براى تو حديثى نقل كنم كه از آن بشگفت آئى ، روزى نزد وى رفتم و گفتم : قربانت گردم پدرانت موسى بن جعفر و جعفر بن محمّد ، و محمّد بن علىّ و علىّ بن الحسين عليهم السّلام بودند ، و نزد آنان بود علم آنچه گذشته و آنچه تا روز قيامت خواهد شد . و اكنون\r\n\r\n","description":"","footnote":"\r\n( 1 ) . در غالب نسخ پدر بجاى پسر و پسر بجاى پدر ثبت شده ، و شخص مزبور محمّد بن عبد اللَّه افطس مىباشد كه در اغلب نسخ اشتباه ثبت شده است .\r\n","page_name":" 541 ","page_number":541},
  {"content":"\r\nتو وصىّ و وارث آنانى و علم ايشان نزد توست ، و مرا بسوى تو حاجتى است ، فرمود : بگو چه حاجت دارى ، عرضكردم اين كنيزم « زاهريّة » كه در صفا و حسن و اخلاق برگزيده و خاصّ من است ، و بر او كسى را مقدّم نميدارم ، چند بار تاكنون آبستن شده و سقط نموده ، و اكنون هم حامله است ، مرا راهنمائى كن به چيزى كه او را معالجه كند تا سالم شود و فرزندش را بىآفت بزايد ، فرمود : از اينكه سقط مىكند نگران مباش ، چون او شفا مىيابد و پسرى مىآورد كه شبيه ترين مردم است بمادرش و انگشت كوچكى در دست راست ، زائد دارد بدون بند ، و نيز در پاى چپش انگشتى بدون بند زياده است ، من در قلبم گفتم :\r\nخداوند بر هر چيزيى تواناست ، كنيز مزبور پسرى زائيد كه از هر كس بمادرش شبيه تر بود ، و در دست راستش انگشت كوچكى روئيده بود كه داراى بند نبود ، و همچنين در پاى چپش انگشتى زياده بود كه بند نداشت همانطور كه حضرتش عليه السّلام فرموده بود . پس كيست كه مرا ملامت كند در اينكه او را علم نمودم و نشانه اش قرار دادم . ( راوى گفت : ) در اين حديث مطالب بيشترى بود كه من آن را كوتاه كردم ، و لا حول و لا قوّة إلَّا با لله العليّ العظيم .\r\n","description":"","footnote":"","page_name":" 542 ","page_number":542},
  {"content":"\r\nمصنّف كتاب - رحمه الله - گويد : علم و آگاهى حضرت رضا عليه السّلام به اين واقعه از طريق همان صحيفه اى است كه توسّط پدرانش از رسول خدا صلى الله عليه و آله به او رسيده بود ، و آن اين بود كه جبرئيل از جانب خدا اخبار خلفاء و اولاد ايشان را از بنى اميّه و بنى عبّاس ، و حوادثى كه در روزگار آنان رخ خواهد داد همه و هر چه را كه بدست آنان اجرا خواهد شد همه را برسول خدا صلى الله عليه و آله اطَّلاع داد ، و لا حول و لا * ( قُوَّةَ إِلَّا بِالله ) * .\r\n\r\nباب 48 اثبات حجّيت آن حضرت بقبول نفرينش در حق « بكَّار بن عبد الله بن مصعب » كه به دو ستم كرده بود\r\n1 - ابو علىّ حسين بن احمد بيهقىّ بسند مذكور در متن از علىّ بن محمّد نوفلى روايت كرد كه گفت : مردى از اولاد أبي طالب زبير بن بكَّار را در بارهء موضوعى بين قبر و منبر رسول خدا صلى الله عليه و آله قسم داد ، و زبير سوگند ياد كرد و مبتلا شد به بيمارى برص ، كه من در ساقها و پاهايش برص فراوان را ملاحظه\r\n","description":"","footnote":"","page_name":" 543 ","page_number":543},
  {"content":"\r\nكردم ، و پدرش به كار بن علىّ بن موسى الرّضا عليهما السّلام در موردى ستم كرد و حضرت او را نفرين كرد و در دم سنگى از ساختمان بلندى بر بكَّار فرود آمد و گردن او را شكست ، و امّا پدرش عبد الله بن مصعب پيمان نامهء يحيى بن عبد الله ابن حسن را دريد ، و در حضور هارون به او اهانت كرد و گفت : اى امير المؤمنين او را بكش زيرا كه او را امانى نيست و اين عهدنامه نادرست است ، و يحيى برشيد گفت : او خود چندى پيش با برادر من خروج كرده بود و امروز طرفدارى مىكند ، و اشعارى از او كه دليل كلام يحيى بود خواند ، عبد الله انكار كرد كه از من نيست ، يحيى او را به مباهله دعوت كرد و گفت : برخيز و رو به قبله بگو : از حول و قوّهء خدا بيزارم اگر دروغ گويم ، و من اشعار را نگفته‌ام و اگر دروغ گفته‌ام خداوند مكافات من كه هلاكت من است بدهد ، و در همان مجلس تب عارضش شد و پس از سه روز جان سپرد و قبرش چندين بار به زمين فرو نشست .\r\nمؤلَّف گويد : خبر را بيهقىّ مفصّل نقل كرده است ولى من آن را مختصر كردم به اين مقدار .\r\nمترجم گويد : « بكَّار بن عبد الله بن مصعب بن ثابت بن عبد الله بن زبير يكتن از كارگزاران بنى العبّاس است كه در زمان هارون حاكم مدينه بوده ، و پدرش عبد الله در زمان مهدى عبّاسى حاكم يمامه بوده ، و مرثيه اى در رثاى مهدى عبّاسى دارد » .\r\n","description":"","footnote":"","page_name":" 544 ","page_number":544},
  {"content":"\r\n\r\nباب 49 اثبات حجّيت آن حضرت در پيشگوئى او كه : بغداد را نمىبيند و بغداد هم او را نخواهد ديد\r\n1 - ابو علىّ بيهقىّ بسند مذكور در متن از محمّد بن ابى ابى عبّاد روايت كرد كه گفت : روزى مأمون به حضرت رضا عليه السّلام گفت : به يارى خدا ببغداد كه وارد شديم چنين و چنان ميكنيم ، حضرت عليه السّلام فرمود : تو اى امير المؤمنين ببغداد ميروى ، و چون مجلس از أغيار خالى شد ، من عرضكردم : من كلامى شنيدم كه موجب اندوهم شد و آن مطلب را گفتم ، فرمود : آخر اى حسين مرا با بغداد چكار ، نه من او را مىبينم و نه او هرگز مرا خواهد ديد .\r\n\r\nباب 50 اثبات حجّيت آن حضرت به اجابت دعايش در حقّ آل برمك\r\n1 - پدرم و استادم محمّد بن حسن بن وليد - رحمهما الله - بسند مذكور در\r\n","description":"","footnote":"","page_name":" 545 ","page_number":545},
  {"content":"\r\nمتن از محمّد بن فضيل روايت كردند كه گفت : در آن سالى كه هارون به آل برمك خشم گرفت و بقتلشان فرمان داد در آغاز كار ، امر بقتل جعفر بن يحياى برمكىّ را كرد و پدرش را بزندان افكند ، و بر برامكه وارد شد آنچه كه وارد شد ، امام هشتم عليه السّلام در روز عرفه ايستاده بود و دعا مىكرد ، سپس سر مبارك خويش را حركت همى داد ، از وى سبب آن را پرسيدند ، فرمود : من برامكه ( جعفر و پدرش ) را نفرين ميكردم براى ستمى كه بر پدرم عليه السّلام روا داشتند ، و خداوند امروز دعايم را در بارهء ايشان مستجاب فرمود ، و چون به خانه مراجعت فرمود آنقدر نگذشت كه ( برامكه گرفتار شدند ) و جعفر و پدرش يحيى به عذاب مبتلا شدند و وضع آنها واژگون شد .\r\n2 - محمّد بن موسى بن متوكَّل - رضى الله عنه - بسند مذكور در متن از مسافر ( ابو مسلم از اصحاب موسى بن جعفر عليهما السّلام ) روايت كرده گفت : من با حضرت رضا عليه السّلام در منى بوديم كه يحيى بن خالد با جماعتى از برمكيان بر ما گذر كردند ، امام عليه السّلام فرمود : بيچاره و بدبخت اين گروه كه نميدانند در اين سال چه بر سرشان خواهد آمد ؟ سپس گفت : آه ، وا عجبا از اين امر كه من و\r\n","description":"","footnote":"","page_name":" 546 ","page_number":546},
  {"content":"\r\nهارون مانند اين دوئيم - و انگشتان خود را به يكديگر چسبانيد - ! مسافر گويد :\r\nبه خدا سوگند من معنى اين كلام را نفهميدم تا زمانى كه او را در جنب هارون به خاك سپردند .\r\n3 - عبد الواحد بن محمّد بن عبدوس نيشابورىّ بسال 352 بسند مذكور در متن از موسى بن مهران روايت كرد كه : از جعفر بن يحيى شنيدم كه ميگفت :\r\nعيسى بن جعفر بن هارون هنگامى كه از رقّه به مكَّه ميرفت ميگفت : سوگندى را كه در بارهء آل ابى طالب خورده اى فراموش نكن ، تو قسم خوردى كه اگر احدى پس از موسى بن جعفر ادّعاى امامت كند گردنش را بزنى ، اينك اين علىّ بن موسى پسر او است كه مدّعى امامت است ، و در بارهء وى همان گويند كه در بارهء پدرش ميگفتند ، هارون نظرى تند بوى كرد و گفت : چه ميگوئى ، نظرت چيست ؟\r\nميخواهى همه را بكشم ! موسى بن مهران گويد : چون من اين را شنيدم نزد آن حضرت رفته جريان را گفتم ، امام عليه السّلام فرمود : من چه كار به آنان دارم ؟ به خدا سوگند قدرت آن را ندارند\r\n","description":"","footnote":"","page_name":" 547 ","page_number":547},
  {"content":"\r\nكارى در حقّ من انجام دهند .\r\n4 - احمد بن زياد همدانىّ - رضى الله عنه - بسند مذكور در متن از صفوان ابن يحيى روايت كرده گفت : چون موسى بن جعفر عليهما السّلام از دنيا رفت ، و حضرت رضا عليه السّلام در امر امامت صحبت ميكرد ، از اين جهت بر او ترسيديم و من به آن حضرت عرضكردم : شما امر بزرگى را آشكار ميكنيد ، و ما از اين ستمگر ميترسيم ، فرمود : هر چه ميتواند انجام دهد و توان خود را به كار برد ، راهى بر من نخواهد داشت ، صفوان گويد : شخص موثّقى به من گفت : يحيى بن خالد برمكىّ به آن جبّار ( رشيد ) گفت : اين علىّ پسر موسى است كه در جاى او نشسته و مردم را بامامت خويش دعوت مىكند ، گفت : چه بهره برده‌ايم از كشتن پدرش ، نظر دارى همه را بكشيم ؟ ! بدون شكّ برامكه با خاندان رسول الله دشمن بودند و عداوت با ايشان را آشكار ميكردند .\r\nمترجم گويد : « برامكه خانواده اى ايرانى الاصل بودند ، نسبت آنان به برمك نامى ميرسد كه چنان كه گفته‌اند در بلخ متصدّى بتكدهء نوبهار بوده و رياست داشته و پسرش خالد ابتدا بدربار عبد الملك بن مروان آمد و نديم او شد و پايه اى بلند يافت ، و در عهد هشام بن عبد الملك اسلام آورد و\r\n","description":"","footnote":"","page_name":" 548 ","page_number":548},
  {"content":"\r\nبعدا از سران سپاه ابو مسلم خراسانى شد و پس از زوال حكومت بنى اميّه بنزد ابو العبّاس سفّاح آمد و سمت وزارت يافت ، و يحيى پسرش مربى هارون الرّشيد بود او مردى كيّس و تيزهوش و سخىّ بود كه گفته‌اند :\r\nاستقرار و عظمت دولت عبّاسى از حسن تدبير و سياست عجيب اين مرد و فرزندش جعفر بن يحيى بود كه وزارت هارون الرّشيد را به عهده داشت ، و در احوالات وى و پدرش كتابهاى بسيارى نوشته‌اند ، و از روايات ما چنين پيداست كه علاقه اى به خاندان رسالت نداشتند ، و لو بگوئيم دشمن آشكار هم نبودند ، ولى علاقهء مفرطى به دشمنان اهل بيت عليهم السّلام كه عبّاسيانند داشتند ، و همين مقدار ، نفرين حضرت رضا عليه السّلام را ايجاب مىكند » .\r\n\r\nباب 51 اثبات حجّيت آن حضرت باخبار او بمحلّ دفنش بجنب هارون\r\n1 - احمد بن زياد همدانىّ - رضى الله عنه - بسند مذكور در متن از موسى ابن مهران روايت كرد كه گفت : ديدم در مسجد مدينه هارون در منبر خطبه مىخواند ، و علىّ بن موسى الرّضا عليهما السّلام آنجا بود ، فرمود : آيا خواهيد ديد من و او هر دو در يك جا دفن مىشويم .\r\n2 - محمّد بن علىّ ماجيلويه - رضى الله عنه - بسند مذكور در متن از\r\n","description":"","footnote":"","page_name":" 549 ","page_number":549},
  {"content":"\r\nمحمّد بن فضيل روايت كرد كه گفت : من از كسى كه از حضرت رضا عليه السّلام نقل ميكرد روايت ميكنم كه آن حضرت در منى يا عرفات در حالى كه به هارون مينگريست ميفرمود : من و او اين طور دفن ميشويم - و دو انگشت سبّابهء خود را كنار هم آورد ولى - ما نمىدانستيم مرادش چيست ، تا اينكه امر او در طوس چنان كه شد بانجام رسيد ، و مأمون گفت : او را در كنار قبر پدرم به خاك سپاريد .\r\n\r\nباب 52 اخبار آن حضرت - عليه السّلام - به كشته شدنش با سمّ و دفنشدنش در كنار قبر هارون\r\n1 - محمّد بن علىّ ماجيلويه - رضى الله عنه - بسند مذكور در متن از عبد السّلام هروىّ روايت كرد كه گفت : از امام هشتم عليهما السّلام شنيدم ميفرمود : مرا بمظلومى و ستم با زهر مىكشند و در كنار قبر هارون دفن ميكنند ، و خداوند تربت قبر مرا زيارتگاه و محلّ آمد و رفت شيعيان و محبّانم قرار خواهد داد ، پس هر كس مرا در غربتم زيارت كند ، بر من در روز قيامت زيارت او واجب مىشود ، قسم به آن كس كه محمّد صلى الله عليه و آله را به نبوّت گرامى داشت ، و او را بر\r\n","description":"","footnote":"","page_name":" 550 ","page_number":550},
  {"content":"\r\nتمامى خلقش برگزيد ، هيچ يك از شما در كنار قبر من دو ركعت نماز نگذارد جز آنكه مستحقّ آمرزش پروردگار عزّ و جلّ گردد در آن روز كه ( پاداش ) او را ملاقات كند و با جزاى او روبرو شود ، سوگند به كسى كه ما را پس از محمّد صلى الله عليه و آله به امامت منصوب فرمود ، و وصايت پيامبر را بما اختصاص داد كه :\r\nزوّار قبر من گرامى ترين افرادند نزد خدا در قيامت ، و هيچ مؤمنى نيست كه مرا زيارت كند و بر غريبى من اشك ريزد و قطره اى از آن روى او را ترك كند ، مگر آنكه خداوند جسم و پيكر او را بر آتش دوزخ حرام كند .\r\n\r\nباب 53 صحّت فراست آن حضرت - عليه السّلام - و شناسائى او اهل ايمان و اهل نفاق را\r\n1 - پدرم - رضى الله عنه - بسند مذكور در متن از ابن ابى نجران روايت كرد كه گفت : حضرت رضا عليه السّلام به بعض ياران خود نامه اى نوشت و بر من خواند كه مضمونش اين بود : ما شخص را چون ببينيم بشناسيم و بدانيم كه آيا\r\n","description":"","footnote":"","page_name":" 551 ","page_number":551},
  {"content":"\r\nحقيقتا مؤمن است يا منافق ، يعنى حقيقت ايمان و حقيقت نفاق او را بدانيم .\r\n\r\nباب 54 معرفت و آگاهى آن جناب عليه السّلام به جميع لغات و زبانها\r\n1 - پدرم - رضى الله عنه - بسند مذكور در متن از ياسر خادم روايت كرد كه گفت : حضرت رضا عليه السّلام غلامانى داشت كه از اهل صقلب بودند ( شهريست در بلغارستان ) و پاره اى رومى ، و حجرهء حضرت نزديك به ايشان بود ، شبى از شبها حضرت شنيد به زبان صقلبىّ و رومىّ مىگويند : ما ، در بلاد خودمان سالى يك بار خون ميگرفتيم ، اكنون در اينجا هيچ سال خون نگرفته‌ايم ، چون صبح شد حضرت بعض اطبّاء را گفت : از فلان غلام فلان رگ را بزن و خون بگير ، و از فلان غلام فلان رگ را و از غلام ديگر فلان رگ را ، سپس به من گفت : اى ياسر تو رگ نزن ، لكن من توجّه نكردم و خون گرفتم ( و بدين جهت ) دستم آماس كرد و كبود شد ، از من پرسيد تو را چه شده ؟ عرضكردم :\r\nرگ زدم ، فرمود : مگر تو را از اين كار نهى نكردم ؟ اكنون دست خود را پيش\r\n","description":"","footnote":"","page_name":" 552 ","page_number":552},
  {"content":"\r\nآر ، من دستم را پيش بردم حضرت دست خويش را بر آن بماليد و بر آن آب دهان گذارد ، آنگاه فرمود : شبها غذا مخور ، من هم تا توانستم شبها غذا نخوردم و ( هر گاه ) غفلت ( مى ) كردم و شب چيزى ميخوردم آن ناراحتى عود ميكرد .\r\n2 - پدرم - رضى الله عنه - بسند مذكور در متن از داود بن قاسم جعفرى روايت كرد كه گفت : من با حضرت رضا عليه السّلام هم غذا ميشدم ، گاهى به زبان صقلبىّ و فارسىّ بعض غلامان خود را ميخواند ، و بسا ميشد كه من غلام خود را براى كارى نزد آن حضرت ميفرستادم و با زبان فارسى تكلَّم ميكرد ، و حضرت ميدانست ، و بعض اوقات فهم كلام عجمىّ بر غلامش گران مىآمد و عليه السّلام خود براى غلام توضيح ميداد .\r\n3 - احمد بن زياد همدانىّ - رضى الله عنه - بسند مذكور در متن از ابو الصّلت هروىّ روايت كرد كه گفت : حضرت رضا عليه السّلام با افراد به زبان خودشان گفتگو ميكرد ، و به خدا قسم فصيحترين مردمان و عالمترين اشخاص بهر زبان و لغتى بود ، روزى بحضرتش عرضكردم : يا ابن رسول الله ! من در\r\n","description":"","footnote":"","page_name":" 553 ","page_number":553},
  {"content":"\r\nشگفتم از اينكه شما بتمامى لغات با اختلافاتى كه دارند اين طور تسلَّط و آگاهى داريد ، فرمود : اى پسر صلت من حجّت خدا بر بندگان اويم ، و خداوند حجّتى بر قومى نمىانگيزد كه زبان آنان را نفهمد و لغاتشان را نداند ، آيا اين خبر به تو نرسيده است كه امير المؤمنين علىّ عليه السّلام فرمود :\r\n« اوتينا فصل الخطاب » ( ما داده شده‌ايم نيروى داورى و سخن قاطع را ) ، پس آيا اين نيرو جز معرفت بهر لغتى است ؟ .\r\n\r\nباب 55 باب حجّيت آن حضرت عليه السّلام بپاسخهائى كه قبل از سؤال به حسن بن علىّ وشّاء داد\r\n1 - پدرم - رضى الله عنه - بسند مذكور در متن از حسن بن علىّ وشّاء روايت كرد كه گفت : من مسائل بسيارى را به صورت يادداشت نوشته بودم و بهمراه خود آنها را هميشه برميداشتم ، و قبل از اينكه به امامت علىّ بن موسى عليهما السّلام قطع داشته باشم آن يادداشتها را به صورت كتابى در آورده بودم كه حاوى\r\n","description":"","footnote":"","page_name":" 554 ","page_number":554},
  {"content":"\r\nرواياتى از پدرانش عليهم السّلام و غير آنان بود ، و ميخواستم كه او را بيازمايم و در بارهء امامتش تحقيقى به عمل آورده باشم ، لذا كتاب را با خود برداشته و در آستين پنهان كردم و بسوى منزل او روان شدم و دوست داشتم كه وقتى با حضرت تنها باشم و كتاب را به او بدهم و نظرخواهى كنم ، و بدانم تا چه حدّ قدرت علمى دارد ، لذا در كنارى از فضاى خانه اش نشستم و بفكر طلب اذن بودم و بر در حجره جماعتى نشسته و با يك ديگر گفتگو داشتند و همين طور كه من بفكر چاره اى براى تشرّف بحضورش بودم ، ناگاه غلامى با كتابى كه آن را در دست داشت بيرون آمد و با صداى بلند گفت : حسن بن علىّ وشّاء پسر دختر الياس بغدادى كيست ؟ من برخاسته گفتم : منم ، چه ميخواهى ؟ گفت : من مأمور شده‌ام اين كتاب را به تو بدهم ، بگير آن را ، من آن كتاب را گرفته و برون شدم و بگوشه اى نشستم و كتاب مزبور را مطالعه كردم ، به خدا سوگند تمام مسائلى كه خود در يادداشتهاى خود ثبت كرده بودم كه بپرسم همه را عنوان كرده و پاسخ داده بود ، و از آن پس قطع پيدا كردم كه او امام است ، و مذهب وقف را رها كردم .\r\nدلالت ديگر :\r\n2 - پدرم - رضى الله عنه - بسند مذكور در متن از حسن وشّاء روايت كرده\r\n","description":"","footnote":"","page_name":" 555 ","page_number":555},
  {"content":"\r\nكه گفت : ابو الحسن عليه السّلام غلامش را با رقعه اى نزد من فرستاد كه در آن نوشته بود جامه اى كه از بافت فلانجا ، از نوع فلان ، برنگ فلان مىباشد را براى من بفرست ، من نامه اى نوشتم و به آن غلام گفتم : خدمت آن حضرت از قول من عرض كند كه با چنين خصوصيّات جامه اى نزد من موجود نيست ، و اين قسم جامه اى نمىشناسم و نزد من نيست ، فرستاده رفته بازگشت و گفت :\r\nميفرمايد : نزد تو هست ، بيشتر جستجو كن مىيابى ، عرضكردم من گشته‌ام چنين جامه اى در اينجا نيست ، فرستاده رفت و بازگشت و گفت : بگرد پيدا خواهى كرد ، ابن وشّاء گويد : مردى نزد من چنين لباسى براى فروش گذارده بود و من فراموش كرده بودم ، كاوش كردم و هر چه بود زير و رو كردم تا چشمم بدان افتاد و در جامه دانى زير لباسها آن را يافتم ، و نزد آن جناب فرستادم .\r\nدلالت ديگر :\r\n3 - احمد بن زياد همدانى - رضى الله عنه - بسند مذكور در متن از صفوان\r\n","description":"","footnote":"","page_name":" 556 ","page_number":556},
  {"content":"\r\nابن يحيى روايت كرده كه گفت : من نزد حضرت رضا عليه السّلام بودم كه حسين بن - خالد صيرفىّ وارد شد و عرض كرد : قربانت گردم من خيال دارم به أعوص بروم ، امام فرمود : هر جا كه بعافيت و امن دست يافته اى ملازم آنجا باش ( يعنى رفتنت صلاح نيست ) و حسين بن خالد توجهى بفرمايش آن بزرگوار نكرد و بدان سو رهسپار شد ، در راه راهزنان بر او ريختند و آنچه با او بود ربودند و بردند . ( « اعوض » در پاره اى از نسخ « اعوص » بصاد بدون نقطه است ، و ظاهرا اين صحيح باشد كه يا مكانى است در چند فرسخى مدينه ، و يا صحرائى است در ديار بنى باهله ، و اما « اعوض » با ضاد با نقطه نام درّه اى مىباشد ، نه اسم شهر و ديار ) .\r\n\r\nباب 56 جواب آن حضرت به سؤال ابو قرّه دوست جاثليق\r\n1 - احمد بن زياد همدانىّ - رضى الله عنه - بسند مذكور در متن از صفوان ابن يحيى روايت كرد كه گفت : ابو قرّه دوست جاثليق از من خواست كه او را بمجلس حضرت رضا عليه السّلام ببرم ، من در اين باره اذن طلبيدم ، فرمود : او را بياور ،\r\n","description":"","footnote":"","page_name":" 557 ","page_number":557},
  {"content":"\r\nو چون بر آن بزرگوار وارد شد ، فرش زير پاى آن حضرت را بوسيد ، و گفت : رسم دين ما اين است كه با اشراف اهل زمان خود چنين رفتار كنيم ، خداى شما را بسلامت دارد ، اكنون بفرماييد : نظر شما در بارهء فرقه اى كه ادعائى دارد ، و فرقهء ديگرى از غير ايشان كه خود به عدالت معرّفى شده‌اند آنان را در ادّعايشان تصديق ميكنند ؟ حضرت فرمودند : ادّعايشان ثابت است ، مرد گفت : فرقهء ديگرى ادعائى دارند ، و شاهدى پيدا نمىكنند كه آنان را تصديق كند مگر از خودشان ، اينان چه ؟ فرمود : ادعايشان مردود است . مرد گفت : اينك ما و شما ، ما ادّعا ميكنيم كه عيسى روح الله و كلمهء اوست كه به مريم القاء نمود ، مسلمانان با ما در اين ادّعا موافقند و ما را تصديق مىكنند ، ولى مسلمانان مدعى آنند كه محمّد پيامبر و فرستادهء خدا است و ما آنان را تصديق نمىكنيم ، و آنچه را كه هر دو فرقه موافقند ، بر آنچه يك فرقه فقط ادّعا مىكنند برترى دارد ، حضرت پرسيد : اسم تو چيست ؟ گفت : يوحنّا ، فرمود : اى يوحنّا ما به عيسى بن مريم و روح الله و كلمهء خدائى ايمان داريم كه به محمّد صلى الله عليه و آله ايمان داشته و مژدهء آمدن او را داده است و خود اقرار كرده باشد كه بنده است و پروردگارى دارد ، پس اگر آن عيسى كه تو به او اقرار دارى اين چنين نيست كه به محمد ايمان آورده باشد و اقرار بعبوديّت كرده و خدا را پروردگار خود بداند ،\r\n","description":"","footnote":"","page_name":" 558 ","page_number":558},
  {"content":"\r\nما از چنين عيسائى بيزاريم ! پس كجا بر آن اجماع داريم ؟ ابو قرّه برخاست و به صفوان بن يحيى گفت : برخيز ! اين مجلس ما را بىنياز نكرد و ما بسود و نفع خود از آن بهره نبرديم و ثمر بخش براى ما نبود . ( ظاهرا متن « أغنا عنّا » بوده تغيير يافته ) .\r\n\r\nباب 57 سخنان آن حضرت - عليه السلام - در موضوع امامت با يحيى بن ضحّاك نزد مأمون\r\n1 - ابو علىّ حسين بيهقىّ از محمّد بن يحيى الصّولىّ روايت كرد كه گفت :\r\nاز حضرت رضا عليه السّلام خبرى نقل شده كه به الفاظ مختلف آمده و سندى كه من آن را معتبر بدانم براى آن نيافتم ، و با الفاظ گوناگونى آن را ديدم جز اينكه آن را مىآورم و معناى آن را نقل ميكنم هر چند الفاظش اختلاف دارد :\r\nمأمون در باطن ميخواست كه حضرت رضا عليه السّلام در بحث با كسانى كه روبرو مىشود عاجز ماند و حريفش بر او غلبه كند ، اگر چه در ظاهر غير اين را مينمود ، فقهاء و علماى اهل كلام نزد او گرد آمدند ، و در خفا به آنان گفته بود\r\n","description":"","footnote":"","page_name":" 559 ","page_number":559},
  {"content":"\r\nراجع به مسألهء امامت با او بحث كنيد و مناظرهء شما حول اين مبحث دور زند ، چون مجلس آماده شد ، حضرت به آنان گفت : شما يكتن را از ميان خود انتخاب كنيد كه او از جانب شما با من صحبت كند ، كه هر چه بر او لازم آيد بر همهء شما لازم آمده باشد ، آنان از ميان حاضران مردى را بنام يحيى بن ضحاك سمرقندىّ كه در خراسان همانند نداشت معرّفى كردند ، حضرت به او فرمود : از هر چه ميخواهى بپرس ، گفت : راجع به امامت ميپرسم ، شما چگونه ادّعاى امامت ميكنى براى كسى كه امامت نكرد ، و رها ميكنى كسى را كه امامت كرد و مردم هم به امامتش رضايت دادند ؟ امام عليه السّلام فرمود : اى يحيى ! بگو آنكه تصديق مىكند كسى را كه او خود را تكذيب مىكند ، و آنكه تكذيب مىكند كسى را كه خود را راستگو ميداند كدام يك از اين دو حقّند و درستكار و بواقع رسيده‌اند ، و كدامين باطل و خطاكار ؟ يحيى ساكت شد ، مأمون به او گفت :\r\nجواب بده ، گفت : امير المؤمنين مرا از جواب اين سؤال معاف بدارد ، مأمون گفت : يا ابا الحسن ما مقصود شما را از سؤال فهميديم ، امام فرمود : اكنون بايد يحيى خبر دهد كه از رهبرانش كدام خود را تكذيب كردند و كدام تصديق ؟ و اگر ميپندارد كه آنان تكذيب كردند پس كذّاب شايستهء امامت نيست ، و اگر ميپندارد تصديق كردند ، پس از جملهء ايشان اولى است كه گفته\r\n","description":"","footnote":"","page_name":" 560 ","page_number":560},
  {"content":"\r\nاست : من بر شما ولايت يافتم و امّا بهترين شما نيستم ، و آنكه پس از وى بود در باره اش گويد كه بيعت با اوّلى اشتباه بود ، هر كس به مثل اين كار بعد از اين رفتار كند او را بكشيد ، به خدا سوگند نپسنديد و راضى نبود براى كسى كه عمل آنان را تكرار كند مگر بقتل و كشته شدن ! پس كسى كه بهترين مردم نيست - در حالى كه بهترى نخواهد بود مگر بصفات و خصوصياتى كه يكى از آنها علم است ، و يكى جهاد و كوشش و ديگر فضائل و در او نبود - و هر كس بيعت با او بامامت لغزش و اشتباه باشد كه موجب كشتن كسى باشد كه مثل آن را تكرار كند ، چگونه امامتش براى ديگران مورد قبول باشد و وضع او اين باشد ؟ سپس خود روى منبر گفت : مرا شيطانى است كه بر من عارض مىشود هر گاه او از طريق مستقيم مرا بكجى كشانيد شما مردم مرا به راه راست آوريد ، و هر گاه خطائى از من سرزد ارشادم كنيد ، بنا بر اين اينان بقول خودشان امام نيستند چه راست بگويند چه دروغ ، يحيى ديگر جوابى نداشت ، و مأمون در عجب شد و عرضكرد يا ابا الحسن در روى زمين كسى نيست كه اين طور نيكو سخن گويد جز شما ! مترجم گويد : « بايد توجه داشت كه مقصود از نقل اين روايات اثبات\r\n","description":"","footnote":"","page_name":" 561 ","page_number":561},
  {"content":"\r\nصحّت آن اصل مىباشد كه اماميّه بر آن عقيده‌اند و گويند كه امام بايد از جانب خداوند تعيين شود ، تا فرد شايستهء واقعى بوده ، و داراى صفات كمال كه لازمهء امامت است ، باشد تا بتواند وظيفهء امامت را ( كه ايجاد أمنيّت و نگهدارى از تمام مواهبى است كه خداوند براى رشد و بكمال رساندن افراد بشر و بروز استعدادات خدادادشان مرحمت فرموده است ، و نيز از بين بردن تمام ناامنيها و نادرستيها و نابجائىها و ستمگريها و آنچه موجب عدم رشد و كمال است ، و بالأخره گسترش عدل و داد در سراسر گيتى است آن طور كه خدا فرموده و براى آن احكامى معيّن كرده است ) و خلفاى تعيينى از جانب خلق چه عادل باشند و چه نباشند مسلَّما و بلا شكّ قدرت اين كار را كه گفته شد ندارند . اگر خيلى كوشش كنند تنها در منطقه اى كه در زير فرمان دارند بتوانند از خونريزى و ستمكارى تا حدى جلوگيرى كنند ، و امّا گسترش عدل در تمام جهان و برشد رساندن استعدادات تا سرحد فعليّت ، از هيچ كس جز آنكه خدا مىداند و خود او را ولىّ ديگران قرار ميدهد ساخته نيست ، و شيعهء اماميّه حرف و سخنش اين است و بس ، و مخالفين آنان خود يقين دارند كه هيچ يك از خلفا چه آنان كه مردم انتخاب كردند و چه آنان كه با قدرت زور سر كار آمدند اگر به عكس نبودند توانائى اين خواستهء بشريّت را هم نداشتند . در زمان خليفهء دوم كشورها گشوده شد و مسلمين فتوحاتى كردند ، ولى عدل و دادگرى صحيح در خود مدينه كه مركز خلافت اسلامى بود انجام نمىشد و مهاجر بر انصار در اخذ حقوق برترى داشتند و عرب بر عجم در مبلغ حقوق با تساوى عمل برترى فاحش داشت ، چنان كه مؤرّخين آن را ثبت كرده‌اند ، البتّه عدل عمل ميشد امّا نه واقعى بلكه عدل قراردادى كه مخالف صريح آيهء شريفهء * ( إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَ\r\n","description":"","footnote":"","page_name":" 562 ","page_number":562},
  {"content":"\r\nقَبائِلَ لِتَعارَفُوا إِنَّ أَكْرَمَكُمْ عِنْدَ الله أَتْقاكُمْ ) * است . و نيز كلام درربار رسول خدا صلى الله عليه و آله در فتح مكَّه كه فرمود : « ليس لأحد فضل الَّا بدين و تقوى » ، و يا كلام ديگرش كه فرمود : « الا لا فضل لعربيّ على عجمىّ و لا لعجمىّ على عربىّ و لا لأسود على أحمر ، و لا لأحمر على اسود إلا بالتّقوى » .\r\nيعنى برترى افراد بتقوا است ، كه آن هم امريست باطنى و جز خدا از آن آگاه نيست ، و آيهء شريفهء * ( لا يَسْتَوِي مِنْكُمْ مَنْ أَنْفَقَ مِنْ قَبْلِ الْفَتْحِ وَقاتَلَ ) * - الآية مربوط به أجر اخروى است و ربطى بحقوق اجتماعى ندارد ، و كاملا احمقانه است كسى اين طور فكر كند كه عرب براى اينكه متقىتر است بايد حقوق و سهم او از عجم زيادتر باشد .\r\nبارى ، يك نمونه از هزار نقل شد تا بدانند كه مقصود شيعهء اماميه چيست و چه ميگويد ، امامت در اصول تشيّع از نبوّت مرتبه اش بالاتر است به حكم صريح قرآن كه فرموده است : * ( ما عَلَى الرَّسُولِ إِلَّا الْبَلاغُ ) * ، * ( فَهَلْ عَلَى الرُّسُلِ إِلَّا الْبَلاغُ الْمُبِينُ ) * . امّا امام بايد حافظ قرآن و سنت و امنيّت مسلمين باشد و مسئوليّت او بسيار سنگين و سختتر از مسئوليّت نبىّ است ، خليفه و امام در روى زمين كار و وظيفه اش حفظ جان و عرض و مال و حقوق همهء خلائق حاضرين و آيندگان است ، و برشد مقدر رسانيدن ، و كمال آنها است در دين و دنيايشان ، و اين كار كار هر مدّعى نخواهد بود جز آن كس كه با كتاب خدا كاملا آشنا و با سنّت رسول خدا صلى الله عليه و آله همدم باشد تا با بر طرف كردن ظلمت جهل ، و با توجه دادن دلها بسوى كمال مطلق و طلب رسيدن برشد و بازگشت به سوى حقّ ، و تدبير صحيح در تمامى امور و جلوگيرى از ظلم و ستم ، و كوشش مدام براى گسترش عدل در جهان وظيفهء الهى و مردمى خويش را انجام داده باشد .\r\n","description":"","footnote":"","page_name":" 563 ","page_number":563},
  {"content":"\r\nآرى همهء كوشش اماميّه اينست كه اين معنى را مسلمين بفهمند تا فرق ميان علىّ عليه السّلام و دو خليفهء قبل از او چه بود بدانند و كداميك بسنّت رسول خدا صلى الله عليه و آله رفتار مىكردند ، نه به اجتهاد سياسى خود در مقابل نصّ ، اين براى اين بود كه دانسته شود حكومت عدل الهى را جز آنكه خداوندش برگزيند أحدى لياقت نخواهد داشت ، و حكومت اسلامى حكومت عدل واقعى است نه حكومت عدل شعارى ، * ( وَالسَّلامُ عَلى مَنِ اتَّبَعَ الْهُدى ) * » .\r\n\r\nباب 58 گفتگوى آن حضرت با برادرش زيد ، هنگامى كه در مجلس مأمون فخر ميفروخت ، و سخنان آن حضرت در بارهء بدرفتارى با شيعيان\r\n1 - محمّد بن احمد سنانى بسند مذكور در متن از حسن بن موسى الوشّاء بغدادى روايت كرد كه گفت : من در خراسان در مجلس على بن موسى الرّضا - عليه السّلام - بودم و زيد بن موسى در آنجا حاضر بود و به جماعت حضّار ، فخر ميفروخت كه ما چنين و چنانيم ، و ابو الحسن عليه السّلام كه با ديگران مشغول گفتگو بود سخنان زيد را شنيد و رو به او كرده گفت : اى زيد ! آيا حرفهاى نقّالان كوفه\r\n","description":"","footnote":"","page_name":" 564 ","page_number":564},
  {"content":"\r\nتو را مغرور كرده و فريب خورده اى كه روايت ميكنند : « فاطمه عليها السّلام عفّت خود را حفظ كرد و خداوند آتش را بر ذريهء او حرام نمود » ؟ به خدا سوگند اين امر جز براى حسن و حسين و فرزندان بلا واسطهء آن حضرت خاصّه و لا غير ، نيست ، اما اينكه موسى بن جعفر عليهما السّلام پدرت اطاعت خدا كند ، روزها را روزه بگيرد و شبها را به نماز و عبادت پردازد و تو معصيت و نافرمانى خدا كنى ، سپس در روز رستاخيز هر دو در عمل مساوى باشيد و جزاى هر دو بهشت باشد ، پس بدون ترديد تو عزيزتر از او در نزد خدا باشى ( چون او با طاعات خود مستحقّ بهشت شده است و تو بىطاعت و با معصيت همان پاداش را گرفته اى ) آرى علىّ بن الحسين عليهما السّلام فرموده است : براى نيكوكار ما دو چندان پاداش و اجر است و براى بدكار ما دو چندان عذاب و جريمه ، حسن وشّاء گويد : آنگاه امام رو به من كرده فرمود : اى حسن اين آيه را چگونه ميخوانيد : * ( قالَ يا نُوحُ إِنَّه لَيْسَ مِنْ أَهْلِكَ إِنَّه عَمَلٌ غَيْرُ صالِحٍ ) * ( اى نوح بدرستى كه او از اهل تو نيست زيرا عمل نادرست است - هود : 46 ) ؟ عرضكردم : پاره اى از مردم * ( إِنَّه عَمَلٌ غَيْرُ صالِحٍ ) * ميخوانند بطريق وصفى ، يعنى او عملى نادرست است ، و بعضى * ( عَمَلٌ غَيْرُ صالِحٍ ) * ميخوانند ( يعنى بدكارى كرده ) ، و هر كس * ( عَمَلٌ غَيْرُ صالِحٍ ) * بخواند او را از نوح نفى كرده و غيرى را پدر او داند ، امام عليه السّلام فرمود : نه ، هرگز اين طور\r\n","description":"","footnote":"","page_name":" 565 ","page_number":565},
  {"content":"\r\nنيست ، بلكه او پسر واقعى نوح بود و ليكن چون خداوند عزّ و جلّ را نافرمانى كرد ، خداوند او را از پذيرش نفى نمود ، ( و ما اهل بيت نيز اين چنين هستيم ) هر كس از ما نافرمانى خدا كند از ما نيست ، و تو اى حسن اگر خداوند را اطاعت كنى از ما اهل بيت خواهى بود .\r\n2 - ابو علىّ بيهقىّ بسند مذكور در متن از ابى عبدون روايت كرد كه گفت :\r\nهنگامى كه زيد بن موسى برادر حضرت رضا عليه السّلام - كه بسال 199 در بصره شورش كرده بود و خانه‌هاى بنى عبّاس را آتش زده و خراب كرده بود و بدين سبب او را زيد النار ميخواندند - دستگير شد ، نزد مأمونش آوردند ، مأمون به او گفت : اى زيد در بصره خروج ميكنى و بجاى اينكه بخانه‌هاى دشمنانمان ( بنى اميه ، ثقيف ، و غنىّ ، و باهلة ، و آل زياد ) آغاز كنى به خانه‌هاى پسر عموهايت اولاد عبّاس شروع مينمايى و آنها را به آتش ميكشى ؟ ! زيد كه قريحه اى شوخ داشت گفت : اشتباه كردم از هر جهت يا امير المؤمنين ، اگر باز گردم اين بار به آنها ميپردازم ، مأمون را خنده گرفت و او را نزد برادرش\r\n","description":"","footnote":"","page_name":" 566 ","page_number":566},
  {"content":"\r\nحضرت رضا عليه السّلام روانه كرده و پيام فرستاد كه او را بخاطر شما بخشيدم ، و چون او را نزد حضرت آوردند وى را ملامت كرد و سرزنش نمود و گفت : تو آزادى هر كجا كه خواهى برو و سوگند ياد نمود كه با او تا زنده است سخن نگويد .\r\nمترجم گويد : « بايد دانست كه زيد بالخصوص با بنى العبّاس و بالأخصّ هارون پدر كشتگى داشت از اين رو در سال 199 عليه بنى العبّاس قيام كرد » .\r\n3 - أبو الخير علىّ بن احمد نسّابه از مشايخ خود روايت كرد كه زيد بن موسى بن جعفر نديم منتصر شده بود [ در بعضى از نسخه‌ها « مستنصر » بود كه تصحيف شده 
  ] ، و او مردى زبانآور و خوش بيان بود ، اما زيدى مذهب ، و در كنار نهرى در بغداد كه موسوم به « كرخايا » است منزل گزيده بود ، و وى همان كس است كه ايّام ابو السرايا در كوفه سردار لشكر شده بود ، و چون ابو السرايا بقتل رسيد ، سادات حسنى ( زيدى مذهبها ) پراكنده شدند ، پاره اى ببغداد و پاره اى بكوفه و جمعى بمدينه رفته و متوارى شدند ، زيد بن موسى از جملهء متواريان بود ، و حسن بن سهل ( برادر فضل بن سهل ؛ ذو الرّياستين ) در پى يافتن او بود تا بالأخره بر او دست يافت و بزندانش افكند ، تا روزى او را احضار كرد كه بقتلش رساند ، مأمور كشتن حاضر گشت و شمشير از غلاف بيرون كشيد و زيد را مهيّاى كشتن نمودند و حسن بن سهل خواست مأمور را\r\n","description":"","footnote":"","page_name":" 567 ","page_number":567},
  {"content":"\r\nفرمان دهد كه سر از بدنش جدا كند ، حجّاج بن خيثمه كه در ميان حاضران بود بلند گفت : اى امير در اين كار شتاب منما ! مرا پيش خوان تا از روى خير خواهى تو را نصيحتى كنم ، حسن بن سهل بمأمور گفت : دست نگهدار تا ببينم او چه ميگويد ، آنگاه وى را پيش خواند و گفت : نصيحتت چيست ؟ حجّاج گفت :\r\nآيا خليفه دستور قتل او را داده است ؟ گفت : خير ، گفت : پس به چه مجوز قانونى پسر عموى خليفه را بقتل ميرسانى در حالى كه فرمان كشتن او را براى شما صادر نكرده است ، و تو خود نيز از او نظر خواهى نكرده اى ، سپس گفت :\r\nاى امير حكايت عبد الله بن حسن افطس را بشنو ، و قضيّهء او را كه هارون وى را نزد جعفر بن يحيى برمكى زندانى كرده بود ، و بعد در ايام عيد نوروز بدون اذن هارون او را كشت و سر او را در طبقى بعنوان هداياى نوروز نزد هارون فرستاد ، و زمانى كه هارون فرمان كشتن جعفر را به مسرور كبير داد به دو گفت : اگر جعفر از تو دليل اين كارت را پرسيد بگو اين سزاى كشتن ابن الأفطس است كه بدون فرمان من او را بقتل رسانيدى ! آنگاه حجّاج رو بحسن بن سهل كرده گفت : آيا تو مطمئنّى كه اگر ميان تو و خليفه مسأله اى پيش آيد او كشتن اين مرد -\r\n","description":"","footnote":"","page_name":" 568 ","page_number":568},
  {"content":"\r\nعموزادهء خليفه - را دليلى براى قتل تو قرار ندهد ، همانطور كه پدرش هارون با جعفر برمكى كرد ؟ ! حسن بن سهل گفت : خداوند تو را جزاى خير دهد ! و سپس دستور داد زيد بن موسى را بزندان باز گرداندند ، و تا زمان بيعت اهل بغداد با ابراهيم بن مهدىّ ، و شوريدن آنان بر حسن بن سهل و اخراجش از بغداد ، همواره او در زندان بود تا طرفداران مأمون او را از زندان بيرون آورده و نزد مأمون فرستادند ، و مأمون هم او را نزد برادرش حضرت رضا عليه السّلام فرستاد ، و زيد بن موسى زنده بود تا آخر خلافت متوكَّل عبّاسى ( 1 ) و در « سرّ من رأى » مرگش فرا رسيد .\r\nمترجم گويد : « قصّهء عبد الله أفطس بگفتهء مؤرّخين بطور اجمال چنين است كه هارون سخت در صدد اين بود كه از وضع خاندان ابو طالب و افراد سرشناس آنان هر لحظه با خبر باشد ، و از اين جهت روزى از فضل بن يحيى پرسيد : آيا در خراسان نامى از فرزندان ابو طالب به گوش مىخورد ؟ گفت : نه به خدا سوگند ، با تمام جدّيتى كه در اين باره داشته‌ام ، نام كسى از آنان را نشنيده‌ام جز اينكه شخصى نام محلى را ميبرد و ميگفت : عبد الله بن حسن افطس در آنجا وارد مىشود . هارون فورا و بدون مكث كسى را مأمور كرد كه با جمعى بمدينه روند ، و او را دستگير ساخته نزد وى فرستند . جماعتى مأمور بمدينه رفته و در محلّ مزبور پاس ميدادند تا وى را ديدند و دستگير كرده نزد هارون آوردند ، هارون\r\n\r\n","description":"","footnote":"\r\n( 1 ) . ترتيب خلفاى عبّاسى ( بنا بر اتّفاق مورّخين ) پس از مأمون بدين ترتيب مىباشد : معتصم ، واثق ، متوكّل ، منتصر ، مستعين - الخ ، و در ابتداى همين حديث آمده بود كه زيد بن موسى نديم منتصر بوده است بنا بر اين جملهء انتهاى حديث : « عاش زيد إلى آخر خلافة المتوكّل » نادرست مىباشد ، و فوت زيد النّار را - « ابن حزم اندلسى » در كتاب « جمهرة أنساب العرب » - در ايّام خلافت المستعين باللَّه ( يعنى پس از منتصر ) بتاريخ 248 هجرى ذكر كرده‌اند .\r\n","page_name":" 569 ","page_number":569},
  {"content":"\r\nبه او گفت : شنيده‌ام تو زيديّه را گرد خود جمع ميكنى و بخروج بر من و يارى خود دعوت مينمائى ؟ ! عبد الله گفت : اى امير مؤمنان تو را به خدا سوگند مىدهم كه خون مرا نريزى چون من از اين جمع نيستم و ابدا نامى از من در آن جمعيّت نيست ، و بطور كلَّى كسانى كه اين طرز تفكَّر را دارند رفتارشان بر خلاف رفتار من است ، زيرا من از جوانى در مدينه و در بيابانهاى اطراف آن رشد كرده‌ام و روى پاى خود ايستاده و زير بار ديگرى نبوده‌ام و كارم شكار مرغ « قرقى » است ، و جز اين عشق ديگرى ندارم . هارون گفت : از تو ميپذيرم اما تو را بازداشت ميكنم و مأمورى هم بر تو ميگمارم كه تو را مراقبت كند ، و اگر كسى هم بخواهد نزد تو آيد ، ممانعت نكند ، و اگر بخواهى در همان جا كبوتر بازى هم بكنى مانعى ندارد . عبد الله گفت : اى امير ترا به خدا خون مرا گردن مگير ، زيرا اگر مرا زندانى كنى اختلال حواس پيدا ميكنم ، امّا هارون نپذيرفت و او را در خانه اى زندانى كرد ، و در آنجا بود و فرصتى ميجست تا نامه اى بهارون فرستد تا بالأخره فرصتى يافت و نامه اى سراسر فحش و ناسزا بهارون نوشت و آن را مهر كرد و براى هارون فرستاد ، چون هارون آن نامه را قراءت كرد پاره پاره نموده و گفت : اين مرد سينه اش تنگ شده و ميخواهد خود را بكشتن دهد ، ولى من اين كار او را موجب قتل او نميدانم ، آنگاه جعفر برمكى را طلب كرد و به او دستور داد تا عبد الله را به خانهء خود برد ، و در محلّ بازداشتش توسعه دهد ، روز بعد كه روز نوروز بود عبد الله را به خانه برد ، و فرمان داد گردنش را زدند و سر او را در پارچه اى پيچيده و بعنوان هديه با هداياى ديگر بنزد هارون آورد ، هارون هداياى او را پذيرفت ، و چون در ميان آنان نظرش به سر عبد الله افتاد ، يكَّه خورد و سخت ناراحت شد آنقدر كه نتوانست خوددارى كند ، و با كمال تندى بجعفر گفت : واى بر تو ! چرا چنين كردى ؟ جعفر گفت : براى آن نامهء دشنامى كه به امير مؤمنان نوشته بود ، هارون گفت : تو اين كار را بدون اذن من\r\n","description":"","footnote":"","page_name":" 570 ","page_number":570},
  {"content":"\r\nكردى و اين بدتر از آن نامه بود ، اين گذشت تا وقتى كه هارون تصميم به نابودى برامكه گرفت ، و مسرور كبير را مأمور كشتن جعفر كرده و به دو گفت : هنگامى كه ميخواهى او را گردن زنى به او بگو كه اين كشتن بجاى كشتن عبد الله بن حسن عموزادهء من است كه تو او را بىاجازهء من بقتل رسانيدى » .\r\n4 - محمّد بن علىّ ماجيلويه ، و محمّد بن موسى بن متوكل ، و احمد بن زياد همدانى - رضى الله عنهم - از علىّ بن ابراهيم نقل ميكنند كه ياسر خادم گفت :\r\nزيد بن موسى برادر حضرت رضا عليه السّلام در مدينه ( 1 ) خروج كرد و خانه هائى را به آتش كشيد و مردمى را كشت و از اين رو او را زيد النّار لقب دادند ، و مأمون فرستاد او را دستگير كردند و نزدش آوردند ، دستور داد او را نزد برادرش ابو الحسن ببريد ، ياسر گويد : چون بر آن حضرت وارد شد آن جناب به او گفت : اى زيد ! آيا ترا سخن مردمان نفهم اهل كوفه مغرور نموده است كه روايت كنند\r\n« إنّ فاطمة احصنت فرجها فحرّم الله ذرّيّتها على النّار » ( فاطمه عفّت خود را نگهداشت پس خداوند آتش را بر ذرّيّه اش حرام ساخت ) اين مخصوص حسن و حسين فقطَّ است ، اگر تو فكر ميكنى معصيت خداوند عزّ و جلّ را بجاى آرى و ببهشت روى و پدرت موسى بن جعفر عليهما السّلام اطاعت خدا كند و ببهشت داخل\r\n\r\n","description":"","footnote":"\r\n( 1 ) . باتّفاق مورّخين زيد بن موسى در بصره اين اعمال را مرتكب گشت نه در مدينه .\r\n","page_name":" 571 ","page_number":571},
  {"content":"\r\nشود در اين صورت تو در نزد خداوند گراميتر خواهى بود ، به خدا سوگند هيچ كس جز از راه طاعت به آنچه نزد خدا است نخواهد رسيد ، و تو مىپندارى با معصيت بدان ميرسى ، پس گمان تو بدگمانى است ، زيد گفت :\r\nمن برادر شما هستم و پسر پدرت ميباشم ، حضرت عليه السّلام در پاسخش گفت : تو برادر منى هنگامى كه خداوند عزّ و جلّ را اطاعت كنى ، چون نوح عليه السّلام گفت :\r\n* ( رَبِّ إِنَّ ابْنِي مِنْ أَهْلِي وَإِنَّ وَعْدَكَ الْحَقُّ وَأَنْتَ أَحْكَمُ الْحاكِمِينَ ) * ( پروردگارا ! پسر من از اهل من است و وعدهء تو حقّ است و حكم تو بهترين حكمها است - هود : 45 ) ، خداوند در پاسخش فرمود : * ( يا نُوحُ إِنَّه لَيْسَ مِنْ أَهْلِكَ إِنَّه عَمَلٌ غَيْرُ صالِحٍ ) * ( اى نوح او از اهل تو نيست او * ( عَمَلٌ غَيْرُ صالِحٍ ) * است ) پس خداوند او را چون معصيتكار و نافرمان بود از نوح ندانست .\r\n5 - تميم بن عبد اللَّه قرشىّ - رضى الله عنه - بسند مذكور در متن از ابو الصّلت هروىّ روايت كرده كه گفت : از حضرت رضا عليه السّلام شنيدم كه از پدرش حديث ميكرد كه اسماعيل به پدرش امام صادق عليه السّلام گفت : اى پدر - جان ، نظر شما در بارهء گنهكار از ما خاندان و گنهكار از غير ما خاندان\r\n","description":"","footnote":"","page_name":" 572 ","page_number":572},
  {"content":"\r\nچيست ؟ فرمود : به آرزوهاى شما يا آرزوهاى اهل كتاب نيست ، بلكه هر كس كار بدى انجام دهد سزاى آن را ( بىچون و چرا ) خواهد ديد ( نساء : 123 ) .\r\n6 - علىّ بن احمد بن عمران دقّاق - رضى الله عنه - بسند مذكور در متن از حسن بن جهم روايت كرد كه گفت : نزد حضرت رضا عليه السّلام بودم و زيد بن - موسى ، برادرش در آنجا بود ، امام عليه السّلام به او ميفرمود : اى زيد از خدا پروا كن و بدان كه ما اين موقعيّت را نزد خدا و خلق بدست نياورديم مگر از راه تقوى و پرهيزكارى ، و هر كس تقوى نداشته باشد و فرمان خدا را رعايت نكند از ما هرگز نخواهد بود ، و ما نيز از او نيستيم ، اى زيد مبادا آن كس از شيعيان ما كه بسبب او تسلَّط يافتى او را كوچك و پست شمارى و زورگوئى كنى كه اين ، سبب از ميان بردن موقعيّت و سيادت تو است ، اى زيد مردم اين روزگار براى محبّت و عقيده اى كه شيعيان به ولايتمان دارند آنان را دشمن ميدارند و با آنان كينه توزى مىكنند ، و ريختن خون و بردن اموالشان را حلال ميدانند ، و اگر تو بمانند مردم با آنان بدى كنى به خود ستم كرده اى و حقّ خود را ضايع ساخته اى .\r\nحسن بن جهم گويد : سپس امام عليه السّلام رو به من كرده فرمود : اى پسر جهم هر كس با دين و آئين خدا مخالفت كند از او بيزار باش هر كس كه خواهد\r\n","description":"","footnote":"","page_name":" 573 ","page_number":573},
  {"content":"\r\nباشد و از هر قبيله اى كه بوده باشد ( چه سيّد هاشمىّ و علوىّ ، و چه از كسان ديگر ) و هر كس با خدا دشمنى كند او را دوست مگير هر كس كه باشد و از هر طائفه اى كه باشد ، گويد : عرضكردم يا ابن رسول الله ! دشمنىكنندهء با خدا كيست ؟ فرمود : آنكه او را نافرمانى و معصيت كند .\r\n7 - ابو محمّد شاذانىّ - رضى الله عنه - بسند مذكور در متن از ابراهيم بن - محمّد همدانىّ روايت كرد كه گفت : از حضرت رضا عليه السّلام شنيدم ميفرمود : هر كس شخص معصيتكارى را دوست بدارد او خود معصيتكار است ، و هر كس مطيعى را دوست بدارد او مطيع است ، و هر كس ستمكارى را اعانت نمايد خود ظالم است ، و هر كس عادلى را پشتيبانى نكند خود ستمكار است ، آرى ميان خدا و احدى خويشى نيست ، و هيچ كس بولايت و دوستى خداوند نرسد مگر از راه طاعت ، و رسول خدا صلى الله عليه و آله بفرزندان عبد المطَّلب فرمود : با اعمال نيك خود نزد من آئيد نه با نسبهاى خود ، و خداوند متعال مىفرمايد :\r\n* ( فَإِذا نُفِخَ فِي الصُّورِ فَلا أَنْسابَ بَيْنَهُمْ يَوْمَئِذٍ وَلا يَتَساءَلُونَ ، فَمَنْ ثَقُلَتْ مَوازِينُه فَأُولئِكَ هُمُ الْمُفْلِحُونَ ، وَمَنْ خَفَّتْ مَوازِينُه فَأُولئِكَ الَّذِينَ\r\n","description":"","footnote":"","page_name":" 574 ","page_number":574},
  {"content":"\r\nخَسِرُوا أَنْفُسَهُمْ فِي جَهَنَّمَ خالِدُونَ ) * ( چون در صور دميده شود نسبها در ميان نباشند ( خويشى به كار نيايد ) و از آن نپرسند ، پس آنان كه ميزان سنجش اعمالشان افزون باشد آنان رستگارند ، و آن كسان كه ميزان اعمالشان سبك باشد اينانند كه زيان داده‌اند خود را و در دوزخ جاودان ماندگار باشند - مؤمنون 103 تا 101 ) 8 - ابو الحسن محمّد بصرىّ بسند مذكور در متن از موسى بن علىّ قرشى روايت كرد كه گفت : ابو الحسن علىّ بن موسى عليهما السّلام فرمود : از پيروان ما قلم برداشته شده است ، راوى گفت : پرسيدم اين چگونه است اى سرور من ؟\r\nفرمود : چون مأمور شده‌اند در دولت باطل بتقيّه رفتار كنند و در اين كار از ايشان پيمان گرفته شده است ، مردم همه در امانند و آنان در كمال خوف و بيم بسر مىبرند و بخاطر ما ايشان را تكفير مىكنند ، ولى ما بخاطر آنان تكفير نميشويم ، و آنان در راه ما كشته مىشوند ، لكن ما براى ايشان كشته نمىشويم ، احدى از شيعيان ما نيست كه مرتكب گناهى شود مگر آنكه اندوه و غمّ او را فرو ميگيرد .\r\nچنان كه گناهان او را بر طرف مىكند هر چند گناهانش بعدد باران باشد ، يا بعدد ريگ و شن بيابانها ، و خارها و درختها ، و چنانچه در امر شخص خودش مبتلا به اندوه نشود در بارهء خانواده اش يا اموالش غمى به او خواهد رسيد ، و\r\n","description":"","footnote":"","page_name":" 575 ","page_number":575},
  {"content":"\r\nاگر در امر دنيايش غمى به او نرسد و مبتلا بمصيبتى نگردد ، خواب ناراحتكننده اى بيند كه آن موجب ريختن گناهان او گردد .\r\n9 - علىّ بن عبد الله ورّاق - رضى الله عنه - بسند مذكور در متن از محمّد ابن سنان روايت كرد كه گفت : امام أبو الحسن الرّضا عليه السّلام فرمود : مائيم اهل البيت ، و بسبب رسول خدا صلى الله عليه و آله حقّ ما بر مردم واجب شده است ، پس هر كس كه بسبب رسول خدا حقّى اخذ كند ، ولى مثل آن حقّ مأخوذ ، از جانب خود حقّ مردم را ادا نكند ، او حقّى بر مردم نخواهد داشت .\r\nمترجم گويد : « يعنى همان طورى كه رسول خدا صلى الله عليه و آله براى ما حقّى قائل شده است ، بر ما نيز براى مردمان حقّى لازم فرموده كه واجب است بر ما كه آن را ادا كنيم ، و آن رهبرى اين دنيا و شفاعت در آن دنيا است » .\r\n10 - ابو علىّ حسين بن احمد بيهقىّ بسند مذكور در متن از موسى بن نصر رازىّ از پدرش روايت كرد كه گفت : مردى به حضرت رضا عليه السّلام گفت : به خدا سوگند در روى سطح زمين از جهت پدر احدى از تو شريفتر نيست ، فرمود :\r\nتقوى اين شرف را به آنان داد و نيز اطاعت خداوند ايشان را بدان بهره مند\r\n","description":"","footnote":"","page_name":" 576 ","page_number":576},
  {"content":"\r\nگردانيد ، ( گويد : ) ديگرى عرض كرد : به خدا سوگند تو بهترين مردم هستى ، فرمود : اى مرد ! سوگند مخور ، از من بهتر كسيست كه از من تقوايش نسبت به خداوند متعال بيشتر است و اطاعتش افزونتر ، به خدا قسم اين آيه منسوخ نشده است كه خداوند فرموده : * ( وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ الله أَتْقاكُمْ ) * ( ما شما را قبائل مختلف قرار داديم تا شناخته شويد به آن نامها ، لكن گراميترين شما نزد خداوند متّقى ترين و پرهيزكارترين شما است - حجرات : 13 ) ( يعنى اعتماد بر نسبت قرابت و خويشى كار درستى نيست و كمال و شرف بر علم است و عمل كه در رأس آن تقوى است ) .\r\n11 - ابو علىّ حسين بن احمد بيهقىّ بسند مذكور در متن از ابراهيم بن عبّاس روايت كرد كه گفت : از حضرت رضا عليه السّلام شنيدم كه ميفرمود : من پيش از اين با خدايم پيمان بسته‌ام كه سوگند به عتق نخورم جز آنكه بنده اى آزاد كنم ، اكنون همهء غلامانم را آزاد كردم اگر اين طور فكر كند كه من از اين غلام - اشاره بيكى از غلامانش كرد - براى خويشيم برسول خدا صلى الله عليه و آله برتر و بالاترم مگر آنكه عمل صالحى داشته باشم كه به جهت آن عمل فضيلتى بر او يافته باشم .\r\nمترجم گويد : « اين ترجمه بنا بر لفظى است كه در متن آمده است ، و لكن بايد دانست كه لفظ خبر در نسخه‌هاى خطَّى كتاب و كتبى كه از آن\r\n","description":"","footnote":"","page_name":" 577 ","page_number":577},
  {"content":"\r\nنسخ نقل كرده‌اند ( مانند كتاب وسائل الشّيعه ، و كتاب بحار الانوار ) مختلف است ، بعضى مانند همين متن است كه ثبت شده است ، و پاره اى بدين لفظ است « إن كان أرى انّه خير من هذا » و بنا بر اين لفظ ترجمه بايد چنين باشد « راوى گفت : حضرت خود را افضل از غلامش نمىدانست » و در اين صورت « إن » نافيه است نه شرطيّه » .\r\n\r\nباب 59 عللى كه بموجب آن مأمون حضرت رضا - عليه السّلام - را با زهر بقتل رسانيد\r\n1 - حسين بن ابراهيم بن مؤدّب و علىّ بن عبد الله ورّاق و احمد بن زياد همدانىّ - رضى الله عنهم - گفتند : علىّ بن ابراهيم از پدرش از محمّد بن سنان روايت كرد كه گفت : من در خراسان نزد سرورم حضرت رضا عليه السّلام بودم ، و مأمون در روزهاى دوشنبه و پنجشنبه كه اذن ملاقات ميداد حضرت را در سمت راست خود مىنشانيد ، يك بار بمأمون خبر دادند كه مردى از صوفيها دزدى كرده است ، دستور داد او را آوردند ، چون به او نظر كرد ديد مردى ژنده پوش و در پيشانيش آثار سجده هويدا است ، گفت : بسيار عجيب است ! اين آثار نيكو\r\n","description":"","footnote":"","page_name":" 578 ","page_number":578},
  {"content":"\r\nو اين فعل زشت ، آيا نسبت سرقت به تو ميدهند با اين آثار جميلى كه بر روى تو پيدا است و از ظاهر تو معلوم است ، مرد گفت : از روى ناچارى دست بدين كار زده‌ام ، عمدا نبوده است ، در وضعى كه تو ما را از خمس و غنيمت كه حقّ من است ممنوع داشته اى ، مأمون پرسيد : تو چه حقّى در خمس و غنائم دارى ؟\r\nمرد گفت : خداوند متعال خمس را شش قسمت تقسيم كرده و فرموده است :\r\n« بدانيد آنچه غنيمت مىبريد از هر چه باشد پس براستى كه خمس آن حقّ خدا و رسول او و ذوى القربى و خويشان اوست ، و نيز براى يتيمان و مسكينان و درويشان و درماندگان در سفر است ، اگر شما به خدا ايمان داشته باشيد و به آنچه فرو فرستاديم بر بندهء خود در روز بدر - كه حقّ از باطل در آن روز مشخّص شد - انفال : 41 » ، و غنيمت را شش قسمت كرد و فرمود : « آنچه بازگردانيد خداوند بر پيامبر خود از زمينها و اموال اهالى آن قريه‌ها كه بجنگ با مسلمانان برخاسته بودند ، پس براى خدا و پيغمبرش و ذوى القربى و خويشان او و يتيمان و محتاجان و درماندگان در راه سفر است حقّى معيّن ، تا اينكه آن اموال تنها در دست توانگران شما نچرخد - حشر : 7 » آنگاه مرد صوفى گفت : تو مرا از حق مسلَّم من منع نمودى ، و من از درماندگان در راه سفر هستم و رهگذرم و\r\n","description":"","footnote":"","page_name":" 579 ","page_number":579},
  {"content":"\r\nهر چه داشته‌ام تمام شده و چيزى در دست ندارم و از حاملين قرآن نيز هستم يعنى قارى قرآنم ، مأمون گفت : آيا من براى اين مزخرفات و ياوه سرائيهاى تو حدّ خداى را تعطيل كنم و احكام الهى را در بارهء سارق اجرا ننمايم ؟ ! مرد گفت : اجراى حدّ را اوّل در بارهء نفس خودت انجام ده كه او را از گناه پاك كنى بعد به ديگران پرداز ، اوّل بخودت شروع كن و نفس خود را تطهير كن ، آنگاه غير خود را ، مأمون برآشفت و رو به امام كرده گفت : اين مرد چه ميگويد ؟ حضرت فرمود : اين مرد مىگويد : دزد اموال مرا ربود من نيز بعض از آن را ربودم ، مأمون در غضب شده كاملا ناراحت گشت ، و بصوفى گفت : به خدا سوگند دستت را قطع مىكنم ، مرد صوفى گفت : آيا دستم را ميبرى و حال آنكه بندهء منى ، مأمون گفت : واى بر تو از كجا من بندهء تو شدم ؟ ! گفت : براى اينكه مادرت كنيز بود و از بيت المال مسلمين خريدارى شد ، و تو بندهء همهء مردم از ساكنين مشرق تا مغربى تا اينكه تو را آزاد كنند ، و من تو را نسبت بحقّم آزاد نميكنم ، سپس خمس آل محمّد را بلعيدى و مال به تو رسيد و حقّ سادات را ادا نكردى ، و سهم من و مانند مرا ادا ننمودى و ديگر اينكه فرد خبيث پاك نميسازد خبيثى\r\n","description":"","footnote":"","page_name":" 580 ","page_number":580},
  {"content":"\r\nمثل خود را ، و غير اين مطالب ، اساسا تو هرگز نميتوانى دست مرا قطع كنى ، چون كسى كه حدّى بر او واجب شده است نميتواند در مورد همان حدّ ، حدّ را بر ديگرى اجرا كند مگر اينكه از خود شروع كند ، آيا كلام خدا را نشنيده اى كه ميفرمايد : * ( أَ تَأْمُرُونَ النَّاسَ بِالْبِرِّ وَتَنْسَوْنَ أَنْفُسَكُمْ وَأَنْتُمْ تَتْلُونَ الْكِتابَ أَ فَلا تَعْقِلُونَ ) * ( آيا مردم را به احسان و نيكى امر ميكنيد و خود را فراموش مىكنيد در حالى كه كتاب خدا را ميخوانيد ؟ آيا فكر نمىكنيد و عقل خود را به كار نمىبنديد - بقره : 44 ) .\r\nمأمون روى به حضرت نموده گفت : نظر شما در بارهء او چيست ؟ امام عليه السّلام فرمود : خداوند به پيامبرش محمّد صلى الله عليه و آله فرموده است : بگو كه حجّت خدا رسا و تمام است ، و اين آن حجّتى است كه چون بر بىخبر برسد با اينكه جاهل بدان بود آن را ميفهمد و بدان علم پيدا مىكند ، همان طورى كه عالم با علم خود آن را ميداند ، و دنيا و آخرت به حجّت بر پا است ، و اين مرد حجّت و دليل خود را آورد ، مأمون در اين وقت دستور آزادى آن مرد صوفى را صادر كرد و برخاسته به اندرون رفت ، و به امر از بين بردن آن حضرت با سمّ پرداخت تا اينكه به آرزوى خود رسيد و آن حضرت را با خورانيدن زهر بكشت ، و نه تنها او بلكه فضل بن سهل و جماعتى از شيعيان را نيز كشت .\r\nمصنّف كتاب - رحمه الله - گويد : اين حديث اين چنين روايت شده است ،\r\n","description":"","footnote":"","page_name":" 581 ","page_number":581},
  {"content":"\r\nلكن من صحّت آن را به عهده نمىگيرم .\r\nمترجم گويد : « قرائن ساختگى بودن آن ، در متن خبر هست كه باصطلاح عرفى كاملا پيداست كه حكايت است نه روايت ، و ظاهرتر از همه اينكه اگر مردى كنيزى داشت و از كنيز داراى فرزند شد ، آن فرزند به اعتبار مادر برده نميشود بلكه فرزند متعلَّق به پدر است نه مادر و در اين افسانه مأمون را » عبد « ميداند چون مادرش كنيز بوده ، و حضرت عليه السّلام را مصدّق او ميداند بحدّى كه دليل آن مرد را حجّت بالغه ميشمارد ، و خداوند درجات مؤلَّف را در بهشت بالا ببرد كه اين كلام را گفت ، و الَّا بر حشويّه و كوتاه فكران از اهل حديث گران مىآمد اگر ما به متن خبر اشكال ميكرديم ، و لو ميگفتيم كه خبر سند قابل اعتمادى ندارد . زيرا حسين بن ابراهيم و على بن عبد الله ورّاق و احمد بن زياد همدانىّ هر چند از مشايخ حديث و داراى موقعيّت هم باشند جز اينكه كتاب محمّد بن سنان را به تلاميذشان اجازهء نقل داده‌اند نقش ديگرى ندارند ، و شيخ طوسى در بارهء محمّد بن سنان گويد : « له كتب قد طعن عليه و ضعّف ، و قال : اخبرنا بكتبه و جميع ما رواه الَّا ما كان فيها من تخليط او غلوّ جماعة - الخ » يعنى ( وى داراى كتابهائى است و بر او اشكالاتى كرده‌اند و او را ضعيف شمرده‌اند و همهء كتب و نوشتجات او را جماعتى از مشايخ به من اجازهء روايت داده‌اند جز آنچه در آن آميختگى و درهم و برهمى دارد و خلط دارد ) با تمام اين گفتار در مورد ضعف سند باز معلوم نبود مورد خشم مدّعيان علم واقع نشويم ! اكنون خداى را شكر كه خود مؤلَّف اشاره اى براى راهنمائى بىخبران مدعى نمود » .\r\n2 - ابو الطيّب حسين بن احمد رازى - رضى الله عنه - بسال 352 در\r\n","description":"","footnote":"","page_name":" 582 ","page_number":582},
  {"content":"\r\nنيشابور بسند مذكور در متن از ريّان بن شبيب - دائى معتصم عبّاسى و برادر ماردة ( كنيز هارون الرّشيد ، مادر معتصم ) - روايت كرد كه گفت : چون مأمون خواست براى خود به امير المؤمنينى و براى حضرت رضا به ولايتعهدى و براى فضل بن سهل ( ذو الرّياستين ) به وزارت از مردم بيعت گيرد ، دستور داد سه مبل يا صندلى مخصوص مرتب كردند ، و هر يك بر يكى از آنها قرار گرفت ، بعد اذن داد مردم براى بيعت وارد شوند ، مردم از درى داخل مىشدند و با دست دادن بدين صورت كه آن سه تن دست راست خود را پشت به آسمان نگهداشتند ، و مردم كف دست رو به بالا به زير دست آنان از آخر شستها تا بالاى انگشت كوچك مىكشيدند ، و از در ديگر بيرون مىشدند ، تا در آخر پس از بيعت همهء افراد ، جوانى از انصار پيش آمد و به عكس قبلىها دست داد ( يعنى شست خود را زير انگشت كوچك امام قرار داد و به طرف شست امام كشيد ) و حضرت لبخندى زده فرمود : همه به صورت فسخ بيعت دست دادند ، ولى اين جوان به صورت عقد بيعت عمل كرد ، مأمون پرسيد عمل فسخ چگونه است و عمل عقد چگونه ؟ امام عليه السّلام فرمودند : عقد بيعت دست دادنش از آخر انگشت\r\n","description":"","footnote":"","page_name":" 583 ","page_number":583},
  {"content":"\r\nكوچك است تا آخر شست ، و فسخ بيعت از آخر شست است تا سر انگشت كوچك ، چون امام اين را فرمود سر و صدا برخاست و بهم برآمدند ، و مأمون گفت : از نو ( مراسم ) بيعت را شروع كنيد ، مردم بازگشتند و بقسمى كه آن جناب فرموده بود بيعت كردند و با هم ميگفتند چگونه مستحق بيعت به امارت كسى باشد كه رسم عقد بيعت را نمىداند ، آنكه ميداند او سزاوار است كه امير مؤمنان باشد نه آنكه نمىداند ، گويد : همين رفتار باعث شد كه آن بزرگوار را با دادن سمّ بقتل رساند .\r\n3 - تميم بن عبد الله قرشىّ - رضى الله عنه - از پدرش از احمد بن علىّ انصارى روايت كرد كه گفت : من از ابو الصّلت هروىّ پرسيدم : چگونه مأمون با آن اكرامى كه از علىّ بن موسى عليهما السّلام ميكرد و محبّتى كه به او داشت تا آنجا كه او را وليعهد خود قرار داد ، دلش طاقت آورد كه آن حضرت را بكشد ؟ در پاسخ من گفت : آرى مأمون به جهت شناسائى كه از علم و فضل آن حضرت داشت او را اكرام و محبّت مينمود ، اما اينكه او را وليعهد خود قرار داد نظرش اين بود كه بمردم بفهماند كه او به دنيا علاقه دارد و رياست طلب است ، تا مردم از عقيده اى كه به او دارند بازگردند ، و از چشم ديگران بيفتد و در نظرشان سقوط\r\n","description":"","footnote":"","page_name":" 584 ","page_number":584},
  {"content":"\r\nكند ، و بعد از اين ديد آنچه ميخواست نشد ، بلكه به عكس موقعيّت آن حضرت عليه السّلام در دل مردم بالاتر رفت و افزون شد ، ( پس از آن ) علماى علم كلام و دانشمندان عقايد مختلف را از كشورها براى بحث با آن حضرت و مجاب كردن او كه موجب سرشكستگى او در ميان علما باشد ، و بدين سبب نقص و كمبودش نزد مردم عامى آشكار شود و از قدرش بكاهد ، آنان را به بحث با آن جناب دعوت كرد ، و هيچ كس از مخالفان از گروههاى مختلف دينى ؛ چه از يهود و چه از نصارى و چه از ستاره پرستان ، و برهمائيان هندويى يا هندى و ملحدان و دهريان ، و صاحبان مذاهب مختلف اسلامى ، در مباحثه با او تاب نياورده و همه را با دليل و برهان الزام نمود و بر جملگى آنان غالب آمد ، تا آنجا كه همه ميگفتند او از مأمون بخلافت اسلامى سزاوارتر است ، و خبرگزاران اين مسأله را كه سخن روز شده بود به گوش مأمون رسانيدند ، و وى از اين رو در خشم شده و بر آشفت و حسدش شدّت يافت ، و از سوى ديگر حضرت از مأمون باكى نداشت و حقّ را صريحا مىگفت ، و اكثر اوقات جوابى به سؤال مأمون ميداد كه خوشايند او نبود ، و ( مأمون نيز ) بر او خشم ميگرفت و كينهء او را در دل پنهان ميداشت و اظهار نمىكرد ، و چون از هر حيله در امر آن حضرت\r\n","description":"","footnote":"","page_name":" 585 ","page_number":585},
  {"content":"\r\nعاجز ماند از اين راه داخل شد و او را با زهر بقتل رسانيد .\r\n\r\nباب 60 انتصاب حضرت ابو جعفر جواد از سوى حضرت رضا - عليهما السّلام - بجانشينى خود\r\n1 - حسين بن احمد بيهقىّ بسند مذكور در متن از محمّد بن ابي عبّاد كاتب آن حضرت عليه السّلام كه فضل بن سهل او را بر اين كار به خدمت حضرت گماشته بود روايت كرد كه گفت : آن جناب هيچ گاه نام فرزندش محمّد را نمىبرد مگر به كنيه ، مثلا ميفرمود : ابو جعفر به من نامه اى فرستاده ، يا من به ابو جعفر چنين نوشتم ، در حالى كه او در مدينه هنوز كودك بود ، ولى امام با كمال احترام از او در نامه‌ها نام ميبرد و وى نيز با نهايت بلاغت و شيوائى پاسخ ميداد ، و يك بار شنيدم امام ميفرمود : وصىّ و جانشينم در ميان خاندانم پس از من ابو جعفر است .\r\nمترجم گويد : نصوص وارده از حضرت رضا عليه السّلام مبنى بر امامت فرزند گراميشان - حضرت جواد عليه السّلام - بيش از يك خبر مىباشد ، و مرحوم ثقة الاسلام كلينى - رحمه الله - تمامى آن را در كتاب كافى نقل كرده است .\r\n","description":"","footnote":"","page_name":" 586 ","page_number":586},
  {"content":"\r\n\r\nباب 61 وفات حضرت رضا - عليه السّلام - با زهرى كه مأمون با حيله به او خورانيد\r\n1 - ابو علىّ حسين بن احمد بيهقىّ بسند مذكور در متن از علىّ بن حسين كاتب بغاء كبير ( او تامش يكى از سرداران ) روايت كرد كه گفت : حضرت رضا عليه السّلام تب كرد ، و يا فشار خون گرفت ، خواست حجامت كند ، مأمون براى ديدن آن حضرت سوار شد و چيزى از ظرفى سفالين بيرون آورد و به غلامش داد و از او خواست كه آن را با دست خرد كند ، غلام آن را در سينى خرد كرده ، مأمون او را گفت : لازم نيست دستت را بشوئى بهمراه من بيا و سوار شده بجانب خانهء حضرت به راه افتاد ، و بر او وارد شد و در مقابل آن جناب نشست ، و حضرت حجامت كرد ، يا بروايت عبيد الله ( كه ظاهرا همان راوى در متن است باشد ) كار حجامت را بتأخير انداخت ، و بغلامش گفت : آن انار را بياور ، و در باغچهء منزل حضرت درخت انارى بود ، غلام انارى از درخت چيده حاضر كرد ، مأمون او را گفت آن را دانه دانه كند ، غلام آن را درون ظرفى دانه كرد ، سپس امر كرد كه او دست خود ، يا آن دانه‌ها را بشويد ، و غلام آن را حاضر كرد ، مأمون رو\r\n","description":"","footnote":"","page_name":" 587 ","page_number":587},
  {"content":"\r\nبه حضرت نموده گفت : قدرى از اين آب انار بنوش ، فرمود : در حضور شما نه ، امير كه بيرون رفت ميخورم ، مأمون گفت : نه به خدا سوگند نميشود بايد در حضور من بخورى و اگر من از ناراحتى معده‌ام نميبود من هم با شما ميخوردم حضرت چند قاشق از آن خورد و مأمون برخاسته بيرون آمد ، امّا حضرت رضا عليه السّلام تا پنجاه بار در آن روز هنوز نماز عصر خوانده نشده بود ، از هوش رفت و افتاد و بعد نشست ، مأمون كسى را فرستاد و پيغام داد كه اين ناراحتى و بيهوشى مربوط بحجامتى است كه كردى ، ولى شب حال او سختتر شد تا اينكه بامدادان از دنيا رفت ، و آخرين كلامى كه گفت : اين آيهء مباركه بود : * ( قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ ) * ، * ( وَكانَ أَمْرُ الله قَدَراً مَقْدُوراً ) * ( بگو اگر شما در خانه‌هاى خود باشيد آنان كه شهادت بر ايشان تقدير شده است به خوابگاه‌هاى خود رهسپار خواهند شد - آل عمران :\r\n154 ) ( و امر پروردگار قضا و حكمى است انجام شدنى - احزاب : 38 ) .\r\nو صبح فردا شد ، مأمون اولين كارش اين بود كه دستور داد بسرعت جنازه را غسل داده و كفن كردند ، و خود پشت سر جنازه با پاى برهنه بدون عمامه و كلاه با اظهار حسرت حركت ميكرد و ميگفت : اى برادرم بدون شك بسبب\r\n","description":"","footnote":"","page_name":" 588 ","page_number":588},
  {"content":"\r\nفوت تو رخنه اى در اسلام پديد آمد ، و مقدّرات الهى بر كوشش من در حقّ تو غلبه كرد ، سپس قبر پدرش هارون را شكافت و آن جناب را در گور هارون كنار او به خاك سپرد ، و گفت : اميدوارم خداوند تبارك و تعالى بواسطهء نزديكى اين جنازه بپدرم نفعى رساند ، ( اين خبر از طريق عامّه ( سنيها ) بود ) .\r\n\r\nباب 62 ذكر خبرى ديگر در وفات آن حضرت - عليه السّلام - از طريق شيعيان\r\n1 - احمد بن زياد بن جعفر همدانىّ - رضى الله عنه - گويد : علىّ بن ابراهيم قمّى گفت : ياسر خادم براى من نقل كرد كه در راه در جايى كه ميان ما و طوس هفت منزل راه باقى مانده بود ، ابو الحسن عليه السّلام بيمار شد ، و تا ما بطوس رسيديم بيمارى آن حضرت شدّت يافت ، و چندين روز در طوس اقامت كرديم ، و مأمون روزى دو بار بعيادت او مىآمد ، و در روز آخرى كه در آن روز حضرت از دنيا رفت كه بسيار هم ضعيف شده بود ، بعد از اينكه نماز ظهرش را بجاى آورد به من گفت : اى ياسر ، اين مردم چيزى نميخورند ؟ عرضكردم با اين وضعى كه شما داريد اى سرور من چطور مىتوانند چيزى بخورند ، حضرت\r\n","description":"","footnote":"","page_name":" 589 ","page_number":589},
  {"content":"\r\nاين كلام را كه شنيد كمر خم خود را راست كرده فرمود : غذا را بياوريد ، و همهء كاركنان خود را خواند و احدى را باقى نگذارد مگر بر سر سفره نشانيد ، و از هر يك جدا جدا احوال پرسيد و از وضعشان جستجو كرد ، و چون غذا را صرف كردند ، فرمود : براى زنان طعام ببريد ، براى آنان نيز غذا بردند و همه را سير نمودند ، وقتى اين كار تمام شد ضعف شديدى بر او دست داد و بيهوش بيفتاد ، و صداى شيون از حاضران برخاست ، و كنيزان مأمون و همسرانش سر و پا برهنه به آنجا ريختند و فغان و شيون سراسر طوس را گرفت ، و مأمون خود سر و پا برهنه در حالى كه بر سر زنان ريش خود را گرفته و با اظهار تأسّف ميگريست و اشكش از ديده بر صورتش سرازير بود خود را ببالين جنازهء حضرت رسانيد و ايستاد ، كه در اين موقع حضرت به هوش آمد ، مأمون گفت : اى آقاى من ! نميدانم كدام اين دو مصيبت سخت و مشكلتر است ، اينكه تو را از دست مىدهم ، يا تهمتى كه اين مردم به من ميزنند و مرا متّهم بقتل تو ميدانند و ميگويند وى او را مسموم كرده و بقتل رسانيده است ؟ ياسر گويد : امام گوشهء چشم باز كرد و بمأمون رو كرده گفت : اى امير با ابو جعفر ( فرزندم ) بنيكى رفتار كن زيرا عمر تو و عمر او چنين است - و دو انگشت سبّابهء خود را نزد هم\r\n","description":"","footnote":"","page_name":" 590 ","page_number":590},
  {"content":"\r\nآورد - ياسر گويد : چون شب شد و پاسى از آن گذشت كار آن حضرت تمام شد و ديده از دنيا بر بست ، صبح روز بعد مردم جمع شدند ، و ميگفتند : اين مرد او را با حيله بقتل رسانيد ، و مرادشان مأمون بود ، و شعار ميدادند كه فرزند رسول خدا صلى الله عليه و آله كشته شد ، و اين شعار را زياد تكرار ميكردند ، و صداها بهم پيچيد ، ابو جعفر محمّد بن جعفر بن محمد عليهما السّلام كه از مأمون امان طلبيده و از مدينه بخراسان آمده بود ( و او عموى حضرت رضا عليه السّلام است ) و در اين وقت در طوس حضور داشت و نزد مأمون بسر ميبرد ، مأمون او را گفت : اى ابو جعفر بميان اين مردم رو و بگو جنازهء ابو الحسن را امروز خارج نمىكنند ، به منزل و سر كار خود رويد ، و او مايل نبود جنازه بيرون آيد ، و از اينكه مبادا فتنه اى به پا شود ناراحت بود ، محمّد بن جعفر بيرون آمد و در ميان جمعيّت فرياد زد : ايّها النّاس متفرّق شويد ! امروز ابو الحسن عليه السّلام را بيرون نمىآورند ، مردم پراكنده شدند ، آنگاه ابو الحسن را غسل دادند و هنگام شام در شب دفن كردند ، و علىّ بن ابراهيم گويد : ياسر چيزى به من گفت كه خوش ندارم آن را در كتاب بياورم .\r\n","description":"","footnote":"","page_name":" 591 ","page_number":591},
  {"content":"\r\n\r\nباب 63 آنچه ابو الصّلت هروى در مورد شهادت حضرت رضا - عليه السّلام - با انگور زهر آلود گفته است\r\n1 - محمّد بن على ماجيلويه با شش تن ديگر از مشايخ - رضى الله عنهم - كه نامشان در متن ذكر شده است از ابو الصّلت روايت كرده‌اند كه گفت :\r\nهمين طور كه من در مقابل ابو الحسن عليه السّلام ايستاده بودم ، آن جناب به من فرمود :\r\nاى أبا صلت به اين بقعه كه هارون در آنجا دفن شده است داخل شو و از هر گوشهء آن از چهار كنج مشتى خاك براى من بياور ، من رفتم و آنچه خواسته بود برداشته آوردم ، چون مقابلش رسيدم فرمود : يكى يكى از آن ( چهار مشت ) خاك را به من ده و او نزد درب ايستاده بود ، من از خاكها يكى را به دو دادم آن را بوئيد و بر زمين ريخت سپس رو به من كرده گفت : در اينجا براى دفن من قبرى حفر مىكنند ، و سنگى پيدا مىشود كه اگر همهء كلنگهاى خراسان گرد آيند\r\n","description":"","footnote":"","page_name":" 592 ","page_number":592},
  {"content":"\r\nنميتوانند آن سنگ را از جا بيرون كنند ، بعد در بارهء خاك پايين پا و خاك بالاى سر هارون نيز نظير اين كلام را فرمود ، آنگاه گفت : آن خاك ديگر را به من ده ، من خاك ( پيش روى را ) به دو دادم آن را بگرفت ، و فرمود : اين خاك از تربت من است ؛ بعد فرمود : براى من در اين موضع قبرى حفر كنند ، و تو آنان را امر كنى كه تا هفت پلَّه گود كنند ، و در آنجا از يكسو قبر را گشاد و وسيع كنند و قبرى احداث نمايند ، اگر از آن امتناع ورزيدند و گفتند : حتما بايد لحد داشته باشد ، پس بگو بايد دو ذراع و يك وجب وسعت قبر باشد ، پس خداوند خود آن را هر چه بخواهد وسعت ميدهد ، و چون چنين كردند ، تو خواهى ديد كه در بالين قبر خيسى پيدا مىشود ، اين كلامى را كه به تو مىآموزم در آنجا بخوان ، پس قبر پر از آب خواهد شد و پر مىشود ، و در آن آب ، ماهيان ريزى خواهى ديد ، پس براى آنها نانى كه اكنون به تو مىدهم خرد ميكنى ، و آنها مىبلعند و چون چيزى از آن نان باقى نماند ماهى بزرگى آشكار مىشود و آن ماهيان ريز را مىبلعد تا اينكه هيچ باقى نماند سپس پنهان ميگردد و چون غايب شد تو دست بر آن آب\r\n","description":"","footnote":"","page_name":" 593 ","page_number":593},
  {"content":"\r\nفرو بر ، و اين كلام را كه به تو ياد مىدهم بخوان ، و آب فرو مىنشيند ، و چيزى از آن باقى نمىماند ، و اين كار را جز در پيش روى مأمون انجام مده ، آنگاه فرمود :\r\nاى ابا صلت فردا من بر اين فاجر وارد مىشوم ، پس اگر از آنجا سر برهنه خارج شدم با من سخن گوى و من پاسخت را خواهم داد ، ولى اگر در بازگشتن ، سرم را پوشيده بودم با من سخن مگو ، ابو الصّلت گويد : چون صبح شد لباس خود را بر تن كرد و در محراب عبادتش منتظر نشست ، و همين طور كه انتظار مىكشيد ناگهان غلام مأمون وارد شد ، و گفت : امير شما را احضار مىكند ، حضرت كفش خود را بپاى كرد و رداى خود را بر دوش افكند و برخاسته حركت كرد و من در پى او ميرفتم تا بر مأمون وارد شد ، و در پيش روى مأمون طبقى از انگور بود و طبقهائى از ميوه جات و در دست او خوشهء انگورى بود كه مقدارى از آن را خورده بود ، و مقدارى از آن باقى بود ، چون چشمش به آن حضرت افتاد از جاى برخاست و با او معانقه كرد و پيشانيش را بوسيد و آن حضرت را در كنار خود نشانيد ، و خوشهء انگورى كه در دست داشت به آن جناب داده و گفت :\r\nيا ابن رسول الله من انگورى از اين بهتر تاكنون نديده‌ام ، حضرت به دو فرمود :\r\n","description":"","footnote":"","page_name":" 594 ","page_number":594},
  {"content":"\r\nبسا مىشود كه انگورى نيكو است ، از بهشت است ، ( يعنى انگور نيكو در بهشت است ) گفت : شما از آن تناول كنيد . امام فرمود : مرا از خوردن آن معاف بدار ، گفت : بايد تناول كنى ، براى چه نميخورى ؟ شايد خيال بدى در بارهء من كرده اى ؟ و خوشهء انگور را برداشت و چند دانه از آن را خورد ، و بعد به پيش آورده و امام از او گرفت و سه دانه از آن را بدهن گذارده و خوشه را بر زمين نهاد و برخاست ، مأمون پرسيد : بكجا ميرويد ؟ فرمود : بدان جا كه تو مرا فرستادى ، و عبا بسر كشيده خارج شد ، ابو الصّلت گويد : من با او سخنى نگفتم تا داخل خانه شد ، و فرمود : درها را ببنديد ( كسى را راه ندهيد ) درها را بستند و حضرت در بستر خود خوابيد ، و من اندكى در صحن خانه با حالتى افسرده و اندوهگين ايستاده بودم كه در آن حال چشمم بجوانى نورس ، خوشروى ، مجعّد موى ، شبيه ترين مردم به حضرت رضا عليه السّلام افتاد كه داخل خانه شد ، من پيش دويدم و سؤال كردم قربان درها كه بسته بود شما از كجا وارد شديد ؟ گفت :\r\nآنكه مرا از مدينه در اين وقت بدينجا آورد همو مرا از در بسته وارد خانه نمود ، پرسيدم شما كه باشيد ؟ گفت : من حجّت خدا بر تو هستم اى ابا صلت ، من محمّد بن علىّ ميباشم ، سپس بسوى پدرش رفت و وارد اطاق شد و مرا فرمود\r\n","description":"","footnote":"","page_name":" 595 ","page_number":595},
  {"content":"\r\nبا او داخل شوم ، چون ديدهء پدرش رضا عليه السّلام بر او افتاد يك مرتبه از جا جست و او را در بغل گرفت و دست در گردن او كرد و پيشانيش را بوسيد و او را با خود بفراش كشيد و محمّد بن علىّ به رو در افتاد و پدر را ميبوسيد و آهسته به او چيزى گفت كه من نفهميدم ، امّا بر لبان حضرت رضا عليه السّلام كفى ديدم كه از برف سفيدتر بود ابو جعفر آن را با زبان برميگرفت ، و بعد حضرت دست زير لباس بر سينه برد و چيزى مانند گنجشك بيرون آورد و ابو جعفر عليه السّلام آن را بلعيد ، و حضرت از دنيا رفت ، و ابو جعفر مرا گفت : اى ابا صلت برخيز از آن پستو و انبار تخته اى كه ميّت را بر آن ميشويند حاضر ساز و آب براى تغسيل بياور ، عرضكردم ، در انبار و پستو تخته غسل و آب نيست ، ولى حضرت فرمود : آنچه به تو امر كردم انجام ده ، من داخل انبار شدم و ديدم هر دو آماده است ، بيرون آوردم و دامن قبا بر كمر بستم و پاى برهنه نمودم كه آن جناب را غسل دهم ، حضرت فرمود : اى ابا صلت كنار رو كه غير از تو كسى با من است كه مرا در تجهيز يارى مىكند ، و امام را غسل داده ، و به من فرمود : به پستو رو و جامه دانى كه در آن كفن و حنوط است بياور ، من رفتم بقچه اى ديدم كه هرگز\r\n","description":"","footnote":"","page_name":" 596 ","page_number":596},
  {"content":"\r\nآن را نديده بودم ، آن را برگرفته نزد حضرت آوردم ، پس او را كفن كرد و بر او نماز گذارد ، پس گفت : آن تابوت را بياور ، عرضكردم نزد نجّارى روم و از او بخواهم تابوتى بسازد ؟ فرمود : نه ، برخيز و برو در خزانه و انبار تابوتى هست ، من بانبار رفته تابوتى يافتم كه تاكنون در آنجا آن را نديده بودم ، آن را نزد حضرتش آوردم ، او جنازهء حضرت رضا عليه السّلام را برداشته در آن تابوت نهاد و دو پايش را راست يك ديگر نهاد و دو ركعت نماز خواند كه هنوز تمام نشده بود كه سقف خانه شكافت و جنازه از آن شكاف سقف خارج شد و بيرون رفت ، من عرضكردم يا ابن رسول الله اينك مأمون خواهد آمد و پدرت رضا عليه السّلام را از ما مطالبه مىكند ، ما بايد چه كنيم ؟ فرمود : ساكت باش اى ابا صلت ، جنازه باز خواهد گشت ، و هيچ پيامبرى در مشرق از دنيا نرود و وصىّ او در مغرب نميرد مگر اينكه خداوند ارواح و اجساد آنان را جمع مينمايد ، هنوز امام گفتارش را تمام نكرده بود كه سقف شكافت و جنازه با تابوت فرود آمد ، پس برخاست و جنازه را از تابوت بيرون آورد و در بستر خود قرار داد ، مانند اينكه غسل داده و كفن كرده نشده است ، آنگاه مرا گفت : اى ابا صلت برخيز و در را به روى مأمون باز كن ، من\r\n","description":"","footnote":"","page_name":" 597 ","page_number":597},
  {"content":"\r\nبرخاستم و در را گشودم كه ديدم مأمون با غلامانش در خانه ايستاده است در حالتى كه ميگريد و محزون است ، داخل خانه شد ، گريبانش را پاره كرد ، لطمه بر روى خود ميزد ، و ميگفت : اى سيّد من اى سرور من ، مرگ تو مرا بمصيبت انداخت ، سپس داخل اطاق شد و ببالين جنازه نشست ، و گفت : مشغول تجهيز آن شويد ، و امر كرد قبرى بكنند ، و آن موضع را من كندم ، همان چيزها كه حضرت رضا عليه السّلام فرموده بود ظاهر شد ، يكى از درباريان مأمون گفت : آيا نميگوئى و باور ندارى او امام بود ؟ گفت : آرى امام نخواهد بود مگر بر همهء مردم مقدّم باشد ، و امر كرد سمت قبله قبرى برايش حفر كنند ، گفتم : مرا امر كرده كه به قدر هفت پلَّه رو به پائين از براى او حفر كنم ، بعد در يك سمت براى او محلَّى براى دفن بگشايم ، مأمون گفت : هر چه ابو صلت ميگويد : كه او امر كرده است عمل كنيد جز آن محلّ در كنار عمق قبر ، بلكه قبر را معمولى بكنيد و لحد بگذاريد ، و چون ديد آب پيدا شد و ماهيان در آن نمايان شدند ، و چيزهاى ديگرى كه فرموده بود ظاهر گشت ، مأمون گفت : پيوسته حضرت رضا در زمان حيات خود عجائبى بما مينمود ، و حتّى پس از مرگش نيز عجائبى از او بظهور ميرسد ، يكى از وزرايش كه با او بود گفت : آيا ميدانى رضا عليه السّلام از چه\r\n","description":"","footnote":"","page_name":" 598 ","page_number":598},
  {"content":"\r\nچيز به تو خبر ميدهد ؟ گفت : نه ، گفت : به تو ميفهماند كه شما بنى عباس ، دولت و شوكتتان با كثرت جمعيّت و طول مدّت سلطنت مانند اين ماهيان هستيد تا اينكه اجلتان برسد و مدّتتان بسر آيد و قدرتتان از دست برود ، خداوند مردى را از ما بر شما مسلَّط كند كه همهء شما را بفنا بسپارد ، اولين و آخرينتان را ، مأمون گفت : راست گفتى ، آنگاه رو به من كرده گفت : آن كلامى را كه گفتى و ماهيان بلعيده شدند براى من بگو و به من ياد ده ، گفتم به خدا قسم الان فراموش كردم ، و من راست مىگفتم ، ولى او امر كرد مرا به زندان برند و حضرت رضا عليه السّلام را به خاك بسپارند . مدّت يك سال در حبس بسر بردم و بر من در زندان بسيار سخت مىگذشت ، شبى خوابم نبرد و بيدار ماندم و بدرگاه خدا رفتم و بدعا و زارى مشغول گشتم و بدعائى كه در آن حال محمّد و آل محمّد - صلوات الله عليهم - را ذكر ميكردم و بحقّ آنان از خداوند ، فرج ميخواستم شروع كردم ، هنوز دعايم به اتمام نرسيده بود كه ناگاه ديدم ابو جعفر محمّد بن علىّ عليهما السّلام بر من وارد شده و فرمود : اى ابا صلت سينه ات تنگ شده است و حوصله ات تمام گشته ؟\r\nعرضكردم آرى به خدا سوگند . فرمود : برخيز و با من بيرون آى ، آنگاه دست\r\n","description":"","footnote":"","page_name":" 599 ","page_number":599},
  {"content":"\r\nمباركش را به كند و زنجيرهائى كه بر من بود زده همه از من برداشته شد ، و دست مرا گرفت و از زندان بيرون آورد ، در حالى كه پاسبانان و غلامان مرا نظاره ميكردند ولى قدرت سخن گفتن نداشتند و من از در خارج شدم ، پس از آن به من فرمود : برو به امان خدا تو را به خدا سپردم بدان كه تو هرگز با مأمون روبرو نشوى ، و او هم تو را نخواهد يافت . ابو الصّلت گفت : تاكنون مأمون به من دست نيافته است .\r\nمترجم گويد : « آنچه ابو الصّلت ديده است از آمدن ابو جعفر عليه السّلام و وارد شدن او بر آن حضرت از درهاى بسته ، و تجهيز و تغسيل جنازهء پدرش و شكافتن سقف و رفتن جنازه به آسمان و بازگشتن آن همه و همهء ديگر را ميتوان گفت حالت مكاشفه اى بوده است كه براى او دست داده و صورت ملكوتى و باطنى اين امر براى او جلوه كرده و ديده است و نبايد استيحاش كرد و آن را محال دانست و يا افسانه شمرد ، و مشابه در اخبار زياد دارد ، و مكاشفه عبارتست از حصول علم براى نفس به فكر يا به حدس يا به سانحه اى خاصّ ، و عبد السّلام بن صالح هروى ابو الصّلت داراى كتابى است بنام « وفاة الرّضا عليه السّلام » و ظاهرا اين خبر از آن كتاب نقل شده است ، و چون ابو الصّلت محبّ اهل بيت عليهم السّلام بوده علماى معروف اهل سنّت سخت او را كوبيده و جرح كرده‌اند ، و نسائى صاحب سنن گويد : او ثقه نيست ، و دارقطنى گويد : او رافضى و خبيث است ، و احمد بن سيّار كه از اعلام و حفّاظ اهل سنّت است و ابو الصّلت را ديده و از او حديث شنيده است گويد : « ابو صلت ، ابو بكر و عمر را بر علىّ مقدّم ميداشت و با\r\n","description":"","footnote":"","page_name":" 600 ","page_number":600},
  {"content":"\r\nاين حال مثالب و عيبها و نادرستيهائى از شيخين روايت مىكرد » . از اين كلام پيداست كه ابو الصّلت تقيّه مىكرده ولى گاهى مطاعن را بر زبان مىآورده ، و ابو عمرو كشّى در رجال خود آورده است كه بركة بن قيس گويد : از احمد بن سعيد رازى شنيدم مىگفت : براستى كه ابو الصلت « ثقة و مأمون على الحديث ، إلَّا انّه يحبّ آل رسول الله - صلى الله عليه - ، و كان دينه و مذهبه حبّ آل محمّد عليه و عليهم السّلام » ولى يحيى بن معيّن براستگوئى او را ستوده است ، و از حاكم نيشابورى صاحب مستدرك الصحيحين توثيق ابو الصّلت را نقل كرده‌اند ، و پاره اى از شيعيان او را سنّى دانند با اينكه توثيقش كرده‌اند » .\r\n2 - حسين بن احمد بيهقىّ از صولىّ از ابو ذكوان روايت كرده كه گفت :\r\nشنيدم ابراهيم بن عبّاس گفت : بيعت با علىّ بن موسى الرّضا عليهما السّلام در روز پنجم ماه مبارك رمضان سال دويست و يكم هجرى قمرى اتّفاق افتاد ، و مأمون دختر خود امّ حبيب را بوى تزويج كرد در اوّل سال دويست و دو ، و در سال دويست و سه امام بطوس وفات كرد هنگامى كه مأمون عازم عراق بود و در ماه رجب همان سال بسوى عراق حركت كرد ، و امّا غير از بيهقى برايم روايت كرده است كه حضرت از دنيا رفت و از سنّ مباركش چهل و نه سال و شش ماه گذشته بود ، و قول صحيح آنست كه وفات آن حضرت در روز جمعهء دههء آخر ماه رمضان نه روز به\r\n","description":"","footnote":"","page_name":" 601 ","page_number":601},
  {"content":"\r\nآخر ماه مانده اتّفاق افتاد ، در سال دويست و سه هجرى قمرى .\r\n\r\nباب 64 خبر هرثمة بن أعين در بارهء مسموم كردن آن حضرت به انگور و انار\r\n1 - تميم بن عبد الله قرشى - رضى الله عنه - بسند مذكور در متن از هرثمة ابن أعين روايت كرد كه گفت : من شبى در حضور مأمون بودم چون چهار ساعت از شب گذشت اذن رفتن داد و من بخانهء خود رفتم ، نيمهء شب كه شد صداى كوفتن در شنيدم غلامم پاسخ داد ، كوبنده به غلام گفت : هرثمه را بگوى آقايت تو را مىطلبد خود را فورى به دو برسان ، هرثمه گفت : من بىدرنگ برخاستم و لباس بر تن كردم و با سرعت خود را به خانهء حضرت رسانيدم ، غلام در پيش روى من بود او داخل شد و بعد من وارد شدم و امام را در صحن منزل نشسته ديدم ، چون چشمش به من افتاد گفت : اى هرثمه ! عرضكردم لبيك يا مولاى ، فرمود : نزد من بنشين ، من نشستم ، به من فرمود : خوب گوش كن كه چه\r\n","description":"","footnote":"","page_name":" 602 ","page_number":602},
  {"content":"\r\nمىگويم ، اكنون زمان مرگ من رسيده و بايد بسوى خدا رحلت كنم ، به جدّ و پدرانم ملحق گردم ، و عمرم به آخر رسيد و نامهء عملم پايان يافته است ، و به تو ميگويم : اين مرد ( مأمون ) ستمكار قصد آن كرده است كه مرا با انگور و انار مسموم سازد ، و رشته اى را بزهر آلوده و آن را بسوزن كرده و در حبّهء انگور فرو برده و آن را زهرآگين كرده ، و امّا طريقهء آلوده كردن انار بسمّ بدين صورت بود كه : سمّ را در كف دست يكى از غلامانش ريخته تا بدان بيالايد و با همان دست آلوده انار را حبه حبه كند و آن را چنگ زند تا سمّ بخورد آن رود . و فردا مرا دعوت مىكند و آن انار و انگور را برسم پذيرائى نزد من مينهد ، و از من ميخواهد كه آن را بخورم ، و من آن را ميخورم ، و سپس آنچه خدا تقدير و حكم كرده انجام مىشود ، پس چون من از دنيا رفتم ، مأمون خواهد گفت : خودم بايد او را با دست خويش غسل دهم ، چون چنين گويد ، تو محرمانه از قول من بگوشش بگو : به من گفته است تا به تو بگويم اين كار را نكنى كه عذاب اليمى كه قرار است مدّتى بعد بر تو نازل شود به جلو افتاده و به زودى فرود مىآيد ، و آنچه از آن حذر ميكنى با شتاب به تو خواهد رسيد ، و او از تو پذيرفته دست از اين كار برميدارد ، هرثمه گويد : عرضكردم : اى سرور من به روى چشم ، فرمود : چون براى تغسيل من تو را بگمارد ، و خود در\r\n","description":"","footnote":"","page_name":" 603 ","page_number":603},
  {"content":"\r\nمحلّ مرتفعى كه مشرف بر آنجا كه مرا غسل ميدهى بنشيند كه ناظر عمل تو باشد ، اقدام به آن مكن و متصدّى شستن من مشو تا اينكه خيمهء سفيدى در كنار خانه ببينى ، چون آن خيمه را ديدى مرا با همان لباسم كه در آن از دنيا رفته‌ام بدرون آن خيمه بر و در پشت آن با همكارانت به انتظار بايست ، و خيمه را بالا نزن كه مرا ببينى چون هلاك خواهى شد ، بعد مأمون نزديك تو آيد و گويد : اى هرثمه آيا شما نمىگوييد كه امام را جز امام غسل نمىدهد ؟ پس اين ابو الحسن علىّ بن موسى را چه كسى غسل داد در حالى كه فرزندش محمّد اكنون در مدينه است و آن از شهرستانهاى حجاز است ، و ما اكنون در طوس هستيم ؟ و چون چنين چيزى به تو گفت ، در پاسخش بگو : امام را نبايد و واجب نيست كسى غسل دهد مگر امام پس از او ، ولى اگر كسى تعدّى كرد و اين عمل را انجام داد امامت امام براى تجاوز كارى غسل دهنده باطل نخواهد شد ، و همچنين امامت امام پس از وى هم باطل نمىگردد با اينكه ديگرى بر او غلبه كند و نگذارد او پدرش را غسل دهد و اگر علىّ بن موسى در مدينه بود و از دنيا ميرفت پسرش محمّد در ظاهر او را غسل ميداد و اين طور كه اكنون شد او را در\r\n","description":"","footnote":"","page_name":" 604 ","page_number":604},
  {"content":"\r\nخفا و پنهانى غسل همى داده ، و چون خيمه برداشته شود تو مرا خواهى ديد كه در كفن پوشيده شده‌ام ، پس مرا بردار و در تابوت بنه و حمل كن ، و چون بخواهد قبر مرا آماده كند ، ميخواهد قبر پدرش هارون را قبلهء قبر من قرار دهد ، و اين هرگز نخواهد شد و چون كلنگها را بر زمين كوبند ، هيچ گونه بر زمين تأثير نكند و باندازهء پشت ناخنى زمين را حفر ننمايند ، و هر گاه براى كندن زمين كوشش خود را نمودند و نتوانستند كارى از پيش برند از قول من بمأمون بگو : به من امر كرده است كه يك كلنگ در قبلهء قبر پدرت هارون بر زمين زنم و چون زدم قبرى ساخته و آماده آشكار مىشود ، و چون پذيرفت و قبر پيدا شد ، مرا در آن نگذاريد تا از ته قبر آب سفيدى بيرون آيد كه قبر را پر كند تا آب مساوى با روى زمين گردد ، سپس در آن ماهيى به طول قبر نمايان شود و به حركت آيد ، و تا ماهى در حركت است مرا بقبر نبريد تا اينكه ماهى نهان گردد و آب فرو نشيند ، پس مرا در قبر بر ، و لحد بگذار ، و مگذار كسى بر روى من خاك ريزد ، زيرا قبر خود به خود پر و پوشيده شود ، هرثمه گويد :\r\nعرضكردم اى سالار من ! هر چه فرمودى اطاعت ميكنم ، پس حضرت فرمود :\r\n","description":"","footnote":"","page_name":" 605 ","page_number":605},
  {"content":"\r\nآنچه را كه به تو گفتم بخاطر بسپار و بدان عمل كن و مخالفت منما ، عرضكردم اى آقاى من ! به خدا پناه ميبرم اگر اوامر شما را مخالفت كنم .\r\nهرثمه گويد : از نزد امام با حالتى محزون و گريان و نالان چون دانه در تابهء بريان بيرون شدم و جز خدا كسى از دل من آگاه نبود ، چون روز شد مأمون مرا طلبيد و تا چاشت نزد او ايستادم ، آنگاه گفت : اى هرثمه برو و سلام مرا به امام برسان و بگو اگر بر شما سخت نيست نزد من بيائيد ، و اگر نه من خدمت شما آيم و چنانچه آمدن را پذيرفت اصرار كن زودتر بيايد ، چون به خدمت آن جناب رسيدم قبل از آنكه سخنى بگويم حضرت فرمود : اى هرثمه آيا سفارشات مرا بخاطر سپرده اى ؟ گفتم آرى ، پس كفش خود را طلبيد و گفت : من ميدانم پيغام او چيست و تو را براى چه نزد من فرستاده است ، گويد : نعلين حضرت را حاضر كردم و پوشيده به راه افتاد و بسوى مأمون شد ، چون به منزل او رسيد ، مأمون از جا برخاسته ايستاد و با آن جناب معانقه نموده پيشانى حضرت را بوسيد و او را در كنار خويش بر تخت نشانيد ، و شروع كرد با وى گفتگو كردن و از هر سو بسخن پرداخت تا روز بالا آمد ، پس يكى از غلامان را گفت كه\r\n","description":"","footnote":"","page_name":" 606 ","page_number":606},
  {"content":"\r\nانگور و انار آورد ، هرثمه گفت : چون اين را شنيدم نتوانستم طاقت آورم و لرزه بر اندامم افتاد ، و چون نخواستم حالت من بر مأمون ظاهر شود ، رو گردانيده آرام آرام از مجلس بيرون شدم و خود را در گوشه اى از حيات قصر افكندم ، چون زوال ظهر نزديك شد حس نمودم كه سرورم از نزد مأمون خارج شده و به خانهء خود رفته است ، سپس ديدم از سوى مأمون امر صادر شده است ؟ كه طبيبان و پرستاران را خوانند و ببالين حضرت برند ، پرسيدم چه شده است ؟ گفتند :\r\nمرضى بر آن جناب عارض شده است و مردم در شكّ و ترديد بودند ولى من ميدانستم از چيست و يقين داشتم چون از او مرا آگاهى بود ، هرثمه گفت :\r\nچون ثلث آخر شب شد صداى ناله و شيون از خانهء آن حضرت برخاست و من خود فغان را شنيدم و با شتاب در ميان خلق كه بدان سو ميرفتند خود را به آنجا رسانيدم و نظر كردم و مأمون سر برهنه با تكمه‌هاى باز روى پا ايستاده ميگريست و نوحه ميكرد ، من در ميان مردم ايستادم و نفسهاى بلند مىكشيدم چون از شدّت حزن نفس در سينه‌ام حبس شده بود ، بارى صبح كرديم و فرداى آن شب مأمون براى تعزيه دارى نشست ، بعد برخاست و سر جنازهء آقايم\r\n","description":"","footnote":"","page_name":" 607 ","page_number":607},
  {"content":"\r\nعليه السّلام آمد ، و گفت : محلَّى آماده كنيد ميخواهم خود جنازهء او را غسل دهم ، من پيش رفتم و آنچه حضرت به من گفته بود از غسل و تكفين و دفن به دو گفتم ، گفت : من متعرّض غسل او نمىشوم تو خود ميدانى اى هرثمه ، گويد : من ايستاده بودم تا اينكه ديدم خيمه اى بر پا شد ، و من و كسانى كه در آنجا حاضر بودند در پشت خيمه بوديم ، و صداى تكبير ( الله اكبر ) و تهليل ( * ( لا إِله إِلَّا الله ) * ) و تسبيح ، و حركت ظرفها و ريختن آب بگوشم ميرسيد و بوئى خوش و مطبوع بمشام ميرسيد كه هرگز از آن خوشتر ، بوئى استشمام نكرده بودم .\r\nهرثمه گفت : ناگاه ديدم مأمون از بالاى ايوان خانه مرا بانگ زده گفت :\r\nشما كه مىپنداشتيد امام را غير امام مثل او غسل نمىدهد ، پس كجا است محمّد بن علىّ فرزندش كه حاضر آيد او را غسل دهد ، او كه اكنون در مدينه است و اين در طوس ؟ گويد : گفتم اى امير ! ما مىگوئيم : امام را واجب نيست غسل دهد مگر امامى مثل او ، پس اگر ستمكارى تعدّى كند و امام را غسل دهد امامت او باطل نمىگردد زيرا كه غاسل تعدّى كرده است ، و امامت امام بعد هم ، از او باطل نمىشود ، زيرا به او ظلم شده و او را از تغسيل پدرش منع نموده‌اند ،\r\n","description":"","footnote":"","page_name":" 608 ","page_number":608},
  {"content":"\r\nو اگر ابو الحسن علىّ بن موسى الرّضا عليهما السّلام در مدينه مقيم بود فرزندش محمّد او را غسل ميداد ، و اكنون اگر چه به ظاهر او را غسل نمىدهد ولى در خفا و باطن او را غسل داده است ، مأمون ساكت شد و چيزى نگفت ، و خيمه برداشته شد ، چون نظر كردم مولاى خود را در كفنهايش پيچيده ديدم او را در عمارى گذارده و مأمون با جميع حاضران بر جنازهء آن حضرت نماز خواندند ، و جنازه را برداشتيم تا بموضع قبر رسيديم ، جماعتى را ديديم كه كلنگ بدست گرفته نزديك قبر هارون بر زمين ميزنند و ميخواهند قبر هارون را قبلهء قبر آن حضرت قرار دهند ، ولى هر چه كلنگ بر زمين مىكوبند جستن مىكند و ذرّه اى در خاك تأثير نمىكند ، مأمون گفت : اى هرثمه واى بر تو آيا زمين را نمىبينى چگونه از كندن قبر براى او امتناع ميورزد ؟ ! من گفتم : اى امير خود او به من گفته است كلنگى به طرف پيش روى قبر پدرت بر زمين زنم و غير از يك بار آن را بر زمين نكوبم ، مأمون گفت : تو يك كلنگ زنى تا چه شود ؟ ! گفتم : آن بزرگوار خبر داده است كه جايز نيست قبر پدرت رشيد قبلهء قبر او باشد ، و اگر من كلنگى بر زمين كوبم قبرى آماده و مهيّا پديد آيد كه لازم بكندن و خاك بردارى نيست ، و\r\n","description":"","footnote":"","page_name":" 609 ","page_number":609},
  {"content":"\r\nضريحى وسيع در ميان آن نمايان شود ، مأمون گفت : سبحان الله ! چقدر عجيب است اين گفتار از ابو الحسن ، هرثمه تو كلنگ را بزن تا ما ببينيم چه مىشود ، گويد : من كلنگ را در دست گرفته در سمت قبلهء قبر هارون بر زمين كوفتم ، پس قبرى كنده و آماده پديدار شد ، مأمون گفت : اى هرثمه جنازه را در قبر گذار ، گفتم : اى امير او امر كرده است در اين كار شتاب نكنم تا از زمين قبر ، آبى سفيد پديد آيد و قبر تا برابر زمين پر گردد ، و ماهيى به طول قبر در آن نمايان شود و در آن به حركت در آيد ، و چون آن ماهى غايب شد و آن آب فرو نشست او را در كنار قبر برم و رها كنم ، و مأمون گفت : هر چه دستور دارى عمل كن ، هرثمه گويد : من منتظر پيدا شدن آب و ماهى بودم كه پديدار شد و غايب گشت و آب قبر فرو نشست و مردم همه مىديدند ، جنازهء شريف را بكنار قبر بردم و ناگهان ديدم پردهء سفيدى بر روى قبر كشيده شد كه من قبر را نمىديدم ، و آن را بر قبر نكشيده بودم ، سپس جنازه را كسى غير ما حاضران برداشته به داخل قبر برد و لحد گذارد ، و از ما كسى فعاليتى نداشت ، و مأمون بمردم اشاره كرد كه بر وى از خاك بريزيد ، من گفتم : اين كار را نمىكنيم اى امير ، گفت : واى\r\n","description":"","footnote":"","page_name":" 610 ","page_number":610},
  {"content":"\r\nبر تو پس چه كسى قبر را پركند ، گفتم : او مرا گفته است كه كسى بر روى او خاك نريزد ، و خبر داده كه قبر خود به خود پر خواهد شد ، و پس از آن بالا مىآيد و چهارگوش مىشود ، مأمون بمردم گفت : بر وى خاك نريزند ، و خاكهائى كه برداشته بودند بر زمين ريختند و قبر پر شد و از زمين برجسته گشت و مربع شد ، مأمون بازگشت و مرا طلبيد و با من خلوت كرده و گفت :\r\nاى هرثمه از تو سؤال مىكنم و به خدا سوگندت مىدهم كه آنچه از آن حضرت شنيده اى برايم راست بگو ، هرثمه گويد : آنچه آن بزرگوار فرموده بود براى او گفتم ، گفت : به خدا سوگندت مىدهم راست بگو ديگر غير آنچه به من گفتى چه چيزها به تو خبر داد ، گفتم : اى امير از هر چه بپرسى جوابت را راست مىگويم ، پرسيد آيا غير از اين به تو در پنهانى چيزى گفت ؟ گفتم آرى ، گفت : آن چيست ؟ گفتم : حكايت انگور و انار را به من خبر داد ، گويد : رنگ مأمون تغيير كرد و رنگ برنگ ميگرديد گاهى زرد و گاهى سرخ و گاهى تيره مىگشت ، سپس خميازه اى كشيد و غشّ كرد و بيهوش شد و در حالت بيهوشى ميگفت :\r\n","description":"","footnote":"","page_name":" 611 ","page_number":611},
  {"content":"\r\nواى بر مأمون از خدا و رسول ! واى بر مأمون از علىّ بن ابي طالب ! واى بر مأمون از فاطمهء زهرا ! واى بر مأمون از حسن و حسين ! واى بر مأمون از على بن الحسين ! واى بر مأمون از محمّد بن علىّ ! واى بر مأمون از جعفر بن محمد ! واى بر مأمون از موسى بن جعفر ! واى بر مأمون از على بن موسى الرّضا ! اين است به خدا سوگند خسران مبين ! و اين كلمات را مكرّر ميگفت ، و من چون ديدم تغيير حالت او به طول انجاميد برخاستم و بيرون آمدم و در كنارى از قصر نشستم ، گويد : او به هوش آمد و نشست و مرا خواند ، بر او وارد شدم ديدم در جاى خود چون شخص مست نشسته ، و به من گفت : به خدا سوگند تو در نزد من از او عزيزتر نيستى ، بلكه جميع اهل زمين و آسمان از او نزد من عزيزتر نيستند ، به خدا اگر به من برسد كه از آنچه از آن جناب ديده و شنيده اى چيزى را به ديگرى گفته اى و بازگو نموده اى ترا هلاك مىكنم ، گفتم : اى امير اگر بر چيزى از ناحيهء من از اينها اطَّلاع يافتى خونم بر تو حلال باشد ، گفت : به خدا قسم نمىپذيرم مگر با ياد كردن سوگند ، عهد و پيمان بندى كه اين واقعه را پوشيده دارى و آن را كتمان نمائى ، و از من أخذ پيمان كرد و ميثاق با سوگند گرفته گفت : و چون\r\n","description":"","footnote":"","page_name":" 612 ","page_number":612},
  {"content":"\r\nمن بيرون شدم دو دست خويش را بر يك ديگر ميكوفت و اين آيه را ميخواند :\r\n* ( يَسْتَخْفُونَ مِنَ النَّاسِ وَلا يَسْتَخْفُونَ مِنَ الله وَهُوَ مَعَهُمْ ) * - تا آخر يعنى ( از مردمان پنهان ميكنند و از خداوند پنهان نتوانند كرد و خداوند با ايشان و ضمائر و اسرارشان است و هنگامى كه بشب تدبير و تزوير ميكنند كارى را كه خداوند نمىپسندد و او بجميع آنچه از آنها سر مىزند كاملا آگاه است - نساء :\r\n108 ) .\r\nو براى آن حضرت از فرزند ، « محمّد » - عليه السّلام - امام بود ، و پدرش امام رضا عليه السّلام او را : صادق ، صابر ، فاضل ، نور ديدهء مؤمنان و مايهء غيظ و خشم ملحدان لقب داد .\r\nمترجم گويد : « بايد توجّه داشت كه هرثمة بن أعين كه از سرداران مأمون بود به اتّفاق مورّخين در سنهء دويست هجرى در زندان مأمون كشته شده است ، و در همان سال مأمون رجاء بن أبى ضحّاك را به مدينه براى آوردن على بن موسى الرّضا عليهما السّلام بطوس فرستاده است و در سال دويست و دو با او بولايتعهدى بيعت كرده و در سال دويست و سه امام را مسموم نموده و سه سال قبل از فوت آن حضرت ، هرثمة بن اعين بقتل رسيده بود ، و اين خبر سندش بواسطهء تميم قرشى چندان اعتبار ندارد هر چند محمّد ابن يحيى كه در پاره اى از نسخ محمّد بن عيسى و در پارهء ديگر محمّد بن - مثنّى است و نيز محمّد بن خلف طاطرىّ همه مجهول الشّخص يا مجهول الحالند ، و به نظر ميرسد موضوع شهادت حضرت رضا عليه السّلام را كه\r\n","description":"","footnote":"","page_name":" 613 ","page_number":613},
  {"content":"\r\nمسلم است ، به صورت داستانى خواندنى و جالب توجّه ساخته‌اند ، نه آنكه همهء مطالبش واقعيّت داشته باشد - خدا دانا است . و اگر گويند تميم بن عبد الله در اين كتاب همه جا مترضّيا نامبرده شده ، گوييم رسم صدوق اين بوده كه براى شناخت مشايخش كه كدام شيعه و كدام سنّى هستند ، همه جا شيعيان را با كلمهء - رضى الله عنه - يا - رحمه الله - مشخّص نموده و ربطى بمدح و ذمّ مصطلح ندارد » .\r\n\r\nباب 65 بعضى مراثيى كه در بارهء حضرت رضا - عليه السّلام - سروده اند\r\n1 - تميم بن عبد الله قرشىّ - رضى الله عنه - بسند مذكور در متن از ابن - مشيّع اشعارى را در مرثيهء حضرت رضا عليه السّلام نقل كرده است كه مىآيد :\r\n\r\nيا بقعة مات بها سيّد\r\nما مثله في النّاس من سيّد\r\n\r\nتا آخر شش بيتى كه در متن ذكر شده است و ترجمهء آن چنين است :\r\n1 - اى مزار و بارگاهى كه در او دفن شده است بزرگى كه مانند او در ميان مردم جهان نبوده است .\r\n2 - آنكه پس از او هدايت و جود و فضل و خير بكلَّى رخت بربست و منقطع گشت و مرگ در بردن اين صفات از ميان خلق دامن بكمر زد و به او اقتدا نمود .\r\n","description":"","footnote":"","page_name":" 614 ","page_number":614},
  {"content":"\r\n3 - اى مدفن شريف ! پيوسته ريزش باران رحمت الهى بر تو باد در هر صبح و در هر شامگاهى .\r\n4 - او خود براى ما مردم ، باران رحمتى بود كه از وجودش سيراب ميشديم ، چون ستارهء درخشانى بود كه از نورش هميشه راه مىيافتيم .\r\n5 - آرى ، علىّ بن موسى عليهما السّلام وفات يافت و او و بزرگى و بزرگوارى در يك قبر دفن شدند .\r\n6 - اكنون اى ديده ! پس از ، از دست دادن او بر عزت و شرف خون گريه كن چرا كه هر دو منقرض گشتند .\r\nو علىّ بن عبد الله خوافى را مرثيه اى است براى آن حضرت عليه السّلام كه ترجمهء آن چنين است :\r\n1 - اى سرزمين طوس خداوند تو را از باران رحمتش سيراب كند ، كه چقدر از خير و بركت و خوبى در بردارى اى طوس .\r\n2 - پاك و پاكيزه باد در دنيا قطعات زمين تو اى طوس ، و اين پاكى و طهارت براى آن شخصى است كه در سناباد اقامت گزيده و به خاك سپرده شده است .\r\n3 - كسى كه بسيار گران بود مرگش براى اسلام و او خود در رحمت خداوند\r\n","description":"","footnote":"","page_name":" 615 ","page_number":615},
  {"content":"\r\nاكنون غرق و غوطه ور است .\r\n4 - اى آرامگاهى كه او را در برگرفته اى بدان كه در ميان تو حلم و علم و طهارت و قداست دفن شده است .\r\n5 - بناز اى قبر زيرا همهء سرزمينها براى آن كس كه در بردارى بر تو رشگ مىبرند ، و اينكه فرشتگان مقرّب دربار الهى از تو حراست و نگهبانى مىكنند .\r\n2 - حسين بن احمد بيهقىّ بسند مذكور در متن از دعبل بن علىّ روايت كرد كه گفت : خبر مرگ حضرت رضا عليه السّلام در شهر قم به من رسيد و قصيدهء رائيه را در مرثيهء آن حضرت سرودم ، ترجمهء آن چنين است :\r\n1 - من بنى اميه را در كشتن اولاد فاطمه عليهم السّلام معذور مىبينم ( چون دشمنى با اولاد هاشم را از جدّ خود به ارث برده‌اند ) امّا براى اولاد عبّاس عذرى نمىيابم .\r\n2 - فرزندان حرب و مروان و خاندان بنو معيط ، اهل كينه و بغض و دشمنى با آل محمدند .\r\n3 - قومى كه با سران آنان به مبارزه پرداختيد تا ناگزير از دشمنى و عناد\r\n","description":"","footnote":"","page_name":" 616 ","page_number":616},
  {"content":"\r\nدست برداشتند و فرصت مينجستند ، همين كه قدرت يافتند ، بر كفر و ستيز خود ادامه دادند .\r\n4 - به شهر طوس بر كوى و مزار پاك و مطهر او منزل گزين ! اگر در دين خود بر آئين فطرت كه دين حق است برقرارى ، [ يا به آرزو و هدف خواهى رسيد ( بنا بر نسخه اى كه « على وطر » دارد ) . 
  ] 5 - دو قبر در طوس است ، يكى قبر بهترين خلق ، خداوند ( علىّ بن - موسى ) و ديگرى گور شريرترين مردم جهان ( هارون الرّشيد ) ، و اين بسيار موجب تعجب و عبرت است .\r\n6 - فائده و نفعى براى شخص پليد نخواهد داشت اينكه گورش در قرب قبر پاك و پاكيزه ترين خلق باشد ، و همچنين ضرر و زيانى براى فرد پاك و مطهر ندارد كه مدفنش در كنار گور شخص پليد و ناپاكى باشد .\r\n7 - هيهات ! بدون شكّ و ترديد هر كس در گرو عمل خويش خواهد بود ، پس تو اگر ميخواهى اين را بپذير و اگر ميخواهى واگذار و رها كن ، حقّ همين است كه گفته شد .\r\nصولىّ گويد : عون بن محمّد گويد : منصور بن طلحه برايم اشعارى خواند و گفت كه ابو طلحه اين اشعار را از ابو محمد يزيدى نقل كرد و گفت كه گفته است : چون علىّ بن موسى الرضا عليهما السّلام دار فانى را وداع گفت ، من مرثيه اى از براى فوت آن حضرت سرودم كه : ما لطوس - تا آخر در متن مندرج است :\r\n","description":"","footnote":"","page_name":" 617 ","page_number":617},
  {"content":"\r\n1 - شهر طوس را چه شده است ، خدايش گرامى ندارد ، هر روز گوهرى گرانبها و نفيس را ميربايد و فرو ميبرد .\r\n2 - ابتدا رشيد را شكار كرد و سپس على بن موسى را ( 1 ) - عليهما السّلام - .\r\n3 - نه امامى عادى را بلكه امامى كه بمانند جملهء امامان ديگر فضل و برترى و عظمت داشت ، و سعد روزگار بواسطهء از دست دادن او مبدّل به نحسى گشت .\r\nو در كتاب محمّد بن حبيب ضبّى اين اشعار را يافتم :\r\n1 - قبرى در طوس است كه امامى در آن مدفون است ، و زيارت او بر ما حتمى و لازم است .\r\n2 - قبرى است كه دار السّلام بهشت بدان بر پا است ، و يا آنكه محل درود و سلام است ، و هر روز مرتب تحيّت و سلام بدان اهداء مىگردد .\r\n3 - قبريست كه انوارش سر به آسمان كشيده و ديدهء نابينا را نور ، و خاك كويش ، مرضها را شفا مىبخشد .\r\n4 - قبرى كه رسول خدا و وصيّش را در ديدهء مؤمن زائرى كه در آنجا توقّف كند\r\n\r\n","description":"","footnote":"\r\n( 1 ) . ابو محمد يزيدى يا هر كس كه اين مرثيه را گفته قطعا حق و باطل را نمىشناخته چون هم رشيد را كه براى نافرمانى و خيانت يكتن ، جعفر برمكى ، ريختن خون همهء برامكه را حلال ميداند گوهرى گرانبها ميداند ، و هم علىّ بن موسى عليهما السّلام را كه خداوند رحمة للعالمينش قرار داده است ؟ ! !\r\n","page_name":" 618 ","page_number":618},
  {"content":"\r\nمجسّم ميسازد .\r\n5 - چشمها از هيبت و بزرگى كه از والائى مقام آنان در انديشه و فكر خود دارد خاضع و خاشع شدند .\r\n6 - مزارى كه زوّارش چون در كنار آن آيند و بر آن وارد گردند ، هنگامى كه بيرون ميروند گناهانشان ريخته شود .\r\n7 - كسانى كه به آن محلّ قدم نهادند و قصد زيارت داشتند ، توشهء ايمنى از عذاب الهى را بهره برند و نيز از آنكه روزى به تهيدستى گرفتار شوند امنيّت يابند .\r\n8 - خداوند از جانب صاحب قبر ، ايمنى را براى زائرين آن ضامن گشته ، و بدين سبب قلم از ايشان برداشته شده است و زلَّات ايشان را نويسندگان اعمال ننويسند ، ( البته زوار واقعى معصيت و گناه نمىكنند ، و اگر غفلتى روى دهد و گناهى از ايشان سر زند ، بىدرنگ توبه كرده و از خدايشان عذر مىخواهند ) .\r\n9 - اگر اكنون از باريدن باران بىنيازشده‌ايم اين از بركت آن قبر شريف است كه اگر نبود ابرها بر اين بلاد باران نمىباريد .\r\n10 - قبرى كه علىّ بن موسى عليهما السّلام را در بر دارد بر حلّ و حرم يعنى بر سرزمين حرم مكَّه فخر مىكند .\r\n11 - به زيارت آن قبر رفتن فرض و واجب است ، همچنان كه به زيارت حرم\r\n","description":"","footnote":"","page_name":" 619 ","page_number":619},
  {"content":"\r\nكعبه واجب است و بر هر كس كه در كنار آن منزل گزيد احترام و تعظيم آن لازم و سزاوار است .\r\n12 - هر كس به قصد قربت مطلقه ، عارفا بحقّه او را زيارت كند آتش دوزخ بر وى حرام گردد .\r\n13 - و بيقين فرداى قيامت ، وى داراى مقامى پسنديده است و در فردوس برين مقام و جايگاهى دارد .\r\n14 - و خداوند براى او اين مقام را وفاكننده و ضامن است ، سوگند به آن كس خورده كه همهء سوگندها به او ميرسد و به او بازگشت مىكند .\r\n15 - و خدا رحمت فرستد و فرستاده است بر محمد پيامبر ، و مقام علىّ را برومندى و سلامت نفسش بلند گردانيد ، 16 - و همچنين پيوسته درود فراوان بر زهراى مرضيّه فرستد براى اداى حقّش چون كه حقّ او را ميشناسد و او علَّام الغيوب است .\r\n17 - و بر او و بر فرزندش حسن ، اول و بر حسين كه از رويش بزرگى نمايان است .\r\n18 - و بر علىّ بن الحسين كه صاحب تقوى است و بر فرزندش محمّد باقر و بر هر يك از اينان درود و صلوات كه بزرگ و محترمند .\r\n","description":"","footnote":"","page_name":" 620 ","page_number":620},
  {"content":"\r\n19 - و بر آن پاك و پاكيزه جعفر بن محمّد بهترين سلام و درود باد ، اگر چه ناكسان و فرومايگان از آن ابا دارند .\r\n20 - آن راستگوئى كه تمامى علوم اسلامى در ميان شما از او مأثور است و از او روايت شده است و بدان همهء اقوام شيعه تمسّك مىجويند .\r\n21 - و همچنين درود بر موسى پدرت ، و پس از وى درود و رحمت خدا بر تو تا رحمت را دوا مىباشد - يعنى ابدى است - .\r\n22 - و بر فرزندت محمّد زكىّ كه پاك و پاكيزه بود از هر پليدى و دو چندان باد ، و بر فرزندش علىّ تا مادامى كه سخن برقرار است ، يعنى تا مخلوقى و بشرى در جهان هست و از او سخن در ميان است .\r\n23 - و بر آن پسنديدهء فرزند پسنديده ، حسن بن علىّ كه به فوت او تاريكى همهء بلاد را فرا گرفت .\r\n24 - و درود بر جانشين او حجّت خدا بر روى زمين ، ( و آن ) كسيست كه نظام ، به دو وجود يابد و در او عدل و امامت تماميّت يابد .\r\n25 - پس اوست آنكه آرزو است كه هدايت بوجودش از نو شكوفا گردد و احكام و فرامين الهى در جهان استوار شود .\r\n26 - اگر امامان يكى پس از ديگرى نبودند ، هدايت از بين ميرفت ، و اسلام\r\n","description":"","footnote":"","page_name":" 621 ","page_number":621},
  {"content":"\r\nمغلوب واقع ميشد ( يعنى كفر و شرك همه جا مسلَّط بود ) .\r\n27 - هر يك از ائمّه جانشين امام پيش از خود شدند تا نوبت به قائم اين زمان رسيد .\r\n28 - اى فرزند پيامبر ، و اى حجّت خدا بر روى زمين كه نماز و روزه بسبب وجود تو بر پا است .\r\n29 - هيچ امامى از شما غايب نشد و از دنيا نرفت مگر آنكه بجاى او جانشينى و امامى بود كه امراض و نابسامانيها و مفاسد بوجود او دفع ميشد و صحّت مىيافت .\r\n30 - در امامت و علم و كمال مساوى هستند چه در پيرى به امامت رسند و چه نوجوان باشند .\r\n31 - شما هستيد وسيله و راهنما بسوى خدا ، و شمائيد آنان كه راه حقّ و هدايت را شناختند و خود از نشانه‌هاى هدايت و نور آن بودند .\r\n32 - شمائيد كه اولياى خدائيد در دين و دنيا هر دو ، و آن كسان كه از جانب خدا صاحبان حرمت و مورد توجّه و داراى اعتبار و اختيارند .\r\n33 - از گروه مردم ، انسان كسيست كه بفضل و برترى و مزيّت شما اعتراف داشته باشد ، و منكران فضل شما ، حيوانات و چهارپايانند .\r\n34 - بلكه از حيوانات هم گمراه تر و پستترند به جهت كفر و عنادى كه\r\n","description":"","footnote":"","page_name":" 622 ","page_number":622},
  {"content":"\r\nدارند ، و كسانى كه به آنان اقتدا كرده و از آنان پيروى ميكنند هدف تير باشند .\r\n35 - از بهرهء دنيائى شما استفاده ميكنند ، و در انكار آنان فضل و كرم شما را مانند حيوان و چارپايانند .\r\n36 - اى نعمت و بركتى كه خداوند به هر كس كه بخواهد ارزانى داشته است ( اى آقا ! نعمت امامت تو را خداوند بر شيعيان مرحمت فرموده ) .\r\n37 - اى فرزند موسى ! اگر چه جسم تو را خداوند از ما پنهان كرد ، امّا روح تو موجب آرامش و زندگى و روان ما است ( يا مراد شاعر حضرت صاحب الامر است ) .\r\n38 - ارواح شما همه بعينه موجود است ، اگر چه از ديدهء ما جسمتان پنهان و غايب مىباشد .\r\n39 - فرق ميان تو ( اى عزيز ) و ميان پيغمبر تنها نبوّت است ، و منهاى نبوّت ، تو در فعل و صفت با وى همگامى .\r\n40 - دو قبر در طوس است كه هدايت در يكى مدفون است ، و گمراهى و ضلالت در ديگرى كه شعلهء آتش آن را مىبيند .\r\n41 - دو قبر در كنار يك ديگرند ، اين گلزار و يا روضه اى است بهشتى كه\r\n","description":"","footnote":"","page_name":" 623 ","page_number":623},
  {"content":"\r\nامامى در آن زيارت شود .\r\n42 - و نيز آن ديگر حفره و گودالى است از جهنّم كه همواره براى صاحب گمراهش عطش و تشنگى است .\r\n43 - نزديكى گور آن گمراه ضالّ به روضهء آن پاك و مطهّر موجب دو چندان شدن عذاب اوست و بر خلاف ميل او - كه اين باعث كم شدن عذاب بشود - 44 - اگر چه در ظاهر دو قبر بهم نزديكند ، لكن در عالم باطن ، بسيار از يك ديگر دورند ، و بر گور آن ظالم ، خلعتهاى عذاب متراكم .\r\n45 - و همچنين ضرر نميرساند به تو ناپاكى كه بناى ساخته شده از سنگهاى زبر و نرم آن را به تو نزديك كرده است ( يعنى خشت و گل ساختمان و جاى قبر كه نزديك هم است ضررى نمىرساند ) .\r\n46 - اين نزديكى دو قبر ضررى نميرساند كه هيچ ، بلكه بر تو حسرت فراوان او را مينماياند ، چون تو مورد اكرام و احترام واقع ميشوى و آن لعين مورد هتك و شتم ، 47 - و بدى عذاب هر آن اضافه ميگردد در ساعات و روزها و سالها مدام .\r\n48 - اى كاش ميدانستم فردا پس از قيام قائمتان عليه السّلام آيا من هستم ! ؟ و آيا شمشير بدست من براى قلع و قمع دشمنان خواهد افتاد يا نه ؟\r\n","description":"","footnote":"","page_name":" 624 ","page_number":624},
  {"content":"\r\n49 - دو دست من با آن شمشير در بارهء دشمنان در ميان شما ظاهر آيد ، در حالى كه لبانم تشنه باشد و سيراب نگردد تا آنكه به مقصود خود برسد .\r\n50 - آرى قبور شما خاندان ، مرا به جوش و خروش مىآورد ، در حالى كه ديگران را پرچمهاى افراشته بر خيمه‌ها بخروش مىآورد .\r\n51 - هر كس به ثناگوئى و چكامه سرائى براى مالداران و توانگران ميكوشد و افتخار مينمايد ، ولى من بمدح گوئى و ثناخوانى شما اهل بيت عشق ميورزم و فخر ميكنم .\r\n52 - و به ابو الحسن علىّ بن موسى عليهما السّلام آن را اهداء ميكنم ، تا مورد پسند افتد و افكار و انديشه‌ها از آن لذّت برند .\r\n53 - اين هديّهء ناقابل را از اين چاكر و بندهء ناچيز خود « ضبّى » بپذير ، آنكه او در دوستى و محبّت شما خاندان هر نكوهش و ملامت و سرزنشى را با جان و دل ميپذيرد و شكوه اى ندارد .\r\n54 - اگر نسبت به مدحتت حقّ خدا را رعايت نمودم از براى آنست كه ميدانم مهمان را بر ميزبان حقّى است اگر چه بتأخير اندازد .\r\n55 - پس قبول اين مهماندارى را از جانب نيّت و قصد من بپذير ، نه از آنچه گفتم ، كه اگر همان قصد من قبول گردد من به نتيجهء دلخواهم رسيده‌ام .\r\n56 - اگر ديگران به تعليم و آموختن ، دوستى شما را درك كرده‌اند ، امّا من\r\n","description":"","footnote":"","page_name":" 625 ","page_number":625},
  {"content":"\r\nاز راه الهام خداوندى محبّت شما را دارا شده‌ام .\r\n\r\nباب 66 ثواب زيارت امام علىّ بن موسى الرّضا - عليهما السّلام -\r\n1 - احمد بن زياد همدانىّ - رضى الله عنه - بسند مذكور در متن از ياسر خادم روايت كرده گويد : علىّ بن موسى الرّضا عليهما السّلام فرمودند : براى زيارت هيچ قبرى بار و بنه نبنديد و سفر نكنيد مگر براى زيارت قبور ما اهل البيت ، آرى بدانيد كه من با زهر شهيد خواهم شد ، و محلّ دفنم در غربت خواهد بود ، پس هر كس براى زيارت من سفر كند دعايش مستجاب و گناهانش آمرزيده و بخشيده خواهد شد .\r\n2 - علىّ بن احمد دقّاق و محمّد بن احمد سنانى و علىّ بن عبد الله ورّاق و حسين بن ابراهيم بن هشام - رضى الله عنهم - بسند مذكور در متن روايت كرده‌اند كه حضرت رضا عليه السّلام فرمود : هر كس مرا با دورى راه زيارت كند و از\r\n","description":"","footnote":"","page_name":" 626 ","page_number":626},
  {"content":"\r\nراه دور به زيارت من آيد در روز قيامت در سه موقف به يارى او خواهم آمد تا او را از ناراحتيهاى آن حال نجات دهم :\r\nاوّل - در آن هنگام كه نامه‌هاى اعمال پخش مىشود از جانب راست و از جانب چپ ( كه * ( فَأَمَّا مَنْ أُوتِيَ كِتابَه بِيَمِينِه فَسَوْفَ يُحاسَبُ حِساباً يَسِيراً ) * هر كس كه نامهء عملش بدست راستش داده شود با نرمى و سهولت به حساب او رسند ؛ * ( وَأَمَّا مَنْ أُوتِيَ كِتابَه بِشِمالِه فَيَقُولُ : يا لَيْتَنِي لَمْ أُوتَ كِتابِيَه وَلَمْ أَدْرِ ما حِسابِيَه ) * - إلى - * ( هَلَكَ عَنِّي سُلْطانِيَه ) * ( و امّا آنكه كتابش را بدست چپش دهند خواهد گفت كه اى كاش نامه اش را به دو نمىدادند ، و بحسابش نمىرسيدند ) .\r\nدوم - در آن هنگام كه از صراط ميگذرد .\r\nسوم - در آن وقت كه بپاى ميزان عمل ميرسد و عمل او را بررسى كرده مىسنجند .\r\n3 - محمّد بن علىّ ماجيلويه - رضى الله عنه - بسند مذكور در متن از امام صادق عليه السّلام روايت كرده كه ميفرمود : مردى از اولاد فرزندم موسى كه همنام جدّم امير المؤمنين عليه السّلام است را بطوس خراسان برند و در آنجا با زهر كشته شود و به حال غربت او را به خاك سپارند ، هر كس مزار او را زيارت كند و بحقّ او عارف باشد ( امامت او را تصديق دارد ) خداوند عزّ و جلّ به او پاداشى دهد همانند پاداش آن كس كه پيش از فتح مكَّه در راه خدا انفاق كرده و در راه خدا با\r\n","description":"","footnote":"","page_name":" 627 ","page_number":627},
  {"content":"\r\nدشمن جنگيده است .\r\n4 - محمّد بن ابراهيم طالقانىّ - رضى الله عنه - بسند مذكور در متن از محمّد بن عماره از پدرش روايت كرده كه امام صادق عليه السّلام از پدران خود از جدّش امير مؤمنان عليهم السّلام از رسول خدا صلى الله عليه و آله حديث كرد كه فرمود : به زودى پاره اى از تن من بسرزمين خراسان مدفون ميگردد ، هيچ مؤمنى به زيارت او نرود جز آنكه خداوند عزّ و جلّ بهشت را براى او واجب و آتش دوزخ را بر وى حرام كرده است .\r\n5 - احمد بن حسن قطَّان ، و محمّد بن احمد ليثى ، و محمّد بن ابراهيم طالقانىّ ، و محمّد بن بكران نقّاش جملگى گفتند : احمد بن محمّد ابن عقده به سند مذكور در متن از حسن بن فضّال روايت كرد كه ابو الحسن علىّ بن - موسى الرّضا عليهما السّلام فرمود : بدرستى كه در سرزمين خراسان بقعه اى است كه زمانى محل رفت و آمد فرشتگان گردد ، و مرتّب فوجى از فرشتگان فرود آيند ، و فوجى بسوى آسمان پرواز كنند تا روزى كه در صور دميده شود . از آن حضرت\r\n","description":"","footnote":"","page_name":" 628 ","page_number":628},
  {"content":"\r\nپرسيدند كه يا ابن رسول الله اين بقعه كدام است ، فرمود : آن بقعه در سرزمين طوس است ، و به خدا سوگند آن گلزارى است از گلستانهاى بهشت ، هر كس مرا زيارت كند در آن مكان ، اجرش همانند كسيست كه رسول خدا صلى الله عليه و آله را زيارت كرده است ، و خداوند متعال براى او ثواب هزار حجّ مبرور و صحيح و هزار عمرهء مقبول و درست بنويسد ، و من و پدرانم شفيعان او در روز قيامت باشيم .\r\n6 - محمّد بن موسى بن متوكَّل - رضى الله عنه - بسند مذكور در متن از داود بن قاسم جعفرى روايت كرده كه گفت : از امام جواد عليه السّلام شنيدم ميفرمود :\r\nبراستى كه در ميان دو كوه شهر طوس ، مشتى خاك بهشت است ، هر كس در آن دشت وارد شود ، روز رستاخيز در امان خدا خواهد بود .\r\n7 - محمّد بن علىّ ماجيلويه - رضى الله عنه - بسند مذكور در متن از عبد العظيم بن عبد الله حسنىّ روايت كرده است كه امام جواد عليه السّلام فرمود : من براى آن كس كه مزار پدرم عليه السّلام را در طوس زيارت كند در صورتى كه عارف بحقّ او باشد ضامن بهشت ميباشم از جانب خداوند متعال .\r\n","description":"","footnote":"","page_name":" 629 ","page_number":629},
  {"content":"\r\n8 - و با سند قبل ، از حضرت عبد العظيم بن عبد الله حسنىّ روايت شده است كه گفت : به ابو جعفر امام جواد عليه السّلام عرضكردم : متحيّر مانده‌ام كه قبر سالار شهيدان ابو عبد الله الحسين عليه السّلام را زيارت كنم ، يا بطوس رفته و قبر پدرت عليه السّلام را زيارت نمايم ، نظر شما چيست ؟ به من فرمود : اندكى صبر كن و همين جا بايست تا بازگردم ، بعد به اندرون خانه رفت و با چشمى گريان كه اشك بر رخسار مباركش ميريخت بيرون آمد ، و گفت : زوّار قبر ابو عبد الله عليه السّلام بسيارند ، ولى زوّار پدر من عليه السّلام در طوس بسيار اندكند .\r\n9 - محمّد بن موسى بن متوكَّل - رضى الله عنه - بسند مذكور در متن از ابو صلت هروىّ روايت كرد كه گفت : از حضرت رضا عليه السّلام شنيدم ميفرمود :\r\nبه خدا قسم هيچ يك از ما ائمّه نيست مگر آنكه بقتل ميرسد و شهيد ميگردد ، از او سؤال شد : چه كسى ( شخص ) شما را بقتل مىرساند اى فرزند رسول خدا ؟\r\nفرمود : بدترين خلق خدا در زمان من مرا با خورانيدن زهر ميكشد ، سپس مرا در خانه اى تنگ در شهرى غريب دفن مىكند ، آگاهى مىدهم كه هر كس مرا در غريبيم زيارت كند ، خداوند متعال اجر يك صد هزار شهيد ، و يك صد هزار\r\n","description":"","footnote":"","page_name":" 630 ","page_number":630},
  {"content":"\r\nصدّيق ، و يك صد هزار حاجّ و معتمر ( كسى كه بحجّ و عمره رفته ) و يك صد هزار مجاهد و مبارز در راه حقّ در نامهء عمل او بنويسد ، و او را در زمرهء ما محشور فرمايد ، و در بهشت او را رفيق ما در درجات بلند قرار دهد .\r\n10 - محمّد بن حسن بن وليد - رضى الله عنه - بسند مذكور در متن از احمد بن محمّد بزنطىّ روايت كند كه گفت : در نامهء حضرت رضا عليه السّلام خواندم كه مرقوم داشته بود : بشيعيان من اين پيام را برسان كه زيارت من معادل يك هزار حجّ است ، گويد : به فرزندش امام جواد عليه السّلام عرضكردم : آيا هزار حجّ ؟ ! فرمود : آرى به خدا قسم هزار هزار حجّ است براى كسى كه او را زيارت كند و بحقّ او عارف باشد .\r\n11 - محمّد بن ابراهيم طالقانىّ - رضى الله عنه - بسند مذكور در متن از حسن بن فضّال روايت كند كه گفت : مردى خراسانى به حضرت علىّ بن موسى - الرّضا عليهما السّلام گفت : يا ابن رسول الله ! من رسول خدا صلى الله عليه و آله را در خواب ديدم كه گويا به من ميگفت : چگونه است حال شما هر گاه در سرزمين شما مدفون گردد\r\n","description":"","footnote":"","page_name":" 631 ","page_number":631},
  {"content":"\r\nپارهء تن من ، و از شما بخواهند حفظ و نگهدارى امانت مرا ، و غايب و پنهان شود در تربت شما ، ستارهء من ؟ حضرت فرمودند : من هستم آن كس كه در سرزمين شما مدفون ميگردد ، و منم پارهء تن پيامبر شما ، و منم آن امانت و منم آن ستاره و كوكب ( كه جدّم فرمودند ) . آگاه باشيد و بدانيد كه هر كس مرا زيارت كند ، و او بداند آنچه را كه خداوند متعال واجب ساخته است از حقّ و طاعت من ، پس من و پدران بزرگوارم شفيعهاى متعدّدى براى او در روز قيامت باشيم ، و هر كس كه ما شفيع او شويم و لو مثل گناه جنّ و انس ، وزر و و بال بر او باشد نجات خواهد يافت . آرى پدرم براى من از جدّم از پدران بزرگوارش عليهم السّلام بازگو كرد كه رسول خدا صلى الله عليه و آله فرمودند : هر كس مرا در خواب زيارت كند بىترديد مرا زيارت كرده است ، زيرا شيطان نميتواند به صورت و شمايل من در آيد و همچنين به صورت و شكل هيچ يك از اوصياى من ، و نه به صورت احدى از شيعيان اوصياء من ، و اينكه رؤياى صادقه جزئى از هفتاد جزء نبوّت است .\r\nمترجم گويد : « بايد دانست كه سند اين خبر كاملا معتبر است ، و در متن آن دو مطلب شايان دقّت است : اوّل اينكه فرمود : شيطان نميتواند به صورت و شكل ما خاندان در آيد ؛ معنيش اين نيست كه هر كس بخواب من و شما در آيد و ادّعا كند كه من پيامبر و يا امام و يا شيخ مفيد يا امثال اويم راست گفته است و بايد از او پذيرفت ، نه اين طور نيست ، بلكه هر كس رسول خدا صلى الله عليه و آله را در\r\n","description":"","footnote":"","page_name":" 632 ","page_number":632},
  {"content":"\r\nبيدارى ديده است يا يكى از معصومين عليهم السّلام را در حال بيدارى ديده و ميشناسد اگر در خواب ديد درست همو است و شيطان به صورت آن معصوم مجسّم نگشته است ، چون قدرت اين كار را ندارد ، پس هر كس بخواب انسان آمد و خود را امام يا پيامبر يا يكى از بزرگان معرّفى نمود هنگامى قابل قبول است كه او را در بيدارى ديده باشد و بشناسد ، نه آنكه نديده ادّعاى او را بپذيرد .\r\nدوم آنكه زائر علىّ بن موسى الرّضا عليهما السّلام مادامى مورد شفاعت امامان عليهم السّلام واقع مىشود كه از نظر ايمان و عمل ، قابليّت زير سايهء شفاعت رفتن را دارا باشد ، زيرا طبق آيهء شريفهء * ( ما لِلظَّالِمِينَ مِنْ حَمِيمٍ وَلا شَفِيعٍ يُطاعُ ) * ( ستمكاران را دوستى مشفق و دلسوز و نيز مولا و شفيعى كه شفاعتش مورد قبول باشد نخواهد بود - غافر : 18 ) و زيارت پيامبر اكرم و ائمّهء معصومين عليهم السّلام در حياتشان هم براى بسيارى سودى نداشت ، و در حال ممات آنان هم بسيارى از مخالفان هر روز قبورشان را زيارت مىكنند ، و منافقين و طرفداران احمقشان نيز هر روز بارها قبر رسول خدا صلى الله عليه و آله را زيارت ميكردند ولى مسلَّما فائده اى براى آنان نداشت تا كه مورد شفاعت واقع شوند و نخواهد هم داشت ، چون از شرائط زيارت « عارف بحقّ آنان بودن است » و هر كس كه پيامبر و امام بحقّ و بحقيقت را بشناسد و بداند كه آنان قربانيان راه حقّ و فضيلتند و از خون خود در اين راه - كه ابلاغ دين و اوامر حقّ ، و جلوگيرى از ستم و ناروا و معصيت خدا مىباشد - گذشتند ، و هر كس كه اين گونه اين اعلام دين را بشناسد هرگز از دستورات آنان سرپيچى نميكند و نافرمانى خداى را نمىنمايد ، و چنانچه مرتكب گناه شود توبه نموده و از خداوند عذر ميخواهد و استغفار مىكند و مورد عفو در اين جهان و شفاعت در آن جهان واقع مىشود ، و اگر توبه نكرد و از گناه دست برنداشت ، طبق روايات رسيده آنقدر در آتش ميسوزد تا از گناه پاك شود آن وقت مورد شفاعت واقع شده و بشفاعت اولياء ، از دوزخ نجات\r\n","description":"","footnote":"","page_name":" 633 ","page_number":633},
  {"content":"\r\nمىيابد ، و اگر گناهش باندازهء ثقلين ( جنّ و انس ) هم باشد پس از آنكه عقوبت آن را در دوزخ ديد ، آن شفاعت او را نجات خواهد داد - و السّلام » .\r\n12 - پدرم - رضى الله عنه - بسند مذكور در متن از عبد الرّحمن بن ابى - نجران روايت كند كه گفت : از امام جواد عليه السّلام پرسيدم ميفرمائى چه ثوابى براى كسى كه پدرت را زيارت كند مىباشد ؟ فرمود : به خدا قسم بهشت .\r\n13 - محمّد بن حسن بن احمد بن وليد - رضى الله عنه - بسند مذكور در متن از علىّ بن اسباط روايت كرد كه گفت : از ابو جعفر امام جواد عليه السّلام پرسيدم :\r\nچه ثوابى براى كسى است كه پدرت را در خراسان زيارت كند ؟ فرمود : به خدا سوگند بهشت ، به خدا سوگند بهشت .\r\n14 - احمد بن زياد همدانى - رضى الله عنه - بسند مذكور در متن از قبيصة از جابر جعفىّ روايت كند كه گفت : از وصىّ اوصياء و وارث علم انبياء ابو جعفر باقر عليه السّلام شنيدم ميفرمود : پدرم سيّد العابدين علىّ بن الحسين از\r\n","description":"","footnote":"","page_name":" 634 ","page_number":634},
  {"content":"\r\nپدرش سيّد الشهداء حسين بن علىّ از سيد اوصياء امير المؤمنين على بن ابى طالب عليهم السّلام حديث كرد كه گفت : رسول خدا صلى الله عليه و آله فرمودند : پاره اى از تن من در سرزمين خراسان به خاك سپرده مىشود ، كه هيچ دردمندى او را زيارت نمىكند\r\n« إلَّا نفّس الله كربته » مگر اينكه خداوند ناراحتى و غم او را بر طرف مىكند ، و هيچ گنهكارى نيست كه به زيارت او نائل شود ، جز اينكه خداوند از گناهان او درگذرد . ( يعنى موفّق به توبه مىشود . ) 15 - جعفر بن علىّ بن حسين - رضى الله عنه - بسند مذكور در متن از محمّد بن سليمان روايت كند كه گفت : از ابو جعفر محمّد بن علىّ الرّضا عليهما السّلام پرسيدم از مرديكه بحجّ خانهء خدا مشرّف شده و حجّة الاسلام را بجاى آورده ، و به نيّت حجّ تمتّع وارد شده و اعمال حجّ بجاى آورده و خداوند او را موفّق بحجّ و عمره نموده ، سپس بمدينه آمده و زيارت رسول خدا صلى الله عليه و آله را انجام داده و آنگاه به كوفه رفته و زيارت جدّت امير مؤمنان عليه السّلام را بجاى آورده و به حق او عارف بوده و او را امام و حجّت خدا بر خلق و باب راهى كه بندگان بايد از آن درب برحمت خدا وارد شوند ميدانسته ، و بر او سلام داده ، سپس به زيارت سالار\r\n","description":"","footnote":"","page_name":" 635 ","page_number":635},
  {"content":"\r\nشهيدان ابو عبد الله الحسين بن علىّ عليهما السّلام موفّق گشته و بر او سلام داده ، آنگاه ببغداد آمده و بر جدّت موسى بن جعفر عليهما السّلام وارد شده و او را زيارت كرده و بعد از آن به شهر و ديار خويش رفته ، و خداوند در اين وقت بار ديگر حجّ خانه را روزى او كرده است ، آيا اين شخص كه حجّ واجب خود را انجام داده ، بار ديگر بحجّ رود ، يا اينكه به زيارت پدرت علىّ بن موسى الرضا عليهما السّلام بخراسان سفر كند و به او سلام دهد و او را زيارت كند ، و بمكَّه براى حجّ نرود ؟ نظر شما چيست و كدام را بهتر ميدانيد ؟ فرمود : بلى بخراسان رود و بر پدرم سلام كند افضل است ، لكن اين بايد در ماه رجب انجام گيرد ، و سزاوار نيست كه در اين روزگار اين ماه ( ذى الحجّه ) را به زيارت خانهء خدا نرويد و بخراسان به زيارت پدرم رويد ، زيرا زمان ، زمان تقيّه است و از ناحىه دولت اين كار را بر ما و شما عيب ميگيرند و فضيحت ببار مىآورند .\r\n16 - پدرم و محمّد بن حسن بن وليد - رضى الله عنهما - بسند مذكور در متن از ابن ابى نصر بزنطى روايت كنند كه گفت : از حضرت رضا عليه السّلام شنيدم ميفرمود : مرا زيارت نكند احدى از شيعيانم در حالى كه عارف به حق من باشد\r\n","description":"","footnote":"","page_name":" 636 ","page_number":636},
  {"content":"\r\nجز آنكه او را در روز قيامت شفاعت خواهم كرد .\r\n17 - علىّ بن عبد الله وراق - رضى الله عنه - بسند مذكور در متن از نعمان ابن سعد روايت كند كه گفت : امير مؤمنان علىّ بن ابى طالب عليه السّلام فرمودند : از فرزندان من مردى در سرزمين خراسان با زهر بقتل ميرسد از روى ستم و ظلم ، كه نام او نام من است و نام پدرش نام پسر عمران ، موسى عليه السّلام است ، اعلام ميكنم آگاه باشيد ، هر كس او را در آن غربت زيارت كند ، خداوند تعالى او را بيامرزد و از گناهان اوّلين و آخرين او درگذرد ، هر چند بعدد نجوم و قطرات باران و برگ درختان باشد ( يعنى زيارت او حكم توبه را دارد ) .\r\n18 - حسين بن ابراهيم ناتانه ، و حسين بن ابراهيم مكتب و احمد بن علىّ ابن ابراهيم ، و محمّد بن ماجيلويه ، و محمّد بن موسى بن متوكل ، و علىّ بن هبة الله ورّاق - رضى الله عنهم - همگى بسند مذكور در متن از حمزة بن حمران\r\n","description":"","footnote":"","page_name":" 637 ","page_number":637},
  {"content":"\r\nروايت كرده‌اند كه گفت : امام صادق عليه السّلام فرمودند : نوهء من در خراسان در شهرى بنام طوس بقتل مىرسد ، هر كس به زيارت او رود و بحقّ او عارف باشد ( مقام او را بشناسد ) روز قيامت من دست او را گرفته داخل بهشتش خواهم كرد ، هر چند از اهل گناهان بزرگ باشد ، گويد : عرضكردم فدايت شوم عرفان حق او چيست ؟ فرمود : بداند كه او امام مفترض الطاعه است ( يعنى مقام امامت و حجّيّت او را معتقد باشد ) ، و بداند كه او را شهيد كرده‌اند ، و هر كس با اين شناخت او را زيارت كند ، خداوند اجر هفتاد هزار شهيد از شهدائى كه براستى و حقيقت در پيش روى رسول خدا صلى الله عليه و آله كشته شده‌اند به او عطا خواهد فرمود .\r\nو در حديث ديگرى آمده است كه امام صادق عليه السّلام فرمود : از اين - و با دست اشاره بفرزندش موسى عليه السّلام كرد - فرزندى در طوس بقتل ميرسد و كسى او را زيارت نمىكند مگر افراد كمى و كمترى .\r\nمترجم گويد : بايد توجّه داشت كه زيارت قبور ائمّهء اطهار عليهم السّلام با شرط تولَّى و تبرّى و معرفت ، بسوى حقّ و حقيقت رو آوردن ، و به باطل و ناحقّ پشت كردن است ، و اين خود حكم توبه و انابه و رو به خدا آوردن را دارا است ، و نبايد از اينكه فرمود : « ما دست او را گرفته به بهشت داخل مىكنيم و لو از اهل گناهان كبيره باشد » تعجب كنيم ، زيرا خود زيارت معنى توبه و انابهء بدرگاه خدا را دارد و فرد زائر كه بعنوان تقرّب اين دستور\r\n","description":"","footnote":"","page_name":" 638 ","page_number":638},
  {"content":"\r\nرا انجام ميدهد مورد عفو و بخشش قرار گرفته ، و گناهانش در همين جهان مورد عفو قرار مىگيرد ، و معنى دستگيرى امام از او و وارد كردن او به بهشت همين است كه در اين دنيا او را از شرور نجات داده و در راه بهشت انداخته است ، و مطلب ديگر اينكه در ثواب زيارت قبور ائمّهء اطهار كه بحدّ تواتر تقريبا در روايات رسيده است يك نكته را بايد در نظر داشت و آن اينكه ثواب بحسب زمان و شخص تفاوت مىكند ، مثلا در زمانى كه دشمن ميكوشيده تا مردم شخص مزور را فراموش كنند و او را از ياد ببرند - تا در نتيجه جنايتى كه دشمن در حق او كرده و مردم بدان پى برده‌اند و ستمكارى او را فهميده‌اند از يادها برود و بر قدرت او افزوده شود و بظلم و ستم ادامه دهد ، چنان كه يزيد و بنى اميه مىكردند - در چنين موقعيّت حسّاسى كه غالبا منع از رفتن به زيارت مىكردند معلوم است زيارتكننده ثوابش مانند ثواب كسى است كه جهاد در راه خدا مىكند و از دين و آئينش دفاع مىنمايد كه بر او واجب شده بوده است ، لذا از ثواب هزاران حجّ زيادتر خواهد بود ، چون زيارت صحيح حجّ بقايش وابسته به بقاى آئين آن مزور و اقوال و روايات او است ، كه اگر آن فراموش شود حجّى كه در آئين خدا بوده به صورت حجّ زمان جاهلى باز مىگردد ، و نوعى تفريح و بازى مىشود نه عبادت مقرّب به خدا ، و گاهى زمان آن طور نيست و وضع عادى است و دشمن در اين مقام نيست كه مزور را از ياد ببرد تا در نتيجه دين و آئين رفته رفته محو و نابود شود ، در چنين زمانى ثوابش كاهش مىيابد و تا حدّ يك عمل عبادى مستحب ميرسد ، و زائر نبايد مغرور شود ، و بدون هيچ رنج و زحمتى با كمال خوشگذرانى بلكه بعضا براى تفريح به زيارت برود و ثواب چنان بزرگى را كه در موقع صدور خبر بوده براى خود فرض كند ، و يكى از معانى عارف به حق بودن همين است كه بداند زيارت امام عليه السّلام در نظام اجتماع چه نقش مهمّى را عهده دار\r\n","description":"","footnote":"","page_name":" 639 ","page_number":639},
  {"content":"\r\nاست . و اين را هم فراموش نكنيم كه در آن زمان با پاى پياده يا با شتر و چهارپا فرسنگها راه را براى زيارت طىّ ميكردند و مسلَّما مشقّت راه با اين زمان كه با وسائل موتورى سريع السير مسافرت ميكنند فرق دارد . در نتيجه ثواب زيارت آن زمان مناسب با مشقّت راه آن زمان بود و زيارت اين زمان مطابق مشقّت راه اين زمان ، و در آخر توجه به اين نكته بسيار ضرورى است كه معرفت زائر در هر زمانى در ثواب دخالت دارد ، كسى كه تنها براى تقرّب به زيارت ميرود ، با كسى كه براى تفريح و كسب و تجارت و گرفتن حاجت به زيارت ميرود زمين تا آسمان فرق دارد » .\r\n19 - احمد بن محمّد بن يحيى العطار - رضى الله عنه - از سعد بن عبد الله از ايّوب بن نوح روايت كند كه گفت : از ابو جعفر امام جواد عليه السّلام شنيدم ميفرمود : هر كس قبر و مزار پدرم را در طوس زيارت كند ، خداوند گناهان گذشته ( پيشين و پسين ) او را خواهد آمرزيد ، و چون روز قيامت شود روبروى منبر و كرسى سخنرانى رسول خدا صلى الله عليه و آله براى او كرسيى نصب كنند و وى در آن قرار گيرد تا خداوند حساب خلايق را رسيدگى كند و تمام شود .\r\n20 - جعفر بن محمّد بن مسرور - رضى الله عنه - بسند مذكور در متن از سليمان بن حفص روايت كند كه گفت : از موسى بن جعفر عليهما السّلام شنيدم\r\n","description":"","footnote":"","page_name":" 640 ","page_number":640},
  {"content":"\r\nميفرمود : هر كس قبر فرزندم على را زيارت كند براى او در نزد خداوند ثواب هفتاد حجّ خالص باشد ، عرضكردم : هفتاد حجّ ؟ فرمود : بلكه هفتاد هزار حج ، و افزود : چه بسا حجّى است كه مورد قبول نباشد ، و هر كس زيارت كند او را و يك شب را در كنار آن مزار بسر برد مانند كسى است كه خدا را در عرش زيارت نموده است ، عرض كردم خدا را در عرش زيارت كرده است ؟ فرمود :\r\nآرى چون روز قيامت شود بر عرش خداوندى چهار تن از اوّلين و چهار تن از آخرين قرار گيرند ، امّا چهار نفر اول : نوح و ابراهيم و موسى و عيسى عليهم السّلام باشند ، و اما چهار تن آخرين : محمّد و علىّ و حسن و حسين كه درود و سلام خدا بر ايشان باد باشند ، آنگاه ريسمانى در اطراف عرش بكشند و حصارى معيّن كنند و ما با زوّار قبور امامان بنشينيم ، آگاهى مىدهم كه درجه و مقام زائر قبر فرزند من از ديگران بالاتر است ، و عطايش از تمامى زوّار ائمّهء ديگر ، نزديكتر و بهتر است . ( مراد از نزديكترى عطا ، قرب منزلت است ) مؤلَّف اين كتاب كه خداوند او را رحمت كند گويد : معنى قول او كه فرموده : « مانند كسى باشد كه خدا را در عرش زيارت كرده » ، تشبيه نيست كه از آن جسم بودن و بر عرش قرار گرفتن خدا فهميده شود ، بلكه عرش منسوب\r\n","description":"","footnote":"","page_name":" 641 ","page_number":641},
  {"content":"\r\nبه خداوند است و محلّ زيارت است ، زيرا فرشتگان ، عرش را زيارت مىكنند و بدان پناه جسته و گردش طواف ميكنند و ميگويند : عرش خدا را زيارت كرديم ، آنچنان كه ما ميگوئيم : خانهء خدا را زيارت كرديم ، چرا كه خداوند را مكانى نيست و برتر است از اينكه نيازى به مكان داشته و به مكان وصف شود ، برترى بىحدّ و بسيار .\r\n21 - تميم بن عبد الله قرشىّ - رضى الله عنه - بسند مذكور در متن از ابو الصّلت هروى روايت كرده كه گفت : من در نزد علىّ بن موسى الرّضا عليهما السّلام بودم كه جماعتى از اهل قم بر آن حضرت وارد شدند و سلام كردند ، و امام سلامشان را جواب داد و آنان را مقرّب داشت و اكرام كرده فرمود : خوش آمديد مرحبا ، شما بحقّ از شيعيان ما هستيد ، و روزگارى بيايد كه شما شيعيان ، مرا در طوس زيارت كنيد ، آگاه باشيد كه هر كس مرا با غسل زيارت كند از تمامى گناهان پاك مىشود آنچنان كه گويى از مادر متولَّد شده و هيچ گونه بگناه آلودگى ندارد .\r\n22 - محمّد بن احمد سنانىّ - رضى الله عنه - بسند مذكور در متن از عبد العظيم بن عبد الله حسنى روايت كند كه گفت : از علىّ بن محمّد عسكرىّ\r\n","description":"","footnote":"","page_name":" 642 ","page_number":642},
  {"content":"\r\n( امام دهم ) عليه السّلام شنيدم ميفرمود : اهل قم و اهل آبه ( كه دهى است بين قم و ساوه ) چون جدّم را زيارت مىكنند و بمشهد جدّم به زيارت ميروند مورد آمرزش پروردگارند ، بدانيد كه هر كس او را زيارت كند و در راه ، قطره بارانى از آسمان به دو رسد خداوند جسم او را از آتش دوزخ حرام ميفرمايد .\r\n23 - احمد بن هارون فامىّ - رضى الله عنه - بسند مذكور در متن از سليمان بن حفص مروزى روايت كرده كه گفت : از موسى بن جعفر عليهما السّلام شنيدم فرمود : بدرستى كه فرزندم از روى ظلم و ستم با زهر كشته مىشود ، و در كنار قبر هارون در طوس به خاك سپرده خواهد شد ، هر كس او را زيارت كند مانند فرديست كه رسول خدا صلى الله عليه و آله را زيارت كرده باشد .\r\n24 - محمّد بن حسن بن وليد - رضى الله عنه - بسند مذكور در متن از حسن بن علىّ وشّاء روايت كند كه گفت : از ابو الحسن الرّضا عليه السّلام شنيدم ميفرمود : همانا براى هر امامى عهديست بر ذمّهء دوستان و شيعيانش ، و از تمام كردن عهد و اداء كردن آن به تمام ، زيارت قبور ايشانست ، پس هر كس با عشق و\r\n","description":"","footnote":"","page_name":" 643 ","page_number":643},
  {"content":"\r\nعلاقه قبور آنان را زيارت كند و بپذيرد آنچه را كه آنان بدان رغبت داشتند و انجام دهد ، امامان او شفيعش باشند در روز رستاخيز .\r\n25 - محمّد بن علىّ ماجيلويه - رضى الله عنه - بسند مذكور در متن از ابراهيم بن عقبه روايت كند كه گفت : من به امام هادى عليه السّلام نامه نوشتم و از حضرت سؤال كردم از زيارت حضرت سيّد الشهداء ابو عبد الله الحسين عليه السّلام و زيارت حضرت ابو الحسن موسى بن جعفر و امام جواد عليهم السّلام كه كداميك ثوابش زيادتر است ؟ در پاسخ نامه‌ام مرقوم فرموده بود : زيارت ابى عبد الله مقدّم است ، و اين زيارت جامعتر و اجرش بيشتر خواهد بود .\r\nمترجم گويد : ظاهرا لفظ « ابى الحسن » بر مصنّف مشتبه شده است ، و زيارت كاظمين عليهما السّلام مراد باشد يعنى : امام كاظم موسى بن جعفر و حضرت جواد عليهما السّلام ، همچنان كه ابن قولويه و كلينى - رحمهما الله - در باب « فضل زيارت كاظمين » آورده‌اند .\r\n26 - محمّد بن موسى بن متوكَّل - رضى الله عنه - بسند مذكور در متن از علىّ بن مهزيار روايت كرده كه گفت : به ابو جعفر امام جواد عليه السّلام عرضكردم :\r\n","description":"","footnote":"","page_name":" 644 ","page_number":644},
  {"content":"\r\nفدايت گردم زيارت حضرت رضا عليه السّلام افضل است يا زيارت ابى عبد الله الحسين عليه السّلام ؟ فرمودند : زيارت پدرم افضلست ، و اين بدان جهت است كه ابو عبد الله الحسين را تمامى مردم مسلمان از سنّى و شيعى زيارت مىكنند ، ولى پدرم را جز جمعى از خواصّ شيعيان زيارت نمىكنند .\r\n27 - محمّد بن حسن بن وليد - رضى الله عنه - بسند مذكور در متن از حسن بن علىّ وشّاء روايت كند كه گفت : حضرت رضا عليه السّلام فرمود : من به زودى مظلومانه با زهر كشته مىشوم از روى ستم ، پس هر كس با شناخت حقّ من ، مرا زيارت كند خداوند گناهان مقدّم ( پيشين ) و مؤخّر ( پسين ) او را مىبخشد .\r\nمترجم گويد : « تقدّم » و « تأخّر » هر دو فعل ماضى است ، يعنى گناهان گذشتهء او را مىآمرزد نه گناهان آيندهء او را ، چون اگر آينده مراد بود ميفرمود : « ما يتأخّر » به صورت فعل مضارع و كسانى كه گناهان آينده معنى كرده‌اند دقّت در لفظ ننموده‌اند ، و عقلا هم درست نيست كه خداوند گناهان نكردهء كسى را بيامرزد ، مگر اينكه بگوئيم بعد از اين هم هر گناهى كه كرد مورد عفو واقع مىشود ، و اين در حقيقت رفع تكليف است و عقيدهء ملاحده كه گويند اگر چنين و چنان عقيده پيدا كنى تكليف از تو ساقط مىشود « فاعمل ما شئت » هر كار كه ميخواهى بكن كه گناهى بر تو نوشته نخواهد شد - عصمنا الله منهم و من الحادهم » .\r\n28 - محمّد بن احمد سنانىّ - رضى الله عنه - بسند مذكور در متن از\r\n","description":"","footnote":"","page_name":" 645 ","page_number":645},
  {"content":"\r\nاسماعيل بن مهران از جعفر بن محمّد عليهما السّلام روايت كرده كه فرمود : هر گاه از شما كسى بحجّ ميرود و مناسك خود را بجاى مىآورد به مدينه آيد ، و ما اهل بيت را زيارت كند ، زيرا اين كار از تماميّت حجّ است ؛ يعنى جزء آخر حجّ و مناسك آن است .\r\n29 - محمّد بن علىّ ماجيلويه - رضى الله عنه - بسند مذكور در متن از جابر ( جعفى ) از ابى جعفر امام باقر عليه السّلام روايت كند كه فرمود : تمام بودن حجّ به زيارت امام است .\r\n30 - پدرم - رضى الله عنه - بسند مذكور در متن از زراره از امام باقر عليه السّلام روايت كرده كه فرمود : مردمان مأمور شده‌اند كه بدان سنگها خود را نزديك كنند و گرد آن طواف نمايند ، آنگاه بسوى ما آيند و دوستى و متابعت خود را بما اعلام نمايند و نصرت و يارى خود را نسبت بما عرضه دارند .\r\n31 - پدرم - رضى الله عنه - بسند مذكور در متن از زيد شحّام روايت كرد\r\n","description":"","footnote":"","page_name":" 646 ","page_number":646},
  {"content":"\r\nكه گفت : به امام صادق عليه السّلام عرضكردم : چيست براى كسى كه يكى از شما ائمّه را زيارت كند ؟ گفت : مانند همان كه رسول خدا صلى الله عليه و آله را زيارت كند .\r\n32 - حسين بن ابراهيم مكتّب ، و محمّد بن علىّ ماجيلويه ، و احمد بن - علىّ بن ابراهيم ، و حسين بن ابراهيم ناتانه ، و علىّ بن عبد الله ورّاق - رضى الله عنهم - بسند مذكور در متن از صقر بن دلف روايت كرده‌اند كه گفت : شنيدم سرورم علىّ بن محمّد ( امام هادى ) عليهما السّلام ميفرمود : هر كس بسوى خداوند حاجتى دارد پس بطوس به زيارت جدّم علىّ بن موسى الرّضا عليهما السّلام رود ، و با غسل و طهارت باشد و بالاى سر آن حضرت دو ركعت نماز گزارد ، آنگاه در قنوت نماز از خداوند متعال حاجت خويش را طلب كند ، خدا حاجتش را در صورتى كه گناه يا قطع رحم نباشد برخواهد آورد ، و بدرستى كه محلّ قبر آن حضرت يكى از كاخهاى بهشت است ، و مؤمنى آن را زيارت نكند جز آنكه خداوند او را از آتش دوزخ آزاد كند ، و داخل در خانه هميشگى بهشت نمايد .\r\n","description":"","footnote":"","page_name":" 647 ","page_number":647},
  {"content":"\r\n33 - محمّد بن ابراهيم طالقانىّ - رضى الله عنه - بسند مذكور در متن از علىّ بن فضّال از پدرش روايت كرده كه گفت : از علىّ بن موسى الرضا عليهما السّلام شنيدم ميفرمود : آرى من با زهر شهيد ميشوم ، و در سرزمين غربت و دور از وطن به خاك سپرده ميشوم ، اين مطلب را پدرم از پدران بزرگوارش از علىّ بن - ابى طالب از رسول خدا صلى الله عليه و آله نسلا بعد النسل براز گرفته‌اند و عهد معهود آنان بوده ، و آگاهى مىدهم شما را كه هر كس در آن سرزمين غربت به زيارت من آيد ، من و پدرانم در روز قيامت شفعاى او باشيم ، و هر آن كس كه ما شفيع او باشيم نجات خواهد يافت ، و لو اينكه سنگينى بار گناهش باندازهء بار جنّ و انس باشد مترجم گويد : « قبلا گذشت هر گاه وضع طورى باشد كه منجر بخروج مردم از دين و آئين حق شود بايد امورى عملى گردد كه از آن فساد پيشگيرى كند و مردم را در صراط حق باقى گذارد و لو آلوده بگناه باشند ، و پر واضح است كه زيارت قبور ائمهء اطهار عليهم السّلام اين پست مهمّ را در هر كجا عهده دار است ، لذا ترغيب به آن عملى كه عهده دار اين جلوگيرى از خروج دين و تبليغات دشمن مفسد مىكند ، ضرورى و از أهم امور است ، و به نظر ميرسد ثواب زيارت ائمّه عليهم السّلام كه تا اين حدّ عظيم در روايات آمده است سرّش اين باشد ، و از خبر 26 كه فرمود : ابو عبد الله حسين بن علىّ عليهما السّلام زائر فراوان دارد ولى پدرم زائرى جز افراد معدودى از شيعيان ندارد اين\r\n","description":"","footnote":"","page_name":" 648 ","page_number":648},
  {"content":"\r\nمطلب تأييد مىشود ، و الله العالم .\r\n34 - حسين بن ابراهيم بن احمد بن هشام مؤدّب ( كه همان مكتّب است ) و علىّ بن عبد الله ورّاق - رضى الله عنهما - بسند مذكور در متن از عبد السّلام هروىّ روايت كرده‌اند كه گفت : دعبل خزاعى در آن هنگام كه حضرت در مرو نزول اجلال فرموده بود بر على بن موسى الرّضا عليهما السّلام وارد شد و به امام گفت :\r\nيا ابن رسول الله من قصيده اى ساخته و سوگند ياد كرده‌ام كه براى احدى قبل از شما نخوانم ، حضرت فرمود : بخوان آن را ، دعبل شروع كرد به خواندن قصيده اى كه يك سطرش اين است خواند :\r\n\r\nمدارس آيات خلت من تلاوة\r\nو منزل وحى مقفر العرصات\r\n\r\n( 1 ) تا بدان جا رسيد كه :\r\n\r\nأرى فيئهم في غيرهم متقسما\r\nو أيديهم من فيئهم صفرات\r\n\r\n( 2 ) حضرت عليه السّلام گريست ، و فرمود : راست گفتى اى خزاعى همين طور است ،\r\n\r\n","description":"","footnote":"\r\n( 1 ) . مدارس و محافلى كه در آن قرآن خوانده و تفسير و تدريس ميشد ، اكنون خالى است ، و محلّ نزول وحى چون صحرائى بىآب و علف و خشك افتاده است .\r\n( 2 ) . غنائم و بيت المال مسلمين را مىبينم كه در ميان ديگران تقسيم مىشود ، و مينگرم كه دستهاى ايشان ( آل محمّد عليهم السّلام ، از آن خالى است .\r\n","page_name":" 649 ","page_number":649},
  {"content":"\r\nو چون دعبل به اين بيت رسيد كه :\r\n\r\nإذا وتروا مدّوا إلى واتريهم\r\nأكفّا عن الاوتار منقبضات\r\n\r\n( 1 ) امام عليه السّلام كف دو دستش را ميچرخانيد و زير و رو ميكرد و ميفرمود : آرى اين چنين است ، دستها بسته است ، و چون به اين بيت رسيد :\r\n\r\nلقد خفت في الدّنيا و ايام سعيها\r\nو إنّى لأرجو الا من بعد وفاتى\r\n\r\n( 2 ) فرمود : خداوند تو را از فزع اكبر كه قيامت است از عذاب در امان دارد ، و چون به اين بيت از قصيده رسيد :\r\n\r\nو قبر ببغداد لنفس زكيّة\r\nتضمّنها الرّحمن في الغرفات\r\n\r\n( 3 ) امام عليه السّلام گفت : آيا در اينجا دو بيت بقصيده ات بيفزايم تا كامل\r\n\r\n","description":"","footnote":"\r\n( 1 ) . هر گاه هدف حربهء تير جنايت و بلا و ظلم دشمن واقع ميشوند ، دستهاى تهى از حربه و بسته را بسوى دشمن ميگشايند .\r\n( 2 ) . من چون داراى محبّت شما خاندانم همهء عمر در ترس و وحشت زندگى كردم ، امّا اميد من همه اين است كه پس از وفاتم ديگر از عذاب در امان باشم .\r\n( 3 ) . و قبرى در بغداد از ان نفس زكيّه اى است كه خداوند در يكى از غرفات بهشت او را مأوا داده است ( مراد حضرت موسى بن جعفر عليهما السّلام مىباشد ) .\r\n","page_name":" 650 ","page_number":650},
  {"content":"\r\nگردد ؟ دعبل عرضكرد : يا ابن رسول الله بفرماييد .\r\nحضرت اين دو بيت را اضافه كرد :\r\n\r\nو قبر بطوس يا لها من مصيبة\r\nتوقّد في الأحشاء بالحرقات\r\nإلى الحشر حتّى يبعث الله قائما\r\nيفرّج عنّا الهمّ و الكربات\r\n\r\n( 1 ) دعبل گفت : يا ابن رسول الله بفرمائيد كه در طوس قبر كيست ؟ حضرت فرمودند : آن قبر من است كه روزگارى نمىگذرد مگر اينكه طوس محلّ آمد و رفت شيعيان و زوّار قبر من مىشود ، و اعلام ميكنم كه هر كس مرا در زمان غربت قبرم در طوس زيارت كند او در درجهء من با من همدم خواهد بود در حالى كه خداوند او را از گناه پاك و آمرزيده باشد .\r\nسپس حضرت پس از اينكه قصيدهء دعبل بپايان رسيد از جاى برخاست و دعبل را گفت كه بر جاى خود بماند ، و به درون خانه رفت ، و ساعتى گذشت خادم آن حضرت با كيسه اى از زر كه داراى يك صد دينار بود بيرون آمد ، و آن را به دعبل داد - و سكهء آن دينارها بنام حضرت بود - و به دعبل گفت : مولايت فرموده است : اين كيسهء زر را نفقهء خود كن ، دعبل گفت : به خدا سوگند من\r\n\r\n","description":"","footnote":"\r\n( 1 ) . و قبرى در شهر طوس است كه وا مصيبتا از غم و اندوهش كه آتش مصيبت فاجعهء مرگش در اعضا و رگ و ريشهء بدن شعله مىزند تا روز حشر ، مگر خداوند قائمى برانگيزد و بر ستم و ستمكاران پيروز شود و درد و رنج ما را تا حدّى آرام بخشد .\r\n","page_name":" 651 ","page_number":651},
  {"content":"\r\nبراى اخذ صله بدينجا نيامده‌ام و اين قصيده را بطمع مال نسروده‌ام ، و مال را نستاند و ردّ كرد ، و تقاضاى جامه اى از جامه‌هاى آن حضرت را نمود كه بدان تبرّك جسته و خود را مشرّف به آن جامه نمايد ، پس امام عليه السّلام جبّه اى خزّ با همان كيسهء زر توسّط خادمش به او عطا فرمود ، و خادم را دستور داد به دعبل بگويد كه اين مال را بپذيرد زيرا بدان محتاج خواهد شد ، و آن را باز نگرداند ، دعبل سرّهء زر را با آن جبّه پذيرفت ، و بسوى مرو با قافله اى بيرون آمد ، و چون به « ميان ( 1 ) قوهان » رسيدند - كه نام موضعى است نزديك طوس - ، راهزنان قافله را ربودند و تمامى اموال را تصرّف كردند ، و اهل قافله را اسير كرده كتفهاى آنان را بستند ، و دعبل خود از كسانى بود كه دستگير شده و كتف او را بسته بودند ، و حراميان مشغول تقسيم اموال شدند . در ميان دزدان مردى به اين شعر دعبل تمثّل جست :\r\n\r\nأرى فيئهم في غيرهم متقسّما\r\nو أيديهم من فيئهم صفرات\r\n\r\nدعبل از وى اين شعر را شنيد ، از آن مرد پرسيد اين شعر از كيست ؟ مرد گفت : از يك شخصى است كه از قبيلهء خزاعه مىباشد و او را دعبل بن علىّ\r\n\r\n","description":"","footnote":"\r\n( 1 ) . لفظ « ميان » بكسر ميم پيشوندى است كه به مواضعى در نيشابور اطلاق ميشد كه قصرهاى آل طاهر بن الحسين ( ذو اليمينين ) در آنجا بوده است .\r\n","page_name":" 652 ","page_number":652},
  {"content":"\r\nگويند ، گفت آن خزاعىّ من هستم و نامم دعبل است و اين قصيده را من سروده‌ام كه يك بيتش اينست كه تو بدان تمثّل جستى ، آن مرد فورى خود را برئيسشان در حالى كه بالاى تپّه اى مشغول نماز بود رسانيد - و او از طرفداران اهل بيت بود - و ماجرا را بوى خبر داد ، رئيسشان نيز شخصا بپاى خويش نزد دعبل آمد و ايستاد و گفت : آيا تو دعبلى ؟ گفت : آرى ، مرد گفت : قصيده را برايم بخوان ، دعبل قصيده را بتمامه براى او خواند ، مرد كتف او را باز كرد و دستور داد كتف تمامى قافله را باز كردند و آزاد نمودند و از براى احترام دعبل تمامى اموال را به آنان ردّ كردند ، و دعبل به راه افتاد و آمد تا به شهر قم رسيد ، اهل آنجا از وى تقاضا كردند كه قصيدهء خود را براى ايشان بخواند ، دعبل گفت : همگى به مسجد جامع بيائيد ! و وقتى همه در مسجد جمع شدند آنگاه بمنبر رفته و قصيدهء خود را براى اهل قم خواند ، و مردم براى او صله آوردند از مال و خلعت بسيار ، و خبر از جبّه يافتند ، از او درخواست كردند كه آن را بهزار دينار زر به آنان بفروشد ، دعبل حاضر نشد ، از او خواستند كه قطعه و پاره اى از آن را بهزار دينار بديشان بفروشد ، باز حاضر نشد ، و از قم رهسپار شهر و ديار خويش گشت ، و چون از آباديهاى قم بيرون شد ، عدّه اى جوان عرب از پشت سر به او\r\n","description":"","footnote":"","page_name":" 653 ","page_number":653},
  {"content":"\r\nرسيدند ، و جبّه را از وى بستاندند ، دعبل ناچار به قم بازگشت ، و از آنان بالتماس ، جبّه را طلب كرد ، جوانان از دادن آن امتناع ورزيدند ، و بزرگتران را كه نظر داشتند جبّه را به او باز پس دهند نافرمانى كردند ، بدعبل گفتند : راهى براى گرفتن آن جبّه ندارى ، قيمتش را از ما بستان ، هزار دينار زر بگير و برو ، دعبل قبول نميكرد ، تا اينكه از بازپس دادن آنان مأيوس گشت ، ناچار درخواست كرد كه پاره اى از آن را به وى دهند ، جوانان اين پيشنهاد را پذيرفتند ، و بعض آن را بوى تسليم كردند و قيمت باقى آن را هزار دينار به او دادند ، دعبل عزيمت نموده روانهء شهر خويش گشت ، و چون به منزل رسيد ديد هر چه داشته است دزدان ربوده‌اند ، لذا آن يك صد دينارى كه امام به او داده بود هر دينارى را به يك صد درهم فروخت ، و ده هزار درهم بدست آورد ، آنگاه به ياد گفتار امام عليه السّلام افتاد كه فرموده بود : « تو بدان دينارها محتاج خواهى شد » ، و كنيزى داشت كه او را سخت دوست ميداشت ، آن كنيز را چشم درد حاصل شد ، چشم دردى سخت ، و طبيبان را به بالين او آورده به او نظرى كردند و گفتند : امّا چشم راستش معالجه پذير نيست و كور شده است و امّا چشم چپش را معالجه ميكنيم و ميكوشيم كه بهبود يابد ، و اميدواريم معالجه شود ، دعبل سخت ناراحت\r\n","description":"","footnote":"","page_name":" 654 ","page_number":654},
  {"content":"\r\nشده و اندوهى گران او را فرا گرفت و بيتاب شد و بيادش آمد كه رشته اى از آن جبّه نزد اوست ، آن را بياورد و دو چشم جاريه را در اوّل شب با آن ببست و چون صبح شد چشمان كنيز ببركت حضرت رضا - عليه السّلام - از اوّل بهتر و سالمتر شده بود .\r\nنويسندهء كتاب - رحمه الله - گويد : من اين خبر را در اين باب آوردم چون متضمّن ثواب زيارت آن حضرت بود و خبرى از دعبل در بارهء قائم عليه السّلام است كه مىآيد .\r\n35 - احمد بن زياد همدانىّ - رضى الله عنه - بسند مذكور در متن از عبد السّلام بن صالح روايت كند كه گفت : از دعبل بن علىّ شنيدم ميگفت :\r\nچون براى حضرت رضا عليه السّلام اين قصيده را خواندم كه مطلع آن اين بود :\r\n\r\nمدارس آيات خلت من تلاوة\r\nو منزل وحى مقفر العرصات\r\n\r\n( 1 )\r\n\r\n","description":"","footnote":"\r\n( 1 ) . ترجمهء بيت گذشت ولى آن مطلع قصيده نيست ، بلكه مطلعش اين شعر است :\r\n\r\nتجاوبن بالارنان و الزّفرات\r\nنوائج عجم اللَّفظ و النّطقات\r\n\r\nنوحه گران الفاظ و كلام و گفتگو ، خود بشيون و فغان و ناله در آيند در دادن پاسخ .\r\n","page_name":" 655 ","page_number":655},
  {"content":"\r\nتا بدينجا رسيدم كه گفته بودم :\r\n\r\nخروج امام لا محالة خارج\r\nيقوم على اسم الله و البركات\r\nيميّز فينا كلّ حقّ و باطل\r\nو يجزي على النّعماء و النّقمات\r\n\r\n( 1 ) امام عليه السّلام ( پس از شنيدن اين اشعار ) به سختى گريست ، آنگاه سر خويش را بسوى من بالا برد و فرمود : اى خزاعى روح القدس از زبان تو اين دو بيت را سرود و سخن را گفت ، آيا ميدانى آن امام كيست و در چه زمانى قيام مىكند ؟ عرضكردم : خير اى سرورم ، جز اينكه شنيده‌ام امامى از شما خاندان خروج مىكند و روى زمين را از فساد پاك و جهان را پر از عدل و داد مىنمايد ، آن جناب فرمود : اى دعبل ، امام پس از من فرزندم محمّد است ، و پس از محمّد پسرش علىّ و پس از وى فرزندش حسن و پس از او ولدش حجّت قائم كه در زمان غيبتش انتظار او را كشند و در زمان حضور و ظهورش بر همهء جهانيان مطاع و فرمانده باشد ، و اگر از روزگار باقى نماند مگر يك روز ، خداوند ، آن\r\n\r\n","description":"","footnote":"\r\n( 1 ) . يعنى بيقين وقوع خروج امامى كه ناچار خارج شود و بنام خدا همهء بركات را به خود مىآورد حتمى است و در ميان ما هر حقّى را از باطل جدا ميسازد و بر نيكى و بدى جزا ميدهد ، هر كس عملى نيكو كرد پاداش خير ، و هر كه بدى كرد سزاى بد به او ميدهد .\r\n","page_name":" 656 ","page_number":656},
  {"content":"\r\nيك روز را طولانى مىكند تا او خارج شود و روى زمين را پر از عدل و داد كند ، همچنان كه پر از ظلم و جور شده است ، و امّا كى و در چه وقت اين واقعه روى خواهد داد ؟ اين مانند از خبر دادن بوقت قيامت است ، و پدرم براى من از پدرش از اجداد بزرگوارش حديث كرد كه برسول خدا گفتند : يا رسول الله چه وقت قائمى كه از ذرّيّهء شماست خروج مىكند ؟ فرمود : مثل آن مثل ساعت قيامت است كه آشكار نكند آن را مگر خداوند ، بسيار گران است آن بر اهل آسمانها و اهل زمين ، نمىآيد آن مگر ناگهان ، يعنى همانطور كه قيامت وقتش براى احدى معلوم نيست اين قيام نيز بر كسى معلوم نخواهد بود امّا آمدنش براى بسيارى از مردم گران تمام خواهد شد .\r\nخبر دعبل در حال وفاتش 36 - ابو علىّ احمد بن محمّد هرمزىّ بيهقىّ گويد : از داود بكرى شنيدم ميگفت : از علىّ فرزند دعبل شنيدم گفت : پدرم در هنگام مرگ رخسارش دگرگون گرديد و زبانش بند آمد و رويش سياه شد ، و نزديك بود كه من مذهب او را رها كنم ، تا سه روز بدين حال گذشت ، بعد او را در خواب ديدم كه جامه اى\r\n","description":"","footnote":"","page_name":" 657 ","page_number":657},
  {"content":"\r\nسفيد در بر دارد و كلاهى سفيد بر سر نهاده ، به او گفتم : اى پدر ! خداوند با تو چه كرد ؟ در پاسخم گفت : اى فرزند عزيز ! آنچه تو ديدى از تغيير رنگ رخسارم و سياهى آن و بند آمدن زبان ، همه از اين جهت بود كه من در دنيا شراب مىخوردم و دائما در حال اعتياد بشرابخوارى ميزيستم تا اينكه رسول خدا صلى الله عليه و آله را ديدم كه لباسى سپيد در بر و كلاهى سپيد بر سر داشت و به من فرمود : آيا تو دعبلى ؟\r\nعرضكردم آرى اى پيامبر خدا من دعبل خزاعىّ هستم ، فرمود : آن شعرى كه در بارهء اولاد من سرودى براى من بخوان ، من اين شعرم را براى او خواندم :\r\n\r\nلا أضحك الله سنّ الدّهر إن ضحكت\r\nو آل احمد مظلومون قد قهروا\r\nمشردون نفوا عن عقر دارهم\r\nكأنّهم قد جنوا ما ليس يغتفر\r\n\r\n( 1 ) حضرت رسول صلى الله عليه و آله به من فرمود : احسنت ، آفرين ، و در بارهء من شفاعت كرد و لباسهاى خود را به من داد و آن اين است كه مىبينى و لباسهاى سفيدش را به من بنمود .\r\n\r\n","description":"","footnote":"\r\n( 1 ) . خداوند دندان روزگار را بخنده آشكار نكند اگر بخواهد بخندد در حالى كه آل پيامبر ستم شده و مظلوم گرديده‌اند ، همه از خانه و كاشانهء اصلى خود رانده شده كه گويى - العياذ باللَّه - از آنان فساد و جنايتى سر زده است كه قابل بخشش نيست .\r\n","page_name":" 658 ","page_number":658},
  {"content":"\r\nآنچه بر سنگ مزار دعبل نوشته يافتند :\r\n37 - از ابو نصر محمّد بن حسن كرخىّ شنيدم ميگفت : روى سنگ قبر دعبل بن علىّ اين ابيات نوشته شده بود :\r\n\r\nاعدّ لله يوم يلقاه\r\nدعبل أن لا إله إلَّا هو\r\nيقولها مخلصا عساه بها\r\nيرحمه في القيامة الله\r\nالله مولاه و الرّسول و من\r\nبعدهما فالوصىّ مولاه\r\n\r\nيعنى : آماده گردانيد دعبل ، براى روزى كه خدا را ملاقات مىكند و از دنيا رخت برميبندد ذخيرهء خود كلمهء « * ( لا إِله إِلَّا الله ) * » را ، و آن را از روى كمال اخلاص و حقيقت شهادت ميداد باميد آنكه خداوند او را از سختيهاى قيامت نجات بخشد ، خداوند مولاى اوست ، و پس از او پيامبرش و از پس اين دو ، وصىّ رسول خدا مولاى او خواهد بود .\r\nمترجم گويد : شرح حال دعبل خزاعىّ را ابن خلَّكان در وفيات الأعيان ، و خطيب بغدادىّ در تاريخ بغداد و غير اين دو به اختصار آورده‌اند ، و گويند : وى ابراهيم بن مهدىّ عبّاسىّ را هجو كرده و او شكايت بمأمون برده ، مأمون گفته است : دعبل مرا هم هجو كرده و بيتى چند در هجو مأمون از وى ذكر نموده‌اند ، بارى او در سال 148 به دنيا آمده و در سال 246 وفات نموده است » .\r\n","description":"","footnote":"","page_name":" 659 ","page_number":659},
  {"content":"\r\n\r\nباب 67 ثواب زيارت فاطمه دخت گرامى موسى بن جعفر از كلام حضرت رضا عليهم السّلام\r\n1 - پدرم ، و محمّد بن موسى بن متوكَّل - رضى الله عنهما - بسند متن از سعد بن سعد روايت كرده‌اند كه گفت : از حضرت ابو الحسن علىّ بن موسى الرّضا عليهما السّلام از زيارت خواهرش فاطمه دختر موسى بن جعفر عليهم السّلام پرسيدم ، فرمود : هر كس او را زيارت كند ثوابش بهشت خواهد بود .\r\n\r\nباب 68 ذكر زيارت على بن موسى الرّضا عليهما السّلام\r\nاستادم محمّد بن حسن - رحمه الله - در كتاب جامع خود آورده است كه هر گاه بخواهى مزار ابو الحسن علىّ بن موسى عليهما السّلام را در طوس زيارت كنى ، پس در وقت بيرون شدن غسل كن و در حين غسل اين دعا كه ترجمه اش چنين است بخوان : « خداوندا مرا از گناه و زشتيهاى اخلاق و عمل پاك گردان ، و\r\n","description":"","footnote":"","page_name":" 660 ","page_number":660},
  {"content":"\r\nافكار و انديشه هايم را نيز پاكيزه گردان ، و به من شرح صدر عطا فرما ، و مدح و ثناى خويش را بر زبانم جارى ساز ، زيرا هيچ قدرتى براى احدى نيست مگر به تو و از سوى تو ، خداوندا اين شستن را براى من پاكى از گناهان و شفاى از امراضم قرار ده » .\r\nچون بيرون آئى پس از « بسم الله » بگو : « بسم الله و با لله - تا آخر » ترجمه :\r\n« بنام خدا و به حكم خدا و بسوى خدا قصد ميكنم ، و به زيارت فرزند رسول خدا ميروم ، و خدا خود مرا كفايت مىكند ، و به دو توكَّل نموده‌ام ، پروردگارا رويم بسوى تو است ، قصدم بجانب تو است ، و در اين زيارت قرب تو را ميطلبم » .\r\nو چون از منزل بيرون آمده بر در خانه بايست و اين دعا را بخوان : ( يعنى ) « پروردگارا ! بسوى تو رو كرده‌ام ، و اهل و مال و فرزندان و آنچه به من داده اى را به تو سپرده‌ام و همهء اعتماد و اطمينانم به تو است ، بىبهره‌ام مگردان اى آنكه بىبهره نگردد هر كس به دو رو كند و او را بخواهد ، و ضايع نگرداند هر كس را كه در كنف عنايت گيرد ، بر محمّد و آل او درود فرست ، و مرا از جميع آفات محفوظ بدار ، چرا كه هر كس در ظلّ نگهبانى تو واقع گردد و تو نگهبانش باشى هيچ گونه آسيبى نبيند » . و چون با تن سالم به طوس رسيدى ( و ديده ات بر آن روضه افتاد اظهار ادب كرده ) غسل كن و اين دعا را بخوان كه ترجمهء قسمت\r\n","description":"","footnote":"","page_name":" 661 ","page_number":661},
  {"content":"\r\nآخر دعا چنين است : « البتّه من ميدانم كه قوت و قوام و استوارى و صحّت دينم ، تسليم امر تو بودن ، و متابعت سنّت پيغمبرت را كردن است ، و گواهى دادن بر مخلوقاتت جملگى ، پس اى خداى عزيز آن را براى من شفا و نور قرار ده ، زيرا تو بر هر چيزى توانائى » .\r\nو پاكيزه ترين لباس خود را بر تن كن و با پاى برهنه در حاله اى از سكينه و وقار گام بردار ، و زبان به تكبير و تهليل و تمجيد حقّ بگشا ، و قدمها را نزديك بردار ، و چون داخل حرم شدى بگو : « بسم الله و با لله و على ملَّة رسول الله - تا - و اشهد أنّ عليّا وليّ الله » . و تا كنار مزار پيش رو و روبروى او پشت به قبله بايست و بگو :\r\n« أشهد أن لا إله إلَّا الله وحده لا شريك له و أشهد أنّ محمّدا - تا - و اهوال يوم القيامة » .\r\n","description":"","footnote":"","page_name":" 662 ","page_number":662},
  {"content":"\r\nمترجم گويد : « متن زيارت عربى در بالا ذكر شده و نيازى هم بترجمه ندارد .\r\n","description":"","footnote":"","page_name":" 663 ","page_number":663},
  {"content":"\r\nآنگاه نزد سر مبارك بر زمين نشسته ميگوئى : « السّلام عليك يا وليّ الله - تا - لعن الله امة أسّست اساس الظَّلم و الجور و البدعة عليكم اهل البيت » .\r\nآنگاه قدرى فراز آمده و ميگويى : « اللهمّ اليك صمدت من ارضي - تا - عند الله وجيه » .\r\n","description":"","footnote":"","page_name":" 664 ","page_number":664},
  {"content":"\r\nآنگاه دست راست را بلند و دست چپ را باز بر قبر نهاده ميگويى : « اللَّهمّ إنّي اتقرب إليك بحبّهم - الى - يا رحمان » .\r\nسپس به پايين پا رفته و ميگوئى : « صلَّى الله عليك - تا - و الألسن » .\r\nپس هر دو دست را بلند كرده و بر قاتلان امير مؤمنان و قاتلان حضرت مجتبى و سيّد الشّهداء لعن ميكنى ، و همين طور بر تمامى دشمنان اهل بيت رسول خدا صلَّى الله عليه و آله .\r\nآنگاه بجانب سر مبارك بازمىگردى و دو ركعت نماز در پشت سر آن حضرت عليه السّلام ميگزارى ، و در ركعت اول حمد و سورهء ياسين ، و در ركعت دوم « حمد » و سورهء « الرّحمن » را و اگر از بر نداشتى سورهء « توحيد » را بجاى آنها\r\n","description":"","footnote":"","page_name":" 665 ","page_number":665},
  {"content":"\r\nقراءت كرده و در دعا و تضرّع اصرار ميورزى ، و براى خود و پدر و مادر و جميع برادران خويش و مؤمنين ، مردان و زنان دعا ميكنى ، و در بالاى سر ( در صورت امكان و عدم مزاحمت ديگران ) آنچه خواهى درنگ مينمائى و نماز زيارت را نزد قبر بجاى مىآورى .\r\nزيارت وداع\r\nو چون خواستى وداع كنى ميگويى : « السّلام عليك يا مولاي و ابن مولاي - الى - * ( إِنَّكَ عَلى كُلِّ شَيْءٍ قَدِيرٌ ) * » .\r\n","description":"","footnote":"","page_name":" 666 ","page_number":666},
  {"content":"\r\nآنگاه ميگوئى : « استودعك الله و استرعيك - تا - عباد الله الصالحين » .\r\nو چون از حرم خارج شدى از آن حضرت روى نميگردانى تا از نظرت بيرون و قبر از ديده ات پنهان شود .\r\nباب زيارتى كه ميتوان براى هر يك از ائمّه - عليهم السلام - خواند 1 - استادم ابن وليد از صفّار از عليّ بن حسان روايت كرده كه گفت : از حضرت رضا عليه السّلام راجع به زيارت قبر پدرش موسى بن جعفر عليهما السّلام سؤال شد ، فرمود : در رواقهاى اطراف يا مساجد اطراف آن نماز ميگزاريد - و كفايت مىكند در هر يك از آنها - ( رواقها يا مساجد اطراف آن قبر ) ميگويى :\r\n« السّلام على اولياء الله و اصفيائه - تا - صلَّى الله على محمّد و آله الطَّاهرين » .\r\n","description":"","footnote":"","page_name":" 667 ","page_number":667},
  {"content":"\r\nو اين در همهء زيارات و مشاهد مشرّفه كافى است ، و بسيار صلوات فرست بر محمّد و آل او ، و ائمّهء اطهار با بردن نامشان يكى پس از ديگرى ، و اظهار براءت كن از دشمنانشان ، و هر چه از دعا و نياز براى خود و ديگر مؤمنان كه خواستى اختيار كن .\r\nزيارت ديگرى براى حضرت عليّ بن موسى الرّضا و جميع ائمّه - عليهم السّلام -\r\n1 - عليّ بن احمد دقّاق و محمد بن احمد سنانيّ و علىّ بن عبد الله وراق و حسين بن ابراهيم مكتّب جملگى بسند مذكور در متن از موسى بن عمران\r\n","description":"","footnote":"","page_name":" 668 ","page_number":668},
  {"content":"\r\nنخعىّ نقل كرده‌اند كه گفت : از حضرت هادى امام علي النّقي عليه السّلام درخواست نمودم كه زيارتى بليغ به من بياموز كه هر يك از امامان را با آن زيارت كنم ، فرمود :\r\nچون به در حرم رسيدى بايست و شهادتين را بگو در حالى كه غسل داشته باشى ، و چون داخل شدى و چشمت بقبر افتاد بايست و بگو : الله اكبر ، و آن را تا سى بار تكرار كن ، سپس آرام آرام گام كوتاه بردار و با كمال سنگينى و آرامش پيش رو تا در برابر قبر رسى ، آنگاه بايست و باز سى بار ديگر تكبير بگو و بقبر نزديك شو و در اينجا چهل بار ديگر تكبير را تكرار كن تا يك صد بار تمام شود ، آنگاه بگو : « السّلام عليكم يا اهل بيت النبّوّة و موضع الرّسالة - تا آخر زيارت كه كلمهء » و نعم الوكيل « باشد ، و ترجمهء آن چنين است :\r\n« سلام بر شما اى خاندان نبوّت ، و موضع رسالت ، و محل آمد و شد - فرشتگان ، و جايگاه نزول وحى ، و معدن رحمت ، و خزانه داران علم ، و آخرين درجات حلم ، و اصول كرم و رهبران امّت ، و اولياء نعم ، و عناصر ابرار ، و سران و سروران اخيار ، و تدبيركنندگان شئون بندگان ، و اركان بلاد ، و دروازه‌هاى شهر ايمان و أمناء رحمان ، و فرزندان انبياء و برگزيدگان مرسلين ، و عترت\r\n","description":"","footnote":"","page_name":" 669 ","page_number":669},
  {"content":"\r\nپيمبر برگزيدهء ربّ العالمين و رحمت و بركات او نيز .\r\nسلام بر پيشوايان هدايت ، و چراغهاى محيط ظلمت ، و پرچمهاى تقوى و انديشمند ، و صاحبان عقل ، و پناهگاه همگان ، و وارثان انبياء ، و نمونه‌هاى و الا ، و دعوت حسنى ( دعوت ابراهيم عليه السّلام ) و حجّتهاى خدا بر مردم دنيا و آخرت ، و رحمت و بركات او .\r\nسلام بر مراكز معرفت خدا ، و قرارگاههاى بركت خدا ، و معادن حكمت خدا ، و نگهبانان سر خدا ، و حافظان كتاب خدا ، و اوصياء پيمبر خدا ، و ذريّهء رسول خدا صلَّى الله عليه و آله و رحمت و بركات او .\r\nسلام بر خوانندگان خلق بسوى خدا ، و راهنمايان ايشان بسر منزل رضاى خدا ، و ثابت قدمان در امر خدا ، و كاملشدگان در محبّت خدا ، و مخلصان در توحيد خدا ، و ظاهركنندگان امر و نهى خدا ، و بندگان منزّه و معظَّم او كه هيچ گاه در سخن گفتن بر او سبقت نميگيرند ، و فرمان او را به كار مىبندند ، و نيز رحمت و بركات او .\r\nسلام بر پيشوايان دعوتكننده ، و زمامداران راه نماينده ، و سروران و سرپرست مؤمنين ، و مدافعين شريعت سيّد المرسلين ، و حاميان حقوق\r\n","description":"","footnote":"","page_name":" 670 ","page_number":670},
  {"content":"\r\nمستضعفين ، و اهل ذكر ، و اولي الأمر ، و رحمت باقيهء حق ، و برگزيده و حزب او و خزانه علم و حجّت و صراط و نور و برهان خدا ، و رحمت و بركات او .\r\nشهادت مىدهم كه معبود حقّى جز « الله » نيست ، كه شريكى ندارد ، همان گونه كه خداوند خود در بارهء خويش شهادت داده ، و فرشتگانش و أولو العلم از خلقش بر آن شهادت داده‌اند .\r\nهيچ معبود حقّى جز او نيست كه عزيز و حكيم است ، و شهادت مىدهم كه محمّد بندهء برگزيده و پيمبر پسنديده او است ، كه او را با هدايت و دين حقّ فرستاده است تا دين او را بر همگى اديان پيروز سازد ، اگر چه مشركين كراهت داشته باشند ، و شهادت مىدهم كه شما پيشوايان هدايت يافتهء معصوم مكرّم مقرّب متقى صادق ، برگزيدهء مطيع خدا ، و به پا دارندگان امر او ، و عملكنندهء به ارادهء او ، و دست يابندگان بكرامت او هستيد ، او شما را بعلم خود برگزيده ، و براى خزانه دارى مخازن دين خود پسنديده ، و براى پاسدارى سرّ خود انتخاب كرده ، و بقدرت خود اختيار فرموده ، و بهدايت خود عزيز ساخته ، و ببرهان خود اختصاص داده ، و براى مشعلدارى نور خود برگماشته ، و بروح خود تأييد فرموده ، و بخلافت شما در زمين خودش رضايت داده ، و شما را\r\n","description":"","footnote":"","page_name":" 671 ","page_number":671},
  {"content":"\r\nحجّتهاى خود بر خلق خويش و ياران دين و حافظان سرّ و خازنان علم ، و وديعتگاه حكمت ، و مترجمان وحى ، و اركان توحيد ، و شاهدان بر خلق ، و نشانه‌هاى راهنما براى بندگان ، و نورافكنها در شهرها ، و راهنمايان بصراط خود قرار داده است . او شما را از لغزشها مصون داشته ، و از دستبرد فتنه‌ها ايمنى بخشيده ، و از پليديها پاك ساخته ، و ناپاكى را از ساحت قدستان اى اهل بيت دور گردانده ، و شما را بىنهايت پاكيزه داشته ، و از اين رو شما جلالش را عظيم داشتيد ، و شأنش را بزرگ شناختيد ، و كرمش را تمجيد كرديد ، و ذكرش را دوام بخشيديد ، و پيمانش را مؤكَّد نموديد ، و پيوند طاعتش را محكم گردانديد ، و در نهان و آشكار ، شرط اخلاص را براى او به كار بستيد ، و به آئين حكمت و موعظهء حسنه به راه او فرا خوانديد ، و جانتان را در راه رضاى او بذل نموديد ، و در برابر شدائد و مصائبى كه در راه اطاعت او بشما پيوست شكيبا مانديد ، و نماز را به پا داشتيد ، و زكات را پرداختيد و بر انجام معروف امر كرديد ، و از ارتكاب منكر باز داشتيد ، و در راه خدا چنان كه حقّ جهاد و كوشش است جهاد و كوشش كرديد ، تا دعوتش را آشكار نموديد ، و فرائضش را مبيّن كرديد ، و حدودش را به پا داشتيد و شرايع احكامش را\r\n","description":"","footnote":"","page_name":" 672 ","page_number":672},
  {"content":"\r\nگسترش داديد ، و سنتش را بيان كرديد ، و در اين راه بسوى رضاى او رهسپار گشتيد ، و به قضاى او تسليم شديد و پيمبران گذشته اش را مورد تصديق قرار داديد .\r\nپس كسى كه از سوى شما روى برتابد از دين خارج مىشود و كسى كه ملازم شما گردد بشما مىپيوندد ، و كسى كه در حقّ شما تقصير روا دارد بمهلكه مىافتد ، و حق با شما و در خاندان شما ، و از جانب شما ، و بازگردنده بسوى شما است و شما اهل آن و معدن آنيد ، و ميراث نبوّت نزد شما ، و بازگشت خلق بسوى شما و حسابشان بر عهدهء شما ، و حجّت فاصل و فارق بين حقّ و باطل نزد شما و آيات خدا پيش شما ، و وفاء بعهدها و پيمانهاى او در متابعت شما ، و نور و برهان او در خاندان شما ، و امر او مفوّض بسوى شما است . هر كس كه شما را دوست بدارد بىگمان خدا را دوست داشته است ، و هر كس كه شما را دشمن بدارد بيقين خدا را دشمن داشته ، و هر كس كه محبّت شما را در دل داشته باشد محبّت خدا را در دل داشته ، و هر كس كه با شما كينه ورزد با خدا كينه ورزيده ، و هر كس كه بدامن شما در آويزد بدامن لطف خدا در آويخته است .\r\nشمائيد آن مستقيمترين راه بسوى خدا ، و شاهدان سراى فنا ، و شفيعان دار بقاء ، و رحمت پيوسته ، و آيت اندوخته ، و امانت محفوظ ، و همان درى كه\r\n","description":"","footnote":"","page_name":" 673 ","page_number":673},
  {"content":"\r\n( همچون باب حطَّهء بنى اسرائيل ) مردم در ورود به آن آزمايش ميشوند ، هر كس كه بسوى شما آمد نجات يافت ، و هر كس كه بسوى شما نيامد هلاك شد ، شما بسوى خدا ميخوانيد و بر او دلالت ميكنيد و به او ميگرويد و در برابر او تسليم ميشويد و فرمان او را به كار مىبنديد و به راه او رهبرى ميكنيد ، و بقول او حكم ميرانيد .\r\nبه خدا قسم ! هر كه دوست شما شد سعادتمند گشت ، و هر كه با شما دشمنى كرد هلاك شد ، و هر كس كه شما را انكار كرد نوميد شد ، و هر كس كه از شما جدا شد گمراه شد و هر كس كه بشما تمسّك نمود رستگار شد ، و هر كس كه بشما پناه برد ايمن شد ، و هر كس كه شما را تصديق كرد سالم ماند ، و هر كس كه دست بدامن شما زد هدايت يافت . هر كه پيروى شما كرد ماوايش بهشت است . و هر كه مخالفت شما كرد جايگاهش جهنم است . و هر كه شما را انكار كرد كافر است ، و هر كه با شما بجنگ برخاست مشركست ، و هر كه شما را ردّ كرد جايش در پست ترين درك جهنم است ، شهادت مىدهم كه اين احكام در ادوار گذشته براى شما ثابت و سابق بوده ، و در اعصار بجاى مانده بر شما جاريست . و شهادت مىدهم كه ارواح شما و نور شما و خمير مايهء شما يكى\r\n","description":"","footnote":"","page_name":" 674 ","page_number":674},
  {"content":"\r\nاست ، هر يك از شما پاكيزگى و پاكى را از آن ديگر گرفته است . خدا شما را به صورت انوارى بيافريد ، و آنگاه پيرامون عرش خود قرار داد ، تا آنگاه كه بوسيلهء وجود شما بر ما منّت نهاد ، و شما را در خانه هايى جاى داد كه اذن داد تا رفعت يابد و نام او در آن خانه‌ها برده شود ، و درودهائى را كه ما بر شما ميفرستيم ، و ولايت شما را كه بما اختصاص داده است ، موجب حسن خلق ما و پاكى نفوس ما و تزكيهء ما و كفّارهء گناهان ما قرار داده است ، زيرا كه ما در پيشگاه او به اعتراف نسبت به برترى شما مشخّص ، و بتصديق نسبت بمقام و منزلت شما معروف بوده‌ايم . پس در برابر اين بهره كه بما بخشيديد خداى عزّ و جلّ شما را بشريفترين محلّ مكرّمين و بالاترين منازل مقرّبين و والاترين درجات مرسلين برسانيد ! به جائى كه هيچ لاحقى به آن نپيوندد ، و هيچ فائقى بر آن تفوّق نيابد ، و هيچ سبقتگيرنده اى بر آن سبقت نگيرد ، و هيچ طمعكارى در دست يافتن به آن طمع نبندد ، چندان كه هيچ ملك مقرّبى ، و پيمبر مرسلى ، و صديقى ، و شهيدى ، و عالمى ، و جاهلى ، و فرومايه اى و بلند پايه اى ، و مؤمن صالحى ، و فاجر طالحى ، و جبار عنيدى ، و شيطان نافرمان پليدى ، و هيچ مخلوقى شاهد در ميان اين جمع باقى نماند مگر آنكه خدا جلالت امر شما\r\n","description":"","footnote":"","page_name":" 675 ","page_number":675},
  {"content":"\r\nو عظمت قدر شما و بزرگى شأن شما ، و كمال نور شما ، و صدق مراتب شما و ثبات مقام شما و شرف محلّ شما نزد او ، و گرامى بودنتان بر او ، و خصوصيّاتتان در بارگاه او ، و قرب منزلتتان نسبت به او را بايشان بشناساند .\r\nپدر و مادرم و خانواده و مال و خاندانم فداى شما ! خدا را و شما را گواه ميگيرم كه من بشما و آنچه شما به آن ايمان داريد ايمان دارم ، و از دشمن شما و آنچه شما از آن بيزاريد بيزارم ، بشأن و مقام شما و بگمراهى مخالفينتان بصيرم ، دوست شما و دوستانتانم ، كينه ور نسبت بدشمنان شما و معاند ايشانم ، با هر كه با شما بر سر آشتى باشد در آشتى بسر ميبرم ، و با هر كه با شما سر جنگ دارد در حال جنگم ، هر چه را شما حقّ بدانيد حقّ ميدانم ، و هر چه را شما باطل بشناسيد باطل ميشناسم ، مطيع شما و عارف بحقّ شما ، و مقرّ بفضل شما ، و حافظ علم شما ، و پوشيده بپوشش امان شما ، و معترف بشما ، و معتقد ببازگشت شما ، و مصدّق رجعت شما و منتظر امر شما ، و مترصّد دولت شما ، و پذيراى قول شما ، و عامل به فرمان شما ، و پناهندهء بشما ، و زائر شما ، و ملتجى و پناه جوى قبور شما ، و مسألتكنندهء شفاعت از جانب خداى عزّ و جلّ و تقرّب جوينده بسوى او بوسيلهء شما ، و در همگى احوالم و\r\n","description":"","footnote":"","page_name":" 676 ","page_number":676},
  {"content":"\r\nكلَّيّهء امورم ، مقدّم دارندهء شما در پيشاپيش خواهشم و حوائجم و اراده‌ام ، و مؤمن بنهان و آشكارتان ، و حاضر و غائبتان ، و اوّلتان و آخرتان ، و در همگى اين مراتب و احوال تفويضكنندهء كارها بشما و واگذاركنندهء آنها به خدا بپيروى از واگذار كردن شما هستم ، قلبم تسليم ارادهء شما ، و رأيم تابع رأى شما ، و ياريم براى شما آماده است ، تا آنكه خدا دينش را بوسيلهء شما زنده سازد ، و شما را در ايّام خود باز گرداند ، و براى اجراء عدالتش پيروز سازد ، و در زمين خودش تسلَّط و تمكَّن بخشد .\r\nپس با شمايم با شما ، نه با دشمن شما . بشما ايمان آوردم ، و آخرتان را بر همان اساس دوست ميدارم كه اولتان را ، و بسوى خداى عز و جل از دشمنانتان بيزارى جسته‌ام ، و از جبت و طاغوت ، و از شياطين و حزبشان كه در بارهء شما ستم كردند ، و حق شما را منكر شدند ، و از حوزهء ولايتتان خارج گشتند ، و ميراثتان را غصب كردند ، و در مقامات شما دستخوش شكّ و ترديد شدند ، و از شما منحرف گشتند ، همچنين بيزارى جسته‌ام از هر معتمدى غير شما ، و هر فرمانروائى بجز شما ، و از پيشوايانى كه بدوزخ دعوت ميكنند .\r\nپس تا زنده باشم خدا مرا بر يارى شما و دوستى شما و دين شما ثابت و\r\n","description":"","footnote":"","page_name":" 677 ","page_number":677},
  {"content":"\r\nاستوار بدارد ، و براى طاعتتان موفق فرمايد و شفاعتتان را روزيم سازد ، و مرا از جملهء دوستان شما ، كه پيرو دعوت شمايند ، قرار دهد ، و بزمرهء كسانى در آورد كه در پى شما گام همى سپارند ، و به راه شما روند ، و در پرتو هدايت شما راه همى جويند ، و در جمع شما محشور ميشوند ، و در رجعت شما براى پيكار بر ضدّ دشمنانتان باز ميگردند ، و در دولت شما بحكومت ميرسند ، و در جوّى از سلامت و عافيت شما بشرف و علوّ مقام نائل ميشوند ، و در ايّام شما عزّت و تمكَّن و ثبات مىيابند ، و فردا چشمشان بديدار شما روشن ميگردد .\r\nپدرم و مادرم و جانم و خانواده‌ام و مالم فداى شما ! هر كه خدا را خواست بوسيلهء شما آغاز كرد ، و هر كه او را يكتا و بىهمتا شناخت از ناحيهء شما آن را پذيرفت ، و هر كه آهنگ او كرد بوسيلهء شما توجيه شد .\r\nاى سروران من ، ثناى شما را به احصاء نمىآورم ، و با زبان مدح بكنه عظمت شما و از طريق وصف به قدر و منزلت شما نميرسم ، و شما نور اخيار ، و هاديان ابرار ، و حجّتهاى خداى جبّاريد . خدا بشما آغاز كرده است ، و بشما پايان مىبخشد ، و بيمن وجود شما باران را فرو مىبارد ، و آسمان را از سقوط به زمين بدون اذنش باز ميدارد ، و بوسيلهء الطاف شما غبار اندوه را از دلها\r\n","description":"","footnote":"","page_name":" 678 ","page_number":678},
  {"content":"\r\nهمى زدايد ، و سختى زندگى و بدى حال را بر طرف ميسازد ، و آنچه فرستادگانش فرود آورده‌اند و فرشتگانش نازل كرده‌اند نزد شما است ، و « روح الأمين » بسوى جدّ شما فرستاده شده است .\r\n( و اگر اين زيارت را براى امير المؤمنين عليه السّلام ميخوانى بگو :\r\n« روح الأمين بسوى برادرت فرستاده شده است » ) .\r\nخداوند چيزهايى بشما عطا كرده است كه به هيچ يك از مردم جهان عطا نفرموده است ، هر شريفى در برابر شرف شما سربزير افكنده ، و هر متكبّرى در مقام طاعت شما خاضع گشته ، و هر جبّارى در برابر فضل شما خضوع كرده و هر چيزى در مقابل ارادهء شما رام و فرمانبردار شده ، و زمين بنور شما روشن گشته ، و رستگاران با تمسّك بحبل ولايت شما رام و رستگار شده‌اند ، بوسيلهء شما ببهشت رضوان راه ميتوان يافت ، و خداى رحمان بر كسى كه ولايت شما را انكار كند خشم گرفته است .\r\nپدرم و مادرم و جانم و خانمانم و مالم بفدايتان ! گويندگان از شما نيز چون ديگران سخن بميان مىآورند ، و نامتان را در ميان نامهاى ديگر بر زبان ميرانند و پيكرهاى شما در ميان پيكرها و ارواحتان در ميان ارواح ، و نفوستان\r\n","description":"","footnote":"","page_name":" 679 ","page_number":679},
  {"content":"\r\nدر ميان نفوس ، و آثارتان در ميان آثار ، و قبورتان در ميان ديگر قبور است ، ولى چه شيرين و دلپذير است نامهاى شما ! و چه مكرّم است نفوستان ! و چه عظيم است شأنتان ! و چه با جلالت است شرف و منزلتتان ! و چه توأم با وفا است عهدتان ! سخنتان نور ، و امرتان هدايت ، و سفارشتان تقوى و فعلتان خير ، و عادتتان احسان و خويتان كرم ، و شأنتان حق و صدق و رفق ، و قولتان حكم و حتم ، و رأيتان علم و حلم و حزم است . اگر سخن از خير بميان آيد ، شما سرآغاز و اصل و فرع و معدن و مأوى و منتهاى آنيد .\r\nپدرم و مادرم و جانم بفداى شما ! چگونه حسن ثنايتان را وصف كنم و جميل بلايتان را به شماره در آورم در صورتى كه خدا ما را بوسيلهء شما از حضيض ذلَّت برآورده ، و غبار متراكم اندوه را از ما بر طرف كرده ، و ما را از پرتگاه مهالك و از آتش دوزخ نجات داده است .\r\nپدر و مادر و جان و خانمانم فداى شما ! بيمن دوستى شما خدا رموز دينمان را بما آموخت ، و آنچه را از دنيامان كه فاسد شده بود بصلاح آورد ، و از بركت دوستى شما « كلمهء توحيد » كمال يافته ، و نعمت ، عظمت گرفته ، و پراكندگى\r\n","description":"","footnote":"","page_name":" 680 ","page_number":680},
  {"content":"\r\nبه الفت مبدّل شده ، و بدوستى شما است كه طاعت مفروض قبول مىشود . و مودّت واجب ، و درجات رفيع ، و مقام محمود ، و مكان معلوم نزد خداى عز و جلّ ، و آبروى عظيم و شأن كبير ، و شفاعت مقبول ، مخصوص شما است .\r\n« پروردگارا ! به آنچه نازل كرده اى ايمان آورديم ، و از پيمبر پيروى نموديم ، پس ما را با شاهدان به اين حقيقت مكتوب و محسوب دار ، پروردگارا ! پس از آنكه ما را بصراط مستقيم دين خود هدايت فرمودى دلهامان را منحرف مساز ، و از سوى خود رحمتى بما ارزانى دار ، زيرا توئى آن بسيار بخشندهء كريم .\r\nپروردگار ما از خلف وعده منزّهست ، و بيگمان وعدهء او عملى است » .\r\nاى وليّ خدا ! ميان من و خدا گناهانى هست كه جز رضاى شما آن را محو نميكند ، پس به حق كسى كه شما را امين سرّ و محرم راز خود ساخته ، و كار خلق را برعايت و عنايت شما سپرده ، و طاعت شما را قرين طاعت خود قرار داده ، بخشودگى گناهان ما را از خدا بخواهيد ، و شفيع من باشيد ، زيرا كه من مطيع شمايم ، هر كه شما را اطاعت كند خدا را اطاعت كرده ، و هر كه سر از فرمان شما بتابد خدا را نافرمانى نموده و هر كه شما را دوست بدارد خدا را دوست داشته ، و هر كه با شما كينه ورزد با خدا كينه ورزيده است .\r\n","description":"","footnote":"","page_name":" 681 ","page_number":681},
  {"content":"\r\nخدايا ! بيگمان اگر من شفيعانى نزديكتر به تو از محمّد و اهل بيت برگزيده اش ( آن امامان ابرار و پيشوايان اخيار نيكوكار ) مىيافتم هر آينه ايشان را شفيع خود ميساختم ، پس تو را به آن حقّ ايشان كه براى آنان بر خود واجب ساخته اى مسألت ميكنم كه مرا از جملهء عارفان نسبت به ايشان و بحقّشان ، و در زمره و گروه اميدواران بفيض شفاعتشان در آور ، زيرا كه تو مهربانترين مهربانانى ، و * ( حَسْبُنَا الله وَنِعْمَ الْوَكِيلُ ) * [ و صلَّى الله على محمّد و آله و سلَّم تسليما 
  ] .\r\nزيارت وداع\r\nو چون خواستى بازگردى پس بايست و بگو : « السّلام عليكم يا اهل بيت النّبوّة - الى - و نعم الوكيل » كه ترجمهء آن چنين است : « سلام بر شما اى اهل بيت نبوّت ، و سلام به درودكننده اى كه ناگزير است قرب شما را ترك كند ، امّا نه از قرب جوار شما خسته و دلسرد شده ، و نه خوشدارد كه دور شود ، بلكه به زبان حال ميگويد : « ميروم و از سر حسرت بقفا مينگرم » و نه از ادامهء بقرب و مجاورت شما ملول گشته است ، و رحمت حقّ و بركاتش بر شما باد اى اهل بيت نبوّت ! او است بيقين ستوده ، و با عظمت و بزرگى و شرف .\r\nسلام بر شما ، سلام دوستى از دوستان كه نه از شما روى بر ميتابد ، و نه\r\n","description":"","footnote":"","page_name":" 682 ","page_number":682},
  {"content":"\r\nديگرى را بجاى شما برميگزيند و نه شما را رها كرده او را اختيار مىكند ، و نه از قرب و همجوارى شما سير مىشود .\r\nپروردگار اين بار را آخرين زيارت من از قبور شما و تشرّف بمشاهد و مزار شما قرار ندهد ، درود بر شما ، و خدايم مرا در جمع شما و از واردين بر كوثر شما و حزبتان قرار دهد ، و شما را از من راضى بگرداند ، و در دوران حكومت الهى شما مرا از سلطه و قدرتى برخوردار سازد ، و در رجعت حكومت شما زنده گرداند ، و مرا در عصر فرمانروائى شما مالك امرى قرار دهد و مأموريتى نصيبم گرداند ، سعى و فعاليتم را در زمان فرماندهى شما از بركات شما مشكور دارد ، و گناهانم را با شفاعت شما بيامرزد ، و به يمن محبّتتان از تقصيرات و لغزشهايم چشم پوشد ، و به ولاء شما مقام قربم را رفيع سازد ، و مرا در پرتو هدايت و راهنمائى شما والامقام و عزيز گرداند ، و با بهترين پاداش و ره آوردى از رستگارى و كاميابى ، و برخوردارى از نعمات و سلامتى و عافيت و بىنيازى و نيل بخشنودى خدا و تفضّل و كفايت و حمايت او بسوى وطن بازگرداند . چونان كه از زائرين و دوستان و شيعيان شما با اندوختن آن موهبات به وطن باز ميگردد ، مرا به شهر و ديارم باز گرداند .\r\nو تا هر زمان كه خداوند مرا زنده بدارد هميشه آمدن به زيارت شما را خدا\r\n","description":"","footnote":"","page_name":" 683 ","page_number":683},
  {"content":"\r\nبراى من با توشه اى از صدق و صفا و ايمان و تقوى و خشوع و روزى فراوان و حلال و طيب و طاهر روزيم فرمايد . خداوندا ! اين بار را آخرين نوبت زيارت من از ايشان و از ياد ايشان و تقديم درود و صلوات بر ايشان قرار مده ، و آمرزش و رحمت و خير و بركت و كاميابى و نور و ايمان و حسن اجابت دعا را ، بدان گونه براى من حتمى ساز كه براى دوستان ، و اولياءت كه بحقّ اهل بيت عارفند - آنان كه طاعتشان را بر خود واجب دانند و به زيارت ايشان سخت شيفته و شائق و مايلند - حتم ساخته و بدان زيارت بدرگاه تو و ايشان تقرّب مىجويند .\r\nپدرم و مادرم و خانواده‌ام و مال و هستيم بفداى شما خاندان ، مرا از راه رحمت مورد عنايت و توجّه خود قرار دهيد ، و در حزب خود بپذيريد ، و مشمول شفاعتشان كنيد ، و نزد پروردگارتان از من ياد نماييد ، خدايا بر محمّد و آل محمّد رحمت فرست ، و سلام مرا بروان پاك آنان و جسم مطهّرشان در هر كجا باشند برسان . و سلام و رحمت و بركات خدا بر وى و بر ايشان باد ، و درود خداوند بر محمّد و آلش بسيار و افزون باد ، و خدا براى قضاء مهمّات و بر طرف كردن نياز ما كافى است و او بهترين وكيل و پشتيبان است .\r\n","description":"","footnote":"","page_name":" 684 ","page_number":684},
  {"content":"\r\n\r\nباب 69 - معجزاتى كه از مزار آن حضرت ظاهر شده و استجابت دعا در آن بقعه\r\n1 - ابو طالب حسين بن عبد الله طائى گويد : از محمّد بن عمر نوقانىّ شنيدم كه ميگفت : من شبى تار در شهر خود « نوقان » در بالا خانه اى بخواب بودم ، يك مرتبه از خواب پريدم و نظر كردم در آن ناحيه اى كه قبر علىّ بن موسى - الرّضا عليهما السّلام در سناباد بود ، ديدم نورى بلند شده تا به آسمان و تمام آن ناحيه را چون روز روشن نموده ، من در مورد امامت آن حضرت عليه السّلام در شك بودم و باور نميكردم كه او حق باشد ، مادرم - كه او نيز در امر امامت او مخالف بود و او را باور نداشت - گفت : تو را چه مىشود ؟ گفتم نورى ساطع ميبينم كه تمامى جوّ را گرفته است و آن مشهد از پرتو آن پر شده است ، سپس مادرم گفت : چنين چيزى امكان ندارد و جز اين نيست كه اين خود از ( وسوسهء ) شيطان است . و گفت : در شب ديگرى كه تاريكى آن شديدتر از شب اوّل بود مانند همان كه در آن شب ديده بود تكرار شد و آن مشهد از نور پر شده بود ، در اين حال مادرم را با خبر ساخته و بدان جا آوردم تا اينكه او نيز آنچه من ديده بودم دو مرتبه او با چشم خويش ديد كه تمام آن منطقه در سناباد از نور پر شده است ، آن را عجيب دانست و بنا كرد حمد خدا گفتن ، الَّا اينكه مانند من درست ايمان\r\n","description":"","footnote":"","page_name":" 685 ","page_number":685},
  {"content":"\r\nنياورد ، پس من قصد زيارت آن حضرت كردم و چون بدان جا آمدم در حرم را بسته و قفل شده ديدم ، با خداى خود گفتم : پروردگارا ! اگر امر رضا حق است اين در را باز كن ، آنگاه با دست بر در زدم در گشوده شد ، در دل گفتم : شايد اين در قفل نبوده و من اشتباه كردم ، پس در را بستم آنچنان كه بدون كليد بازشدنش امكان نداشت ، آنگاه گفتم : خداوندا ! چنانچه امر امامت رضا حقّ است اين در را براى من بگشا ، سپس دست بر در گذاردم و فشار دادم ، در باز گرديد و من داخل شدم و زيارت كردم و نماز زيارت خواندم ، و در امر آن بزرگوار دلم بيدار شد و آگاهى يافتم ، و از آن پس در هر شب جمعه از نوقان به زيارت آن حضرت ميروم و در آنجا نماز مىخوانم ، تا اين زمان .\r\n2 - باز همان شخص طائىّ گويد : از ابو منصور بن عبد الرّزاق شنيدم به حاكم طوس كه معروف به بيوردى است ميگفت : آيا تو فرزندى دارى ؟ او ميگفت : نه ، ابو منصور به او ميگفت : پس چرا به زيارت مشهد رضا عليه السّلام نميروى و در آنجا دعا نميكنى تا اينكه خداوند پسرى روزى و نصيب تو گرداند ؟ من در آنجا ( مشهد رضا عليه السّلام ) دعاها كردم و از خداوند عزّ و جلّ چيزها خواستم همه\r\n","description":"","footnote":"","page_name":" 686 ","page_number":686},
  {"content":"\r\nرا اجابت فرمود ، و حاجتم روا شد ، حاكم گفت : من قصد زيارت آن جناب كه سلام بر او باد نمودم و در آن مشهد و مزار حضرت رضا عليه السّلام دعا كردم و از خداوند عزّ و جلّ خواستم كه به من پسرى عنايت فرمايد ، خداوند فرزندى پسر روزيم فرمود ، پس بسوى ابو منصور رفتم و مطلب را به دو گزارش دادم و گفتم كه خداوند دعايم را در اين بقعه مستجاب كرد و به من پسرى داد و مرا اكرام فرمود .\r\nمؤلَّف اين كتاب - رحمه الله - گويد : در سال 352 من از ركن الدّولة تقاضاى جواز براى رفتن به زيارت حضرت رضا عليه السّلام كردم ، در ماه رجب آن سال جواز من صادر شد و بدست من داد ، چون بيرون آمدم مرا باز خواند و گفت :\r\nاين زيارتگاه مباركى است و من آنجا به زيارت رفته‌ام ، و از خدا حاجتهائى خواسته‌ام و همه را اجابت فرموده ، از تو ميخواهم كه مرا در آنجا از دعا برايم كوتاهى نكنى و از جانب من نيز آن حضرت را زيارت كن ، زيرا دعا در آن مكان مستجاب است ، من اين را براى او تعهّد كردم ، و بدان وفا نمودم ، چون از آنجا - كه بر ساكن آن درود و سلام باد - بازگشتم و بر ركن الدوله وارد شدم ، از من\r\n","description":"","footnote":"","page_name":" 687 ","page_number":687},
  {"content":"\r\nپرسيد : آيا ما را دعا كردى و از جانب ما زيارت نمودى ؟ گفتم : آرى ، گفت :\r\nاحسنت ! آفرين ! به من ثابت شده است كه دعا در آن مزار شريف مستجاب است .\r\n3 - ابو نصر احمد بن حسن ضبّى - كه من كسى را از او ناصبىتر نديده بودم ، و از شدّت دشمنيش با اهل بيت در صلوات ميگفت : « اللَّهمّ صلّ على محمّد تنها » و بر آل آن حضرت صلوات نمىفرستاد - گويد : شنيدم ابو بكر حمّامى فرّاء كه از محدّثين آن سرزمين است در « سكَّة الحرب » - كه نام محلَّى است در نيشابور - ميگفت : از بعض مردم نزد من مالى بوديعه بود ، و من آن را در زمين پنهان كردم ، و بعد موضع آن را فراموش كردم ، و متحيّر شدم چه كنم ، و صاحب آن وديعه مرا ببردن مال متّهم ساخت ، با كمال اندوه و غم از منزل بيرون آمدم و حيران ماندم كه چه بايدم كرد ، در آن حال جماعتى ديدم كه بسوى مزار علىّ بن موسى الرّضا عليه السّلام ميروند و قصد زيارت آن حضرت را دارند و من با ايشان رهسپار شدم و بمشهد آمده زيارت كردم و دعا كردم كه خداوند عزّ و جلّ محلّ وديعهء مزبور را به من ياد آورد ، در آنجا شبى در خواب ديدم مثل اينكه كسى آمد و به من گفت : وديعه را در فلان موضع دفن كردى ، من به صاحب وديعه\r\n","description":"","footnote":"","page_name":" 688 ","page_number":688},
  {"content":"\r\nمراجعه كرده گفتم : مال تو در فلان مكان است و آنجا كه در خواب به من گفته بودند به دو نشان دادم در حالى كه خود چندان بخوابم عقيده نداشتم ، وى بدان جا رفت و زمين را حفر كرده و مال وديعه را با همان مهرى كه خود بر آن زده بود يافت ، و از آن پس ماجرا را در مجالس نقل ميكرد و مردم را به زيارت آن قبر كه بر ساكنش درود و سلام باد تشويق مينمود .\r\n4 - محمّد بن ابى القاسم تميمىّ هروى - رحمه الله - گويد : از علىّ بن - حسن قهستانىّ شنيدم ميگفت : من « مرورود » بودم ، در آنجا مردى از اهالى مصر را ديدم كه نامش حمزه بود و از آن سرزمين ميگذشت ، براى من نقل كرد كه او به قصد زيارت مشهد حضرت رضا عليه السّلام از مصر بسوى طوس خارج شده است ، و چون بمزار و حرم داخل شده هنگام غروب بوده و حضرت جز او كسى را زائر نداشته ، وى زيارت مىكند و نماز مغرب را بجا مىآورد و ميماند تا نماز عشا را نيز انجام ميدهد ، خادم قبر مطهّر ميخواهد او را از حرم بيرون كرده و در را بسته قفل كند ، از خادم درخواست مىكند كه در را به روى او قفل نمايد و او را\r\n","description":"","footnote":"","page_name":" 689 ","page_number":689},
  {"content":"\r\nدر حرم رها كند تا بيتوته كرده شب را به عبادت و نماز ، بصبح آورد ، چون از راه بسيار دور آمده است و نيازى به خارج كردن او از حرم نيست در صورتى كه درب را قفل كند ، خادم او را در حرم باقى گذارده و درب را بسته و قفل كرده رفت ، و او در حرم مطهّر تا پاسى از شب مشغول به نماز شده تا خسته گشته و در كنارى نشسته و سر بر زانو نهاده تا ساعتى استراحت كند ، و چون قدرى از خستگى در آمد سر برداشته و بر سطح ديوارى كه روبروى او بوده دو بيت شعر ، نوشته ديده كه ترجمهء آن چنين است : هر كس دوست دارد كه قبرى را زيارت كند كه خداوند از زائر آن رفع همّ و غم و حزن كرده و فرجى در كار او دهد پس بيايد اين قبر كه خداوند يكتن از دودمان محمّد پيامبر خدا صلى الله عليه و آله را در آن مسكن داده زيارت كند . مرد مصرى گفت : برخاستم و به نماز ادامه دادم تا وقت سحر شد ، آنگاه مانند اوّل نشستم و سر بر زانو نهادم و چون سر برداشتم چيزى نوشته بر ديوار نديدم و آن نوشته را هم چنان ديدم كه هنوز خشك نشده بود كه گويا تازه نوشته بودند ، گويد : صبر كردم و صبح دميد و خادم در را باز كرد ، و از در خارج شدم .\r\nمترجم گويد : « بايد توجّه داشت كه اين مطالب ، حديث مروى از\r\n","description":"","footnote":"","page_name":" 690 ","page_number":690},
  {"content":"\r\nمعصوم نيست كه نيازى بدقّت كامل داشته باشد و شناخت راوى آن ضرورى باشد و آن در حدّ يك حكايت بيشتر نيست ، و همچنين بقيّهء أخبار باب ، و زيارت عليّ بن موسى الرّضا عليهما السّلام و دلائل امامتش به اخبار صحيح ، ثابت و مبرهن است ، و اين اخبار اگر موجب واهى كردن احاديث درست و صحيح در معجزات امام عليه السّلام نباشد ، فائده اى هم نخواهد داشت ، يعنى اگر ضرر نداشته باشد فائده اى هم ندارد ، و مؤلَّف در اين كتاب نظر بنقل آنچه نوشته‌اند داشته نه آنكه همه را صحيح بداند » .\r\n5 - ابو علىّ محمّد بن احمد بن محمّد بن يحيى معاذى نيشابورى گفت :\r\nابو الحسن عليّ بن احمد معدّل نقل كرد كه مردى از صالحان ، پيغمبر اكرم را در خواب ديد و از آن حضرت پرسيد يا رسول الله قبر كداميك از فرزندان تو را زيارت كنم ؟ فرمود : پاره اى از اولادم را كه با زهر بقتل رسانده‌اند نزد من آمدند ، و پاره اى نيز كه با شمشير بقتل رسانده بودند بنزدم آمدند ، عرضكردم كداميك را زيارت كنم اى پيامبر خدا با دور بودن [ مكان 
  ] هر كدام از يك ديگر ، فرمود : كسى را زيارت كن كه به تو نزديكتر است و تو با آن مجاورى ، و به زمين غربت به خاك سپرده شده است ، گويد : عرضكردم يا رسول الله مرادتان رضا عليه السّلام است ؟ رسول خدا صلَّى الله عليه و آله فرمود : بگو صلَّى الله عليه ، صلَّى الله عليه ، صلَّى الله عليه .\r\n","description":"","footnote":"","page_name":" 691 ","page_number":691},
  {"content":"\r\n6 - ابو علىّ محمّد بن احمد معاذىّ گفت : ابو عمرو محمّد بن عبد الله حاكم نوقان نقل كرد كه دو نفر از شهر رى نامه اى از بعض سلاطين براى امير بخارا نصر بن احمد آورده بودند ، يكى از آن دو تن اهل رى بود و ديگرى اهل قم ، و آن شخص قمّى از مخالفين اهل بيت عليهم السّلام بود و مذهب ناصبيان را داشت ولى آن ديگرى اهل رى و شيعه بود ، و چون به نيشابور رسيدند ، آن مرد كه از اهل رى بود به آن قمّى گفت : آيا اوّل به زيارت حضرت رضا عليه السّلام نرويم و بعد ببخارا ؟ شخص قمّى گفت : ما مأموريم از طرف سلطان كه ببخارا رويم و نامهء او را ببخارا رسانيم ، و بر ما جايز نيست كه غير اين مأموريت را انجام دهيم و بكارى غير آن بپردازيم تا آنكه مأموريت انجام شود ، آنگاه به كار خود پردازيم ، هر دو بسوى بخارا رفتند و رسالهء سلطان را رسانيده بازگشتند و مقابل طوس رسيدند ، مرد رازىّ به قمّى گفت : آيا زيارت نكنيم حضرت عليه السّلام را ؟ قمّى گفت : من از قم سنّي مذهب بيرون آمده‌ام و رافضى بدان جا باز نمىگردم ، مرد رازى تمام اثاث و امتعهء خود را نزد قمّى گذارد و خود چهارپائى سوار شده و\r\n","description":"","footnote":"","page_name":" 692 ","page_number":692},
  {"content":"\r\nقصد حرم مطهّر حضرت رضا عليه السّلام را كرد ، و به خادمان آن بقعه گفت : مرا امشب در حرم باقى گذاريد و كليدها را به من دهيد ، آنان پذيرفتند و حرم را به دو سپردند ، گويد : من در حرم رفتم و درب را از پشت بستم و زيارت كردم و بالاى سر امام رفته و مشغول نماز شدم و الى ما شاء الله نماز خواندم و بعد شروع كردم به خواندن قرآن از ابتداى آن ، گويد : صداى صوت قرآن را همچنان كه خود ميخواندم شنيدم ، قراءت قرآن را رها كرده مشغول زيارت شدم و هر گوشه از حرم را گشتم و كسى را نيافتم ، باز در مكانم به قراءت قرآن نشستم و شروع به خواندن كردم از ابتداء قرآن ، باز آن صوت را چنان كه خود ميخواندم شنيدم كه قطع نمىشد ، ساكت شدم و گوش فرا داشتم و ديدم صوت از ناحيهء قبر است ، و آنچه را خوانده بودم مىشنيدم تا به آخر سورهء مريم رسيدم و اين آيه را تلاوت كردم : * ( يَوْمَ نَحْشُرُ الْمُتَّقِينَ إِلَى الرَّحْمنِ وَفْداً وَنَسُوقُ الْمُجْرِمِينَ إِلى جَهَنَّمَ وِرْداً ) * شنيدم كه آواز قبر چنين نمود كه : يوم نحشر المتّقون * ( إِلَى الرَّحْمنِ وَفْداً ) * ، و يساق المجرمون * ( إِلى جَهَنَّمَ وِرْداً ) * و چون من قراءت را تمام كردم او نيز ختم كرد ، چون صبح شد به نوقان بازگشتم ، و از قاريان آن سامان پرسيدم اين قراءت ( بصيغهء مجهول ) چگونه است ؟ گفتند : درست است امّا ما آن را نمىشناسيم و\r\n","description":"","footnote":"","page_name":" 693 ","page_number":693},
  {"content":"\r\nاز احدى از قرّاء كه چنين قراءت كرده باشد خبر نداريم ، من به نيشابور آمدم و از قاريانى كه در آنجا ميزيستند پرسيدم ، هيچ يك از آنان آن را نشناخت ، تا اينكه به شهر رى مراجعت كردم و از پاره اى از قرّاء رى از اين قراءت پرسيدم و گفتم قراءت يوم يحشر المتّقون الى الرّحمن وفدا ، و يساق المجرمون الى جهنّم وردا چگونه است ؟ وى پرسيد : اين را از كجا نقل ميكنى و از چه كسى آورده اى ؟ گفتم : مرا امرى رخ داده كه ناچار شده‌ام آن را بشناسم ، گفت : اين قراءت رسول الله صلَّى الله عليه و آله است كه از طريق اهل بيتش نقل شده است ، آنگاه از من پرسيد : حكايت تو چه بوده ، بگو بدانم چيست ؟ من قصّهء خود را براى وى شرح دادم ، و اين قراءت را هم صحيح دانسته براى خود اختيار كردم .\r\n7 - ابو علىّ معاذيّ از ابو الحسن هروى روايت كند كه گفت : مردى از اهالى بلخ با غلامش به زيارت حضرت على بن موسى الرّضا عليهما السّلام آمدند ، و هر دو مشغول زيارت شده و پس از آن ، مرد به بالاى سر حضرت و غلام به سمت پائين پا رفته مشغول نماز شدند و چون نماز انجام شد به سجده رفتند و بسيار\r\n","description":"","footnote":"","page_name":" 694 ","page_number":694},
  {"content":"\r\nسجده شان طولانى شد تا اينكه آن مرد سر از سجده برداشته و غلام خود را در حال سجده ديد ، او را بخواند ، غلام سر از سجده برداشت ، و گفت : لبّيك آقاى من چه مىفرماييد ؟ مرد گفت : ميخواهى تو را آزاد كنم ؟ آيا در سجده ات ( همين را ) از خدا خواستى ؟ غلام گفت : بلى ، مرد گفت : ترا در راه خدا آزاد نمودم ، و آن كنيزى كه در بلخ دارم نيز آزاد كرده براى خشنودى خداوند به تو تزويج نمودم و مهريّهء او را فلان مبلغ معيّن براى او از جانب تو بر ذمّه گرفتم ، و فلان ملك كه در فلان محلّ دارم براى شما دو تن و اولادتان نسلى بعد از نسل وقف كردم ، و اين امام را شاهد گرفتم ، غلام شروع كرد بگريستن و سوگند ياد كرد و گفت : به خداوند تعالى و اين امام بزرگوار قسم كه من در سجده‌ام چيزى جز اين كه شده است از خدا نخواسته بودم ، و اكنون سرعت اجابت دعا را دريافتم .\r\n8 - ابو عليّ معاذيّ گويد : ابو نصر مؤذّن كه از اهل نيشابور بود براى من نقل كرده گفت : بمرضى سخت مبتلا شدم چندان كه زبانم سنگين شده و قدرت تكلَّم را از دست دادم ، با خود فكر كردم به زيارت عليّ بن موسى الرّضا عليهما السّلام روم\r\n","description":"","footnote":"","page_name":" 695 ","page_number":695},
  {"content":"\r\nو در حرم مطهّرش از خداوند شفاى خود را بخواهم و آن امام را بدرگاه خدا شفيع آورم ، تا اينكه خداوند مرا شفا بخشد و از اين مرض نجات يابم و زبانم بازگردد ، پس بر چهارپايى سوار شدم و قصد مشهد كردم و موفّق شده و قبر امام رضا عليه السّلام را زيارت كردم ، و در نزد سر مبارك آن حضرت ايستاده دو ركعت نماز زيارت خواندم ، و به سجده رفته پس آنچه توانستم دعا كردم و از خدا خواستم كه زبان مرا شفا دهد و صاحب آن مزار را در نزد خدا شفيع آوردم و عافيت خود را طلب كردم ، پس در آن حالت از هوش رفتم و در خواب ديدم كه گويا قبر شكافته شد ، و مردى سالدار سخت گندمگون از آن بيرون آمد و به من نزديك شد ، و گفت : اى ابا نصر بگو « * ( لا إِله إِلَّا الله ) * » من اشاره كردم و به ايماء گفتم كه چگونه بگويم و حال آنكه زبانم بسته است و ياراى تكلَّم ندارد ؟ ! گويد :\r\nاو صيحه اى بر من زد كه قدرت خداوند را منكر ميشوى ، بگو : « * ( لا إِله إِلَّا الله ) * » ! من ناگهان زبانم باز شد و گفتم « * ( لا إِله إِلَّا الله ) * » و پاى پياده به منزلم بازگشتم در حالى كه ميگفتم : * ( لا إِله إِلَّا الله ) * ! زبانم باز شد ! و ديگر پس از آن عافيت يافتم و بسته نشد .\r\n9 - ابو عليّ محمّد بن احمد معاذىّ گفت : از ابو نصر مؤذّن نيشابورى\r\n","description":"","footnote":"","page_name":" 696 ","page_number":696},
  {"content":"\r\nشنيدم كه گفت : سيلى عظيم از ناحيهء سناباد بسوى مشهد سرازير شد كه خوف آن ميرفت بقعه و مزار را ويران نمايد ، امّا بخواست خدا در راه مسيل منحرف شد و بالا گرفت و در قناتى كه از محلّ مشهد بلندتر بود ريخت و آسيبى به مشهد امام عليه السّلام وارد نيامد .\r\n10 - محمّد بن احمد ابو الفضل نيشابورى گويد : محمّد بن احمد سنانىّ براى من نقل كرده گفت : من در خدمت سرلشكر ابو نصر صغانى فرماندهء سپاه بودم و او مرا احسان ميكرد ، و در ركاب او تا صغانيان ( كه شهريست در ما وراء النّهر و امروزه ظاهرا جزء تاجيكستان است ) بودم ، و از جهت اكرامى كه بر من مينمود ، اطرافيانش بر من حسد ميبردند ، و گاهى به من امانتى ميداد ، كه از جمله وقتى كيسه اى مختوم كه در آن سه هزار درهم بود به من داد كه آن را بخزانه اش تسليم كنم ، و من آن كيسه را گرفته در جايى كه دربان او نشست نشستم و كيسه را در برابر خود نهادم و بنا كردم راجع به كار خود با ديگران صحبت كردن كه يك بار ديدم كيسهء پول نيست و آن را سرقت كرده‌اند و ندانستم چه كنم ، و امير ، غلامى داشت بنام خطلخ تاش و او در آنجا حاضر بود ، و چون نظر كردم و\r\n","description":"","footnote":"","page_name":" 697 ","page_number":697},
  {"content":"\r\nكيسه را نديدم و به آنان گفتم ، همگى منكر شدند و گفتند : ما از آن خبر نداريم ، و تو چنين كيسه اى در اينجا نگذارده اى و اين افترائى است كه بر ما مىبندى ، امّا من از حسادت ايشان خبر داشتم ، و از ترس اينكه مرا متّهم نمايد خوش نداشتم كه اين قضيّه را براى امير ابو نصر بگويم ، در حيرت بودم كه چه كنم ، نميدانستم كه چاره‌ام چيست و چه كسى كيسهء پول را ربوده است ، ولى پدرم هر گاه امرى او را محزون ميساخت و گرفتارى پيدا ميكرد ، بمشهد حضرت عليه السّلام رفته و زيارت ميكرد و در آن مكان مقدّس دعا ميكرد كه خداوند گرفتارى او را فرج بخشد و همّ او را بر طرف سازد ، و به مقصود ميرسيد و حاجتش روا ميشد ، من فرداى آن روز بر امير ابو نصر وارد شدم و براى رفتن بطوس از او اذن خواستم و گفتم : در آنجا كارى دارم ، پرسيد كارت چيست ؟ گفتم : من غلامى دارم كه از اهل طوس است ، و فرار كرده و من كيسهء پولى كه براى رد كردن بخازن مرحمت كرده بوديد گم كرده‌ام ، و گمانم اينست كه او آن را ربوده است ، امير گفت : متوجّه باش موقعيّتت در نزد ما بفساد نگرايد ، گفتم : پناه ميبرم به خدا از چنين چيزى ، گفت : چه كسى ضامن تو مىشود اگر بتأخير اندازى پرداخت آن وجه را ؟ گفتم تا چهل روز اگر بازنگشتم خانه و ملك من در اختيار شما است ، امير نامه اى به\r\n","description":"","footnote":"","page_name":" 698 ","page_number":698},
  {"content":"\r\nابو الحسن خزاعيّ نوشت كه جميع ما يملك مرا در طوس متصرّف شود ، و به من هم اذن رفتن داد ، من بسوى طوس رفتم ، و منزل به منزل چارپاى سوارى كرايه ميكردم تا بطوس - كه بر ساكنش سلام خدا باد - رسيدم ، و قبر حضرت را زيارت كردم و در آنجا در بالاى سر مبارك حضرت دعا كردم و از خداوند خواستم كه مرا بر موضع آن مال مطَّلع سازد ، در آنجا مرا خواب ربود و در عالم رؤيا رسول خدا صلَّى الله عليه و آله را ديدم ميفرمود : برخيز حاجتت روا شد ، از خواب بيدار شدم و وضو ساختم و إلى ما شاء الله نماز خواندم و دعا كردم باز چشمان مرا خواب ربود و در حالت رؤيا رسول خدا صلَّى الله عليه و آله را ديدم به من فرمود : آن كيسه را خطلخ تاش دزديده ، و در زير اجاق خانه اش دفن كرده و آن كيسه در آنجا به مهر امير ابو نصر صغانى موجود است ، گويد : بسوى امير بازگشتم ، در حالى كه هنوز چهل روز تمام نشده و سه روز باقى بود ، و چون بر امير داخل شدم ، گفتم :\r\nحاجتم روا شد ، گفت : خدا را شكر ، بيرون آمدم و لباس سفر را عوض كرده و خود را مرتّب نموده بر او وارد شدم ، پرسيد اكنون كيسه كجا است ؟ گفتم :\r\nنزد خطلخ تاش است ، پرسيد : از كجا دانستى ؟ گفتم : رسول خدا صلَّى الله عليه و آله در\r\n","description":"","footnote":"","page_name":" 699 ","page_number":699},
  {"content":"\r\nخواب در كنار قبر رضا عليه السّلام به من خبر داد ، ( امير ) بدنش بلرزه درآمد و در حال خطلخ تاش را طلبيد و گفت : كيسه اى كه برداشته اى در كجاست ؟ ! او انكار كرد - و از عزيزترين غلامان او بود - امر كرد كه او را بزدن تهديد كنند تا بگويد كيسه كجا است ، من گفتم : اى امير لازم نيست بفرمائى او را بزنند زيرا رسول خدا صلَّى الله عليه و آله جاى كيسه را به من خبر داده است ، گفت : آن كجا است ؟\r\nگفتم : در خانه اش در زير اجاق با همان مهر امير دفن شده است ، كسى را كه مورد اعتمادش بود فرستاد ، و دستور داد كه آنجا را حفر كند ، و آن مرد بخانهء او آمد و آنجا را حفر كرد و كيسه را سر به مهر يافت و آن را برداشته نزد امير آورد و بر زمين نهاد ، چون امير نظرش بر آن كيسه افتاد و مهر خود را بر آن ديد ، رو به من كرده گفت : اى ابو نصر ، من پيش از اين فضل و موقعيّت تو را نمىشناختم و به زودى بر حقوق و احسان تو و احترامت مىافزايم ، و تو را بر ساير افراد پادگانم مقدّم ميدارم ، و اگر ميدانستم قصد مشهد دارى تو را بر يكى از اسبهاى سوارى خود سوار ميكردم ، ابو نصر گويد : من از تركان دستگاه او ترسيدم از اين وضع و موقعيّت من نزد امير كه حسدشان بر من افزونى گيرد و مرا در گرفتارى شديدى اندازند ، لذا از امير اذن گرفتم و به نيشابور آمدم و در دكَّان خود نشستم\r\n","description":"","footnote":"","page_name":" 700 ","page_number":700},
  {"content":"\r\nو بكاه فروشى خود ادامه دادم و تا اكنون بهمينكار مشغولم ، و لا قوّة إلَّا با لله .\r\n11 - محمّد بن احمد ابو الفضل نيشابورىّ - رضى الله عنه - گويد : از حاكم رازى دوست ابى جعفر عتبىّ شنيدم گفت : ابو جعفر عتبى مرا بنزد ابو منصور بن عبد الرّزّاق فرستاد ، و چون روز پنجشنبه بود از او اذن خواستم كه به زيارت حضرت رضا عليه السّلام بروم ، گفت : بشنو براى تو در امر اين مشهد و زيارتگاه مقدّس چيزى بگويم ، آنگاه گفت : من در ايّام جوانى نادان بودم و بر زوار و اهل اين مشهد آزار ميرساندم و راه را بر زوّار آن مىبستم و متعرّض زائران ميشدم و آنان را لخت ميكردم و اموالشان را ميربودم ، پس روزى به شكار رفته بودم و آهوئى را ديدم و تازى ( سگ شكارى ) خود را در پى آن فرستادم و پيوسته آن تازى او را تعقيب ميكرد تا اينكه آهو به داخل محيط آن مشهد پناه برد و ايستاد و تازى در مقابل آن ايستاد و نزديك آن نميرفت ، و من آنچه ميكردم كه سگ نزديك به آن شود ، نميشد ، و چون آهو از جاى خود حركت ميكرد تازى آن را دنبال مينمود تا آهو داخل صحن گرديد و تازى در همان موضع بايستاد و\r\n","description":"","footnote":"","page_name":" 701 ","page_number":701},
  {"content":"\r\nداخل نشد ، پس آهو داخل حجره اى از حجره‌هاى صحن مقدّس شد و من بصحن داخل شدم و آهو را نديدم ، از ابو نصر قارى پرسيدم : آهوئى كه الان داخل صحن شد كجا رفت ؟ گفت : آن را نديدم ، در مكانى كه آهو داخل آن شده بود رفتم ، پشك و اثر آمدن آهو را ديدم امّا خود آن را نديدم ، با خدا عهد كردم كه از آن پس زوّار را اذيت نكنم و متعرّض آنان نشوم مگر براى كار خير و رفع حاجتشان ، و پس از آن هر گاه براى من مشكلى روى ميداد به زيارت آن حضرت ميرفتم و در آنجا دعا و ناله و زارى ميكردم و حاجت خود را از خداوند ميخواستم و خداوند حاجت مرا مرحمت ميفرمود ، و در آنجا از خداوند خواستم كه به من پسرى عنايت فرمايد ، دعايم مستجاب شد و داراى پسرى شدم و چون به حد رشد و بلوغ رسيد ، او را كشتند ، من باز بمشهد رفته و از خداوند خواستم پسرى به من روزى كند ، خداوند فرزندى پسر براى بار دوم به من عطا فرمود ، و تاكنون در آنجا حاجتى از خدا نخواسته‌ام جز اينكه خداوند به من عطا فرموده است ، و اين آن چيزى است كه براى من از بركت اين مرقد مطهر - كه خداوند بر ساكنش درود فرستد - بظهور رسيده است .\r\n12 - محمّد بن احمد ابو الفضل نيشابورى گويد : محمّد بن ابي الفضل\r\n","description":"","footnote":"","page_name":" 702 ","page_number":702},
  {"content":"\r\nسليطى گفت : حمويه صاحب و امير لشكر خراسان در نيشابور روزى در ميدان حسين بن يزيد ( يا حسين بن زيد ) بود تا كسانى كه با او از صاحب منصبان در باب عقيل بودند ببيند و پيش از آن هم امر كرده بود در آنجا بيمارستانى بسازند ، مردى بر او بگذشت ، حمويه غلامى را دستور داد او را دنبال كند ، و بخانهء امير برد تا خود بازگردد ، غلام مأموريّت خود را انجام داد ، و امير از كار خود فراغت يافته با صاحب منصبان به خانهء خود بازگشت و همين كه بر سر سفرهء غذا نشستند امير آن مرد را خواست و از غلام خود پرسيد كه آن مرد كجاست ، غلام گفت : او دم درب ايستاده است ، گفت : او را بياور ، چون مرد وارد شد امير حمويه دستور داد لگن آب آوردند و گفت : دست اين مرد را بشوئيد و او را بر سر سفره بنشانيد ، و چون از غذا فارغ شدند ، به آن مرد گفت :\r\nآيا تو براى رفتن چارپا دارى ؟ گفت : نه ، دستور داد چارپائى به او دادند ، پرسيد : آيا پولى براى مخارج خود بهمراه دارى ؟ مرد گفت : نه ، فرمانداد هزار درهم پول و دو جوال خوزيه براى او مهيّا كردند ، و خرجينى و لوازم سفر و لوازم ديگر كه گفت براى او آماده نمودند و به او تسليم كردند ، و آنگاه امير حمويه رو بديگر صاحب منصبان كرده گفت : آيا ميدانيد كه اين مرد كيست ؟\r\n","description":"","footnote":"","page_name":" 703 ","page_number":703},
  {"content":"\r\nگفتند نمىدانيم ، امير گفت : بدانيد من در سنّ جوانى حضرت رضا عليه السّلام را زيارت ميكردم و لباسهاى مندرس و كهنه اى در بر داشتم و اين مرد را در حرم در كنار خود ديدم ، و مشغول دعا بودم و در نزد مرقد مطهر از خداوند ميخواستم كه والى خراسانم گرداند و امارت آن اقليم را روزى من گرداند ، و اين مرد هم در كنار من دعا ميكرد كه خداوند اين اسباب و آلاتى كه امروز من براى او مهيّا كردم به او اعطا كند ، و من چون حسن اجابت دعايم را از خداوند ديده‌ام كه در آن مشهد مقدّس دعايم به اجابت رسيد ، بسيار مايل بودم كه خدا حوائج اين مرد و دعاى او را بدست من حواله كند و دعايش را مستجاب گرداند ، و ليكن ميان من و او تقاصى هست ، صاحب منصبان پرسيدند كه آن چيست ؟ گفت : اين مرد در حرم چون مرا با آن لباسهاى كهنه و مندرس ديد ، و دعاهايم را مىشنيد كه مطلب بزرگى از خداوند خواستارم ، بسيار محلّ مرا در نزد خود كوچك ديد كه توقعات بى جا مينمايم و با پاى خود تيپائى به من زد ، و گفت : مثل توئى با اين سر و وضع طمع بيجائى دارد ، توقّع امارت خراسان و رياست لشكردارى و آرزوى آن را در سر ميپرورانى ، صاحب منصبان گفتند : اى امير از او درگذر ، و او را ببخش تا اينكه محبّت را در حقّ او تمام كرده باشى ،\r\n","description":"","footnote":"","page_name":" 704 ","page_number":704},
  {"content":"\r\nامير گفت : البتّه از او در گذشتم .\r\nو اين حمويه پس از آن به زيارت حضرت عليه السّلام ميرفت ، و دختر خود را به زيد بن محمد بن زيد علوى داد پس از آنكه پدرش محمّد بن زيد - رضى الله عنه - در گرگان بقتل رسيده بود ، و او را بقصر خود انتقال داد ، و آنچه انعام بايد به او دهد تسليم وى كرد ، و تمامى اين امور بواسطهء بركتى بود كه از مرقد مطهّر حضرت رضا عليه السّلام ديده بود انجام شد .\r\nو زمانى كه ابو الحسين محمّد بن احمد بن زياد علوىّ - رحمه الله - خروج كرد و قريب بيست هزار تن از اهل نيشابور با او بيعت كرده بودند ، خليفه او را در آنجا دستگير كرد و به بخارا فرستاد ، و حمويه بر او وارد شد و غلّ و زنجير از گردنش باز كرد ، و به امير خراسان گفت : اينان فرزندان پيغمبر صلى الله عليه و آله ميباشند و گرسنگى ميكشند ، بر تو واجب است كه از ايشان نگهدارى كنى و امورشان را كفايت نمائى تا به خروج براى طلب معاش ناچار نشوند ، و براى محمد بن احمد علوىّ مقرّرى قرار داد كه هر ماه به او داده شود ، و او را آزاد كرده به نيشابور بازگردانيد ، و اين عمل سبب شد كه در بخارا سادات را وظيفه ميدادند ، و اين از بركت اين مرقد شريف - كه بر ساكنش درود باد - شد .\r\n","description":"","footnote":"","page_name":" 705 ","page_number":705},
  {"content":"\r\n13 - ابو العبّاس احمد بن محمّد حاكم - رضى الله عنه - گويد : از عامر بن عبد الله بيوردى كه حاكم مرو بود - و او از جملهء محدّثين بشمار ميرفت - شنيدم ميگفت : در طوس به زيارت مرقد شريف علىّ بن موسى الرضا عليهما السّلام رفتم ، و در آنجا مردى ترك زبان را ديدم كه بقبّه وارد شد و بالين سر امام ايستاد و شروع كرد به گريه كردن و اشك ريختن و به زبان تركى دعا ميكرد و ميگفت : پروردگار من اگر فرزندم زنده است فاصلهء ميان من و او را برگير و مرا به او و او را به من برسان ، و اگر از دنيا رفته است مرا از خبر او و محلّ دفنش آگاه ساز ، و چون من تركى ميدانستم حاجت او را فهميدم ، پيش رفته پرسيدم تو را چه شده چرا بيتابى ميكنى ؟ گفت : من فرزندى داشتم كه در حرب اسحاقآباد با من بود ، و او را گم كردم و ندانستم چه شد ، و سالهاست كه از او خبرى ندارم ، و مادرش شبانه روز مرتّب در غم او ميگريد و ناله مىكند ، و من آمده‌ام اينجا و دعا ميكنم كه خداوند اين مشكلم را حل كند ، چون شنيده‌ام دعا در اين مكان مستجاب است ، عامر بن عبد الله گويد : من به حال او رقّت كردم و دست او را گرفته از حرم بيرون بردم تا به خانه برم و از او پذيرائى كنم ، و چون از آن مسجد خارج شديم\r\n","description":"","footnote":"","page_name":" 706 ","page_number":706},
  {"content":"\r\nجوانى بما برخورد كه قامتى كشيده داشت و تازه پشت لبش سبز شده بود و جامه اى وصله دار بر تن داشت ، چون آن مرد چشمش به دو افتاد برجست و او را در آغوش گرفت و بنا كرد به گريه كردن و هر دو يك ديگر را شناختند ، و اين همان پسرش بود كه سالها انتظار ديدن او را داشت و در حرم دعا ميكرد كه خدا او را بوى برساند يا از خبرش آگاه كند ، گويد : از او پرسيدم چگونه تو به اينجا آمدى ؟ گفت : پس از قضيّهء اسحاقآباد به طبرستان افتادم و مردى از اهل ديلم مرا بخانهء خود برد و تربيت كرد ، و اكنون چون بسنّ بلوغ رسيدم ، بسراغ پدر و مادرم كه از آن دو هيچ گونه خبرى نداشتم بيرون آمدم ، و چون راه را نميدانستم با گروهى كه بدين سوى رهسپار بودند همراه شدم و به اينجا رسيدم ، آن مرد ترك زبان گفت : از براى من از اين مرقد شريف چيزى كه يقين مرا محكم نمود ديدم ، و اكنون قسم ياد ميكنم و بر خود واجب ميگردانم كه از مجاورت اين مشهد تا زنده هستم دست برندارم .\r\nو الحمد لله اوّلا و آخرا ، و ظاهرا و باطنا ، و الصّلاة و السّلام على محمّد المصطفى و آله و سلَّم تسليما كثيرا . مترجم : على اكبر غفّارى 1372 - 1414\r\n\r\n","description":"","footnote":"","page_name":" 707 ","page_number":707}
  ]