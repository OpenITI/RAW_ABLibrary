[
  {"content":"\r\n\r\nخارج اصول\r\nجلد دوم\r\nتأليف : على محمدى خراسانى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nشناسنامه كتاب\r\nنام كتاب : خارج اصول / جلد دوم\r\nتأليف : على محمدى خراسانى\r\nناشر : انتشارات الامام الحسن بن على ( ع )\r\nچاپ : معراج\r\nتاريخ و نوبت چاپ اول / پاييز 1380\r\nشمارگان : 1000 نسخه\r\nشابك : 9 - 3 - 9215 - 964\r\nisbn - 964 - 92915 - 3 - 9\r\nقيمت : 1800 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ جلد دوم 
  ]\r\n\r\nفهرست مطالب\r\nمباحث وضع 8\r\n1 - رابطه الفاظ با معانى 8\r\n2 - حقيقت وضع 18\r\n1 - نظريّهء ملازمهء واقعيّه 18\r\n2 - نظريّه اتّحاد و اين‌همانى 23\r\n3 - نظريّهء علامت بودن 28\r\n4 - نظريّهء تعهّد 36\r\n3 - هدف از وضع چيست ؟ 47\r\n4 - واضع كيست ؟ 48\r\n5 - كيفيّت وضع 74\r\n6 - تقسيمات وضع 95\r\nوضع خاص و موضوع‌له خاص 100\r\nوضع عام و موضوع‌له عام 105\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nوضع عام و موضوع‌له خاص 106\r\nوضع خاص و موضوع‌له عام 114\r\nمعناى حرفى 125\r\nكيفيّت وضع حروف 188\r\nملحقات حروف 194\r\nوضع هيئات 211\r\nهيئت فعل ماضى و مضارع : 217\r\nهيئت مركّبات 233\r\nاخبار و انشاء 236\r\nثمرهء عملى بحث از معناى حرفى 243\r\nتقسيم وضع به لحاظ لفظ موضوع 249\r\nمباحث استعمال 254\r\n1 - حقيقت استعمال 255\r\n2 - اقسام استعمال 260\r\n3 - علامات حقيقت و مجاز 273\r\nثمرهء بحث از علامات حقيقت و مجاز 310\r\n4 - تعارض احوال 313\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n5 - اطلاق لفظ بر لفظ 322\r\n6 - استعمال لفظ در اكثر از معناى واحد 341\r\nجواز استعمال لفظ در اكثر از معناى واحد 367\r\nخاتمه : 401\r\nمباحث دلالت 406\r\nحقيقت شرعيّه 424\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\nبرابر تقسيم‌بندى منتخب ما درباره مسائل علم اصول . اين علم به چهار بخش اصلى تقسيم شد :\r\n1 - مباحث الفاظ كه از ظهورات الفاظ و صيغ يا مواد و هئيات گوناگون بحث مىكند .\r\n2 - مباحث عقليه كه از ملازمات عقليّه ميان وجوب ذى المقدمه با مقدّمات و . . . گفتگو مىكند .\r\n3 - مباحث حجت كه از امورى كه صلاحيت حجيّت و دليليّت بر حكم شرعى دارند بحث مىكند .\r\n4 - مباحث اصول عمليه كه مربوط به فرض شك و جهل نسبت به حكم واقعى و تعيين وظيفه در اين مقام مىشود .\r\nهركدام از اين مباحث چهارگانه داراى مقدّمات ويژه‌اى است كه پيش از هر بخش مطرح است و فعلا يك سلسله مباحث لغوى و ادبى به عنوان مقدمات مباحث الفاظ مطرح است كه در كتب اصولى عنوان شده و اين امور عمدتا پيرامون وضع و استعمال و دلالت است و به ترتيب مورد بحث قرار مىدهيم :\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nمباحث وضع\r\nدرباره وضع مباحثى مطرح است :\r\n\r\n1 - رابطه الفاظ با معانى :\r\nاز واضحات است كه ميان الفاظ و واژگان با معانى و مفاهيم آن‌ها يك رابطه و پيوند مستحكمى وجود دارد به‌گونه‌اى كه از شنيدن هرلفظى به معناى خاص آن منتقل مىشويم و هرواژه‌اى بر معناى ويژه خود دلالت مىكند ( مثلا از استماع لفظ آب به آن جسم سيّال بىرنگ خارجى منتقل مىشويم ) ولى سخن در اين است كه يا اين رابطه و دلالت و كشف يك امر صددرصد ذاتى و طبيعى و مقتضاى ذات الفاظ است ؟ ( آنگونه كه از مشاهدهء دود به وجوب آتش منتقل مىشويم ، از مشاهده روشنايى به وجود روز و طلوع خورشيد منتقل مىشويم و . . . ) يا صددرصد جعلى و اعتبارى و تابع وضع واضع است و بدون قرارداد قبلى از سوى فرد يا گروهى هيچ رابطه‌اى ميان فلان لفظ با فلان معنى وجود ندارد ؟ و يا نه صددرصد ذاتى و نه صددرصد قراردادى و اعتبارى بلكه برزخ فىمابين آن دو است يعنى دلالت الفاظ بر معانى جعلى است و واضعى دارد ولى چنين نيست كه بىجهت و بدون هيچ مناسبتى هرلفظى را براى هرمعنايى كه دلخواه او است قرار دهد بلكه حتما جهت يا جهات خاصى را لحاظ مىكند و به مناسبت ، لفظ را براى آن قرار مىدهد ؟ ( مثلا ويژگى انس و الفت را در انسانها مشاهده مىكند و به اين مناسبت نام انسان را براى آنها انتخاب مىكند يا ويژگى حيات و حركت و احساس را در حيوانات مشاهده مىكند و كلمه حيوان را براى آنها قرار مىدهد و . . . ) در اين رابطه سه احتمال بلكه سه وجه و بلكه سه نظريّه وجود دارد كه هركدام قائلى دارد .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n1 - به سليمان بن عبّاد صيمرى و معنزله بغداد و اهل تكسير نسبت داده شده « 1 » كه طرفدار قول اوّل بوده و دلالت الفاظ بر معانى را ذاتى و لازم ذات الفاظ دانسته و همان‌گونه كه عقل ما از ديدن دود به وجود آتش منتقل مىشود و نيازى به قرارداد و اعتبار ندارد همين‌گونه از شنيدن لفظ به معنى و مفهوم آن منتقل مىشود و اين انتقال امرى قهرى و عقلى و تكوينى و ذاتى است .\r\nبراى اين ادّعا دو دليل اقامه شده :\r\nالف : اگر دلالت الفاظ بر معانى اعتبارى و تابع اعتبار معتبر و واضع باشد لازمه‌اش آن است كه با انعدام و نابود شدن معتبرها و واضعان اين علقه و ارتباط و دلالت نيز نابود گردد ( مثل همه قوانين جعلى از قبيل ملكّيت و زوجيّت و . . . كه صددرصد اعتبارى و تابع اعتبار معتبر است و با نابود شدن معتبر نابود مىشوند . ) در حالىكه عقل سليم از قبول اين مطلب ابا دارد و ما مىبينيم كه در طول تاريخ واضعان و معتبران به مرور نابود مىشوند و مىميرند و نسلى جاى خود را به نسل ديگر مىدهد ولى آن علقه و ارتباط ميان واژه‌ها و مفاهيم كماكان به قوّت خويش باقى است ، از اينجا نتيجه مىگيريم كه پس اين دلالت يك امر جعلى و تشريعى و قراردادى نيست بلكه امرى ذاتى و عقلى و تكوينى است « 2 » .\r\nاز اين دليل دو جواب مىتوان داد :\r\nجواب يكم : تاريخ گواهى مىدهد كه زبان‌هاى زيادى در گذشته‌هاى دور و نزديك در ميان گروههايى از افراد بشر وجود داشته و جمع كثيرى با آن زبان سخن مىگفتند و با انقراض آن انسان‌ها اين زبان‌ها و الفاظ نيز منقرض شده و امروزه هيچ خبر و اثرى از آنها نيست پس زبان‌ها و تكلّم‌ها و استعمال‌ها و دلالت‌ها اعتبارى است و با رفتن معتبرها مىروند و مىميرند و اگر ذاتى بود و الفاظ علّت تاّمه يا مقتضى براى معانى بودند كه نابود نمىشدند . « 3 »\r\n\r\n\r\n","description":"","footnote":"\r\n( 1 ) - مفاتيح الاصول ، ص 2 .\r\n( 2 ) - مقالات الاصول ، ج 1 ، ص 14 .\r\n( 3 ) - مناهج الوصول ، ج 1 ، ص 57 .\r\n","page_name":" 9 ","page_number":9},
  {"content":"\r\n\r\nجواب دوّم : امور اعتبارى تابع اعتبار معتبر است و مادامى كه اعتبار و لحاظ باقى باشد امر اعتبارى هم باقى است و چنين نيست كه اگر معتبر نخستين رفت اين امر اعتبارى هم برود ، قوام امر اعتبارى به اعتبار يك معتبرى از معتبرها است و اگر منحصر به معتبر نخستين بود حتما با رفتن او مىرفت ولى فرض اين است كه انسان‌هاى بعدى از او پيروى كردند و اين اعتبار را ابقاء كردند و بنا را بر ابقاء آن گزاردند و عملا بر همان اساس مشى و گفتگو كردند و لذا تا زمانى كه اعتبار نخستين باقى باشد و ديگران آن را ادامه دهند دلالت و امر اعتبارى هم باقى است پس بقاء دلالت و عدم زوال آن با نابود شدن و انقراض واضعان و عالمان اوّليّه دليل بر ذاتى بودن آن نيست بلكه چون اعتبار نخستين را پسينيان حفظ كرده‌اند آن دلالت باقى است و اگر روزى فرهنگ مردمان تغيير كند و از آن واژگان استفاده نكنند و كسى هم آنها را در تاريخ ثبت و ضبط نكند ، طولى نمىكشد كه بسيارى از لغات و الفاظ آن مردم تغيير مىكند و به فراموشخانه تاريخ سپرده مىشود .\r\nب : دليل اصلى گروه نخست قضيّه استحاله ترجيح بدون مرجّح است به اين بيان :\r\nالفاظ در عالم خيلى زياد است چه اينكه معانى هم خيلى زياد است و اگر بنا باشد دلالت الفاظ بر معانى وضعى و قراردادى باشد و شخص يا اشخاصى اينها را براى معانى قرار داده باشند لازم مىآيد ترجيح بدون مرجّح يعنى ( بدون اينكه ميان مثلا لفظ انسان و معناى آن حيوان ناطق ) با معانى ديگر ( حيوان صاهل ، جسم جامد و . . . ) امتيازى باشد واضع لفظ انسان را براى حيوان ناطق قرار داده است ) و اين لازم محال و باطل است پس اصل قراردادى و اعتبارى بودن دلالت هم محال و باطل است و ذاتى و تكوينى بودن صحيح است « 1 » .\r\nاز اين استدلال دو پاسخ داده شده :\r\n\r\n\r\n","description":"","footnote":"\r\n( 1 ) - مفاتيح الاصول ، ص 2 كه از قول علّامه در تهذيب و ايشان از زبان سليمان بن عبّاد نقل كرده است .\r\n","page_name":" 10 ","page_number":10},
  {"content":"\r\n\r\nپاسخ يكم : اصولا ترجيح بلا مرجّح كه فاعل مختار و با شعور و اراده‌اى يكى از دو كار صددرصد مساوى را بر كار ديگر ترجيح دهد و آن را انجام دهد ( مثلا از يكى از دو راه فرار كند تا نجات يابد ، يكى از دو قرص نان را بخورد تا سير شود ، يكى از دو ليوان آب را بنوشد تا سيراب شود و . . . ) محال نيست بلكه كاملا ممكن است و بهترين دليل بر امكان آن وقوع خارجى آن است كه در مثالهاى مزبور و مانند آن مشاهده مىشود . آرى آن‌كه محال مىباشد ترجّح بلا مرجّح است كه چيزى خودبه خود و بدون علت ، رجحان وجود يابد و تحقق پيدا كند . بنابراين چه مانعى دارد كه دلالت الفاظ بر معانى را وضعى و جعلى بدانيم و بگوئيم : واضع به دلخواه خود فلان لفظ را براى فلان معنى قرار داد ، فلان لفظ ديگر را براى فلان معناى ديگر و سومى را براى سوّمى و . . . « 1 » .\r\nنقد اين پاسخ : محققّان از دانشمندان اصول و كلام و فلسفه اين مطلب را قبول ندارند و برآنند كه ترجيح بلا مرجّح نيز مثل ترجّح بلا مرجّح محال است و بلكه به ترجّح بلا مرجّح برمىگردد و ما در اينجا به نقل عبارتى از استاد شهيد مطهّرى بسنده مىكنيم : ايشان در تقرير صحيح از برهان تمانع اصولى را مطرح مىكنند و برهان را بر آن مبتنى مىكنند و مقدّمهء سوّم را همين مسأله دانسته و مىفرمايد :\r\nج : ترجيح بلا مرجح محال است ، اين مقدّمه چندان نيازى به توضيح ندارد . اگر يك شيئى نسبت به دو شيئى نسبت متساوى داشته باشد محال است كه بدون دخالت عامل خارجى اين توازن به‌هم بخورد و نسبتها تغيير كند .\r\nترجيح بلا مرجح معمولا در مورد فاعل‌ها اطلاق مىشود و ترجّح بلا مرجّح در مورد اثرها ، و هردو محال است .\r\nترجيح بلا مرجّح يعنى اينكه فاعلى نسبت به دو اثر مختلف و متغاير نسبت متساوى داشته باشد و هردو به يك نحو براى او ممكن باشد و او به يكى از آنها\r\n\r\n\r\n","description":"","footnote":"\r\n( 1 ) - محاضرات ، ج 1 ، ص 32 - 33 و سيرى كامل در اصول فقه ، ج 1 ، ص 203 .\r\n","page_name":" 11 ","page_number":11},
  {"content":"\r\n\r\nانتساب پيدا كند و او را به‌وجود آورد . فاعل كه طبعا در چنين موردى فاعل بالقوّه است نه بالفعل فاعليت نسبت به هردو را در يك حد بالقوّه واجد است ، چنين فاعلى يا از حدّ قوّه به فعليت نمىرسد و يا اگر مىرسد و يكى از دو فاعليّت صورت فعليّت پيدا مىكند حتما به موجب يك عامل و مرجحى بيرون از ذات فاعل است .\r\nامّا ترجح بلا مرجح يعنى اينكه فعلى و اثرى در حدّ قوّه و امكان باشد و بدون اينكه علت و عاملى دخالت كند خودبه‌خود از عدم به وجود و از قوّه به فعليّت برسد . هر ترجيح بلا مرجحى مستلزم ترجح بلا مرجح است ، زيرا فاعل كه بالفرض با دو فعل نسبت متساوى دارد و فاعليّت هردو را در حدّ قوّه دارد ، اگر بخواهد با يكى از دو فعل‌ها نسبت بيشترى پيدا كند مستلزم اين است كه خودش خودبه‌خود از قوّه به فعليّت برسد ، پس ترجيح يكى از دو فعل از طرف فاعل مستلزم ترجح قبلى در وجود خود فاعل است كه بدون عامل محال است . برخى متكلّمين خواسته‌اند از راه اين‌كه بهترين دليل امكان يك شئى وقوع آن است ، بر امكان ترجيح بلا مرجح استدلال كنند . لهذا مسأله دو گردهء نان براى گرسنه و يا دو راه متساوى براى فرارى ( رغيفى الجائع و طريقى الهارب ) را مطرح كرده‌اند . غافل از اينكه اين‌گونه مثال‌ها آنگاه دليل است كه ما بر جميع عواملى كه ممكن است دخالت داشته باشد احاطه داشته باشيم . در اين‌گونه موارد آن‌قدر عوامل آشكار و پنهان در شعور ظاهر و شعور باطن دخالت دارد كه از احاطه ما خارج است ، برهان عقلى را با اين مثال‌هاى عاميانه نتوان رد كرد . « 1 »\r\nپاسخ دوم : ما قبول نداريم كه رجحان منحصر به رجحان ذاتى و مناسبت ذاتيّه باشد تا شما بگوئيد انكار اين و قائل شدن به وضع و جعل موجب ترجيح بدون مرّجح است بلكه كافى است كه يك رجحانى در بين باشد چه مرجّح مربوط به ذات معنى باشد و به خاطر يك ويژگى ذاتى آن ، لفظ خاصّى برايش وضع شده و\r\n\r\n\r\n","description":"","footnote":"\r\n( 1 ) - اصول فلسفه و روش رئاليسم ، ج 5 ، ص 115 و 116 .\r\n","page_name":" 12 ","page_number":12},
  {"content":"\r\n\r\nچه يك امر عرضى و اتّفاقى و خارج از ذات باشد فى المثل به لحاظ سهولت اداء يا حسن تركيب فلان لفظ ، از آن استفاده مىكند يا به خاطر اينكه اين لفظ زودتر از ساير الفاظ به ذهنش خطور كرد و همان را اختيار كرد ، يا در مقام نام‌گذارى فرزندش به قرآن تفأل زد و نامى را برگزيد ، يا با ديوان حافظ تفأل زد و نام مؤسّسه يا اثرى را برگزيد يا به لحاظ اينكه فلان نام ، نام پدر يا مادر و يا اجداد او است و مىخواهد اين نامها را زنده‌ياد نگهدارد و لذا بر روى فرزندانش مىنهد و دهها و صدها عامل اتّفاقى و خارج از ذات معنى ممكن است مرجّح باشد يا مثلا به خاطر تقليد از ديگران نامى را اختيار مىكند يا به خاطر خودباختگى در برابر خارجيها نام آنها را روى فرزندان خود مىگذارد يا به خاطر حس ناسيوناليستى نام زرتشتيان را بر روى فرزندانش مىگذارد و . . . بنابراين شخص عاقل بىجهت نامى را اختيار نمىكند ، حتما مزيّتى و رجحانى در آن مىبيند ولى هزار و يك مرجّح براى وضع مىتوان تراشيد . بنابراين اگر كسى ادّعا كند كه دلالت الفاظ بر معانى وضعى است و واضعى اين الفاظ را براى معانىاى قرار داده شما نمىتوانيد در برابر او ادّعا كنيد كه اين ترجيح بلا مرجح است .\r\nنتيجه : طرفداران طبيعى و ذاتى بودن دلالت لفظ بر معنى و ارتباط ميان لفظ و معنى هيچ دليل قابل‌قبولى ارائه نكرده‌اند و بلكه به زودى در نظريّه سوّم به دلائل گوناگون ، اين نظريّه ابطال خواهد شد .\r\n2 - مرحوم محّقق نائينى طرفدار نظريّه متوسّط و بينابين است و مىگويد :\r\nدلالت الفاظ بر معانى و رابطه ميان آنها نه يك رابطه صددرصد ذاتى و طبيعى است كه نيازى به وساطت وضع و قرارداد نداشته باشد و از قبيل دود و آتش ، خورشيد و روشنائى و . . . باشد و نه صددرصد وضعى و جعلى و اعتبارى است كه بدون جهت و بدون رعايت مناسبت ميان لفظ و معنى ، هرلفظى را براى هرمعنايى قرار دهند بلكه با رعايت مناسبت اين وضع صورت مىگيرد ( مثلا واضع مىبيند كه با معناى\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nانسان كه از انس يا نسيان است كلمه انسان مناسب است و متناسب با كلمه حيات و جاندار بودن كلمه حيوان است و . . . با در نظر گرفتن اين مناسبات كلمه انسان را براى معناى خودش و حيوان را براى معناى ديگر قرار مىدهد .\r\nدليل مرحوم نائينى آن است كه : در عالم ، معانى فراوان است ( انواع و اقسام وجودهاى جوهرى و عرضى با مقولات گوناگون و مصاديق و افراد بىشمار و اجزاء هرفرد و . . . ) و الفاظ نيز فراوان است و اگر بدون رعايت مناسبت فيما بين لفظ و معنى ، هرلفظى را به دلخواه براى هرمعنايى قرار دهد ترجيح بدون مرجّح است ( و جاى اين پرسش باقى است كه به چه مناسبت اين لفظ را براى فلان معنى اختيار كرد نه لفظ ديگر را ؟ ) و ترجيح بلا مرجّح قبيح است و از مولاى حكيم صادر نمىشود و بلكه اصلا محال است چون به ترجّح بلا مرجّح برمىگردد و از هيچ‌كس قابل‌صدور نيست .\r\nمرحوم ميرزا از همين‌جا كه الفاظ خيلى زياد است و معانى هم بسيار است و نسبت‌ها و مناسبت‌ها نيز بىشمار است و از حوزهء احاطهء بشرى به همه آنها خارج است به اين نتيجه رسيده كه واضع الفاظ براى معانى خداوند است « 1 » و ما اين مطلب را در بحثهاى بعدى مطرح خواهيم كرد . البتّه به سليمان بن عباّد هم اين نظريّه نسبت داده شده كه مرادشان همين باشد و گرنه قول به ذاتى و طبيعى بودن دلالت الفاظ بر معانى به معناى مذكور در نظريّه اوّل خيلى باطل و نگفتنى است . در كتاب مفاتيح الاصول مىخوانيم :\r\nو اعلم انّه يظهر ممّا احتجّ به العلّامة لعبّاد انه لا يقول بانّ المناسبته هى السبب فى الدلاله بل هى السبب فى وضع الواضع واحدهما غير الآخر و عن السكاكى انه قال ان ما ذكره محمول على ما ذكره ائمة الاشتقاق من انّ الواضع لا يهمل فى وضعه رعاية ما بين اللفظ و المعنى من المناسبة « 2 »\r\nپاسخ از دليل مرحوم نائينى : همان دو پاسخى كه از دليل دوّم نظريّه اوّل\r\n\r\n\r\n","description":"","footnote":"\r\n( 1 ) - فوائد الاصول ، ج 1 و 2 ، ص 30 - 31 .\r\n( 2 ) - مفاتيح الاصول ، ص 2 .\r\n","page_name":" 14 ","page_number":14},
  {"content":"\r\n\r\nذكر شد ، در جواب از دليل مرحوم نائينى هم مىآيد و بلكه اين استدلال عين آن استدلال است و از همين‌جا گفتيم شايد مراد سليمان عبّاد نيز همين باشد و طبعا جواب نيز همان جواب خواهد بود و نيازى به اعاده نيست . و علاوه بر آن دو پاسخ ، پاسخ سوّمى به صورت مادّه نقض مطرح مىشود و آن اينكه :\r\nبر فرض در مورد اسماء اجناس يا اسماء مخترعات يا اسامى كتب و مجلّات و . . . يك مناسبت ذاتى منظور نظر واضع باشد ولى دربارهء اسماء اشخاص و اعلام شخصيّه اين ادّعا صادق نيست و مناسبت ذاتيّه ميان لفظ و معنى قطعا منظور نيست و مناسبات عرضى و اتّفاقى مدّنظر است فى المثل كسى نام فرزندش را يوسف مىگذارد در حالى كه سر سوزنى از حسن و ملاحت يوسف در او نيست ، يا نامش را حسن مىگذارد در حالى كه نه حسن صورت دارد و نه حسن سيرت ، نامش را كاظم مىگذارد در حالى كه ابدا خشم خود را فرونمىخورد . نامش را رستم مىگذارد در حالى كه ابدا در او شجاعت رستم و زوربازوى رستمى نيست و . . . و چه بسا واضع كه مثلا پدر فرزند باشد ، اصلا از معناى اين لفظ خبر ندارد و صرفا به جهت تقليد و عادت و غيره اين نام را برمىگزيند يا مثلا نام مبارك امامان را اختيار مىكند صرفا به جهت اينكه شيعه و پيرو آنان است و به هرطريقى مىخواهد نام آنان را احياء كند و . . . پس قول به اينكه دلالت الفاظ بر معانى وضعى است ولى با رعايت مناسبت ذاتيّه ، بر فرض در برخى از اسماء اجناس و غيره پذيرفته شود ولى در بسيارى از اسماء اشخاص و ازمنه و امكنه و غيره پذيرفته نيست و كلّيت ندارد .\r\n3 - به عقيدهء محققّان از دانشمندان ارتباط الفاظ با معانى صددرصد جعلى و قراردادى است و دلالت الفاظ بر معانى كاملا وضعى و تابع وضع و قرارداد است و از آنجا كه بشر موجودى اجتماعى است و نياز به تفاهم دارد و بايد مقاصد خويش را به ديگران بفهماند ناگزير از وضع الفاظ و كلماتى است كه توسّط آنها مرادات را به يكديگر تفهيم نمايند و پيش از وضع واضع هيچ ارتباطى ميان لفظ و معنى وجود\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنداشت و صددرصد بيگانه بودند چه اينكه پس از وضع هم تا زمانى كه واضع و مستعملان و اهل لغت بخواهند و اعتبار كنند اين رابطه هست و اگر نخواهند آن رابطه نسيا منسيّا مىشود و به كلّى محو و نابود مىگردد . براى اثبات اين نظريّه دلايل گوناگونى در كلمات قوم اقامه شده كه به اهم آنها در زير اشاره مىشود :\r\nدليل اوّل : اگر دلالت لفظ بر معنى ذاتى و مقتضاى ذات و طبيعت لفظ بود و از قبيل دود و آتش بود مىبايست همهء انسان‌هاى عالم از شنيدن هرلفظى به معناى آن منتقل شوند ( آنگونه كه از ديدن دود به وجود آتش منتقل شوند . ) در حالى كه وجدانا چنين نيست و انسان فارسىزبان معانى واژگان عربى و انگليسى و . . . را نمى داند و تا مدتها زحمت نكشد و اكتساب و تعلّم نكند هرگز از شنيدن لفظ عربى به معنا منتقل نمىشود و متقابلا انسان عرب‌زبان نسبت به كلمات فارسى همينطور است . پس رابطه الفاظ و معانى ذاتى و طبيعى و عقلى و تكوينى نيست بلكه قراردادى و اعتبارى است « 1 »\r\nدليل دوّم : بىترديد ما الفاظ فراوانى در هرزبانى داريم كه از معناى قديم خود به معناى جديد منتقل شده‌اند بگونه‌اى كه آن معناى قبلى كلا به فراموشى سپرده شده و اگر دلالت ذاتى لفظ بود نقل از معناى اوّل محال بود زيرا ذاتى هيچ‌گاه از ذات جدا نمىشود « 2 » .\r\nدليل سوّم : ما الفاظ فراوانى را مىشناسيم كه بر دو معناى كاملا متضّاد دلالت دارند مثل كلمهء جون كه براى سفيد و سياه جداجدا وضع شده ، و كلمهء قرء كه بر پاكى و حيض هردو دلالت دارد ، و كلمهء غابر كه بر زمان گذشته و آينده دلالت مىكند و . . . حال اگر رابطهء لفظ و معنى ذاتى و طبيعى بود و از ذات لفظ مىجوشيد سر از اجتماع ضدّان درمىآورد كه قطعا محال است و معقول نيست كه شيئى واحد علّت تامّهء متناقضان يا متضادّان باشد و يا مقتضى براى دو امر متضّاد باشد .\r\n\r\n\r\n","description":"","footnote":"\r\n( 1 ) - مفاتيح الاصول ، ص 2 و . . .\r\n( 2 ) - مفاتيح الاصول ، ص 2 .\r\n","page_name":" 16 ","page_number":16},
  {"content":"\r\n\r\nدليل چهارم : ما به‌طور فطرى خيلى چيزها را مىفهميم و با عقل فطرى خيلى چيزها را درك مىكنيم ولى هرچه به ذهن خود فشار مىآوريم و در وجود خويش مطالعه مىكنيم وجود چنين ميل اصيل و امر غريزى و فطرى و عقلى را نمىيابيم كه ميان الفاظ و معانى چنين ارتباطى را درك كند بلكه پيش از اكتساب و تعلّم اصلا رابطه‌اى نمىفهميم و اگر رابطه ذاتى و عقلى بود نيازى به تعلّم و اكتساب نداشت و ذاتا آن را درك مىكرديم .\r\nدليل پنجم : در پايان استدلالى از مرحوم امام خمينى ( ره ) را بىهيچ توضيحى ، حسن ختام اين بحث قرار مىدهيم :\r\nاذا وضع لمعنى بسيط من جميع الجهات الفاظ مختلفة فى لغة او لغات : فامّا ان يكون لجميعها الربط مع المعنى ، او لبعضها دون بعض ، اولا ربط لواحد منها معه .\r\nلا سبيل الى الاوّل ؛ للزوم تحقّق الجهات المختلفة فى البسيط الحقيقى ، و هو خلف ، و على الثانى و الثالث تبطل دعوى الخصم . « 1 »\r\nترجمه : اگر ما يك معناى بسيط از جميع جهات داشته باشيم ( مثل ذات مقدس واجب الوجود ) و الفاظ مختلفى در يك لغت ( مثلا در عربى تنها كه هزار اسم در دعاى جوشن كبير آمده ) و يا در لغات گوناگون ( مثل خدا در فارسى ، اللّه در عربى و . . . ) براى آن معنى وضع شده باشند از سه حال خارج نيست : 1 - يا همهء آنها با اين معناى واحد ارتباط و مناسبت ذاتى دارند . 2 - يا برخى ارتباط دارند و بعضى ندارند . 3 - يا هيچ‌كدام ارتباطى ندارند . احتمال اوّل باطل است زيرا مستلزم آن است كه ذات بسيط حقيقى داراى جهات كثيره و مركّب از حيثيات گوناگون باشد . و اين خلف فرض است و احتمال دوم و سوم هم كه موجب بطلان ادّعاى خصم است كه دلالت را ذاتى مىداند و يا وضع را با رعايت مناسبت ذاتيّه قائل است .\r\n\r\n\r\n","description":"","footnote":"\r\n( 1 ) - مناهج الوصول ، ج 1 ، ص 56 .\r\n","page_name":" 17 ","page_number":17},
  {"content":"\r\n\r\n\r\n2 - حقيقت وضع\r\nحال كه دلالت الفاظ بر معانى وضعى و قراردادى شد لازم است از زواياى گوناگون پيرامون وضع بحث شود و عمدتا چهار محور زير قابل‌ملاحظه است :\r\n1 - بيان حقيقت وضع و اينكه الوضع ما هو ؟\r\n2 - بيان اينكه واضع كيست ؟ و چه كسى الفاظ را براى معانى وضع كرده است ؟\r\n3 - بيان كيفيّت و چگونگى وضع كه آيا با تعيين شخص خاصّى بوده يا در اثر كثرت استعمال درست گرديده ؟\r\n4 - بيان انقسام وضع كه از زواياى گوناگون تقسيمات مهمّى براى آن مطرح است :\r\n\r\nمطلب اول :\r\nواژهء وضع در لغت عرب به معناى نهادن و گذاشتن و قرار دادن است و ابتدا در محسوسات به كار رفته مثل وضع الحجر على الحجر يعنى گذاشتن سنگى روى سنگ ديگر ، كتابى روى كتاب ديگر و . . . كم‌كم توسعه يافته و در امور غيرمحسوس نيز به كار رفته است فى المثل در امور اعتبارى هم سخن از وضع و جعل قانون است يا در احكام شرعى هم كه صددرصد اعتبارى هستند بحث حكم وضعى مطرح است و . . . و امّا بيان حقيقت و ماهيّت وضع در اصطلاح دانشمندان اصولى : تعاريف زيادى از بزرگان اين فن نقل شده كه در اينجا به اهمّ آن تعاريف مىپردازيم :\r\n\r\n1 - نظريّهء ملازمهء واقعيّه :\r\nتعريف اوّل : به مرحوم محقّق عراقى نسبت داده شده كه ايشان وضع را عبارت\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nدانسته از يك ملازمهء واقعى ميان لفظ و معنى « 1 » البتّه مرحوم آقا ضياء در ابتداء امر در تعريف وضع فرموده : حقيقة الوضع عبارة عن نحو اضافة و اختصاص خاص « 2 » سپس در ادامه فرمايشاتى دارند كه اسناد نظريّهء ملازمهء حقيقى به ايشان به‌خاطر اين فرمايشات است . ما براى توضيح سخن ايشان ابتدا چهار نكته را به اجمال و اختصار بيان مىكنيم سپس به تفسير ملازمهء واقعى مىپردازيم :\r\n1 - در فلسفه مىگويند موجود يا واجب الوجود است كه هستى براى او واجب و ضرورى است آن هم به ضرورت ازلى و نيستى بر او محال است چه عدم سابق و چه عدم لاحق ، و يا ممكن الوجود است كه نظر به ذاتش لا اقتضاء است نه اقتضاى وجود ذاتى او است و گرنه هرگز معدوم نمىشد و از ازل تا به ابد موجود بود و نه اقتضاى عدم ذاتى او است و گرنه هرگز موجود نمىشد و از محالات بود . و ممكن الوجود نيز دو قسم است يا جوهر است كه وجود لنفسه دارد و يا عرض است كه وجود لغيره دارد ، و جوهر خود پنج قسم دارد كه عقل و نفس و ماده و صورت و جسم است . عرض نيز نه مقوله دارد كه كم‌ّوكيف و اين و متى و وضع و اضافه و جده و فعل و انفعال باشد و ويژگى تمام اين مقولات آن است كه در خارج موجودند و داراى وجود حقيقى خارجى هستند و تابع اعتبار معتبر و جعل جاعل نيستند .\r\n2 - امور واقعى در تقسيمى سه قسم است : يك دسته امور خارجى هستند كه در نكتهء قبلى بيان شد ، دستهء ديگر امور ذهنى هستند كه در ذهن موجود مىشوند و وجود ذهنى دارند كه در جاى خود بيان شده است . و دستهء سوّم امور نفس الامرى هستند ، منظور از نفس الامر غير از واقعيّات خارجى ، ظرف ثبوت عقلى محكيّات مىباشد كه در موارد مختلف ، تفاوت مىكند و در مواردى مرتبهء خاصّى از ذهن\r\n\r\n\r\n","description":"","footnote":"\r\n( 1 ) - جواهر الاصول ، ج 1 ، ص 80 ، محاضرات ، ج 1 ، ص 40 ، منتقى الاصول ، ج 1 ، ص 44 به بعد .\r\n( 2 ) - نهاية الافكار ، ج 1 ، ص 25 - 27 و مقالات الاصول ، ج 1 ، ص 16 و بدايع الافكار ، ج 1 ، ص 29 .\r\n","page_name":" 19 ","page_number":19},
  {"content":"\r\n\r\nاست مانند قضاياى منطقى ، و در مواردى ثبوت خارجى مفروض است مانند محكّى قضيّهء محال بودن اجتماع نقيضين و در مواردى بالعرض به خارج نسبت داده مىشود چنان كه مىگويند : علّت عدم معلول ، عدم علّت است كه رابطهء عليّت در حقيقت ميان وجود معلول و وجود علّت برقرار است و بالعرض به عدم آنها هم نسبت داده مىشود . « 1 » و در بحث از ملاك صدق و كذب قضايا سخن از قضاياى واقعى و نفس الامرى مطرح است يعنى قضايا و تصديقاتى كه صدق و كذب آنها با واقع و نفس الامر محاسبه مىشود نه با خارج و مطابق خارجى بالفعل و چهار دسته قضايا را از اين قسم دانسته‌اند . 1 - قضاياى حقيقيّه 2 - قضايايى كه از معقولات ثانيهء منطقى تشكيل شده 3 - قضايايى كه از معقولات ثانيهء فلسفى درست شده مثل الانسان ممكن 4 - قضايايى كه موضوع آنها امر عدمى يا از محالات است مثل عدم العلّة علة العدم ، شريك البارى ممتنع و . . . « 2 »\r\n3 - ملازمه فيما بين دو چيز گاهى يك ملازمهء عقلى است كه انفكاك متلازمان از يكديگر محال است مثل علّت و معلول يا دو معلول علّت ثالث و گاهى ملازمهء عادى است مثل اينكه عادتا ميان غذا خوردن و سير شدن ملازمه است ، ميان دارو و درمان و بهبودى ملازمه است و . . . و گاهى ملازمهء شرعى است مثل ملازمه ميان قصر و افطار ( كلّما قصّرت افطرت ) يا ميان بلوغ به حدّ ترخص با قصر و . . . و گاهى ملازمهء عرفى و عقلائى است و گاهى ملازمهء لغوى است يعنى از نظر لغت عرب ميان كلمهء ماء با انتقال ذهن به آن جسم سيّال كذائى ملازمه وجود دارد .\r\n4 - در بحث تلازم و ملازمه مهمّ اصل ملازمه و صدق تلازم است چه دو طرف ملازمه دو امر حقيقى و داراى وجود خارجى باشند و همهء افرادشان بالفعل موجود باشند و چه به صورت قضيّهء حقيقيّه باشد كه برخى از افراد فعلا موجودند و بقيّهء\r\n\r\n\r\n","description":"","footnote":"\r\n( 1 ) - آموزش فلسفه ، ج 2 ، ص 254 .\r\n( 2 ) - تعليّقهء نهاية الحكمة ، ج 2 ، ص 42 - 44 .\r\n","page_name":" 20 ","page_number":20},
  {"content":"\r\n\r\nافراد تدريجا موجود مىشوند و چه طرفين ملازمه اصلا وجود خارجى نداشته باشند و حتّى اگر دو طرف ملازمه از محالات باشند مثل  لَوْ كانَ فِيهِما آلِهَةٌ إِلَّا اللَّهُ لَفَسَدَتا  « 1 » در صدق ملازمه فرقى ميان اين موارد نيست .\r\nبا عنايت به اين نكات نظريّه مرحوم آقا ضياء در باب حقيقت وضع ، قول به ملازمهء واقعى ميان لفظ و معنى است . منظور از ملازمه روشن است يعنى ميان لفظ و معنى تلازم برقرار شده و هرگاه لفظ را مىشنويم بلافاصله به معنى منتقل مىشويم به ديگر سخن ميان آن دو ارتباط خاص و اختصاص مخصوصى پيدا شده كه از يكديگر جدا نمىشوند و ضمنا فرقى ندارد كه اين تلازم و رابطهء ويژه از وضع و تعيين فرد خاصّى سرچشمه بگيرد يا در اثر كثرت استعمال درست شده باشد البته اين ملازمه يك ملازمهء ازلى نيست و از قبيل تلازم ميان زوج بودن و انقسام به متساويين يا از قبيل ملازمه ميان وجوب مقدّمه و ذى المقدّمه و . . . نيست بلكه ملازمه‌اى است حادث كه پس از وضع واضع و جعل جاعل پيدا شده است .\r\nمنظور از واقعى بودن به معناى خارجى بودن و وجود مقولى و تكوينى داشتن نيست زيرا وضع لفظ براى معنى نه از مقولهء جوهر است كه وجود خارجى مستقل داشته باشد و نه از مقولهء عرض است چون در باب اعراض حتما بايد معروض و محل در خارج موجود باشد تا اين عرض بر او عارض شود ولى در باب وضع ، ملازمه ميان طبيعى لفظ و طبيعى معنى است نه خصوص لفظ موجود با معناى موجود ، و اى چه بسا تا قيامت هم كسى اين لفظ را در آن معنى استعمال نكند ولى آن رابطه و ملازمه محفوظ است . پس منظور از واقعى به معنى نفس الامرى است يعنى اين ملازمه و ربط خاص در لوح واقع محفوظ است و هرگز تغيير برنمىدارد و از قبيل ملكيّت و زوجيّت نيست كه صددرصد اعتبارىاند و حدوثا و بقاء تابع\r\n\r\n\r\n","description":"","footnote":"\r\n( 1 ) - سورهء انبياء ، 22 .\r\n","page_name":" 21 ","page_number":21},
  {"content":"\r\n\r\nاعتبار معتبر هستند و هرلحظه قابل‌تغيير است ، با يك انشاء نكاح ، علقهء زوجيّت مىآيد و با انشاء طلاق مىرود و مجدّدا با رجوع برمىگردد و . . .\r\nپس حقيقت وضع عبارتست از ايجاد ملازمهء واقعى ميان لفظ و معنى و كار واضع و جاعل اين است كه يك تلازمى بين لفظ و معنى ايجاد كند كه از شنيدن لفظ به معنى منتقل شويم و اين ملازمه واقعى و غيرقابل‌تغير است و گرچه ازلى نيست ولى ابدى هست .\r\n\r\nنقد اين نظريّه :\r\nتفسير محقق عراقى از حقيقت وضع ، مورد انتقاد بزرگان علم اصول قرار گرفته و حضرت امام ره شش ايراد بر آن وارد كرده‌اند « 1 » به عقيده ما سه ايراد اساسى بر اين نظريّه متوجه است :\r\n1 - تلازم يا اضافه و ارتباط خاص ، تابع طرفين اضافه و متلازمان است و معقول نيست كه طرفين امر واقعى نباشند يا يكى از آنها امر واقعى نباشد ولى خود اضافه و ملازمه امر واقعى باشد كه فرع زائد بر اصل مىشود .\r\n2 - اصولا اينكه ملازمه در اصل حدوث جعلى و اعتبارى باشد ولى در بقاء و استمرار واقعى و حقيقى باشد از قبيل يك بام و دو هوا است و محال است ، اگر روز اوّل اعتبارى بود و تنها در عالم اعتبار ايجاد شد تا آخر هم اعتبارى خواهد بود ( مثل ملكيّت و زوجيّت ) و محال است كه امر اعتبارى تبديل به امر واقعى بشود .\r\n3 - اگر ملازمهء مزبور يك امر واقعى باشد نبايد تغيير كند در حالى كه قطعا چنين نيست و رابطهء لفظ و معنى قابل‌تغيير است و ما در ميان الفاظ اين‌همه لفظ منقول داريم كه از معنايى به معناى ديگر نقل شده است يا در ميان اسامى اين‌همه تغيير نام داريم كه فردى اسم و فاميل خودش را تغيير مىدهد و رابطهء ميان لفظ قبلى با اين معنى به كلى از بين مىرود و ارتباط ميان لفظ ديگر با اين معنى برقرار مىشود و اگر واقعى بود و به قول شما در لوح واقع ثابت بود كه تغييربردار نبود .\r\nنتيجه : تفسير محقّق عراقى در باب حقيقت وضع ناتمام است .\r\n\r\n\r\n","description":"","footnote":"\r\n( 1 ) - جواهر الاصول ، ج 1 ، ص 81 - 82 .\r\n","page_name":" 22 ","page_number":22},
  {"content":"\r\n\r\n\r\n2 - نظريّه اتّحاد و اين‌همانى :\r\nتعريف دوم : اين تعريف از مرحوم بجنوردى صاحب كتاب منتهى الاصول است كه مىفرمايد : الوضع عبارة عن الهوهويّة و الاتّحاد بين اللفظ و المعنى « 1 » وضع عبارتست از ايجاد اتّحاد و اين‌همانى ميان لفظ و معنى ، و در توضيح آن فرموده : هو هويّت و اين‌همانى دوگونه است :\r\n1 - اتّحاد حقيقى و خارجى و تكوينى كه دو چيز در وجود خارجى با هم متحدّند و به يك وجود موجودند مثل اتّحاد جوهر با اعراض خود يا موصوف با وصف خويش كه در خارج يكى هستند يعنى همان زيد است كه قائم است همان شخص است كه عالم است و در قضاياى خارجيّه و حقيقيّه كه مطابق خارجى و ما بازاء خارجى دارند مطلب از اين قرار است .\r\n2 - اتّحاد جعلى و اعتبارى كه دو چيز واقعا با يكديگر متّحد نيستند و به دو وجود موجودند و از دو مقولهء جدا هستند ولى شارع مقدس يا عرف و عقلاء يا واضع معيّن ميان آن دو اعتبار اتّحاد مىكند و گويا متّحد و يكى هستند . و براى تقريب به ذهن مثالهاى متعدّدى از عرف و شرع و اصطلاح دانشمندان ذكر مىشود :\r\nمثلا شارع فرموده : « الطواف بالبيت صلوة » يعنى طواف خانهء خدا نماز است در حالى كه واقعا طواف حركت خاصّى است و نماز اعمال و افعال و اقوال و اذكار و هيئات خاصّى است و از دو مقوله‌اند ولى شارع مقدس ميان آن دو ايجاد وحدت كرده و فرموده : طواف همان نماز است و غرض از اين تنزيل و اعتبار آن است كه احكام نماز را براى طواف نيز ثابت نمايد .\r\nيا مثلا شارع فرموده : « الفقّاع خمر استصغره النّاس » آب‌جو همان خمر است ولى اهل سنّت آن را كوچك شمرده و برايش اهميّتى قائل نشده‌اند . خوب واقعا كه آب\r\n\r\n\r\n","description":"","footnote":"\r\n( 1 ) - منتهى الاصول ، ج 1 ، ص 15 .\r\n","page_name":" 23 ","page_number":23},
  {"content":"\r\n\r\nجو همان شراب نيست هركدام يك معجون و مايع خاصّى هستند و از چيزى درست مىشوند ولى شرعا ميان آن دو اعتبار وحدت شده و شارع فرموده : فقاع همان خمر است و غرض از تنزيل و ايجاد اتحّاد آن است كه حكم خمر بر فقّاع نيز مترتب شود .\r\nيا در عرف مىگوئيم : فلانى فلانى است مثلا زيد بكر است در حالى كه خارجا هركدام از زيد و بكر شخص خاص غير از ديگرى هستند ولى عرف مردم ميان آن دو ايجاد اتحّاد مىكنند و غرض آن است كه زيد همان صورت و زيبائى و قيافه بكر را دارد يا همان سيرت و روش و منش او را دارد و . . .\r\nيا در علم اصول در باب حجّيت ظنّ خاص مىگويند : ظنّ معتبر همان علم است يعنى به آن به چشم علم بنگر و آن را علم بدان ، در حالى كه وجدانا ظن غير از علم است ولى اعتبارا ميان آن دو اتّحاد و هو هويّت ايجاد مىكنيم و مىگوئيم اين همان است و غرض آن است كه هراثرى علم دارد ظن خاص نيز دارد و از اين نظر بمنزله علم است و از اين قبيل اتحادهاى تنزيلى و اعتبارى فراوان است .\r\nآنگاه وضع لفظ براى معنى نيز از اين قبيل است يعنى لفظ و معنى با يكديگر اتحاّد دارند و گويا اين لفظ همان معنى است با اينكه حقيقتة اتحادّى نيست و لفظ از مقوله كيف مسموع است و معنى چه‌بسا از مقوله جوهر باشد يا وجودى باشد كه نه جوهر است و نه عرض ، ولى در عالم اعتبار ميانشان اتحّاد و اين‌همانى اعتبار مىشود . و لا فرق كه منشأ اين اتحاّد جعل واضع معينى باشد ( در وضع تعيينى ) يا منشأش كثرت استعمال و رسيدن به اين مرز باشد ( در وضع تعيّنى )\r\nدلايل اين نظريّه : براى اين رأى دو استدلال و مؤيّد آورده شده :\r\nدليل اوّل : القاء لفظ همان القاء معنى است : ما وقتى تكّلم و سخن گفتن را تحليل مىكنيم مطلب از اين قرار است كه گوينده الفاظى را به زبان جارى مىكند و به سبب آنها معانى و مقاصدى را به شنوندگان مىفهماند ولى در اثر شدّت ارتباط لفظ و\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمعنى ، مخاطب اصلا به لفظ منتقل نمىشود و مستقيما به خود معنى منتقل مىشود و گويا متكلم مستقيما معنى را عرضه كرد و شنونده بدون واسطه معنى را گرفت و لفظ در وسط مغفول عنه است پس متكلّم لفظ را مىگويد ولى گويا معنى را ارائه مىكند و اين نيست مگر به خاطر آن اتحاّد و هو هويّتى كه ميان الفاظ و معانى اعتبار شده است .\r\nتنظير : از اين جهت سخن گفتن و كلام همانند نوشتار و كتاب است كه خواننده كلمات و نوشته‌هايى را بر روى كاغذ مىخواند و بواسطه آنها به معانى منتقل مىشود ولى گويا مستقيما خود معنى در ذهن او نقش مىبندد و اصلا وساطت نوشتار را نمىبيند . ( و نظير مرآت و مرئى كه ناظر توسط آينه صورت را مىبيند ولى در اثر طريق و مرآت و فانى بودن آينه در صورت گويا مستقيما صورت خود را مىبيند و چيزى به نام آينه واسطه نيست ) .\r\nدليل دوّم : دانشمدان منطق و ديگران گفته‌اند : هرچيزى داراى چهار وجود است : 1 - وجود خارجى كه در خارج و جهان تكوين تحقّق دارد 2 - وجود ذهنى كه در ذهن ما تصوّر مىشود و همان علم ما به آن چيز است 3 - وجود كتبى كه بر روى كاغذ مىآيد و همان نوشتار است 4 - وجود لفظى كه به زبان مىآيد و همان گفتار و تلفظ به آن چيز است . ملاحظه مىكنيد كه وجود لفظى را هم وجودى براى آن شيئى خارجى دانسته‌اند و همانطور كه وجود ذهنى با وجود خارجى اتّحاد دارند و مىگوئيم : اينكه در ذهن من آمده همان است كه در خارج است و گرنه علم نخواهد بود ، هكذا وجود كتبى و لفظى هم كه دو وجود اعتبارى و قراردادى هستند با آن موجود خارجى اتّحاد دارند و اين همان است .\r\nو امّا مؤيّد اوّل : سرايت تعقيد از لفظ به معنى : تعقيد و پيچيدگى از آن لفظ است و عبارت غموض دارد و گرنه حقيقت معنى خيلى واضح و روشن است و چه بسا به علم حضورى آن را مىيابيم ، ولى اين دشوارى از لفظ به معنى سرايت مىكند و\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nموجب مىشود كه معنى نيز پيچيده و فهم آن مشكل گردد و اين نيست مگر به خاطر شدّت ارتباط لفظ و معنى و اتّحاد اعتبارى آن دو كه گويا اين لفظ همان معنى است . « 1 »\r\nو امّا مؤيّد دوّم : سرايت حسن و قبح معنى به لفظ : زشتى و زيبايى حقيقة و اوّلا و بالذات مال معنى است و انسان از چيزى خوشش مىآيد و آن را دوست دارد و از چيزى بدش مىآيد . و گرنه الفاظ و كلمات بدون لحاظ معانى زشتى و زيبايى ندارند ، ولى در اثر شدّت ارتباط ميان لفظ و معنى اين زشتى و زيبائى به لفظ سرايت مىكند و انسان از استعمال و استماع برخى الفاظ هم تنّفر پيدا مىكند يا لذّت مىبرد . و اين به خاطر اعتبار اتحاّد و هو هويّت ميان لفظ و معنى است .\r\nتنظير : مقام وضع را با مقام استعمال قياس كرده‌اند : همانطور كه در مقام استعمال لفظ مرآت و فانى در معنى است و مستعمل از لفظ پلى مىسازد تا به معنى برسد هكذا در مقام وضع نيز لفظ استقلال ندارد و فانى در معنى است و تمام غرض واضع آن است كه با اين لفظ آن معنى را بهماند .\r\n\r\nنقد اين نظريّه :\r\nبر اين نظريّه اعتراضاتى وارد شده كه عمدتا دو اعتراض است :\r\n1 - مرحوم آقاى خوئى فرموده : واضع هميشه از دانشمندان و مخترعان و مكتشفان و نخبگان كه نيست بلكه خيلى وقتها انسانهاى معمولى هستند كه براى فرزندانشان نامى اختيار مىكنند و گاهى اطفال و كودكان هستند كه كلمات را بهم دوخته و با آن مقاصدى را تفهيم مىكنند . و بلكه گاهى بعضى از حيوانات نيز با ايجاد اصواتى مطالبى را به هم‌نوع خويش مىفهمانند . و همه هم مىفهمند كه چه مىكنند پس وضع يك حقيقت عرفى سهل التناول و المأخذ است . و تفسير شما از وضع ( اتّحاد و هو هويّت بين لفظ و معنى ) يك تفسير دقيقى است كه اذهان خواص نيز گاهى از آن غافل است تا چه رسد به عوام مردمان و تا چه رسد به كودكان و تا چه\r\n\r\n\r\n","description":"","footnote":"\r\n( 1 ) - اين مؤيد در كلمات مرحوم آقا ضياء در نهاية الافكار ، ج 1 ، ص 25 بيان شده است .\r\n","page_name":" 26 ","page_number":26},
  {"content":"\r\n\r\nرسد به برخى از حيوانات ، پس اگر وضع به اين معناى دقيق باشد لازم مىآيد عامّه مردم ، اطفال و . . . وضع نداشته باشند و اصولا قادر به وضع نباشند در حالى كه قطعا چنين نيست و خلاف واقع است و واقع همان است كه همگان دارند و درك مىكنند . « 1 » اين مناقشه ناتمام است و اشكالهاى نقضى فراوان و نيز پاسخ حلّى دارد .\r\nامّا نقض : در باب معناى حرفى نيز آرائى ارائه شده كه بسيار دقيق است و در جاى خود خواهد آمد پس بايد وضع حروف هم مخصوص عالمان باشد در حالى كه عموم مردم از كودكى از حروف گوناگون استفاده مىكنند و على الدوام با آن سرو كار دارند .\r\nنقض ديگر : در باب انشاء و اخبار نيز مطلب از اين قرار است كه به زودى خواهد آمد .\r\nو نقض ديگر : به نظريّه خود شما در باب وضع است كه قائل به تعّهد و التزام هستيد و آن نيز نظرى دقيق و از اذهان عامّه به دور است و همين اشكال به خود شما هم وارد است و به زودى خواهد آمد .\r\nو امّا حلّ تمام اين اشكالها : وضع يك معناى واضح عرفى دارد و همگان آن را مىفهمند و مرتكز در اذهان همه است ولى وقتى مىخواهيم همان امر واضح را تحليل كنيم و تعريف نماييم ، گرفتار تعابيرى مىشويم كه دقيق و پيچيده است و آن امر واضح را غامض مىكند و اين امر شايعى است در موارد گوناگون ( مثلا زمان را همه مىشناسيم ولى در مقام تعريف ، فلاسفه تعاريف عجيب و غريبى دارند كه از مقام خدائى گرفته تا يك امر وهمى و خيالى آن را تنزّل مىدهند . يا مكان امر واضحى است ولى فلاسفه در تعريف آن آراء شگفت‌آورى ابراز كرده و چندين تعريف عرضه كرده‌اند ) و اينها را اصطلاحا يدرك و لا يوصف مىگوئيم يعنى به آسانى قابل‌درك است ولى وصف كردن آن با الفاظ كار آسانى نيست .\r\n\r\n\r\n","description":"","footnote":"\r\n( 1 ) - محاضرات ، ج 1 ، ص 41 .\r\n","page_name":" 27 ","page_number":27},
  {"content":"\r\n\r\n2 - ترديدى نيست در اينكه مقدّمه و ذى المقدّمه اتحاّد ندارند و معقول نيست كه چيزى هم مقدّمه باشد نسبت به امرى و هم خودش ذى المقدّمه باشد ، و نيز وجدانا طريق با ذو الطريق يا مقصد دو چيز است و نيز مرات و مرئى اتحّاد ندارند و نتوان گفت اين صورت در آينه همان آينه است و نيز دالّ و مدلول دو چيز است و كسى نمىتواند بگويد اين دلالت‌كننده همان دلالت شده است دقيقا همين بيان در باب لفظ و معنى هم هست ، در اينجا گاهى مقام استعمال در نظر گرفته مىشود و لفظ را مستعمل و معنى را مستعمل فيه مىگوئيم يعنى چيزى كه لفظ در او استعمال شده پس مستعمل غير از مستعمل فيه است و گاهى مقام وضع مدّنظر است كه لفظ را موضوع و معنى را موضوع‌له مىگويند يعنى معنى امرى است كه واضع لفظ را براى او و به خاطر او قرار داده است و همين تعبير اگر تحليل شود دوئيت و اثنينيّت لفظ و معنى را نتيجه مىدهد زيرا نمىگوئيم اين لفظ آن معنى است بلكه مىگوئيم اين لفظ مال آن معنى است ، براى آن معنى است اختصاص به آن معنى دارد ، مفيد آن معنى است ، داّل بر آن است و . . . در تمام اين تعابير لفظ غير از معنى است نه خود آن معنى ، آرى لفظ از خود استقلال ندارد و غرض واضع آن است كه به سبب لفظ معنى را تفهيم كند و مشكل معنى را حلّ كند و لفظ فانى در معنى و قالب براى معنى و لباسى بر قامت معنى و پلى براى رسيدن به معنى است و ميان آنها هم شدتّ ارتباط است ولى هرگز اين آن نيست حتّى در عالم اعتبار هم اين براى آن است و حقيقت كار واضع ايجاد اين ارتباط در عالم اعتبار است . با اين بيان پاسخ تمام دليلها و مؤيدّهاى اين نطريّه داده شده و نيازى به بحث جداگانه نيست .\r\n\r\n3 - نظريّه علامت بودن :\r\nتعريف سوّم از محقّق اصفهانى است : ايشان در حاشيهء گرانسنگ خويش بر كفاية الاصول طرفدار نظريّه علاميّت شده‌اند و در تعريف وضع مطالبى دارند كه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nحاصل آنها اين است : الوضع جعل الفظ علامة على ارادة المعنى الفلانى ، يا الوضع جعل الفظ على المعنى . محقّق اصفهانى براى تبيين مدّعاى خويش تحقيقى مبسوط دارند « 1 » كه حاصل آن از اين قرار است : امور در تقسيمى به دو بخش تقسيم مىشوند :\r\n1 - امور حقيقى و واقعى و تكوينى يعنى چيزهايى كه در خارج و نظام تكوين حقيقة \" موجودند و مطابق خارجى دارند و يا منشأ انتزاع خارجى دارند مثل فوقيّت و تحتيّت و . . . كه از نحوهء قرار گرفتن دو چيز در خارج و مقايسه آن دو با يكديگر انتزاع مىشود . و به تعبير مرحوم اصفهانى اينها امور مقولى هستند يعنى از مقولات عشر هستند و در جواب ما هو واقع مىشوند و خودشان دو بخش دارند كه جوهر و اعراض باشد .\r\n2 - امور اعتبارى و جعلى و قراردادى كه فقط در عالم اعتبار وجود دارند و تابع اعتبار معتبر هستند و گرنه هرگز خود اينها در خارج موجود نيستند و منشأ انتزاع خارجى هم ندارند ( و فرقى هم ندارد كه اعتبار و قرارداد از سوى شرع باشد يا از سوى عرف و عقلاء و يا از سوى دانشمندان يك رشته و يا از سوى فرد خاصّى ) مثل علقه ملكّيت فيما بين مالك و مملوك ، علقه زوجيّت در بين زوج و زوجه و . . .\r\nآنگاه وضع الفاظ براى معانى و ارتباط و اختصاص لفظ به معنى از قسم اوّل نيست يعنى يك امر واقعى و مقولى نيست زيرا اگر از امور واقعى و خارجى باشد قطعأ از جواهر كه نيست ( جوهر يا عقل مجرّد است يا نفس ناطقه است يا مادّه فلسفى است يا صورت نوعيّه است يا جسم طبيعى و وضع لفظ براى معانى يا رابطه لفظ با معنى از هيچ‌يك از اين پنج قسم نيست ) به ناچار بايد از اعراض باشد و مع الاسف از اين امور هم نيست و دو دليل آورده‌اند كه چون ضرورتى ندارد و به اتّفاق آراء وضع از اين قسم هم نيست لذا نيازى به بسط كلام نيست و تنها به نقل متن كلام ايشان بسنده مىكنيم :\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 46 - 47 .\r\n","page_name":" 29 ","page_number":29},
  {"content":"\r\n\r\nالف : لّان المقولات العرضيّه ممّا تحتاج الى موضوع محقّق فى الخارج ، بداهة لزومه فى العرض ، مع انّ طرفى الاختصاص و الارتباط ( و هما اللفظ ليسا كذلك فانّ الموضوع و الموضوع له طبيعى الفظ و المعنى ، دون الموجود منهما ، فاّن طبيعىّ لفظ الماء موضوع لطبيعّى ذلك الجسم السيّال ، و هذا الارتباط ثابت حقيقة \" ، و لو لم تيلفّظ بلفظ الماء و لم يوجد مفهومه فى ذهن احد « 1 » .\r\nب : و مما يشهد لما ذكرنا - من عدم كون الاختصاص معنى مقوليا - انّ المقولات امور واقعيّة لا تختلف باختلاف الانظار ، و لا تتفاوت بتفاوت الاعتبار مع انّه لا يرتاب احد فى انّ طائفة \" يرون الارتباط بين لفظ خاص و معنى مخصوص و لا يرونه بينهما طائفة اخرى ، بل يرونه بين لفظ آخر و ذالك المعنى « 2 »\r\nدر نتيجه وضع از امور اعتبارى است و پيش از وضع هيچ ارتباطى فيما بين لفظ و معنى نيست و تمام ارتباط و علقه ميان آن دو بواسطه وضع و قرارداد ايجاد مىشود و صددرصد ارتباطى جعلى و اعتبارى است و حقيقت وضع هم اعتبار و انشاء ارتباط ميان لفظ و معنى است .\r\nسپس فرموده : امور اعتبارى به نوبه خود به دو دسته تقسيم مىشوند :\r\n1 - امور تسبيبى : امورى كه جاعل و منشى فقط مىتواند سبب آنها را ايجاد كند و گرنه خود آنها ربطى به منشى ندارند و تابع اعتبار و جعل ديگرى هستند . مثلا ملكّيت و زوجيّت و رقيّت و . . . امورى هستند كه متعاقدين و موجب و قابل با ايجاب و قبول ، سبب آنها را ايجاد مىكنند و اگر اين انشاء و عقد جامع همه شروط معتبره باشد بدنبالش شارع مقدس حكم به ملكيّت و زوجيّت مىنمايد و ملكيّت را براى زيد نسبت به عبا اعتبار مىكند و گرنه كار متعاقدين انشاء تمليك و سبب‌سازى است ولى حصول علقه ملكيّت به دست آنها نيست و به دست شارع است اگر انشاء آنها كامل باشد شارع حتما ملكيّت را براى مشترى اعتبار مىكند و اگر ناقص و\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 44 .\r\n( 2 ) - نهاية الدراية ، ج 1 ، ص 45 .\r\n","page_name":" 30 ","page_number":30},
  {"content":"\r\n\r\nفاقد پاره‌اى از اجزاء و شروط باشد حتما شارع ملكيّت اعتبار نمىكند و با اين ايجاب و قبول شرعا مشترى مالك مبيع نمىشود .\r\n2 - امور مباشرى : امورى كه قائم به شخص معتبر و منشى است و مستقيما از او صادر مىشود و فعل خود او است و هيچ ارتباطى به امضاء يا تأسيس يا جعل و اعتبار ديگرى ندارد مثل اينكه هرانسانى در محيط ذهن خود مىتواند هزاران هزار پديده‌هاى عجيب و غريب را اعتبار كند و خدا به او اين قدرت را داده است .\r\nآنگاه وضع الفاظ و رابطه اختصاصى لفظ با معنى از اين قسم است يعنى قائم به شخص واضع است ، او است كه با وضع و جعل اين ارتباط را ايجاد مىكند و چنين نيست كه او زمينه‌سازى كند و ديگران اعتبار كنند بلكه همه جهات اعتبار ارتباط به دست خود شخص واضع يا واضعان است .\r\nسپس مرحوم اصفهانى تشبيه و مقايسه‌اى نموده كه اسناد نظريّه علامت بودن لفظ براى معنا به ايشان از اين تشبيه سرچشمه گرفته است ، و آن اينكه : ما در عالم دوالّ ( دلالت‌كننده‌ها و كاشفها ) زيادى داريم ( از قبيل نوشتار كه دالّ بر معنائى است ، اشاره كه دالّ است ، الفاظ كه دالّ هستند و . . . ) يكى از دلالت‌كننده‌ها همين تابلوها و علائمى است كه در كنار جادّه‌ها و خيابانها و سر كوچه‌ها و چهارراهها نصب مىشود كه دلالت بر مقصدى دارند مثلا دلالت مىكند كه اينجا سر يك فرسخ است ( يا كيلومتر پنجم است يا جادّه يك‌طرفه است يا لغزنده است يا خطرناك است و . . . )\r\nحال جهت و حيثيّت دلالت الفاظ بر معانى دقيقا مانند حيثيّت دلالت اين تابلوها بر مقاصد خودشان است و همانگونه كه بيننده از نگاه به اين تابلو متوّجه مىشود كه چقدر راه رفته و چقدر تا مقصد راه دارد و . . . هكذا شنونده نيز از شنيدن لفظ به آن معناى مقصود متوّجه مىشود . و همانطور كه آن تابلوها علائم راهنمايى هستند و مسافران را هدايت مىكنند . اين الفاظ نيز علائم و نشانه‌هايى هستند كه\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nشنونده را به معانى هدايت مىكنند .\r\nپس حقيقت وضع عبارت است از علامت قرار دادن لفظ براى معنى با اين تفاوت كه در مورد علائم و تابلوها ، وضع ، حقيقى و تكوينى است يعنى خارجا مى بينيم كه مامورى آمد و اين علامت را در نقطه و مكان معيّنى نصب كرد ، يا اگر مامور را نديده‌ايم فعلا منصوب بودن علامت را در كنار جادّه مشاهده مىكنيم . ولى وضع الفاظ بر معانى اعتبارى و در عالم اعتبار است و گرنه خارجا هرگز نخواهيد ديد كه واضع لفظ را بر روى معنى سوار كند و حقيقتا اين كلاه را بر سر معنى بگذارد « 1 » ( و اصولا چنين چيزى امكان‌پذير نيست زيرا الفاظ لحظه‌به‌لحظه موجود و معدوم مىشوند و قابليت آن را ندارند كه كسى آنها را كلاه درست كند و در خارج بر روى معنى بگذارد ) اين بود تمام فرمايش محقق اصفهانى « 2 » و بعضى از اساتيد محترم نيز در درس خارج خويش همين راى را اختيار كرده‌اند « 3 » و يكى از طرفداران اين نظريّه مرحوم امام خمينى ( ره ) مىباشد كه صريحا مىفرمايد : « الوضع عبارة عن جعل لفظ علامة للمعنى و مىفرمايد : الوضع تعيين اللفظ للمعنى و جعله علامة لها » « 4 »\r\n\r\nنقد اين نظريّه :\r\nاز سوى بزرگان علم اصول بر اين نظريّه مناقشاتى مطرح شده كه اهّم آنها را بحث مىكنيم\r\nمناقشه اوّل از مرحوم محقق عراقى است كه قياس وضع الفاظ را به علامات كنار جادّه‌ها باطل و قياسى مع الفارق دانسته‌اند ، ايشان فرمودند :\r\nدر باب علامات راهنمائى دو انتقال حقيقى وجود دارد و براى بيننده دو انتقال حاصل مىشود : نخست به خود آن تابلو منتقل مىشود و آن علامت با همان نحوى كه نصب شده در ذهن او مجسّم مىشود و سپس اگر عالم به وضع باشد آن معنا و مقصود و هدف از نصب تابلو به ذهنش خطور مىكند كه كيلومتر چندم يا خطرناك\r\n\r\n\r\n","description":"","footnote":"\r\n( 1 ) - نهاية الدراية ، ج 1 ، ص 47 .\r\n( 2 ) - نهاية الدراية ، ج 1 ، ص 44 - 47 .\r\n( 3 ) - سيرى كامل در اصول فقه ، ج 1 ، ص 272 .\r\n( 4 ) - جواهر الاصول ، ج 1 ، ص 83 و 84 .\r\n","page_name":" 32 ","page_number":32},
  {"content":"\r\n\r\nبودن مسير و . . . باشد ولى در باب الفاظ چنين نيست يعنى شنونده از شنيدن لفظ نخست به خود لفظ منتقل نمىشود بلكه مستقيما به معناى لفظ منتقل مىشود و معنى در ذهن او مجّسم مىشود و گويا اصلا لفظى و تكلّمى واسطه نشده است و اين مطلب را به وجدان مستند كرده است پس مقايسه غلط است و دلالت الفاظ بر معانى از قبيل دلالت علامات بر مقاصد نيست « 1 »\r\nبه عقيده ما اين اعتراض وارد نيست زيرا در باب الفاظ نيز دو انتقال وجود دارد يعنى شنونده نخست به لفظ منتقل مىشود و اين كلمه در ذهن او مجّسم مىشود و سپس بلافاصله به معناى لفظ منتقل مىشود چون مىداند كه لفظ مرآتيّت دارد و غرض متكلم افاده معنى به واسطه لفظ است ، منتهى از آنجا كه ما شب و روز با الفاظ و استعمالات و معانى سروكار داريم و ميان لفظ و معنى شدّت انس و ارتباط است انسان خيال مىكند كه وساطتى نيست و مستقيما معنى به ذهن مىآيد غافل از اينكه انتقال ذهن به لفظ و سپس به معنى مثل برق سريع السير است .\r\nو بهترين شاهد مطلب آن است كه در به دو امر كه هنوز اذهان با اين معانى جديد انس و الفت ندارند و تازه وضع و جعل ارتباط صورت گرفته ( مثل صدر اسلام كه تازه رسول اكرم از الفاظ عبادات ، معانى خاصى را اراده مىكرد يا براى معانى خاصى قرار داده بود ) در اينجا وقتى گوينده‌اى لفظى را به كار مىبرد چه بسا شنونده لفظ را كه شنيد مدّتى دنبال اين است كه گوينده از اين لفظ معناى قديم را اراده كرده يا معناى جديد را ؟ ! و چنانچه ملاحظه مىشود در اينجا انتقال به لفظ حاصل شده ولى هنوز از انتقال به معنى خبرى نيست و از قضا وضع از اين قبيل است چون واضع تازه مىخواهد لفظى را براى معنايى قرار دهد و هنوز شدّت ارتباط حاصل نشده است و لذا انتقال ذهن به لفظ و از آنجا به معنى را نتوان ناديده گرفت .\r\nمناقشه دوّم از مرحوم محقّق خوئى است « 2 » و عين اشكالى كه بر نظريّه قبل\r\n\r\n\r\n","description":"","footnote":"\r\n( 1 ) - نهاية الافكار ، ج 1 ، ص 25 .\r\n( 2 ) - محاضرات ، ج 1 ، ص 43 - 44 .\r\n","page_name":" 33 ","page_number":33},
  {"content":"\r\n\r\n( اتحاد و هو هوّيت ) داشتند بر اين نظريّه نيز دارند كه وضع امرى همگانى است و اين معانى دقيق از اذهان عموم به دور است و . . . كه مبسوطا بيان شد و نيازى به اعاده نيست و بلكه مرحوم آقاى خوئى اصل اين اشكال را در رابطه با نقد كلام مرحوم اصفهانى بيان كرده‌اند و سپس در نقد نظريّه اتحاد نيز آورده‌اند .\r\nاين اشكال وارد نيست و خودش مبتلا به ايرادهاى نقضى و پاسخ حلّى است كه در نظريّه قبل آورديم .\r\nمناقشه سوّم : اين نيز از مرحوم آقاى خوئى است : قياس وضع لفظ به وضع تابلوهاى راهنمائى مع الفارق است زيرا وضع علامت متقّوم به سه ركن است : ركن اوّل موضوع يا نهاده شده است كه خود تابلو و علامت باشد ، و ركن دوّم موضوع عليه يا نهاده شده بر روى او است كه آن مكان خاص باشد ، و ركن سوم موضوع له يا نهاده شده براى او است كه دلالت بر يكطرفه بودن جادّه ، خطرى بودن و . . . باشد ولى وضع الفاظ براى معانى قائم به دو ركن است كه يكى موضوع نام دارد و آن خود لفظ است و ديگرى موضوع‌له است كه معناى لفظ است و لفظ براى او و به خاطر افادهء او وضع شده است و ركن سوّم در كار نيست تا نامش موضوع عليه باشد و نيازى هم به آن نيست و اطلاق موضوع عليه بر خود معناى لفظ يعنى بر موضوع له گرچه غلط نيست ولى اطلاق متعارفى نيست . در حالى كه لازمهء فرمايشات مرحوم اصفهانى آن است كه بر معنى ، موضوع عليه اطلاق شود . « 1 »\r\nاين مناقشه نيز ناتمام است و پاسخ آن را از زبان مرحوم شهيد صدر مىآوريم :\r\nاينكه فرموديد : در باب وضع الفاظ چيزى به نام موضوع عليه نداريم و اطلاق موضوع عليه بر معنى مرسوم نيست منظورتان چيست ؟ اگر اشكال و مناقشه تنها در نام‌گذارى است بايد گفت اين مصادره به مطلوب است زيرا شما مىگوييد : موضوع عليه بر معنى صدق نمىكند و محقّق اصفهانى ادعا مىكند كه صدق دارد و اشكال\r\n\r\n\r\n","description":"","footnote":"\r\n( 1 ) - محاضرات ، ج 1 ، ص 44 .\r\n","page_name":" 34 ","page_number":34},
  {"content":"\r\n\r\nشما مبرهن نيست و اگر منظور شما اين است كه در باب علامات دو چيز داريم كه يكى موضوع‌له و ديگرى موضوع عليه است ولى در باب الفاظ دو چيز نداريم ، از شما مىپرسيم منظورتان از تعدّد و دوئيّت چيست ؟ اگر مىفرمائيد اينها دو چيز هستند يعنى در وجود خارجى متباين هستند . مىگوئيم در موارد وضع حقيقى همچنين تعددّى در كار نيست و موضوع‌له غالبا وصفى براى موضوع عليه و قائم به او است يعنى آن مكانى كه اين علامت بر او نهاده شده متصف به اين صفت مىشود كه سر يك فرسخ است ( مثلا ) . و اگر منظور از تعدد و دو چيز بودن تعدّد و لو به لحاظ اعتبار باشد مىگوييم : در وضع الفاظ همچنين تعدّدى هست به اين نحو كه :\r\nصورت ذهنيّهء آب مثلا موضوع عليه است به اين اعتبار كه واضع لفظ را بر او نهاده و بر او سوار كرده است و همان صورت ذهنيّه به اعتبار ديگر موضوع‌له است كه لفظ بر معنا نهاده شده تا بر آن معنى دلالت كند و هدف افادهء اين معنى است . پس از اين زاويه وضع الفاظ همانند وضع علائم راهنمايى است و فرقى ندارند . « 1 »\r\nمناقشهء چهارم : اشكال اصلى نظريّهء محقّق اصفهانى اين است كه شما فرموديد وضع لفظ براى معنى مثل وضع علامت است براى دلالت بر سر فرسخ ( مثلا ) ما مىگوئيم : در مورد وضع تكوينى هم مجرّد جعل و وضع چيزى بر چيزى كافى نيست براى دلالت بر مراد و مقصود ( ذات موضوع كه تابلو و علامت باشد دالّ بر رأس الفرسخ نيست و گرنه در مغازهء نقّاش هم كه ديديم بايد اين معنى را بفهماند ، ذات موضوع عليه يا مكان معيّن هم دلالت ندارد بر رأس الفرسخ بودن ) بالاتر از اينها صرف نصب و وضع آن علامت در آن مكان معيّن نيز دلالت بر رأس الفرسخ ندارد مگر اينكه قبلا يك بناء و قرار و تعهّد و التزامى باشد و با قرار قبلى اين وضع صورت بگيرد تا آن دلالت حاصل شود آنگاه در وضع اعتبارى و جعلى ، به طريق اولى مطلب از اين قرار است يعنى ذات لفظ به تنهائى دالّ بر معنى نيست ، ذات\r\n\r\n\r\n","description":"","footnote":"\r\n( 1 ) - بحوث فى علم الاصول ، ج 1 ، ص 75 .\r\n","page_name":" 35 ","page_number":35},
  {"content":"\r\n\r\nمعنى به تنهائى كافى نيست ، وضع اللفظ على المعنى نيز كافى نيست بلكه نياز دارد به قرار قبلى و با بناى قبلى اگر اين وضع صورت گرفت آن معنى را دلالت مىكند و اگر نياز به بناى قبلى بود و مجرّد وضع تكوينى يا اعتبارى كافى نبود مىگوييم : همان بناگذارى و تعهّد قبلى كافى است براى دلالت ، و تفسير سببيّت بين لفظ و معنى به « وضع اللفظ على المعنى اعتبارا » نيازى نيست . « 1 » در نتيجه نتوان وضع را به « جعل اللفظ على المعنى يا علامة على ارادة المعنى » تفسير نمود .\r\nبه عقيدهء ما اين مناقشه نيز وارد نيست زيرا منظور معترض ، از سبق بنا و قرار و تعهّد چيست ؟ آيا منظور بناى قولى است يعنى جلوتر طرفين تبانى كرده‌اند كه از اين لفظ آن معنى را اراده كنند و اين را علامت قرار دهند سپس اين كار را مىكنند ؟\r\nاينكه همان « جعل اللفظ علامة على المعنى » است و حقيقت وضع همين است و قول به علامت بودن نفى نشد و اگر منظور بناى قلبى و التزام نفسانى است و آن را وضع محسوب مىكنيد ، مىگوييم : اين همان نظريّه تعهّد است كه بعدا خواهد آمد و خود شما دو بزرگوار آن نظريّه را قبول نداريد و تصويرهاى مختلفى از آن ارائه داده و همه را ردّ مىكنيد و نمىتوانيد بر اين اساس اشكال كنيد كه نه بنائى است و نه مبنائى . در نتيجه تاكنون مناقشهء قابل‌قبولى بر ردّ علامت بودن نيافتيم و نمىتوانيم حكم به بطلان آن نمائيم و بايد منتظر باشيم تا آراء و تعاريف ديگر هم مطرح شود و در پايان ببينيم همين رأى پسنديده است يا تعريف بهترى از وضع قابل‌عرضه است .\r\n\r\n4 - نظريّهء تعهّد :\r\nنظريّهء چهارم در تفسير ماهيّت وضع نظريّهء تعهّد است كه از سوى جمعى از اعلام عرضه شده است : نخست مرحوم محقّق نهاوندى آن را مطرح ساخته « 2 » سپس\r\n\r\n\r\n","description":"","footnote":"\r\n( 1 ) - اين اشكال با مختصرى اختلاف در تعبير در دو كلام از دو بزرگوار بيان شده يكى در بحوث فى علم الاصول ، ج 1 ، ص 76 و ديگرى در منتقى الاصول ، ج 1 ، 56 - 57 .\r\n( 2 ) - تشريح الاصول ، ص 26 - 29 .\r\n","page_name":" 36 ","page_number":36},
  {"content":"\r\n\r\nشاگرد محقّق ايشان مرحوم ميرزاى رشتى به آن پرداخته « 1 » سپس مؤسس بزرگوار حوزهء علميّهء قم مرحوم آية اللّه العظمى حائرى بدان گرويده « 2 » و در پايان مرحوم آية اللّه العظمى خوئى آن را برگزيده و در تحكيم پايه‌هاى آن كوشش كرده است « 3 » و چون نظريّهء تعهّد به شكل كاملترش با دفع شبهات در كلمات مرحوم آقاى خوئى مطرح شده ما اين نظريّه را بر اساس تفسير و برداشت ايشان توضيح مىدهيم و قبل از آن تعريف وضع را بر اين اساس مىآوريم :\r\n« الوضع عبارة عن التعهّد و البناء على ذكر اللفظ عند ارادة تفهيم المعنى الخاص »\r\nحقيقت وضع آن نيست كه به زبان مىآيد و واضع چنين اظهار مىدارد كه :\r\nفلان لفظ را براى فلان معنى قرار دادم « وضعت » يا « جعلت هذا اللفظ لذاك المعنى » و . . .\r\nبلكه پيش از اين مرحله در ذهن خويش معناى خاصى را تصوّر مىكند سپس بنا به سليقه لفظ و اسم خاصى را هم تصور مىكند ( اگر حسّ ناسيوناليستى واضع قوى باشد به دنبال اسمهاى خاصى مىگردد و اگر حسّ تقليدش از شرق و غرب قوى باشد يك اسم خارجى را لحاظ مىكند و اگر حسّ مذهبىاش قوى باشد اسم يكى از پيامبران يا امامان يا فرزندان آنان را تصوّر مىكند ) و بدنبال اين دو تصوّر در نفس و جان خويش ملتزم و متعهد مىشود و بنا را بر اين مىگذارد كه از اين پس هرگاه در صدد تفهيم فلان معنى برآمد از فلان لفظ استفاده كند و اين يك تعهد تعليقى و به صورت قضيّهء شرطيّه است « كلّما اردت تفهيم المعنى الفلانى ذكرت اللفظ الفلانى او نطقت باللفظ الفلانى » و حقيقت وضع جز اين التزام نفسانى نيست و آنچه كه بعدا به زبان مىآورد و مىگويد : « جعلت هذا اللفظ لهذا المعنى » حكايت از آن تعهد دارد و مبرز آن التزام نفسانى است نه اينكه خود اين « جعلت » و « وضعت » و . . . وضع باشد .\r\n\r\n\r\n","description":"","footnote":"\r\n( 1 ) - بدايع الافكار ، ص 36 - 38 .\r\n( 2 ) - درر الفوائد ، ج 1 ، ص 4 .\r\n( 3 ) - محاضرات ، ج 1 ، ص 44 - 49 .\r\n","page_name":" 37 ","page_number":37},
  {"content":"\r\n\r\nو از آنجا كه اين تعهد را هم واضع نخستين دارد و هم گروهى كه از او پيروى مىكنند ( و اين لفظ را در آن معنى به كار مىبرند ) دارند ، پس در حقيقت همهء استعمال‌كنندگان واضع هستند و تعهّد فعل اختيارى هريك از آنها است و قائم به خود آنها است و از ديگرى مقدور نيست تا تعهّد او را به ذمهء بگيرد و به جاى او متعهد شود .\r\nبا اين تفاوت كه تعهّد واضع اولى يك تعهّد كلّى است كه فيما بين طبيعى لفظ و طبيعى معنى تحقق مىيابد و به صورت قضيّهء حقيقيّه مطرح است ولى تعهدات مستعملين تعهّدهاى جزئى و شخصى است و قائم به هرمستعملى است و فيما بين معنى و لفظ موجود يا فردى از طبيعى لفظ است و به صورت قضيّهء خارجيّه عنوان مىشود . ولى در اينكه همگان اين تعهد را دارند و بر همه حقيقة واضع اطلاق مىشود بحثى نيست .\r\nو اگر مىبينيد در كلمات قوم تنها بر واضع اول ، لفظ واضع اطلاق شده و بر مستعملين واضع نمىگويند ، بخاطر آن است كه واضع نخستين سبقت دارد و اولى است به اطلاق اين لفظ ، از اين جهت كلمهء واضع عند الاطلاق به او منصرف است و از آنجا كه وضع الفاظ براى معانى تدريجا صورت مىگيرد لذا طبقات بعدى و نسلهاى بعدى نيز به سهم خويش نسبت به پاره‌اى از الفاظ داراى تعهّد ابتدائى هستند و وضع جداگانه‌اى دارند .\r\nو تقسيم وضع به تعيينى و تعيّنى هم بر اساس اين نظريّه صحيح است به اين نحو كه تعهّد و التزام مذكور اگر ابتدائى باشد نامش وضع تعينى است و اگر از كثرت استعمال سرچشمه بگيرد نامش وضع تعيّنى است . و وضع به معناى مذكور با معناى لغوى آن هم موافق است زيرا وضع در لغت به معناى جعل و اقرار ( ( تثبيت ، تحكيم ) ) آمده و واضع با تعهدى كه سپرد اين رابطه لفظ و معنى را تحكيم نمود .\r\nدر لابلاى سخن هم حال الفاظ را به حال اشارات تشبيه كرده و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nفرموده : همانطورى كه گاهى شخص به واسطه اشاره قصد ابراز معناى مورد نظرش را دارد ( مثلا قصد دارد مطلبى را از حضار پنهان كند يا قصد تصديق شخصى را دارد و مبرز و مظهر آنها را دست و چشم و سر قرار مىدهد ) همينطور بواسطه الفاظ هم معانى مورد نظر را ابراز مىكند و از اين ناحيه فرقى ميان الفاظ و اشارات نيست جز اينكه اشارات در همه لغات به يك منوال است ولى الفاظ در هرلغتى با زبان ديگر متفاوت است . و در لابلاى سخن سه شبهه را از نظريّه تعهّد دور كرده كه ما را كارى با آنها نيست . و مهم بيان دلائل اين نظريّه است ، در مجموع از كلمات خود مرحوم آقاى خوئى سه دليل استفاده مىشود كه هرسه دليل قابل‌نقد است :\r\nدليل اوّل : اثبات مدّعا به ابطال دليل خصم : پس از آنكه نظريّه ملازمه واقعى و نظريّه اتحّاد و اين‌همانى و نظريّه علامت بودن ابطال شد ، خودبه‌خود قول به تعهّد و التزام نفسانى اثبات مىگردد و نيازى به استدلال جداگانه ندارد .\r\nنقد اين دليل : قبلا ملاحظه شد كه نظريّه علامت بودن ، دليلى بر ابطال آن نيست و همه مناقشات جواب داده شد با اين حال شما نمىتوانيد قول به تعهّد را نتيجه بگيريد زيرا احتمال علامت بودن هم هست « و اذا جاء الاحتمال بطل الاستدلال ، » و بلكه به زودى قول به تعهّد را ابطال خواهيم كرد و با مؤيّداتى رأى علامت بودن را اثبات مىكنيم . پس از اين راه نمىتوانيد به مقصود برسيد .\r\nدليل دوّم : رجوع به وجدان : در باب علائم شخصيّه كه فردى مىخواهد نامى براى فرزندش اختيار كند وجدانا جريان نام‌گذارى از چه قرار است ؟ و اين پدر چه مىكند ؟ وقتى كار او را تحليل كنيم مىبينيم نخست ذات فرزند را تصوّر مىكند و سپس بنا به سليقه شخصى يا خانوادگى ، لفظ مناسبى را هم تصوّر مىكند سپس در نفس خويش بنا مىگذارد و خود را ملتزم مىكند به اينكه : هرگاه خواست آن معنى را به كسى بفهماند از اين لفظ استفاده كند و وجدانا امر ديگرى در نفس او پديد نمىآيد و بعد هم اين تعهّد نفسانى را با جملهء ( سميّت ولدى هذا عليا ) ابراز و اظهار مىكند .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nنقد اين دليل : به زودى در مناقشات نظريّه تعهّد خواهد آمد كه قبل از تعهّد قلبى ، اعتبار ربط ميان لفظ و معنى است سپس تعهّد و التزام است و سپس به زبان آوردن و اظهار كردن و احتمال اينكه هريك از اين مراحل ، حقيقت وضع باشد وجود دارد و بلكه احتمال اينكه مرحله اظهار و ابراز وضع باشد ، احتمال قوّى و قابل‌قبولى است و نوبت به اختيار نظريّه تعهّد نمىرسد .\r\nدليل سوّم : حكمت وضع : انسان موجودى اجتماعى است و براى تداوم حيات نياز به تعامل و هميارى و همكارى با ديگران دارد و تعامل بدون تفاهم ميسّر نيست و بشر براى تنظيم حيات مادّى و معنوى خود نياز به آلات و ابزارى دارد كه مقاصد و اغراض خويش را با آنها ابراز نمايد و اين آلت و ابزار ، اشاره نخواهد بود زيرا اشاره براى محسوسات هم وافى نيست تا چه رسد به معقولات قهرا آن آلات همين الفاظ خواهند بود كه انسان براى ابراز مرادش ( چه در محسوسات و چه معقولات ) از آنها استفاده مىكند و الفاظ براى هردو بخش وافى است و لذا خداوند انسان را به نعمت بيان اختصاص داده و فرموده :   خَلَقَ الْإِنْسانَ عَلَّمَهُ الْبَيانَ   « 1 » آنگاه از همين غرض وضع استفاده مىشود كه وضع چيزى جز تعهّد و تبانى نفسانى نيست زيرا قصد تفهيم لازم ذاتى وضع به معناى تعهّد است .\r\nنقد اين دليل : از طرفى وضع را به تعهد و تبانى يعنى « كلّما اراد تفهيم ذكر الفظ الفلانى » تعريف كرديد و سخن از اراده تفهيم معنى است و از طرفى غرض از وضع را نيز قصد و اراده تفهيم دانستيد ، پس بايد غايت و ذى الغاية يكى باشد در حالىكه اين دو لازم و ملزوم يكديگر و دو چيزند پس تعريف شما تعريف به غرض است و تا بتوانيم چيزى را به خودش ( نه به آثار و لوازم و اعراض ) تعريف كنيم ، نوبت به اينها نمىرسد .\r\n\r\nنقد نظريّه تعهّد :\r\nعلاوه بر اينكه دلائل اين نظريّه ردّ شد و قول بدون دليل است\r\n\r\n\r\n","description":"","footnote":"\r\n( 1 ) - سوره الرحمان ، آيه 3 و 4 .\r\n","page_name":" 40 ","page_number":40},
  {"content":"\r\n\r\nو قابل‌قبول نيست ، دلايل متعددّى بر ردّ اين نظريّه داريم كه ذيلا اهمّ اشكالات اين راى را مطرح مىكنيم .\r\nاشكال اوّل : خود شما در نقد نظريّه علامت بودن و نظريّه اتّحاد فرموديد كه وضع اختصاص به عالمان و عاقلان و مخترعان و مكتشفان ندارد بلكه اطفال و كودكان نيز وضع دارند ، بلكه حيوانات نيز وضع دارند ، در حالى كه در مورد حيوانات و اطفال و . . . قول به تعهّد و التزام نفسانى معقول نيست ، تعهّد ناشى از تعّقل و خردورزى و آينده‌نگرى است و در مورد حيوانات چنين امرى وجود ندارد .\r\nپس آنها وضع دارند و تعهّد ندارند ، در نتيجه وضع همان تعهّد نيست .\r\nاشكال دوّم : اصولا ميان وضع و تعهّد نسبت عموم و خصوص من وجه حاكم است و در نوع موارد هم وضع هست و هم تعهّد ولى گاهى وضع هست و تعهّد نيست مثل مورد اطفال و حيوانات كه در اشكال قبلى گذشت و مثل اينكه شخص تيمنا و تبرّكا نام على عليه السلام را براى فرزند خويش مىگذارد و مىداند كه تا آخر عمر هم او را با اين نام صدا نخواهد زد در اينجا وضع صورت گرفت ولى تعهّدى نيست . مگر طرفدار نظريّه تعهّد بگويد در اينجا اصلا وضعى نيست كه انكار بديهى نموده و خلاف وجدان سخن گفته است . و متقابلا گاهى تعهّد هست ولى وضع نيست فى المثل در باب كنايات كسى كه ذكر ملزوم نموده و لازم را اراده مىكند ، متعهّد است يعنى بنا دارد بر اينكه از ملزوم لازم را اراده كند و آن را به مخاطب بفهماند ، ولى وضع نيست . و نيز در مجازات شخص متعّهد و ملتزم است و بنا دارد بر اينكه فلان معناى مجازى را بفهماند و قطعا وضعى در كار نيست پس نمىتوان گفت : وضع عبارت است از تعهّد و التزام نفسانى .\r\nاشكال سوّم : از طرفى خود مرحوم آقاى خوئى در تعريف استعمال فرموده‌اند :\r\nجعل الفظ علامة للمعنى كغيره من العلامات « 1 » از طرف ديگر در نظريّه تعهّد تصريح كردند\r\n\r\n\r\n","description":"","footnote":"\r\n( 1 ) - محاضرات ، ج 1 ، ص 208 .\r\n","page_name":" 41 ","page_number":41},
  {"content":"\r\n\r\nكه هرمستعملى حقيقة \" واضع است . بنابراين بايد هراستعمالى هم وضع باشد ، منتهى وضعهاى جزئى و تعهّدات شخصى در برابر وضع نخستين كه وضع كلّى است آنگاه نوعى مناقضه در كلام ايشان مشهود است كه وضع كلى را تعهّد مىدانند و وضع جزئى را علامت بودن در حالى كه كلّى طبيعى به عين وجود افراد و مصاديق موجود مىشود .\r\nاشكال چهارم : بر مسلك تعهّد تقسيم دلالت به تصورى و تصديقى ناتمام است و دلالت منحصر در تصديقى است زيرا در دلالت تصديقى تعهّد و بناگذارى بر اراده معنى از لفظ است و گرنه در تصورّى نيازى به اراده نيست بلكه از شنيدن لفظ از هرلافظى ، معنى در ذهن خطور مىكند . البته طرفداران نظريّه تعهّد از اين امر ابائى ندارند و صريحا مىگويند كه دلالت فقط تصديقى است ولى در آينده ثابت خواهيم كرد كه دلالت تصّورى هم داريم .\r\nاشكال پنجم : به اعتقاد ما داستان وضع الفاظ براى معانى شبيه جريان وضع قانونهاى عرفى و جعل احكام شرعى است ، در باب احكام شرعيّه نخست شارع مقدس فلان كار را تصوّر مىكند ( مثلا نماز را با همه اجزاء و شروط ) سپس تصديق به فايده و مصلحت داشتن او مىنمايد ، سپس شوق به انجام آن از سوى بندگان در مولى پديد مىآيد ( نفس نبوى و ولوى و گرنه ذات حق محّل حدوث حوادث و عروض عوارض واقع نمىشود . ) سپس اراده مىكند كه نماز را بر بندگان واجب كند .\r\nسپس جعل وجوب نموده و مىفرمايد : « اقيمو الصلاة » حال ملاحظه مىكنيد كه مراحل فراوانى طى شد ولى هيچ‌كدام حكم شرعى و مجعول شرعى نام ندارد ، و تنها مرحله اخير نامش حكم شرعى است و اگر شنيده و خوانده‌ايم كه مرحوم آخوند در كفايه براى حكم شرعى چهار مرحله قائل شده و نخستين مرحله را كه مرحلهء ملاك و مصلحت است حكم شأنى و اقتضائى ناميده است . « 1 » از سوى محققّان مورد اعتراض واقع شده و فرموده‌اند :\r\n\r\n\r\n","description":"","footnote":"\r\n( 1 ) - كفاية الاصول ، ج 2 ، ص 35 .\r\n","page_name":" 42 ","page_number":42},
  {"content":"\r\n\r\nحقيقت حكم همان مرحلهء انشاء و تشريع و جعل قانون و به زبان آوردن اقيموا الصلاة و مانند آن است\r\nنظير اين مطلب در باب وضع الفاظ براى معانى هم هست زيرا واضع ، نخست معنى خاص را تصوّر مىكند سپس لفظ مناسبى را تصور مىكند سپس در ذهن خود و در عالم اعتبار ميان آن دو ايجاد ربط و علقه مىكند سپس متعهد مىشود و بنا را مىگذارد كه از اين پس هرگاه خواست اين معنى را بهماند از آن لفظ استفاده كند سپس به زبان مىآورد و مىگويد : فلان لفظ را براى فلان معنى وضع نمودم ،\r\nحال به عقيدهء مرحوم امام خمينى وضع همان مرحلهء سوّم ( اعتبار ربط و علقه ) است و لذا يكى از اشكالات امام راحل بر نظريهء تعهد اين است كه تعهّد متأخر از وضع و از لوازم آن است و تعريف وضع به تعهّد تعريف به لازم الشيئى است نه خود شيئى . « 1 »\r\nو به عقيده مرحوم آقاى خوئى وضع مرحله چهارم است كه تعهّد باشد ، ولى به اعتقاد ما وضع آن مرحله پنجم و اخير است كه ابراز و اظهار مىكند و به زبان مىآورد و مىگويد : « وضعت هذا اللفظ لهذا المعنى » و تا اين نباشد وضعى نيست و گر هم باشد بالقّوه است نه بالفعل يعنى بنا دارد كه لفظ را براى معنى وضع كند و اگر نه فعلا وضعى در كار نيست .\r\nو شاهد ما ملاحظه وضع اسماء اشخاص و مؤسسات و كتب و مجلات و مخترعات و مصنوعات بشرى است فى المثل در اسماء اشخاص ، خداوند به زيد فرزندى داده و هنوز نامى را اختيار نكرده است و فعلا در نظر دارد نام حسن را برگزيند ، وقتى از او مىپرسيم نام فرزندت چيست ؟ اسم كتابت چيست ؟ مىگويد : فعلا نامى اختيار نكرده‌ام ولى بنا دارم طّى مراسمى نام حسن را بگذارم ، ملاحظه مىكنيد كه بنا دارد و تصميم دارد ولى فعلا وضعى و تسميه‌اى در كار نيست و با « وضعت » يا « جعلت » و « سميّت » و . . . به‌وجود مىآيد\r\n\r\n\r\n","description":"","footnote":"\r\n( 1 ) - جواهر الاصول ، ج 1 ، ص 84 و مناهج الوصول ، ج 1 ، ص 58 .\r\n","page_name":" 43 ","page_number":43},
  {"content":"\r\n\r\n( طبق مسلك آقاى خوئى لفظ « جعلت و وضعت » مبرز تعهّد و حاكى از آن و اخبار از ما فى الضمير است ولى طبق مسلك ما « وضعت » انشاء و ايجاد وضع است و همانطور كه با « بعت و ملكت » و . . . انشاء تمليك صورت مىگيرد با « وضعت » نيز انشاء وضع صورت مىگيرد . )\r\nنتيجه : نظريّه تعهّد قابل‌قبول نيست .\r\n\r\nنظريّه حقّ يا نظريّه دلالت :\r\nبه عقيده ما نظريّه علامت بودن لفظ براى معنى قابل‌قبول است و با معناى لغوى وضع نيز مناسبتر است « جعل شئيى لشيئى » زيرا وضع مصطلح هم عبارت است از « جعل اللفظ للمعنى » و در واقع اصولىها وضع را به معناى لغوى كلمه به كار مىبرند و اصطلاح جديدى ندارند و كلّى را در مصداقى استعمال مىكنند . و با تعابير موضوع و موضوع‌له بودن نيز همين معنى انسب است زيرا موضوع‌له يعنى آن معنايى كه لفظ براى او وضع شده و طريق به سوى او است . و اسم را هم كه اسم مىگويند بدان جهت است كه از « سمه » به معناى علامت مشتّق است . و همانطور كه در نظام تكوين همه ممكنات آيه و نشانه و عبارت هستند و حقيقت عالم و معناى هستى را نشان مىدهند . به قول شاعر :\r\n و الكل عبارة و انت المعنى * يا من هو للقلوب مغناطيس \r\nهكذا در عالم الفاظ و كلمات هم الفاظ علامات و نشانه‌هاى معانى هستند و به واسطه آنها به معنى مىرسيم و تنها نكته‌اى كه به نظر مىرسد آن است كه به جاى علامت كلمه دلالت را بگذاريم و در تعريف وضع چنين بگوئيم : « الوضع جعل اللفظ دالّا على المعنى بنفسه » زيرا دالّ بودن يعنى لفظ مستقيم حاكى و كاشف از معنى است ولى علامت بودن گويا واسطه‌اى مىخورد و به واسطه علامت بودن دلالت مىآيد و قيد بنفسه هم براى آن است كه استعمال مجازى خارج شود ، زيرا در مجاز هم لفظ دالّ بر معنى است ولى به كمك قرينه نه به خود لفظ بىقرينه .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nو تعريف ما با تعريف صاحب فصول « الوضع تعيين اللفظ للدلالة على المعنى بنفسه » « 1 » در اين جهت تفاوت دارد كه ايشان دلالت را غرض از وضع دانسته‌اند و تعريف به غرض و فايده نموده‌اند ولى ما دلالت را خود وضع مىدانيم و دلالت وضعيّه هم يعنى دلالتى كه منسوب به وضع است و از وضع سرچشمه مىگيرد و با وضع درست مىشود و كار واضع اين است كه قبلا ميان لفظ و معنى ارتباط و دلالتى نبود و واضع با وضعش اين ارتباط و دلالت را ايجاد نمود و لفظ را دلالت كننده و معنى را دلالت شده قرار دارد .\r\nدر پايان دو تعريف ديگر براى وضع :\r\nالف : مشهور در تعريف وضع فرموده‌اند : « الوضع جعل اللفظ بازاء المعنى او تخصيص اللفظ بالمعنى او تعيين اللفظ المعنى او تسمية المعنى باللفظ او جعل اللفظ علامة للمعنى و . . . » از ديدگاه مرحوم آخوند اين تعريف اشكال دارد زيرا تقسيم وضع به وضع تعيينى و تعينّى از تقسيمهاى مشهور است و طبق تعريف مذكور وضع فقط وضع تعيينى را شامل مىشود و وضع تعينّى را شامل نمىگردد زيرا در وضع تعينّى تعيين و جعل و تخصيصى نيست بلكه در اثر كثرت استعمال و انس ذهنى خود به خود لفظ براى معنى متعّين مىشود . و روى همين اصل مرحوم آخوند تعريف ديگرى دارند كه خواهد آمد .\r\nالبته اين مناقشه قابل‌جواب است زيرا در وضع تعينّى هم جعل و تخصيص هست منتها در تعيينى اين جعل و تخصيص ابتدائى و از سوى فرد يا گروه معينّى صورت مىگيرد و در وضع تعينّى اين تخصيص در سايه كثرت استعمال حاصل مىشود و زيادى استعمال تعيين‌كننده است و در حقيقت منشأ تعيين فرق دارد ، كيفّيت تعيين و نحوه آن متفاوت است .\r\nب : مرحوم آخوند در تعريف وضع فرموده : « الوضع نحو اختصاص للّفظ بالمعنى و ارتباط خاص بينهما » « 2 » يعنى وضع عبارتست از يك نوع اختصاص و ارتباط ويژه‌اى كه\r\n\r\n\r\n","description":"","footnote":"\r\n( 1 ) - 1 - الفصول الغرويه ص 14\r\n( 2 ) - 2 - كفاية الاصول ج - ص 10\r\n","page_name":" 45 ","page_number":45},
  {"content":"\r\n\r\nفيما بين لفظ و معنى وجود دارد ( كه در سايه اين ارتباط از شنيدن لفظ به معناى مورد نظر منتقل مىشويم ) سپس فرموده : و به اين معنى صحيح است تقسيم وضع به تعيينى و تعيّنى زيرا آن ربط و علقه خاص گاهى در اثر تعيين و جعل به وجود مىآيد و گاهى از كثرت استعمال سرچشمه مىگيرد .\r\n( طبق تعريف مشهور وضع به معناى مصدرى كلمه باقى است و صفت فاعل و فعل او و منسوب به او است . ولى طبق تعريف آخوند ، وضع به معناى اسم مصدرى و نتيجة المصدر است يعنى ارتباط خاص كه پس از جعل و قرار دادن ، در عالم اعتبار پديد مىآيد ، نامش وضع است . )\r\nاشكالات تعريف آخوند : از سوى بزرگان فن به اين تعريف اشكالهاى وارده شده كه چند مورد را مىآوريم :\r\n1 - مرحوم امام فرموده‌اند : اين تعريف ، از نوع تعريف به لازم و اثر است زيرا آن ارتباط ويژه از وضع و جعل سرچشمه مىگيرد و تعريف به لازم با امكان تعريف شيئى به خود ذات و ذاتيّات ، مناسب نيست « 1 »\r\n2 - مرحوم آقاى بروجردى فرموده‌اند : تعريف شما مجمل است و در واقع فرار از تعريف است زيرا شما ماهيّت وضع را تبيين نكرديد بلكه به نحو مجمل فرموديد : يك نحوه ارتباطى است بين لفظ و معنى ، امّا چگونه ارتباطى است ؟ بيان نشد و اگر اين صحيح باشد بايد هرچيزى را در عالم به امر مبهم و مجهول تعريف كنيم ، مثلا بگوئيم : عقل يك نوع موجود خارجى است ، نفس يك نحو وجودى دارد ، انسان نوعى موجود خارجى است و . . . و كسى به اين تعاريف ملتزم نيست و براى آنها وقعى قائل نيست . « 2 »\r\nالبته از آنجا كه به عقيده آخوند تعاريف موجود در علم اصول فقه نوعا تعاريفهاى لفظى و شرح الاسمى است لذا اين اشكالها و مانند آنها وارد نيست آرى\r\n\r\n\r\n","description":"","footnote":"\r\n( 1 ) - جواهر الاصول ج ، 1 ص 82 و مناهج الاصول ، ج 1 ، ص 57 .\r\n( 2 ) - نهاية الاصول ، ص 17 .\r\n","page_name":" 46 ","page_number":46},
  {"content":"\r\n\r\nاگر تعريف ماهوى بود جاى مناقشه و چون‌چرا بود\r\n\r\n3 - هدف از وضع چيست ؟\r\nهدف از وضع الفاظ براى معانى عبارتست از تفهيم مقاصد و مرادات به ديگران : از آن رهگذر كه آدمى موجودى مدنى و اجتماعى است نياز به تعامل و همكارى دارد و تعامل و مشاركت مدنى نياز به تفاهم و مفاهمه دارد و راه اولى براى تفهيم آن است كه هركسى خود اشياء خارجى را نزد ديگرى حاضر كند تا وى با يكى از حواس ظاهرى آن را حس و لمس نمايد و مراد او را بفهمد . ولى همه مىدانيم كه اين شيوه عملا چندان كارآيى ندارد و سراسر تكلف و مشقت است و تازه وافى به تمام مرادات هم نيست زيرا بسيارى از امور يا از موجودات خارجى نيستند و يا احضار آنها نزد مخاطب ميسور نيست ( فى المثل امر محال را چگونه در برابر چشم طرف حاضر كند ؟ حقيقت مجرّد را چگونه به مخاطب نشان دهد ؟ كوه دماوند را با چه امكانى نزد او بياورد ؟ و . . . )\r\nو شيوه مفاهمه اشاره‌اى هم كه هرمقصدى را با اشاره چشم و سر و دست به ديگرى تفهيم نمايد ، عملا بسيار ناقص و نارسا است و به درد مفاهيم محال و عدمى نمىخورد ، به درد حقايق مجردّه نمىخورد ، براى محسوسات هم تا حدّى كاربرد دارد و بيش از آن با اشاره قابل‌فهم نيست و لذا بهترين و آسان‌ترين و جامع‌ترين شيوه افاده مراد تكلّم و گفتگو است كه خداوند همه ابزار و امكانات سخن گفتن را به بشر ارزانى داشته و وى تمام مقاصد خويش را با اختراع الفاظ و قرار دادن آنها براى معانى مىتواند مراد خويش را بفهماند و مرادات ديگران را هم بفهمد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\n4 - واضع كيست ؟\r\nوقتى به اثبات رسيد كه دلالت الفاظ بر معانى ذاتى و مقتضاى ذات لفظ نيست بلكه وضعى و به موجب قرارداد است و حقيقت وضع هم عبارتست از جعل الفاظ براى معانى آنگاه اين پرسش مطرح مىشود كه واضع كيست ؟ چه كسى الفاظ را براى معانى قرار داده و ميان هرلفظى با معناى خاصى ايجاد ارتباط و مناسبت نموده است ؟ چهار نظريّه در مسأله وجود دارد :\r\n1 - واضع فرد معيّنى از افراد بشر باشد .\r\n2 - واضع خداوند متعال باشد .\r\n3 - واضع گروه انسانها باشند نه شخص خاصى از آنها .\r\n4 - به مقدار ضرورى كه بشر راه بيفتد و الفاظ را به كار ببرد واضع خداوند است و مازاد به دست بشر جعل شده است .\r\nقبل از بررسى اين اقوال دو نكته را يادآور مىشويم :\r\nالف : اين بحثها نسبت به وضع تعيينى مطرح است كه واضعى دارد و گرنه نسبت به وضع تعيّنى كه در اثر كثرت استعمال پيدا مىشود جاى اين پرسش نيست و معلوم است كه واضع معيّنى ندارد و اصلا واضع ندارد .\r\nب : نسبت به اعلام اشخاص و اسماء كتب و مؤسسات و مخترعات و مصنوعات و . . . نيز بحثى نيست و روشن است كه اينها واضع بشرى دارند و هركدام را شخصى براى معنايى قرار داده است و سخن از وحى و نزول فرشته و الهى بودن نيست و لذا بجا بود در كلمات قوم اين گونه بحث مىشد كه : واضع نخستين براى هر لغت و زبانى كيست ؟ چه كسى زبان تازى را اختراع نمود ؟ چه كسى زبان پارسى را اختراع كرد ؟ و . . . ولى بزرگان اين گونه بحث نكرده‌اند بلكه از توضيحات و احيانا انتقادات و مناقشاتى كه به پاره‌اى از انظار دارند به روشنى فهميده مىشود كه بحث را كلى و عام دانسته‌اند و به صورت كلى بحث كرده‌اند كه واضع كليه الفاظ براى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nمعانى كيست ؟ و تنها مرحوم مظفر در اصول اين تعبير صحيح و دقيق را دارند كه : من الواضع الاوّل فى كل لغة ؟ « 1 » امّا بررسى آراء و انظار :\r\n\r\nنظريّه اوّل :\r\nاين‌كه واضع نخستين در هرزبانى فرد خاصى از انسانها باشد هيچ دليلى ندارد و تنها در كلمات قوم اشاره شده كه واضع لغت عرب فردى به نام « يعرب بن قحطان » بوده ولى ابدا دليلى نياورده‌اند و بلكه قائل آن نيز مشخص نيست و تنها به صورت « قيل » در كلمات اعاظم آمده است و نه تنها دليلى بر اثبات آن نيست بلكه دليل بر نفى و ابطال آن اقامه شده كه در مجموع دو دليل است :\r\n1 - الفاظ فراوان و نامتناهى است ( لا بد منظور نامتناهى لا يقفى است يعنى بالفعل هرزبانى محدود و كلمات آن قابل‌شماره است امّا بالقوّه نامحدود است و قابليّت دارد كه باز هم از حروف الفباى آن استفاده شود و كلمات جديدترى تركيب شود و بر آن زبان افزوده شود . مثل عدد كه هرچه بزرگتر باشد و رقم نجومى داشته باشد باز محدود است ولى مىتوان عدد ديگرى بر آن افزود و رقم بزرگترى را تشكيل داد و به جايى ختم نمىشود ) معانى نيز حدّ و مرزى ندارد و نامتناهى است ( و تنها حقايق خارجى را اگر بخواهيم بشماريم تا صبح قيامت هم ممكن نيست و به قول قرآن كريم :  « وَ إِنْ تَعُدُّوا نِعْمَةَ اللَّهِ لا تُحْصُوها »  « 2 » و نيز به قول قرآن  « قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي »  « 3 » يعنى اگر تمام درياهاى دنيا مركّب باشد و تمام درختان قلم شود و بخواهد كلمات الهى را كه همين كلمات وجودى هستند بنويسد ، درياها تمام خواهد شد قبل از آنكه كلمات الهى به پايان برسد ) و وضع اين همه الفاظ براى معانى براى گروهى از انسانها هم ميسور نيست تا چه رسد به فرد معيّنى از آنها تا او واضع فلان لغت باشد در نتيجه نمىتوانيم بگوييم : واضع شخص\r\n\r\n\r\n","description":"","footnote":"\r\n( 1 ) - اصول فقه ، ج 1 ، ص 9 .\r\n( 2 ) - سوره ابراهيم ، آيه 34 .\r\n( 3 ) - سوره كهف ، آيه 109 .\r\n","page_name":" 49 ","page_number":49},
  {"content":"\r\n\r\nخاصى از انسانها است . اين دليل در كلمات مرحوم ميرزاى نائينين ذكر شده است . « 1 »\r\nنقد اين دليل : استدلال مذكور قابل‌مناقشه است زيرا :\r\nاوّلا قبول داريم كه معانى بسيار و الفاظ فراوان است ولى لزومى ندارد براى تمام آنها وضعى صورت گيرد تا بگوييد : اين غيرممكن است ، بلكه وضع بر اساس نياز است و چون نياز بشر محدود است وضع الفاظ هم محدود و ميسور است .\r\nو ثانيا اگر وضع به صورت دفعى و در يك مجلس يا يك زمان كوتاه انجام مىگرفت جا داشت بگوييد : اين محال است و عادتا از توان بشر خارج است ولى اگر هم فرد خاصى باشد به صورت تدريجى وضع كرده و هيچ محذورى ندارد كه شخصى كه رئيس قومى بوده يا پيامبر آنها بوده يا نماينده آنها بوده طى ده يا بيست سال يا بيشتر به مرور صدها و هزاران لفظ را براى معنى قرار دهد و محالى هم پيش نيايد . پس اين دليل مخدوش است .\r\n2 - اينكه فرد معينّى از انسانها آستين بالا زده و لغت و زبانى را اختراع كرده باشد و پس از وى ميليونها و بلكه ميلياردها انسان در طول تاريخ با آن لغت سخن بگويند ، از حوادث مهم تاريخ بشر است و اگر چنين حادثه‌اى اتّفاق افتاده بود حتما در تاريخ لغات ثبت و ضبط مىشد و به دست آيندگان مىرسيد و امروزىها از او تجليل مىكردند و خيابانها و ميادينى را به نام او ثبت مىكردند و هيچ مانعى از نقل و ثبت آن در تاريخ نبوده و نيست زيرا مسأله سياسى و حكومتى كه نيست بلكه يك امر عادى است و ما مىبينيم حوادث ريزى كه خيلى هم مهم نيست در تاريخ ثبت شده ولى اين مسأله مهم در تاريخ به نام كسى سكّه زده نشده و حتى به صورت خبر واحد هم نقل نشده تا چه رسد به اينكه در حدّ تواتر در تواريخ آمده باشد . از اينجا نتيجه مىگيريم كه چنين چيزى نبوده و واضع معينّى در كار نيست . پس اين رأى باطل است .\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 30 .\r\n","page_name":" 50 ","page_number":50},
  {"content":"\r\n\r\n\r\nنظريّه دوّم :\r\nبيشتر دانشمندان اهل سنّت و به‌ويژه اشاعره ( پيروان ابو الحسن اشعرى ) برآنند كه واضع الفاظ براى معانى خداوند است و اين مهمّ جنبه الهى دارد نه بشرى ، و از دانشمندان اماميّه نيز عدّه‌اى اين مسلك را اختيار نموده‌اند كه از جمله آنها مرحوم محقّق نائينى ( ره ) است « 1 » و صاحب اصول الاستنباط است « 2 » و مرحوم سيد محمد طباطبائى صاحب مفاتيح الاصول است « 3 » كه استاد شيخ اعظم انصارى در حوزهء علميّهء كربلا بوده‌اند . البته ايشان تصريح به اختيار اين رأى ندارد ولى آراء مطروحه را ابطال مىكنند و براى اين رأى نيز شش دليل مىآورند و در چهار دليل مناقشه مىكنند ولى دو دليل را كه دو آيه از قرآن است و بعدا خواهيم آورد مىپذيرند و با تمام وجود از آنها دفاع مىكنند ، از اينجا معلوم مىشود كه نظر خودشان نيز همين است كه واضع خداوند است .\r\n\r\nدلايل اين نظريّه :\r\nاهمّ دلايل اين نظريّه شش دليل است كه مورد بحث قرار مىدهيم :\r\nدليل اوّل : اين دليل از مرحوم ميرزاى نائينى است و عينا همان دليل اوّل نظريّه قبلى است و از راه اينكه الفاظ نامتناهى و معانى هم نامحدود است و براى فرد يا گروه معيّنى وضع اين‌همه مقدور نيست به اين نتيجه رسيده كه پس واضع الفاظ براى معانى خداوندى است كه همه دانا و همه توانا و همه محيط است . « 4 »\r\nنقد اين دليل : پاسخ ما نيز همان دو پاسخ مذكور است مضافا به اينكه در نظريّه چهارم خواهد آمد كه على التحقيق واضع گروه انسانها هستند و به مرور زمان بر اساس نياز الفاظى را وضع مىكنند و چنين چيزى محال نيست و اگر مىبينيد امروزه\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 30 و اجود التقريرات ، ج 1 ، 11 و 12 .\r\n( 2 ) - اصول الاستنباط ، ص 56 .\r\n( 3 ) - مفاتيح الاصول ، ص 3 و 4 .\r\n( 4 ) - فوائد الاصول ، ج 1 ، ص 30 .\r\n","page_name":" 51 ","page_number":51},
  {"content":"\r\n\r\nهزاران هزار واژه داريم و در كتابهاى قطور دائرة المعارف هم قابل‌جمع نيست ، اينها محصول عمر هزاران‌ساله بشر است و يك شبه پيدا نشده تا بعيد بشماريد يا محال عادى بدانيد و به فرمايش آية اللّه شهيد حاج آقا مصطفى :\r\nو كاّن الميرزا توهّم المجتمع البشرى البالغ الى ملايين بلا لغة ثمّ بعد ذلك وضعت اللغات فقال بما قال و الّا فاذا كان وضع اللغات تدريجيّا حسب الحاجات كما نجده اليوم بالنسبة الى الحادثات لما كان يتفّوه بما لا ينبغى . « 1 »\r\nيعنى گويا مرحوم ميرزاى نائينى خيال كرده كه جامعه بشرى كه امروزه به ميليونها نفوس بالغ مىشود تاكنون لغت و زبانى نداشتند و ناگهان اين‌همه لغات و زبانهاى گوناگون پيدا شده ، لذا فرموده : چنين چيزى محال است ( و نتيجه گرفته كه واضع بايد خداوند باشد ) و الّا اگر اين حقيقت را در نظر مىگرفت كه وضع لغات تدريجى و بر اساس نيازها بود ( آنگونه كه امروزه نسبت به پديده‌هاى نوظهور وضع جديد و تدريجى صورت مىگيرد . ) هرگز آن سخن ناشايسته را نمىزدند .\r\nدليل دوّم : اين دليل نيز عينا دليل دوّم نظريّه اوّل است و مرحوم ميرزا از راه اينكه در تاريخ نقل نشده و واضع اگر فرد بشرى بود حتما نقل مىشد . . . به اين نتيجه رسيده كه : پس واضع خداوند است . « 2 »\r\nپاسخ ما نيز همان است كه در نظريّه اوّل اشاره شد و تحقيقا در رأى چهارم خواهد آمد كه بشرى بودن وضع مستلزم معيّن بودن واضع نيست و به تعبير ديگر احتمالات منحصر در دو احتمال نيست كه يكى الهى بودن وضع و ديگرى بشرى بودن آن به معناى مذكور ( معين بودن واضع ) باشد تا شما با ابطال احتمال دوّم ، الهى بودن را استنتاج كنيد بلكه راه سومى وجود دارد كه كاملا طبيعى و معقول است و آن اينكه واضع گروه انسانها هستند كه تدريجا بر اساس حاجت ، وضع از آنها صادر شده است .\r\n\r\n\r\n","description":"","footnote":"\r\n( 1 ) - تحريرات فى الاصول ، ج 1 ، ص 66 - 67 .\r\n( 2 ) - فوائد الاصول ، ج 1 ، ص 30 .\r\n","page_name":" 52 ","page_number":52},
  {"content":"\r\n\r\nدليل سوم : مرحوم ميرزاى نائينى فرموده : دلالت الفاظ بر معانى بىجهت و گتره كه نيست بلكه حتما بايد به جهت وجود مناسبتى باشد كه ميان لفظ و معنى ( مثلا انسان و حيوان ناطق ) وجود دارد و گرنه ترجيح بلا مرجح پيش مىآيد كه محال است ، حال كه با مناسبت شد مىگوئيم : آن مناسبات بر ما مجهول است و ما از پيش خود نمىدانيم كه چه لفظى با معناى انسان ( مثلا ) متناسب است تا همان را وضع كنيم و تنها خداوند عالم به اين مناسبات است . پس تنها او حق وضع دارد و ديگران چنين حقّى ندارند و اصلا امكان آن وجود ندارد و گرنه يا ترجيح بدون مرجّح و يا ترجيح مرجوح بر راجح مىشود كه محال است . « 1 »\r\nنقد اين استدلال : ما نيز قبول داريم كه وضع و دلالت بر اساس مناسبات فيما بين لفظ و معنى است و بدون مناسبت دلالتى نيست ولى لازم نيست يك مناسبت درون‌ذاتى باشد تا بگوييد : غير از خداوند كسى بر درك آن قادر نيست بلكه انواعى از مناسبات متصوّر است كه درك آن براى ما نيز مقدور است و وضع را براى ما انسانها نيز مقدور مىسازد و در بحث از طبيعى بودن دلالت لفظ بر معنى يا وضعى بودن آن ، به اين مناسبات اشاره شد و نيازى به تكرار نيست .\r\nدليل چهارم : اشاعره از اهل سنّت بر اساس مبانى اعتقادى خودشان كه خداوند را فاعل و خالق مستقيم همه‌چيز مىدانند ( و مىگويند عادت الهى بر اين جارى شده كه به دنبال فكر و انديشه علم را ايجاد كند ، به دنبال گردش و چرخش و حركت زبان اصواتى را ايجاد كند و . . . ) على القاعده بايد مسأله وضع الفاظ براى معانى را نيز خدا بدانند نه بشر ، گرچه در لابلاى ادلّه اين نظريّه به اين استدلال اشاره‌اى نشده است .\r\nنقد اين دليل : ولى اين سخن اشكالات عمده عقلى و عقيدتى دارد كه قابل قبول نيست و به بعضى از آنها اشاره مىكنيم :\r\n\r\n\r\n","description":"","footnote":"\r\n( 1 ) - فوائد الاصول ، ج 1 ، ص 31 - 30 .\r\n","page_name":" 53 ","page_number":53},
  {"content":"\r\n\r\n1 - مستلزم انكار قانون عليّت و معلوليّت و نظام سببى و مسبّبى است در حالى كه از نظر فلسفى اصل عليّت اصلى جهان‌شمول است و قابل‌انكار نيست و نقش فاعلهاى مباشرى و قريب را نبايد ناديده گرتفت .\r\n2 - مستلزم انكار اصل سنخيّت ميان علّت و معلول است كه اين اصل نيز از مسلّمات برهانى است و ميان ذات خداوند كه بسيط از جميع جهات است با اين امور جزئى و متغيّر سنخيّتى نيست تا مستقيما به او مستند شود .\r\n3 - مستلزم قول به جبر است كه بطلان آن در بحثهاى كلامى به اثبات رسيده است .\r\nدليل پنجم : به آيه‌اى از قرآن استدلال كرده‌اند كه مىفرمايد :  وَ عَلَّمَ آدَمَ الْأَسْماءَ كُلَّها  « 1 » كيفيّت استدلال : مراد از همه اسماء همه لغات است و خداوند نام همه‌چيز را به آدم ابو البشر عليه السّلام آموخت ( يعنى به او فرمود : اين كوه است ، آن دريا ، آن صحرا است و . . . ) و كلمهء تعليم هم ظهور در تعليم مصطلح و متعارف دارد يعنى فرشته وحى را فرستاد يا اصوات و كلماتى را در هوا و فضا ايجاد كرد و آدم عليه السّلام آنها را شنيد بنابراين خداوند معلّم اسماء و نامها به آدم ابو البشر است پس واضع لغات او است .\r\nصاحب كتاب مفاتيح الاصول در ذيل استدلال به آيه پس از دفع پاره‌اى از اشكالها و پاسخ دادن از برخى پرسشها در پايان دو مؤيّد هم براى استدلال فوق الذكر اقامه نموده است :\r\nالف : سخنان عدّه‌اى از مفسّران را آورده كه كاملترش در تفسير مجمع البيان « 2 » آمده است برخى مثل ابن عباس و مجاهد و سعيد بن جبير و اكثر متأخران گفته‌اند :\r\nخداوند همه اسمها و صنايع و آباد كردن زمين و استخراج معادن و درخت‌كارى و . . . را به آدم آموخت ، برخى مثل ابو على جبائى و على بن عيسى و ديگران گفته‌اند :\r\nخداوند اسامى و نامهاى همه آنچه را كه خلق كرده و خلق نكرده بود به آدم آموخت\r\n\r\n\r\n","description":"","footnote":"\r\n( 1 ) - سوره بقره ، آيه 31 .\r\n( 2 ) - مجمع البيان ، ج 1 و 2 ، ص 76 .\r\n","page_name":" 54 ","page_number":54},
  {"content":"\r\n\r\nآن هم به همه زبانهايى كه بعدها فرزندان آدم با آنها سخن گفتند . برخى مثل ربيع گفته‌اند : خداوند اسماء فرشتگان و نامهاى ذريّه آدم را به او آموخت و . . .\r\nب : پاره‌اى از روايات را مؤيد آورده از جمله اينكه از امام علّى بن الحسين عليه السّلام نقل شده كه خداوند نامهاى همه‌چيز را به آدم آموخت ، و نيز نقل شده كه خداوند نامهاى پيامبران و اولياء خويش و دشمنان خويش را به آدم آموخت و از جناب ابى ذر از رسول خدا صلّى اللّه عليه و آله نقل مىكند كه ابى ذر گفت : يا رسول اللّه پيامبران مرسل به چه چيز فرستاده شده‌اند ؟ حضرت فرمود : كتاب آسمانى ، عرض كردم : كدام كتاب بر آدم نازل شد ؟ حضرت فرمود : كتاب معجم ، پرسيدم : كتاب معجم چيست ؟\r\nفرمود الف ، ب ، ت ، ث ، تا آخر « 1 » .\r\nنقد اين استدلال : مراد از تعليم تكوينى است يعنى خداوند اين آگاهيها را در نهاد و سرشت آدم قرار داد نه اينكه به زبان آورده باشد و از طريق ايجاد صوت يا نزول ملك اين كار صورت گرفته باشد و در خود قرآن كريم واژه تعليم در تعليم تكوينى به كار رفته است آنجا كه در سوره الرحمن مىفرمايد :  « عَلَّمَهُ الْبَيانَ »  « 2 » كه اين تعليم بيان و نعمت نطق و تكلم در مكتب آفرينش به انسان عطا شده و معنايش همان استعدادهاى فطرى است كه در نهاد آدمى به وديعت نهاده شده تا بتواند سخن بگويد و مراد از اسماء هم مجرد نامهاى اشياء ( آن هم بدون معانى و مفاهيم آنها ، چون در آيه كلمه اسماء آمده ولى خبرى از معانى و مسميّات نيست ) نمىباشد .\r\nزيرا در آيات قبل سخن از بزرگترين افتخار بنى آدم يعنى خليفة اللهى او است و اين آيه در واقع بزرگترين ويژگى آدم را كه او را قابل مىسازد براى جانشينى خداوند ، بيان مىكند و آن مقام علم آدم است آنگاه اگر منظور آگاهى از نامهاى اشياء باشد كه فخرى نيست و اين‌قدر مهم نيست كه آدم را خليفه الهى بسازد وانگهى بسيار بعيد مىنمايد كه فرشتگان با عظمت الهى كه ميليونها سال پيش از آدم عليه السّلام هم تدبير امور\r\n\r\n\r\n","description":"","footnote":"\r\n( 1 ) - مفاتيح الاصول ، ص 3 و 4 .\r\n( 2 ) - سوره الرحمن ، 4 .\r\n","page_name":" 55 ","page_number":55},
  {"content":"\r\n\r\nجهان را به فرمان الهى به عهده داشتند حتّى اسم اشياء را هم نمىدانستند .\r\nبنابراين نمىتوانيم بگوئيم : منظور از علم الاسماء همان علم لغات باشد بلكه بايد مطلب خيلى فراتر از اين بوده و متناسب با مقام خلافت الهى باشد و آن عبارتست از آگاهى از حقايق جهان كه آدم و آدميزادگان به لطف خداوند داراى استعداد فوق العاده براى درك حقايق هستى هستند ، و خداوند اين استعداد آدم را به فعليّت رساند و همه اسماء ( حقايق و اسرار جهان هستى ) را به وى تعليم داد و اين آن افتخار بزرگى است كه آدم را جانشين پروردگار مىسازد ، خداوند اين علم را به آدم تعليم كرد تا بتواند از مواهب مادى و معنوى اين جهان در مسير تكامل خويش بهره گيرد . همچنين استعداد نام‌گذارى اشياء را به او ارزانى داشت تا بتواند اشياء را نام‌گذارى كند و در مورد احتياج با ذكر نام آنها را بخواند تا لازم نباشد عين آن چيز را نشان دهد و اين خود نعمتى است بزرگ ، ما هنگامى به اهميّت اين موضوع پىمىبريم كه مىبينيم بشر امروز هرچه دارد به وسيله كتاب و نوشتن است و همهء ذخاير علمى گذشتگان در نوشته‌هاى او جمع است و اين خود به خاطر نام‌گذارى اشياء است و گرنه هرگز علوم پيشينيان به آيندگان منتقل نمىشد .\r\nو در خود كلمات مفسران نيز به اين مطلب اشاره شده فى المثل در مجمع البيان از قول ابن عباس و ديگران نقل شده كه :\r\nانّه سبحانه علّمه جميع الاسماء و الصناعات و عمارة الارضين و الاطعمه و الادوية و استخراج المعادن و غرس الاشجار و منافعها و جميع ما يتعلّق بعمارة الدين و الدّنيا . « 1 »\r\nو نيز از قول بعضى چنين آورده :\r\nو قيل انه تعالى علّمه القاب الاشياء و معانيها و خواصها و هو انّ الفرس يصلح لما ذا و الحمار يصلح لما ذا « 2 »\r\n\r\n\r\n","description":"","footnote":"\r\n( 1 ) - مجمع البيان ، ج 1 و 2 ، ص 76 .\r\n( 2 ) - همان .\r\n","page_name":" 56 ","page_number":56},
  {"content":"\r\n\r\nمرحوم طبرسى فرموده :\r\nو هذا ابلغ لانّ معانى الاشياء و خواصها لا تتغيّر بتغيّر الازمنة و الاوقات و القاب الاشياء تتغيّر على طول الازمنه . « 1 »\r\nملاحظه مىكنيد كه آموزش صنايع و استخراج معادن و درك خواص اشياء و عمران و آباد كردن زمين را در كنار تعليم اسماء و القاب ذكر كرده است و واضح است كه براى تعليم اين امور وحى فرشته‌اى نازل نشده بلكه تعليم تكوينى است و استعداد اين امور در انسان هست و به مرور آنها را به فعليّت مىرساند پس آموزش اسماء و لغات نيز از اين قبيل بوده است و با اين بيان آيه با قول چهارم مناسب‌تر است و نيز در روايتى از امام صادق عليه السّلام مىخوانيم :\r\nانه سئل عليه السّلام عن هذه الآيه فقال : الارضين و الجبال و الشعاب و الاوديه ثم نظر الى بساط تحته فقال : و هذا البساط ممّا علّمه « 2 »\r\nيعنى منظور از اسماء ، كوهها و سرزمين‌ها و دشتها و درّه‌ها است سپس حضرت به زيراندازى كه زير پايشان بود نگاه كردند و فرمود : اين زيرانداز هم از چيزهايى بود كه خداوند به آدم آموخت و پرواضح است كه منظور آموختن اسم اين زيرانداز نبوده بلكه خود آن را آموخت ، كنايه از اينكه بشر استعداد آن را دارد كه تمام اينها را بسازد و ببافد و بمالد و اين تعليم تكوينى است و در نهاد او گذاشته شده است .\r\nمضافا به اينكه وجدانا ما هرروز و هرشب با اسمها و نامهاى جديدى روبرو مىشويم كه براى اشخاص و صناعات و . . . گذاشته مىشود و اسناد اين‌همه نام به خداوند و تعليم او به آدم لغو است و ارزشى براى آدم نيست و بالجمله در داستان آدم ابو البشر از آغاز تا انجام و منجمله در داستان تعليم اسماء هزار و يك نكته سرّى و رمزى وجود دارد كه با اين تفسير و برداشت سطحى و ظاهرى قابل‌حلّ نيست و\r\n\r\n\r\n","description":"","footnote":"\r\n( 1 ) - همان .\r\n( 2 ) - همان .\r\n","page_name":" 57 ","page_number":57},
  {"content":"\r\n\r\nبايد علم آنها را از اهلش گرفت .\r\nدر پايان سخنى از مرحوم طبرسى نقل مىكنيم كه پس از تفسير جملهء بعدى آيه  ( ثُمَّ عَرَضَهُمْ عَلَى الْمَلائِكَةِ )  فرمود :\r\nو بيّن بذلك انّ آدم عليه السلام اصلح لكد خدائيّة الارض و عمارتها لاهتدائه الى ما لا تهتدى الملائكة اليه من الصناعات المختلفه و حرث الارض و زراعتها و انباط الماء و استخراج الجواهر عن المعادن و قعر البحار بلطائف الحكمة و هذا يقوى قول من قال انّه علّمه خواص الاشياء . « 1 »\r\nآنگاه با توجه به اختلاف نظر خود مفسّران در تفسير آيه استفادهء مطلب مورد نظر ( واضع بودن خداوند ) صحيح نيست و « اذا جاء الاحتمال بطل الاستدلال ، » و بلكه احتمال خلاف اين نظر تقويت شد .\r\nدليل ششم : به آيهء ديگرى از قرآن نيز استناد شده كه مىفرمايد :\r\n « وَ مِنْ آياتِهِ خَلْقُ السَّماواتِ وَ الْأَرْضِ وَ اخْتِلافُ أَلْسِنَتِكُمْ وَ أَلْوانِكُمْ »  « 2 » .\r\nكيفيت استدلال : در اين آيه اختلاف زبانها را از آيات و نشانه‌هاى الهى دانسته و واضح است كه مراد از زبانها همين عضو و جارحهء معيّن كه در دهان وجود دارد نيست زيرا اين را كه همه دارند و اگر خود اين آيت الهى بود بهتر بود به سرانگشتان دست مثال بزند كه ميلياردها بشر سرانگشت آنها با ديگران متفاوت است و اهميّت انگشت‌نگارى در دنيا بر همين اساس است و خداوند هم در بيان قيامت به اين لطيفه اشاره كرده كه :  بَلى قادِرِينَ عَلى أَنْ نُسَوِّيَ بَنانَهُ  « 3 » .\r\nپس اين جمله كنايه از گويشها و لغات گوناگون است و اگر اينها مربوط به خدا نبود كه از آيات الهى شمرده نمىشد بويژه اينكه قبل از اين جمله آفرينش آسمانها و زمين را از آيات الهى دانسته كه مستقيما مربوط به خدا است و او خالق آنها است و\r\n\r\n\r\n","description":"","footnote":"\r\n( 1 ) - تفسير مجمع البيان ، ج 1 و 2 ، ص 77 .\r\n( 2 ) - سورهء روم ، آيه 22 .\r\n( 3 ) - سورهء قيامت ، آيه 7 .\r\n","page_name":" 58 ","page_number":58},
  {"content":"\r\n\r\nنيز از پس جملهء موردنظر ، مسأله اختلاف رنگها را از آيات الهى دانسته كه آن نيز فعل خدا است و به وحدت سياق مسأله اختلاف زبانها نيز مربوط به خدا و فعل او است و او است كه براى هرگروهى لغت و زبانى را تأسيس نموده و كلماتى را قرار داده تا با آنها سخن بگويند و مقاصد خويش را بفهمانند .\r\nنقد اين دليل : مسأله آيت خداوند بودن زبانهاى گوناگون مسلم است ولى دليل آن نيست كه واضع خداوند است بلكه با احتمال ديگر هم مىسازد كه واضع بشر باشد و فاعل قريب و مباشرى خود انسانها باشند منتها بشر هرهنرنمايى و قدرت نمايى كه مىكند از آيات الهى است كه چنين استعدادها و توانائىها را در او ايجاد فرموده است و آن تبارك اللّه كه خداوند تنها در قرآن يك بار و يك جا در خلق موجودات بر خود فرموده در مورد خلقت انسان است كه :\r\n ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ .  « 1 »\r\nآرى ، اگر ما به قول معتزله موجوداتى مستقل بوديم و همه‌چيز به اراده و خواست خود ما بود با آيت بودن نمىساخت ولى على التحقيق ما استقلالى نداريم و ربط محض هستيم و حاجت و فقر در سرنوشت و ذات ما نهفته است و از نحوهء هستى ما انتزاع مىشود پس هرهنرى از ما سرزند از آيات الهى است . و از آيهء كريمه اين استفاده نمىشود كه لزوما واضع خداوند باشد « و اذا جاء الاحتمال بطل الاستدلال . »\r\nدلايل ديگر : غير از شش دليل مذكور ، چهار دليل ديگر نيز در كلمات صاحب مفاتيح الاصول « 2 » نقل شده كه خود ايشان هم قبول ندارند و چون اهميّتى ندارد ما از نقل آنها صرف‌نظر مىكنيم . در نتيجه نظريّهء دوّم نيز مردود است .\r\nدر پايان دو نكته را بيان مىكنيم :\r\n\r\n\r\n","description":"","footnote":"\r\n( 1 ) - سورهء مؤمنون ، آيه 14 .\r\n( 2 ) - مفاتيح الاصول ، ص 4 .\r\n","page_name":" 59 ","page_number":59},
  {"content":"\r\n\r\nالف : اشكال نقضى از زبان محقّق عراقى :\r\nثمّ انّه نقول : على قولك « بانّ البارى عزّ اسمه هو الواضع و انّه يلهم المستعملين فى مقام اظهار ما فى ضمائرهم » بانّه هل تجد من نفسك عند تسميتك ولدك انّه اوحى اللّه تعالى اليك او انزل اليك جبرئيل ان سمّه بكذا ام لا بل انت تضع له اسما من الاسامى ؟ ! « 1 »\r\nب : بر فرض كه واضع خداوند باشد ولى او كه جسم نيست و داراى دهان و حلق و حنجره و زبان و لب نيست تا اين كلمات را به زبان آورد و بگويد : من فلان لفظ را براى فلان معنى وضع كردم ، پس نحوهء وضع الهى چگونه است ؟ طرفداران اين رأى گفته‌اند : يا به اين است كه خداوند به پيامبرى از پيامبران وحى كرد و فرشته‌اى فرستاد و از طريق فرشته به او فهماند ، يا از طريق الهام مستقيم به قلب او اين مطلب را القاء كرد و يا اصواتى را در فضا ايجاد كرد كه دالّ بر معانى بودند و انسانهاى نخستين آنها را شنيدند و گرفتند و با آنها سخن گفتند و به آيندگان هم منتقل كردند و در هرحال دلالت الفاظ بر معانى و وضع آنها براى مفاهيم توقيفى است يعنى توقف دارد كه به يكى از طرق مذكور از خداوند به بشر ابلاغ شود ( همانطورى كه عبادات توقيفى است ، احكام شرعى توقيفى است ، اسماء اللّه توقيفى است ، لغات نيز توقيفى است . )\r\n\r\nنظريّه سوّم :\r\nعدّه‌اى مثل ابو اسحاق اسفراينى و ديگران قائل به تفصيل شده‌اند و گفته‌اند :\r\nبه مقدار ضرورت و نياز اوّلى بشر خداوند الفاظى را وضع كرد و به آنها آموخت ولى بيش از آن مقدار را خود انسانها هستند كه كوشش مىكنند و وضع مىكنند و عمده\r\n\r\n\r\n","description":"","footnote":"\r\n( 1 ) - نهاية الافكار ، ج 1 و 2 ، ص 24 - 25 .\r\n","page_name":" 60 ","page_number":60},
  {"content":"\r\n\r\nدليل اينها آن است كه :\r\nاگر بنا باشد تمام الفاظ اصطلاحى باشند ( يعنى خود انسانها آنها را براى معناى خاصّى اصطلاح كرده باشند ، در قبال توقيفى بودن ) و منتهى نشوند به مقدارى كه ضرورى و بديهى و به جعل خداوند باشد يا دور لازم مىآيد و يا تسلسل ( زيرا تا كسى مىگويد : من فلان لفظ را براى فلان معنى وضع كردم ، فورا مىپرسيم مرادت از من چيست ؟ فلان لفظ يعنى چه ؟ فلان معنى يعنى چه ؟ وضع كردم يعنى چه ؟\r\nو . . . و اگر تك‌تك اينها را با كلمات ديگرى بيان كند نقل كلام به آن كلمات نموده و مىپرسيم : منظورت از اينها چيست ؟ و اگر اينها را با همان كلام قبلى تعريف كند كه دور است و اگر با كلام سوم و چهارم و . . . بيان كند كه تسلسل است و هردو محال و باطل است ) و لذا دفعا \" للدور و التسلسل بايد منتهى شود به الفاظى كه توقيفى است و خداوند آنها را قرار داده و اصطلاحى نيست و ربطى هم به بشر ندارد . « 1 » ( نظير آنچه در باب علوم مىگويند كه نه تمام آنها بديهى است تا همگان بدانند و نه همهء آنها نظرى است تا هيچ علمى حاصل نشود بلكه برخى از علوم از بديهيّات است و خداوند در سرشت انسان قرار داده و همانها سرمايهء اكتساب علوم نظرى است و بقيّه علوم و دانشها نيز به آنها منتهى مىشوند تا دور و تسلسل پيش نيايد . )\r\nنقد اين دليل : لزومى ندارد هرلفظى را با لفظ ديگر تعريف و معنى كند تا دور و تسلسل پيش آيد ، بلكه در به دو امر الفاظ و اشارات توأمان به كار مىرفتند و شخصى كه مىگفت : « من » با دست هم به سينهء خود اشاره مىكرد و . . . نظير كارى كه با اطفال انجام مىشود كه با اشارات و تلقينات و كلمات به آنها فهمانيده مىشود و مبسوطا در نظريهء چهارم اين مطلب بيان خواهد شد .\r\n\r\n\r\n","description":"","footnote":"\r\n( 1 ) - مفاتيح الاصول ، ص 4 .\r\n","page_name":" 61 ","page_number":61},
  {"content":"\r\n\r\n\r\nنظريّه چهارم :\r\nگروهى از محققان عالىمقام اصولى از قبيل مرحوم امام خمينى « 1 » و مرحوم آقا ضياء الدين عراقى « 2 » و مرحوم آقاى خوئى « 3 » و مرحوم مظفّر « 4 » و مرحوم بجنوردى « 5 » و ديگران معتقدند كه واضع الفاظ براى معانى انسان است و وضع جنبهء بشرى دارد نه جنبهء الهى ولى نه اين‌كه فرد يا گروه معيّنى از انسانها لغت و زبانى را اختراع كرده و ديگران از آنها پيروى نموده‌اند فرض باطلى است و قبلا در نقد نظريّه نخست ردّ شد بلكه واضع انسانها و افراد بشر هستند و هركدام در اين وضع سهمى و نقشى دارند به اين صورت كه\r\nبشر نخستين در به دو امر هيچ واژه و كلمه‌اى را براى معنايى قرار نداده بودند ، كم‌كم كه نياز پيدا كردند تا با يكديگر تفاهم نمايند و مقاصد خويش را به يكديگر بفهمانند به حكم ضرورت و نياز و بر اساس استعداد و قابليّت فطرى و خدادادى شروع كردند به اختراع و ايجاد كلمات بسيار ساده و بسيط تا با آنها مرادات را به يكديگر بفهمانند به حكم ضرورت و نياز و بر اساس استعداد و قابليّت فطرى و خدادادى شروع كردند به اختراع و ايجاد كلمات بسيار ساده و بسيط و با آنها مرادات را به يكديگر فهماندند و هرچه زمان گذشت و نيازها بيشتر شد و زندگى اجتماعى پيچيده‌تر و بشر داراى تمدّن شد هرروز لغات و كلمات جديدتر قدم به عرصهء گفتار گذاشت و كلمات كاملتر و شفّاف‌تر و منقّح‌تر گرديد و اين روند تكاملى ادامه يافت تا به امروز كه مجموعهء واژه‌هاى يك زبان زنده را اگر بخواهيم در يك دائرة المعارف بزرگ گردآورى نماييم حقيقتا مثنوى هفتاد من كاغذ شود و از حوصلهء زبان‌شناسان و محققّان خارج است و خدا مىداند كه اين روند تكاملى تا كجاها ادامه خواهد يافت و صدها يا هزاران سال ديگر زبانها به چه مرزى از تكامل\r\n\r\n\r\n","description":"","footnote":"\r\n( 1 ) - جواهر الاصول ، ج 1 ، ص 78 .\r\n( 2 ) - نهاية الافكار ، ج 1 و 2 ، ص 24 و 25 .\r\n( 3 ) - محاضرات ، ج 17 ، ص 36 .\r\n( 4 ) - اصول فقه ، ج 1 و 2 ، ص 9 و 10 .\r\n( 5 ) - منتهى الاصول ، ج 1 ، ص 14 .\r\n","page_name":" 62 ","page_number":62},
  {"content":"\r\n\r\nخواهند بود . بنابراين پيدايش الفاظ و كلمات و لغات گوناگون و نشوونماى آنها كاملا امرى طبيعى است .\r\n\r\nدلايل اين مدّعا :\r\n1 - اثبات مدّعا به ابطال دليل خصم : پس از آنكه ساير نظريّات مورد نقد واقع شد و سستى آنها به اثبات رسيد طبعا راه منحصربه‌فرد همين راهى است كه در نظريّه چهارم ارائه شد .\r\n2 - سيره مستمّره : اگر ما وضع امروز بشر را ملاحظه كنيم مىبينيم هرروز و هر لحظه در گوشه و كنار عالم الفاظ و واژه‌هاى جديدترى به فرهنگ لغات افزوده مىشود ، نويسنده‌اى ، كتابى مىنويسد براى آن اسمى مىگذارد ، هنرمندى هنرنمائى مىكند و براى تابلوى نقاّشى خود اسمى مىگذارد ، مخترعى اختراع مىكند و نامى براى وسيله خود مىنهد ، پدرى فرزندى پيدا مىكند و اسمى انتخاب مىكند و . . .\r\nپس واژه‌هاى جديد الاحداث به فرد خاصى منتسب نيست و هركدام به فردى از انسانها نسبت دارد و در مجموع گروه انسانها واضع‌اند ، اگر ما همين شيوه را در اعصار و قرون گذشته جستجو كنيم مىبينيم صد سال پيش نيز وضع همين بود و متناسب با آن زمان صناعات و اختراعات و كتب و مجلات و غيره بود و هركدام اسمى داشت ، دويست سال قبل نيز چنين بود ، هزار سال قبل هم مطلب همين بود و بالاخره حدس قطعى پيدا مىشود كه از روز نخست مطلب بدين‌صورت پيدا شده و هرفردى لفظ يا الفاظى را به فراخور حال و به مقتضاى نياز وضع كرده و با آنها تفهيم مقاصد مىكردند .\r\n3 - نظام حاكم بر جهان طبيعت نظام تكاملى است و طبيعت يكپارچه سيلان و تغيير و تحوّل است و از قوّه محض شروع شده و تا فعليّت محض پيش مىرود و\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nهمه شؤون زندگى مادّى و طبيعى بشر از علوم و دانشها ، صنايع و اختراعات ، خوراك ، پوشاك ، مسكن ، نوشتار ، ابزار و وسائل مورد نياز زندگى و . . .\r\nتماما از صفر شروع شده و به طرز معجزه‌آسايى شتابان به‌پيش مىرود ،\r\nروى اين اصل نظام سخن و كلام نيز كه از عالم طبيعت است و كيف مسموع است از اين قانون مستثنى نيست و دليل بر استثناى آن نداريم پس آن نيز از صفر شروع شده و روز اوّل انسان هيچ لفظى نداشت و شروع به ايجاد كرد و نيازها مثل بقّيه جوانب حيات او وادارش كرد تا بناى عظيم سخن و گفتار را پىافكند و امروز بر قلّه بلند سخن بنشيند و اميران سخن در ميان قافله بشر پرتوافشانى نمايند و خداوندان كلام هرروز خلق جديدى داشته باشند .\r\n( البته دلايلى كه ذكر شد در كلمات صاحبان اين نظريّه مطرح نشده و نگارنده اين بيانات را در تاييد و تثبيت اين نظريّه كه مورد قبول است بيان كرد . )\r\nدر كلام طرفداران اين نظريّه تشبيهات جالبى صورت گرفته كه در تأييد اين نظريّه نقل آنها خالى از لطف نيست :\r\n1 - كارى كه اطفال مىكنند كه وقتى مىخواهند مقاصدشان را به والدين بفهمانند كلماتى را به صورت ناقص و نارسا تركيب كرده و با آنها مرادات را مىفهمانند و روزبه‌روز كه زبان باز مىكنند الفاظ كاملترى را ادا مىكنند و با آنها مقاصدشان را مىفهمانند ، انسان‌ها نيز در آغاز بسان كودكان بودند كه تازه راه و رسم سخن گفتن و استفاده از كلمات را تجربه مىكردند و كم‌كم لغات بهتر و بيشترى پديد آمد تاكنون ، پس پيدايش الفاظ و ارادهء معانى خاص از آنها و دلالت آنها بر مرادات كاملا طبيعى بوده و به فرمودهء مرحوم آقاى خوئى : حتى اگر كودكان در مناطقى زندگى كنند كه خالى از سكنه است و با هيچ بزرگترى تماس نداشته باشند كه الفاظ را از او بگيرند و او به آنها تلقين كند باز خواهيم ديد كه وقتى بزرگ شوند و قدرت تكلّم پيدا كنند به يك لغت و زبانى كه خود اختراع مىكنند سخن\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخواهند گفت . « 1 »\r\n2 - در كلام امام راحل مقايسهء جالبى صورت گرفته و آن اينكه : انسانها در آغاز حيات و زندگى خود بر روى كرهء زمين باديه‌نشين بودند و از حيث حيات و معيشت و روابط اجتماعى در غايت بساطت و ساده‌گى بودند و نياز آنها به ابراز مقاصد هم خيلى محدود بود و لذا هم‌اكنون هم اگر انسانهاى باديه‌نشين را با ساكنان قريه‌ها و مجتمع‌هاى كوچك مقايسه كنى خواهى ديد كه آگاهى باديه‌نشينان به لغات و واژه‌ها كمتر از اهل قريه است ، و اهل قريه‌ها كمتر از شهرنشينان و ساكنان بلاد صغيره كمتر از بلاد كبيره و . . . . « 2 »\r\n3 - اگر انسان بزرگ‌سال و قادر به تكلّم را فرض كنيم كه در منزل يا محل كار يا مزرعه و غيره تنها باشد چه بسا ساعتها و روزها بگذرد و او حتى كلمه‌اى بر زبان نياورد چون ضرورتى احساس نمىكند و نيازى نيست و كسى نيست تا مقاصد خويش را به او بفهماند ولى همين‌كه مصاحبى يافت زبان باز مىكند و شروع به سخن مىكند و صدها و هزاران كلمه از او صادر مىشود و هرچه مصاحب‌ها بيشتر باشند سخن بيشتر و متنوع‌تر خواهد بود و بشر نخستين شبيه انسان تنها و بلكه واقعا تنها بود و نياز وادارش كرد تا از منبع جوشان و بىپايان كلام و سخن مدد بگيرد . ( اين تشبيه از نويسنده است ) .\r\n\r\nعقيدهء مؤلّف :\r\nبه نظر ما نيز همين رأى چهارم صحيح است ، و آن را به اين‌گونه تقرير مىكنيم :\r\nنخست اعلام شخصيّه و اسماء اشخاص را جدا مىكنيم زيرا نسبت به اينها كاملا هويدا است كه وضع بشرى است و واضع خود پدرها و مادرها هستند كه براى فرزندانشان نامى وضع مىكنند و كسى به مخيلّه‌اش خطور نكرده كه در اين رابطه از عالم بالا به او وحى يا الهام شده باشد يا فرشتهء وحى بر او نازل شده باشد\r\n\r\n\r\n","description":"","footnote":"\r\n( 1 ) . محاضرات ج 1 ، ص 37 - 38 .\r\n( 2 ) . جواهر الاصول ، ج 1 ، ص 78 - 79 .\r\n","page_name":" 65 ","page_number":65},
  {"content":"\r\n\r\nبلكه بر اساس مشورت و ملاحظات و مناسباتى هركسى به سليقهء خويش اسمى را اختيار مىكند و در اين بخش قطعا وضع جنبهء بشرى دارد .\r\nو در اسماء اجناس و ماهيّات نيز آندسته كه مربوط به مؤلفّات و مصنّفات و صناعات و مخترعات هرعصر و نسل است مثل اعلام شخصيّه است كه خود نويسنده يا صنعتگر و مخترع و هنرمند اسمى را براى كتاب يا اختراع خويش مىگذارد و باز جاى ترديد نيست كه وضع جنبهء بشرى دارد و اين امرى وجدانى است و نياز به اقامهء برهان ندارد .\r\nانّما الكلام در اسماء اجناس و ماهيّات و حقايق خارجى و طبيعى و تكوينى است ( مثل آب ، آتش ، هوا ، انسان ، اسب ، كبوتر و . . . ) كه واضع نخستين اين اسمها در هرلغت و زبانى چه كسى است ؟ آيا خداوند است ؟ يا خود انسانها هستند ؟\r\nبه عقيدهء ما خود انسانها هستند كه از صفر شروع كرده‌اند و اندك‌اندك كاروان عظيم الفاظ و كلمات را به‌وجود آورده‌اند ، البتّه نسبت به انسانهاى قبل از حضرت آدم ابو البشر كه هزاران سال و بلكه صدهاهزار سال و بلكه ميليونها سال پيش روى زمين زندگى مىكردند فعلا بحثى نيست و ما هيچ دليل عقلى و برهانى يا نقلى و تعبّدى نداريم كه آنها چگونه بودند و اصولا سخن مىگفتند يا نه ؟ تنها از زبان باستان‌شناسان و زبان‌شناسان مطالبى نقل شده كه در ادامه خواهيم آورد .\r\nولى نسبت به انسانهاى فعلى كه نسل آنها به حضرت آدم عليه السّلام مىرسد و حدّاكثر ده‌هزار سال است كه روى زمين زندگى مىكنند اگر نظريّهء ترانسفورميسم ( اعتقاد به تغيير و تحوّل انواع ) را بپذيريم كه از سلّول شروع شده و تدريجا تكامل يافته تا به اين مرحله از وجود رسيده ، بايد گفت رشد زبان و پيدايش آن نيز بر اساس قانون تكامل بودن و تدريجا به اين مرحله رسيده و دقيقا مثل كودكى است كه تازه از مادر متولد مىشود و تدريجا رشد مىكند .\r\nو اگر نظريّهء فيكسيسم ( ثبوت‌گرائى يا اعتقاد به ماندن ، بىحركتى و عدم\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nتغيير ) را بپذيريم و بگوئيم : حضرت آدم به صورت اعجاز پديد آمدند نه حكم قانون تكامل بلكه يك جا خداوند گل آدم را سرشت و پيكر او را ساخت سپس روح الهى در او دميده شد ، باز مانعى ندارد كه بگوئيم : حضرت آدم نخست هيچ كلامى نداشت و سخنى نمىگفت و تدريجا و پس از مدتّها كه نياز پيدا شد تا با همراه و همسرش حضرت حوّا سخن بگويد يا با فرشتگان الهى سخن بگويد شروع به ايجاد و اختراع الفاظ نمود و كم‌كم لغات گوناگون پديد آمد .\r\nو اصولا همان‌طور كه اگر واضع شخص خاصّى بود حتما نامش در تاريخ ثبت مىشد و به دست ما مىرسيد ، هكذا اگر واضع خداوند بود حتما در قرآن كريم از اين نعمت كم‌نظير ياد مىكرد ، خدايى كه در جاىجاى قرآن از انواع نعمتها يادآورى مىكند ، حتّى در يك جا از اين مطلب سخن نگفته كه ما به شما الفاظ را آموختيم و طرز وضع آنها را براى معانى ايجاد كرديم ، واضع ما هستيم ، جاعل و موجد ارتباط ميان الفاظ و معانى ما هستيم و . . . و از عدم بيان آن مىفهميم كه چنين چيزى اصلا نبوده است بلكه بشر تدريجا به مقتضاى نياز اين الفاظ را آفريده و از آنها معانى خاصى را اراده كرده است و دلايل مطلب همان است كه قبلا در تثبيت نظريّهء چهارم آورديم .\r\nدر اينجا كلامى را از مقدّمه كتاب فرهنگ نوين مىآوريم كه بيان مىكند كه از نظر علمى هم مطلب از اين قرار است و ميليونها سال گذشت تا بشر تدريجا اين الفاظ را پديد آورد :\r\nانسان در روز نخست از صداهاى طبيعى موجودات زنده تقليد مىكرد و طى ميليونها سال فاقد نيروى كلام بود و طبق آخرين تحقيقات و پژوهشهاى علمى نيروى گويائى در دوران سوّم زمين‌شناسى در او پيدا شده است . . . در آن روزگاران و در محيطى كه طبيعت آن را به زيور كوهها و حيوانات درنده ، جنگلهاى انبوه و درختان كهن ، گلها و گياهان زيبا و پرندگان خوش‌الحان ، رودها و درياها ، مرغزارها و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nچشمه‌سارها ، آراسته بود ، انسان به صورت يك موجود وحشى زندگى مىكرد ، برهنه و عريان بسر مىبرد ، بساط زمين را فرش و آسمان نيلگون را روپوش خود قرار مىداد و براى ادامهء زندگى و سير كردن شكم خويش به جمع‌آورى ميوه‌هاى جنگلى و شكار حيوانات و درندگان مىپرداخت و كنج غارها را كلبه و پناهگاه خود مىساخت . . . بشر در دوره‌هاى نخستين زندگانى خود ، اشارات و اقسام صداها را ( مانند لال‌ها و كنگ‌ها ) به كار مىبرد ، ولى در صحنهء تنازع بقا و كشمكش زندگانى لغات صوتى رفته‌رفته بر لغات اشارى برترى يافت زيرا صوت براى تعبير از مقصود و فهماندن مطلوب بهتر و آسان‌تر مىنمود و لغات صوتى در تاريكى شب و روشنائى روز قابل‌تفاهم بود ، در حالى كه اشارات فقط در روشنائى روز به كار مىرفت و با آنكه آثار لغات اشارى بر اثر عامل وراثت هنوز در طبيعت انسان باقى مانده ولى لغت صوتى با مرور زمان صورت طبيعى به خود گرفت . . . گرفتگى زبان انسان در عصر توحش كم‌كم از ميان رفت و نيروى نطق جايگزين آن گرديد و انقلاب بزرگى در عالم طبيعت پديدار گشت و پيروزى بزرگى نصيب انسان شد . در نتيجه با پيشرفت ادوات صوتى كه طبيعت طى ميليونها سال آماده ساخته بود ، دوران كنگى و بىزبانى انسانها سپرى گشت ، آنگاه براى آنكه از حدود بيان صوتى ساده قدم فراتر نهد ، عصرهاى طولانى را پشت سر گذارد تا آنكه لغت از مرحلهء سادهء صوتى به مرحلهء لفظى وارد گشت و بيانات صوتى به صورت الفاظ جدا و مستقل يعنى به شكل حكايت لفظى و بيان معنوى درآمد . در اين مرحله الفاظ همچنان جامد بود و تفاوتى ميان اسم و فعل و حرف وجود نداشت . مثلا يك لفظ گاهى براى اسم و زمان براى فعل وقتى به جاى حرف به اقتضاى موقع ، به كار مىرفت سپس تفاوت ميان اسم و فعل و حرف پديد آمد و با از ميان رفتن برخى الفاظ ، حروف و ادوات تازه براى حكايت از معانى به كار رفت و چيزى نگذشت كه دامنهء اشتقاق كلمات به تناسب پيشرفت زندگانى مادى گسترش يافت و مشخصات شماره و جنس نمايان\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nگشت ، تا آنكه لغات به آخرين مرحلهء ترقّى خود رسيدند . همان‌طور كه حيوان و گياه از ذرّهء ناچيزى به‌وجود آمده و طبق ناموسى نشو و ارتقاء مدارجى را طى كرده‌اند ، لغات نيز از يك اصل و ريشه سرچشمه مىگيرند و تمام زبانهاى دنيا از يك هسته مركزى اشتقاق مىيابند و اصل تنازع بقا در ميان آنها جارى مىباشد . يعنى ضعيف محكوم به مرگ و قوى جانشينى آن مىگردد و خلاصه چنان كه با چشم مىبينيم ، با گوش مىشنويم و تقريبا احساس مىكنيم ، دگرگونى در عالم زندگى و عالم لغات يكسان است ، و اصل انتخاب طبيعى و بقاى اصلح در مورد آنها سارى و نافذ است . . . « 1 »\r\n\r\nفرمايشات شهيد صدر در بحوث : « 2 »\r\nجناب ايشان با اين‌كه طرفدار بشرى بودن وضع هستند ، معذلك چهار اشكال به اين نظريّه دارند و در واقع چهار پرسش از طرفداران اين رأى دارند و به تعبير خودشان اين چهار امر باعث مىشود كه ما اين نظريّه را بعيد و دور از حقيقت بدانيم و آنها عبارتند از :\r\n1 - اگر الهام الهى نبود و ذات حق در مسألهء وضع الفاظ براى معانى دخالت نداشت چگونه بشر نخستين كه اهل سخن و گفتار نبود ناگهان متوجه شد كه چنين امكاناتى در اختيار او است و مىتواند از الفاظ و گفتار استفاده كند و آنها را در برابر معانى قرار دهد ؟ چه عاملى انسان را به اين امكان متنبّه ساخت ؟ لابدّ با الهام و عنايت خداوند بوده كه به قلب بشر اين امر را القاء نموده و گرنه چگونه ممكن است انسان اوليّه خود به اين مطلب پىبرده باشد ؟ !\r\n2 - در باب حقيقت وضع آرائى بسيار دقيق مطرح شد ( از قبيل : ايجاد ملازمهء\r\n\r\n\r\n","description":"","footnote":"\r\n( 1 ) . فرهنگ نوين عربى - فارسى ، مقدّمهء كتاب ص 2 - 4 .\r\n( 2 ) . بحوث فى علم الاصول ص 85 - 86 .\r\n","page_name":" 69 ","page_number":69},
  {"content":"\r\n\r\nواقعى ، ايجاد اتحاد و هو هويّت ، علامت قرار دادن لفظ براى ارادهء معنى ، تعهّد و التزام نفسانى و . . . ) و اين آراء وجود يك مرحله‌اى از تطوّر اجتماعى و تحوّل فكرى و تمدّن فرهنگى را مىطلبد كه بشر به درجه‌اى از رشد و آگاهى و انديشه رسيده باشد كه اين دقايق را حل‌ّوفصل كند در حالى كه بشر نخستين داراى اين مرتبه از نضج و شكوفايى فكرى و خلاقيّت نبود و اين مراحل بعدها در طول زندگى حاصل شد در حالى كه بشر اوّلى نيز وضع و مكالمهء داشته است و اگر وضع اين است پس بايد نسل‌ها از انسان گذشته باشد و به اين مرتبه رسيده باشد پس انسانهاى قبلى چگونه مقاصد خويش را به يكديگر مىفهمانيدند ؟ !\r\n3 - گيرم كه بشر نخستين داراى چنين قدرتى بود كه اين دقايق را حل‌ّوفصل كند و اين قضاياى عميق را بفهمد ولى اگر الهام الهى را منها كنيم چگونه بشر متوجّه شد كه از طريق استخدام الفاظ مقاصدش را به ديگران بفهماند و چگونهء انسانها بر اين طريقه اجماع و اتفاق كردند كه با اين شيوه تفاهم كنند نه با اشاره و رمز ؟ !\r\n4 - ما مىبينيم يك مجموعهء بزرگى از انسانها ( مثلا عرب‌زبانها يا فارسىزبانان ) بر لغت معيّنى اتّفاق‌نظر دارند ( مثلا بر آن جسم سيّال رطب كلمهء ماء يا آب را اطلاق مىكنند . ) حال اين توافق و اجتماع و اتفاق‌نظر چگونه پيدا شد ؟ آيا تصادفا خودبه‌خود به ذهن همگان اين مطلب خطور كرد كه مناسب‌ترين لفظ براى اين معنى كلمهء ماء است ، براى معناى ديگر كلمهء هوا است و . . . ؟ يا اينكه روز اوّل اين مطلب به ذهن يكى از آنها خطور كرد و نزد يكى از آنها اتّفاق افتاد و ديگران از او پيروى كردند و به قرار او ملتزم شدند ؟ احتمال اوّل طبق محاسبهء احتمالات ، صفر ( و بلكه بىنهايت ضعيف است ) و قابل‌قبول نيست . احتمال دوّم هم با وضع انسانهاى ما قبل لغت ابتدائى مناسب نيست زيرا آنها حالت تبعيّت از رئيس قبيله و شيخ عشيره نداشتند و اين امور را نمىفهميدند و اين امور در تاريخ بشر بسيار پس از پيدايش لغت و زبان و گويش پديد آمده است .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nاينها امورى است كه بشرى بودن وضع را بعيد ساخته و الهى بودن آن را تقويت مىكند . سپس مرحوم شهيد صدر برابر نظريّه خاص كه در باب وضع دارند « 1 » بشرى بودن وضع را تبيين مىكنند ( كه ما كارى به نظريّهء ايشان در باب وضع نداريم و قبلا نيز در بيان حقيقت وضع آن را بحث نكرديم )\r\nدر پايان مىفرمايد : با اينكه طبق نظريّهء خود بشرى بودن وضع را توضيح داديم ولى هرگز برهان قاطعى بر نفى الهى بودن وضع نداريم بلكه اين احتمال كماكان وجود دارد كه پيدايش لغت و زبان و تكلّم و استفاده از الفاظ به دخالت خالق انسان و الهام و عنايت ويژهء او باشد ، به اين نحو كه خداوند به نخستين انسان يعنى آدم ابو البشر الهام كرد و اسماء و الفاظ را به او تعليم فرمود ( اشاره به آيهء و علّم آدم الاسماء كلّها ) و كيفيت استخدام الفاظ را به او آموخت كه در مقام نقل افكار و خاطرات خويش به ديگران از آنها مدد بگيرد . و نه تنها اين احتمال وجود دارد بلكه برابر پاره‌اى از نصوص دينى اين فرضيّه مناسب‌تر است و آن نصوص ، آياتى از قرآن كريم است كه داستان سرگذشت آدم و همسرش را بيان مىكند كه اصلا پيش از هبوط به دنيا و زندگانى دنيا آن هنگام كه در بهشت بسر مىبردند آگاه به كلمات بودند و توان محاوره و مكالمه داشتند خداوند با آنها سخن مىگفت :  « قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ وَ كُلا مِنْها . . . »  آدم با فرشتگان سخن گفت :  « فَلَمَّا أَنْبَأَهُمْ بِأَسْمائِهِمْ . . . »  شيطان با آن دو سخن گفت و . . . كه اين داستان در چندين سوره قرآن بيان گرديده است « 2 » و اين‌همه بدون فرضيّهء الهام ربّانى و عنايات خداوندى قابل‌قبول نيست . و همين نصوص مورد استناد بعضى ديگر از دانشمندان قرار گرفته است . « 3 »\r\nنقد اين سخنان : به عقيدهء ما تمام اين فرمايشات قابل‌جواب است و با دقّت در بيانات مذكور دربارهء نظريّهء چهارم ، جواب اينها داده مىشود و به اجمال تمام\r\n\r\n\r\n","description":"","footnote":"\r\n( 1 ) . بحوث فى علم الاصول ص 81 - 84 .\r\n( 2 ) . بحوث فى علم الاصول ص 81 - 84 .\r\n( 3 ) . اصول استنباط ص 56 .\r\n","page_name":" 71 ","page_number":71},
  {"content":"\r\n\r\nمراحل كلام شهيد صدر را نقد مىكنيم :\r\nامّا پرسش اوّل ايشان : بشر به حكم استعداد فطرى و خدادادى و بر اساس نياز و ضرورت متوجّه شد كه چنين امكانات عظيم بالقّوه‌اى دارد و مىتواند از الفاظ استفاده كند ، همان‌گونه كه بر اساس همين استعداد و نيازها كه موجب شكوفا شدن استعدادهاى نهفته مىگردد ، بشر موفق به اين‌همه صناعات و اختراعات و پيشرفتهاى علمى و تكنولوژى گرديده است و كسى نمىتواند بگويد : مخترع صنعت هواپيمايى خدا است يا كاشف الكل خدا است و . . . كه مستقيما و بالمباشره الهى باشند آرى به يك معنى همه‌چيز ملهم از الهام الهى است و طبق بينش توحيدى ذات حق در همهء شؤون زندگى انسان دخالت دارد و تأثير از او است ولى اينها موجب نمىشود كه ما نقش و سايط و فاعلهاى قريب و مباشرى را ناديده بگيريم و همانند اشاعره فاعل مستقيم و مباشرى را در همه‌چيز خدا بدانيم كه فاعليتها طولى است و خود ما و فعل ما و از جمله سخن گفتن ما تحت تأثير مشيّت و اذن و قدرت و ارادهء حكيمانهء او قرار داريم و اگر منظور شهيد صدر و مرحوم ميرزاى نائينى اين مطلب باشد كه بحثى نيست و نزاع لفظى خواهد بود ولى با تصريحات ميرزا سازگار نيست و نزاع كماكان معنوى و واقعى است .\r\nو امّا پرسش دوّم ايشان : اين نظريّات دقيق در واقع تفسير علمى يك واقعيّت خارجى و تحليل آن امر ارتكازى است كه در ذهن و روح و جان انسان مرتكز بوده و همان‌گونه كه احساس مىكرد با اشاره و غيره مقاصدش را بفهماند با لفظ هم مقاصدش را فهمانيد و ما در مقام بيان آن امر بديهى و طبيعى و ارتكازى ، دچار عبارات دشوار و پيچيده مىشويم ( كما اينكه بشر همواره با زمان و مكان و جسم و . . . سروكار دارد و اينها براى او امورى واضح و بديهى هستند ولى همين مسائل وقتى به دست فلاسفه و دانشمندان مىافتد آراء عجيبى دربارهء آن ابراز مىكند و مثلا براى زمان از مرتبهء خدائى تا مرز موهوم و خيالى بودن و واقعيّت نداشتن زمان ،\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nرأى و نظر صادر مىكنند . )\r\nو امّا پرسش سوّم ايشان : بشر به حكم استعداد فطرى و بر اساس استفاده از آسان‌ترين راه كه همواره در دستور كار بشر است و تاكنون هم پيوسته تلاشهاى دانشمندان و مخترعان براى اين است كه از كمترين امكانات بيشترين استفاده را بكنند ( استفادهء بهينه از وقت و غيره ) راه الفاظ را انتخاب كرد چون احساس فطرىاش به او مىگفت كه اين راه عمومىترين و كم‌هزينه‌ترين راه است و تنفّس كه ضرورت حيات است همراه با تنفّس ، صداها و كلمات و حروفى را هم در هوا ايجاد كند تا در همه‌حال مرادش را بفهماند . پس اين هم منافاتى با بشرى بودن وضع ندارد .\r\nو امّا پرسش چهارم ايشان : ما احتمال ثانى را برمىگزينيم و مىگوئيم :\r\nاوّلا لزومى ندارد قبيله و عشيره‌اى باشد و بزرگ خاندان تصميم بگيرد و ديگران پيروى كنند بلكه كافى است كه نيازها وادارشان كند تا تن به قرار ديگران بدهند و چنان‌كه اشارات ديگران را علامت مىدانند و الفاظ ديگران را نيز علامت معنى بدانند و بپذيرند .\r\nو ثانيا در ميان مورچه‌ها و زنبورها و بسيارى از حيوانات اجتماعى قانون و رئيس و اطاعت وجود داشته و دارد مگر بشر نخستين از آنها كمتر بوده و از كجا كه حضرت آدم كه پيامبر الهى هم بود رئيس و بزرگ خاندان خويش نبود و الفاظى را او تدريجا قرار نداد ؟ ! پس اين استبعادات هيچ‌كدام قابل‌قبول نيست و بشرى بودن وضع را ابطال نمىكند ، ضمن اين‌كه ما فرزند دليل هستيم ( نحن ابناء الدليل ) و صرف استبعاد كه مشكلى را حلّ نمىكند .\r\nو اين‌كه ايشان در ادامه فرمودند : ما هيچ برهان قاطعى بر نفى الهى بودن وضع نداريم ، پاسخش آن است كه اين مسألهء عقلى و فلسفى نيست كه برهان بطلبد ، بلكه يك مطلب تاريخى است كه با وجدان و تجربه و دانش باستان‌شناسى و شواهد\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nديگر قابل‌اثبات است كه ما قبلا از همين طرق استفاده كرديم و بشرى بودن وضع را اثبات كرديم .\r\nو اين‌كه ايشان مسألهء الهام الهى و تعليم اسماء به آدم عليه السّلام را عنوان كردند . . . ما قبلا اين مطالب را در دليل چهارم از ادلّهء طرفداران الهى بودن وضع آورديم و مبسوطا جواب داديم كه منظور تعليم لغات و الفاظ نيست .\r\nو اين‌كه شهيد صدر در پايان به استناد پاره‌اى از نصوص ، الهى بودن را تقويت كردند ، بايد گفت : در مسألهء وضع و واضع كه يك مسأله تعبّدى شرعى نيست ، نتوان به ظواهر برخى آيات استناد كرد و به صرف اين‌كه تعبير به « قال و قلنا و . . . » شده اينها را حمل كرد بر مكالمهء لفظى و اينكه واقعا گفتارى صورت گرفته است بلكه اين آيات همانند آيهء فطرت ، آيهء ميثاق ، آيهء عرض امانت بر آسمانها و زمين و آيهء  « فَقُلْنا لَهُمْ كُونُوا قِرَدَةً خاسِئِينَ » *  و آيهء   « قُلْنا يا نارُ كُونِي بَرْداً وَ سَلاماً عَلى إِبْراهِيمَ وَ . . . »   خيلى دقيق و عميق است و معلوم نيست قول لفظى باشد و امر تكوينى و ارادهء تكوينى و اذن تكوينى حضرت حق نباشد كه  « إِذا أَرادَ شَيْئاً أَنْ يَقُولَ لَهُ كُنْ فَيَكُونُ ، »  و اصولا سخن گفتن با فرشتگان چه مفهومى دارد ؟ مخصوصا اگر فرشته را حقيقت مجرّدى بدانيم كه طبعا قول لسانى و لفظ مطرح نخواهد بود و البته تفسير دقيق اين آيات را بايد از كلمات بزرگان مفسّرين اخذ كرد . به‌هرحال اين امور دليل بر الهى بودن وضع نمىشود و آن را تقويت نمىكند . و حق اين است كه وضع جنبهء بشرى دارد .\r\n\r\n5 - كيفيّت وضع\r\nاين بحث در كلمات اصولىها به عنوان يكى از تقسيمات وضع ( تقسيم به لحاظ منشأ و سبب وضع ) مطرح شده ولى به‌جا است تحت عنوان كيفيّت وضع مطرح شود زيرا موضوع بحث نحوهء وضع الفاظ براى معانى است و به‌طوركلى گاهى وضع به اين نحو است كه فرد يا گروه معيّنى لفظى را براى معنايى قرار مىدهد\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nو نامش وضع تعيينى است و گاهى در اثر كثرت استعمال به درجهء حقيقت بودن مىرسد نامش وضع تعينّى است و گاهى با استعمال واحد به قصد وضع ، تحقّق مىيابد نامش وضع استعمالى است . پس كيفيّت وضع از اين سه صورت خارج نيست . اينك توصيح هركدام :\r\nوضع تعيينى آن است كه فرد يا جمع معيّنى الفاظى را براى معانىاى قرار مىدهند و مستقيما و بالمطابقه وضع صورت مىگيرد يعنى : « وضعت يا وضعنا هذا اللفظ لذاك المعنى » مثلا خداوند به زيد فرزندى عنايت كرده و نامش را مريم مىگذارد « انّى سميّتها مريم » و اصل در وضع همين است كه بالمطابقه و مستقيم لفظى به معنايى تخصيص يابد . ( چه اين‌كه اصل در دلالت مطابقه است و تضّمن و التزام تبع هستند . ) دربارهء وضع تعيينى سه مقام از بحث مطرح است :\r\n1 - امكان ذاتى دارد يا امتناع ذاتى دارد ؟ قطعا امكان ذاتى دارد زيرا نه مستلزم اجتماع نقيضين است و نه ارتفاع نقيضين و نه تحصيل حاصل و نه سلب الشيئى عن نفسه و نه اجتماع مثلان و نه اجتماع ضدان است و . . . پس محال ذاتى نيست .\r\n2 - امكان وقوعى : آيا از وقوع آن محذورى پيش مىآيد يعنى خلاف حكمت است ، لغو و عبث است ، ترجّح بلا مرجّح است ، ترجيح بلا مرجّح است ، تحقق معلول بودن علّت است و . . . ؟ يا هيچ‌يكى از محاذير و توالى فاسده مزبور و مانند اينها پيش نمىآيد و كاملا ممكن الوقوع است ؟ پرواضح است كه وضع تعيينى داراى امكان وقوعى است و محذورى ندارد و بهترين دليل بر امكان چيزى وقوع خارجى آن است كه در مقام ثالث ذيلا عنوان خواهد شد .\r\n3 - وقوع خارجى : آيا وضع تعيينى تحقّق يافته است و ما در خارج موردى داريم كه فرد يا گروهى مستقيما الفاظ را براى معانى وضع كرده باشند ؟ يا صرف امكان وقوع است و مثال ندارد و عملا تحقّق نيافته است ؟ در اين مرحله نيز بدون شك وضع تعيينى داريم و نمونه‌هاى فراوانى در خارج دارد از قبيل وضع اسماء\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاشخاص كه هرپدر يا مادرى براى فرزند خود نامى را قرار مىدهند و غالبا به نحو تسميه و تعيين مستقيم است . و از قبيل اسماء صناعات و اختراعات و كتب و مؤسّسات و مجلّات و بلاد و مكانها و خيابان‌ها و . . . كه فرد يا گروه مسئول مستقيما الفاظى را براى اينها انتخاب مىكنند و نام‌گذارى مىنمايند .\r\n\r\nوضع تعيّنى :\r\nآن است كه نخست لفظى به كمك قرينه در معنايى مجازا استعمال مىشود سپس اين استعمال مرتّبا تكرار مىشود و كثرت پيدا مىكند و به مرحله‌اى مىرسد كه ذهن شنونده كاملا با معناى مجازى ( معناى جديد ) انس و الفت پيدا مىكند و با آن خو مىگيرد و در اثر شدّت به جائى مىرسد كه وقتى هم كه لفظ را بدون قرينه استعمال مىكنند همين معناى جديد به ذهن سبقت مىگيرد و هنگامى كه به اين مرحله رسيد نامش وضع تعيّنى مىشود البته پيدا است كه كثرت استعمال و انس با معناى جديد امرى است كه مقول به تشكيك است و هرچه استعمال بيشتر شود انس ذهن بيشتر مىگردد و در اواسط راه به درجهء مجاز راجح يا مشهور مىرسد و شنونده وقتى لفظ را بدون قرينه مىشنود مردّد مىگردد و نمىداند كه اين‌بار هم معناى مجازى اراده شده يا چون بدون قرينه است همان معناى قبلى اراده شده ؟ و در دوران امر ميان حقيقت و مجاز راجح برخى توقّف كرده‌اند و برخى حقيقت را مقدّم داشته‌اند .\r\n( مثال معروف آن در روايات فعل امر و نهى است كه ظهور در وجوب و حرمت دارند ولى به قدرى در كلمات معصومين عليهم السّلام در استحباب و كراهت استعمال شده‌اند كه اين معنى مجاز مشهور گرديده است )\r\nو در اواخر راه به درجه‌اى از انس مىرسد كه نياز به قرينه كنار مىرود و عند الاطلاق نيز از لفظ همين معناى جديد اراده مىشود و اين‌جا است كه حقيقت شده و وضع تعيّنى پيدا مىكند . البته هرگز نمىتوان حدّى ارائه داد و مثلا 20 بار يا 50 بار يا صد بار را ملاك كثرت استعمال گرفت زيرا اينها هيچ دليلى ندارد و اشخاص\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nدر اين مسأله مختلف و متفاوتند ( نظير باب تواتر كه برخى ملاك تواتر را عدد 12 و برخى عدد 20 و برخى عدد 40 و برخى 70 و برخى 114 و برخى 313 و . . .\r\nدانسته‌اند ولى هيچ‌كدام دليل ندارد و ملاك آن است كه جمع كثيرى بر خبرى توافق كنند كه عادتا كذب محال شود . )\r\nمثال وضع تعيّنى از ديدگاه مشهور عبارتست از نوع منقولات شرعى و عرفى و اصطلاحى كه از معناى اصلى و لغوى به معناى جديد شرعى و عرفى و علمى نقل داده شده‌اند ولى نه به صورت وضع تعيينى بلكه به صورت وضع تعيّنى و كثرت استعمال در لسان شارع يا شارع و پيروانش يا عرف عام يا اهل يك رشتهء خاص ، حقيقت شده‌اند . دربارهء وضع تعيّنى نيز سه بحث مطرح است :\r\n1 - امكان ذاتى : امكان ذاتى آن مسلّم است و ترديدى نيست كه چنين وضعى نه موجب تناقض است و نه سر از دور و تسلسل و سلب شيئى از خودش . . . در مىآورد پس وجهى براى امتناع ذاتى آن نيست .\r\n2 - امكان وقوعى : اين‌جا است كه از ديدگاه مشهور وضع تعيّنى امكان وقوعى نيز دارد و از وقوعش محذورى پيش نمىآيد و لذا از قديم در كتب خويش وضع را به دو قسم تعيينى و تعيّنى تقسيم نموده‌اند ولى عدّه‌اى از متأخّران « 1 » طرفدار امتناع وقوع چنين وضعى هستند و عمدتا دو مناقشه بر وضع تعيّنى دارند كه در زير مورد بحث و بررسى قرار مىدهيم :\r\nاشكال اوّل : اگر كثرت استعمال هزار بار هم باشد هربار همراه با قرينه مجاز بوده و به كمك قرينه بر معناى جديد دلالت كرده است . آنگاه چگونه معقول است كه به درجه‌اى برسد كه بدون قرينه دالّ بر اين معنا باشد ؟\r\n( مگر از هزاران صفر هم عدد درست مىشود ؟ خير ، مگر از بىنهايت ظلمت\r\n\r\n\r\n","description":"","footnote":"\r\n( 1 ) . منتهى الاصول ج 1 ص 72 ، تنقيح الاصول ج 1 ص 29 ، تهذيب الاصول ج 1 ، ص 8 ، جواهر الاصول ج 1 ، ص 85 .\r\n","page_name":" 77 ","page_number":77},
  {"content":"\r\n\r\nنور پديد مىآيد ؟ خير ، مگر از بىنهايت جهل و نادانى علم و دانايى پديد مىآيد ؟\r\nخير ، ) از بىنهايت مجاز نيز حقيقت درست نمىشود و هرگز به درجهء حقيقت بودن و وضع تعيّنى نمىرسد . « 1 »\r\nپاسخ‌ها : اوّلا بر مسلك سكّاكى كه طرفدار حقيقت ادعائى است بايد گفت از آغاز هم مجازى در كار نبوده و تنها در يك امر عقلى تصرّف شده و ادّعا گرديده كه رجل شجاع مصداق اسد است سپس كلمهء اسد حقيقة در آن به كار رفته است . ولى فعلا كارى به صحّت و سقم اين ادّعا نداريم .\r\nثانيا در استعمال مجازى وقتى متكلم مىگويد : « رأيت اسدا يرمى » ( مثلا ) سه احتمال متصوّر است يكى اينكه دلالت بر معناى مجازى فقط در گرو قرينه « يرمى » باشد و دائر مدار اين باشد و كلمهء اسد دلالتى بر رجل شجاع نداشته باشد . طبق اين احتمال ميلونها بار هم كه استعمال شود ، نياز به « يرمى » بر طرف نمىشود و هرگز به درجهء حقيقت بودن نمىرسد . احتمال ديگر اين‌كه مجموع مركب از اسد و يرمى بر رجل شجاع دلالت كند . برابر اين احتمال نيز هزاران بار هم اگر استعمال شود باز مجاز خواهد بود و با حذف « يرمى » دلالت بر رجل شجاع منتفى است . و احتمال سوّم اين است كه خود كلمهء اسد بر رجل شجاع دلالت دارد و « يرمى » قرينه بر دلالت است و موجب صرف ذهن مخاطب از معناى حقيقى ( حيوان مفترس ) و توجه او به معناى مجازى است و اگر اين شد هيچ مانعى ندارد كه در اثر كثرت استعمال و شدّت انس كم‌كم به جائى برسيم كه بدون قرينه نيز از اسد همين رجل شجاع تبادر كند و اين كاملا امرى معقول است و على التحقيق همين احتمال صحيح است .\r\nو شاهد مطلب آن است كه قرينه مرتّبا شكل عوض مىكند و تغيير قيافه مىدهد ( گاهى حاليّه است ، گاهى مقاميّه است ، گاهى لفظيّه است آن هم گاهى\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ، ص 95 ، حاشيهء مرحوم مشكينى بر كفايه .\r\n","page_name":" 78 ","page_number":78},
  {"content":"\r\n\r\n« يرمى » و گاهى « رامى » و . . . است ) ولى لفظ اسد يا ذو القرينه در همه‌حال ثابت و پابرجا است پس دلالت بر رجل شجاع مال كلمهء اسد است و قرينه‌هاى رنگارنگ كاشف از آن است و على هذا رسيدن به درجهء حقيقت و وضع تعيّنى امرى ممكن و معقول است .\r\nاشكال دوّم : حقيقت وضع ، جعل و تخصيص است يعنى « جعل اللفظ علامة على المعنى يا دالّا عليه بنفسه يا تخصيص اللفظ بالمعنى و . . . » و در وضع تعيّنى اين تعاريف صادق نيست زيرا جعل و تخصيصى نيست و فرد يا گروه خاصّى نيامده‌اند\r\nكه روز اوّل اين لفظ را به آن معنى اختصاص دهند بلكه در اثر كثرت استعمال خودبه‌خود و به صورت قهرى به مرتبهء حقيقت بودن رسيده است . پس وضع تعيّنى را نتوان وضع ناميد و اطلاق وضع بر آن معقول نيست . « 1 »\r\nپاسخ‌ها : مرحوم آخوند براى رهايى از اين اشكال در معناى وضع دخالت كرده و آن را از معناى مصدرى داشتن ( جعل و تخصيص و . . . ) به معناى اسم مصدرى تغيير داده‌اند و فرموده‌اند حقيقت وضع همان علقه و ارتباط خاصّى است كه فيما بين لفظ و معنى وجود دارد ، به‌طورىكه از شنيدن لفظ به آن معنى منتقل مىشويم ، و فرقى ندارد كه اين ارتباط ويژه از كجا سرچشمه گرفته باشد گاهى از جعل و تعيين فرد خاصّى سرچشمه مىگيرد نامش وضع تعيينى است و گاهى از كثرت استعمال سرچشمه مىگيرد كه نامش وضع تعيّنى است . « 2 »\r\nنقد اين پاسخ : اوّلا مصدر را به معناى اسم مصدرى دانستن خلاف اصطلاح است و ثانيا ما قبلا در بيان حقيقت وضع از اين سخن پاسخ داديم كه وضع به معناى مصدرى نيز قابل‌تقسيم است .\r\nپاسخ آيت اللّه شهيد حاج آقا مصطفى « 3 » و صاحب عناية الاصول « 4 » : در وضع\r\n\r\n\r\n","description":"","footnote":"\r\n( 1 ) . جواهر الاصول ج 1 ، ص 85 ، تهذيب ج 1 ص 8 و . . .\r\n( 2 ) . كفاية الاصول ج 1 ص 10 .\r\n( 3 ) . تحريرات فى الاصول ج 1 ص 64 .\r\n( 4 ) . عناية الاصول ، ج ، ص 17 .\r\n","page_name":" 79 ","page_number":79},
  {"content":"\r\n\r\nتعيّنى نيز جعل و تخصيص هست ولى نه از سوى فرد معيّن بلكه از سوى گروه مستعملين كه وقتى به درجهء خاصى از كثرت رسيد و شدّت انس پيدا شد بدنبال آن اعتبار ربط پديد مىآيد و اين جعل و اعتبار مستند به همهء آنها است و همگى در اين امر سهيم‌اند .\r\nمرحوم شهيد صدر به اين پاسخ مناقشه‌اى دارند و آن اين‌كه : وضع فعل ارادى و اختيارى و مباشرى واضع است و از عناوين قصديّه است يعنى با قصد و اراده صادر مىشود در حالى كه در كثرت استعمال چنين قصدى وجود ندارد و از هر مستعملى اگر جداگانه سؤال شود خواهد گفت : من فقط مىخواستم با اين كلمه مجازا فلان معنى را تفهيم كنم و هرگز قصد وضع و جعل نداشتم ، پس هيچگاه نبايد از راه كثرت استعمال وضع حاصل شود . « 1 »\r\nبه عقيدهء ما اين پاسخ ناتمام است زيرا كثرت استعمال گاهى از سوى يك نفر است مثلا شارع مقدس الفاظ شرعيّه را فراوان با قرينه در معناى شرعى استعمال مىكند و گاهى از سوى جمعى از انسانها يا همهء آنها يا پيروان يك مكتب است ، در قسم اوّل حتما قصد وجود دارد ، منتهى قصد ضمنى نه مطابقى ، يعنى از آنجا كه راهى ندارد كه مستقيما بگويد : « وضعت لفظ الصلاة للعبادة الكذايه » چون مردم با اين عبارت انس ندارند ، ناگزير از راه استعمال مجازى و با قرينه وارد مىشود و وقتى يك سال و دو سال مردم از زبان پيامبر شنيدند ، از صلوة همين عبادت متبادر است و قصد ضمنى شارع نيز همين بوده پس قصد هست و از اين ناحيه اشكالى نيست . و تقسيم وضع به معناى مصدرى به تعيينى و تعيّنى بلامانع است .\r\n3 - وقوع خارجى : آيا وضع تعيّنى مثال دارد يا نه ؟ برخى از محقّقان مثل صاحب منتقى الاصول « 2 » فرموده‌اند : وجود وضع تعيّنى براى ما روشن نيست و ما\r\n\r\n\r\n","description":"","footnote":"\r\n( 1 ) . بحوث فى علم الاصول ، ج 1 ، ص 96 .\r\n( 2 ) - منتقى الاصول ، ج 1 ، ص 72\r\n","page_name":" 80 ","page_number":80},
  {"content":"\r\n\r\nمثالى براى آن نيافتيم ( لم يتضّح لنا وجود لفظ كذلك اى استعمل فى معنى مع القرنية كثيرا بحيث صار و الّا على المعنى بنفسه و بلا قرينة ) ولى هيچ دليلى نياورده‌اند و بايد گفت :\r\nايشان توقّفى هستند و نفى و اثبات را ترجيح نداده‌اند .\r\nولى به نظر ما وضع تعيّنى فراوان واقع شده و مثالهاى آن انواع منقولات شرعى و عرفى و اصطلاحى است كه قبلا نيز اشاره شد و به عقيدهء ما از نظر وقوع نيز مشكلى نيست . مگر ايشان مثل آخوند ( ره ) نسبت به الفاظ شرعيّه طرفدار وضع استعمالى باشند « 1 » كه اين نيز اوّلا ناتمام است و در باب حقيقت شرعيّه خواهد آمد و ثانيا بر فرض الفاظ شرعيّه بر وضع استعمالى حمل شود ولى منقولات عرف و اصطلاحى را داريم و كافى است كه مثال براى وضع تعيّنى باشد .\r\n\r\nوضع استعمالى :\r\nآن است كه به واسطهء استعمال تحقّق مىيابد ، بدين‌صورت كه پيش از استعمال نه وضع و تعيينى صورت گرفته كه وضع تعيينى شود و نه كثرت استعمالى صورت گرفته تا وضع تعيّنى حاصل شود بلكه با اوّلين استعمال ( به قصد وضع و حكايت از معنى به خود لفظ ، وضع و حقيقت شدن پديد مىآيد و غرض مستعمل از اين استعمال ) وضع است ، نهايت وضع تعيينى بالمطابقه و مستقيما بر وضع دلالت دارد و وضع استعمالى بالملازمه و غيرمستقيم بر آن دلالت دارد يعنى لازم چنين استعمالى وضع است و غايت چنين استعمالى وضع است . « 2 »\r\nمثلا خداوند به زيد فرزندى عنايت كرده و مىخواهد نامى براى او انتخاب كند در اينجا گاهى مجلس منعقد كرده و طى مراسم ويژه‌اى رسما نام او را على مىگذارد ( وضع تعيينى ) و گاهى اطرافيان را در برابر عمل انجام‌شده‌اى قرار مىگيرد و اصطلاحا آنها را غافلگير مىنمايد يعنى از در كه وارد مىشود در حضور بستگان مىگويد : فرزندم على را نزد من آوريد و با اين جمله به ديگران مىفهماند\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 32 .\r\n( 2 ) . منتفى الاصول ، ج 1 ، ص 72 .\r\n","page_name":" 81 ","page_number":81},
  {"content":"\r\n\r\nكه نام فرزند را على نهاده است ، اين وضع استعمالى است .\r\nتشبيه : بزرگان براى تقريب به ذهن ، مورد بحث را با باب بيع قولى و فعلى مقايسه نموده‌اند و گفته‌اند همانطور كه بيع و تمليك گاهى با انشاء قولى يعنى صيغهء بعت و اشتريت صورت مىگيرد و گاهى با فعل و عمل خارجى انجام مىگيرد يعنى با اعطاء و اخذ و دادن و ستاندن تمليك و تملّك صورت مىگيرد كه نامش معاطات است و نقل‌وانتقال به خود اين عمليّات حاصل مىشود . همين‌طور وضع نيز گاهى با انشاء قولى و مستقيم و صيغهء وضعت و جعلت و سميّت و . . . حاصل مىشود كه مثل بيع قولى است و گاهى با استعمال كه فعلى است كه از مستعمل صادر مىشود تحقّق مىيابد و عينا مثل معاطات است .\r\nدر رابطه با وضع استعمالى نيز در سه مرحله بحث مىشود :\r\n1 - امكان ذاتى : اين مرحله پرواضح است زيرا وضع استعمالى محال ذاتى نيست نه اجتماع نقيضين و ارتفاع آن دو پيش مىآيد و نه تحصيل حاصل و . . . پس داراى امكان ذاتى است و نظر به ذاتش ممكن است .\r\n2 - امكان وقوعى : اين‌جا است كه معركهء آراء است و بمباران اشكال و ايراد واقع شده و اشكالات متعدّدى در رابطه با اين مرحله مطرح شده و هركس به نحوى خواسته استحاله آن را به اثبات برساند ما در اين‌جا اهمّ شبهات را مطرح كرده و مباحثه مىكنيم :\r\nاشكال اوّل : اين اشكال را بنيانگذار وضع استعمالى يعنى مرحوم آخوند رحمه اللّه در كفاية نقل و نقد كرده است و ديگر بزرگان نيز از آن پاسخهائى داده‌اند كه در ادامه مطرح مىشود . اصل اشكال اين است كه : از قديم الايّام استعمال صحيح و معقول و مقبول را به دو قسم تقسيم نموده‌اند : 1 . استعمال حقيقى 2 . استعمال مجازى استعمال حقيقى عبارت است از استعمال لفظ در آن معنايى كه قبلا براى آن وضع شده است ( فيما وضع له ) مثلا كلمهء اسد در لغت عرب براى حيوان درنده و سلطان\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nجنگل وضع شده و ديگران وقتى آن لفظ را در اين معنى به كار مىبرند نامش استعمال حقيقى است .\r\nاستعمال مجازى عبارت است از استعمال لفظ در غير موضوع‌له ولى غيرى كه با معناى اصلى و موضوع‌له مناسبت دارد و ميان آن‌ها علاقه و ارتباطى هست و به كمك قرينه مىتوان يكى را در ديگرى استعمال كرد مثلا اسد را به خاطر وجود علاقهء مشابهت در شجاعت ، در رجل شجاع استعمال مىكنند .\r\nو قسم سوّمى در كار نيست آرى اگر هم باشد استعمال غلط و غير صحيح است كه لفظ را در معنايى به كار بريم كه نه براى آن وضع شده و نه كمترين مناسبتى ميان موضوع‌له و مستعمل فيه است مثلا از اسد مورچه را اراده كنيم ، از آسمان سنگ‌ريزه را اراده كنيم ، از خر موجود مكّار را اراده كنيم و . . . كه قطعا صحيح نيست .\r\nآنگاه اشكال اين است كه وضع استعمالى كه استعمال لفظ در معناى جديد به قصد وضع باشد داخل در هيچ‌كدام از دو قسم معقول استعمال نيست نه حقيقت است و نه مجاز ، امّا حقيقت نيست براى اين‌كه قبلا وضعى نبوده و لفظ براى اين معنى وضع نشده بود و تازه با همين استعمال مىخواهد وضع درست شود و سابقه‌اى ندارد تا بگوئيم : استعمال لفظ در ما وضع له و حقيقت است ، به ديگر سخن حقيقت متأخر از وضع و فرع بر وضع است و در اينجا وضع نيز متأخر از استعمال است چون استعمال سبب و منشأ آن است آنگاه چگونه ممكن است خود اين استعمال حقيقت باشد و در ما وضع له باشد ؟ !\r\nو امّا مجاز نيست براى اينكه مجاز هم استعمال لفظ در غير موضوع‌له است با مراعات علاقه و مناسبت ميان اين معنا با موضوع‌له ، در حالى كه در مورد بحث ما چه بسا قبلا اصلا وضعى نبود و لفظ داراى معنايى نبود و كاملا جديد است و يا اگر معنايى داشته ميان آن معناى اصلى با اين معناى جديد و مورد استعمال هيچ مناسبتى نيست تا استعمال مجازى باشد در نتيجه بايد اين استعمال غلط و\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nناصواب باشد آنگاه چگونه با اين استعمال وضع درست مىشود ؟ ! « 1 »\r\nپاسخها : از اين اشكال در مجموع سه پاسخ داده شده :\r\n1 - خود مرحوم آخوند در جواب فرموده‌اند : مىپذيريم كه اين اوّلين استعمال نه حقيقت است و نه مجاز به همان بيان كه معترض گفت ولى به نظر ما هيچ اشكالى ندارد زيرا نه برهان عقلى داريم و نه دليل نقلى و تعبّدى داريم مبنى بر اين‌كه حتما استعمال يا حقيقت باشد يا مجاز ، قبلا هم در مقدّمهء سوّم از مقدّمات كفاية گفتيم كه صحّت و حسن استعمال تابع استحسان طبع و پسند ذوق سليم است و اگر استعمال مطبوع و دلپذير بود محكوم به صحّت است ، نامش را حقيقت يا مجاز بگذاريم يا نگذاريم و نمونه‌هاى آن را قبلا در مقدّمهء چهارم كفايه آورديم كه استعمال لفظ و ارادهء مثل يا صنف يا نوع باشد .\r\nو چون استعمال مذكور در مورد بحث ما صحيح است و شنوندگان آن را مىپذيرند و كسى مشمئز و ناراحت نمىشود پس صحيح است و به خود اين استعمال درست مىشود و استعمالهاى بعدى تماما حقيقت است ولى اوّلين استعمال حقيقت يا مجاز نيست و هيچ محذورى هم ندارد . « 2 »\r\n2 . مرحوم آقائى خوئى در پاسخ اشكال فرموده‌اند : على جميع المبانى در باب وضع ، اين استعمال هم حقيقت است زيرا بر مبناى خود ايشان كه وضع را تعهّد و التزام نفسانى دانستند ، قبل از اين‌كه پدر زيد آن جمله را به زبان آورد و بگويد :\r\n« ناولنى ولدى عليّا » در نفس خويش ملتزم و متعهّد شده كه از اين پس هرگاه در صدد افهام اين معنى برآمد از آن لفظ استفاده كند پس وضع سابقا در نفس پدر صورت گرفته و به دنبال آن مىگويد : « أعطنى ولدى عليّا » و آن تعهّد و بناى قلبى را ابراز مىكند ، پس حقيقت است و بر مبناى ديگران هم كه وضع را امرى حقيقى و نفسانى نمىدانند و از مقولهء اعتبار مىدانند باز وضع ، اعتبار ربط ميان طبيعى لفظ و طبيعى\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 32 .\r\n( 2 ) . كفاية الاصول ج 1 ص 42 .\r\n","page_name":" 84 ","page_number":84},
  {"content":"\r\n\r\nمعنا است و قائم به نفس معتبر است و قبلا بينه و بين نفسه چنين اعتبار ربطى را كرده و سپس به زبان مىآورد و ابراز مىكند و در هرحال استعمال مذكور مسبوق به وضع است و استعمال در ما وضع له است و حقيقت مىباشد . « 1 »\r\nمناقشه در اين پاسخ : به اعتقاد ما جواب مرحوم آقاى خوئى مبتلا به دو اشكال است :\r\nالف : ايشان از فرض بحث فاصله گرفته‌اند زيرا فرض بحث اين است كه به خود اين استعمال وضع تحقّق مىيابد و اين استعمال سبب وضع و موجد آن است نه اينكه قبلا وضعى صورت گرفته . . . و گرنه اين نوع از وضع هم همان وضع تعيينى خواهد بود و اين نوع استعمال هم مثل ساير استعمالها خواهد بود و قسيم وضع تعيينى نمىشود .\r\nب : ما اصل مبناى مذكور را قبول نداريم كه وضع امرى نفسانى باشد چه تعهّد و التزام نفسانى و چه اعتبار نفسانى و سابقا در بيان ماهيّت وضع گفتيم كه وضع همان مرحلهء انشاء و ايجاد معنى با لفظ است و مراحل قبلى از مبادى وضع هستند و مقايسه نموديم وضع را با حكم شرعى و مراحل آن .\r\n3 - مرحوم آقائى خوئى پاسخ ديگرى داده‌اند : بر فرض از مبناى قبلى تنزّل كرده و دست برداريم و بپذيريم كه ابراز و اظهار و به زبان آوردن هم در حقيقت وضع دخالت دارد ( يا تمام حقيقت وضع است يا جزء آن و يا قيد آن است ) باز مدّعى هستيم كه اين استعمال حقيقت است زيرا لزومى ندارد كه حقيقت بودن و وضع پيش از استعمال باشد بلكه كافى است كه با خود استعمال تحقّق يابد و همزمان با او باشد و لو از لحاظ رتبه متأخر از آن است ( مثل علّت و معلول كه معلول از حيث رتبه پس از علّت است ولى از لحاظ زمانى تعاصر و هم‌زمانى دارند ) و ما هيچ دليلى نداريم كه نخست قبلا وضعى صورت گرفته باشد و سپس استعمال بيايد تا حقيقت\r\n\r\n\r\n","description":"","footnote":"\r\n( 1 ) . محاضرات ج 1 ص 129 .\r\n","page_name":" 85 ","page_number":85},
  {"content":"\r\n\r\nشود بلكه همزمان نيز پيدا شوند در حقيقت بودن كفايت مىكند « 1 » مرحوم شهيد صدر نيز اين پاسخ را دارند . « 2 »\r\nمناقشه در اين پاسخ : به عقيدهء ما اين جواب نيز با اين‌كه از سوى بزرگان ديگرى مثل مرحوم بجنوردى هم ارائه شده و فرموده‌اند : ادّعاى قبل بودن وضع از حيث زمانى ادعاى بلابرهان و مخالفت با وجدان است « 3 » قابل‌مناقشه است زيرا متبادر به ذهن از حقيقت بودن ( استعمال لفظ در ما وضع له ) اين است كه قبلا وضعى صورت گرفته و الان كلام در آن معناى موضوع‌له استعمال مىشود و همزمانى خلاف تبادر و متفاهم عرفى است . پس اين ادّعا صرفا ادّعاى بدون دليل نيست و خلاف وجدان نيز نيست بلكه ادّعاى شما خلاف وجدان است .\r\nو لذا به نظر مىرسد پاسخ مرحوم آخوند مناسب‌تر است كه ما هيچ‌دليلى نداريم كه استعمال يا حقيقت باشد يا مجاز و اگر جز اين بود حتما غلط باشد و تقسيم مشهور هم ( كه استعمال را دو قسم دانسته‌اند ) هيچ مدرك و دليل تعقّلى و تعبّدى ندارد تا كسى در برابر آن تسليم باشد و در طول تاريخ تكامل علوم اين‌همه تقسيمات صورت گرفته و دانشمندان بعدى در آنها مناقشه كرده و تقسيم را تغيير داده و كامل‌تر ساخته‌اند و كاملا اين امر يك روند طبيعى دارد .\r\nاشكال دوّم : مرحوم محقّق نائينى اشكال ديگرى بر وضع استعمالى دارند ( اشكال اوّل بيشتر جنبهء ادبى داشت ولى اين اشكال بيشتر جنبهء عقلى دارد . ) و آن اين‌كه : بىترديد واضع در هنگام وضع بايد لفظ را لحاظ كند و در نظر بگيرد ، معنا را نيز ملاحظه نمايد و تصوّر كند و رابطهء ميان آن دو را هم لحاظ كند تا بتواند لفظ را براى معنا وضع كند و گرنه بدون تصور و لحاظ ، وضع ممكن نيست چون وضع حكم است ( حكمت بانّ هذا اللفظ لهذا المعنى ) و حكم و تصديق بدون تصورات\r\n\r\n\r\n","description":"","footnote":"\r\n( 1 ) . محاضرات ج 1 ص 129 - 130 .\r\n( 2 ) . بحوث فى علم الاصول ج 1 ص 101 - 102 .\r\n( 3 ) . منتهى الاصول ج 1 ص 46 .\r\n","page_name":" 86 ","page_number":86},
  {"content":"\r\n\r\nمذكور امكان‌پذير نيست و بر مجهول مطلق حكم نشايد ( آرى به زودى خواهد آمد كه تصوّر معنى گاهى بنفسه است و گاهى بوجهه كه فعلا كارى با آن نداريم )\r\nو نيز مستعمل هم در هنگام استعمال بايد لفظ را ملاحظه كند و معنى را نيز لحاظ كند و رابطهء ميان آن دو را نيز ملحوظ بدارد و از نظر بگذراند سپس استعمال كند و اين لحاظها و تصوّرات شرط استعمال و مجوّز و مصحّح آن است ،\r\nبا اين تفاوت كه لحاظ در مقام وضع استقلالى است و نظر واضع به لفظ ، نظر استقلالى است و لفظ خاصى براى او موضوعيت دارد و مىخواهد اين لفظ را قرار دهد نه لفظ ديگر را ، ولى لحاظ در مقام استعمال يك لحاظ آلى و مرآتى است و مىخواهد در آئينه لفظ معنى را نشان بدهد و لذا در تعريف استعمال گفته‌اند : افناء اللفظ فى المعنى ، ايجاد المعنى باللفظ و . . . و به‌گونه‌اى است كه گويا متكلم و مستعمل مستقيما معانى را القاء مىكند و مخاطب نيز مستقيما معانى را دريافت مىكند و وساطت الفاظ مورد غفلت و بىتوجّهى است و لحاظ لفظ تابع لحاظ معنى است .\r\nبا اين مقدّمه اصل اشكال از زبان ميرزا اين است كه وضع استعمالى ( كه يك لفظ به نام على كه از زبان پدر صادر مىشود هم مصداق استعمال باشد و هم مصداق وضع باشد ) مستلزم اجتماع دو لحاظ آلى و استقلالى نسبت به ملحوظ واحد و در آن واحد و استعمال واحد است يعنى لفظ على هم از سوى متكلم استقلالا به او توجّه شده و منظور اليه است و هم آليّا و مرآتيّا مورد توجه واقع شده و منظور به است و اجتماع چنين دو لحاظى محال است چون اجتماع نقيضين است . بنابراين وضع استعمالى مستلزم چنين محذورى است و قابل‌قبول نيست « 1 »\r\nپاسخ‌ها : از اين اشكال نيز پاسخهاى گوناگونى داده شده كه مورد نقد و بررسى قرار مىدهيم :\r\n1 - مرحوم محقّق عراقى ( آقا ضياء ) در مقالات الاصول « 2 » و نهاية الافكار « 3 » در رد\r\n\r\n\r\n","description":"","footnote":"\r\n( 1 ) . اجود التقريرات ج 1 ص 33 .\r\n( 2 ) . مقالات الاصول ج 1 ص 16 .\r\n","page_name":" 87 ","page_number":87},
  {"content":"\r\n\r\nسخن ميرزاى نائينى چنين فرموده : آنكه ملحوظ استقلالى است در مقام وضع طبيعت لفظ و معنى است ( يعنى واضع در مقام وضع ، كلّى و طبيعى لفظ علي را در نظر مىگيرد و منظور از طبيعى يعنى لفظ على از هرمتكلّمى كه در عالم صادر شود و تا قيامت بخواهد آن حقيقت بزرگ تاريخ را نام ببرد و تنها شخص لفظ على صادر در مقام وضع كه منظور نيست . ) و آنكه ملحوظ آلى است در مرحلهء استعمال شخص لفظ است ( يعنى همين كلمهء على كه از زبان اين متكلّم صادر مىشود و مىگويد : ضرب علّى ، يا آن شخص على كه از زبان آن ديگرى صادر مىشود و مىگويد : نصر علّى . . . ) و واضح است كه طبيعى غير از شخص است آنگاه هرگز دو لحاظ استقلالى و آلى در شيئى واحد ( لفظ على ) جمع نشده تا ميرزاى نائينى اشكال كرده و بفرمايد : چنين اجتماعى محال و مستلزم تناقض است .\r\nنقد اين پاسخ : به جواب آقا ضياء از ميرزاى نائينى ، اشكالهايى وارد شده كه دو اشكال از مرحوم امام خمينى است « 4 » و چون مبتنى بر مباحثى است كه بعدها در باب استعمال تحت عنوان اطلاق اللفظ و اراده مثله و صنفه و نوعه و شخصه مطرح بايد بشود در اين‌جا از ذكر آن دو صرف‌نظر ميكنيم .\r\nولى اشكالى كه جمعى از بزرگان به مرحوم آقا ضياء دارند اين است كه : كبرى كلّى صحيح است كه همواره در مقام وضع طبيعى لفظ و معنى لحاظ مىشود و در مقام استعمال شخص لفظ و معنى ولى تطبيق آن بر مورد بحث ما ( وضع استعمالى ) صحيح نيست زيرا در اين‌جا وجدانا غير از شخص لفظ على كه از متكلم صادر شده و در معناى خودش كه آن نوزاد باشد استعمال شده لفظ ديگرى نيست تا سخن از طبيعى و تعلّق لحاظ استقلالى به آن باشد « 5 »\r\n( به ديگر سخن گاهى شخصى فقط در مقام وضع است و مىگويد : لفظ على را\r\n\r\n\r\n","description":"","footnote":"\r\n. نهاية الافكار ج 1 و 2 ، ص 86 .\r\n( 4 ) . تنقيح الاصول ج 1 ص 93 .\r\n( 5 ) . تنقيح الاصول ج 1 ص 93 ، منتهى الاصول ج 1 ص 47 ، و . . .\r\n","page_name":" 88 ","page_number":88},
  {"content":"\r\n\r\nبراى فلان نوزاد قرار دادم در اينجا تمام نظر به طبيعى لفظ است و بس و لحاظ هم استقلالى است و گاهى فقط در مقام استعمال است و مىگويد : على آمد و قصدش خبر دادن از كار على است يا مىگويد : على بيا و قصدش انشاء امر دستورى براى على است در اينجا هم تمام نظر به شخص لفظ است و لحاظ هم فقط آلى است و لا غير ،\r\nولى گاهى مثل مورد بحث ما است كه هم استعمال در كار است و شخص لفظ صادره از خودش را در معناى آن استعمال كرده و نظر مرآتى و عبورى به لفظ دارد و هم وضع در كار است و مىخواهد با شخص همين لفظ و استعمال آن در معنى ، وضع و حقيقت بودن درست شود و مورد بحث ما اين‌جا است كه يا فقط وضع است و نظر به طبيعى است آن هم نظر استقلالى كه نه ميرزا قبول دارد و نه شما و يا فقط استعمال است و نظر به شخص است آن هم نظر آلى ، و امكان ندارد كه هم اين باشد و هم آن و جمع دو لحاظ نشايد و اشكال ميرزا وارد است ) .\r\nمضافا به اين‌كه بر فرض سخن از طبيعى و شخص باشد ولى اين دو غير يكديگر نيستند بلكه عين يكديگرند و طبيعى به وجود فرد موجود مىشود و وجود منحازى ندارد باز لفظ واحد هم مىخواهد مصداق وضع باشد و هم استعمال و اين مستلزم اجتماع دو لحاظ است و محال تناقص را به دنبال دارد . و احيانا اگر نظر محقّق عراقى به باب اطلاق لفظ و ارادهء نوع باشد ( مثل ضرب در ضرب فعل ماضى است كه لفظ ضرب حاكى از نوع ضرب‌هاى صادره از متكلّمان است يعنى ضرب در ضرب زيد ، در ضرب خالد و . . . ) بايد گفت قياس غلط است زيرا در آنجا مستعمل كلمهء ضرب را در نوع ضرب‌ها استعمال كرده ولى در مورد بحث ما مستعمل كلمهء على را در نوع لفظهاى على استعمال نكرده بلكه در معناى خودش استعمال كرده و آن نوزاد را اراده كرده و لذا سخن از طبيعى نيست و قياس به باب ضرب ناتمام است .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n2 - مرحوم آقاى خوئى در پاسخ ميرزاى نائينى فرموده‌اند : وضع همواره پيش از استعمال است چه بر مبناى تعهّد و چه اعتبار ربط ، زيرا وضع امر نفسانى و در افق نفس است كه شخص واضع در دلش تعهّد و بناگذارى دارد يا انشاء و اعتبار ربط مىكند كه امرى نفسانى و قائم به نفس معتبر است و لفظ وضعت و جعلت . . .\r\nخودش انشاء وضع نيست بلكه اخبار و حكايت است و كاشف از وضع و از افق نفس بيرون است و همان است كه گوينده‌اى به زبان مىآورد و لفظ را در معنايى به كار مىبرد .\r\nحال كه اختلاف مرتبه درست شد مىگوئيم : لحاظ استقلالى مربوط به مرتبهء وضع است و لحاظ آلى مربوط به مرتبهء استعمال است و هرگز اجتماع دو لحاظ آلى و استقلالى در شيئى واحد فى مرتبة واحده نيست تا محال و ممتنع باشد . پس هم وضع است و هم استعمال و محذورى ندارد . « 1 »\r\nنقد اين پاسخ : اين جواب نيز به دو دليل ناتمام است :\r\nالف : شما از مفروض بحث خارج شديد زيرا فرض بحث ما اين‌جا است كه به خود اين استعمال وضع درست شود ( يا اين استعمال عين وضع و خود آن است و يا مستلزم وضع و سبب آن است . ) و اينكه شما فرض كرديد كه وضع قبل از استعمال در افق نفس مستعمل بوده از بحث ما بيرون است .\r\nب : ما اصل مبناى شما را قبول نداريم كه حقيقت وضع قائم به نفس واضع و در افق نفس باشد بلكه حقيقت وضع انشاء به لفظ است و همان است كه واضع مىگويد : « جعلت هذا اللفظ لهذا المعنى » و با اين گفتن جعل درست مىشود و متبادر از اين سخن انشاء است نه اخبار ، و اگر اين شد كماكان اشكال ميرزا باقى است .\r\n3 - اصولا بر مبناى مشهور در باب استعمال اين مشكل پيش مىآيد ، توضيح اين‌كه مشهور مىگويند : استعمال عبارت است از فانى كردن لفظ در معنى به\r\n\r\n\r\n","description":"","footnote":"\r\n( 1 ) . محاضرات ج 1 ص 127 .\r\n","page_name":" 90 ","page_number":90},
  {"content":"\r\n\r\nگونه‌اى كه لفظ كلّا ناديده گرفته مىشود و مغفول عنه است ( و به فرمودهء مرحوم آخوند :\r\nالاستعمال عبارة عن افناء اللفظ فى المعنى . فكانّ الملقى الى المخاطب هو نفس المعنى ، و لهذا يسرى قبح المعنى الى اللفظ ، و عليه فاللفظ عند الاستعمال مغفول عنه . . . ) « 1 »\r\nولى به عقيدهء ما حال الفاظ در مقام استعمال حال معانى است و هردو ملحوظ استقلالىاند بنابراين همان‌گونه كه در مقام وضع لحاظ لفظ استقلالى است همين طور در مقام استعمال نيز استقلالى است و شاهد مطلب اين است كه گاهى شخص مىخواهد با لغت عربى مطلبى را بفهماند يعنى لفظ عربى بودن هم مطرح است و گاهى فارسى بودن براى او خصوصيت دارد . در نتيجه هرگز جمع بين دو لحاظ آلى و استقلالى پيش نمىآيد « 2 »\r\nاين پاسخ نيز ناتمام است زيرا اوّلا على هذا جمع دو لحاظ آلى و استقلالى نيست ولى جمع دو لحاظ استقلالى ( لحاظ وضعى و لحاظ استعمالى ) پيش مىآيد كه آن نيز مستلزم اجتماع مثلين در شيئى واحد و محال است .\r\nو ثانيا اين فرمايش آقاى خوئى كليّت ندارد و چنان نيست كه هميشه و همه‌جا در مقام استعمال لفظ هم ملحوظ استقلالى باشد بلكه گاهى چنين است و براى خطيبى الفاظ خاصى هم مطرح است ولى غالبا در مقام استعمال بويژه استعمال افراد عوام لفظ خاص مطرح نيست و تمام توجّه به معنى است و لذا الفاظ را شكسته و ناقص هم ادا مىكنند ( مثلا حضرت را حرضت مىگويند ، مسجد را مچّد مىگويند و . . . ) پس در غالب موارد اشكال ميرزا باقى است .\r\n4 - مرحوم امام خمينى در پاسخ از اشكال ميرزاى نائينى فرموده‌اند :\r\nاوّلا اصل مبناى مشهور را در باب استعمال قبول نداريم كه استعمال افناء لفظ\r\n\r\n\r\n","description":"","footnote":"\r\n( 1 ) . كفاية الاصول ج 1 ص 54 .\r\n( 2 ) . محاضرات ج 1 ص 128 .\r\n","page_name":" 91 ","page_number":91},
  {"content":"\r\n\r\nدر معنى باشد بلكه استعمال « جعل اللفظ علامة للمعنى » است و در باب علامت هردو ملحوظند و نخست ذهن به خود علامت منتقل مىشود و سپس به معنى منتقل مىشود پس لفظ هم استقلالا ملحوظ است .\r\nو ثانيا بر فرض كه استعمال افناء باشد ولى كليّت ندارد و گاهى توجه مستعمل به الفاظ خاص هم معطوف مىشود و مىخواهد از الفاظ خاص استفاده كند و لحاظ استقلالى به آنها نيز تعلّق مىگيرد و وضع استعمالى از اين موارد است و براى گوينده نام على اهميّت دارد و لذا توجّه استقلالى به آن دارد و اجتماع دو لحاظ آلى و استقلالى پيش نمىآيد . « 1 »\r\nمختار ما : اگر اين استعمال عين وضع باشد و بالمطابقه قصد مستعمل و گوينده وضع لفظ زيد براى نوزاد باشد ( منتهى شيوهء وضع فرق دارد گاهى مىگويد :\r\nوضعت لفظ كذا المعنى كذا و گاهى مىگويد : جئنى ولدى كذا ) نام اين را بايد استعمال وضعى نهاد نه وضع استعمالى و قهرا يك لحاظ استقلالى به لفظ تعلّق گرفته و لحاظ ديگرى نيست . ولى اين از فرض بحث خارج است .\r\nو اگر قصد متكلّم استعمال است و به نفس استعمال مىخواهد وضع درست شود مىگوئيم اين‌جا از باب كنايه است و در كنايه گاهى ذكر ملزوم مىشود و ارادهء لازم مىشود و گاهى هم ملزوم و هم لازم مراد است ولى يكى بالمطابقه و ديگرى بالملازمه و هرگز استعمال لفظ در اكثر از معناى واحد هم نيست ( و همه‌جا كه جمله منطوق و مفهومى دارد از اين قبيل است ) و مورد بحث از اين قبيل است يعنى مدلول مطابقى كلام ، استعمال لفظ در معنى است ولى مدلول التزامى وضع است و هرشنونده‌اى از اين كلام آن لازم و مدلول التزامى را استفاده مىكند . آنگاه لحاظ اصلى استعمالى است و لحاظ تبعى وضعى و مربوط به وضع است و اجتماع دو لحاظ در مرتبهء واحده نيست تا محال باشد .\r\n\r\n\r\n","description":"","footnote":"\r\n( 1 ) . تنقيح الاصول ج 1 ص 93 - 94 .\r\n","page_name":" 92 ","page_number":92},
  {"content":"\r\n\r\nو چنين چيزى هم در مقام اخبار امرى معقول و متداول است ( كه كسى فرزندش را قبلا نام‌گذارى نموده و حالا فردى از او اسم فرزندش را مىپرسد يا مىدانيم كه دوست دارد از نام فرزند مطلع شود ، در اينجا پدر گاهى مستقيما خبر از نام فرزند مىدهد و گاهى مىگويد : « يا على بيا » و قصدش واقعا آمدن على است و لفظ را در معنى استعمال كرده و با او كارى دارد ولى ضمنا به سؤال‌كننده فهمانيد كه نام فرزندش را على گذاشته ، اين را عرفا با يك تير دو نشان زدن مىگويند . ) و هم در مقام انشاء متداول است كه با همين استعمال نخستين ، بالملازمه انشاء وضع كرده و ضمنا مىفهماند كه نام كودك را على گذاشت و به اعتقاد ما چنين وضعى محذورى ندارد و كاملا معقول است .\r\n3 - وقوع خارجى : آيا وضع استعمالى مثال عينى و نمونهء خارجى هم دارد ؟ يا مجرّد فرض است ؟\r\nمرحوم آخوند كه بنيان‌گذار وضع استعمالى است در بحث حقيقت شرعيّه در كفايه « 1 » فرموده : وضع الفاظ شرعيّه ( صوم ، صلوة ، حج و . . . ) براى معانى جديدشان در لسان پيامبر اسلام صلّى اللّه عليه و آله از اين قبيل بوده است و اگر كسى ادّعاى قطع و جزم نمايد بيراهه نرفته است سپس يك دليل و يك مؤيّد هم آورده است كه به اعتقاد ما هم دليل ايشان و هم مؤيّد ايشان قابل‌مناقشه است و در باب حقيقت شرعيّه خواهيم آورد . ولى مثال بهتر و غيرقابل‌مناقشه وضع اعلام شخصيّه و اسماء صناعات و مخترعات است كه در موارد فراوانى به طرز وضع استعمالى صورت مىگيرد ، و نيز وضع اصطلاحات جديدتر در علوم گوناگون كه بيشتر به اين طريق انجام مىپذيرد و نمونه‌اش واژهء حكومت است كه شيخ اعظم در اصول مطرح ساخته و معروف است كه مرحوم ميرزاى رشتى در مسأله‌اى فقهى از شيخ اعظم سؤال كرد چرا فلان دليل بر فلان دليل ديگر مقدم است ؟ شيخ فرمود : اين از باب حكومت است و با اين\r\n\r\n\r\n","description":"","footnote":"\r\n( 1 ) . كفاية الاصول ج 1 ص 32 - 33 .\r\n","page_name":" 93 ","page_number":93},
  {"content":"\r\n\r\nگفتن ، لفظ حكومت را در معناى مورد نظرش استعمال كرد و وقتى محقّق رشتى پرسيد : حكومت چيست ؟ شيخ فرمود : بايد مدّتها در درس من شركت كنى تا معناى حكومت را بيابى « 1 » پس وقوع خارجى آن نيز مسلّم است .\r\n\r\n\r\n","description":"","footnote":"\r\n( 1 ) . اصول فقه ج 3 ص 220 .\r\n","page_name":" 94 ","page_number":94},
  {"content":"\r\n\r\n\r\n6 - تقسيمات وضع\r\nآخرين بحث پيرامون وضع ، راجع‌به تقسيمات گوناگون وضع است ، به‌طور كلّى در باب وضع چهار چيز مطرح است :\r\n1 - واضع\r\n2 - وضع كه كار واضع است\r\n3 - لفظ كه ركن اوّل وضع است و اصطلاحا او را موضوع گويند\r\n4 - معنى كه ركن ديگر است و پس از وضع لفظ براى او نامش را موضوع‌له گويند . حال براى وضع به لحاظ واضع تقسيمى ذكر نشده و لزومى هم ندارد ولى به لحاظ هريك از سه امر ديگر تقسيمى مطرح شده :\r\nامّا به لحاظ خود وضع : وضع يا به معناى اسم مصدرى است ( علاقه و ارتباط خاصّى كه ميان لفظ و معنى وجود دارد . ) و يا به معناى مصدرى است ( جعل و ايجاد ارتباط بين لفظ و معنى كه فعل واضع است ) مرحوم آخوند وضع را به اعتبار معناى اسم مصدرى به دو قسم تعيينى و تعيّنى تقسيم كردند و وضع تعيينى را نيز به دو قسم وضع تعيينى و وضع استعمالى تقسيم كرده‌اند . و ديگران وضع به معناى مصدرى را تقسيم كرده‌اند به اين‌كه گاهى به جعل فرد معين است و گاهى گروه مستعملين ، در فرض اوّل هم گاهى مستقيم و بالمطابقه است و گاهى غيرمستقيم و بالملازمه است و تمام اين‌ها قبلا تحت عنوان كيفيّت وضع مطرح شد ولى در كلام بزرگان به عنوان تقسيم وضع به لحاظ منشأ وضع مطرح شده است .\r\nو امّا به لحاظ لفظ موضوع : وضع به اين اعتبار به دو قسم وضع شخصى و نوعى تقسيم مىشود و ترتيب طبيعى ايجاب مىكرد كه نخست اين تقسيم را دنبال كنيم ولى به پيروى از مشهور اول تقسيم وضع به لحاظ معناى موضوع‌له را مطرح مىكنيم و سپس تقسيم وضع را به اعتبار لفظ موضوع مطرح خواهيم كرد :\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nتقسيم وضع به اعتبار موضوع‌له :\r\nمقدّمه : به‌طور كلّى واضع در هنگام وضع نخست بايد لفظ را تصوّر نمايد و سپس معناى مورد نظر را تصوّر نمايد ( يا على القاعده نخست معناى مورد نظر را به ذهن آورد و سپس به دنبال لفظ خاصّى رفته و آن را نيز لحاظ كند ) و لحاظ هركدام از معنى و لفظ يا تفصيلى و بنفسه است يعنى خود آنها را لحاظ كرده و يا اجمالى و بوجهه است يعنى وجه و عنوان آنها را تصوّر نموده و آن را مرآت اينها و فانى در اينها و آلت به سوى اينها و عنوان مشير براى اينها قرار داده است و تا چنين تصوّر و لحاظى نباشد وضع امكان‌پذير نيست زيرا وضع حكم است و در هرحكمى تصور طرفين لازم است و حكم بر مجهول مطلق نشايد و معقول نيست .\r\nالبته اين تصوّرها نه جزء يا قيد لفظند و نه جزء و قيد معنى بلكه شرط وضع و مجوز و مصحّح آن مىباشند يعنى واضع خود لفظ را براى خود معنا قرار مىدهد نه اينكه لفظ متصوّر را با قيد متصور بودن براى معناى ملحوظ با قيد ملحوظ بودن قرار دهد و گرنه لازم مىآيد تمام قضايا ذهنيّه باشند و بدون تجريد و القاء خصوصيّت لحاظ و تصوّر ، قضيّه خارجيّه درست نشود و اين قابل‌قبول نيست .\r\nوجدانا هم مطلب از اين قرار است كه نفس لفظ موضوع و نفس معنى موضوع له است ( چه اين‌كه در باب استعمال نيز مطلب از اين قرار است و مستعمل بايد هر يك از لفظ و معنى را تصوّر كند تا بتواند لفظى را در معنايى استعمال كند ولى مستعمل خود لفظ است نه لفظ متصوّر ، مستعمل فيه نيز خود معنى است نه معناى متصوّر . . . )\r\nبا اين مقدّمه مىگوئيم : راجع‌به لفظ و انحاء تصوّر آن بعدا در تقسيم وضع به شخصى و نوعى بحث خواهيم كرد و امّا راجع‌به معناى موضوع‌له و اقسام تصوّر آن در اين‌جا بحث مىكنيم و وضع به اين لحاظ به چهار قسم تقسيم مىشود :\r\n1 . وضع خاص و موضوع‌له خاص 2 . وضع عام و موضوع‌له عام\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n3 . وضع عام و موضوع‌له خاص 4 . وضع خاص و موضوع‌له عام\r\nو اين تقسيم حصر عقلى است نه استقرائى يعنى قسم پنجم عقلا امكان‌پذير نيست نه اينكه بيش از چهار قسم يافت نشده و امكان قسم پنجم وجود دارد ، و بيان اجمالى تقسيم آن است كه : معناى متصوّر يا جزئى و شخصى است ( يعنى يك معنايى است كه در خارج فقط يك مصداق دارد و بر بيش از آن قابل‌صدق نيست ) و يا عام و كلّى است ( يعنى مفهومى است كه در خارج قابل‌صدق بر كثيرين است . ) و در هريك از دو صورت يا اين معناى متصوّر ، بنفسه تصوّر شده و مستقيما خودش به ذهن واضع آمده و يا بوجهه تصوّر شده يعنى ضمنا و غيرمستقيم و تحت يك عنوان ديگرى كه مشير به آن است لحاظ شده كه حاصل‌ضرب دو در دو چهار قسم مذكور مىشود . و امّا بيان تفصيلى و تعريف هرقسم جداگانه :\r\n1 - وضع خاص و موضوع‌له خاص : آن است كه واضع در هنگام تصوّر ، يك معناى جزئى و شخصى و خاص را تصوّر كند و لفظ مورد نظرش را براى خود همان معناى خاص قرار دهد ، در اينجا وضع خاص است يعنى معناى متصوّر جزئى است ( البته وضع فعلى است كه در زمان و مكان معيّنى از واضع صادر مىشود و هميشه خاص و جزئى است و در مورد بحث اگر وضع را به عام و خاص بودن وصف مىكنيم از باب وصف به حال متعلّق شيئى است و منظور اين است كه معنايى كه واضع در مقام وضع لحاظ كرده و مىخواهد لفظ را براى آن وضع كند خاص يا عام است ولى اين وصف به خود وضع اسناد داده شده است ) و موضوع له نيز خاص است يعنى واضع هم لفظ را براى خود اين معناى جزئى قرار داده است . مثال معروف اين قسم اعلام اشخاص است مثلا خداوند به زيد فرزندى داده است و او مىخواهد نامى براى فرزندش انتخاب كند در اينجا خود آن نوزاد را كه جزئى خارجى و وجود خاص است تصوّر مىكند و مثلا لفظ على را براى او اختيار مىكند و نامگذارى مىنمايد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n2 - وضع عام و موضوع‌له عام : آن است كه واضع در هنگام وضع معناى كلّى و عامّى را تصوّر نموده و لفظ مورد نظرش را براى خود آن معناى كلّى قرار داده نه براى افراد و مصاديق آن ، در اين‌جا وضع عام است يعنى معناى متصوّر در حال وضع ، كلّى و قابل‌صدق بر كثيرين است و موضوع‌له عام است يعنى لفظ نيز براى خود آن معناى كلّى قرار داده شده است .\r\nمثال معروف اين قسم اسماء اجناس و ماهيّات و طبايع است مثلا واضع مفهوم كلّى حيوان ناطق را كه ماهيّت و طبيعت انسان است تصوّر مىكند و لفظ انسان را براى خود اين معنى قرار مىدهد يا مفهوم كلى حيوان را تصوّر مىكند و لفظ انسان را براى او قرار مىدهد و . . . ضمنا جنس و طبيعت در اين‌جا خصوص جنس منطقى نيست كه در مقابل نوع و فصل و عرض خاص و عرض عام باشد بلكه مراد از جنس ، كلّى و قابل‌صدق بر كثرين است كه تمام انواع كلّى را در بر مىگيرد .\r\n3 - وضع عام و موضوع‌له خاص : آن است كه واضع در مقام وضع معناى عام و كلّىاى را لحاظ مىكند ولى لفظ مورد نظر را براى خود آن جنس و كلّى قرار نمىدهد بلكه براى مصاديق و جزئيّات آن قرار مىدهد . در اين‌جا وضع عام است يعنى معناى متصوّر در حال وضع كلّى است ولى موضوع‌له خاص است يعنى لفظ براى افراد آن كلّى قرار داده شده است .\r\nمثال معروف اين قسم عبارت است از : حروف ، اسماء اشاره ، ضماير ، موصولات و . . . كه به تفصيل در آينده مورد بحث واقع خواهد شد و به عنوان نمونه : مفهوم كلّى مفرد مذكّر را تصوّر مىكند ولى لفظ هذا را براى اشاره به خود اين كلّى قرار نمىدهد كه اصلا قابل‌اشاره حتى نيست بلكه براى مصاديق مفرد مذكّر در خارج ( اين درخت ، آن كتاب ، آن شخص . . . ) قرار مىدهد . يا مفهوم كلّى ابتدائيّت و نسبت ابتدائى را لحاظ مىكند و لفظ من را براى مصاديق آن قرار مىدهد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n4 - وضع خاص و موضوع‌له عام : آن است كه واضع در هنگام وضع يك معناى خاص و جزئى را لحاظ مىكند و سپس لفظ را براى خود آن جزئى قرار نمىدهد بلكه براى عام و كلّى آن قرار مىدهد و در آئينه خاص مىخواهد كلّى و عام را ببيند در اينجا وضع خاص است يعنى معناى متصور جزئى است و موضوع‌له عام است يعنى لفظ براى كلّى آن معنى جعل شده است مثلا هيكل زيد را تصور مىكند ولى لفظ زيد را براى خود آن قرار نمىدهد بلكه براى كلّى آن يعنى انسان ( مثلا ) قرار مىدهد . البته اين صرفا مثالى فرضى بود .\r\nپس از تعريف اين اقسام پيرامون امكان و امتناع هريك از اقسام جداگانه بحث مىكنيم كه آيا اينها معقول و ممكن هستند يا محذوراتى دارند كه آنها را غيرممكن مىسازد و نيز از وقوع خارجى هركدام بحث مىكنيم :\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n\r\nوضع خاص و موضوع‌له خاص :\r\nآيا چنين چيزى ممكن و معقول است يا محال و نامعقول است ؟ مشهور اين نوع از وضع را كاملا معقول و ممكن و بلكه واقع و متحقّق دانسته‌اند و به اعلام شخصيّه مثال زده‌اند و به نظر آنها كمترين اشكالى در اين قسم وجود ندارد ولى همين مطلب مسلّم از سوى حضرت امام « 1 » و فرزند محقّق ايشان « 2 » و برخى از شاگردان محقّق ايشان « 3 » مورد مناقشه واقع شده است و حاصل اشكال اين است كه :\r\nخصوصيّت و تشخّص و جزئيّت مساوق با وجود است ( زيرا عدم كه چيزى نيست كه خاص يا عام باشد مگر عدم مضاف كه به تبع اضافه به وجودى قابل‌تميز است ، ماهيّت هم كه همواره كلّى و عام است نه جزئى و خاص ) و وجود هم يا وجود خارجى است و يا وجود ذهنى و شقّ سوّمى ندارد ، آنگاه منظور از جزئى بودن موضوع‌له چيست ؟ آيا جزئى بودن به معناى وجود ذهنى است ؟ يا وجود خارجى ؟\r\nاگر منظور وجود ذهنى باشد و موضوع‌له جزئى ذهنى باشد لازم مىآيد كلّيهء قضاياى خارجيّه ( كه حكمى را براى افراد و مصاديق خارجى بار مىكنند ) يا غلط و باطل باشند و يا با تجريد و الغاء خصوصيّت صحيح باشند كه در اين صورت هم مجاز خواهند بود زيرا قيد ذهنى بودن از آنها كنده شده است و اين خلاف وجدان است و ارتكاب اين‌همه مجاز قابل‌التزام نيست .\r\nو اگر منظور جزئى خارجى باشد ( كه ظاهرا نظر مشهور همين است و مىگويند : موضوع‌له لفظ زيد همان هيكل خارجى است . ) لازمه‌اش آن است كه قضيّهء « زيد موجود » يك قضيّهء ضروريّه ( از نوع ضرورت به شرط محمول ) باشد زيرا\r\n\r\n\r\n","description":"","footnote":"\r\n( 1 ) . جواهر الاصول ج 1 ص 113 - 114 .\r\n( 2 ) . تحريرات فى الاصول ج 1 ص 79 .\r\n( 3 ) . سيرى كامل در اصول فقه ج 1 ص 322 - 334 .\r\n","page_name":" 100 ","page_number":100},
  {"content":"\r\n\r\nمراد از زيد همان موجود خارجى است و واضح است كه « زيد موجود موجود است بالضرورة ، » زيرا ثبوت شيئى براى خودش ضرورى و سلب شيئى از خودش محال است .\r\nو حال آنكه قضيهء مذكور بالاتّفاق يك قضيهء ممكنه است و داراى جهت امكان است نه ضرورت . و نيز لازم مىآيد قضيهء « زيد معدوم » تناقض‌گوئى باشد زيرا در جانب موضوع مراد از زيد آن زيد موجود به وجود خارجى است و در جانب محمول عدم بر او حمل شده و مفاد قضيّه اين است كه زيدى كه در خارج موجود است معدوم است و اين اجتماع نقيضين است و بايد قضيّهء مذكور كذب محض و بلكه از محالات باشد در حالى كه عرفا چنين قضيّه‌اى باطل و نامعقول نيست و كرارا از اين استعمالها دارند كه زيد هست ، زيد نيست و . . .\r\nو نيز لازم مىآيد قضيّهء « زيد امّا موجود و امّا معدوم » تقسيم نادرستى باشد زيرا اگر مراد از زيد مقسم زيد موجود و در خارج باشد تقسيم مزبور از قبيل تقسيم الشيئى الى نفسه و الى نقيضيه مىشود كه قطعا تقسيم مردود و باطلى است و مقسم بايد به گونه‌اى باشد كه بتواند با هرقسمى جمع شود و در هردو تحقّق يابد .\r\nبنابراين موضوع‌له خاص و جزئى باشد چه جزئى ذهنى و چه جزئى خارجى مبتلا به اشكال است .\r\nاز اينجا نتيجه گرفته‌اند كه در اعلام اشخاص نيز موضوع‌له ماهيّت زيد است و كلّى و عام است منتهى نه ماهيّت من حيث هى كه هيچ قيدى و خصوصيتى به او ضميمه نشود و نه ماهيّت به قيد اطلاق و ارسال و قابل‌صدق بر كثيرين بودن بلكه ماهيّتى كه هزار و يك قيد و خصوصيّت پيدا كرده ( انسان در اين مكان ، در اين زمان ، داراى نژاد فلان ، رنگ فلان ، زبان فلان ، منطقهء فلان ، فرزند فلان و . . . ) به‌گونه‌اى كه با اين قيود فقط بر همان هيكل خارجى صدق مىكند و قابل‌صدق بر افراد ديگر نيست .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nو اگر موضوع‌له ماهيّت زيد شد قضاياى مذكور هم صحيح است زيرا ماهيّت نظر به ذاتش لا اقتضاء است نه وجود در ذات او است تا ضرورت وجود داشته باشد و نه عدم در ذات او است تا ضرورت عدم پيدا كند بلكه با هردو قابل‌جمع است آنگاه قضيّهء « زيد موجود ، » ( يعنى ماهيّت كذائى در خارج موجود است ) يك قضيّهء ممكنه است و قضيّهء « زيد معدوم » نيز تناقض نيست و . . . و بالجمله با اين بيان مشكل حلّ است .\r\nپس موضوع‌له زيد هيكل خارجى نيست بلكه ماهيّت با آن‌همه حدود و قيود است و مىدانيم كه ماهيّت اگر صد قيد هم پيدا كند باز جزئى و شخصى نمىشود و كماكان كلّى است هرچند هرقيدى كه برمىدارد دايرهء شمولش محدود مىشود و چه بسا تنها يك فرد داشته باشد ولى اين با كلّيت آن منافات ندارد\r\nزيرا در منطق خوانديم كه گاهى مفهومى كلّى است ولى در خارج يك فرد هم ندارد و اصولا ممتنع الافراد است مثل شريك البارى ، و گاهى ممكن است الافراد است ولى فرد خارجى ندارد مثل غول ، سيمرغ ، ديو ، و . . . و گاهى يك فرد دارد و فرد ديگر محال است مثل واجب الوجود و گاهى فردى دارد و افراد ديگر ممكن است ولى يافت نشده مثل خورشيد . و گاهى افراد كثير و محدود و معدودى دارد و گاهى داراى بىنهايت فرد است . به‌هرحال مفهوم كلّى است . مفهوم زيد هم ماهيّت با قيود متعدّد است و عام و كلّى است ولى تنها يك فرد دارد و بر غير او قابل‌انطباق نيست .\r\n( طبق اين نظر مفهوم اللّه نيز كلّى است يعنى ذات مستجمع جمع صفات كماليّه ولى در حارج مصداقش منحصربه‌فرد است و محال است فرد ديگرى با اين اوصاف داشت باشد . )\r\nپس اعلام شخصيّه نمىتواند مثال براى وضع خاصى و موضوع‌له خاص باشد بلكه مثال براى وضع عام و موضوع‌له عام است . مگر در مفهوم خصوصيّت و\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nتشخّص و جزئيّت تصرّف كرده و بر كلّى منحصر در فرد و احدهم ، اطلاق خصوصيّت و جزئيّت نمائيم كه اين هم مسامحى خواهد بود .\r\nمختار ما : ما نمىگوئيم موضوع‌له آن هيكل خارجى است تا اشكال مرحوم امام وارد شود و اصولا واضع در مقام وضع با مصداق خارجى كارى ندارد . بلكه موضوع له صورت ذهنيّهء زيد و مفهومى است كه از هيكل خارجى انتزاع مىشود و در ذهن واضع مىآيد و لفظ را براى آن مفهوم و صورت ذهنيّه قرار مىدهد البته نه به قيد ذهنى بودن تا اشكال شود كه على هذا جميع قضايا ذهنى مىشوند بلكه خود صورت ذهنيّه و ذهنى بودن ، قيد آن نيست بلكه ظرف آن است ( مثل زمان كه ظرف پديده‌ها است نه قيد آنها ) البته براى صورت ذهنى وضع مىكند ولى به قصد حكايت از خارج ولى ملحوظ بالذات همان صورت ذهنى است و خارج ملحوظ بالتبع است ( چه اين‌كه در باب علم نيز معلوم بالذات عالم صور ذهنيّه است و خارج معلوم بالعرض است . )\r\nبا اين حساب قضاياى خارجيّه نيز حق است . « زيد موجود » هم ضرورية نيست ، « زيد معدوم » هم تناقض نيست ، « زيد امّا موجود و امّا معدوم » نيز صحيح است يعنى آن صورتى كه از زيد در ذهن داريم يا در خارج موجود است و يا معدوم است و محذورى هم ندارد . و مىدانيم كه صورت ذهنيّهء زيد جزئى است نه كلّى و عام ، پس وضع خاص و موضوع‌له خاص است و اشكالى نيست .\r\nو امّا مرحلهء وقوع : آيا وضع خاص و موضوع‌له خاص مثال هم دارد ؟ مشهور به اعلام شخصيه مثال زده‌اند به بيانى كه گذشت ولى برخى خواسته‌اند در اين مناقشه كنند و بگويند : در اعلام شخصيّه وضع و موضوع‌له هردو عام‌اند زيرا درست است كه زيد خارجى يك فرد است ولى حالات گوناگون دارد ( پيرى و جوانى و كودكى ، فقر و غنا و . . . ) و به اين لحاظ عام و كلى است و واضع لفظ زيد را تنها براى دوران كودكى كه وضع نمىكند براى همهء احوالات قرار مىدهد و لفظ زيد در همه‌حال بر\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nآن فرد حقيقة اطلاق مىشود پس وضع و موضوع‌له عام است . « 1 » ولى اين مناقشه هم ناتمام است زيرا منظور از خاص و جزئى بودن يا عام و كلى بودن وضع و موضوع‌له ، به لحاظ احوالات نيست بلكه به لحاظ افراد و مصاديق است و واضح است كه زيد در همه‌حال يك فرد و جزئى است نه كلّى پس وضع خاص و موضوع له خاص است .\r\nالبته مثال ديگر اسماء ازمنه و امكنه است كه هرنقطه‌اى اسمى دارد و وضع و موضوع‌له خاص است . و برخى براى اين قسم به اعلام جنس ( اسامه ، ثعاله و . . . ) مثال زده‌اند كه در باب مطلق و مقيد بايد مورد بحث واقع شود . « 2 »\r\n\r\n\r\n","description":"","footnote":"\r\n( 1 ) . بدايع الافكار ، محقق رشتى ، ص 39 .\r\n( 2 ) . بدايع الافكار محقق رشتى ص 40 .\r\n","page_name":" 104 ","page_number":104},
  {"content":"\r\n\r\n\r\nوضع عام و موضوع‌له عام :\r\nآيا چنين وضعى معقول و ممكن است يا خير ؟ به اين قسم نيز اشكالى شده و آن اين‌كه : وضع بدون تصوّر معنى امكان ندارد و تصور يعنى وجود ذهنى پيدا كردن و به محض وجود ذهنى معناى مزبور خاص و جزئى خواهد بود ( لأن الشيئى ما لم يتشخّص لم يوجد ) در نتيجه بايد گفت هميشه موضوع‌له خاص و جزئى است و وضع نيز چنين است . ( عكس اشكالى كه در وضع خاص و موضوع‌له خاص مطرح بود . ) و قسم ثانى امكان‌پذير نيست .\r\nپاسخ اين اشكال روشن است زيرا تصوّر و لحاظ و وجود ذهنى يافتن ، قيد وضع و موضوع‌له نيست بلكه شرط وضع است و تا واضع معنايى را تصوّر نكند نمىتواند لفظ را براى آن قرار دهد ولى پس از تصوّر و احضار معنى در ذهن ، لفظ را براى خود معنى قرار مىدهد نه براى معنى به قيد ذهنى بودن و على الفرض خود معنى عام و كلى است و اشكال مزبور وارد نيست و قسم ثانى كاملا ممكن است .\r\nآيا چنين وضعى وجود خارجى هم دارد و مىتوان نمونه‌اى براى آن ذكر كرد ؟\r\nاين نيز جاى كمترين شبهه‌اى نيست و باب اسماء اجناس از اين قبيل است چه بر مبناى كسانى كه موضوع‌له را طبيعت مهمله يا من حيث هى مىدانند و چه بر مبناى كسانى كه موضوع‌له را نفس طبيعت مىدانند و چه آنها كه موضوع‌له را طبيعت مطلقه و لا به شرط قسمى مىدانند ( كه در باب مطلق و مقيّد به تفصيل خواهد آمد . ) در هرحال معنا كلّى و قابل‌صدق بر كثيرين است و لفظ هم براى خود معناى كلى وضع شده پس اسماء اجناس وضع و موضوع‌له‌شان عام است و نيز علم جنس هم به قولى چنين است ، اسم با الف و لام جنس نيز چنين است و . . . .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nوضع عام و موضوع‌له خاص :\r\nاز ديدگاه مشهور چنين قسمى امكان دارد و معقول است به اين دليل كه هركلّى و عامى مىتواند مرآت براى افرادش باشد و ما مىتوانيم در آينهء كلى افراد را اجمالا ببينيم و كلى را عنوان مشير براى افراد و مصاديق قرار دهيم و لذا افراد اگرچه تفصيلا و بنفسها تصوّر نشده‌اند ولى اجمالا و بوجهها تصوّر شده‌اند و در باب وضع مهم اصل تصور معنى است و امّا تفصيلى بودن تصوّر دليلى ندارد بنابراين وضع عام و موضوع‌له خاص نيز كمبودى ندارد و كاملا معقول است . امّا از سوى متأخّران دو اشكال اساسى در ارتباط با اين قسم از وضع مطرح شده است :\r\nاشكال اوّل : آيا مفهوم كلّى انسان ( مثلا ) را مرآت براى افراد و مصاديق آن قرار مىدهيد ( آن‌گونه كه در قضاياى خارجيّه و حقيقيّه است كه وقتى مىگوئيم : « كلّ من فى العسكر قتل ، » عنوان من فى العسكر مرات زيد و بكر و خالد و . . . است يا وقتى مىگوئيم : « المستطيع يجب عليه الحج يا من استطاع يجب عليه الحج » عنوان « من استطاع » عنوان مشير است به سوى هركسى كه فعلا يا در آينده يافت مىشود و داراى وصف استطاعت مىگردد و در آينهء چنين عناوين و كليّاتى ، افراد و جزئيّات را مشاهده مىكنيم .\r\nاگر اين باشد قابل‌قبول است ولى ربطى به باب وضع ندارد زيرا واضع در مقام وضع با مفهوم سروكار دارد نه با مصداق\r\nو اگر مفهوم انسان را مرآت براى مفهوم زيد و بكر و خالد و . . . قرار مىدهيد .\r\nاشكال اين است كه هيچ مفهومى حاكى از مفهوم ديگر نيست ، هرمفهومى حاكى از خويش است و فقط خودش را ارائه مىدهد و كارى به مفهوم ديگر ندارد و كاملا با آن مباين است و در اين جهت فرقى ندارد كه مفهوم جزئى نسبت به جزئى ديگر مقايسه شود ( مثلا مفهوم زيد هرگز حاكى از مفهوم خالد نيست ) و يا مفهوم كلّى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nنسبت به كلى ديگر ملاحظه شود ( مثلا مفهوم انسان هرگز مرآت مفهوم فرس نيست ) و يا مفهوم كلّى نسبت به جزئى و مصداق ملاحظه شود ( مثلا مفهوم انسان بخواهد مفهوم زيد را ارائه دهد ) و يا مفهوم جزئى مرآت مفهوم كلى باشد ( در آينهء مفهوم زيد مفهوم كلّى انسان را ببينيم ) تمام اينها ناممكن است در نتيجه بايد گفت قسم ثالث از اقسام وضع ممكن نيست . اين اشكال مهمّى است كه در كلمات قوم ( مرحوم مشكينى در حاشيه « 1 » و مرحوم آقا ضياء « 2 » و مرحوم آقاى خوئى « 3 » و مرحوم شهيد صدر « 4 » و صاحب منتقى الاصول « 5 » و . . . ) به بيانات مختلف ذكر شده است .\r\nپاسخ اين اشكال : مرحوم محقّق عراقى از اشكال مذكور پاسخى داده‌اند كه ديگران نيز به اختلاف سليقه در بيان ، همين پاسخ را آورده‌اند و ما از كتاب مقالات الاصول « 6 » چكيدهء پاسخ آقا ضياء را مىآوريم : عناوين كليّه‌اى كه از افراد انتزاع مىشوند و بر آنها حمل مىشوند چهار دسته هستند :\r\n1 - عناوين ماهوى و ذاتى كه بيانگر ماهيّت و ذات افراد هستند و كارى به خصوصيّات فردى ندارد و فرقى ندارد كه عنوان جوهرى باشد ( مثل انسان و فرس و بقر و قلم و كتاب و . . . ) يا عنوان عرضى باشد ( مثل كميّت و كيفيّت و سفيدى و سياهى و . . . ) اين دسته از عناوين اصلا مرآتيّت ندارند و هيچ مفهوم ديگرى را نشان نمىدهند چه اينكه هيچ مصداقى را نيز ارائه نمىكنند و مفهوم انسان فقط خودش را نشان مىدهد با قطع نظر از هرآنچه غير او است زيرا الماهيّة من حيث هى ليست الّا هى لا موجودة و لا معدومة و . . . حتى يك فرد را نيز ارائه نمىكند .\r\n2 - عناوين انتزاعى از قبيل ذات ، موجود ، شئيى ، و حتى عنوان امكان و وجوب و . . . نيز كه از معقولات ثانيهء فلسفى هستند باز مرآتيّت ندارند و كارى به افراد و\r\n\r\n\r\n","description":"","footnote":"\r\n( 1 ) . كفاية الاصول محشى ج 1 ص 80 .\r\n( 2 ) . مقالات الاصول ج 1 ص 18 و 19 و بدايع الافكار ج 1 ص 37 - 39 .\r\n( 3 ) . محاضرات ج 1 ص 50 - 51 .\r\n( 4 ) . بحوث فى علم الاصول ج 1 ص 88 - 89 .\r\n( 5 ) . منتقى الاصول ج 1 ص 74 - 75 .\r\n( 6 ) . مقالات الاصول ج 1 ص 18 - 19 .\r\n","page_name":" 107 ","page_number":107},
  {"content":"\r\n\r\nمصاديق خود ندارند ، امكان يعنى لا اقتضا بودن و سلب ضرورت و . . . ، وجوب يعنى ضرورت هستى و امّا مصداقش چيست ؟ و كيست ؟ و چند فرد است ؟ كارى با اينها ندارد ، پس در اينها نيز مرآتيّت معقول نيست .\r\n3 - عناوين اجماليّه‌اى از قبيل فرد ، مصداق ، شخص ، جزئى ، ما يصدق عليه الانسان ، ما ينطبق عليه الكلّى و . . . كه اينها عناوين مخترع ذهن ما است و ذهن اينها را مستقيما از افراد و مصاديق خارجى انتزاع مىكند و كمال انطباق را بر فرد خارجى دارند و حتى حمل آنها بر فرد حمل اوّلى ذاتى و مفهومى است و اين‌گونه از عناوين مرآتيّت دارند و حاكى از افراد و مصاديق هستند .\r\n4 - عناوين مبهمى از قبيل شبح كه از عنوان فرد و مصداق هم مجمل‌تر است و اين نيز صلاحيّت مرآتيّت دارد آن هم نه تنها از مصاديق بلكه مرآت كلّى ديگر هم مىتواند باشد يعنى بر حيوان ، انسان و . . . نيز منطبق مىشود حاصل اينكه : به عقيدهء آقا ضياء اين‌گونه از مفاهيم مرآتيّت دارند و لذا قسم ثالث امرى معقول و ممكن است « 1 »\r\nمرحوم امام به اين پاسخ اعتراض دارند و جمعا چهار اعتراض دارند « 2 » كه عمده يك اعتراض است و مورد قبول ما نيز هست و آن را به اين بيان مطرح مىسازيم :\r\nهرگز نظر مشهور در قول به امكان قسم ثالث و مرآتيّت كلّى براى افراد و مصاديق ، به اين تفصيل نيست بلكه ظاهرا مدعّاى مشهور آن است كه مطلق كلّىها مرآت براى افراد خودشان هستند و در آئينه كلّى و لو ماهوى و ذاتى باشد مىتوان مصاديق را ديد و با كلّى به آنها اشاره كرد و در ضمن كلّى آنها را نيز لحاظ كرد پس تفصيل مزبور بلاوجه است .\r\nحقّ در جواب از اشكال را با مقدّمه‌اى از منطق بيان مىكنيم :\r\nگاهى قضيّه طبيعيّه است و حكم براى خود طبيعت و ذات و ماهيّت ثابت\r\n\r\n\r\n","description":"","footnote":"\r\n( 1 ) . مقالات الاصول ج 1 ص 18 - 19 .\r\n( 2 ) . جواهر الاصول ج 1 ص 92 - 93 .\r\n","page_name":" 108 ","page_number":108},
  {"content":"\r\n\r\nاست با قطع نظر از جميع افراد و مصاديق مثل الانسان حيوان ناطق در اين صورت ماهيّت فقط خودش است و غير خودش نيست نه موجود است و نه معدوم و . . .\r\nو گاهى قضيّه خارجيّه است يعنى حكم براى افراد موضوع ثابت است آن هم خصوص افرادى كه بالفعل در خارج موجود مىباشند . مثل « كل من فى العسكر قتل ، » « كلّ ما فى الصندوق نهب » و . . .\r\nو گاهى قضيّه حقيقيّه است و حكم براى جميع افراد اعمّ از محققّة الوجود و مقدّرة الوجود ثابت است مثل « كل انسان لفى خسر . . . » « الانسان هلوع ، » « الانسان جزوع و منوع » و « الانسان ليطغى » و . . .\r\nبا اين مقدّمه مىگوئيم : كلّى دوگونه ملاحظه مىشود گاهى به نحو اوّل از سه قسم مذكور يعنى به نحو قضيّه طبيعيّة است و تمام نظر به خود ذات و ماهيّت دوخته شده در اينجا قطعا مرآتيّت ندارد ولى گاهى به نحو قضيّهء خارجيّه يا حقيقيّه و يا ذهنيّه است و در تمام اين فروض پرواضح است كه كلّى مرآت افراد قرار مىگيرد و بوسيلهء آن به افراد و مصاديق خارجى يا ذهنى اشاره مىشود . بنابراين كلّى صلاحيّت حكايت از افراد را دارد و قسم ثالث از اقسام وضع ممكن و معقول است و در مورد حروف و اسماء اشاره و . . . كه وضع را عام و موضوع‌له را خاص دانسته‌اند مطلب از همين قرار است يعنى عنوان مفرد مذكر يا نسبت ابتدائية و . . .\r\nصددرصد عنوان مشير به سوى مصاديق خارجيّهء خود هستند و در ضمن اين عناوين كلّيه آن مصاديق جزئيّه هم تصوّر شده‌اند و همين كافى است .\r\nاشكال دوّم كه به صورت شفّاف و جداگانه در كلمات شهيد صدر در بحوث « 1 » آمده اين است كه : ما مفهوم كلّى و قدر جامع ميان افراد را به اين نحو انتزاع مىكنيم كه نخست افراد را مىبينيم سپس خصوصيّات فردى را الغاء مىكنيم و با الغاء خصوصيّات و تجريد به يك جهت كلى و مشترك مىرسيم و نامش را انسان يا فرس\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ص 89 - 90 .\r\n","page_name":" 109 ","page_number":109},
  {"content":"\r\n\r\nو . . . مىگذاريم آنگاه وقتى كلّى را با افراد مقايسه مىكنيم رابطهء كلّ و جزء در ميان است يعنى مفهوم كلّى جزئى از كل و مركب است زيرا فرد و مصداق اين جهت مشترك را دارد ، جهات مختص هم دارد پس مركّب است آنگاه چگونه مىتوان جزء را حاكى از كل و مرآت براى كل قرار داد ؟ آيا تصوّر جزء كافى است براى تصور كلّ ؟\r\nآيا جنس تنها را مىتوان حاكى از نوع قرار داد و تنها جنس را تصور كرد ولى لفظ را براى نوع و كلى قرار داد ؟ و آيا با تصور جزء كل اصلا تصور شده ؟ تفصيلا كه تصور نشده است اجمالا نيز تصوّر نشده چون جزء مرآت كل نيست بنابراين چگونه جهت جامع و كلى را مرآت براى جزئى و فرد قرار مىدهيم ؟ ! اين از قبيل مرآت شدن جزء براى كل است كه نامعقول است .\r\nجواب شهيد صدر از اين اعتراض همانند پاسخ از اشكال اوّل است كه عناوين كلّى را تقسيم كرديم و از زبان مرحوم محقّق عراقى تفصيل آن بيان شد و اجمالا دو دسته از عناوين مرآتيّت داشتند .\r\nولى به عقيدهء ما اين پاسخ ناتمام بود و در رابطه با اشكال اوّل ذكر كرديم كه منظور مشهور اين نيست و حق در جواب از اشكال را هم آورديم كه نيازى به تكرار نيست و تنها اشاره به اين نكته لازم است كه عنوان كلّى اگر بخواهد حاكى از افراد با همهء خصوصيات باشد جاى اشكال مذكور باقى است و در اين صورت ديگر تصوّر اجمالى نخواهد بود بلكه تفصيلى است ولى چنين نيست و هيچ عنوان كلّى ( حتّى عنوان ما يصدق عليه الكلى ) مصاديق را تفصيلا نشان نمىدهد و اجمالا و ضمنا بيانگر آنها است و انسان عنوان مشير به سوى افراد است و هرفردى بما انّه انسان در آئينه انسان ديده مىشود نه بما انه زيد او بكر و . . . در نتيجه به عقيدهء ما قسم ثالث از اقسام وضع كاملا ممكن است .\r\nو امّا مقام وقوع : آيا چنين وضعى مثال هم دارد و در خارج اتّفاق افتاده است يا خير ؟\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nاز ديدگاه مشهور اصوليان چنين قسمى واقع هم شده و مثال آن عبارت است از حروف و اسماء اشاره و ضمائر و موصولات و . . . كه بحث مفصلى دارد و در پايان تقسيم يعنى پس از تبيين امكان و استحالهء قسم چهارم راجع‌به معناى حرفى و غيره مبسوطا خواهيم بحث كرد .\r\nدر پايان سه پرسش را مطرح مىكنيم :\r\n1 - لفظ و معنى يا هردو واحدند يعنى يك لفظ است و يك معنى ، چه معناى خاص و جزئى باشد مثل صورت ذهنيّهء زيد و چه كلى و عام باشد مثل مفهوم حيوان ناطق و . . . اين قسم را مختص گويند . و يا لفظ متعدّد و معنى واحد است يعنى چندين لفظ و يك معنى داريم نامش مترادف است . و يا لفظ واحد و معنى متعدّد است و فعلا هم در هركدام استعمال دارد و هيچ‌كدام مهجور و متروك نيست نامش مشترك لفظى است و در قسم اوّل اگر معناى واحد كلى باشد نامش مشترك معنوى است و اگر براى يكى وضع و در بقيّهء فقط به مناسبت استعمال شود نامش حقيقت و مجاز است .\r\nبا اين مقدّمه سؤال اين است كه وضع عام و موضوع‌له خاص از كدام قسم است ؟ نظر شيخ اعظم اين است كه از نوع مشترك لفظى نيست ( البته تصريح به اشتراك معنوى هم ندارند ولى شايد مرادشان اين باشد . ) ايشان در باب صحيح و اعم در تصوير قدر جامع بر مسلك صحيحى مطالبى دارند كه در پايان اين تعبير آمده : فالوضع فيها نظير الوضع العام و الموضوع له الخاص دون الاشتراك اللفظى « 1 »\r\nولى مرحوم ميرزاى نائينى « 2 » در فوائد تصريح دارند كه اين از باب مشترك لفظى است زيرا يك لفظ است ( مثلا كلمهء هذا ) و صدها و هزاران و بلكه ميليونها و ميلياردها معنى ( افراد و مصاديق مفرد مذكّر در عالم ) و وضع عام و موضوع‌له\r\n\r\n\r\n","description":"","footnote":"\r\n( 1 ) . مطارع الانظار ص 5 .\r\n( 2 ) . فوائد الاصول ج 1 و 2 ص 32 - 34 .\r\n","page_name":" 111 ","page_number":111},
  {"content":"\r\n\r\nخاص را تشبيه مىكنند به اين‌كه كسى بگويد : « كلّ ما يولد لى فى ليلة الجمعة فقد سميّته عليّا » و همانطور كه اينجا اگر خداوند صد فرزند به او بدهد نام هركدام جداگانه على است و با يك كلام وضع صورت گرفته ولى معانى متعدّد است و مشترك لفظى است . همين‌طور در مورد بحث ما ،\r\nالبته اگر در مشترك لفظى مصطلح تعدّد وضع را معتبر بدانيم و بگوئيم بايد لفظ براى هرمعنايى جداگانه وضع شود تا مشترك لفظى باشد بايد گفت حق با شيخ اعظم است و ما نحن فيه از آن باب نيست ولى اگر تعدّد وضع لازم نباشد و بگوئيم نحوهء وضع مهم نيست و با يك وضع هم مىتواند براى صدها و هزاران معنى وضع كند و مشترك لفظى صورت پذيرد ، بايد گفت ما نحن فيه از باب اشتراك لفظى است و قسم جدايى نيست .\r\nو ظاهرا حق همين است زيرا ملاك در اشتراك لفظى تعدّد موضوع‌له است كه در اينجا هست و تعدّد وضع و لحاظ موضوع‌له لزومى ندارد پس وضع عام و موضوع‌له خاص از قبيل متحد اللفظ و متكثر المعنى الحقيقى است . البته اين بحث ثمرهء عملى ندارد .\r\n2 - حال كه وضع عام است و معناى متصور كلى است چه مانعى دارد كه بگوئيم : موضوع‌له نيز عام است يعنى لفظ را براى خود آن معناى كلى قرار داده است ؟ و چه داعى داريم كه حتما موضوع‌له خاص باشد و لفظ براى افراد وضع شود ؟ در پاسخ اجمالا مىگوئيم : در بيان معناى حرفى خواهد آمد كه وضع حروف براى خود معناى كلّى امكان‌پذير نيست و گرنه داعى نداشتيم كه موضوع‌له را خاص بدانيم .\r\n3 - حال كه موضوع‌له خاص است چرا خود وضع هم خاص نباشد ؟ چه مانعى دارد كه اينجا هم از قبيل اعلام شخصيّه باشد ؟ در پاسخ مىگوئيم : گاهى افراد و\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nمصاديق به قدرى فراوان هستند كه واضع نمىتواند يكايك آنها را تصوّر كند تا وضع هم خاص باشد و ناچار مفهوم كلى را تصور مىكند و آن را مرآت قرار مىدهد و باز هم مبسوطا اين مطلب را در بيان معناى حرفى خواهيم آورد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\nوضع خاص و موضوع‌له عام :\r\nاز ديدگاه مشهور چنين وضعى امكان‌پذير نيست و نامعقول است و به فرمودهء محقّق رشتى در بدايع « 1 » اوّل كسى كه تصريح نموده به امتناع اين قسم جناب محقّق شريف در حاشيهء شرح عضدى است . پس از ايشان هم تاكنون همين نظريّه مشهور و معروف است و بزرگان به بياناتى استحالهء آن را تبيين نموده‌اند .\r\nيكى از آنها مرحوم آخوند است كه در كفاية « 2 » چنين فرموده‌اند : عام بما هو عام مىتواند مرآت براى خاص باشد و لذا وضع عام و موضوع‌له خاص معقول بود .\r\nولى خاص بما هو خاص ( زيد با مشخّصات فردى و عوارضى كه دارد ) نمىتواند مرآت براى عام و كلى باشد و لذا قسم چهارم امكان ندارد .\r\nبه ديگر سخن : در باب وضع بايد معناى موضوع‌له به نحوى متصوّر شود و تصوّر معنى گاهى بنفسه و تفصيلى است و خود معنى با خصوصيّاتش لحاظ شده و گاهى بوجهه و اجمالى است يعنى در تحت عنوانى كه مرآت معنى و فانى در آن و حاكى از آن و عنوان مشير به سوى آن است تصور شده و در قسم چهارم هيچ‌كدام نيست زيرا معناى كلّى و قدر جامع نه خودش تصوّر شده ( چون فرض ما اين است كه وضع خاص است يعنى معناى متصوّر جزئى است . ) و نه وجه و عنوان او تصور شده تا ضمنا اين كلّى هم لحاظ شده باشد ( چون خاص بما هو خاص مرآت عام نيست ) و لذا معناى كلّى مجهول مطلق است و وضع برابر مجهول مطلق معقول نيست و حتما بايد تصوّرى از معنى داشته باشد و در قسم چهارم چنين تصوّرى نيست پس وضع هم معقول نيست .\r\nآرى گاهى تصوّر خاص سبب مىشود كه انسان خود عام و كلّى را هم تصوّر كند ( يعنى خصوصيّات فردى را از زيد بگيرد و الغاء نمايد و تمام نظر را به خود\r\n\r\n\r\n","description":"","footnote":"\r\n( 1 ) . بدايع الافكار ص 40 .\r\n( 2 ) . كفاية الاصول ج 1 ص 10 .\r\n","page_name":" 114 ","page_number":114},
  {"content":"\r\n\r\nجامع و كلّى و قدر مشترك ميان زيد و بكر و خالد و . . . معطوف نمايد . ) و در اين فرض وضع براى خود كلّى صحيح است ولى از قسم رابع يعنى وضع خاص و موضوع‌له عام نخواهد بود ، بلكه از قسم ثانى است كه وضع عام و موضوع‌له عام بود زيرا خود عام و كلى تصور شده است و تنها گناهش آن است كه به سبب تصوّر خاص و در دنبال آن واقع شده ولى اين‌كه جرم نيست و مهمّ اصل تصوّر خود معنى است كه چنين است . و لذا « ما قصد لم يقع و ما وقع لم يقصد . » « 1 »\r\nو مؤيّد سخن آخوند اين است كه قضيّهء « زيد انسان » صحيح است و مىدانيم كه همواره در ناحيهء محمول وصفى از اوصاف عنوان بخش به موضوع ذكر مىشود و انسان وجه و عنوان زيد است . ولى قضيّهء « الإنسان زيد » صحيح نيست زيرا زيد كه عنوانى از عناوين انسان نيست و با كلّى انسان اتّحاد ندارد مگر در قضيّهء تصرفى كرده و بگوئيم : « بعض الانسان زيد » كه از بحث خارج مىشود .\r\nدر كلمات مرحوم ميرزاى نائينى علاوه بر سخنان مذكور در كلام آخوند براى استحاله قسم رابع به اين سخن مناطقه استناد شده كه مىگويند : « الجزئى لا يكون كاسبا و لا مكتسبا » جزئى به عنوان اين‌كه جزئى و خاص و محدود است نه مىتواند كاسب و معرّف باشد و در سايهء او جزئى ديگر يا كلّى را ببينيم و نه مىتواند مكتسب و معرّف باشد و بواسطهء چيزى تعريف و توصيف شود . و تعريف هميشه براى كلّى و به امر كلّى است . و قسمت اوّل اين كلام منطقى شاهد ما است كه جزئى نمىتواند كاسب و معّرف باشد و مرآت براى چيز ديگرى باشد . « 2 »\r\nالبته به اين سخن يك اشكال نقضى وارد است كه طبق اين سخن جزئى همانطور كه معّرف و مرآت نيست . هكذا معّرف و مرئى هم نيست پس بواسطهء عنوان كلّى هم نبايد بتوانيم جزئى را ببينيم و كلّى را مرآت او قرار دهيم در حالى كه خود شما قسم ثالث را امرى معقول و ممكن مىدانيد .\r\n\r\n\r\n","description":"","footnote":"\r\n( 1 ) . كفاية الاصول ج 1 ص 10 .\r\n( 2 ) . فوائد الاصول ج 1 ص 31 .\r\n","page_name":" 115 ","page_number":115},
  {"content":"\r\n\r\nمرحوم آقا ضياء نيز بيان ديگرى بر استحالهء قسم رابع دارند و آن اين‌كه :\r\nگاهى تمام نظر به خود فرد و خصوصيّت فردى است مثل مفهوم زيد « مثلا » در اين‌جا عنوان خاص مرآت براى عام نيست و نمىتواند كلى را نشان دهد زيرا مفهوم خاص زيد با مفهوم عام انسان تباين كلّى مفهومى دارند و هرگز مباين مرآت براى مباين نيست .\r\nو گاهى آن‌كه آلت و طريق و عنوان مشير قرار گرفته كلّى مقيّد به خصوصيّات فردى است مثل عنوان « الانسان المتقيّد بالخصوصيّة الزيديّة » اين نيز با حفظ تقيّدش به خصوصيّت ، مرآت براى مفهوم كلّى انسان نمىشود زيرا اين عنوان خاص به شرط شيئى ( خصوصيات فرديّه ) يا به شرط لا ( از خصوصيات ديگر و از كليّت ) است و آن كلى و عام لا به شرط است و اطلاق و توسعه دارد و مفهوم خاص پيراهنى نيست كه بر قامت عام و كلى دوخته شده باشد و طبيعت مقيّد و مضيّق با طبيعت مطلق و موسّع و لا به شرط هماهنگ نيست تا اين مرآت آن باشد .\r\nولى گاهى جهت تقييد را الغاء مىكنيم و تمام نظر را به جنبهء انسان بودن زيد منحصر مىكنيم به اين عنوان مىتواند مرآت كلى قرار گيرد ولى اين از بحث خارج است و از قبيل وضع عام و موضوع‌له عام مىشود . پس خاص با حفظ خصوصيّات فردى و شخصى ، مرآت عام با عموميّت و كليّتش نيست . « 1 »\r\nدر مقابل مشهور جمعى از بزرگان ، وضع خاص و موضوع‌له عام را امرى ممكن و معقول دانسته و فرموده‌اند : « ادلّ دليل على امكان شيئى وقوعه فى الخارج » و سپس نمونه‌هايى آورده‌اند و خواسته‌اند با اين نمونه‌هاى عينى امكان آن را تثبيت كنند . در رأس اين گروه مرحوم محقّق رشتى است كه در بدايع الافكار صريحا مىفرمايد : اين قسم امرى شايع و ذايع است و مطلب بديع و جديدى نيست ( كه استبعاد كنيد ) سپس به باب اسماء اوزان و مقادير مثال مىزنند ( مثلا در مقام وضع كيلوگرم ،\r\n\r\n\r\n","description":"","footnote":"\r\n( 1 ) . نهاية الافكار ، ج 1 و 2 ، ص 37 .\r\n","page_name":" 116 ","page_number":116},
  {"content":"\r\n\r\nخصوص هزار گرم را تصور كرده ولى لفظ را براى اعم از تام و ناقص مساوق با تام در فايده قرار داده است و عرفا هم بر مقدارى كه ذرّه‌اى كمتر از يك كيلوگرم باشد عنوان كيلوگرم حقيقتا اطلاق مىشود و از طرفى هم مىدانيم كه واژهء كيلوگرم دو بار وضع نشده كه يك بار براى تامّ و يك بار براى ناقص باشد . در نتيجه كيلوگرم ( يا من ، خروار ، تن و . . . ) وضعش خاص است يعنى معناى متصور جزئى است ولى موضوع له عام است يعنى لفظ را براى اعمّ قرار داده است .\r\nو از همين قبيل است اكثر مركّبات خارحيّه و اسماء معاجين و مركّبات كه براى اعم از جامع جميع اجزاء و فاقد بعض اجزاء قرار داده شده‌اند « 1 »\r\nو يكى از پيروان اين مسلك مرحوم آيت اللّه العظمى المؤسس در درر الفوائد است كه به ديدن شبحى از دور مثال زده : شما در وسط بيابان از دور يك شيئى جزئى خارجى را مىبينيد ولى تفصيلا نمىدانيد كه آيا جماد است يا نبات يا حيوان ؟ بر فرض كه حيوان باشد آيا انسان است يا فرس يا بقر ؟ بر فرض انسان باشد آيا سفيد است يا سياه يا زرد ؟ بر فرض كه سفيد هم باشد آيا زيد است يا بكر يا خالد ؟ و . . . در اين‌جا آن شيئى معيّن خارجى را مىبينيد و لحاظ مىكنيد ،\r\nآنگاه اگر تفصيلا مىدانستيد كه كيست و چيست ؟ مثلا انسان است بحثى نبود و نيازى به عنوان اجمالى نداشتيد ولى اجمالا مىدانيد كه حيوانى از حيوانات است و نام حيوان را براى او قرار مىدهيد يا نام شبح را براى او قرار مىدهيد كه هم بر آن فرد خارجى صادق است و هم بر غير او در اين‌جا متصور شما آن جزئى خارجى است پس وضع خاص است ولى موضوع‌له شما آن جزئى خارجى نيست بلكه عنوان حيوانيّت يا جسميّت و . . . است كه بر او و غير او صادق است و على الفرض از راه همان شيئى خارجى به اين وجه و كلى رسيديم پس جزئى وجه براى كلّى شد پس مانعى ندارد كه وضع خاص و موضوع‌له عام باشد . « 2 »\r\n\r\n\r\n","description":"","footnote":"\r\n( 1 ) . بدايع الافكار ص 40 .\r\n( 2 ) . درر الفوائد ج 1 ص 36 .\r\n","page_name":" 117 ","page_number":117},
  {"content":"\r\n\r\nو بعضى از محقّقان معاصر نيز همين رأى را پسنديده و مثال به مخترع و اتومبيل زده‌اند . . . « 1 »\r\nبه اعتقاد ما اين نظريّه باطل است و مثالهاى مذكور هم از اين قبيل نيستند .\r\nامّا مثال اسماء مقادير و اوزان و معاجين و مركّبات : از كجا ادّعا مىكنيد كه در اين موارد وضع خاص و موضوع‌له عام است يعنى معناى متصور خاص ولى موضوع‌له عام و كلى است ؟ حق اين است كه واضع روز اوّل دقيقا هزار گرم را ( مثلا ) در نظر گرفت و لفظ كيلوگرم را براى آن قرار داد بعدا اهل عرف و مستعملين با مسامحه اين لفظ را در ناقص هم استعمال كرده‌اند به علاقهء مشابهت و مانند آن‌كه مسبوطا در باب صحيح و اعم خواهد آمد و بر فرض كه شك كنيم و احتمال بدهيم كه وضع اينها از اين باب بود ، يا از بابى كه قائل مذكور فرمود ، مىگوئيم : « اذا جاء الاحتمال بطل الاستدلال » و اين موارد شاهد و مؤيّد كلام شما نيست .\r\nو امّا مثال شبح از دور ، در كلام مرحوم آقائى خوئى به روشنى جواب داده شده و آن اينكه :\r\nقد يتصور ذلك الشبح به عنوان انه جزئى و معنى خاص فيضع اللفظ بازاء واقعه - الشبح - ، و قد يتصور ذلك به عنوان الكلى المنطبق عليه و على غيره فيضع اللفظ بازاء معنونه و لا ثالث له ، فهو على الاوّل من الوضع الخاص و الموضوع له الخاص ، و على الثانى من الوضع العام و الموضوع له العام او الخاص كما لا يخفى . « 2 »\r\nو مثال بعض المعاصرين نيز قابل‌جواب است زيرا خود ايشان چنين توضيح داده‌اند كه سازندهء اتومبيل كنار مخترعش مىايستد و مىگويد : من لفظ اتومبيل را براى اين و هرچه مثل اين باشد قرار دادم . . . كه در اين‌جا خاص يعنى همين مخترع خارجى تصور شده و در كنارش عام نيز تصور شده و سپس لفظ قرار داده شده و از\r\n\r\n\r\n","description":"","footnote":"\r\n( 1 ) . سيرى كامل در اصول فقه ج 1 ص 301 به بعد .\r\n( 2 ) . محاضرات ج 1 ص 52 .\r\n","page_name":" 118 ","page_number":118},
  {"content":"\r\n\r\nباب وضع عام و موضوع‌له عام يا وضع عام و موضوع‌له خاص است . در نتيجه قسم رابع از اقسام وضع ، امرى نامعقول و غيرممكن است و حق با مشهور مىباشد .\r\n\r\nمختار ما دربارهء اقسام چهارگانهء وضع :\r\nقسم اوّل از اين اقسام كه وضع خاص و موضوع‌له خاص بود هم ممكن و معقول بود و هم مثال داشت كه اسماء اعلام باشد .\r\nقسم دوّم نيز كه وضع عام و موضوع‌له عام بود مثل قسم اوّل ممكن و متحقّق بود و مثالش اسماء اجناس بود كه گذشت .\r\nامّا دربارهء قسم سوّم و چهارم ( يعنى وضع عام و موضوع‌له خاص و وضع خاص و موضوع‌له عام ) در مجموع چهار نظريّه از كلمات قوم استفاده مىشود كه ذيلا بيان مىكنيم و رأى خود را صادر مىكنيم :\r\n1 - مشهور طرفدار امكان عقلى قسم ثالث و امتناع قسم رابع هستند و دلايل آنها قبلا ذكر شد .\r\n2 - بعض المعاصرين طرفدار امتناع قسم ثالث و امكان قسم رابع هستند به اين دليل كه در قسم ثالث كه وضع عام است و معناى متصور كلى است ( مثلا حيوان ناطق را تصور كرده ) حتما بايد موضوع‌له نيز عام باشد و امكان ندارد خاص باشد زيرا ماهيّت و طبيعت كارى به افراد ندارد و هرماهيّتى خودش است و غير خود نيست و از افراد كلّا قطع نظر شده و تمام نظر به ذات و ماهيّت دوخته شده و لذا مرآتيّت معقول نيست ولى در قسم رابع كه وضع خاص است و معناى متصور جزئى است ( انسان مقيّد به خصوصيّات زيدى ) لزومى ندارد كه حتما موضوع‌له نيز خاص باشد بلكه امكان عام بودن موضوع‌له وجود دارد و جزئى مىتواند مرآت كلى و عام باشد زيرا وقتى زيد را تعريف مىكنيم مىگوئيم : انسانى است كذا و كذا پيش از هرچيزى ماهيّت او يعنى انسان بودنش كه كلّى است تصور مىشود و سپس وجود زيد مطرح مىشود و در مرحلهء سوّم خصوصيات فردى مطرح مىشود . پس\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاصلا تصور جزئى بدون تصور كلى ممكن نيست و تصور كلى از آن جدا نيست و لذا مرآتيّت دارد . و قسم رابع كاملا معقول است . « 1 »\r\nبه عقيدهء ما اين نظريّه هردو قسمت آن محلّ اشكال است ، امّا قسمت اوّل از نظر مشهور اشكال دارد كه عام و كلى را مرآت مىدانستند و كلّى را به ملاحظهء افراد در نظر مىگرفتند و نه از حيث طبيعت و ماهيّت ، و امّا قسمت دوّم كه حتما مبتلا به اشكال است زيرا در تعريف زيد يا سخن از آن هيكل خارجى و صورت ذهنيهء زيد است كه قطعا بر غير خودش صدقى ندارد و مرآتيّت معقول نيست و يا سخن از انسان مقيّد به خصوصيّات كذائى است كه اوّلا منظور مشهور اين نيست و ثانيا بر فرض كه باشد مرآتيّت آن براى كلّى معقول نيست زيرا انسان مقيّد به خصوصيات فردى غير از انسان مطلق است ، طبيعت به شرط شيئى غير از طبيعت لا به شرط است و مباين مرآت مباين نمىشود .\r\n3 - محقّق رشتى و مرحوم حائرى طرفدار امكان قسم ثالث و رابع هردو بودند كه قبلا نظريّهء آنها بيان و نقد شد .\r\n4 - هردو قسم ثالث و رابع محال است و وضع الفاظ براى معانى يا از قبيل وضع خاص و موضوع‌له خاص است و يا از قبيل وضع عام و موضوع‌له عام است .\r\nاين رأى ظاهرا از كلام عناية الاصول استفاده مىشود زيرا ايشان تصريح دارند به اينكه در مقام وضع تصور موضوع‌له اجمالا كفايت نمىكند و حتما لحاظ تفصيلى و دقيق لازم است و چون در قسم ثالث و رابع موضوع له اجمالا تصوّر شده نه تفصيلا لذا هيچ‌كدام معقول نيست « 2 » و نيز از سخنان امام خمينى رحمه اللّه در جواهر الاصول استفاده مىشود زيرا امام تصريح دارند به اينكه :\r\nو بالجمله الوضع العام و الموضوع له الخاص و عكسه يشتركان فى امكان الوضع و امتناعه و يرتضعان من ثدى واحد ، فالتفريق بينهما بامكان احدهما\r\n\r\n\r\n","description":"","footnote":"\r\n( 1 ) . سيرى كامل در اصول فقه ج 1 ص 331 به بعد .\r\n( 2 ) . عناية الاصول ج 1 ص 18 .\r\n","page_name":" 120 ","page_number":120},
  {"content":"\r\n\r\nدون الاخر لا يرجع الى محصّل يعنى قسم ثالث و رابع از نظر امكان و امتناع وضع مشتركند و هردو از يك پستان شير مىنوشند ، بنابراين تفرقه‌افكنى ميان آن دو صحيح نيست كه يكى را ممكن و ديگرى را محال بدانيم . اگر ممكن است هردو ممكن است و اگر محال است هردو قسم محال است « 1 » و با توجه به اينكه قبلا در قسم ثالث اشكال كرده و سخنان محقّق عراقى را به چهار دليل رد كرده و استحالهء قسم ثالث را نتيجه گرفتند « 2 » پس به عقيدهء امام نيز اين دو قسم هردو محال مىباشند .\r\nمختار ما نيز همين است امّا نه به آن بيانى كه عناية الاصول داشت كه حتما بايد در مقام وضع تصوّر موضوع‌له تفصيلى و دقيق باشد . . . ، زيرا اين ادّعا دليلى ندارد .\r\nبيان ما اين است كه : گاهى حمل مفهومى است يعنى مفهومى بر مفهوم ديگر حمل مىشود مثل « الانسان انسان ، » « زيد زيد » و . . . كه در كتب لغت بيشتر اين جنبه مدنظر است و گاهى حمل ماهوى است و ذاتيات بر ذات حمل مىشود مثل الانسان حيوان ناطق ، كه در كتب فلسفى و منطقى همين منظور است و نام اين دو حمل اوّلى ذاتى است . ولى گاهى حمل مصداق است يعنى موضوع و محمول از نظر مفهوم و ماهيّت مغايرت دارند ولى از نظر مصداق خارجى اتحاد دارند مثل « زيد قائم ، الانسان ابيض » و . . . و نامش حمل شايع صناعى است .\r\nآن‌گاه مرآتيّت كلى براى افراد مربوط به حمل شايع صناعى است يعنى كلّى مىتواند حاكى از مصاديق باشد و حكمى در ظاهر بر عنوان كلى بار شود ولى در واقع مال افراد او باشد مثل همهء قضاياى خارجيّه و حقيقيّه كه در منطق مطرح بود و مثل عام استغراقى و مطلق بدلى يا شمولى كه در علم اصول مطرح است فى المثل وقتى مىگوئيم : « المستطيع يجب عليه الحج » منظور اين است كه هركس تا دامنه قيامت در خارج يافت شود و معنون به اين عنوان شود حج بر او واجب مىشود .\r\n\r\n\r\n","description":"","footnote":"\r\n( 1 ) . جواهر الاصول ج 1 ص 95 .\r\n( 2 ) . جواهر الاصول ج 1 ص 92 - 93 .\r\n","page_name":" 121 ","page_number":121},
  {"content":"\r\n\r\nولى بحث ما در باب وضع دربارهء مصاديق نيست و واضع با مصاديق سروكار ندارد بلكه با مفاهيم ارتباط دارد و مع الاسف هيچ مفهومى حاكى از مفهوم ديگر نيست و مرآت او و فانى در او نمىباشد و او را ارائه نمىدهد ، هرمفهومى خودش است ، مفهوم زيد مفهوم زيد است ، مفهوم انسان مفهوم انسان است نه مفهوم جزئى مفهوم جزئى ديگر را نشان مىدهد و نه مفهوم كلّى را ، مفهوم كلّى نيز نه كلّى ديگر را ارائه مىدهد و نه مفاهيم جزئى زيد و بكر و . . . را و از هركدام از كلى و جزئى معنا و مفهومى كه به ذهن تبادر مىكند غير از ديگرى و مباين با آن است و لذا داستان مرآتيّت ربطى به باب وضع ندارد تا قسم ثالث يا رابع يا هردو امكان‌پذير باشد بلكه هيچ‌كدام امكان‌پذير نيست و به عقيدهء ما قول به امكان اين دو از باب خلط مفهوم به مصداق و سرايت دادن حكم يكى به ديگرى است و از اين قبيل اشتباهات در علوم فراوان است كه براى نمونه به چند مورد اشاره مىشود :\r\n1 - در فلسفه بحثى است كه مفهوم وجود مشترك لفظى است يا مشترك معنوى ؟ عدّه‌اى طرفدار اشتراك لفظى هستند و مىگويند « موجود » به آن معنايى كه بر واجب الوجود اطلاق مىشود غير از معنايى است كه بر ممكنات اطلاق مىشود ، « زيد موجود » يك معنى دارد و « واجب الوجود موجود » معناى ديگرى دارد . ولى بزرگان فلسفه از جمله مرحوم علامّهء طباطبائى در نهايه فرموده‌اند : اينها مفهوم را به مصداق اشتباه كرده‌اند آنكه قابل‌قياس نيست مصداق خارجى وجود است كه وجود واجبى با وجود امكانى قابل‌مقايسه نيست « آن كجا و اين كجا » ولى مفهوم موجود در هردو يك معنى دارد و آن هستى و بودن است ولى اين معنى كلّى مشكّك است و صدق آن بر افرادش برابر نيست و مصاديق او با يكديگر قابل‌قياس نيستند نه مفهومها . « 1 »\r\n2 - در رابطه با صفات واجب تعالى از قبيل علم و قدرت و . . . نيز شبيه بحث\r\n\r\n\r\n","description":"","footnote":"\r\n( 1 ) . نهاية الحكمة ص 8 - 9 .\r\n","page_name":" 122 ","page_number":122},
  {"content":"\r\n\r\nفوق الذكر مطرح شده و برخى خواسته‌اند بگويند : عالم و قادر و . . . به آن معنى كه بر واجب تعالى اطلاق مىشود غير از معنايى است كه در زيد و خالد و حسن و . . .\r\nمطرح است . ولى اينها نيز مصاديق را با مفاهيم اشتباه كرده‌اند و مصداق علم و قدرت در مورد خداوند با ما انسانها و ممكنات قابل‌قياس نيست نه مفهوم آنها . « 1 »\r\n3 - صاحب معالم در مبحث عام و خاص چهار مورد ديگر از موارد اشتباه اصولىها و خلط عارض به معروض يا مفهوم به مصداق را ذكر مىكند از قبيل نزاع در لفظ عام يا در صيغ عموم ، در لفظ امر يا در صيغه‌هاى افعل ، در لفظ جمع و جماعت يا در مصاديق جمع و . . . « 2 »\r\nپس به اعتقاد ما قسم ثالث و رابع هردو محال است زيرا هيچ‌مفهومى حاكى از مفهوم ديگر نيست نه مفهوم كلّى حاكى از مفاهيم جزئيّه است و نه مفهوم جزئى مرآت كلى است . و اتّفاقا قبلا هم در بيان امكان قسم ثالث كه دو شبهه مطرح شد اوّلين و مهمترين اشكال همين مطلب بود و اصولىها به پيروى از مرحوم آقا ضياء خواستند عناوين كلّى را دسته‌بندى كنند و عنوان فرد و مصداق و شخص و . . . را حاكى از افراد بدانند كه ما همانجا هم به اين دسته‌بندى اعتراض داشتيم و اصل اشكال را وارد مىدانستيم ( البته در پايان آن بحث طرفدار امكان قسم ثالث شديم ولى در اين‌جا عدول كرده و طرفدار امتناع هستيم . )\r\nو عجيب اين‌كه مرحوم محقق عراقى مدعى شده كه عنوان فرد و شخص و . . .\r\nحملش بر زيد و بكر و . . . از باب حمل اوّلى ذاتى و حمل مفهومى است « 3 » در حالى كه هرگز در معناى زيد سخن از فرد و مصداق نيست بلكه سخن از هيكل خارجى يا صورت ذهنيّه است و البته لازمهء وجود خارجى يا ذهن فرديّت و تشخّص است ولى اينها مصداقا مساوقند نه اينكه در مفهوم زيد دخيل باشند ، « زيد فرد » يعنى\r\n\r\n\r\n","description":"","footnote":"\r\n( 1 ) . كفاية الاصول ج 1 ص 85 .\r\n( 2 ) . معالم الاصول ص 119 .\r\n( 3 ) . مقالات الاصول ج 1 ص 19 .\r\n","page_name":" 123 ","page_number":123},
  {"content":"\r\n\r\nمصداقى از مصاديق فرد است نظير امكان ذاتى كه لازم ذات همهء ممكنات است ولى هرگز در معناى انسان و فرس و ساير ممكنات و بيان ذاتيات آنها سخن از امكان ذاتى و مانند آن نيست .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nمعناى حرفى :\r\nپس از بحث از امكان و امتناع قسم ثالث اينك اين پرسش مطرح است كه بر مسلك مشهور كه اين قسم را ممكن الوقوع مىدانند آيا مثال و نمونه هم دارد و چنين وضعى واقع هم شده يا خير ؟ باز مشهور قائل به وقوع هم هستند و براى آن به باب حروف و اسماء اشاره و ضمائر و مبهمات و مانند آنها مثال آورده‌اند و مدّعى شده‌اند ، حروف وضعشان خاص و موضوع‌له شأن عام است يعنى واضع در هنگام وضع مفهوم كلّى ابتدا يا انتها يا ظرفيّت و . . . را در نظر گرفته سپس لفظ من يا الى يا فى و . . . را براى مصاديق آنها يعنى ابتدائها و انتهائها و ظرفيّتهاى جزئى وضع كرده است و هكذا در اسماء اشاره و . . . و اين تمثيل موجب گرديده كه اصوليان به تحقيق و تدقيق پيرامون معناى حرفى بپردازند و آراء افراطى و تفريطى عجيب و غريبى ابراز كنند كه در اين مقام به تبيين اين آراء و انظار مىپردازيم و در دو مقام بحث مىكنيم :\r\nمقام اوّل در بيان معانى حروف و حقيقت معناى حرفى ،\r\nو مقام دوّم در بيان اينكه وضع حروف از كدام قسم از اقسام وضع است ؟ آيا از قسم ثالث است يا خير ؟\r\n\r\n[ بيان انظار در معناى حرفى 
  ]\r\nامّا مقام اوّل يا بيان انظار در معناى حرفى :\r\n\r\nنظريّه اوّل :\r\nبه جناب شيخ رضى نجم الائمّه صاحب شرح كافيه در نحو نسبت داده شده كه ايشان براى حروف معنائى قائل نشده و معتقد است كه حروف براى معنائى وضع نشده‌اند و صرفا علامت و نشانه‌هائى براى خصوصيتى در مدخول خود هستند يعنى من نشانهء اين است كه از بصره « در مثال سرت من البصرة » مبدء سير بودن اراده شده و ذات البلد الخارجى به تنهائى مراد نيست بلكه خصوصيّت مبدء سير بودن نيز مراد است . الى علامت آن است كه از كوفه « در مثال سرت الى\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nالكوفه » منتهاى سير بودن اراده شده ، فى علامت آن است كه از دار « در مثال زيد فى الدار » ظرف بودن آن براى زيد مراد است و . . . بنابراين حروف كاشف از خصوصيّتى در مدخول خود مىباشند و گرنه خودشان دالّ بر ابتدا يا انتها يا ظرفيّت و . . . نيستند .\r\nنظير علامات اعرابيّه از قبيل علامت رفع و نصب و جر كه خودشان داراى معنى نيستند و صرفا علامت اين هستند كه كلمهء زيد در « قام زيد » ، « فاعل است » يا در « ضرب زيدا » مفعول است و . . . و خصوصيّت فاعل بودن يا مفعول بودن يا مضاف اليه بودن كلمه را نشان مىدهند و گرنه نقش ديگرى ندارند .\r\nو امّا دلايل اين نظريّه : شايد دليلشان اين باشد كه از من يا الى يا فى يا على و . . .\r\nبه تنهائى معناى شفاف و روشنى به ذهن نمىآيد و چيزى فهميده نمىشود ولى در كنار بصره ، كوفه ، دار ، سطح و . . . كاملا معنى مىدهد و خصوصيات مذكور از آنها فهميده مىشود پس خود حرف فى نفسها معنى ندارد .\r\nو شايد عمده دليلشان اين باشد كه در كلام مشهور نحوىها حرف اين‌گونه تعريف شده : « الحرف ما دلّ على معنى فى غيره » و در كلام معروف امام على عليه السّلام چنين آمده :\r\n« الاسم ما انباء عن المسمّى و الفعل ما انباء عن حركة المسمّى و الحرف ما اوجد معنى فى غيره » « 1 »\r\nو شيخ رضى خيال كرده كلمهء فى غيره متعلّق به اوجد است و ضمير آن به ماء موصول برمىگردد و معناى كلام آن است كه : حرف خودش معنى و موضوع‌له ندارد بلكه حرف آن كلمه‌اى است كه معنا و خصوصيّتى را ( ظرفيت ، مبدأ سير بودن و . . . ) در غير خودش ( كه بصره و كوفه و . . . باشد ) ايجاد مىكند در نتيجه :\r\nحروف صرفا علاماتى بيش نيستند و خودشان براى معنائى وضع نشده‌اند . « 2 »\r\nنقد اين نظريّه : از ديدگاه اصوليان اين سخن باطل است هم اصل مدّعا كه\r\n\r\n\r\n","description":"","footnote":"\r\n( 1 ) . تأسيس الشيعه ص 61 .\r\n( 2 ) . شرح كافيه ص 10 ج 1 .\r\n","page_name":" 126 ","page_number":126},
  {"content":"\r\n\r\nحروف را صرفا علامت مىدانست و هم تنظير به باب علامات اعرابى و هم دو دليلى كه اقامه شد تماما قابل‌مناقشه است .\r\nامّا اصل مدّعا : در كلمات بزرگان به بيانات گوناگون ( به اختلاف سليقه و طرز فكر ) از اين سخن جواب داده شده و ما گمان مىكنيم كه روان‌ترين بيان اين است كه بگوئيم : اگر خصوصيت ظرفيّت يا مبدأ سير بودن و . . . مدلول حرف من و فى و . . .\r\nنباشد بلكه از خود مدخولها استفاده شود و حروف كاشف باشند كه كلمهء دار « مثلا » علاوه بر دلالت بر اصل منزل به عنوان عينى از اعيان خارجى ، بر خصوصيّت ظرفيّت آن نيز دلالت مىكند ، مىپرسيم اين چه نوع دلالتى است ؟\r\nآيا دلالت عقلى است آن‌گونه كه در مشاهده دور و وجود آتش يا در روشنائى و وجود خورشيد است ؟ قطعا چنين نيست زيرا هيچ ملازمهء عقلى يا عادى ميان منزل و ظرفيّت آن براى زيد نيست يا ميان بصره و مبدأ سير بودن نيست .\r\nآيا دلالت لفظى است ؟ آن هم آيا از نوع دلالت التزاميّه است ؟ قطعا نه زيرا در دلالت التزامى لزوم بيّن بالمعنى الاخص معتبر است و در اينجا نيست زيرا چنين نيست كه تا بصره تصور شد مبدء سير بودن نيز تصور شود .\r\nآيا از نوع تضمن است ؟ قطعا نه ، زيرا احدى نگفته كه كلمهء بصره يا دار جزء معنايش مبدئيّت يا ظرفيّت است . آيا از نوع دلالت مطابقى است آن هم آيا به نحو اشتراك لفظى است و كلمهء دار دو بار وضع شده يك بار براى اصل عين خارجى و يك بار براى ظرف بودن آن ؟ قائل ندارد و دليل هم ندارد و اصل هم عدم اشتراك است .\r\nآيا به نحو اشتراك معنوى است ؟ ميان عين خارجى و ظرف بودنش جامع ماهوى و مشتركى وجود ندارد و كسى هم قائل نشده است . آيا به نحو حقيقت و مجاز است ؟ احدى بدان قائل نشده ، دليل هم ندارد اصل هم عدم مجازيّت است .\r\nآيا به نحو منقول است ؟ قطعا نه زيرا از معناى اصلى منتقل نشده و آن معنى مهجور\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nو متروك نگرديده است . و دلالت هم از اين موارد مذكور و مانند آنها بيرون نيست . بنابراين دلالت بر خصوصيت ظرفيّت مال كلمهء دار نيست بلكه مربوط به لفظ « فى » است پس حروف هم داراى معنى هستند .\r\nو نه تنها معنى دارند بلكه در ادبيّات عرب و علم نحو براى هريك از حروف گاهى چندين معنى ذكر شده است مثلا براى « باء » نه معنى آمده ، براى من پنج معنى ذكر شده ، براى همزهء استفهام هشت معنى بيان شده است .\r\nدر نتيجه اصل مدّعاى شيخ رضى مردود است مخصوصا بر مسلك ما در باب وضع كه حقيقت وضع را علامت قرار دادن لفظ براى معنى و دالّ قرار دادن لفظ براى معنى دانستيم و در اينجا هم فى علامت ظرفيّت است ، من علامت ابتدائيّت است و . . . يعنى براى اينها وضع شده‌اند .\r\nو امّا تنظير به علامات اعرابى : اوّلا با بيانى كه كرديم بر فرض كه علامات اعرابى داراى معنى و مدلول نباشند ولى حروف را به اينها نبايد قياس كنيم و حروف داراى معنى هستند پس قياس مع الفارق است .\r\nو ثانيا ما در خود مقيس عليه و علامات اعرابى هم قبول نداريم كه اينها داراى معنى نباشند بلكه اينها نيز معنى دارند و آن دلالت بر فاعل بودن كلمه يا مفعول بودن آن است و اين علامت يا دالّ بودن كه ذاتى و طبيعى اين علامات نيست بلكه جعلى و قراردادى است و اهل لغت يا واضع نحو فرموده : « كل فاعل مرفوع ، » « كل مفعول منصوب » و . . . و بدين‌وسيله رفع علامت فاعليّت كلمه و نصب علامت مفعوليّت گرديده است و بر مسلك ما كه وضع را علامت قرار دادن لفظ براى معنى دانستيم مىگوئيم : علامات اعرابى هم معنى و موضوع‌له دارند .\r\nو امّا پاسخ از دليل اوّل اين قول : ما قبول نداريم كه لفظ من والى و . . . داراى معنى نباشند و چيزى از آنها تبادر نكند . خير كاملا از هركدام معنائى متبادر است ولى معنائى نيست كه شفّاف و روشن و مّما يصح السكوت عليه باشد بلكه\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمخاطب حالت منتظره دارد كه دنبالهء كلام را بشنود كه از چى ؟ در چى ؟ به سوى چى ؟ بر چى ؟ و . . .\r\nو امّا از دليل دوّم : در تعريف حرف « ما دلّ على معنى فى غيره يا ما اوجد معنى فى غيره » دو احتمال وجود دارد :\r\n1 - ضمير فى غيره به ماء موصول برگردد و مراد از موصول هم كلمه است و در اين صورت به نفع اين قول است كه حرف معنايى را در غير خودش ايجاد مىكند و خودش داراى معنى نيست .\r\n2 - ضمير فى غيره به خود معنى برگردد و كلمهء فى غيره صفت معنى باشد در مقابل فى نفسه كه آن نيز وصف معنى است و مفاد عبارت اين است كه حرف نيز دالّ بر معنا و ايجادكنندهء معنائى است ولى آن معنى اين صفت دارد فى غيره است يعنى مستقل نيست و وابسته به غير است در برابر معناى اسمى كه اين صفت دارد فى نفسه يعنى مستقّل است .\r\n( و به زودى در نظريّات بعدى خواهد آمد كه برخى معناى حرفى را به عرض در قبال جوهر تشبيه كرده‌اند كه وجود لغيره دارد و برخى از اين هم دقيق‌تر معناى حرفى را به وجود نسبت و رابط تشبيه كرده‌اند كه صددرصد وجودى فى غيره است . )\r\nپس منظور امام على عليه السّلام اين نيست كه حرف معنى ندارد بلكه منظور آن است كه حرف معناى استقلالى ندارد بلكه داراى معناى ربطى و غيرمستقل است .\r\nو در خود كافيه و شرح كافيه نيز اين دو احتمال آمده و ما ملّخص آن را از كتاب نهاية الاصول از مرحوم آية الله العظمى بروجردى نقل مىكنيم :\r\nقال ابن الحاجب فى الكافية فى حدّ الاسم : انّه ما دلّ على معنى فى نفسه ، فى تعريف الحرف : انّه ما دلّ على معنى فى غيره ، و قال الشارح الرضى في ذيل التعريف الاوّل ما حاصله : انّ الضمير البارز فى « نفسه و غيره » لكلمهء « ما » المراد\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nبها الكلمة ، ثم نقل قول المصنف برجوعهما الى المعنى ثم قال : و معنى الكلمة على ما اخترناه : الاسم كلمة دلت على معنى ثابت فى نفس تلك الكلمة ، و الحرف كلمة دلّت على معنى ثابت فى لفظ غيرها ؛ . . . « 1 »\r\nسپس محصّل كلام شيخ رضى را آورده و سپس عبارتى از جامى و كلامى از محقق شريف و جمله‌اى از مرحوم صاحب الحاشيه على المعالم و مطلبى از برخى از صاحبان حاشيه بر قوانين آورده كه تماما احتمال دوّم را كه قبلا آورديم تأييد مىكند « 2 »\r\nبنابراين تعريف مذكور نيز دليل بر نظريّه اوّل نيست .\r\nعلاوه بر اين‌كه روايت مذكور معارض است با روايت ديگرى از امام على عليه السّلام كه مىفرمايد : و الحرف ما انباء عن معنى ليس باسم و لا فعل « 3 » و ظاهرش اين است كه حرف نيز مثل اسم و فعل براى معنائى وضع شده است و معناى ايجادى هم ندارد بلكه حكائى و اخطارى است . نتيجه : حق اين است كه كلمهء فى الدار از باب تعدد دال و مدلول است يعنى خوددار بر عين خارجى دلالت دارد و فى بر خصوصيت ظرفيّت آن دلالت مىكند و هيچ‌كدام هم مجاز نيست و حروف هم معنى دارد .\r\nمؤيّد مطلب هم تقسيم مشهور است كه از قديم الايام گفته‌اند : لفظ يا داراى معنى است يا مهمل و بىمعنى است ، لفظ موضوع يا داراى معنى يا اسم است يا فعل و يا حرف كه مقسم اين تقسيم ، كلمه يا لفظ معنىدار است نه مهمل و بىمعنى .\r\n\r\nنظريّهء دوّم :\r\nباز به شيخ رضى نجم الائمه منسوب است « 4 » و مختار صاحب فصول هم هست « 5 » و مرحوم آخوند خراسانى هم در كفايه اين نظريّه را اختيار كرده « 6 » و آن اينكه : حروف با اسماء هم‌سنخ و هم‌جنس خودشان ( من با الابتداء : الى\r\n\r\n\r\n","description":"","footnote":"\r\n( 1 و 2 ) . نهاية الاصول ج 1 ص 19 - 20 .\r\n( 3 ) . تأسيس الشيعه لعلوم الاسلام ص 51 .\r\n( 4 ) . شرح كافيه ج 1 ص 10 .\r\n( 5 ) . فصول الغروية ص 16 .\r\n( 6 ) . كفاية الاصول ج 1 ص .\r\n","page_name":" 130 ","page_number":130},
  {"content":"\r\n\r\nبا الأنتهاء ، فى با الظرفيّة و . . . ) كاملا متّحد المعنى هستند و هردو براى يك معنى وضع شده‌اند و فرقشان در لحاظ استعمالى است كه معناى حرف در اين مقام آلتا لغيره ملاحظه مىشود و معناى اسم مستقلا لحاظ مىشود .\r\nمرحوم آخوند در اين رابطه مطالبى دارند كه به ترتيب كفايه به اجمال ذكر مىكنيم ( و تفصيل آن را در شرح كفايهء خويش آورده‌ايم ) : نخست در رابطه با معانى حروف سه نظريّه را مطرح مىكنند :\r\n1 - جماعتى خيال كرده‌اند كه حروف وضعشان عام و موضوع‌له‌شان خاصى است و مثال براى قسم سوّم از اقسام وضع مىباشند و قسم سوّم نه‌تنها ممكن است كه واقع هم شده است « 1 »\r\n2 - برخى خيال كرده‌اند كه حروف وضعشان عام و موضوع‌له‌شان نيز عام ولى مستعمل فيه آنها خاص و جزئى است يعنى در مقام استعمال ، مستعملين لفظ من يا الى و . . . را در مصاديق و جزئيّات استعمال مىكنند و گرنه در مقام وضع معناى متصوّر كلى است ، موضوع‌له نيز كلّى است . « 2 »\r\n3 - مختار خود آخوند اين است كه حروف هم وضعشان و هم موضوع‌له آنها و هم مستعمل فيه‌شان همه عام است و از اين جهت با اسماء اجناس هيچ فرقى ندارند . مرحوم آخوند براى تبيين اين نظريّه به‌گونه‌اى استدلال مىكنند كه هم دو نظريّهء قبل را ابطال مىكنند و هم نظريّهء خودشان را اثبات مىكنند و مىفرمايند :\r\nمنظور شما از خصوصيّت ( خاص و جزئى بودن موضوع‌له يا مستعمل فيه ) چيست ؟ آيا مراد جزئى خارجى است ؟ يا جزئى ذهنى ؟ ( جزئيّت و تشخّص مساوق با وجود است و وجود هم يا خارجى است و يا ذهنى )\r\nاگر منظور جزئيّت خارجيّه است يعنى كلمهء من « مثلا » براى مصاديق خارجى\r\n\r\n\r\n","description":"","footnote":"\r\n( 1 ) . فصول غرويّه ص 16 و به محقق شريف هم نسبت داده شده .\r\n( 2 ) . قوانين الاصول ج 1 ص 10 و به محقق تفتازانى هم نسبت داده شده .\r\n","page_name":" 131 ","page_number":131},
  {"content":"\r\n\r\nابتدائيّت ( ابتداء سير ، ابتداء كتابت و . . . كه هرروز و هرلحظه ميليونها مصداق در خارج پيدا مىشود ) . وضع شده يا در مصاديق خارجى استعمال مىشود ، مىگوئيم : اين صحيح نيست زيرا چه بسيار مواردى كه حروف در مصاديق خارجى استعمال نمىشوند ، و مستعمل فيه خاصّ خارجى نيست تا چه رسد به موضوع‌له ،\r\nتوضيح اينكه : گاهى حرف من « مثلا » در مقام اخبار از گذشته به كار مىرود ، مثلا مىگوئيم : « سرت من البصرة الى الكوفه » در اينجا مىپذيريم كه كلمهء من در ابتداى خاصّ خارجى به كار رفته زيرا سيرى كه در خارج در گذشته تحقّق يافته يقينا از نقطهء خاصّى بوده است و كلّى نبوده « لانّ الشيئى ما لم يتشخّص لم يوجد »\r\n( البته به فرموده بعضى از محشّين « 1 » همين‌جا هم از باب تعدّد دالّ و مدلول است يعنى من در كلّى ابتدائيت استعمال شده و اصل ابتداى سير را بيان مىكند و خصوصيّت از فلان نقطه بودن مربوط به دالّ ديگر است و به قرينه فهميده مىشود و ربطى به لفظ من ندارد )\r\nولى خيلى وقتها در اخبار از آينده استعمال مىشود مثلا مىگوييم : « سوف اسير من البصرة الى الكوفة » و فرض هم بر اين است كه نقطهء خاصّى مدّنظر ما نيست و به صورت مجمل و كلّى اصل سير از بصره مراد است امّا از كدام نقطه مطرح نيست ، در اينجا كلمهء من در ابتداى سير كلّى استعمال شده زيرا هزاران نقطه از نقاط بصره محتمل است كه مبدأ سير ما باشد .\r\nو نيز فراوان كلمهء من « مثلا » در جملهء انشائيّه به كار مىرود و آمرى به مأمورى مىگويد : « سر من المبصرة الى الكوفه » و على الفرض نقطهء معهودى ميان طرفين نيست كه بر آن حمل شود و اصل سير از بصره منظور آمر است امّا از كدام نقطه باشد مورد نظر نيست در اينجا نيز مستعمل فيه كلّى و قابل‌صدق بر كثيرين است .\r\nحال اگر مستعمل فيه خاص و جزئى خارجى است پس اين موارد را چگونه حلّ\r\n\r\n\r\n","description":"","footnote":"\r\n( 1 ) . كفاية الاصول با حواشى مرحوم مشكينى چاپ انتشارات لقمان ج 1 ص 84 .\r\n","page_name":" 132 ","page_number":132},
  {"content":"\r\n\r\nمىكنيد ؟ و نيز اگر موضوع‌له را خاص به خصوصيت خارجيّه است پس اين موارد را چه جواب مىدهيد ؟\r\nآيا مىتوان اينها را غلط دانست ؟ قطعا نه زيرا اين استعمالات شايع و ذايع است و در كلام خداى حكيم و پيامبر معصوم و امامان عليه السّلام كه اميران سخن مىباشند و نيز اهل لسان و فصيحان و بليغان و سخن‌دانان فراوان استعمال مىشود . آيا مىتوان اينها را مجاز داشت ؟ خير ، زيرا مجازيّت خلاف اصل است و دليل مىطلبد و اصل عدم مجازيّت است و هرچه كمتر باشد بهتر است و داعى نداريم كه اين همه استعمال را مجاز بدانيم ، چرا از اوّل شعرى گفت كه در قافيه‌اش گير كرد . حق اين است كه تمام اينها حقيقت و استعمال لفظ در موضوع‌له است بنابراين نه موضوع‌له خاص است و نه مستعمل فيه خاص و جزئى خارجى است .\r\nو اگر منظور جزئيّت ذهنى است و حروف براى معناى جزئى ذهن وضع شده‌اند يا در آن استعمال مىشوند ( جزئيّت ذهنيه و وجود ذهنى در باب معانى الفاظ به لحاظ است يعنى اگر معنى يك بار در ذهنى لحاظ و تصور شود يك وجود ذهنى تحقق مىيابد و اگر صد بار لحاظ شود صد وجود ذهنى تحقّق مىيابد چه اين لحاظها از يك لاحظ و در زمانهاى متعدّد باشد و چه از صد لاحظ و در يك زمان باشد . )\r\nبنابراين مراد از جزئى ذهنى عبارت است از معناى ملحوظ ، مثلا من وضع شده براى ابتداء ملحوظ در ذهن آن هم ملحوظ به لحاظ آلى ( توضيحا ابتدائيّت گاهى به صورت استقلالى لحاظ مىشود و گاهى به عنوان حالى و آلى و وصفى براى غير يعنى سير و بصره و . . . به كار مىرود و معناى حرفى از اين قبيل است . ) يا در چنين ابتدائيّتى استعمال مىشود . آنگاه اگر مراد از خصوصيّت اين باشد مرحوم آخوند مىفرمايد : اين احتمال مبتلا به چهار اشكال است .\r\n1 - همان‌گونه كه وضع كار اختيارى واضع است و در مقام وضع چاره‌اى ندارد\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nاز لحاظ لفظ و معنى ، هكذا استعمال نيز فعل اختيارى مستعمل است و منوط به لحاظ لفظ و معنى است آنگاه اگر موضوع‌له جزئى ذهنى يعنى معناى ملحوظ به قيد ملحوظ بودن باشد لازمه‌اش آن است كه در مقام استعمال دو لحاظ در كار باشد يكى لحاظ استعمالى كه مستعمل از آن ناگزير است و يكى هم لحاظى كه جزء موضوع است يعنى مستعمل ابتدا لحاظ كند معناى ملحوظ و ابتدائيّت ملحوظ را سپس كلمهء من را استعمال كند ، در حالى كه وجدانا دو لحاظ در بين نيست و يك لحاظ استعمالى است كه به اصل معنى و ذات معنى تعلّق مىگيرد نه به معناى ملحوظ به قيد ملحوظ بودن پس مستعمل فيه ذات المعنى است نه معناى ملحوظ و به طريق اولى موضوع‌له نيز ذات المعنى خواهد بود نه معنا به قيد ملحوظ بودن ، و لحاظ شرط و مصحّح استعمال است نه قيد يا جزء موضوع‌له يا مستعمل فيه .\r\n2 - نوع قضايا در علوم و در استعمالات عرفى از قبيل قضاياى خارجيّه و حقيقيه است كه حكم براى افراد موجود در خارج ثابت مىشود آنگاه اگر حروف براى معانى ملحوظه به لحاظ آلى وضع شده باشند يا در آن استعمال شوند لازمه‌اش آن است كه كليّهء قضايائى كه حروف در آن به كار مىرود قضاياى ذهنيّه باشند و اگر بخواهيم از آنها يك معناى خارجى را اراده كنيم بايد نياز به تجريد و الغاء خصوصيّت داشته باشيم و قيد ذهنى و ملحوظ بودن را الغاء كنيم و مجاز مرتكب شويم در حالى كه نه ارتكاب اين‌همه مجاز صحيح است و نه حصر قضيّه به ذهنيه قابل‌قبول است . باز هم حق اين است كه موضوع‌له و مستعمل فيه ، ذات و طبيعى معنى است نه معنا به قيد ملحوظ بودن تا اين‌همه دردسر درست شود .\r\n3 - اگر حروف براى معانى ملحوظه وضع شده باشند لازمه‌اش آن است كه وقتى مولا مىگويد : اتمّوا الصيام الى الليل اين دستور قابل‌امتثال نباشد چون ظرف امتثال خارج است نه ذهن و معنى به قيد ملحوظ بودن در خارج قابل‌تحقّق نيست مگر الغاء خصوصيت شود كه آن نيز قابل‌قبول نيست و التزام به مجازيّت است .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n4 - همان‌گونه كه در باب معناى حرفى نياز به لحاظ داريم در باب معناى اسمى نيز نياز به لحاظ هست ( البته يك جا لحاظ آلى و جاى ديگر لحاظ استقلالى ) بنابراين اگر به اين دليل معناى حرفى جزئى ذهنى باشد بايد به همين دليل معناى اسمى نيز جزئى ذهنى باشد و در عالم كلّيه اسماء اجناس از باب وضع عام و موضوع‌له خاص باشند در حالى كه احدى بدان ملتزم نيست و در باب اسماء اجناس وضع و موضوع‌له را عام مىدانند حال هرجوابى در باب اسم جنس داديد ، همان جواب در مورد حرف نيز جارى و سارى است و آن اينكه : اسم جنس براى طبيعى معنى وضع شده و در همان استعمال مىشود و لحاظ و تصور ، شرط وضع يا استعمال است ، حرف نيز براى طبيعى ابتدائيّت وضع شده و در همان استعمال مىشود و لحاظ آلى شرط و مصحّح وضع و استعمال است .\r\nنتيجه : از ديدگاه مرحوم آخوند حروف با اسماء هم‌جنس خود از نظر اصل معنى هيچ‌فرقى ندارند ، مثلا كلمهء من با لفظ الابتداء هردو براى مفهوم كلّى ابتدائيّت وضع شده‌اند و در همان مفهوم كلى استعمال مىشوند و فرق آن دو تنها در لحاظ آلى و استقلالى است كه آن‌هم از معنا خارج است و شرط وضع و استعمال است . مرحوم آخوند با اين بيان ، قول مشهور را كه موضوع‌له را خاص مىدانستند ابطال كردند و رأى خود را كه موضوع‌له عام و كلى است اثبات كردند . و نيز رأى ديگر را كه مستعمل فيه خاص باشد ابطال كردند و ثابت كردند كه آن نيز عام و كلّى است . در نتيجه وضع عام و موضوع‌له خاص به نظر آخوند رحمه اللّه امرى معقول و ممكن است ولى مثال ندارد و در خارج واقع نشده است . « 1 »\r\n\r\nاشكالهاى اين نظريّه :\r\nاز آنجا كه نظريّه مرحوم آخوند خيلى مهمّ است لذا مورد توجّه بزرگان واقع شده و متأخّران اشكالهاى فراوانى بر اين مسلك مطرح كرده‌اند كه نوعا قابل‌جواب است .\r\n\r\n\r\n","description":"","footnote":"\r\n( 1 ) . كفاية الاصول ج 1 ص 13 - 15 .\r\n","page_name":" 135 ","page_number":135},
  {"content":"\r\n\r\nاشكال اوّل : صاحب عناية الاصول فرموده : اسم و حرف تنها به لحاظ آلى و استقلالى در مقام استعمال فرق ندارند بلكه فرق ماهوى و ذاتى دارند و متبادر از هر كدام غير از ديگرى است مثلا متبادر از كلمهء فوق غير از متبادر از كلمهء على است و متبادر از كلمهء الابتداء غير از متبادر از كلمهء من است و . . . و اگر معنى آن دو يكى بود حتما از هردو يك چيز تبادر مىكرد در حالى كه اين خلاف وجدان است « 1 » .\r\nپاسخ اشكال : مسألهء تبادر امرى وجدانى است و هرفرد يا گروهى به نفع خود ادّعاى تبادر مىكنند و لذا جا دارد متقابلا كسى از ناحيهء آخوند ادّعا كند كه متبادر از هردو يكى است و همان مفهومى كه از لفظ ابتدا يا نسبت ابتدائى تبادر مىكند از لفظ من هم متبادر است زيرا من در فارسى به « از » ترجمه مىشود و از كلمهء « از » ابتداى امرى از امور ( ابتداء سير ، ابتداء كتابت و . . . ) به ذهن مىآيد .\r\nاشكال دوّم : محقّق نائينى فرموده : اصولا معقول نيست كه معنى در حدّ ذات خود نه مستقلّ باشد و نه غير مستقلّ ( چون مرحوم آخوند مدّعى شد كه نه آليّت در معناى حرف داخل است و نه استقلاليّت در معناى اسم ) ميرزا چنين امرى را نامعقول مىداند از اين باب كه ارتفاع نقيضين است و محال مىباشد ضمنا ميان دو نقيض جامعى هم نيست تا او موضوع‌له باشد . « 2 »\r\nپاسخ اشكال : قبول داريم كه شيئى به حسب واقع خالى از قيد يا نقيض آن نيست ولى اين امر منافات ندارد با اين‌كه در مقام وضع يا استعمال خالى از هر قيدى و نقيض آن باشد فى المثل رقبه در واقع يا مؤمن است يا كافر ولى مولى در مقام امر مىگويد : « اعتق رقبة » و مطلوبش عتق طبيعت رقبه است با قطع نظر از هر قيدى و خصوصيّتى و در باب مطلق و مقيّد هم خواهد آمد كه اسماء اجناس براى اصل ماهيّت و طبيعت وضع شده‌اند و هرگونه خصوصيّتى از مستقلّ بودن و غير مستقل بودن و . . . در آنها اهمال شده و مسكوت گذارده شده است .\r\n\r\n\r\n","description":"","footnote":"\r\n( 1 ) . عناية الاصول ج 1 ص 24 - 25 .\r\n( 2 ) . اجود التقريرات ج 1 ص 15 .\r\n","page_name":" 136 ","page_number":136},
  {"content":"\r\n\r\nو در فلسفه هم مىگويند : « الماهيّة من حيث هى ليست الّا هى لا موجودة و لا معدومة » يعنى موجود بودن و لا موجود بودن هيچ‌كدام در حدّ ذات ماهيّت اخذ نشده كه عين ماهيّت يا جزء آن باشد . هرچند هيچ ماهيّتى در واقع خالى از آن دو نيست ،\r\nبه ديگر سخن : ماهيّت به حمل اوّلى نه موجود است و نه لا موجود اگرچه به حمل شايع يا موجود است و يا معدوم ، پس اشكال مرحوم ميرزا وارد نيست .\r\nمضافا به اينكه نظر مرحوم آخوند به اين است كه آليّت در معناى حروف و استقلاليّت در معناى اسماء اخذ نشده و هركدام راجع‌به امرى است نه اينكه آليّت و استقلاليّت هردو نسبت به معناى حروف سنجيده شود تا سخن از ارتفاع دو نقيض به ميان آيد ، بلكه هركدام راجع‌به كلمه‌اى است و ارتفاع دو نقيض از موضوع واحد محال است نه از دو موضوع مختلف .\r\nاشكال سوم : مرحوم ميرزاى نائينى فرموده : اگر معناى لفظ من ( مثلا ) اصل ابتدائيّت است پس استقلاليّت و آليّت چه محلّى از اعراب دارند ؟ آيا از فصول منوّعه هستند ؟ ( يعنى ابتدائيّت جنس و استقلاليّت و آليّت فصل مىباشند و هر فصلى منوّع جنس است و با انضمامش به جنس نوعى تشكيل مىشود ) يا از اعراض خارجيّه‌اند ؟ اگر از فصول باشند دو اشكال دارد :\r\nاولا مستلزم تركّب معانى است در حالى كه معانى و مفاهيم ذهنى بسيط مىباشد ( شبيه اعراض خارجى : همانطورى كه اعراض در خارج بسيط بوده و مركّب از مادّه و صورت نيستند همين‌طور معانى و صور ذهنيّه نيز بسيط بوده و مركّب از جنس و فصل نيستند تا ميان آنها جامع جنسى باشد و تمايزشان به فصل‌ها باشد . )\r\nو ثانيا معقول نيست كه جنس را در مقام وضع اخذ كنيم ( و بگوئيم معناى من اصل ابتدائيّت است ) و فصل را در مقام استعمال ( كه لحاظ آلى يا استقلالى مال اين مرحله است ) .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nو اگر از اعراض باشند اشكالش اين است كه اعراض خارجيّه سبب لازم دارند و سبب چنين امر عارضى چيست ؟ پس فرض اينكه من براى اصل ابتدائيّت باشد 3 ثاشكال دارد و ناگزير بايد بپذيريم كه آليّت و استقلاليّت داخل در معنى و عين معناى اسم و حرف است و تفاوت ذاتى و جوهرى و به تمام ذات دارند . « 1 »\r\nپاسخ اشكال : اوّلا مفاهيم ذهنى امتيازشان از يكديگر گاهى به تمام ذات است مثل اجناس عاليه يا مقولات عشر كه بسائط هم هستند يعنى خود آنها مركّب از جنس و فصل نيستند ، و گاهى به جزء ذات است مثل انواع گوناگونى كه در تحت جنس واحد داخل مىباشند مثل مفهوم انسان و بقر و . . . ، و گاهى به عوارض خارج و زائد بر اصل ذات است مثل اصنافى كه در تحت نوع واحد داخلند يا اشخاصى كه در يك نوع شريكند و تمايز آنها به عوارض مشخّصه است . پس چنين نيست كه معانى تماما بسائط باشند آرى مجرّدات هستند يعنى مادّه ندارند ولى هرمجرّدى كه بسيط نيست تا جنس و فصل هم نداشته باشد .\r\nو ثانيا منظور آخوند اين نيست كه ابتدائيّت جنس است و لحاظ آلى يا استقلالى دو فصل هستند بلكه تصريح دارند كه لحاظ آلى و استقلالى از دايرهء موضوع‌له خارج و مربوط به مقام استعمال است و مصحّح استعمال حرف يا اسم مىباشند .\r\nو ثالثا چه كسى گفته است كه هرعرضى نياز به سبب و علّت دارد ؟ اعراضى كه از لوازم ذات باشند نياز به علّت ندارند . و رابعا بر فرض كه سبب بخواهد در ما نحن فيه سبب نياز استعمالى است كه دوگونه نياز موجب مىشود تا معناى واحد گاهى به نحو آلى ملاحظه شود و گاهى به نحو استقلالى . پس اين اشكال نيز وارد نيست .\r\nاشكال چهارم : محقّق اصفهانى فرموده : اگر اسم و حرف متّحد المعنى باشند و فرق آن دو تنها به مجرّد لحاظ آلى و استقلالى باشد لازمه‌اش آن است كه طبيعى\r\n\r\n\r\n","description":"","footnote":"\r\n( 1 ) . اجود التقريرات ج 1 ص 15 - 16 .\r\n","page_name":" 138 ","page_number":138},
  {"content":"\r\n\r\nمعناى واحد آن قابليّت را داشته باشد كه در خارج به دو نحو يافت شود ( همانطور كه در ذهن به دو نحو تصور مىشود ) در حالى كه معناى حرفى مثل انواع نسبتها و رابطه‌ها در خارج فقط به يك نحو يافت مىشود و آن وجود لا فى نفسه است و معقول نيست كه نسبتها در خارج استقلالا و فى نفسها يافت شوند . در نتيجه تفاوت جوهرى است « 1 » .\r\nپاسخ اشكال : از زبان مرحوم شهيد صدر : گويا محقّق اصفهانى تطابق خارج با ذهن را در انحاء وجودات يك اصل مسلّم موضوعى گرفته و لذا آن اعتراض را فرموده است در حالى كه اين اصل موضوعى خيالى مأخذ و مدركى ندارد و هيچ برهانى بر ضرورت تطابق ميان وجود ذهنى و وجود خارجى در همه جهات نيست بلكه برهان بر خلاف آن قائم است مثلا عرض در ذهن مستقّلا و جداى از موضوعش تصور مىشود در حالى كه در خارج هميشه در موضوع است و استقلال ندارد . « 2 » ( يا مثلا چيزى در خارج جوهر است ولى صورت ذهنى آن يا علم ما به آن به قولى از مقولهء اضافه است و به قولى از كيف نفسانى است و به قولى از نوع وجود است كه قسيم ماهيّت است ) .\r\nپاسخ ديگر : به نظر مىآيد در اشكال مغالطه‌اى صورت گرفته زيرا در ابتداى امر سخن از تحقّق طبيعى به دو وجود است و در ادامه سخن از نامعقول بودن تحقّق معناى حرفى به نحو استقلال است . آرى معناى حرفى چنين است ولى اين‌كه طبيعى معنى نيست طبيعى معنى اصل ابتدائيّت است كه در خارج هم به دو نحو تحقّق مىيابد گاهى به نحو استقلالى و گاهى به نحو آلى و غيرمستقل . پس اين اعتراض نيز وارد نيست .\r\nاشكال پنجم : مرحوم آقاى خوئى فرموده : پاره‌اى از معانى اسمى معرّف و عنوان مشير براى غير هستند مثل آنچه در باب قضاياى خارجيّه و حقيقيّه است از\r\n\r\n\r\n","description":"","footnote":"\r\n( 1 ) . نهاية الدرايه ج 1 ص 43 .\r\n( 2 ) .\r\n؟ ؟ ؟\r\n","page_name":" 139 ","page_number":139},
  {"content":"\r\n\r\nقبيل : « كل انسان كاتب يا اكرم كل عالم ، يا الانسان لفى خسر » كه عنوان انسان مرآت براى افراد است و خودش استقلال ندارد ، حال اگر لحاظ المعنى آليّا و حالة لغيره موجب حرفى شدن آن گردد لازم مىآيد تمام اين عناوين كلّيه‌اى كه در قضايا اخذ شده و معرّف موضوعات واقعى و عنوان مشير به سوى آنها هستند . همگى معناى حرفى باشند و التزام به آن آسان نيست . « 1 »\r\nپاسخ اشكال : منظور آخوند از آليّت ، فناء مفهومى در مفهوم ديگر است نه فناء مفهوم در مصداق يا عنوان در معنون خارجى و مورد نقض مذكور در كلام آقاى خوئى رحمه اللّه از نوع دوّم است و خلط مفهوم به مصداق شده است و شاهد مطلب تعابير خود مرحوم آخوند است كه يك جا فرموده : لا يكون المعنى حرفيّا الّا اذا لوحظ حالة لمعنى آخر . . . جاى ديگر فرموده : حاله كحال العرض فكما لا يكون في الخارج الّا فى الموضوع كذالك لا يكون هو فى الذهن الّا فى مفهوم آخر « 2 » اين پاسخ از شهيد صدر در كتاب بحوث بيان شد . « 3 »\r\nاشكال ششم : مرحوم آقاى خوئى فرموده : اگر لحاظ المعنى حالة لغيره موجب شود كه معنا حرفى گردد لازمه‌اش آن است كه كلّيهء مصادر داراى معناى حرفى باشند زيرا تفاوت مصادر از اسماء المصادر در اين است كه در اسم مصدر حدث به عنوان اينكه شيئىاى از اشياء است با قطع نظر از وصف غير بودن ملاحظه شده ولى در مصادر حدث به عنوان اوصافى براى معروضات خويش ملاحظه شده ( مثل قيام بكر ، جلوس خالد ، ضرب زيد و . . . ) پس مصادر بايد حروف باشند نه اسماء . « 4 »\r\nپاسخ اشكال : مصادر داراى مادّه‌اى و هيئتى مىباشند موادّ آنها براى دلالت بر ذات حدث وضع شده و هيئات آنها داراى معناى حرفى است و مثل هرحروف و\r\n\r\n\r\n","description":"","footnote":"\r\n( 1 ) . حاشيهء اجود التقريرات ج 1 ص 15 - 16 .\r\n( 2 ) . كفاية الاصول ج 1 ص 16 .\r\n( 3 ) . بحوث فى علم الاصول ج 1 ص 235 .\r\n( 4 ) . محاضرات ج 1 ص 62 .\r\n","page_name":" 140 ","page_number":140},
  {"content":"\r\n\r\nساير هيئات است ( كما سيأتى در باب وضع هيئات ) آنگاه اگر منظور شما نقض به موادّ مصادر باشد بايد گفت : نقض وارد نيست و اگر منظور نقض به هيئات باشد بايد گفت : هيئت مصدر مثل باب حروف است و جاى اشكال نيست و به لازم مذكور ملتزم مىشويم .\r\nاشكال هفتم : مهمترين اشكال بر نظريّهء مرحوم آخوند كه در خود كفايه نيز مطرح شده و مرحوم آخوند از آن جواب داده‌اند ؛ اشكال ترادف است به اين بيان كه : اگر واقعا حروف با اسماء هم‌سنخ خود متّحد المعنى بودند ( مثلا معناى من با الابتداء يكى بود ) لازمه‌اش مترادف بودن آنها بود ( مثل انسان و بشر كه مترادفند ) و لازمهء ترادف صحّت استعمال هركدام در جاى ديگرى بود چه اين قانون مترادفان است در حالى كه بالبداهه استعمال آن دو در جاى يكديگر صحيح نيست و حتّى مجاز هم نيست و غلط است مثلا به جاى « زيد فى الدار » « زيد الظرفيّه الدار » مضحك است و به جاى « الابتداء خير من الانتهاء » « من خير من الى » ممّا يضحك به الثكلى است پس اين دو مترادف نيستند پس متحد المعنى هم نيستند و تفاوت ماهوى و جوهرى ميان آنها تحقّق دارد . « 1 »\r\nمرحوم آخوند از اين ايراد هم در باب معناى حرفى كه فعلا مورد بحث ما است « 2 » و هم در مبحث مشتّق كه بعدا خواهيم آورد « 3 » چنين پاسخ داده‌اند : حقيقت اين است كه اسم و حرف متحد المعنى و مترادفند و على القاعده بايد جابجائى صحيح باشد ولى اختلاف آن دو در وضع يا اختصاص هركدام به وضعى موجب شده تا استعمال يكى در جاى ديگرى صحيح نباشد زيرا اسم ( مثلا الابتداء ) براى همان مفهوم كلّى ابتدائيّت وضع شده يستعمل اوليراو منه معناه فى مقام الاستعمال بما هو هو ، و حرف ( مثلا من ) براى همان مفهوم كلى وضع شده ولى به\r\n\r\n\r\n","description":"","footnote":"\r\n( 1 ) . كفاية الاصول ج 1 ص 15 .\r\n( 2 ) . آدرس قبلى .\r\n( 3 ) . كفاية الاصول ، ج 1 ، ص 63 .\r\n","page_name":" 141 ","page_number":141},
  {"content":"\r\n\r\nاين نحو كه : ليراد منه معناه بما هو حالة و آلة لغيره او ليستعمل كذلك ، و استقلال مفهومى يا عدم استقلال آن در جانب استعمال و مربوط به مقام استعمال است نه در مستعمل فيه و اصل معنى پس معنى در هردو كلى طبيعى و قابل‌صدق بر كثيرين است . اين پاسخ مرحوم آخوند سبب تفسيرها و برداشتهاى مختلفى شده و مجموعا چهار احتمال در اين رابطه داده شده :\r\n1 - منظور آخوند رحمه اللّه شرط و التزام ضمنى باشد يعنى از روز اوّل كه واضع درصدد وضع برآمده متوجّه بوده و ملاحظه كرده كه مستعملان براى تعبير از فلان مفهوم كلّى ( مثلا مفهوم ابتدائيّت ) دوگونه نياز پيدا مىكنند : گاهى نياز دارند كه اين معنى را به عنوان مستقلّ و فى نفسه و طرف نسبت ملاحظه كنند و از آن تعبير نمايند و گاهى محتاج مىشوند كه آن را به عنوان حالتى براى معناى ديگر و آلتى براى غير بينيد .\r\n( مثلا ابتداى سير را بيان كنند و . . . ) و لذا از آغاز با مستعملان شرط كرده و گفته : من لفظ من و الابتداء را براى يك معنى به نام ابتدائيت وضع كردم ولى ضمنا با شما شرط مىكنيم كه هرگاه به اين معنى نظر استقلالى داشتيد اسم به كار ببريد و هرگاه آن را حالتى براى غير ملاحظه كرديد حرف به كار ببريد . و اگر مىبينيد استعمال جابجائى اشكال دارد براى آن است كه با شرط واضع مخالفت مىشود و الّا اگر شرط واضع مراعات شود هيچ اشكالى پديد نمىآيد .\r\nجمعى از محقّقان از كلام مرحوم آخوند همين برداشت را كرده‌اند از قبيل مرحوم مشكينى در حاشيه « 1 » و از استادشان مرحوم قوچانى نيز نقل كرده‌اند « 2 » و مرحوم ميرزاى نائينى « 3 » و مرحوم مظفّر « 4 » و ديگران . و تنظير شده به باب شروط ضمنى كه در ضمن عقود و ايقاعات ذكر مىشود مثلا فروشنده مىگويد : اين منزل را به شما فروختم به فلان مبلغ و شرط مىكنم كه فلان كار را براى من انجام دهى .\r\n\r\n\r\n","description":"","footnote":"\r\n( 1 ) . كفاية الاصول با حواشى مرحوم مشكينى ج 1 ص 89 .\r\n( 2 ) . آدرس قبلى ص 88 .\r\n( 3 ) . فوائد الاصول ج 1 ص 33 .\r\n( 4 ) . اصول فقه ج 1 ص 16 .\r\n","page_name":" 142 ","page_number":142},
  {"content":"\r\n\r\nاشكالات اين احتمال : اگر مراد مرحوم آخوند اين باشد چند اشكال دارد :\r\nالف : در هيچ كتاب لغتى و از سوى هيچ واضعى چنين شرطى نقل نشده است و لذا اين احتمال مجرّد فرض است و واقعيّتى ندارد .\r\nب : هرشرطى از واضع كه لزوم اتّباع ندارد اگر شرط واضع به لفظ مربوط شود يعنى بگويد : من فلان لفظ را با فلان اعراب و حركات و سكنات يا با فلان حروف اصلى براى معنى وضع كردم ما بايد متابعت كنيم و اگر مربوط به معنى شود يعنى بگويد : فلان لفظ را براى فلان معناى خاص به خصوصيات كذا و كذا قرار دادم باز بايد متابعت شود امّا اگر شرط واضع نه مربوط به لفظ مىشود و نه مربوط به معنى مىشود بلكه يك امر اضافى و التزام در ضمن التزام است چنين شرطى لزوم اتّباع ندارد ، اصولا واضع چه حقّى داشته و دارد كه براى مستعملان تعيين تكليف نمايد و با آنها شرط كند كه در فلان حال از فلان لفظ استفاده كنيد ؟ و فرض اين است كه در مورد بحث ما ( باب حروف و اسماء هم‌سنخ ) شرط واضع مربوط به لفظ يا معنى نيست پس لزوم اتّباع ندارد .\r\nج : بر فرض واضع خداوند باشد و شرط او تعبّدا لازم الاتّباع باشد ولى در اين صورت هم مخالفت با شرط او تنها باعث عصيان و استحقاق عقوبت بايد باشد نه اينكه موجب غلط شدن استعمال باشد در حالى كه در ما نحن فيه استعمال حرف به جاى اسم يا به عكس موجب غلط شدن كلام مىگردد .\r\nو امّا تنظير به باب شرط ضمن العقد نيز صحيح نيست زيرا\r\nاوّلا در آنجا شرطى را كه بايع ذكر كرده مشترى هم ملتزم شده و قبول كرده\r\nو ثانيا به دليل شرعى « المؤمنون عند شروطهم » لزوم اتّباع دارد . ولى در باب وضع اوّلا ما مستعملان در زمان وضع و واضع نبوديم و شرط او را نپذيرفته‌ايم و ثانيا بر فرض قبول چنين شرطى دليل بر لزوم اتباعش نداريم پس قياس مع الفارق است .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nدر پايان به نظر مىرسد منظور شرط صريح نيست بلكه گويا شرط كرده و كانّ است نه انّ .\r\n2 - منظور مرحوم آخوند التزام پس از وضع باشد بدين‌معنى كه واضع هريك از لفظ من و الابتدا را براى مفهوم كلّى ابتدائيّت وضع كرده است ولى پس از تمام شدن وضع به صورت مستقلّ و خارج از وضع با مستعملان شرط كرده كه هرگاه معنى ابتدائيّت را مستقلا لحاظ كردند اسم به كار ببرند و هرگاه آن را به عنوان آلى ديدند از حرف استفاده كنند .\r\nاين احتمال كه قائل هم ندارد و صرف احتمال است به طريق اولى ( نسبت به احتمال قبلى ) مردود است زيرا اوّلا بر فرض شرط ضمنى لزوم اتّباع داشته باشد ولى شرط خارج مورد مناقشه است و ثانيا « الشيئى لا ينقلب عمّا وقع عليه » يعنى وضعى كه روز اوّل به صورت مطلق و بىقيد و شرط تحقّق يافته معقول نيست كه بعدا مقيّد شود كه اين نظير تقييد بيعى است كه نخست به نحو مطلق و بىقيد و شرط انشاء شده و بعدا مىخواهد مقيد مىشود و چنين تقييدى به اتفاق آراء حاصل نمىشود .\r\n3 - منظور مرحوم آخوند اخذ لحاظ آلى يا استقلالى در معناى حروف و اسماء باشد امّا نه به نحو شرط يا جزء بلكه به نحو داعى يعنى داعى واضع بر وضع من برابر ابتدائيّت لحاظ المعنى آليّا است و داعى بر وضع الابتداء براى اين مفهوم لحاظ المعنى استقلاليّا است . و از ظاهر تعبير كفايه كه لام غايت ( ليراد او ليستعمل و . . . ) آورده همين احتمال قابل‌استفاده است .\r\nولى اين‌هم نمىتواند مراد باشد زيرا دواعى تخلّف‌بردار هستند در حالى كه در باب حروف و اسماء تخلّف‌بردار نيست و هرگز در جاى حرف اسم به كار نمىرود و بالعكس و از اين كشف مىكنيم كه دخالت لحاظ آلى و استقلالى در ما نحن فيه به نحو داعى نيست .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\n4 - منظور آخوند رحمه اللّه اين باشد كه اصل علقه وضعى در حروف و اسماء مطلق نيست و مقيّد به حال خاصى است يعنى حرف وضع شده براى ابتدائيّت ولى اين وضع مطلق و على اىّ حال نيست بلكه مخصوص حالتى است كه معنى آليّا ملاحظه شود و واضع در چنين شرايطى حرف را وضع كرده و در شرايط ديگر اسم را وضع كرده است .\r\nبيان مطلب : از آنجا كه وضع كار اختيارى واضع است لذا مىتواند آن را مطلق بياورد و مىتواند آن را تخصيص بزند به خصوصيّتى روى اين اساس علقهء وضعى را در باب حروف به حالت خاص اختصاص داده و در باب اسماء به حالت ديگرى و لذا آلى بودن و استقلالى بودن از مقومات و قيود معنى نيستند و از حريم موضوع‌له خارجند بلكه از قيود و مقوّمات علقهء وضعى هستند و چون علقهء وضعى در حروف مقيّد به حالت خاصى است ( اذا لو حظ المعنى آليّا ) و در اسماء مقيّد به حال ديگرى است\r\nلذا آنجا كه معنى آليّا ملاحظه مىشود اصلا اسم براى آن وضع نشده و ميان اسم و معنا ربطى نيست تا استعمال صحيح باشد و آنجا كه معنى استقلاليا ملاحظه مىشود حرف براى آن وضع نشده و ميان حرف و معنى ربطى نيست و لذا غلط است . و از تعبيرى كه مرحوم آخوند در باب مشتقّ دارند ( استعمال لفظ الابتداء مكان من ليس استعمالا فى غير ما وضع بل هو استعمال فيه و لكنّه من دون علقة وضعيّه . . . ) همين احتمال مستفاد است و طبق اين احتمال اشكال ترادف هم مرتفع مىشود .\r\nنتيجه : اشكال مهمّى كه غيرقابل‌جواب باشد بر مسلك آخوند رحمه اللّه وارد نشد و لذا در آينده ما همين مسلك را اختيار خواهيم كرد با مختصر تفاوتى كه به جاى مفهوم كلّى ابتدائيّت عنوان النسبة الابتدائيه را خواهيم گذاشت و در بقيّه جهات با مرحوم آخوند متّفق هستيم .\r\n\r\n","description":"","footnote":"","page_name":" 145 ","page_number":145},
  {"content":"\r\n\r\n\r\nنظريّهء سوّم :\r\nعدّه‌اى از محقّقان برآنند كه ميان معناى حرفى و اسمى تفاوت ذاتى و جوهرى وجود دارد و معناى اسمى آن است كه استقلاليّت در ذات معنى وجود دارد و معناى حرفى آن است كه آليّت ذاتى او است و طرفداران اين نظريّه مسلكهاى گوناگون دارند كه بر ترتيب مطرح مىكنيم :\r\n\r\n1 - مسلك اعراض :\r\nبرخى مىگويند : حروف همانند اعراضند و همانگونه كه در نظام عينى دو قسم موجود امكانى داريم يكى وجود و جوهرى كه وجود مستقلّ است و نيازى به موضوع و معروض ندارد و ديگرى وجود عرضى كه تابع جوهر است و محتاج به موضوع و محل است مثل سفيدى كه عارض بر جسم مىشود .\r\nهمين‌طور در نظام ذهن و عالم مفاهيم ذهنيّه نيز دو دسته مفهوم داريم دسته‌اى همانند جواهر خارجيّه‌اند يعنى در محيط ذهن يافت مىشوند بدون آن‌كه نياز به مفهوم ديگر داشته باشند و اينها مفاهيم اسمى هستند مثل مفهوم كلّى كلمهء الابتداء ، الانتهاء ، الاستعلاء و . . . و دسته‌اى هم همانند اعراض خارجيّه هستند يعنى در ذهن ما مستقلّ به تصور نيستند بلكه حالات و اوصافى هستند براى مفاهيم ديگر و اينها مفاهيم حرفى هستند مثل مفهوم كلمهء من ، الى ، على و . . . كه بر اصل ابتدائيّت يا انتهاء و . . . دلالت ندارند بلكه بر ابتدائى كه حالتى براى بصره و مانند آن است دلالت دارند و لذا معناى اسمى مخبر عنه واقع مىشود و استقلالا در ذهن تصوّر مىشود ولى معناى حرفى و حروف مخبر عنه واقع نمىشوند .\r\nطرفداران اين مسلك : فرد خاصى را نمىتوان نام برد ولى به تعبير مرحوم آقا ضياء : هركسى كه در باب معناى حرفى تعبير به حالة لغيره و آلة لمدخوله و . . . كرده طرفدار اين مسلك است « 1 » و مرحوم آخوند در كفايه همين تعابير را دارد و مخصوصا اينكه همان تشبيه معناى حرفى به اعراض را دارد « 2 » و اگر نبود تعابير بعدى ايشان كه صريحا نظريّهء دوم را دلالت دارند و قبلا بيان شد ، و ما بوديم و همين تعابير صدر\r\n\r\n\r\n","description":"","footnote":"\r\n( 1 ) . نهاية الافكار ج 1 و 2 ص 42 .\r\n( 2 ) . كفاية الاصول ج 1 ص 14 .\r\n","page_name":" 146 ","page_number":146},
  {"content":"\r\n\r\nكلام آخوند ، مىتوانستيم به ايشان نسبت دهيم كه طرفدار مسلك عرضيّت هستند .\r\n\r\nنقد و بررسى اين مسلك :\r\nبه اعتقاد ما بر اين مسلك چهار اشكال وارد است و قابل‌قبول نيست :\r\nالف : هدف ما از تمام اين بحثها آن است كه تكليف معناى حرفى روشن شود كه آيا از كدام قسم از اقسام وضع است ؟ آيا وضع عام و موضوع‌له عام است ؟ يا وضع عام و موضوع‌له خاص ؟ و در اين نظريّه اين جهت بيان نشده .\r\nب : در اين مسلك معناى حروف به اعراض خارجيّه تشبيه شده ولى هيچ دليلى بر آن اقامه نشده و ادعاى بلادليل است و صرف غيرمستقل بودن معناى حرفى هم دليل آن نيست كه از قبيل اعراض خارجيّه باشد بلكه احتمال دقيقترى وجود دارد كه از قبيل روابط و نسبتهاى خارجيّه باشد و به اصطلاح حكيمان : از نوع وجود رابط باشد نه رابطى .\r\nج : اصولا قياس معناى حرفى به اعراض خارجيّه مع الفارق است زيرا برخى از اعراض ( اعراض غيرنسبيّه ) قائم به يك طرف است و تنها به موضوع و محلّ خويش قائم است مثل سفيدى كه قائم به جسم است و . . . ولى معناى حرفى قائم به طرفين است فى المثل « سرت من » كافى نيست ، « من البصرة » نيز كافى نيست بايد سير و بصره‌اى باشد و بگوئيم : سرت من البصرة تا كلام كامل شود و قوام معناى حرفى به دو طرف است .\r\nد : باز هم قياس مع الفارق است زيرا اعراض خارجيّه گرچه در خارج تابع جواهر مىباشند و وجود استقلالى ندارند ولى در ذهن استقلالا قابل‌تصوّر هستند ( مثلا سياهى را تصوّر مىكنيم و احكام متعدّدى بر آن مترتّب مىكنيم . ) ولى معناى حرفى نه در خارج استقلال دارد و نه در ذهن ما مستقّلا تصور مىشود بلكه همواره در كنار سير و بصرة معنى و مفهوم پيدا مىكند و قابل‌تصوّر است و لذا قياس مع الفارق است .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\n2 - مسلك اعراض نسبيّه :\r\nاين مسلك به مرحوم آقا ضياء در بدايع الافكار نسبت داده شده و حاصل آن اين است كه : موجودات خارجى بر سه دسته‌اند :\r\nيكدسته وجودات جوهرى است و دسته ديگر وجود عرضى يا رابطى كه نه قسم است و خود اينها دو دسته‌اند : يكدسته اعراض غيرنسبى يعنى اعراضى كه نسبت در معنى و مفهوم آنها اخذ نشده و آنها عبارتند از كميّت و كيفيّت ، و دستهء ديگر اعراض نسبى كه هفت قسم عرض ديگر باشد ( و در تعريف تمام آنها نسبيّت اخذ شده مثلا مقولهء اين عبارت است از هيئتى كه از نسبت شيئى به سوى مكان حاصل مىشود . مقوله متى عبارت است از هيئتى كه از نسبت شيئى به سوى زمان حاصل مىشود و . . . و در تحقّق خود نياز به دو موضوع و دو طرف دارند . و دستهء سوم وجود ربطى يا نسبت و رابطه كه ربط اعراض به موضوعات باشد و از آن به وجود رابط تعبير مىشود\r\nو عقلاء عالم در مكالمات خويش نياز دارند كه از هرسه دسته موجودات خارجى با عباراتى تعبير كند و براى هركدام دالّى قرار دهند لذا در مقام وضع اسماء را براى جواهر و اعراض قرار داده‌اند و هيئات ( هيئت ماضى ، مضارع ، اسم فاعل و . . . ) را براى روابط و نسبتها ( نسبت صدورى ، حلولى ، وقوعى ، ايجادى و . . . ) قرار داده‌اند ، و حروف را براى اعراض نسبيّه قرار داده‌اند فى المثل در زيد فى الدار معناى اسمى با كلمهء زيد و دار تفهيم مىشود و معناى حرفى يعنى عرض نسبى با كلمهء فى فهمانده مىشود و ربط زيد به دار و ظرف بودن دار براى زيد يا نسبت زيد به دار ( مظروفيّت ) يا دار به زيد ( ظرفيت ) مفاد هيئت تركيبيّة جملهء « زيد فى الدار » است . « 1 »\r\n\r\nنقد و بررسى :\r\nدر كلمات بزرگان اشكالهايى بر اين نظريّه وارد شده مثلا در كلمات شهيد صدر سه اشكال « 2 » در كلمات امام راحل سه اشكال « 3 » در كلمات مرحوم\r\n\r\n\r\n","description":"","footnote":"\r\n( 1 ) . بدايع الافكار ج 1 ص 49 - 51 .\r\n( 2 ) . بحوث فى علم الاصول ج 1 ص 251 - 252 .\r\n","page_name":" 148 ","page_number":148},
  {"content":"\r\n\r\nآقاى خوئى دو ايراد « 4 » مطرح شده\r\nو به اعتقاد ما سه اشكال به اين نظريّه نيز وارد است :\r\nالف : در اين مسلك نيز تكليف معناى حرفى روشن نشد كه آيا از قسم وضع عام و موضوع‌له عام است ؟ يا وضع عام و موضوع‌له خاص ؟ و غرض از اين بحثها تعيين اين مطلب است .\r\nب : خود آقا ضياء در دو كتاب ديگرش يعنى نهاية الافكار « 5 » و مقالات الاصول « 6 » طرفدار مسلك نسبيّت و ربط شده و اين با آنچه در بدايع الافكار به ايشان نسبت داده شده سازگار نيست و تعارض دارد و لذا مىتوان گفت : خود ايشان هم مسلك اعراض نسبى را قبول ندارند .\r\nج : قياس معناى حرفى به باب اعراض نسبيّه مع الفارق است زيرا گرچه اعراض نسبى هم متقوّم به دو طرف و دو موضوع مىباشند و از اين جهت معناى حرفى مثل آنها است و اشكال سوّم مسلك قبل در اينجا نمىآيد ولى فرق در آن است كه اعراض نسبى در خارج استقلال ندارند و تابع جواهر و موضوعات خويش هستند ولى در ذهن استقلالا تصوّر مىشوند و طرف نسبت واقع مىشوند ( مثلا مقولهء وضع يا اضافه و . . . را جداگانه موضوع احكامى قرار مىدهيم ) ولى معناى حرفى نه در خارج استقلال دارد و نه در ذهن جداى از سير و بصره تصوّر مىشود و لذا نتوان معناى حرفى را به اعراض نسبيّه قياس كرد .\r\n\r\n3 - مسلك ربط و نسبت :\r\nمرحوم محقّق اصفهانى و به پيروى از ايشان شاگرد برومند ايشان مرحوم مظفّر و نيز مرحوم بجنوردى و مرحوم شهيد صدر و ديگران پيرو اين مسلك مىباشند و محقّق اصفهانى در حاشيهء ارزشمند خود بر كفاية الاصول متجاوز از ده صفحه در اين‌باره مطلب دارند كه چكيدهء مسلك ايشان را در\r\n\r\n\r\n","description":"","footnote":"\r\n. جواهر الاصول ج 1 ص 138 - 139 .\r\n( 4 ) . محاضرات ج 1 ص 74 .\r\n( 5 ) . نهاية الافكار ج 1 ص 45 - 46 .\r\n( 6 ) . مقالات الاصول ج 1 ص 23 .\r\n","page_name":" 149 ","page_number":149},
  {"content":"\r\n\r\nاينجا بيان مىكنيم : وجود خارجى چهار قسم است و موجودات خارجى چهار نوع مىباشند .\r\nالف : واجب الوجود كه وجودش فى نفسه و لنفسه و بنفسه است و عمده كلمهء بنفسه است يعنى واجب الوجود معلول غير نيست و هستى او ذاتى او و به خود او است .\r\nب : جواهر كه وجودشان فى نفسه و لنفسه ولى بغيره است و عمده كلمهء لنفسه است كه وجود جواهر براى خودشان است و نيازى به محل و موضوع ندارند تا وجودشان براى غير باشد .\r\nج : اعراض كه وجودشان فى نفسه و لغيره و بغيره است و عمده كلمهء فى نفسه است يعنى عرض نيز وجود استقلالى دارد و جداگانه تصور مىشود و طرف نسبت واقع مىشود و از اين‌روى آن را وجود محمولى نيز مىگويند چون محمول واقع مىشود و بر موضوعى عارض مىشود . و گاهى وجود رابطى مىگويند .\r\nد : نسبتها و رابطه‌ها كه وجودشان فى غيره است يعنى از خود هيچ استقلالى ندارند و نه تنها در خارج ربط به طرفين هستند بلكه در ذهن نيز بدون طرفين و منتسبين تصور نمىشود .\r\nو همان‌گونه كه در خارج سه قسم ديگر وجود تحقّق دارند هكذا نسبت نيز موجود است البتّه سنخ وجودى است كه ربط به غير است و با سه قسم ديگر كاملا متفاوت است\r\nو دليل وجود نسبت در خارج آن است كه گاهى يقين به وجود جوهر ( مثلا زيد ) داريم و يقين به وجود عرض ( مثلا قيام ) داريم و لكن شك داريم در ثبوت عرض مقطوع براى موضوع مقطوع الوجود ( يعنى شك داريم كه زيد قائم است يا نه ) و پرواضح است كه متيقّن يا متعلّق يقين غير از مشكوك يا متعلّق شك است و معقول نيست كه همان‌كه متيقّن است همزمان همان مشكوك باشد ( و اگر در\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nاستصحاب سخن از اتحادّ قضيّهء مشكوكه و قضيهء متيقّنه مطرح مىشود با حذف زمان و صرف‌نظر از زمان است و گرنه اتحادّ محال است . ) در نتيجه ثبوت قيام براى زيد كه همان نسبت ايجابى باشد غير از خود زيد و قيام است و امر ثالثى است و قابل‌انكار نيست . پس نسبت هم وجود دارد .\r\n( البتّه در كلمات بزرگانى مثل مرحوم علّامهء طباطبائى در نهايه به طرز ديگرى هم بر وجود نسبت استدلال شده است و متن كلام علامّه از اين قرار است : « انّ هناك قضايا خارجيّة تنطبق بموضوعاتها و محمولاتها على الخارج ، كقولنا زيد قائم و الانسان ضاحك مثلا ، و ايضا مركّبات تقييديّة مأخوذة من هذه القضايا كقيام زيد و ضحك الانسان ، نجد فيها من اطرافها من الامر الّذى نسميّه نسبة و ربطا لا ما نجده فى الموضوع وحده و لا فى المحمول وحده و لا بين الموضوع و غير المحمول و لا بين المحمول و غير الموضوع . فهناك امر موجود وراء الموضوع و المحمول »\r\nو دليل بر اينكه نسبت وجود رابط و وابسته به طرفين است و از خود استقلالى ندارد ، آن است كه اگر نسبت نيز وجود فى نفسه و استقلالى يا وجود نفسى و محمولى داشته باشد لازم مىآيد در عالم هيچ قضيّه‌اى درست نشود زيرا وقتى مىگوييم : زيد قائم است در واقع مثل آن است كه بگوئيم : زيد و قيام و است يا و ثبوت قيام براى زيد يا و نسبت ايجابيّه ، و پرواضح است كه خود اينها سه امر مستقل و وجود نفسى هستند و براى ربط آنها حداقل دو نسبت و رابط لازم است و اگر آن دو و نيز مستقلّ و نفسى باشند ما پنج امر مستقل خواهيم داشت و لااقل نياز به چهار رابط دارند و اگر آنها نيز مستقل باشند نياز به رابطهاى ديگر پيدا مىشود و تسلسل پيش مىآيد و اين رشته تا بىنهايت امتداد خواهد يافت بدون آن‌كه حتى يك قضيّه درست شود و يك محمولى به موضوعى ارتباط پيدا كند در حالى كه اين خلاف وجدان است\r\n( و به قول علّامهء طباطبائى : و ليس منفصل الذات عن الطرفين بحيث يكون ثالثهما و\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمفارقا لهما كمفارقة احدهما الآخر و الّا احتاج الى رابط يربطه بالموضوع و رابط آخر يربطه بالمحمول . فكان المفروض ثلاثة خمسة و احتاج الخمسة الى اربعة روابط اخر و صارت تسعة و هلّم جرّا ، فتسلسل اجزاء القضيّة او المركّب الى غير النهايه و هى محصورة بين حاضرين ، هذا محال ، فهو اذن موجود فى الطرفين قائم بهما بمعنى ما ليس بخارج منها من غير ان يكون عينهما او جزئهما او عين احدهما او جزوه و لا ان ينفصل منها و الطرفان اللذان وجوده فيهما هما بخلافه . ) « 1 »\r\nحكمت وضع تفاهم و گفتگو و تفهيم ما فى الضمير به ديگران است و قبلا در بيان فلسفه وضع گذشت . و انسان در مقام تفاهم نياز دارد كه از همهء چهار نوع معنى يا موجودات تعبير كند و با الفاظ و عبارات و دوالّى از آنها حكايت نمايد و آنها را به ديگران تفهيم كند و در مقام تعبير ، معانى اسمى و استقلالى و وجودات فى نفسه را كه واجب الوجود و جوهر و عرض باشند با اسم تعبير مىكند و معناى ربطى و غير استقلالى و وجود رابط و فى غيره را با دو دسته دلالت كنند . يعنى با حروف و هيئات تفهيم مىكند بر اين اساس حروف و هيئات بر روابط و نسبتها دلالت مىكنند ( براى مثال در منتهى الاصول كه خود يكى از طرفداران مسلك نسبيّت است اين مثال را آورده كه : « قضى زيد صلاته الفائته يوم الجمعه فى المسجد من طلوع الشمس الى الزوال » در اين مثال معانى اسمى و استقلالى از جوهر و عرض فراوان است كه به اجمال عبارتند از : قضاء ، زيد ، صلوة ، فائته ، يوم ، جمعه ، مسجد ، طلوع ، شمس ، زوال ، و امّا معانى حرفى يا نسبتها كه مفاد هيئات و حروفند عبارتست از هشت نسبت كه به ترتيب عبارتند از : نسبتى فيما بين قضاء و زيد وجود دارد كه عبارت است از نسبت صدورى يا نسبت فعل به فاعل ، و نسبتى فيما بين قضاء و نماز وجود دارد كه عبارتست از نسبت وقوعى يا فعل به مفعول و نسبتى ميان نماز و فائته كه عبارتست از نسبت توصيفى كه فائته بودن وصف صلوة است .\r\n\r\n\r\n","description":"","footnote":"\r\n( 1 ) . نهاية الحكمة مرحله دوّم فصل يكم ص 28 .\r\n","page_name":" 152 ","page_number":152},
  {"content":"\r\n\r\nو نسبتى ميان قضاء و روز جمعه كه عبارتست از نسبت ظرفيّهء زمانيّه .\r\nو نسبتى ميان صلوة و مسجد كه نسبت ظرفيّه مكانيه است و با كلمهء فى تفهيم مىشود .\r\nو نسبتى ميان نماز قضا و طلوع شمس كه نسبت ابتدائيّت است و با كلمهء من فهميده مىشود .\r\nو نسبتى ميان نماز قضاء و زوال شمس كه نسبت انتهائيّت است و با كلمهء من فهميده مىشود .\r\nو نسبتى ميان نماز قضاء و زوال شمس كه نسبت انتهائيّت است و با كلمهء الى تفهيم شده است . در اين مثال چهار نسبت نخست مفاد هيئت است و سه نسبت اخير مفاد حرفى از حروف است . « 1 » ) و خود نسبت دو شعبه دارد يكى نسبت به حمل اوّلى ذاتى يا مفهوم كلمهء نسبت و رابطه و اضافه . و ديگرى نسبت به حمل شايع يا مصداق و حقيقت نسبت كه عين ربط به طرفين است و منظور از وضع حروف براى نسبتها ، نسبت به حمل اوّلى يا مفهوم نسبت نيست زيرا مفهوم نسبت كه خود يك معناى اسمى است و مستقلا در ذهن تصوّر مىشود و طرف واقع مىشود و احكامى براى آن بار مىشود .\r\nبلكه منظور نسبت به حمل شايع است يعنى حروف و هيئات براى حقايق نسبتها وضع شده‌اند و مصاديق نسبتها حد و حصرى ندارد فى المثل نسبت‌هاى ابتدائية تحقّق مىيابد و لذا خود اين نسبتهاى حقيقى جداگانه قابل‌تصوّر نيستند تا واضع يكايك آنها را لحاظ كند و لفظ من را براى تك‌تك آنها وضع كند تا از نوع وضع خاص و موضوع‌له خاص باشد ، ناگزير عنوان كلّى نسبت ابتدائى را كه يك مفهوم اسمى و استقلالى است تصوّر مىكند و لفظ من را براى خود آن عنوان كلّى قرار نمىدهد تا وضع عام و موضوع‌له عام باشد بلكه براى مصاديق خارجى آن وضع مىكند و در نتيجه وضع حروف و هيئات از قسم وضع عام و موضوع‌له خاص است .\r\n\r\n\r\n","description":"","footnote":"\r\n( 1 ) . منتهى الاصول ج 1 ص 23 .\r\n","page_name":" 153 ","page_number":153},
  {"content":"\r\n\r\nو اگر بگوئيد مصاديق كه جداجدا و تفصيلا تصوّر نشده‌اند و وضع بدون لحاظ و تصور نشايد ، مىگوئيم : آرى بنفسها و تفصيلا تصوّر نشده‌اند ولى بوجهها و اجمالا تصور شده‌اند و عنوان كلّى نسبت ابتدائيّه مرآت آنها واقع شده و عنوان مشير به سوى آنها است و همين مقدار از لحاظ و تصور كفايت مىكند\r\nبنابراين حروف وضعشان عام و موضوع‌له‌شان خاص است و قسم سوّم از اقسام وضع هم نه تنها معقول و ممكن است بلكه واقع هم شده و مثال خارجى هم دارد و همين محاسبات دربارهء اسماء اشاره و ضمائر و موصولات نيز هست چه اينكه تكليف انواع هيئات ( مركبات ناقص از وصف و موصوف ، مضاف و مضاف اليه و . . . و مركبات تامّهء انشائى و خبرى با همهء انواعش ) نيز روشن شد كه آنها نيز بر نسبت و ربط دلالت دارند فى المثل جملهء انشائيه و فعل امر بر نسبت طلبية دلالت دارد كه مبسوطا در باب خود خواهد آمد و كلام امام على عليه السّلام هم كه در تعريف حرف فرموده : الحرف ما اوجد معنى فى غيره « 1 » اشاره به همين مسلك است كه معناى حرفى يك معنايى فى غيره و رابط و غيرمستقلّ است . اين بود تمام كلام مرحوم محقّق اصفهانى در حاشيه بر كفايه « 2 » .\r\nدر پايان تفاوت مسلك سوّم ( نسبت و ربط ) را با مسلك دوّم ( اعراض نسبيّه ) بيان مىكنيم : اگر كسى بگويد چه فرق است ميان اين دو مسلك ؟ و آيا اعراض نسبيّه از انحاء نسبت نيستند ؟ مگر نه آن است كه در تعريف مقولهء متى مىگوئيم ، نسبت شيئى به زمان را گويند ، يا در مقولهء اين ، نسبت شيئى به مكان را گويند و . . . ؟\r\nپس اين دو مسلك يكى هستند ؟ در پاسخ مىگوئيم :\r\nاعراض نسبيّه خود نسبتها نيستند بلكه هيئتهاى داراى نسبت مىباشند ، مثلا مقولهء اين عبارت است از هيئتى كه از نسبت شيئى به مكان حاصل مىشود ، مقولهء متى عبارتست از هيئت حاصله از نسبت شيئى به زمان و . . . پس اعراض نسبيّه غير\r\n\r\n\r\n","description":"","footnote":"\r\n( 1 ) . تأسيس الشيعه ص 61 .\r\n( 2 ) . نهاية الدراية ج 1 ص 51 - 61 .\r\n","page_name":" 154 ","page_number":154},
  {"content":"\r\n\r\nاز خود نسبتها هستند و در مقايسه با روابط و نسبتهاى محض ، وجودشان قويتر است زيرا گرچه در خارج تابع غير و براى غيرند ولى در ذهن قابل‌تصوّر و ادراكند و جداگانه تصوّر مىشوند و طرف نسبت واقع مىشوند بر خلاف نسبتها كه در خارج و در ذهن صددرصد متقوّم به طرفين مىباشند و لذا اضعف همهء مراتب وجود مىباشند\r\n( نكته : اقوى مراتب وجود واجب الوجود است سپس وجودات جوهرى با سلسله‌مراتبى كه دارند يعنى از عقل و نفس و جسم و مادّه و صورت ، سپس وجودهاى عرضى ولى اعراض غيرنسبى ، سپس اعراض نسبيّه و در ميان آنها مقولهء اضافه از همه ضعيف‌تر است و سپس وجود نسبتها و رابطه‌ها كه وجود رابط مىباشند و در صفّ نعال مراتب وجود قرار دارند . )\r\n\r\nنقد و بررسى :\r\nبر مسلك نسبيّت اشكالاتى وارد شده كه ذيلا عنوان مىكنيم :\r\nاشكالهاى مرحوم آقاى خوئى به اين مسلك : ايشان در دو مرحله با محقّق اصفهانى بحث دارند :\r\nمرحلهء اوّل : اصولا ما قبول نداريم كه در خارج غير از وجود واجب الوجود و وجود جواهر و اعراض ، حقيقت ديگرى به نام نسبت و ربط موجود باشد ( و وقتى رابطه و نسبت وجود و واقعيّتى ندارد پس وضع حروف براى دلالت بر نسبتها و حكايت از نسبتها نيز معنى ندارد و سالبه به انتفاء موضوع است . )\r\nدليل ايشان بر انكار وجود نسبتها آن است كه هيچ دليلى بر وجود نسبتها نيست مگر همان دليلى كه از زبان محقّق اصفهانى مطرح شد كه متعلّق يقين غير از متعلّق شك است . . . ولى اين برهان هم ناتمام است زيرا گرچه دو وصف يقين و شك در تضّاد كامل بوده و امكان ندارد كه به شيئى واحد ، در آن واحد و از جهت واحده تعلّق بگيرند ( اجتماع نقيضين مىشود . ) و حتما بايد مغايرتى باشد ولى هيچ‌دليلى نداريم كه حتما بايد در خارج متعلّق يقين غير از متعلّق شك باشد بلكه در افق نفس\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nكه مغايرت داشته باشند كافى است و لزومى ندارد كه در خارج نيز مغاير باشند و بلكه با اتحادّ متعلّق خارجا هم سازگار است پس در محيط ذهن متيقن ، اصل وجود و جوهرى از جواهر و عرضى از اعراض و مشكوك ، ثبوت عرض براى جوهر است ولى در خارج غير از وجود جوهر و عرض امر ثالثى در كار نيست و چيزى به نام نسبت واقعيّت ندارد\r\nو شاهد مطلب آن است كه ما علم اجمالى به وجود طبيعى انسان داريم و شك داريم كه اين انسان موجود در منزل زيد است يا بكر ؟ و در افق نفس متيقن طبيعى و كلّى است و مشكوك فرد خاص با خصوصيّات فرديّه است ولى در خارج هردو به يك وجود موجودند و طبيعى به عين وجود فرد موجود مىشود و همان وجود واحد از ناحيهء انتسابش به طبيعى متعلّق يقين است و از ناحيهء انتسابش به فرد خاص متعلّق شك است .\r\nو شاهد ديگر اينكه در كلام اثبات شده كه جهان مبدئى دارد ولى شك داريم كه آيا واجب الوجود است يا ممكن الوجود ؟ و بر فرض وجوب وجود آيا داراى اراده است يا خير ؟ داراى قدرت است يا خير ؟ و . . . با اينكه در خارج اگر واجب الوجود باشد وجوب وجود به عين ذات او موجود است و وجود جدائى ندارد ، حيات و اراده و قدرت و . . . به عين وجود او موجود است ( بر اساس توحيد صفاتى ) پس امكان دارد كه متيقّن و مشكوك در ذهن مغاير باشند ولى در خارج متّحد باشند و مشكوك غير از متيقن نباشد ، پس نتوان گفت : نسبتها يا « ثبوت شيئى لشيئى » امر ثالثى وراء اين شيئى و آن شيئى است و واقعيّتش تقّوم به طرفين است .\r\nو شاهد ديگر بر نبودن واقعيّتى به نام نسبتها و رابطهء عبارتست از اينكه : از قديم الايام فلاسفه ممكن الوجود را به دو قسم جوهر و عرض تقسيم كرده‌اند كه هركدام زوج تركيبى ( مركب از ماهيت و وجود ) مىباشند و شق ثالثى در كار نيست و على الفرض وجود رابط به قول شما آن سنخ از وجود است كه ماهيّت ندارد پس از اقسام\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nجوهر و عرض نيست و غير از آن دو هم در خارج وجود امكانى نداريم پس چيزى به نام نسبتها غير از منتسبين و طرفين در خارج نيست . « 1 »\r\nبه عقيدهء ما اين اشكال وارد نيست و وجود نسبتها با اين بيان نفى نمىشود به چند بيان :\r\nالف : طبق بيان شما بايد چنين نتيجه بگيريم كه ما دليل قانع‌كننده‌اى بر وجود نسبتها در خارج نداريم نه اينكه نتيجه‌اش عدم وجود نسبتها باشد ، به ديگر سخن :\r\nعدم العلم به نسبتها است نه علم به عدم آنها در خارج ، و عدم الوجدان لا يدلّ على عدم الوجود .\r\nب : تنها دليل بر وجود نسبتها همان دليل محقّق اصفهانى نيست تا با ابطال آن راه اثبات وجود براى نسبتها مسدود شود بلكه دليل بهتر داريم و آن وجدان است وجدانا در خارج واقعيّتى به نام نسبتها وجود دارد و ثبوت قيام براى زيد در خارج است و ما آن را ادراك و كشف مىكنيم و علم وقتى علم است كه مطابق واقع باشد و چنين نيست كه صرفا با تحليل ذهن درست شود .\r\nج : خود آقاى خوئى رحمه اللّه تصريح دارند كه متعلّق يقين و شك در افق نفس غير از يكديگرند ولى در خارج گاهى متحدّند و به يك وجود موجودند « مثل طبيعى و فرد » و گاهى متعدّدند و به دو وجود موجودند و يكى براى ديگرى ثابت است مثل سفيدى براى جسم ، علم براى زيد و « 2 » در اين‌گونه موارد ، مشكوك خارجا و واقعا هم غير از متيقّن است و ايشان اين موارد را چگونه جواب مىدهند ؟\r\nد : پس مرحوم آقائى خوئى بايد وجود اعراض نسبيّه را در خارج انكار نمايند زيرا اعراض نسبيّه يا عبارتند از نسبت شيئى به مكان و زمان و . . . و يا هيئت حاصله از نسبت مىباشند و در هرحال نسبت و ربط در حقيقت آنها اخذ شده و نسبت هم كه واقعيّتى ندارد پس اين اعراض هم نبايد واقعيّت داشته باشند در حالى كه خود\r\n\r\n\r\n","description":"","footnote":"\r\n( 1 ) . محاضرات ج 1 ص 70 - 71 .\r\n( 2 ) . آدرس قبلى ، ص 71 .\r\n","page_name":" 157 ","page_number":157},
  {"content":"\r\n\r\nايشان قبول دارند كه اعراض واقعيّات خارجىاند . . . .\r\nه : و امّا دو مثالى كه ايشان به آن‌ها استشهاد كردند از بحث خارج است زيرا كسى نگفته كه در خارج ميان شيئى و خودش نسبت باشد و نسبت هميشه ميان دو چيز است و قوامش به دو طرف است و صفات ذاتيّهء خداوند عين ذات او است و در خارج به يك وجود واحد بسيط موجودند و هيچ جهت كثرت و تعدّدى در آنها نيست تا سخن از نسبت و رابطه به ميان آيد ، آرى در محيط ذهن و مفهوم و قضيّه ، ذات غير از علم و قدرت است ، كلّى غير از فرد است و لذا قضيّه هم درست مىشود نسبت ذهنى هم وجود دارد پس اين مثالها نقض بر مطلب مورد بحث ما نيست و قياس مع الفارق است .\r\nو : استشهاد ايشان به تقسيم ممكن الوجود به جوهر و عرض هم ناتمام است زيرا اين تقسيم وحى منزل كه نيست تا تعبّدا بپذيريم ، برهان قاطع هم ندارد كه عقل را قانع سازد بلكه تقسيمى است كه مشهور فلاسفه و اهل معقول از قديم داشته‌اند ولى ناقص بوده يا نظرشان به تقسيم وجود فى نفسه بوده يعنى وجودى كه طرف نسبت واقع مىشود و استقلالا قابل‌تصوّر است و چون نسبت داراى چنين وجودى نمىباشد لذا آن را در تقسيم نياورده‌اند ولى بزرگانى مثل محقق اصفهانى و علّامهء طباطبائى و ديگران وجود نسبت را قبول دارند و در تقسيم وجود اين قسم را هم افزوده‌اند\r\nو حق در تقسيم اين است كه وجود يا بنفسه است ( واجب الوجود ) و يا بغيره است ( همهء ممكنات ) و وجود بغيره يا لنفسه است ( جواهر ) و يا لغيره است ( اعراض ) و وجود لغيره يا فى نفسه است ( اعراض ) و يا فى غيره است ( نسبتها ) .\r\nبنابراين مرحلهء اوّل از اشكال مرحوم آقاى خوئى وارد نيست .\r\nمرحلهء دوّم : بر فرض كه نسبتها و روابط در خارج موجود باشند و در قبال جواهر و اعراض ، قسم ثالثى باشند ولى قبول نداريم كه حروف هم براى نسبتها\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nوضع شده باشند بلكه الفاظ عموما براى ذوات مفاهيم و ماهيّات وضع شده‌اند نه براى وجودات خارجى و ذهنى ، به دليل اين‌كه حروف اگر بخواهد براى نسبتها وضع شده باشند از چهار حال خارج نيست ( البته اين بيان از نويسنده است و براى تكميل بحث همهء شقوق را مىآوريم :\r\n1 - يا حروف براى مفهوم كلّى نسبت و ربط و اضافه وضع شده‌اند كه اين احتمال باطل است زيرا مفهوم نسبت يك مفهوم اسمى و استقلالى است و على الفرض حروف بر معناى مستقل دلالت ندارند .\r\n2 - و يا حروف براى ماهيّت نسبتها وضع شده‌اند كه اين نيز باطل است زيرا على الفرض نسبتها بر فرض وجود داراى ماهيّت نيستند چون ماهيّت يعنى ما يقال فى جواب ما هو و وجود محمولى دارد و مقوله است و نسبت اين گونه نيست و همه متفق‌ّاند كه اگر هم نسبت موجود باشد ولى ماهيّت ندارد .\r\n3 - و يا حروف براى وجود خارجى نسبتها وضع شده‌اند ، اين نيز باطل است زيرا وضع و استعمال محتاج به لحاظ و تصّور و احضار در ذهن است و وجود خارجى با خصوصيّت خارجى بودن قابل‌احضار در ذهن نيست و خارجى قسيم ذهنى است ، پس وضع براى وجود خارجى نسبت هم ممكن نيست .\r\n4 - و يا حروف براى وجود ذهنى وضع شده‌اند اين نيز باطل است زيرا وجود ذهنى قابل‌احضار دوباره نيست و هيچ وجود ذهنى قابل و پذيراى وجود ذهنى ديگر نيست و هروجود ذهن خودش است و غير خود نيست و لذا نتوان آن را لحاظ كرد و يك وجود ذهنى را حاكى از وجود ذهنى ديگر قرار دارد . در نتيجه وضع حروف و ادوات براى نسبتها مقبول و معقول نيست . « 1 »\r\nپاسخ مرحوم شهيد صدر از اين مرحله : از خود عبارات محقّق اصفهانى چنين استفاده مىشود كه وى طرفدار وضع حروف براى وجود خارجى نسبت نيست و\r\n\r\n\r\n","description":"","footnote":"\r\n( 1 ) . محاضرات ج 1 ص 71 - 72 .\r\n","page_name":" 159 ","page_number":159},
  {"content":"\r\n\r\nبه عقيدهء ايشان موجود بودن نسبت در خارج يا در ذهن در مدلول حرف اخذ نشده بلكه حروف براى ذات ماهيّت نسبت وضع شده‌اند با قطع نظر از وجود خارجى و ذهن ( مثل ماهيّت انسان كه نه در ذهن وجود خارجى است تا به ذهن نيايد و نه در ذهن وجود ذهنى است تا در خارج محقّق نشود بلكه آزاد است و در هريك از دو ظرف قابل‌تحقّق است . ) بنابراين اعتراض مرحوم آقاى خوئى وارد نيست كه اگر براى نسبت خارجى باشد . . . و اگر براى نسبت ذهنى باشد . . . . « 1 »\r\nبه عقيدهء ما اين پاسخ قابل‌مناقشه است زيرا مىپرسيم : منظور شما از ذات و ماهيّت نسبت چيست ؟ آيا مفهوم كلّى نسبت مراد است ؟ اينكه يك مفهوم اسمى است و حروف معناى اسمى و استقلالى ندارند .\r\nآيا ماهيّت نسبت است ؟ نسبتها كه بر فرض وجود داراى ماهيّت نيستند .\r\nآيا وجود نسبت است ؟ وجود هم يا خارجى است يا ذهنى ، اگر مراد وجود خارجى نسبت باشد اشكال آقاى خوئى رحمه اللّه وارد است و اگر مراد وجود ذهنى باشد باز هم اشكال ايشان وارد است .\r\nوانگهى از پايان كلام مرحوم اصفهانى استفاده مىشود كه حروف براى مصاديق نسبتها و نسبتهاى به حمل شايع وضع شده‌اند نه براى مفاهيم يا ماهيّات نسبتها « 2 » پس توجيه شهيد صدر ناتمام است .\r\nولى خود ما از اشكال مرحوم آقاى خوئى اين گونه جواب مىدهيم كه اوّلا به عقيدهء ما حروف براى عنوان كلّى نسبتها و رابطه‌ها وضع شده‌اند نه براى خصوص وجود خارجى يا ذهنى آنها و مبسوطا خواهد آمد .\r\nو ثانيا از ايشان مىپرسيم در باب وضع خاص و موضوع‌له خاص مثل وضع اعلام اشخاص ، وضع چگونه است ؟ آيا واضع كلمهء زيد را براى وجود خارجى زيد وضع كرده است ؟ يا براى وجود ذهنى آن ؟ هركدام كه باشد همان اشكال بايد\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ص 247 .\r\n( 2 ) . نهاية الدراية ج 1 ص 56 - 57 .\r\n","page_name":" 160 ","page_number":160},
  {"content":"\r\n\r\nمطرح شود و بايد بگوئيم اعلام اشخاص هم براى خصوص فرد وضع نشده است ، هرجوابى در اينجا دادند ما هم در باب نسبتها مىدهيم .\r\nو حقيقت آن است كه زيد يك وجود خارجى دارد و ذهن ما يك تصويرى از آن مىگيرد و بواسطهء اين مفاهيم با خارج آشنا و مرتبط است و كلمهء زيد را براى آن صورت و ذهنيّه قرار مىدهد و البته خود آن صورت ذهنيّه مرآت و عنوان آن هيكل خارجى و حاكى از او است ، در باب حروف هم نسبت ابتدائيه ميان سير و بصره در خارج وجود دارد ، واضع يا مستعمل صورتى از آن را در ذهن مىآورد و لفظ را براى آن وضع مىكند و نيازى به لحاظ دوباره نيست تا بگوئيد وجود ذهنى دوباره قابل لحاظ نيست .\r\nمرحوم آقاى خوئى اعتراض ديگرى هم به محقّق اصفهانى دارند و آن اين‌كه :\r\nبر فرض تنزّل و صرف‌نظر از اشكال قبلى و قبول اين مطلب كه وضع براى موجود بما هو موجود صحيح و ممكن باشد ولى باز هم يقين داريم كه حروف براى رابطه‌ها و نسبتها وضع نشده‌اند زيرا ما مىبينيم حروف در مواردى به كار مىروند و استعمالشان صحيح است ( آن هم بدون رعايت علاقه و مجازيّت ) كه تحقق نسبت در آنجاها از محالات است . فى المثل در مورد وجودهاى امكانى مىگوئيم : « الوجود للانسان ممكن » و در مورد وجود واجبى مىگوئيم : « الوجود للّه تعالى واجب » و در مورد محالات هم مىگوئيم : « الوجود لشريك البارى متنع » و در هرسه مورد از حرف لام استفاده شده در حالى كه در مثال دوّم ميان وجود واجبى با ذات او نسبتى نيست و محال است در خارج بين ذات و ذات نسبتى باشد يا در مثال سوّم كه شريك البارى در خارج ممتنع است معقول نيست كه ميان شريك البارى و وجود نسبتى باشد . اين موارد دليل آن است كه حروف براى نسبتها وضع نشده‌اند « 1 » به عقيدهء ما اين اعتراض هم وارد نيست زيرا در دو مثال مذكور در خارج ميان موضوع و محمول نسبتى\r\n\r\n\r\n","description":"","footnote":"\r\n( 1 ) . محاضرات ج 1 ص 72 .\r\n","page_name":" 161 ","page_number":161},
  {"content":"\r\n\r\nنيست و عروض نسبت بين ذات الهى با وجودش در خارج محال است ولى در محيط ذهن از هركدام مفهومى در ذهن مجسّم مىشود و نسبت هم ميان آن دو وجود دارد و اصولا بدون نسبت قضيّه درست نمىشود . پس اين موارد نقض به ضرر مسلك نسبيّت و ربط نخواهد بود .\r\nمناقشات ما با مسلك نسبيّت : با اين‌كه اشكالهاى محقّق خوئى را پاسخ داديم ولى معتقديم كه مسلك نسبيّت ناتمام است و اشكالهاى ديگرى بر آن وارد است و آنها عبارتند از :\r\n1 - چه مانعى دارد كه بگوئيم حروف وضعشان عام و موضوع‌له‌شان نيز عام است تا در نتيجه نيازى به وضع عام و موضوع‌له خاص نباشد ؟ ! و در آينده ما همين مسلك را اختيار خواهيم كرد . و نيز چه مانعى دارد كه وضع خاص و موضوع‌له خاص باشد يعنى من را براى يكايك مصاديق نسبت وضع كرده باشد ؟ ! خواهيد گفت : مصاديق نسبت فراوان و غيرقابل‌احصاء است و لذا وضع براى يكايك اينها مقدور نيست ، در جواب مىگوئيم بر مبناى ميرزاى نائينى كه واضع خداوند است و علم مطلق است و تا بىنهايت نزد او معلوم است ، همهء اينها را تصور مىكند و لفظ را براى تك‌تك آنها وضع مىكند و نوبت به وضع عام و موضوع‌له خاص نمىرسد و نيز بر مبناى اينكه هرمستعملى خودش واضع باشد باز در هرمورد خاصّى مستعمل همان نسبت خاص را تصور مىكند و لفظ من يا الى و . . . را براى آن وضع مىكند و به نفس استعمال وضع درست مىشود باز نوبت به وضع عام و موضوع‌له خاص نمىرسد و وقتى تصور تفصيلى و بنفسه ممكن است نوبت به تصوّر اجمالى و بوجهه نمىرسد .\r\n2 - اصولا بر مسلك ما در باب وضع ، قسم ثالث از اقسام وضع ( وضع عام و موضوع‌له خاص ) معقول و ممكن نبود بلكه محال و ممتنع بود زيرا واضع با مفاهيم سروكار دارد و هيچ مفهومى چه كلى يا جزئى مرآت براى هيچ مفهوم ديگر نيست\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nپس نمىتوان گفت : واضع در هنگام وضع مفهوم كلّى نسبت ابتدائى را تصور كرده ولى لفظ من را براى مصاديق آن قرار داده است بناچار بايد وضع عام و موضوع‌له عام باشد .\r\n3 - شما كه موضوع‌له را خاص مىدانيد و به طريق اولى مستعمل فيه را بايد خاص بدانيد و بگوييد اگر حروف در نسبتهاى جزئى خارجى استعمال شد حقيقت است و گرنه يا غلط يا مجاز است ، بنابراين موارد فراوانى كه حروف در نسبتهاى كليّه استعمال مىشود ( مثل مقام انشاء كه مىگويد : « سر من البصرة الى الكوفة ، » يا مقام اخبار از آينده كه مىگويد : « سوف اسير من البصرة الى الكوفة » و قبلا در بيان نظريّهء مرحوم آخوند اين موارد ذكر شد ) يا بايد اينها را غلط بدانيد كه هيچ دانشمندى به آن ملتزم نيست و يا بايد تمام اينها را مجاز بدانيد و به علاقهء كلّى و فرد ، لفظى كه براى جزئى وضع شده در كلّى استعمال كنيد كه مجاز بودن اينها نيز دليل مىخواهد و اصل در استعمال حقيقت است و مجازيّت خلاف اصل است و هرچه كمتر بهتر .\r\nپس وجود اين موارد و حقيقت بودن آن‌ها دليل بر عدم وضع و استعمال حروف در نسبتهاى جزئى است و حتّى در موارد اخبار از گذشته نيز مطلب از اين قرار است و قبلا در بيان نظريّهء آخوند از قول برخى از صاحبان حاشيه بر كفايه نقل شد . پس مسلك محقّق اصفهانى قابل‌قبول نيست .\r\n4 - اين اشكال تنها بر محقّق اصفهانى و مسلك نسبيّت نيست بلكه بر كليّهء كسانى است كه براى نسبت وجود خارجى قائلند و آن اينكه : بىترديد نسبت بين زيد و قيام در خارج ، امر عدمى كه نيست بلكه ثبوت شيئى لشيئى است و بىترديد نسبت مثل ملكيّت و زوجيّت صرفا يك امر اعتبارى نيست بلكه امر واقعى و داراى وجود خارجى است آنگاه آنچه در خارج موجود مىشود يا واجب الوجود است يا ممكن الوجود اينكه نسبتها واجب الوجود باشند قطعا باطل است زيرا واجب الوجود آن است كه هم عدم سابق بر او محال است و هم عدم لاحق ، در حالىكه\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nنسبتهاى خارجى گاهى هستند و گاهى نيستند ، گاهى قيام براى زيد ثابت است و گاهى ثابت نيست پس نسبتها ممكن الوجودند و اگر ممكن شد به فرمودهء فلاسفه :\r\nهرممكنى مركب از وجود و ماهيّت است و استثناءبردار نيست آنگاه چگونه مىگوئيد : نسبت داراى ماهيّت نيست و وجودى است كه ماهيّت ندارد ؟ مگر واجب الوجود است كه به حكم برهان ماهيّت نداشته باشد ؟ ! خود شما مىگوئيد :\r\nنسبت اضعف وجودات است و على القاعده هرچه وجود ضعيف‌تر و محدودتر مىشود بايد حدّ و مرزش بيشتر شود و وجود ماهيّت در آن قوىتر باشد . پس قول به وجود خارجى نسبت و قول به ممكن الوجود بودن و قول به ماهيّت نداشتن آن با قول به اين‌كه : « كلّ ممكن زوج تركيبى له ماهيّة و وجود » تنافى دارند و قابل‌جمع نيستند ، مگر كسى بگويد : شأن واجب الوجود فوق ماهيّت است و شأن نسبت مادون ماهيّت داشتن است كه اينهم فوق بودن واجب قابل‌اثبات است ولى مادون بودن نسبت دليل مىخواهد و بلكه محال و غيرمعقول است . و نيز تاكنون شنيده و خوانده‌ايم كه در نظام هستى و حقيقت تشكيكى مراتب وجود ، اعلى المراتب واجب الوجود و ادنى المراتب هيولاى اولى است نه نسبتها باز جمع اين دو چگونه است كه هم هيولاى اولى اضعف مراتب باشد و هم وجود نسبتها اضعف وجودات باشند ؟ !\r\n\r\n4 - مسلك نسبت تحليلى :\r\nمرحوم شهيد صدر در بحوث مسلك نسبيّت را اختيار كرده ولى معتقد به تعديل و اصلاح شده و فرموده : با اصلاحاتى مىتوان اين رأى را اختيار كرد و حاصل بيان ايشان اين است كه حروف براى مفهوم كلّى « النسبة » « الربط » « الاضافه » وضع نشده‌اند چون اينها مفاهيم اسمى و استقلالىاند و براى ماهيّت نسبت نيز وضع نشده‌اند چون نسبتها ماهيّت ندارد ، براى وجود خارجى نسبت نيز وضع نشده‌اند چون مبتلا به اشكال مرحوم آقاى خوئى است ، براى وجود ذهنى و مصداق ذهنى نسبت نيز وضع نشده‌اند بلكه نسبتها را سه قسم\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nمىدانند 1 . نسبت واقعى خارجى 2 . نسبت واقعى ذهنى 3 . نسبت تحليلى عقلى و معتقدند كه حروف براى نسبت‌هاى تحليلى وضع شده‌اند و در مقام بيان فرموده‌اند : همان‌طور كه انسان در خارج يك حقيقت است ولى ذهن ما او را به جنس و فصل تحليل مىكند و براى او جنس و فصل مىسازد همين‌طور در مثل « زيد فى الدار يا النار فى الموقد » در ذهن فقط يك وجود ذهنى ( علم به وجود نار در موقد ) هست ولى اين موجود واحد به تحليل عقل به نار و موقد و نسبت تحليل مىشود ، با اين محاسبه نسبتى كه حروف براى آن وضع شده‌اند يك نسبت واقعى و جزء واقعى نيست بلكه نسبت تحليلى و جزء تحليلى است . . . « 1 »\r\nبه عقيدهء ما اين نظريّه نيز ناتمام است زيرا اوّلا الفاظ حاكى از معانى واقعى و حقيقى هستند نه از يك امر تحليلى ذهنى كه واقعيّتى ندارد و صرفا با تحليل ذهن درست مىشود و ثانيا ما غير از نسبت واقعى خارجى و نسبت واقعى ذهنى و مفهوم نسبت امر ديگرى به نام نسبت تحليلى نمىشناسيم و وجدانا چنين نسبتى وجود ندارد . و ثالثا اگر حروف براى اين معنى وضع شده باشند پس همان اشكال دوّم و سوّم مرحوم آخوند خراسانى مطرح مىشود كه بايد قضاياى مشتمل بر حروف قضيّهء ذهنيّه باشند و صدقشان بر خارجيّات همراه با تجريد و الغاء خصوصيت باشد و نيز امتثال مثل « سر من البصرة الى الكوفه » در خارج ممكن نباشد مگر با تجريد و الغاء خصوصيّت كه اين‌هم قابل‌قبول نيست و مستلزم مجازيّت است و بالجمله نسبت تحليلى هم قابل‌قبول نيست .\r\n\r\n5 - مسلك مرحوم ميرزاى نائينى\r\nدر بيان معناى حرفى كه به مسلك ايجاديّت « 2 » معروف شده .\r\nمقدّمه : اصوليان در بيان معانى حروف نوعا از زاويهء اوّل بحث كرده‌اند كه مفيد چه معنائى است ؟ آيا مفيد نسبت و ربط است ؟ و . . . ولى عدّه‌اى از زاويهء ديگر هم\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ص 254 - 256 .\r\n( 2 ) . فوائد الاصول ج 1 ص 35 - 45 .\r\n","page_name":" 165 ","page_number":165},
  {"content":"\r\n\r\nبحث كرده‌اند كه آيا معناى حروف ايجادى است يا اخطارى ؟ يعنى حروف براى ايجاد نسبت وضع شده‌اند يا براى حكايت از نسبت ؟ در اين رابطه انظارى مطرح است . نظريّه اوّل از مرحوم نائينى است با اين مقدّمه مىگوئيم :\r\nمرحوم نائينى چهار مرحله را طى كرده‌اند : در مرحلهء اوّل اركان چهارگانهء مسلك خويش را بيان كرده‌اند ، در مرحلهء دوّم دو دليل بر مسلك خويش اقامه كرده‌اند ، در مرحلهء سوّم دو مؤيّد آورده‌اند ، و در مرحلهء چهارم چند مقايسه انجام داده‌اند و اينك به ترتيب سخنان ايشان را بيان مىكنيم ( البتّه در لابلاى مطالب مشار اليه نكات ديگرى هم دارند كه چندان در بيان مسلك ايشان دخيل نيست لذا از ذكر آنها خوددارى مىشود . ضمنا ايشان به ترتيب مذكور كه چهار مرحله درست كرديم پيش نيامده‌اند ولى ما به جهت تنظيم بحث اين مراحل را تفكيك مىكنيم . ) امّا اركان مسلك ميرزا : ايشان مذهب خويش را بر چهار ركن استوار كرده‌اند :\r\n1 - دانشمندان نحوى در تعريف اسم چنين آورده‌اند : « الاسم ما دلّ على معنى فى نفسه او قائم بنفسه » و منظورشان اين است كه معناى اسمى يك معنائى است كه داراى تقرّر و ثبوت در ظرف عقل است و مستقلا قابل‌ادراك و تصوّر است و ادراكش متوقّف بر ادراك چيز ديگرى نيست چه وجود خارجى آن نيز مستقلا و فى نفسه باشد و وابسته به چيز ديگر نباشد همانند جواهر به انواع پنجگانه‌اش ( عقل - نفس جسم - مادّه - صورت ) و چه در وجود خارجى تابع غير و غيرمستقلّ باشد مثل اعراض نه‌گانه ( كمّ - كيف - اين - متى - وضع - اضافه - جده - فعل - انفعال ) حتّى اعراض نسبيّه نيز در محيط ذهن طرف نسبت واقع مىشوند و استقلالا قابل درك مىباشند . ضمنا معناى اسمى قابل‌ادراك و تصوّر است چه واضعى در عالم باشد يا نه ، مستعملى باشد يا نباشد ، لفظى در كار باشد يا نباشد . و معانى اسماء اجناس و اسماء اعلام چه جوهر و يا عرض ، بسائط يا مركّبات ، ماديّات يا مجرّدات ، ممكن يا واجب همه و همه از اين قبيل است .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nو در تعريف حرف آورده‌اند : « الحرف ما دلّ على معنى فى غيره او قائم بغيره » منظور اين است كه معناى حرفى يك معناى مستقلّ نيست و در ذهن داراى تقرّر و ثبوت نيست و استقلالا و بدون غير قابل‌ادراك نيست بلكه همواره در كنار غير و به تبع غير قابل‌تصوّر است مثل نسبت ابتدائيّه كه مفهوم من است و وقتى واژهء من به تنهائى به كار مىرود چيزى به ذهن نمىآيد ولى در كنار تصوّر سير و بصره نسبت ابتدائى ميان آن دو نيز قابل‌تصوّر است و خاصيت نسبت آن است كه همان‌گونه كه در خارج متقوم به دو طرف نسبت است هكذا در ذهن نيز تصوّرش صددرصد متقوّم به طرفين است و لذا معنائى غيرمستقل و قائم به غير است . بنابراين معانى اسميّه عموما در محيط ذهن ما مثل جواهر خارجيّه در عالم است كه جواهر استقلال وجودى دارند و معانى اسميّه استقلال مفهومى و ادراكى يا وجود ذهنى دارند و معانى حرفيّه عموما از قبيل اعراض خارجيّه‌اند كه وجودى غيرمستقلّ و تابع غير دارند منتهى اعراض در خارج چنين هستند و معانى حرفى در ذهن .\r\n2 - معانى اسمى اخطارى هستند و معانى حرفى ايجادى هستند :\r\nمنظور از اخطارى بودن آن است كه استعمال الفاظ و اسماء در معانى خودشان باعث اخطار و استحضار آن معانى در ذهن شنونده مىشود و مستمع از شنيدن اسماء به معانى آنها منتقل مىشود و سرّ مطلب همان است كه در ركن اوّل بيان شد كه مفاهيم اسمى داراى تقرّر و ثبوت در ظرف عقل و ادراك و در ذهن شنونده هستند و چه بسا غافل شده و با شنيدن لفظ زيد يا انسان يا سياهى و . . . معانى مربوطه در ذهن او حاضر مىشوند و استعمال الفاظ موجب اخطار معانى مىشود .\r\nو منظور از ايجادى بودن آن است كه معانى حروف كه همان نسبتها و ارتباطات ذهنيّه باشد به نفس استعمال حروف ايجاد مىشوند و قبل از استعمال نسبت ابتدائيّه‌اى در ذهن شنونده نيست و به خود اين گفتن و تلفّظ به « سرت من البصرة الى الكوفه - زيد فى الدار ، زيد على السطح » و . . . نسبتهاى ابتدائى يا انتهائى يا ظرفى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nيا استعلائى و . . . ايجاد مىشود و تقرّر و ثبوت اين معانى در ظرف استعمال است بنابراين اسماء حاكى و كاشف از مداليل خود هستند ولى حروف آلات و ابزارى هستند كه توسط آنها معانى ايجاد مىشود نه اينكه قبل از استعمال معنائى بوده و در ظرف عقل ثبوتى داشته و حروف كاشف و حاكى از آن هستند .\r\n3 - قوام معناى حرفى به استعمال است و حدوثا و بقاء دائر مدار استعمال است و موطنى جز مقام استعمال و ظرف استعمال ندارد نه در ظرف واقع و خارج ، نه در ظرف ذهن و نه در عالم اعتبار ( در امور اعتبارى ) ثبوتى ندارد بلكه با استعمال ايجاد مىشود و با تمام شدن استعمال تمام مىگردد و اين لازمهء ايجادى بودن معناى حرفى است . ولى معناى اسمى قوامش به استعمال نيست بلكه جداى از آن معانى حقيقى و واقعى در ظرف خارج ثبوت و تقرّر دارند ، معانى نفس الامرى در نفس الامر تقرّر دارند و معانى اعتبارى و انتزاعى در محيط ذهن و در عالم اعتبار تقرّر دارند و قوام آنها به وجود خارجى يا ذهنى يا اعتبار است و تابع استعمال نيستند و لذا قبل از استعمال ثبوت و تقرّر دارند پس از استعمال نيز چنين‌اند .\r\n4 - همان‌گونه كه در مقام سخن گفتن و افادهء معانى و مقاصد به ديگران ، الفاظ نقش مرآتى دارند و فانى در معنى هستند به‌گونه‌اى كه الفاظ مغفول عنها است و گويا متكلّم مستقيما معانى را به مخاطب القاء مىكند و مخاطب هم مستقيما معانى را دريافت مىكند . همچنين معانى حروف نيز در حال ايجاد و استعمال حروف مورد غفلت است و متكلّم به آنها التفات و توجّهى ندارد و اين نيز از لوازم ايجادى بودن است يعنى ايجادى بودن مستلزم مغفول عنه بودن است و امكان ندارد قبل از استعمال ذهن به آن ملتفت و متوجّه باشد زيرا التفات به آن متوقّف بر تصوّر آن در ذهن است و فرض اين است كه پيش از ظرف استعمال و غير از آن وجودى براى معناى حرفى نيست پس چگونه قابل‌تصوّر باشد ؟ ( عدم را نمىشود تصوّر كرد ) اين بود اركان چهارگانه مسلك ميرزاى نائينى .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nو امّا دلائل ميرزا بر ايجادى بودن معناى حروف : از كلمات ميرزا دو دليل استفاده مىشود :\r\n1 - در باب حروف نداء و حروف خطاب وقتى منادى مىگويد : « يا زيد » يا متكلّم مىگويد : « ايّاك اعنى » و . . . قبل از گفتن يا زيد و استعمال حرف يا در نسبت ندائيّه و مصداقى از مصاديق نداء ، نه ندائى بود و نه منادى و نه منادى ( آرى ذات منادى يعنى بكر بود و ذات منادى يعنى زيد بود ولى اين عناوين نبودند و تمام اينها به خود گفتن يا زيد و به نفس استعمال تحقّق يافت و ندائى ايجاد شد . و نيز قبل از گفتن « ايّاك » يا كاف خطاب نه خطابى بود و نه مخاطبى و نه مخاطبى و همهء اين عناوين به نفس استعمال پديد آمد بنابراين معناى حرفى ايجادى است نه اخطارى .\r\n2 - شكى نيست كه مفاهيم اجزاء جمله‌ها ( چه جمله و مركّب تام و چه ناقص ، چه جملهء اسميه يا فعليّه ، چه خبريّه و يا انشائيّه ، شرطيّه يا حمليّه و . . . ) يك سلسله مفاهيم بسيطى هستند كه هركدام در محيط ذهن ما مستقلّ از ديگرى قابل‌تصوّر است مثل مفهوم آب ، كوزه ، يا سير ، بصره ، كوفه ، يا زيد و سطح و . . . و هيچ‌ربطى به هم ندارند و هرگز از اين مفردات پراكنده جمله و مركب و كلامى فراهم نمىشود ولى با افزودن حرفى از حروف ( فى - من - الى - على و . . . ) يا هيئتى از هيئات ( ماضى معلوم و . . . ) يك كلام تشكيل مىشود و ميان مفردات متفرّقه نسبت ايجاد مىشود و مىگوئيم : الماء فى الكوز ، زيد على السطح ، سرت من البصرة الى الكوفه و . . . پس اين حروف يا هيئتها هستند كه در ميان پراكنده‌ها الفت و ارتباط و نسبت ايجاد مىكنند و با آوردن حروف نسبت ايجاد مىشود . پس حروف داراى معانى ايجادى هستند .\r\nو امّا مؤيّدات در كلام ميرزا : دو مؤيد از كلمات ايشان استفاده مىشود :\r\n1 - كلام امام على عليه السّلام كه در تعريف اسم و فعل و حرف چنين فرموده : الاسم ما\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nانبأ عن المسمّى ، و الفعل ما انبأ عن حركة المسمّى ، و الحرف ما اوجد معنى فى غيره « 1 » ملاحظه مىكنيد كه امام على كه در تعريف اسم از كلمهء انباء و اخبار و حكايت استفاده كردند و صريحا دلالت دارد كه مفهوم اسم يك مفهوم حكائى و اخطارى است و در تعريف فعل نيز از همين تعبير استفاده شده ( با تفاوتى كه ميان اسم و فعل وجود دارد كه اسم از خود مسمّى و ذات حكايت مىكند ولى فعل از حركت مسمّى و كارى از كارهاى او حكايت مىكند . ) امّا به حرف كه رسيده‌اند تعبير عوض شده و به جاى انباء و حكايت از كلمهء ايجاد استفاده كرده‌اند و فرموده‌اند : حرف آن كلمه‌اى است كه ايجاد مىكند معنائى را كه قائم به غير است و از خود استقلالى ندارد يعنى همان ربط و نسبت خاصّه ، و ايجاد صريح است در اينكه قبل از استعمال حرف چنين ربط و نسبت و معنائى نبود و به نفس اين لفظ ايجاد شد .\r\n( البته اين مؤيد را مىتوان به عنوان يك دليل اقامه كرد ولى از آنجا كه نسخه‌هاى ديگرى هم هست كه بعدا در نقد اين نظريّه خواهيم آورد ، خود مرحوم ميرزا از آن به صورت يك دليل جدا استفاده نكرده‌اند ولو برخى از بزرگان آن را دليل اوّل بر مدّعاى ميرزاى نائينى آورده‌اند . ) « 2 »\r\n2 - وقتى به معانى اسمى مىرسيم سخن از اتّحاد و اين‌همانى است يعنى مىگوئيم : الانسان اى الحيوان الناطق ، الاسد اى الحيوان المفترس . . . يعنى اين همان است و اين حاكى از آن و دالّ بر آن است ولى نحوىها وقتى به حروف مىرسند تعبير را عوض مىكنند مثلا مىگويند : من للابتداء ، فى للظرفيّة ، واو للعطف ، الهمزه للاستفهام و . . . نمىگويند : من اى الابتداء يا هو الابتداء ، واو أى العطف و . . . و اين به خاطر اين است كه با من ابتدائيت ايجاد مىشود پس من براى ابتدائيّت است يعنى آلتى براى ايجاد آن است ( مثل اين‌كه لفظ براى معنى است ) پس اين تعبير نحوى هم شاهد ديگرى بر ايجادى بودن معناى حروف است . ضمنا تعريف نحوى از\r\n\r\n\r\n","description":"","footnote":"\r\n( 1 ) . تأسيس الشيعه ص 61 .\r\n( 2 ) . منتهى الدراية ج 1 ص 32 .\r\n","page_name":" 170 ","page_number":170},
  {"content":"\r\n\r\nحرف كه قبلا اشاره شد ( الحرف ما دلّ على معنى فى غيره ) مسامحه دارد زيرا حرف دالّ و حاكى و كاشف نيست بلكه موجد و منشىء است و بجا بود مثل امام على عليه السّلام تعبير مىكردند كه عالىترين تعريف را از معناى حرفى دارند .\r\nو امّا تشبيهات : در كلام ميرزا دو تشبيه آمده :\r\n1 - حروف نسبت به معناى حرفى از قبيل لفظ نسبت به معنى است و چنان كه لفظ فانى در معنى است حروف نيز اين‌گونه هستند .\r\n2 - حروف شبيه عقود و ايقاعات هستند و همان‌گونه كه در باب عقود و ابقاعات با گفتن صيغة بعت و يا با انشاء صيغهء طلاق و . . . ملكيّت و جدائى و . . .\r\nايجاد مىشود و قبلا نبود ، هكذا با استعمال حروف هم معناى آنها ايجاد مىشود .\r\n\r\nنقد و بررسى مسلك محقّق نائينى :\r\nقسمتهاى گوناگون مسلك مرحوم نائينى قابل‌مناقشه است كه به ترتيب مطرح مىشود ، امّا بخش اركان اربعه در كلام ميرزا :\r\nدر ركن اوّل فرمودند : معناى اسمى با معناى حرفى تفاوت جوهرى دارند ، معناى اسمى يك معناى استقلالى است ولى معناى حرفى يك معناى غيرمستقلّ است . . . اشكال به اين ركن بر مسلك مرحوم آخوند خراسانى است كه حروف را با اسماء هم‌جنس خودشان متّحد المعنى دانستند و فرق را تنها به لحاظ استعمالى دانستند و قبلا نظريّهء آخوند رحمه اللّه بيان شد و يك اشكال قابل‌ملاحظه‌اى بر كلام ايشان مطرح نشد . البته اين اشكال مهمّى نيست و حق همان است كه حروف بر نسبتها و ربطها دلالت دارند كه هيچ استقلالى از خودشان ندارند ولى بر مسلك ما حروف بر مصاديق نسبتها دلالت ندارند بلكه براى مفهوم كلى نسبت خاص ميان دو چيز وضع شده‌اند كه يك مفهوم اسمى است و مبسوطا خواهد آمد .\r\nدر ركن دوّم فرمودند : معناى اسمى اخطارى و حكائى است ولى معناى حرفى ايجادى و احداثى است . . . عمده اشكال اين ركن آن است كه ايشان براى جميع حروف معناى ايجادى قائلند و اين كليّت قابل‌قبول نيست زيرا در مثل جمله‌هاى\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nخبريّه كه از حروف استفاده شده ايجادى بودن معنى ندارد و مثلا در سرت من البصرة الى الكوفه يا زيد فى الدار و . . . منظور ايشان از ايجادى بودن چيست ؟ اگر منظور نسبت كلاميّه است كه با آوردن من و الى ، كلمات سير و بصره و كوفه به هم ربط پيدا مىكنند و يك كلام درست مىشود و اگر حروف نباشند كلام واحد و مركّب واحدى نخواهيم داشت ، مىگوئيم : اين اختصاص به حروف ندارد ، هيئات هم اگر نباشد كلام واحد نيست ، مسند و مسند اليه هم اگر نباشد كلامى درست نمىشود .\r\nو اگر منظور احداث نسبت در ذهن مخاطب است ، باز اختصاص به حروف ندارد يا به كار بردن هركلمه‌اى معنائى در ذهن سامع ايجاد مىشود .\r\nو اگر منظور احداث نسبت خارجى و واقعى ميان سير و بصره يا سير و كوفه است كه باز معقول نيست و نسبت خارجى قبل از تكلّم هم بوده و قائم به استعمال نيست .\r\nو اگر منظور احداث نسبت واقعى ذهنى است كه در ذهن خودش اين سير خاص را تصوّر كند آن نيز ربطى به كلام ندارد و قبل از استعمال لفظ من نيز اين ربط خاص در ذهن متكلام بوده\r\nو اگر منظور احداث مفهوم كلى نسبت ابتدائى است كه آن نيز كارى به استعمال ندارد و قبل از آوردن لفظ من هم در ذهن مخاطب و متكلم هست\r\nاگر منظور احداث ماهيّت نسبت است كه اوّلا نسبت على المشهور ماهيّت ندارد و ثانيا بر فرض كه ماهيت داشته باشد آن نيز تابع وجود واقعى نسبت و حدّ او است و ربطى به لفظ من ندارد . پس ايجادى بودن معقول نيست .\r\nدر ركن سوّم فرمودند : قوام معناى حرفى به استعمال است و قبل از استعمال نبوده و بعد از آن هم نيست . . .\r\nاين ركن هم از لوازم و متفرّقات ركن قبلى است و طبعا همان ايراد بر اين وارد\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nاست كه اگر مراد نسبت كلامى باشد آرى قوامش به كلام و لفظ و استعمال است ولى اگر مراد نسبتهاى ديگر باشد هرگز قوامش به استعمال نيست و دائر مدار آن نيست بلكه قبل و بعد از استعمال نيز تحقّق دارد .\r\nدر ركن چهارم فرمودند : معناى حرفى مغفول عنه است و ملتفت اليه نيست . . .\r\nاشكال اين ركن آن است كه اگر منظور اين است كه توجّه استقلالى به معناى حرفى نمىشود و ركن كلام نيست ، آرى چنين است ولى اگر منظور اين است كه اصلا توجه و التفاتى به آن نيست و به طور كّلى مورد غفلت و بىتوجّهى است ، مىگوئيم :\r\nچنين چيزى محال است و بدون تصوّر و لحاظ و توجّه ( آلى باشد يا استقلالى ) استعمال و وضع ممكن نيست حتما در مقام وضع ، تصوّر و توجّه به لفظ و معنى لازم است و حتما حين الاستعمال نيز مستعمل به تمام اينها توجّه دارد و آنها را لحاظ مىكند . بنابراين اركان اربعهء كلام ميرزاى نائينى و بويژه ركن دوّم قابل‌مناقشه است .\r\n\r\nو امّا بخش استدلالها :\r\nدو دليل در كلام ميرزا براى ايجادى بودن معناى حرفى اقامه شد : در دليل اوّل به حرف نداء و حرف خطاب در مثل يا زيد ، اياك و . . . استناد كردند كه قبل از گفتن يا زيد نه ندائى بود نه منادى و نه منادائى ، و قبل از ايّاك نه خطابى بود و نه مخاطبى . . . اشكال اين دليل آن است كه :\r\nاولا دليل اخص از مدّعا است زيرا مدّعاى ايجادى بودن جميع حروف است اعمّ از حروف جارّه و حروف نداء و قسم و . . . ولى دليل از خصوص حرف نداء و مانند آن است كه در مقام انشاء به كار مىروند و جملهء انشائى هستند .\r\nو ثانيا در همين مثال هم ركن چهارم كلام ميرزا مختل است زيرا معناى نداء و نسبت ندائيه مغفول عنه نيست و حتما منادى زيد را تصور كرده و خواندن او را لحاظ كرده سپس زبان باز كرده و يا زيد گفته است .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nدر دليل دوّم به مثل سير و بصره و كوفه استناد كرده كه اينها مفردات جدائى هستند و ربطى ميانشان نيست و با آوردن كلمهء من و الى نسبت و ربط ايجاد مىشود پس حروف موجد ربط و نسبت هستند .\r\n( متن استدلال به طرز زيبائى در كلام آقا ضياء آمده : الاسماء انّما كانت موضوعة للطبايع المجرّدة عن خصوصية الارتباط بالغير فكان مفهوم الماء و مفهوم الكوز مفهومين متغابرين فى الذهن غير مربوط احدهما بالآخر عند لحاظها و لكنّك بقولك : الماء فى الكوز توجد يلفظ فى ربطا بين مفهومى الماء و الكوز فكان هذا الربط جائيا من لفظ فى و الّا فبدونه كان المفهومان اجنبين لا ربط لاحدهما بالآخر ، و هكذا فى نحو السير و البصرة فتكون الحروف كلّها حينئذ آلات لا يجاد معانيها « 1 » )\r\nاين دليل هم قبلا در بيان اشكال ركن دومّ كلام ميرزا رحمه اللّه جواب داده شد و معلوم شد كه ايجادى بودن معناى من و الى به هيچ‌وجه قابل‌قبول نيست .\r\nو امّا بخش مؤيّدات : در سخنان ميرزا دو مؤيّد هم ذكر شد :\r\nمويد اوّل از كلام امام على عليه السّلام بود كه فرمود : الحرف ما اوجد معنى فى غيره . . . ، پاسخ ما اين است كه اوّلا كلام امام على عليه السّلام نسخه‌هاى ديگرى هم دارد كه در آنها آمده ، الحرف ما انباء عن معنى ليس باسم و لا فعل « 2 »\r\n( حال ممكن است كسى بگويد : تعريف قبلى داراى مضمون عالى است و تعريف دوّم در شأن امام على عليه السّلام نيست چون هرفرد عادى هم مىتواند بگويد :\r\nاسم آن است كه فعل و حرف نباشد ، حرف آن است كه اسم و فعل نباشد و . . . و علّو مضمون مرجّح است پس عند المعارضه نسخهء اوّل مقدم است )\r\nثانيا در همان جملهء اوّل دو احتمال است يكى اينكه حرف خودش معنا ندارد و علامت خصوصيتى در مدخول است و فى غيره را به اوجد متعلّق بداند و ضمير غيره به ما برگردد و ديگر اين‌كه حرف معنا دارد و معنايش ايجادى است و ايجاد\r\n\r\n\r\n","description":"","footnote":"\r\n( 1 ) . نهاية الافكار ، ج 1 ، ص 46 .\r\n( 2 ) . 1 . تاسيس الشيعه ص 61 به بعد\r\n","page_name":" 174 ","page_number":174},
  {"content":"\r\n\r\nمىكند يك معنائى را كه اين صفت دارد قائم به غير است و استقلال ندارد ( قبلا در نظريّه علامت بودن به اين دو احتمال اشاره شد ) « و اذا جاء الاحتمال بطل الاستدلال . » و ثالثا خبر واحد در احكام شرعيه قابل‌استناد است نه در مسائل عقلى و عرفى و لغوى و . . . و ما نحن فيه از قبيل مسألهء لغوى است و بايد به اهل لغت مراجعه كرد و جاى تعبّد نيست .\r\nو رابعا تازه خبر واحدى است كه از طرق عامّه نقل شده و ارزش و اعتبارش قابل‌مناقشه است .\r\nو خامسا قابل‌توجيه است و با مسلك اخطارى بودن معانى حرفى هم سازگار است به اين‌كه يا اوجد را به معناى أفاد بدانيم يعنى حرف مفيد و مفهم معناى غير مستقل است و حاكى و كاشف و دالّ بر آن و يا اين‌كه در حقيقت نسبتهاى خارجيّه ميان سير و بصره در خارج ايجاد ربط كرده يا نسبت ذهنى ميان سير و بصره در ذهن ايجاد ربط كرده و چون حروف دالّ بر نسبتها هستند پس حكم مدلول يعنى نسبتها كه موجديّت باشد به دالّ يعنى حروف نسبت داده شده است به علاقهء سببيّت و مسببيّت . ( البته اين توجيهات خلاف ظاهر است ولى وقتى ايجاديّت معقول نبود و كليّت آن خدشه‌دار بود از اين تأويلات گريزى نيست . )\r\nو يا اينكه مراد حضرت ايجاد نسبت كلاميّه باشد نه نسبت واقعى و حقيقى . از اين‌جا معلوم شد كه اعتراض مرحوم ميرزا به مشهور نحوىها وارد نيست . بيان مطلب :\r\nمشهور در تعريف حرف چنين گفته‌اند « الحرف ما دلّ على معنى فى غيره » و كلمهء دلالت و حكايت و كشف را آورده‌اند و مرحوم ميرزا فرمود اين سخن مسامحه دارد و جاى كلمهء « دلّ » نيست بلكه بايد اوجد بياوريم . . . ولى از ما ذكرنا روشن شد كه تعبير نحوىها كاملا دقيق و حساب‌شده است و حرف دالّ بر معناى غيرمستقل است كما اينكه اسم دالّ بر معناى مستقلّ است .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمؤيّد دوّم از كلام اهل نحو بود كه وقتى مىخواهند انسان را معنى كنند مىگويند : الانسان اى الحيوان الناطق ولى وقتى به حروف مىرسند نمىگويند : من اى الابتداء ، الى اى الانتهاء و . . . بلكه مىگويند : من للابتداء ، الى للانتها و . . . البته تعبيرشان مسامحه دارد و منظورشان اين است كه من براى ايجاد ابتدا نيّت است و . . .\r\nاشكال اين مناقشه هم اين است كه اين تعبير در نحو هم در افعال و هم در حروف و هم در اسماء رايج است يعنى مىگويند : مبتدا براى فلان معنى است ، افعال ناقصه براى دلالت بر كذا هستند ، حروف براى فلان معنى وضع شده‌اند و اختصاص به باب حروف ندارد پس ميرزا بايد در باب اسماء و افعال هم طرفدار ايجاديّت باشد كه قابل‌قبول نيست و ممكن است لام لام غايت باشد يعنى من وضع لاجل افادة الابتداء و . . . به‌هرحال اين مؤيّدات هم قابل‌مناقشه است .\r\n\r\nو امّا بخش تشبيهات و مقايسات :\r\nدر فرمايشات ميرزا دو تشبيه آمده بود :\r\nيك تشبيه به باب عقود و ايقاعات بود . . . اشكالش اين است كه خود عقود و ايقاعات يعنى صيغهء بعت يا طلقّت و . . . دوگونه استعمال مىشوند :\r\nگاهى در مقام اخبار و حكايت به‌كار مىروند آنجا كه شخصى قبلا منزلش را فروخته يا زنش را طلاق داده و الان مىگويد : بعت دارى يا طلّقت زوجتى و . . .\r\nو گاهى در مقام انشاء و ايجاد به كار مىروند . حال حروف هم مثل اينها باشند كه گاهى در جملهء خبريّه و براى حكايت از نسبت به كار مىروند . در مثل سرت من البصرة و گاهى در جمله انشائيه و براى ايجاد نسبت در مثل سر من البصرة يا در مثل يا زيد و . . . پس وجهى ندارد كه حروف را مطلقا ايجادى بدانيم :\r\nيكى هم تشبيه به مقام استعمال و جعل اللفظ فانيا فى المعنى بود . . . كه اشكالش اين است كه قبلا در بحث وضع اشاره شد و بعدا در باب استعمال خواهد آمد كه استعمال فانى كردن لفظ در معنى نيست « بلكه جعل اللفظ علامة لارادة المعنى » است و در باب علامت قبلا اشاره شد كه علامت مغفول عنه نيست بلكه\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nملتفت اليه است ولو به تبع ذى العلامة .\r\nمناقشه ديگرى كه بر مسلك ايجاديّت وارد است انكار قضيّهء معقوله است ، بيان مطلب : در منطق خوانديم كه قضيّه گاهى ملفوظه است مثل اين‌كه متكلّمى در مقام اخبار مىگويد : زيد قائم است ، آب در كوزه است و . . . و گاهى معقوله است يعنى در محيط ذهن تعقّل مىشود ، حال اگر معناى حرفى ايجادى و قائم به استعمال باشد پس يا بايد قضيّهء معقوله نداشته باشيم چون استعمالى نيست و يا مركّب از دو جزء باشد و رابطى ميان موضوع و محمول نباشد چون با حروف ايجاد ربط مىشود كه على الفرض حرفى در كار نيست . و اين لازمى است كه خود ميرزا هم بدان ملتزم نيست .\r\nنتيجه : ما مسلك ايجاديّت را در جميع حروف قبول نداريم گرچه در برخى از حروف مقبول است كما سيأتى .\r\nنظريّهء دوّم از مرحوم آقا ضياء است : ايشان در مقابل مرحوم نائينى معتقد است كه جميع حروف ( حروف جارّه ، حروف نداء و قسم و تعجّب و تشبيه و استفهام و . . . ) داراى معناى حكائى و اخطارى هستند و مسلك ايجاديّت قابل‌قبول نيست و در مجموع چهار اشكال به اين مسلك دارند :\r\nاشكال اوّل : در باب مطلق و مقيّد خواهد آمد كه اسماء اجناس ( رجل - انسان ، كتاب و . . . ) براى نفس ماهيّت و طبيعت ( طبيعت مهمله و مبهمه يا لا به شرط مقسمى ) وضع شده‌اند با قطع‌نظر از قيد مطلق و مرسل بودن يا قيد مقيّد بودن ؟ يا براى طبيعت به قيد مطلق و مجرّد بودن از قيد ( طبيعت مطلقه و مرسله و لا به شرط قسمى ) وضع شده‌اند ؟ به مشهور احتمال ثانى نسبت داده شده كه قيد اطلاق و ارسال را داخل در مفهوم رجل و انسان و . . . مىدانند و در نتيجه استعمال مطلق را در مقيّد مجاز مىدانند ، ولى سلطان العلماء و محقّقان متأخر از ايشان طرفدار احتمال اوّل هستند و لذا مطلق و مرسل بودن را در گرو مقدّمات حكمت مىدانند چه اينكه\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nتقييد را در گرو آوردن مقيّد مىدانند و در هرحال استعمال اسماء اجناس را مجاز نمىدانند و از باب تعدّد دالّ و مدلول مىدانند و مبسوطا در جاى خود خواهد آمد .\r\nآنگاه بر مسلك محقّقان همانطور كه اسماء اجناس نياز دارند به الفاظى كه حاكى از آنها باشد هكذا خصوصيّات طارى و عارض بر آنها مثل تخصّص سير به از بصره بودن و . . . نيز محتاج به الفاظى هستند كه حاكى از آنها باشد بنابراين هم خود جنس و ذات و طبيعت و هم خصوصيات آن محتاج به دالّ و حاكى است و حاكى از خود طبيعت اسم ، و حاكى از خصوصيت آن حرف است پس معانى حروف نيز اخطارى است نه ايجادى .\r\nاشكال دوّم : ايجادى بودن معناى حرفى مستلزم تأخر متقدّم يا تقدّم متأخر است و اين خلف است ، بيان مطلب : وقتى ما زيد و قيام را تصوّر مىكنيم آيا در مرتبهء تصوّر قبل از استعمال و تلفّظ ميان آن دو ربطى هست يا نيست ؟ آيا قيام مرتبط به زيد هست يا نيست ؟ اگر هست پس قبل از تلفّظ هم ربط و نسبت وجود دارد و استعمال حاكى از آن است نه موجد آن و اگر نيست پس چگونه ممكن است ميان آن دو با حروف و هيئات ارتباط ايجاد شود در حالى كه « الشيئى لا ينقلب عمّا وقع عليه » و ما وقع عليه عبارتست از اطلاق و عدم ارتباط ،\r\nبه ديگر سخن : نسبت ميان زيد و قيام قوامش به طرفين است و طرفين قبل از تلفّظ هم هستند و اگر نسبت با لفظ فى يا من . . . ايجاد شود لازم مىآيد چيزى كه در رتبهء قبل و متقدّم است متأخر باشد و اين خلف فرض است و اگر قبلا نسبتى نبوده كه با به كار بردن حرف ايجاد نمىشود .\r\nاشكال سوّم : ايجادى بودن مستلزم تحصيل حاصل است زيرا قبل از استعمال آيا ميان سير و بصره يا زيد و دار رابطه‌اى هست يا نيست ؟ اگر نيست كه با استعمال ايجاد نمىشود لأنّ الشيئى لا ينقلب عمّا وقع عليه مگر آن صورت قبلى كه بدون ارتباط بود پاك شود و صورت جديدى كه با ارتباط سير به بصره است در ذهن\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nتصوّر شود . و اگر هست كه نيازى به ايجاد آن با استعمال نيست بلكه تحصيل حاصل بوده و از محالات است .\r\nاشكال چهارم : ايجادى بودن معناى حرفى مستلزم خروج جميع قيود از تحت طلب است و به ديگر سخن مستلزم آن است كه معناى حرفى يعنى ربط خاص پس از امر يا همراه با امر باشد نه پيش از آن .\r\nبيان مطلب : دو مقدّمه را بايد مسلّم بگيريم :\r\n1 - طلب حكم است و به چيزى تعلّق مىگيرد كه از لحاظ رتبه مقدّم بر طلب باشد چون رتبهء حكم از رتبهء موضوع و يا متعلّق متأخر است همانند تأخّر معلول است از علّت خود .\r\n2 - هرگاه دو علّت در عرض هم و در يك مرتبه باشند معلول آن دو نيز در يك رتبه خواهند بود . با اين دو مطلب مىگوئيم : وقتى مولى مىگويد : « سر من البصرة » در اينجا سه دلالت است :\r\nالف : دلالت اين قول بر دو مفهوم اسمى و استقلالى يعنى سير و بصره .\r\nب : دلالت آن بر ارتباط خاص ميان سير و بصره كه تقيّد سير است به اين‌كه مبدئش بصره باشد .\r\nج : دلالت اين جمله بر طلب كه مفاد هيئت امر است .\r\nآنگاه از آنجا كه طلب و نسبت و ربط سير به بصره هردو معلول ادات ( من ) و هيئت امر هستند و علّتها در يك رتبه‌اند پس معلولها نيز در يك رتبه و متأخر از مفهوم سير و بصره مىشوند و به حكم مقدّمه اوّل كه متعلّق طلب در رتبه پيش از طلب است پس طلب در جملهء سر من البصره به سير خاص يعنى سير از بصره تعلّق نگرفته بلكه به مطلق سير و اصل سير تعلّق گرفته در حالى كه احدى بدان ملتزم نيست و متبادر هم طلب سير خاص است نه اصل سير ،\r\nامّا اين محذور بر قول به اخطارى بودن معناى حرفى وارد نيست زيرا متكلم\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمعناى اسمى سير و بصره را با تقيّد به خصوصيّت مبدء سير بودن بصره تصوّر مىكند سپس اين سير خاص و مقيّد را طلب مىكند و قيد قبل از تعلّق طلب تصوّر شده است و محذورى ندارد ، آرى در مقام دلالت دال بر قيد و دالّ بر طلب در يك مرتبه هستند ولى اين قادح نيست چون در عرض هم بودن كاشفها و دال‌ّها مستلزم در عرض هم بودن منكشف‌ها نيست . « 1 »\r\nمرحوم آقا ضياء به حكم اين اشكالها ايجادى بودن را مطلقا نفى كرده‌اند ولى با تأمّل در تمام اشكالها درمىيابيم كه اين اشكالها در مثل سرت من البصرة و زيد فى الدار و . . . بر مسلك ايجاديّت وارد است و گرنه در مثل حروف نداء و كاف خطاب و . . . اشكال مطرح نشده است . پس از اين بيانات نمىتوان نتيجه گرفت كه قول به ايجادى بودن مطلقا باطل و قول به اخطارى بودن در همه‌جا صحيح و حق است .\r\nنظريّهء سوّم از مرحوم صاحب الحاشيه ( شيخ محمد تقى اصفهانى صاحب هداية المسترشدين فى شرح معالم الدين ) است كه قائل به تفصيل شده‌اند : ايشان نخست معانى را در دو دسته كرده‌اند :\r\nدستهء اوّل معانىاى كه فى نفسه ( با قطع‌نظر از لفظ دالّ بر آن ) حصول و ثبوت و تقرّر دارند و شأن لفظ تنها حكايت و احضار آن معانى در ذهن شنوندهء است ( معانى اسميّه )\r\nدستهء دوّم معانىاى كه فى نفسه و قبل از قصد آنها از لفظ هيچ تقرّرى ندارند و با خود لفظ حصول پيدا مىكنند و الفاظ آلت ايجاد آن معانى هستند ( معانى حرفيّه ) و تعدادى از حروف از اين قبيل هستند مثل حروف نداء و مشبههء به فعل و مانند اينها كه به نفس گفتن يا زيد نداء حاصل مىشود و قبل از آن ندائى نبود و بعد از آن نيز ندائى نيست . « 2 »\r\nبزرگان از اين جمله قول به تفصيل را استفاده كرده و به صاحب حاشيه نسبت\r\n\r\n\r\n","description":"","footnote":"\r\n( 1 ) . نهاية الافكار ، ج 1 ، ص 47 - 51 .\r\n( 2 ) . هداية المسترشدين ص 23 .\r\n","page_name":" 180 ","page_number":180},
  {"content":"\r\n\r\nداده‌اند كه به عقيدهء ايشان برخى از حروف از قبيل حروف جارّه ( من - الى - على - فى و . . . ) داراى معانى اخطارى هستند و حاكى از ربط خاص هستند و برخى از حروف داراى معناى ايجادى هستند از قبيل حروف نداء ، حروف خطاب ، حروف قسم و تمنّى و ترّجى و تعجّب و . . .\r\nمرحوم محقّق نائينى در نقد اين تفصيل تحقيقى دارند و حاصل آن تحقيق آن است كه كليّهء حروف داراى معناى ايجادى هستند و تفصيل ناتمام است . ولى ما قبلا مسلك ميرزا را تفصيلا مطرح كرده و نقادّى كرديم .\r\nمرحوم آقا ضياء در ردّ اين تفصيل چنين آورده‌اند : مقدّمه : ما يك مصداق نداء و قسم و . . . داريم كه در خارج با خود يا زيد و يا حرف خطاب و قسم . . . ايجاد مىشود و قبل از آن واقعا تحقّقى ندارد . ولى يك مفهوم نداء و خطاب و . . . داريم كه قبل از تلّفظ نيز در ذهن متكلّم هست و مفصّل خيال كرده كه حروف نداء براى مصداق نداء يا نداء خارجى و خطاب خارجى و . . . وضع شده‌اند و لذا ادّعا كرده كه اينها ايجادى و احداثى هستند ، غافل از اين‌كه مفاد اينها ربط ميان مصاديق خارجى نيست بلكه ربط ميان مفاهيم ذهنى است و مفاهيم قبل از تلفّظ نيز هستند و اين لفظ حاكى از آن است پس مفاد اينها اخطار و حكايت است نه ايجاد « 1 »\r\nعمده اشكال سخن آقا ضياء آن است كه طبق فرمايش ايشان بايد جمله‌هاى انشائيه و انشائات و عقود و ايقاعات و اوامر و نواهى را منكر شويم و اينها را اخبارى بدانيم نه انشائى چون در همهء اين موارد متكلم مفاد اين جملات را تصور مىكند و سپس به زبان مىآورد پس بايد اخطارى باشند و اين قابل‌التزام نيست .\r\nنظريّه چهارم از مرحوم امام خمينى است : ايشان در جواهر الاصول « 2 » حروف را به سه دسته تقسيم نموده‌اند .\r\n1 - دسته‌اى از حروف داراى معناى حكائى ( به جاى اخطارى تعبير به حكائى\r\n\r\n\r\n","description":"","footnote":"\r\n( 1 ) . نهاية الافكار ج 1 ص 51 - 52 .\r\n( 2 ) . جواهر الاصول ج 1 ص 117 به بعد .\r\n","page_name":" 181 ","page_number":181},
  {"content":"\r\n\r\nنموده‌اند و طبق بيان جناب مقرّر اين تعبير اولى است زيرا اخطارى در جملات انشائيّه نيز هست و از آنها هم معناى خاصّشان به ذهن خطور مىكند ولى حكائى مخصوص جمله‌هاى خبريّه است كه حكايت و كشف از واقعيّتى مىكنند . ) هستند از قبيل من ، الى ، على ، فى و . . . در سرت من البصرة الى الكوفه و . . .\r\n2 - دستهء ديگر داراى معناى ايجادى هستند و به نفس استعمال ايجاد مىشوند مثل ياء نداء ، واو قسم ، ادات تمنّى ، ترجّى ، استفهام ، تشبيه و . . .\r\n3 - و دستهء سوّم بر هيچ معنائى دلالت نمىكنند و صرفا علاماتى بيش نيستند مثل كاف خطاب در ذلك ، ذلكما و . . . كه صرفا علامت اين است كه مخاطب مفرد است يا تثنيه و جمع ، مذكر است يا مؤنّث و . . .\r\nعمده دليل امام بر تفصيل مذكور مسأله تبادر است كه مىفرمايد : باب دلالت الفاظ بر معانى از باب تبادر و مانند آن است ( يعنى ملاك دقّتهاى عقلى نيست بلكه فهم عرفى است ) و از جملهء « سر من البصرة الى الكوفه » حكايت متبادر است آن هم نه يك حكايت بلكه چندين حكايت متبادر است :\r\nكلمهء سير از معنايى حكايت دارد ، بصره از معناى ديگر ، كوفه از معناى سوّم ، البته اين حكايتها از يكديگر جدا نيست و محكّى به اين جمله سير خاصّى است كه از ناحيهء آغاز محدود به بصره و از ناحيهء پايان محدود به كوفه است و ترديدى نيست در اينكه دالّ بر اين خصوصيّت و ربط سير به بصره و كوفه ، لفظ من و الى است و جز اين دو دالّ ديگرى نمىشناسيم . بنابراين متبادر از اين جمله حكايت از سير خاصّى است و تمام كلمات حاكى از معناى خاص خود هستند .\r\n( البتّه در مثال مناقشه داريم زيرا سر من البصرة الى الكوفة جملهء انشائيّه است و بهتر بود به مثل سرت من البصرة الى الكوفه مثال مىزدند كه سراسر حكايت و اخبار است . )\r\nو نيز از جملهء « يا زيد » ايجاد نداء متبادر است و با گفتن همين جمله ندائى\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nتحقّق يافت و خالد منادى شد و زيد منادى گرديد و قبل از استعمال نه ندائى بود و نه منادىاى و نه منادائى و مفاد « يا » صددرصد ايجاد و احداث است و نيز متبادر از پاره‌اى حروف آن است كه مثل علامات اعرابيّه ( رفع و نصب و جر ) باشند مثل كاف خطاب در آيهء  فَذلِكُنَّ الَّذِي لُمْتُنَّنِي فِيهِ  « 1 » كه كاف دالّ بر معنى و حاكى از آن نيست و صرفا علامت اين است كه مخاطب مذكّر است ( البته بهتر بود مثال به « ذلك الكتاب » مثال مىزدند كه كاف علامت مذكر بودن مشار اليه است ولى در آيه لفظ كنّ آمده كه علامت جمع مؤنث بودن مخاطب است چه اينكه ذلكما و ذلكم علامت جمع و تثنيه بودن مخاطب است نه علامت مفرد مذكر بودن . )\r\nدر پايان فرموده‌اند : حروف بر سه طايفه‌اند و هيچ‌دليلى عقلى يا شرعى يا عرفى قائم نشده مبنى بر اينكه جميع حروف ايجادى باشند كه مسلك ميرزاى نائينى بود يا همهء آنها اخطارى باشند كه مسلك محقّق عراقى بود بلكه تفصيل صحيح است . سپس به تفصيل وارد نقد و بررسى سخنان محقّق نائينى و محقّق عراقى مىشوند كه قبلا ما به اين دو نظر مناقشه و اشكالاتى داشتيم و لذا اين قسمت از فرمايشات مرحوم امام را تعقيب نمىكنيم .\r\n\r\nمختار ما در مسأله :\r\nما در دو مقام بحث مىكنيم : 1 . راجع‌به حقيقت معناى حرفى 2 . راجع‌به اخطارى و ايجادى بودن معناى حروف كه مطلقا ايجاد صحيح است ؟ يا مطلقا اخطاريّت صحيح است ؟ يا تفصيل در كار است ؟\r\nامّا مقام اوّل : به عقيدهء ما واضع در هنگام وضع ، مفهوم كلّى نسبت خاص ميان دو چيز را لحاظ كرده ( مثلا عنوان نسبت ابتدائى ميان دو چيز يا عنوان نسبت انتهائى ميان دو چيز و . . . ) سپس لفظ من يا الى و . . . را براى همان نسبت و در ربط خاص قرار داده كه جامع و كلّى است و بر موارد جزئى در خارج منطبق مىشود و\r\n\r\n\r\n","description":"","footnote":"\r\n( 1 ) . سورهء يوسف 42 .\r\n","page_name":" 183 ","page_number":183},
  {"content":"\r\n\r\nهمان‌طور كه جواهر و اعراض داراى معناى كلّى و جامع هستند و اسماء اجناس بر آنها دلالت دارند . هكذا نسبتها و ربطها يا وجودات رابط نيز داراى معناى كلّى و جامع هستند و قسمتى از آنها با حروف فهميده مىشود و حروف دالّ بر آنها هستند .\r\nبا اين تفاوت كه در باب معانى اسميّه علاوه بر اين‌كه اسماء اجناس داريم و بر خود جنس و طبيعت كلّى دلالت دارند ، اعلام شخصيّه هم داريم كه بر شخص خاص دلالت دارند ولى در باب حرف چنين چيزى نداريم كه فلان حرف براى فلان مصداق خاص و جزئى وضع شده باشد بلكه همهء آنها براى كلّى و جامع وضع شده‌اند .\r\nو نيز با اين تفاوت كه مصاديق معناى اسمى كه كلى بر آنها منطبق مىشود و صدق مىكند ، خودشان استقلال دارند ولى مصاديق و جزئيات معناى حرفى كه نسبتهاى خارجى باشند استقلال ندارند و صددرصد متقوّم به طرفين هستند .\r\nو نيز با اين تفاوت كه جامع در باب اسماء اجناس يك جامع ماهوى است و حكايت از ذات و طبيعت دارد ولى جامع در باب حروف يك جامع عنوانى و انتزاعى است نه ماهوى و حقيقى زيرا نسبتهاى خارجى ماهيّت ندارند ( يعنى همانطور كه واجب الوجود در اثر شدّت وجود ماهيّت ندارد و فوق ماهيّت است هكذا نسبت در اثر ضعف مفرط وجودى ماهيّت ندارد و مادون ماهيّت است . ) تا جامع ماهوى داشته باشند ولى ما هيچ التزامى نسپرده‌ايم كه حتما بايد جامع ماهوى باشد تا لفظ براى او وضع شده باشد ، خير ما جامع مفهومى هم داريم مثل مفهوم كلى محال و معدوم و . . . ، جامع اعتبارى عرفى هم داريم مثل ملكيّت و زوجيّت ، جامع اعتبارى شرعى هم داريم مثل صلوة و صوم و . . . ، جامع انتزاعى هم داريم مثل فوقيت و تحتيت و . . . ، جامع عنوانى و اسمى هم داريم مثل احد الامرين ، احد الامور و . . . ، و جامع ماهوى هم داريم مثل انسان و فرس و . . . ، مفهوم كلّى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nوجودى هم داريم مثل موجود ، واجب عالم و . . . و هركدام از اينها جداگانه وضع دارند و دانشمندان علوم مختلف از اين استعمالات بهره‌مند مىشوند ،\r\nحال چه مانعى دارد كه لفظ من هم براى مفهوم كلّى « النسبة الابتدائيّة » كه يك جامع عنوانى است وضع شده باشد ؟ ! اگر بگوئيد : عنوان « النسبة و الكذائيّة » يك عنوان اسمى است و مستقّلا قابل‌تعقّل است و با حقيقت معناى حرفى سازگار نيست ، در جواب مىگوئيم : اصولا در مقام وضع ، واضع هريك از لفظ و معنى را استقلالا لحاظ مىكند يعنى مىگويد : من لفظ من را براى نسبت ابتدائى ميان دو چيز قرار دادم و بعدها مستعملين مىآيند و آن را در موارد گوناگون استعمال مىكنند و از اين جهت به عقيدهء ما سخن مرحوم آخوند صاحب كفايه صحيح است با مختصر اصلاحى كه در كلام ايشان داريم كه به جاى كلمهء ابتداء يا مفهوم كلّى ابتدائيّت ، عنوان نسبت ابتدائيّه را به كار مىبريم .\r\nو متبادر به ذهن از كلمهء من عند الاطلاق اصل نسبت ابتدائيّه است و تبادر علامت حقيقت بودن لفظ در معنى است و مشكل ترادف را اين‌گونه حل مىكنيم كه به جاى سرت من البصرة مىگوئيم : ابتداء سيرى البصرة و همان مفهوم را مىدهد و به جاى من كلمهء ابتداء را آورديم و از اين ناحيه هم مشكلى نيست . و بعدا هم در بحث اينكه وضع حروف از كدام قسم از اقسام وضع است مؤيّداتى از كلام ميرزاى نائينى و مرحوم آقا ضياء بر اين مطلب خواهيم آورد .\r\nو امّا مقام دوّم : در رابطه با اخطارى يا حكائى بودن معانى حروف يا ايجادى و احداثى بودن آنها سه مسلك مطرح شد :\r\n1 - مسلك ميرزاى نائينى اين شد كه كلّيهء حروف داراى معناى ايجادى هستند .\r\n2 - مسلك مرحوم آقا ضياء اين شد كه جميع حروف داراى معناى اخطارى هستند .\r\n3 - مسلك مرحوم امام و صاحب حاشيه قول به تفصيل بود كه مرحوم صاحب\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nحاشيه حروف را دو دسته كردند و مرحوم امام سه دسته نمودند . به اعتقاد ما مسلك صاحب حاشيه صحيح است و سه مسلك ديگر ناتمام است :\r\nاشكالى كه به مسلك مرحوم ميرزا داريم آن است كه كليّت آن قابل‌قبول نيست زيرا حروف در جمله‌هاى خبريّه نيز استعمال مىشود ( مثل سرت من البصرة الى الكوفه ، زيد فى الدار ، خالد على السطح و . . . ) و در اين موارد ايجاد و احداث نسبت معنى ندارد بلكه سراسر اخبار و حكايت است و جمله‌هاى مذكور حكايت از سير خاص و . . . دارد كه آغاز و انجام معيّنى دارد و در خارج قبل از اخبار و استعمال آن ربطها و نسبتهاى خاص تحقّق دارند و در ذهن متكلّم هم تصور شده‌اند و سپس با جمله‌هاى مذكور از آنها حكايت مىكند و به مخاطب هم اعلان و اخبار مىكند و او را هم از واقعيّتى آگاه مىسازد .\r\nآرى نسبت كلاميّه و كلام با تلفّظ و گفتن و استعمال ايجاد مىشود ولى اوّلا منظور نسبت كلامى نيست و نسبت واقعى است و ثانيا اختصاص به حروف ندارد و ساير اجزاء و اركان كلام نيز با استعمال ايجاد مىشوند .\r\nو اشكالى كه به مسلك مرحوم آقا ضياء داريم در مثل حروف نداء و خطاب و مانند آن است كه در اينها اخطاريّت و حكايت معنى ندارد و قبل از گفتن يا زيد اصلا ندائى نبود و منادى و منادائى تحقّق نداشت و به نفس يا زيد گفتن تمام اين‌ها پديد آمد ( آرى قبل از آن ارادهء نداء داشت و در شرف اين بود كه متصف به وصف منادى يا منادى شود نه اينكه بالفعل چنين باشد . )\r\nو اگر آقا ضياء بفرمايد : در همين موارد هم مفهوم نداء يا خطاب را تصوّر كرده و به ذهن آورده سپس يا زيد مىگويد پس حاكى از آن مفهوم ذهنى است . در پاسخ مىگوئيم : اين مقدار در كليّهء جملات انشائى وجود دارد كه آمر و منشى معناى طلب و انشاء و غيره را تصور مىكند سپس مىگويد : بعت . . . يا افعل كذا . . . پس بايد تمام اينها جملهء خبريّه باشند و داراى معناى حكايتى و اخبارى باشند و خود آقا ضياء\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nهم بدان راضى نخواهد بود . پس مسلك اخطارى بودن هم كليّت ندارد و در همهء حروف جارى و سارى نيست .\r\nو اشكالى كه به مسلك مرحوم امام داريم آن است كه ايشان حروف خطاب را صرفا علامات دانستند و از قبيل حركات اعرابى گرفتند نه اينكه موضوع براى معنايى باشند . اعتراض اين است كه اوّلا اين علامت بودن كاف خطاب هم طبيعى و ذاتى و مقتضاى ذات آن‌كه نيست بلكه جعلى و قراردادى است پس چرا موضوع نباشد ؟ و ثانيا قبلا در بيان حقيقت وضع بيان كرديم كه وضع عبارتست از قرار دادن لفظ علامت براى معنى و مدلول ، و خود مرحوم امام نيز صريحا علاميّت را اختيار كردند با اين اوصاف حرف خطاب هم علامت آن است كه مشار اليه مفرد مذّكر است پس چرا موضوع براى معنائى نباشد ؟ !\r\nدر نتيجه حق آن است كه : پاره‌اى از حروف داراى معناى اخبارى و حكايتى هستند مثل سرت من البصرة و . . . يا آنجا كه قبلا يا زيد گفته و الان مىگويد : ناديت زيدا و قلت يا زيد ، يا آنجا كه قبلا انشاء بيع كرده و الان مىگويد : ديروز منزلم را فروختم ( بعت دارى سابقا ) و پاره‌اى از حروف داراى معناى ايجادى و احداثى هستند در مثل يا زيد ، ايّاك اعنى و . . . و در مثل سر من البصرة الى الكوفه كه كل كلام جملهء انشائيه است و سخن از حكايت و اخبار نيست آرى تك‌تك كلمات حاكى از معناى خود هستند ولى مجموع انشائى است . و دليل تمام اينها تبادر است .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\nكيفيّت وضع حروف :\r\nتا به حال از زواياى گوناگون معناى حرفى و موضوع‌له حروف را بررسى كرديم و با مسلكهاى گوناگون در حقيقت معانى حروف آشنا شديم چه از لحاظ اصل معنى و موضوع‌له و چه از بعد اخطارى و ايجادى بودن اينك وقت آن رسيده كه تكليف معانى حروف را از نظر كيفيّت وضع روشن كنيم : سابقا وضع را به لحاظ موضوع‌له به چهار قسم تقسيم كرديم :\r\n1 . وضع عام و موضوع‌له عام 2 . وضع خاص و موضوع‌له خاص 3 . وضع عام و موضوع‌له خاص 4 . وضع خاص و موضوع‌له عام\r\nاينكه وضع حروف از كداميك از اقسام اربعه است ؟ احتمالات در مسأله پنج احتمال است :\r\n1 - وضع خاص و موضوع‌له خاص و مستعمل فيه خاص : واضع در هنگام وضع معناى جزئى را تصور كرده ( نسبت ابتدائيّه خاصّهء خارجيّه ميان سير و بصره را يا نسبت ابتدائى خاص ذهنى ميان سير و بصره را مثلا تصور كرده ) و كلمهء من را بر همان نسبت خاصّه و ابتداء خاص قرار داده و استعمال‌كنندگان هم از واضع پيروى نموده و لفظ من را در همان معناى خاص استعمال كرده و مىكنند . به اين احتمال دو اشكال وارد شده :\r\nاشكال اوّل اين است وضع خاص و موضوع‌له خاص در صورتى است كه معناى خاص و جزئى تفصيلا و بنفسه تصور شود و سپس لفظ براى او وضع گردد و معناى حرفى استقلالا و بنفسه قابل‌تصوّر نيست و گرنه معناى اسمى بود نه حرفى ، و چون چنين نيست وضع هم براى خصوص آن امكان‌پذير نيست .\r\nپاسخ اشكال : به نظر ما اين اعتراض وارد نيست زيرا در منطق خوانديم كه هر قضيّه و تصديقى نياز به سه تصوّر دارد يكى تصور موضوع ( زيد ) و ديگرى تصور\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nمحمول ( قيام ) و سوّمى تصور نسبت ميان آن دو ، حال اين تصوّرات شرط تصديق باشند ( بنابر بساطت تصديق ) يا شطر و جزء آن باشند ( بنابر تركيب تصديق ) و وجدانا نيز تصوّر نسبت ابتدائى ميان سير و بصره ، نسبت ابتدائى ميان سير و تهران و . . . جداگانه ميسور و ممكن است و گرنه هرگز در عالم قضيّه و تصديق درست نمىشد پس از اين ناحيه مشكلى وجود ندارد .\r\nاشكال دوّم : نسبتهاى خاص و جزئى ( مصاديق نسبتهاى ابتدائيه در عالم ) از شماره بيرون است و لا تعدّ و لا تحصى مىباشند آنگاه براى واضع امكان‌پذير نيست كه يكايك اين نسبتها را تصوّر نمايد و لفظ من را براى هريك جداگانه قرار دهد تا وضع خاص و موضوع‌له خاص باشد .\r\nاز اين اشكال بر مسلك ميرزاى نائينى مىتوان پاسخ داد زيرا ايشان و اشاعره واضع را خداوند مىدانند و خداوند علم مطلق است و از ازل تا به ابد همهء نسبتهاى جزئى ابتدائى خارجى يا ذهنى معلوم او است و لذا مانعى ندارد كه لفظ من را براى هريك از اين نسبتها جداگانه قرار دهد . و نيز بر مسلك مرحوم آقاى خوئى مىتوان پاسخ دادند زيرا ايشان بر مبناى تعهّد هرمستعملى را واضع مىدانند و مستعمل در مقام استعمال لفظ من را در نسبت ابتدائى خاص به كار مىبرد و هرمورد براى شخص مستعمل قابل‌تصوّر است سپس محذورى ندارد كه وضع خاص و موضوع له خاص باشد .\r\nولى ما اين دو مبنا را سابقا رد كرديم و واضع را بشر دانستيم نه خداوند و نيز واضع را اوّلين مستعمل به استعمال وضعى دانستيم نه هرمستعملى بنابراين اشكال مزبور وارد است و لذا احتمال اوّل از پنج احتمال مردود است .\r\n2 - وضع عام و موضوع له عام ولى مستعمل فيه خاص : واضع در هنگام وضع مفهوم كلّى ابتدائيّت يا نسبت ابتدائيّه را لحاظ كرده و لفظ من را هم براى همان مفهوم كلّى وضع كرده است ولى استعمال‌كنندگان هيچ‌گاه كلمهء من را در آن معناى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nعام استعمال نكرده‌اند بلكه همواره در مصداقى از مصاديق آن ( مثلا نسبت ابتدائى ميان سير و بصره ، سير و كوفه و . . . ) به كار برده‌اند .\r\nاين احتمال نيز ناتمام است و علاوه بر اشكالهائى كه مرحوم آخوند در كفايه به اين احتمال داشتند كه مراد از خصوصيّت ، خصوصيت خارجى باشد فلان اشكال را دارد و مراد خصوصيت ذهنى باشد فلان اشكالات را دارد . . . و قبلا در مسلك آخوند در معناى حرفى بيان شد ، اشكال عمدهء ديگرى هم وارد است و آن لغويّت چنين وضعى است زيرا وضع براى استعمال است و حكمت وضع آن است كه نيازهاى مستعملين برآورده شود و اگر وضع صورت بگيرد ولى هرگز در موضوع‌له استعمال نشود و همواره در غيرموضوع‌له باشد چنين وضعى لغو و عبث خواهد بود پس اين احتمال هم ناتمام است و در منطق نام اين را دلالت مطابقهء تقديرى نهادند يعنى اگر در اين معنى استعمال مىشد دلالت مطابقى بود ولى هرگز در آن استعمال نشده است .\r\n3 - وضع عام و موضوع‌له عام و مستعمل فيه عام : يعنى واضع مفهوم كلّى ابتدائيّت را تصوّر كرده و لفظ من را براى همان وضع كرده و در مقام استعمال نيز هميشه در همان معناى عام استعمال مىشود و خصوصيات و تشخّصات ( سير و بصره و . . . ) از دالّ ديگر فهميده مىشود و از باب تعدّد دالّ و مدلول است و مسلك عدّه‌اى از محقّقان و در رأس آنها مرحوم آخوند خراسانى همين است و به عقيدهء ما حق همين است زيرا واژهء من در « سرت من البصرة » با « سرت من الكوفه » با ساير موارد ديگر هيچ فرقى ندارد و همه‌جا از كلمهء من مفهوم ابتدائيّت و نسبت ابتدائيّه متفاهم است .\r\n4 - وضع عام و موضوع‌له خاص : واضع به هنگام وضع معناى عام و كلّى را در نظر گرفته ولى لفظ را براى خود آن معناى عام قرار نداده بلكه براى مصاديق و جزئيّات آن قرار داده است عمده دليل اين وجه آن است كه امكان ندارد در باب\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nحروف موضوع‌له عام باشد به اين دليل كه ميان نسبتهاى خاصّه و ارتباطات مخصوصه جامع ذاتى و ماهوى نيست تا از قبيل كلّى طبيعى باشد و اين نسبتها مصاديق او باشند و رابطهء طبيعى با افراد برقرار باشد .\r\nبه ديگر سخن معانى حرفى ذاتا غيرمستقل و قائم به اطراف نسبت هستند و حتى در ذهن نيز استقلالا قابل‌تعقّل نيستند . و تمام حقيقت آنها خارجا و ذهنا صرف ربط و محض نسبت است بگونه‌اى كه اگر از اين حيثيّت منسلخ شوند اصلا معناى حرفى نخواهند بود و روى اين اصل ممكن نيست ميان افراد آن معانى جهت مشتركه‌اى باشد كه نسبت آن جهت به اشخاص نسبتها ، رابطهء كلّى طبيعى و مصاديق باشد و گرنه معناى حرفى نخواهد بود چون اگر جامع ماهوى و طبيعى داشته باشند مستقلا قابل‌تعقّل خواهند بود پس موضوع‌له عام و كلى نيست از طرفى هم قبلا در احتمال اوّل آورديم كه وضع نمىتواند خاص باشد و عام نباشد زيرا يكايك نسبتهاى جزئيّه قابل‌تصوّر و لحاظ نيست تا وضع خاص باشد بناچار وضع عام است يعنى واضع يك معناى كلى را كه مفهوم عام اسمى است ( مثلا مفهوم كلّى نسبت ابتدائيه ) در نظر مىگيرد و آن را مرآت براى نسبتهاى خاصه قرار مىدهد و لفظ را براى خود مصاديق قرار مىدهد نه آن مفهوم كلى كه يك معناى اسمى و استقلالى است .\r\nبه عقيدهء ما اين احتمال ناتمام است زيرا لزومى ندارد كه همه‌جا جامع و جهت مشترك ميان افراد و مصاديق يك جامع ماهوى و طبيعى و ذاتى و حقيقى باشد بلكه جوامع اعتبارى هم داريم ( چه عرفى مثل ملكيّت و زوجيّت و . . . و چه شرعى مثل صلوة و صوم و . . . ) جوامع انتزاعى هم داريم ( مثل فوقيت و تحتيّت و امكان وجوب و . . . ) جوامع عدمى هم داريم چه آنها كه ممكن الوجودند و فعلا معدومند و چه آنها كه ممتنع الوجودند مثل مفهوم كلى دور و تسلسل و تناقص و محال و معدوم و . . . و جوامع وجودى هم داريم كه مفاهيم وجودى هستند و از نحوهء\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nوجود شيئى انتزاع مىشوند و قسيم ماهيّت هستند مثل مفهوم كلّى موجود و عالم و كاتب و حىّ و مريد و . . . و يكى از آنها جوامع ماهوى است ولى عالم وضع و الفاظ و معانى به مراتب وسيع‌تر از عالم حقايق و ماهيّات است و اختصاص به اينها ندارد و لذا هرچيزى جامعى متناسب با خود دارد پس تصوير جامع اعتبارى يا انتزاعى ميان نسبتهاى خاصه ممكن است ( مثل عنوان كلّى نسبت ابتدائى يا نسبت ظرفى و . . . ) و لفظ من يا فى و . . . نيز براى همان جامع انتزاعى وضع شده است و محذورى هم ندارد چون عالم وضع با عالم استعمال فرق دارد و واضع در مقام وضع نظر استقلالى به لفظ و معنى مىافكند و با اين ديد لفظ را براى معنى قرار مىدهد .\r\nپس وضع عام و موضوع‌له عام در باب حروف ممكن است و ضرورتى ندارد كه موضوع‌له خاص باشد و بسيارى از كسانى كه حروف را براى نسبتها مىدانند ( از قبيل مرحوم بجنوردى در منتهى الاصول « 1 » ) و مرحوم آقا ضياء در نهاية الافكار « 2 » و مرحوم ميرزاى نائينى در فوائد الاصول « 3 » ) و حتى بعضا براى حروف معناى ايجادى قائل هستند در اين بحث طرفدارى وضع عام و موضوع‌له عام مىباشند . مخصوصا ما كه چاره‌اى جز اين نداريم زيرا قبلا در بررسى امكان و امتناع اقسام وضع ، قسم سوم و چهارم را محال دانستيم .\r\n5 - وضع خاص و موضوع‌له عام : واضع در هنگام وضع حروف يك معناى خاص را در نظر بگيرد . و لفظ را براى خود آن قرار ندهد بلكه براى كلّى و جامع ميان آن فرد و امثال او قرار دهد . اين احتمال در باب حروف قائل ندارد .\r\nو تنها كلمه‌اى از مرحوم امام خمينى صادر شده مبنى بر اينكه ممكن است در باب حروف وضع خاص و موضوع‌له خاص باشد به اين نحو كه واضع لفظ من را براى خصوص نسبت ابتدائيّه ميان سير و بصره و هرآنچه مثل او است قرار دهد « 4 »\r\n\r\n\r\n","description":"","footnote":"\r\n( 1 ) . منتهى الاصول ج 1 ص 22 - 24 .\r\n( 2 ) . نهاية الافكار ج 1 ص 45 - 46 .\r\n( 3 ) . فوائد الاصول ج 1 ص 54 .\r\n( 4 ) .\r\n","page_name":" 192 ","page_number":192},
  {"content":"\r\n\r\nولى اين فرمايش بيشتر به درد وضع خاص و موضوع‌له عام مىخورد تا وضع خاص و موضوع‌له خاص باشد و به‌هرحال اصل مطلب ناتمام است زيرا چنان كه قبلا گذشت قسم چهارم نيز امكان‌پذير نيست .\r\nنتيجه : حق آن است كه وضع و موضوع‌له در حروف هردو عام‌اند نه خاص .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nملحقات حروف :\r\nبرخى از كلمات هستند كه از نظر قواعد ادبيّات عرب اسم مىباشند و لذا مبتدا و خبر و فاعل و مفعول و . . . واقع مىشوند و عالمان نحو آنها را در زمرهء اسمها مىآورند و مىگويند از جمله اسماء مبنى ، اسماء مبهمات است . ولى از نظر معنى شباهت كامل به حروف دارند و همان‌گونه كه حروف داراى معناى فى غيره هستند و بر ربط و نسبت ميان دو چيز دلالت دارند و از خود هيچ استقلالى ندارند و بدون غير معناى آن‌ها تمام نيست و به تنهائى قابل‌تعقّل نيستند ، اين اسمها نيز چنين هستند و از همين روى اصوليان آنها را از ملحقات حروف يا اسماء شبيه به حروف ( شباهت معنوى يا افتقارى يا وضعى ) شمرده‌اند و آنها عبارتند از : اسماء اشاره ، ضمائر و موصولات و . . . و ما در اين مقام پيرامون هريك جداگانه بحث مىكنيم :\r\n\r\nاسماء اشاره :\r\nيكى از ملحقات به حروف ، اسماء اشاره است چه براى اشاره به دور باشد ( ذلك ) و چه بر متوسط باشد ( ذاك ) و چه بر نزديك باشد ( هذا ) و قبل از هرمطلبى مقدّمه‌اى ذكر مىكنيم : اشارهء مفهومى به حمل اوّلى يا مفهوم كلّى اشاره همان است كه با كلمهء اشاره از آن حكايت مىشود در برابر كتابت و گفتار و . . . و بر همهء مصاديق خود منطبق مىشود و داراى دو دسته مصاديق است :\r\n1 - مصاديق ذهنى يا جزئى حقيقى ذهنى و آن اشاره‌اى است كه براى تحقّق خود نيازى به آلت و ابزار خارجى ندارند بلكه عبارتست از صرف توجّه و التفات نفس به سوى چيزى كه در محيط ذهن ميان نفس با آن چيز ارتباط برقرار شده و گويا خط مستقيمى ترسيم شده كه يك طرفش به ذهن مشير و طرف ديگر آن به شيئى مشار اليه متّصل است و اشارهء ذهنى چيزى فراتر از آن نيست .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n2 - مصاديق خارجى يا جزئى حقيقى خارجى و آن اشاره‌اى است كه مجرّد التفات نفس در آن كفايت نمىكند بلكه علاوه بر آن محتاج به استعمال آلات و ابزار خارجى است يعنى بايد با دست يا سر يا چشم يا عصا و . . . به سوى آن اشاره شود و مجرّد تلفّظ به لفظى از الفاظ هم كفايت نمىكند فى المثل اگر انسان هزار مرتبه لفظ هذا را بگويد اشارهء خارجى محقّق نمىشود . تنها در فرض استفاده از دست و سر و . . . اشاره موجود مىشود . با اين مقدّمه پيرامون اشاره در سه مقام بحث مىكنيم .\r\nمقام اوّل را با نكته‌اى بيان مىكنيم : اركان اشاره چهار امر است :\r\n1 - شخص مشير : كسى كه با لفظ هذا و با حركات دست و سر و . . . به سوى چيزى اشاره مىكند .\r\n2 - شيئى يا شخص مشار اليه : كسى يا چيزى كه تير اشاره به سوى او نشانه مىرود .\r\n3 - خود اشاره : امتداد موهوم و خيالى كه ميان شخص مشير و شيئى مشار اليه وسط واقع شده است .\r\n4 - آلت اشاره : وسيله‌اى كه به سبب آن به سوى كسى يا چيزى اشاره مىشود از دست و سر و چشم و ابرو و . . . با حفظ اين نكته بحثى است در اينكه اسماء اشاره براى چه چيزى وضع شده‌اند ؟ آيا براى مشار اليه ؟ يا براى نفس اشاره ؟ دو نظريّه در اين مقام وجود دارد :\r\n1 - مشهور دانشمندان نحو معتقدند كه اسماء اشاره براى مشار اليه وضع شده مثلا هذا براى مفرد مذكّر ، هذه براى مفرد مؤنّث ، هؤلاء براى جمع مذكّر و . . . وضع شده است و مرحوم آخوند در كفايه طرفدار همين معنى است و مىفرمايد : واضع مفرد مذكر را لحاظ كرده و كلمهء هذا را براى همان وضع كرده است . « 1 »\r\n2 - عدّه‌اى از محقّقان از قبيل مرحوم آقاى بروجردى در نهاية « 2 » و مرحوم امام در\r\n\r\n\r\n","description":"","footnote":"\r\n( 1 ) . كفاية الاصول ج 1 ص 16 .\r\n( 2 ) . نهاية الاصول ج 1 ص 25 - 26 .\r\n","page_name":" 195 ","page_number":195},
  {"content":"\r\n\r\nجواهر « 1 » معتقدند كه اسم اشاره براى خود اشاره وضع شده است و مقايسه كرده‌اند اشارهء لفظى را به اشارهء فعلى و عملى كه با دست و سر و . . . اشاره مىشود و همانگونه كه حقيقت اين حركت دست يا سر ، چيزى جز اشاره نيست هكذا حقيقت هذا و هذه و . . . نيز جز اشاره چيزى نيست و عمده دليل اين دسته تبادر و وجدان است و مشار اليه را از دايرهء معنى خارج مىدانند و از لوازم معنى و از باب اينكه اشاره بدون مشار اليه خاص امكان‌پذير نيست ، مىدانند و معتقدند كه گروه اوّل لازم المعنى را به جاى خود معنى گرفته‌اند و خلط شده است و ظاهرا حق همين است و شواهدى نيز اين مطلب را تأييد مىكند :\r\n1 - كلمهء هذا را كه معنى مىكنند و مىگويند : هذا اى اشير و به جاى هذا از اشير يعنى اشاره مىكنم استفاده مىكنند پس حقيقت هذا اشاره كردن است . « 2 »\r\n2 - خود واژهء اسم اشاره يا اسماء الاشاره كه مضاف و مضاف اليه است يا اضافه بيانيّه است يعنى اسمى كه عبارتست از اشاره و حقيقت آن اشاره است و يا به تقدير لام است يعنى اسمى كه براى اشاره است يعنى غرض از تلفّظ به آن اشاره است و نگفته‌اند : اسم المشار اليه .\r\n3 - ابن مالك در الفيّه گويد : بذ المفرد مذكّر اشر « 3 » و كلمهء لمفرد مذكر متعلّق به فعل اشر مىباشد و در حقيقت چنين است كه : « بذا اشر الى مفرد مذكر » يعنى به وسيلهء ذا اشاره كن ، پس معلوم مىشود مفاد و مدلول ذا همان اشاره است .\r\n4 - فراوان در كلام دنبال اسم اشاره خود مشار اليه ذكر مىشود مثلا مىگوئيم :\r\nهذا زيد يا هذا الانسان و اگر مفاد هذا همان مشار اليه باشد پس بايد هذا زيد عبارت باشد از زيد زيد يا الانسان انسان و . . . در حالى كه احدى بدان ملتزم نيست .\r\nاشكال : اگر اسم اشاره براى خود اشاره باشد لازم مىآيد مبتدا و مسند اليه\r\n\r\n\r\n","description":"","footnote":"\r\n( 1 ) . جواهر الاصول ج 1 ص 158 .\r\n( 2 ) . هداية المسترشدين ص 32 .\r\n( 3 ) . شرح ابن عقيل ج 1 ص 140 .\r\n","page_name":" 196 ","page_number":196},
  {"content":"\r\n\r\nواقع نشود زيرا اشاره معناى ربطى است و خط موهومى است كه ميان مشير و مشار اليه متوسط است و استقلال ندارد نه در ذهن نه در خارج و اگر هذا مفادش اين باشد مثل معناى حرفى نبايد مبتدا واقع شود در حالى كه از نظر قواعد عربيّت حتما مسند اليه واقع مىشود ، فاعل واقع مىشود و . . . آيا اين دليل نيست كه اسماء اشاره براى اشاره وضع نشده‌اند براى مشار اليه وضع شده‌اند ؟\r\nپاسخ : در اين‌گونه موارد در حقيقت مبتدا و مسند اليه مشار اليه است و آن شخص خارجى است و از آنجا كه هذا و اسم اشاره بدون مشار اليه نمىشود حكم لازم به ملزوم داده شده و خود هذا مسند اليه واقع شده است و حمل مذكور مانعى ندارد .\r\nمقام دوّم : آيا اسماء اشاره مفاد ايجادى دارند يا اخطارى ؟ دو مسلك مطرح است :\r\n1 - مرحوم آخوند و كليّهء كسانى كه حروف را براى مشار اليه مىدانند ناگزير طرفدار اخطارند زيرا مفرد مذكر يا مفرد مؤنث و . . . يك مدلول اسمى است و استقلالا قابل‌تعقّل است و با كلمهء هذا از او حكايت مىشود چنان كه با كلمهء زيد از هيكل خارجى خبر داده مىشود . . .\r\nو مرحوم آقا ضياء هم كه اسماء اشاره را براى خود اشاره مىداند طرفدار اخطاريّت است و مىفرمايد : مراد اشارهء خارجى كه نيست تا با لفظ هذا يا اشارهء دست ايجاد شود و احداثى باشد ، بلكه مراد اشارهء ذهنى است و آن هم قبل از كلام در ذهن مشير تصوّر شده سپس لفظ هذا را مىگويد پس حاكى از ما فى الضمير است . « 1 »\r\nبه اعتقاد ما همان اشكال كه در معناى حرفى به ايشان وارد بود و در اسم اشاره نيز وارد است كه : لازمهء سخن ايشان انكار جمله‌هاى انشائى است زيرا در هرجملهء\r\n\r\n\r\n","description":"","footnote":"\r\n( 1 ) . نهاية الافكار ج 1 ص 59 - 60 .\r\n","page_name":" 197 ","page_number":197},
  {"content":"\r\n\r\nانشائى نخست مولى و آمر مطلوب و مطلوب منه و خود طلب را تصور مىكند سپس امر صادر مىكند و به صرف تصور قبلى بايد اخطارى باشد نه انشائى و گمان ندارم خود ايشان به چنين لازمى ملتزم باشد .\r\n2 - مرحوم ميرزاى نائينى و مرحوم امام و مرحوم آقاى بروجردى و ديگران طرفدار ايجاديّت هستند و معتقدند كه اسم اشاره براى خود اشاره است و خود اشاره هم با تحريك دست و سر ، يا به كار بردن لفظ هذا و هذه و . . . ايجاد مىشود و قبل از آن نه اشاره‌اى بود و نه عنوان مشير يا مشار اليه بر كسى يا چيزى حقيقة صدق مىكرد ، آرى از باب اينكه در شرف اشاره است مجازا مشار اليه يا مشير گفته مىشد . و به عقيدهء ما حق همين است به دليل تبادر مطلب مذكور از هذا و هذه و . . .\r\nمقام سوّم : وضع اسماء اشاره از كدام‌يك از اقسام وضع است ؟ سه مسلك مطرح است :\r\n1 - مرحوم آخوند و پيروان ايشان برآنند كه اسماء اشاره همانند حروف وضعشان عام و موضوع‌له‌شان نيز عام و مستعمل فيه آنها نيز عام است يعنى واضع در هنگام وضع كلمهء هذا ( مثلا ) مفهوم كلّى مفرد مذكر را تصور كرده و لفظ هذا را براى همان مفهوم كلى قرار داده و مستعملين نيز در همان استعمال مىكنند .\r\nو دليل اين گروه همان است كه مرحوم آخوند قبلا در باب حروف آوردند كه كثيرا ما مستعمل فيه عام و كلى است ( از جمله امام على در نهج البلاغه مىفرمايد :\r\nاعجبوا لهذا الانسان كيف يبصر بشحم و يتكلم بلحم و يسمع بعظم ) « 1 » كه مشار اليه لفظ الانسان است و منظور طبيعى و كلّى انسان است نه انسان خاص و از اين‌گونه استعمالات در هرلغتى فراوان است ( من جمله در قرآن كريم از زبان ابراهيم مىخوانيم : ما هذه التماثيل الّتى انتم لما عاكفون « 2 » ) و هذه اشاره به همه بتها و تمثالهاى موجود در آن عصر و در بتكده دارد و مخصوص تمثال خاصّى نيست .\r\n\r\n\r\n","description":"","footnote":"\r\n( 1 ) . نهج البلاغه كلمات قصار كلمه 8 .\r\n( 2 ) . سورهء انبياء ص 52 .\r\n","page_name":" 198 ","page_number":198},
  {"content":"\r\n\r\nحال اين استعمالها غلط كه نيست زيرا در قرآن و كلام امير كلام آمده و مجاز هم كه نيست زيرا مجازيّت خلاف اصل است و دليل مىطلبد ، پس حقيقت است و از طرفى كسى نگفته كه اسم اشاره يك بار وضع شده براى اشاره به جزئى و يك بار براى اشاره به كلى و مشترك لفظى است و اصولا اشتراك لفظى هم خلاف اصل است و دليل مىخواهد . در نتيجه اسم اشاره براى مفهوم كلّى مفرد مذكر وضع شده و بر كلّى و جزئى هردو صادق است .\r\nو همان اشكالها و جوابهايى كه در رابطه با معناى حرفى بر مسلك آخوند وارد شد در اينجا نيز مطرح است .\r\n2 - عدّه‌اى برآنند كه وضع عام و موضوع‌له عام و مستعمل فيه خاص است و اين مسلك هم در معناى حرفى مردود بود و هم در اسماء اشاره مردود است به همان بيان كه در باب حروف گذشت و عمده اشكال اين بود كه چنين مسلكى مستلزم لغويّت وضع است .\r\n3 - مشهور برآنند كه وضع عام و موضوع‌له خاص است يعنى واضع در هنگام وضع مفهوم كلّى مفرد مذكّر را لحاظ كرده سپس لفظ هذا را براى مصاديق و افراد آن يعنى اين مفرد مذكر ، آن مفرد مذكّر و . . . وضع كرده است نه براى كلّى ،\r\nدليل اين مسلك همان است كه در معناى حرفى ذكر شد و اشكال نيز همان است كه آنجا بيان شد و عمده اينكه ما اصل اين نوع از وضع را معقول و ممكن نمىدانيم به بيانى كه در جاى خود گذشت به عقيدهء ما اسم اشاره براى خود اشاره وضع شده و از باب وضع عام و موضوع‌له عام و مستعمل فيه عام است .\r\nو عمده دليل ما همان است كه در باب حروف هم گفتهء آمد و آن اينكه اسم اشاره در همه‌جا به يك منوال استعمال مىشود و همه‌جا متبادر از آن اشاره است و خصوصيّت زيد و بكر بودن يا رجل و انسان بودن و . . . از دالّ ديگر فهميده مىشود و از باب تعدّد دالّ و مدلول است و ربطى به خود اسم اشاره ندارد .\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n\r\nضمائر :\r\nيكى از ملحقات باب حروف ضمائر است ضمير يا ضمير غايب است يا ضمير حاضر و يا ضمير متكلّم و ما راجع‌به هريك جداگانه بحث مىكنيم :\r\nامّا ضمير غايب : مرحوم آخوند در كفايه الاصول ضمير غايب را نوعى از اشاره دانسته‌اند با اين تفاوت كه اسم اشاره براى اشاره به حاضر است ( چه دور باشد و چه متوسّط و چه نزديك ) و ضمير غايب براى اشاره به غايب است و بر همين اساس كه از سنخ اشاره است بايد مرجع ضمير قبلا ذكر شده باشد يا حقيقة و يا حكما ( مثل اعدلوا هو اقرب للتقوى « 1 » ) و وقتى از نوع اشاره شد طبعا همان مباحث باب اسم اشاره در اينجا نيز جارى و مساوى است و به عقيدهء آخوند ضمير غايب هم وضعش عام و موضوع‌له‌اش عام است يعنى واضع مفهوم كلّى مفرد مذكر غايب را ( مثلا ) لحاظ كرده سپس لفظ « هو » را براى همان معناى عام قرار داده است و تشخّصات و خصوصيّات از دايرهء معنى بيرون است\r\n( و در مواردى هم ضمير غايب در كلّى و عام به كار رفته است از قبيل :  يَوْمَ يَعَضُّ الظَّالِمُ عَلى يَدَيْهِ  « 2 » كه ظالم اسم جنس و كلّى است و ضمير يديه به آن برگشته و اشاره به آن دارد كه طبيعى و كلّى است . و مانند شعر شاعر :\r\n من ذا الّذى ترضى سجاياه كلّها * كفي المرء نبلا ان تعدّ معايبه \r\nكه ضمير معايبه به « المرء » برگشته آن اسم جنس و كلّى است )\r\nو همين موارد و مانند آنها قرينه مىشود كه موضوع‌له ضمير غايب نيز مثل اسم اشاره عام و كلى باشد و حق همين است .\r\nو امّا ضمير مخاطب : در ضمير مخاطب چه ضمير متّصل مثل ك - ك - كما - كم و . . . و چه منفصل مثل انت ، انت ، انتما ، ايّاك و . . . سه بحث اجمالى مطرح است :\r\n\r\n\r\n","description":"","footnote":"\r\n( 1 ) . سورهء مائده / 8 .\r\n( 2 ) . سورهء فرقان / 27 .\r\n","page_name":" 200 ","page_number":200},
  {"content":"\r\n\r\nالف : موضوع‌له ضمير مخاطب چيست ؟ در اين رابطه مسلك مرحوم آخوند آن است كه موضوع‌له مخاطب است مثلا مفرد مذكر مخاطب را لحاظ كرده و لفظ أنت را براى همان قرار داده است و تشخّص و جزئيّت از ناحيهء خطاب و تخاطب است كه حتما بايد با كسى باشد « 1 » ولى نظر جمعى بر آن است كه ضمير حاضر براى خود خطاب وضع شده است و متبادر از انت همان خطاب است نه مفرد مذكّر و هو الحق\r\nب : از نظر ايجادى و اخطارى بودن نيز تحقيق ايجاديّت است زيرا قبل از گفتن انت نه خطابى تحقّق داشت و نه مخاطبى و نه مخاطبى و تمام اينها با استعمال انت تحقّق يافت .\r\nج : از نظر عموميّت وضع هم حق اين است كه وضع عام و موضوع‌له عام و مستعمل فيه عام است و از ضمير خطاب اصل خطاب متبادر است امّا مخاطب چه كسى باشد ؟ خطاب در چه زمانى باشد ؟ مخاطب چه فردى باشد ؟ خطاب به چه منظورى باشد ؟ و . . . اينها ربطى به معنايى موضوع‌له ضمير ندارد و از دايرهء موضوع له خارج است و بهترين موارد استعمال ضمير مخاطب در كلّى است مثلا در قرآن مىخوانيم :  يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ . . .  « 2 » كه مخاطب انسان و كلّى است و كرارا در اين آيات ضمير خطاب « ك » ذكر شده و خطاب به انسان است كه كلّى باشد . و نيز در روايتى از حضرت مجتبى عليه السّلام مىخوانيم . يابن آدم انّك لم تزل فى هدم عمرك منذ سقطت من بطن امّك « 3 » كه ضمير خطاب « ك » در اين فراز مكرّر تكرار شده چه به صورت ظاهر و چه مستتر و مخفى و تماما مراد فرزند آدم است كه كلّى است ، و اينها دليل آن است كه موضوع‌له عام است .\r\nو امّا راجع‌به ضمير متكلّم : در اين خصوص مرحوم آخوند در كفايه بحثى\r\n\r\n\r\n","description":"","footnote":"\r\n( 1 ) . كفاية الاصول ج 1 ص 16 .\r\n( 2 ) . سورهء انفطار / 6 .\r\n( 3 ) . جواهر الاصول ج 1 ص 162 .\r\n","page_name":" 201 ","page_number":201},
  {"content":"\r\n\r\nندارند ولى در كتب صرفى و نحوى مىخوانيم : ضمير متكلّم براى حكايت حال متكلّم است و بر نفس متكلّم دلالت مىكند و ظاهرا متبادر نيز همين است و معنى هم اخطارى و حكائى است نه ايجادى و احداثى زيرا متكلّم با گفتن « انا » از خويش خبر مىدهد نه اينكه چيزى را ايجاد كند .\r\nو از نظر عموم و خصوص وضع ، مسلك مرحوم امام خمينى آن است كه ضمير متكلّم و ضمير مخاطب هردو وضعشان عام و موضوع‌له آنها خاص است و ضمير متكلّم بر هويّت شخّصيه متكلّم دلالت دارد و ضمير مخاطب بر هويّت شخّصيهء مخاطب دلالت مىكند و عمده دليل را تبادر مىدانند « 1 »\r\nولى على التحقيق در همهء موارد اسماء و حروف ( به‌جز اعلام شخصيّه ) وضع عام و موضوع‌له عام است در اينها نيز چنين است و ضمير متكلم بر نفس متكلّم دلالت دارد و به‌طور مساوى در همه‌جا استعمال مىشود و نفس متكلم از آن متبادر است و خصوصيات زيد بودن يا خالد بودن و . . . از خارج و به قرائن ديگر تفهيم مىشود و ربطى به كلمهء انا و مانند آن ندارد .\r\nو شاهد مطلب علاوه بر تبادر ، موارد استعمال ضمير متكلم در عام و كلى است و در قرآن مىخوانيم .  وَ يَقُولُ الْكافِرُ يا لَيْتَنِي كُنْتُ تُراباً  كه ضمير متكلم يا و ضمير متصل در فعل كنت مراد كافر است و كافر كه قبلا هم ذكر شده اسم جنس و مفيد كليّت و طبيعت است و نيز در لسان دعاها از زبان معصوم عليه السّلام مىخوانيم : انا الّذى عصيت جبّار السماء و . . . كه مراد از اين « انا » من نوعى است نه شخص معيّنى و از باب تعليم به ديگران است و اين موارد استعمال را نتوان ناديده گرفت و نتوان گفت : غلط است و نتوان حمل بر مجازيّت كرد پس حقيقت است پس ضمير متكلم براى عام و كلى وضع شده است .\r\n\r\n\r\n","description":"","footnote":"\r\n( 1 ) . جواهر الاصول ج 1 ص 162 .\r\n","page_name":" 202 ","page_number":202},
  {"content":"\r\n\r\n\r\nموصولات :\r\nراجع‌به موصولات هم يك بحث اجمالى داريم و آن اشاره‌اى به چهار مسلك است :\r\n1 - مسلك مرحوم آقا ضياء : موصولات از اسماء مبهمه هستند و مثل ساير مبهمات براى يك سلسله معانى مبهمه‌اى وضع شده‌اند كه به واسطهء صله از آنها رفع ابهام مىشود و در فارسى الّذى به « كسى كه » ترجمه مىشود « 1 » .\r\n2 - مسلك مرحوم آقاى بروجردى : همه مبهمات براى اشاره وضع شده‌اند و داراى معناى ايجادى هستند و از جمله موصولات براى اشاره به امورى هستند كه در واقع امورى متعيّن و مشخّص هستند و در ظاهر ابهام دارند و بواسطه صله رفع ابهام مىشود . « 2 »\r\n3 - مسلك مرحوم امام : موصولات وضع شده‌اند براى ايجاد اشاره به يك امر مبهمى كه متوقّع است رفع ابهام آن بواسطهء صله و متبادر همين است . « 3 »\r\n4 - مسلك مرحوم آيت الله شهيد حاج آقاى مصطفى : موصولات دو دسته‌اند :\r\nدسته‌اى آنهائى هستند كه در آنها اشاره اشراب شده و داراى معناى اشاره هستند ( الّذى ، الّتى و . . . ) و دسته‌اى مفادشان معناى اسمى مبهم است و اشاره در آنها مطرح نيست مثل من ردّ عبدى فله كذا ، و مثل رفع ما لا يعملون . . . . « 4 »\r\nدر پايان مرحوم امام تصريح دارند كه اسماء اشاره و موصولات در واقع حرف هستند ولى نحوىها نام آنها را سم گذاشته‌اند « 5 » به عقيدهء ما اگر نظر به معنى باشد حق با امام است و اينها از حروفند و معناى استقلالى ندارند ولى اگر نظر به قواعد نحوى و ظواهر الفاظ باشد اينها از اسماء هستند و لذا مبتدا و خبر و فاعل و مفعول هستند .\r\n\r\n\r\n","description":"","footnote":"\r\n( 1 ) . نهاية الافكار ج 1 ص 59 - 61 .\r\n( 2 ) . نهاية الاصول ، ج 1 ص 26 .\r\n( 3 ) . تنقيح الاصول ج 1 ص 59 .\r\n( 4 ) . تحريرات فى الاصول ج 1 ص 147 .\r\n( 5 ) . تنقيح الاصول ج 1 ص 60 .\r\n","page_name":" 203 ","page_number":203},
  {"content":"\r\n\r\n\r\nمستعمل فيه در باب حروف و ضماير و موصولات و اسماء اشاره :\r\nدر باب حروف و ملحقات آن به مواردى اشاره شد كه مستعمل فيه در آن موارد كلّى بود مثلا در باب حروف به اخبار از مستقبل ( سوف اسير من البصرة الى الكوفه ) اشاره شد و نيز به باب انشاء ( سر من البصرة الى الكوفه ) اشاره شد ، در باب اسماء اشاره به « اعجبوا لهذا الانسان كيف يبصر بشحم . . . » اشاره شد ، در باب ضمير غايب به « يوم يعضّ الظالم على يديه » و مانند آن اشاره شده در باب ضمير مخاطب به « يا ايّها الانسان انّك كادح الى ربّك . . . اشاره شد ، در باب ضمير متكلّم به مثل « و يقول الكافر يا ليتنى كنت ترابا » اشاره شد و . . . اينك يك بحث كلّى در اين رابطه داريم كه مستعمل فيه در باب حروف و اسماء اشاره و ضمائر و مانند آن آيا هميشه كلّى و عام است ؟ يا هميشه جزئى و خاص است ؟ يا تفصيل در كار است ؟\r\nسه مسلك در اين رابطه هست :\r\n1 - از كلام آخوند در كفايه در باب حروف قول به تفصيل استفاده مىشود زيرا در ردّ قول كسانى كه موضوع‌له يا مستعمل فيه را خاص مىدانند ، از اين راه وارد شده كه : خيلى جاها مستعمل فيه در باب حروف عام و كلّى است نه خاص و جزئى . . . از اين تعبير معلوم مىشود كه به عقيدهء آخوند بعضى موارد هم وجود دارد كه مستعمل فيه خاص و جزئى است و خود مرحوم آخوند هم مشكل پيدا مىكند كه اين موارد را از چه باب بداند ؟ آيا اينها غلط هستند ؟ قطعا نه چون چنين استعمالاتى هم در قرآن آمده و هم در روايات و هم كلام عرب ، آيا اينها مجازند ؟\r\nاين نيز مشكل است ، به چه دليل اين‌همه استعمال مجاز باشد و لذا تفصيل جناب آخوند مشكل است .\r\n2 - از كلام برخى محشّين از جمله مرحوم مشكينى استفاده مىشود كه در تمام موارد ، مستعمل فيه حروف و ضماير و اسماء اشاره عام و كلّى است و مختار ما نيز\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nهمين بود كه قبلا در ارتباط با هريك از حروف و ملحقات آن ذكر كرديم و نيازى به اعاده و نيست .\r\n3 - مسلك مرحوم امام خمينى آن است كه مستعمل فيه در تمام اين موارد جزئى و خاص است كه قبلا به اين نظريّه نيز اشاره شد و فعلا غرض از طرح اين مسأله آن است مرحوم امام در جواهر الاصول « 1 » بحثى دارند كه تحت اين عنوان كه :\r\nتوهّم شده كه خيلى جاها مستعمل فيه در باب حروف عام است و ما اين توهّم را دفع مىكنيم به اينكه آن موارد را بررسى مىكنيم سپس سه مورد از اين موارد متوهّم را تحليل مىكنند :\r\nمورد اوّل : باب حروف نداء است مثل : يا ايها الناس ، يا ايها الّذين آمنوا ، يا ايّها القوم و . . . « 2 » متوّهم مىگويد : در اين گونه موارد حروف نداء در طبيعى و كلّى نداء استعمال شده و شامل هريك از انسانها يا مؤمنان يا قوم مىشود و مخصوص فرد خاصّى نيست پس مستعمل فيه عام است .\r\nمرحوم امام در پاسخ مىفرمايد : وجدان و عرف حاكم و قاضى هستند كه ياء ندا در اين مثالها در كلى و جامع استعمال نشده به دليل اينكه :\r\nاوّلا قبلا داشتيم كه حروف نداء داراى معناى ايجادى هستند و ايجاد جامع و كلّى در خارج معقول نيست ( زيرا الشيئى ما لم يتشخّص لم يوجد )\r\nو ثانيا در اين موارد يك ندا كه بيشتر نيست آن يك ندا هم قائم به شخص واحد است كه منادى باشد ، آرى متعلق ندا ( منادا ) كثير است ولى اين كجا و استعمال حروف ندا در كثير كجا ؟\r\nسپس براى توضييح بيشتر مقايسه مىكنند حرف ندا را در مثالهاى مذكور به باب اشارهء عملى يا اشاره با دست و مانند آن‌كه گاهى به يك شخص اشاره مىشود و گاهى به جمعيّتى و در اينجا احدى توهّم نكرده كه اشاره در كلى و جامع استعمال\r\n\r\n\r\n","description":"","footnote":"\r\n( 1 ) . در الفوائد ج 1 ص 38 - 39 .\r\n( 2 ) . جواهر الاصول ج 1 ص 141 - 145 .\r\n","page_name":" 205 ","page_number":205},
  {"content":"\r\n\r\nشده باشد بلكه يك اشاره جزئى خارجى است ولى مشار اليه متعدّد و كثير است و متبادر همين است .\r\nآنگاه حال ندا نيز حال اشاره است كه گاهى بواسطه « يا » يك نفر خوانده مىشود و منادا شخص واحد است و گاهى همهء انسانها ندا مىشود كه منادا ميلياردها انسان است ولى در هيچ‌كدام ندا در كلّى استعمال نشده بلكه در جزئى و شخص استعمال شده است ،\r\nسپس مرحوم امام مىفرمايد : مستعمل فيه در مثل يا ايها الناس جامع و كلى نيست بلكه فردى از افراد است كه به نظر عرف به افراد كثيره منحل مىشود ( نظير انحلال حكم واحدى كه به انشاء واحد انشاء شده ولى به احكام عديده منحل مىشود )\r\nسپس مىفرمايد : و اگر مطلب مذكور مورد پسند شما نيست و از استعمال نداء در فرد و شخص ابا و امتناع داريد مىگوئيم : چه مانعى دارد كه مستعمل فيه در اين گونه موارد خود افراد باشند و حروف نداء در همهء افراد استعمال شده باشد نه در كلى و جامع ؟ تنها ايراد آن است كه استعمال لفظ در اكثر مىشود و اين هم به عقيدهء ما بلامانع است و ما استعمال در اكثر را تجويز مىكنيم و به زودى بحث آن خواهد آمد « 1 »\r\nنقد و بررسى : به اعتقاد ما فرمايشات امام در اين مورد تماما قابل‌مناقشه است :\r\nامّا ايجادى بودن معناى حروف نداء مانع از استعمال لفظ در كلى نيست زيرا همانطور كه ايجاد فرد و شخص معقول است ايجاد كلّى و طبيعى هم معقول است مگر نه اين است كه كلى طبيعى در خارج موجود مىشود وانگهى اگر هم محال باشد ايجاد تكوينى محال است نه ايجاد اعتبارى و جعلى و وجود لفظى .\r\nو امّا اينكه نداء امر واحد است و متعلّق نداء كثير است . . . ، مىگوئيم : منافاتى\r\n\r\n\r\n","description":"","footnote":"\r\n( 1 ) . جواهر الاصول ج 1 ص 142 - 143 .\r\n","page_name":" 206 ","page_number":206},
  {"content":"\r\n\r\nندارد كه نداء امر واحد شخصى باشد ولى مستعمل فيه كلى باشد و ملازمه‌اى نيست ميان شخصى بودن نداء و شخصى بودن مستعمل فيه ، مگرنه اين است كه لفظ انسان امر واحد جزئى است و از شخصى در زمان و مكان خاص صادر مىشود ولى معناى انسان كلّى و عام است . به نظر مىرسد خلط شده ميان لفظ و معنى و حكم لفظ به معنى سرايت داده شده ،\r\nو مقايسه‌اى هم كه مرحوم امام در ادامه انجام دادند و حرف نداء را به اشاره با دست و مانند آن قياس كردند ، پاسخ آن است كه در مورد اشاره هم ما قبول نداريم كه مستعمل فيه جزئى و خاص باشد آرى حركت دست يك امر واحد شخصى و جزئى است ولى منافاتى ندارد كه مفاد آن يعنى اشاره ، كلى باشد و تشخّصات از نواحى دلالت‌كننده‌هاى ديگر درست شده باشد .\r\nو امّا اينكه مرحوم امام در ادامه فرمودند : اين موارد از باب استعمال در فرد منحل به افراد كثيره است . . . به عقيدهء ما اين نيز ناتمام است زيرا انحلال كلى و عام به سوى افراد كثيره معقول است ولى انحلال فرد به سوى افراد كثيره نامفهوم است .\r\nو امّا سخن پايانى امام كه از باب استعمال در افراد كثيره باشد به نوع استعمال لفظ در اكثر . . . ايرادش آن است كه : اشتراك لفظى خلاف اصل است و تا دليل قائم نشود نمىتوانيم قائل به آن شويم و در ما نحن فيه دليلى ارائه نشده بلكه قدر مسلّم ايجاد نداء است و مانعى ندارد كه كلّى و طبيعى و جامع بدين‌وسيله ايجاد شود ، پس مورد اوّل به نفع مرحوم امام تمام نشد و مستعمل فيه خاص و جزئى نشد .\r\nمورد دوّم : مثالهايى از قبيل : « كل عالم فى الدار » كه ادّعا شده كه لفظ فى در طبيعت نسبت ظرفيّهء قائم به دار استعمال شده و گفته شده هرعالمى در منزل است نه تنها زيد در منزل باشد و واضح است كه اين معنى قابل‌صدق بر كثيرين است پس كلّى است « 1 » .\r\n\r\n\r\n","description":"","footnote":"\r\n( 1 ) . هداية المسترشدين ص 30 سطر 19 .\r\n","page_name":" 207 ","page_number":207},
  {"content":"\r\n\r\nمرحوم امام در پاسخ فرموده‌اند : اگر به درستى در اين مثال و مانند آن تأمّل كنيم خواهيم ديد كه لفظ « فى » در جامع و كلى استعمال نشده بلكه در فردى كه به نظر عرف به افراد كثيره منحل مىشود استعمال گرديده است و در توضيح مطلب فرموده‌اند : لفظ عالم در مثال ( مشتق است و ) دالّ بر متلبّس به مبدء است و لفظ كل دالّ بر كثرت اجمالى است و اضافهء كل به عالم مفيد كثرت مدخول كل است و كلمهء دار بر مكان معهود دلالت مىكند بنابراين لفظ فى در جامع استعمال نشده بلكه در فرد استعمال شده ولى به نظر عرف به افراد كثيره منحل مىشود و چقدر ميان اين دو فرق است .\r\nسپس مرحوم امام فرموده‌اند : به ديگر سخن : اين مثال از باب استعمال لفظ در اكثر از معناى واحد است و آن غير از استعمال لفظ در جامع ميان افراد كثيره است و ميان آن دو فرق بسيار است ، و در توضيح مطلب فرموده‌اند : اگر به جاى كل عالم فى الدار ، زيد فى الدار بگوئيم خواهيم ديد كه ميان آن دو فرقى نيست مگر اينكه در اوّلى لفظ كل هست و بر كثرت اجمالى دلالت مىكند و در دوّمى نيست و در هيچ‌كدام لفظ فى در كلى و جامع استعمال نشده بلكه در فرد منحل به افراد استعمال شده و به عبارت ديگر در اكثر از معناى واحد استعمال شده است .\r\nنقد و بررسى : اوّلا همانطور كه در رابطه با مثال قبل گفته آمد ، انحلال فرد به افراد كثيره براى ما معقول نيست و ثانيا توضيحات امام در اين‌باره وافى به مطلب نيست و ثالثا در مثال قبل فرمودند : از باب استعمال در فردى است كه عرفا منحل مىشود به افراد و در پايان فرمودند : اگر قبول ندارى از باب استعمال در اكثر است ولى در اين مثال دو بار تكرار كرده‌اند كه از باب استعمال در فرد منحل به افراد است و به عبارت ديگر از باب استعمال لفظ در اكثر است ، و از بيانات ايشان در مثال اوّل استفاده مىشود كه استعمال در فرد منحل با استعمال در اكثر دو مطلب در طول هم است ولى از توضيحات مثال دوّم فهميده مىشود كه اينها يك مطلب و به دو\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nعبارت بيان شده‌اند و اين تهافت است .\r\nو رابعا به عقيدهء ما نيز فرقى ميان كل عالم فى الدار با زيد فى الدار نيست ولى نه به اين نحو كه در هردو لفظ فى در فرد و جزئى استعمال شده باشد بلكه به اين صورت كه در هردو كلمهء فى در نسبت ظرفيّه استعمال شده و مفادش كلّى و جامع است و خصوصيّات از كلمات ديگر مفهوم مىگردد و ربطى به لفظ فى ندارد .\r\nمورد سوّم مثال « سر من البصرة الى الكوفة » است كه عمده دليل طرفداران استعمال حروف در كلى و جامع است به لحاظ اينكه سيرى كه متعلق امر است كلى و قابل‌انطباق بر اكثر از واحد است و براى بصره و كوفه نقاط مختلفى است كه مأمور مجاز است تا از هرنقطه‌اى از نقاط بصره شروع كند و به هرنقطه‌اى از نقاط كوفه ختم كند پس مستعمل فيه لفظ من و الى كلى است . « 1 »\r\nمرحوم امام در پاسخ فرموده‌اند : تحقيق آن است كه حال حروف در اين مثال نيز مانند دو مورد قبل است و حرف در جامع و كلى استعمال نشده است زيرا كه لفظ من و الى نه در وجود خارجى استقلال دارند و نه در وجود ذهنى و نه در ماهيّت و نه در اصل دلالت بلكه در تمام اينها تابع غيرند و حظّى از وحدت و كثرت ندارند مگر به تبع غير پس لفظ « من » مفيد ربط ميان طبعيت سير جامع بين افراد و ميان بصره و كوفه به هرجزئى از اجزائشان است پس حكايت مىكند از ارتباطات كثيره و از باب استعمال لفظ در اكثر از ربط واحد است نه استعمال در جامع ميان آن دو . « 2 »\r\nبه عقيدهء ما اين پاسخ نيز ناتمام است و اشكالهاى متعددى دارد و اجمالا مىگوييم : اوّلا استقلال مفهومى محفوظ است و ثانيا افادهء ربط ميان طبيعت سير و . . . خودش با كليّت مىسازد و ثالثا حكايت از ارتباطات كثيره دليل مىخواهد و اصل عدم اشتراك لفظى است و حق حكايت از يك رابطهء كلى و جامع است و رابعا در اين مثال سخن از استعمال در فرد منحل بر افراد مطرح نشده است و تنها سخن\r\n\r\n\r\n","description":"","footnote":"\r\n( 1 ) . حاشيهء مرحوم مشكينى بر كفاية ج 1 ص 83 .\r\n( 2 ) . جواهر الاصول ج 1 ص 142 - 145 .\r\n","page_name":" 209 ","page_number":209},
  {"content":"\r\n\r\nاز استعمال در اكثر به ميان آمده است .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nوضع هيئات\r\nمشهور براى قسم سوّم از اقسام وضع ( وضع عام و موضوع‌له خاص ) دو مثال آورده‌اند كه يكى عبارت شد از وضع حروف و ملحقات آنها ( اسماء اشاره ، ضمائر و . . . ) و ديگرى عبارتست از وضع هيئات مشتقّات كه فعلا مورد بحث است :\r\nبه‌طور كلّى حروف از لحاظ مادّه و هيئت داراى يك معنى هستند و چنين نيست كه مادّه آنها ( م . ن ) جداگانه و هيئت آنها ( من ) عليحده داراى وضع باشند بلكه همه با هم براى نسبت ابتدائيّه وضع شده‌اند و هكذا حرف « فى » و « على » و « الى » و . . . بلكه همه با هم براى نسبت ابتدائيّه وضع شده‌اند و هكذا حرف « فى » و « على » و « الى » و . . .\r\nاسماء و افعال جامد هم كه اصالة جامد هستند يا بالعرض از معناى اشتقاقى عدول كرده‌اند و اسم شده‌اند ( مثل حسن ، كريم ، يزيد ، زيد ، تغلب و . . . ) عموما دارى معناى واحدى هستند و به مادّه و هيئتشان براى معناى خاصّى وضع شده‌اند و اسماء اعلام از اين قبيل است ، اسماء اجناس و امكنه از اين قبيل هستند و هكذا افعالى از قبيل عسى ، نعم ، بئس ، ينبغى و . . . اين گونه هستند .\r\nولى كلام در اسماء و افعال مشتقّ است كه مادّهء آنها داراى وضع و معناى جداگانه است و هيئات آنها نيز وضع عليحده‌اى دارند ، امّا موادّ آنها مربوط به كتب لغت است كه براى هرمادّه‌اى چه معنايى را قرار بدهند و در علم صرف و نحو و بلاغت و اصول و غيره از آنها بحث نمىشود و امّا هيئات مشتقّات مبسوطا در ادبيّات عرب مورد بحث واقع مىشود و اجمالا در علم اصول هم از باب مقدّمهء ذكر مىشود و اين بحث را در سه محور قرار مىدهيم :\r\n1 - هيئات مفردات از قبيل : مصدر ، فعل ماضى ، اسم فاعل و . . .\r\n2 - هيئات مركّبات ناقصه از قبيل : مضاف و مضاف اليه ، صفت و موصوف و . . .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n3 - هيئات مركّبات تامّه از قبيل : جملهء خبريّه ، جملهء انشائيّه ، جمله اسميّه ، جملهء فعليّه و . . .\r\nامّا هيئت مفردات : جا دارد راجع‌به هيئت مصدر ، فعل ماضى ، مضارع ، اسم فاعل ، اسم مفعول ، فعل امر ، صيغهء مبالغه صفت مشبهه ، اسم زمان و مكان و . . .\r\nجداگانه بحث شود ولى ما به اهمّ مباحث اين بخش بسنده مىكنيم و تفصيل آن را به علم صرف و نحو حواله مىكنيم .\r\nهيئت مصدر : در كلمات نحوىها چنين شهرت يافته كه مصدر اصل كلام و مبدء اشتقاقات است و فعل ماضى و مضارع و اسم فاعل و . . . تماما از اين ريشه بر گرفته شده‌اند و لذا مىگويند : بدانكه مصدر اصل كلام است و از وى نه وجه باز مىگردد . . . ولى در اين سخن مسامحه‌اى وجود دارد زيرا مصدر ( ضرب مثلا ) خود داراى مادّه ( ض - ر - ب ) و هيئتى ( فعل ) است و امكان ندارد كه با همين هيئت خاص مبدء اشتقاق فعل ماضى يا اسم فاعل و . . . باشد زيرا مستلزم اجتماع دو هيئت بر يك مادّه است و اين از محالات است .\r\nو لذا تعبير دقيق آن است كه بگوئيم : مبدء مشتقّات مادّهء هيولانى است و همانطور كه مادّهء اوليّه استقلالا يافت نمىشود و همواره با صورتى از صور نوعيّه به فعليّت مىرسد ، همچنين مادّهء مشتقّات هم اگر بخواهد كلمه شود حتما بايد در ضمن هيئتى باشد و ض - ر - ب به تنهائى كلمه نيست بلكه در ضمن هيئت ضرب يا ضرب و . . . كلمهء بالفعل مىشود بر اين اساس مصدر نيز خود هيئتى و مادّه‌اى دارد و از مشتقّات است .\r\nآنگاه بحث در اين است كه آيا هيئت مصدر براى معنايى غير از معناى مادّه كه اصل حدث ( زدن يا خوردن يا نوشتن و . . . ) باشد وضع شده يا مفاد هيئت و مادّه در مصدر يكى است و هيئت معناى جداگانه ندارد ؟ آنچه در كلمات علماى نحو آمده اين است كه فعل بر حدث و زمان دلالت مىكند و مصدر بر حدث تنها دلالت\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمىكند « 1 » و معناى ديگرى براى هيئت نگفته‌اند ولى در عين‌حال در كلام اصوليّون سه راه براى وضع هيئت مصدر پيشنهاد شده است .\r\n1 - مشهور گفته‌اند هيئت مصادر براى نسبت حدث به ذات مبهم ( ذاتى از ذوات ، زيد باشد يا خالد و . . . ) وضع شده است ضمنا نسبت ناقص است نه تام كه سكوت بر آن روا باشد . بر اين فرضيّه اشكالهايى وارد شده كه نوعا قابل‌جواب مىباشند و آنها عبارتند از :\r\nالف : ميرزاى نائينى فرموده : طبق اين نظر هيئت مصدر با حروف در معناى نسبت شباهت دارند و همانطور كه حروف دالّ بر نسبت بود مصادر نيز چنين‌اند ، بنابراين بايد مصادر مبنى باشند در حالى كه بلا اشكال از معرباتند پس نتوان گفت معناى هيئت مصدر ، نسبت كذائى است « 2 »\r\nاز اين اشكال دو پاسخ مىتوان داد :\r\nپاسخ نقضى ، هيئت اسم فاعل و غيره نيز على المشهور دالّ بر نسبت است پس بايد اينها نيز مبنى باشند در حالى كه نه ميرزا و نه ديگران اين مطلب را قبول ندارند و اسم فاعل و غيره به اتفاق كلمه از معربات است .\r\nپاسخ حلّى : ملاك مبنى بودن ، شباهت هيئت به حروف نيست بلكه ملاك اين است كه اسماء يا افعال از لحاظ مادّه و هيئت شبيه حروف باشند مثل اسم اشاره ، ضمير ، موصولات و . . . ، و هيئت مصدر از لحاظ مادّه هيئت شبيه حروف نيست بلكه مادّهء آن داراى معناى اسمى و استقلالى است نه نسبى .\r\nب : بىترديد « ضرب زيد » صحيح است آنگاه اگر مصدر براى نسبت حدث به ذات مبهم وضع شده باشد لازم مىآيد در مثال مزبور دو نسبت متنافيان باشند يكى نسبت حدث به ذات مبهم كه از هيئت مصدر مستفاد است و ديگرى نسبت حدث به ذات معيّن ( زيد ) كه از هيئت اضافه مصدر به زيد فهميده مىشود و اجتماع چنين\r\n\r\n\r\n","description":"","footnote":"\r\n( 1 ) . سيوطى اوّل باب مفاعيل و اوّل باب تصريف .\r\n( 2 ) . اجود التقريرات ج 1 ص 63 .\r\n","page_name":" 213 ","page_number":213},
  {"content":"\r\n\r\nدو نسبتى در آن كلام جمع متنافيان و نيز خلاف وجدان است و يك نسبت بيشتر فهميده نمىشود كه نسبت ضرب به زيد باشد .\r\nپاسخ اشكال : نسبت حدث به ذات مبهم در مواردى است كه مضاف اليه معيّنى نباشد ولى در مثال معروف مضاف اليه ( زيد ) داريم و همان نسبت به ذات مبهم در زيد متعيّن و متحصّل شده و نسبت ديگرى نيست تا اشكال تناقض يا خلاف وجدان مطرح شود .\r\nج : بىترديد « الضرب حرام » صحيح است حال اگر مصدر بر نسبت ناقصه دلالت مىكرد نبايد بدون اضافه به زيد و مانند آن بتواند مسند اليه و طرف نسبت واقع شود . پس معلوم مىشود مصدر بر نسبت كذايى دلالت ندارد .\r\nپاسخ : هرعامى قابل‌تخصيص است يعنى منافاتى ندارد كه گاهى هيئت مصدر داراى معناى اسم مصدرى و استقلالى باشد و جهت نسبت در آن ملاحظه نشود و اينجا از آن موارد باشد .\r\nد : اصل در اشكال اين است كه به نظر مىآيد همان سخن نحوىها صحيح است و مصدر بر اصل حدث دلالت دارد و نسبت آن به ذاتى از ذوات از لوازم عقلى معنى است از باب اينكه حدث و مصدر يا فعل است يا وصف ، يا عرضى از اعراض است و به‌هرحال بدون موصوف يا فاعل يا ذاتى امكان ندارد نه اينكه اينها در معناى مصدر دخيل باشند در نتيجه هيئت مصدر داراى معناى زايد بر مادّه نيست .\r\n2 - محقق نائينى فرموده : هيئت مصدر براى تميز ميان معناى اسم مصدرى و معناى مصدرى وضع شده است به اين نحو كه اسم مصدر براى دلالت بر حدث ( زدن مثلا ) وضع شده امّا در حالى كه اين حدث بدون انتساب به ذات ملاحظه شده است و هيئت مصدر براى همين حدث وضع شده امّا در حالى كه آن عدم انتساب الغاء شده باشد و متن كلام ميرزا اين است :\r\nثم لا يخفى انّ ما ذكرناه من انّ المصدر يدّل على النسبة الناقصه دون اسم\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nالمصدر ليس الغرض عنه انّ النسبة الناقصة مدلولة للهيئة و الّا لوجب ان تكون المصادر مبنيّة لتضمّنها المعنى الحرفى بل الغرض انّ المصادر لوحظ فيها المادّة بحيث تكون قابلة لورود النسبة اليها . . . بخلاف اسم المصدر فانّه لم يلحظ فيه النسبة اصلا . . . و الحاصل انّ المصدر موضوع للحدث حال قيامه بالموضوع فيمكن اضافته الى موضوعه بخلاف اسم المصدر فانّه موضوع بازاء الحدث به شرط عدم هذه الملاحظة . « 1 »\r\nمرحوم شهيد صدر به اين فرضيّه اشكالاتى دارند كه در بحوث آمده « 2 » و به عقيدهء ما باز قيد كردن « حال قيامه بالموضوع » داخل در معناى مصدر نيست بلكه لازم عقلى آن است و مفاد مصدر اصل حدث است .\r\n3 - مرحوم شهيد صدر فرموده : هيئت اسم مصدر ممحّض در مدلول مادّه است و اصل زدن يا پاكى . . . را دلالت دارد ولى هيئت مصدر براى دلالت بر خصوصيّتى در مدلول مادّه وضع شده كه آن خصوصيّت قائم به مدلول مادّه است به نوع قيام معناى حرفى به معناى اسمى و طبق اين تفسير فرموده‌اند : آن خصوصيت نسبت نيست كه محتاج به طرفين باشد و ذات هم در مدلول هيئت اخذ نشده است و نسبت معناى اسم مصدر به مصدر را از قبيل جزء به كل دانسته‌اند و در پايان هم فرموده‌اند لزومى ندارد مصدر و اسم مصدر در هيئت متفاوت باشند بلكه چه‌بسا يك مادّه و هيئت معيّنى هم مصدر و هم اسم مصدر باشد و هركجا براى معنايى وضع شده باشد و از باب مشترك لفظى باشد . « 3 »\r\nاين سخن نيز ناتمام است زيرا اوّلا اسم مصدر هم مثل مصدر داراى هيئت و مادّه‌اى است ، آنگاه به چه دليل هيئت مصدر دالّ بر خصوصيت زايده باشد ولى هيئت اسم مصدر چنين نباشد ؟ ! و ثانيا آن خصوصيتى كه در مصدر هست در كلام\r\n\r\n\r\n","description":"","footnote":"\r\n( 1 ) . اجود التقريرات ج 1 ص 62 - 63 .\r\n( 2 ) . بحوث فى علم الاصول ج 1 ص 317 - 316 .\r\n( 3 ) . بحوث فى علم الاصول ج 1 ص 317 .\r\n","page_name":" 215 ","page_number":215},
  {"content":"\r\n\r\nايشان مشخّص نشده و به اجمال رد شده‌اند و ثالثا رابطهء كل و جزء نبايد باشد بلكه قيد و مقيّد بايد باشد و رابعا غالبا اسم مصدر از لحاظ هيئت و لفظ هم غير از مصدر است مثل توضأ و وضوء ، اغتسال و غسل ، طهارت و طهر ، اعطاء و عطاء و . . .\r\nبه نظر مىرسد همان سخن نحوى صحيح است كه مصدر بر اصل حدث دلالت دارد و اسم مصدر بر نتيجهء حاصله از مصدر دلالت دارد و تفاوت واضح است پس هيئت مصدر معناى خاصّى غير از مادّه ندارد .\r\nالبتّه مرحوم شهيد صدر در پايان سه دليل بر وضع هيئت مصدر علاوه بر وضع مادّهء آن ، اقامه كرده‌اند و در آنها مناقشه كرده‌اند كه نيازى به ذكر نمىبينيم . « 1 »\r\nدر پايان آيا هيئت مصادر از اقسام اربعهء وضع از كدام قسم مىباشند ؟ از ديدگاه مشهور هيئت مصادر مثل حروف است يعنى وضع عام و موضوع‌له خاص است .\r\nولى به عقيدهء ما هيئت مصدر مانند حروف وضعش عام و موضوع‌له نيز عام است و مطلب همان است كه در باب حروف گفته آمد .\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ص 318 - 320 .\r\n","page_name":" 216 ","page_number":216},
  {"content":"\r\n\r\n\r\nهيئت فعل ماضى و مضارع :\r\nدربارهء وضع هيئت افعال ( ماضى و مضارع فعلا مورد بحث ما است و راجع‌به هيئت امر و نهى در مباحث اوامر و نواهى بحث خواهد شد ) شش بحث مطرح است :\r\n1 - مفاد فعل ماضى و مضارع از نظر استقلال و نسبيّت .\r\n2 - بر فرض نسبيّت آيا مفاد آنها نسبت تامّه است يا ناقصه ؟\r\n3 - آيا افعال به دلالت وضعيّه بر زمان دلالت مىكنند ؟\r\n4 - فرق فعل ماضى و مضارع چيست ؟\r\n5 - وضع افعال از اقسام اربعهء وضع از كدام قسم است ؟\r\n6 - از نظر لفظ موضوع آيا افعال داراى وضع نوعى هستند يا شخصى ؟\r\nامّا بحث اوّل : آيا افعال بر معانى اسمى و استقلالى دلالت دارند و مفادشان بگونه‌اى است كه مستقلا قابل‌تصوّر است و طرف نسبت واقع مىشود ؟ يا بر معانى آلى و غيرمستقل يعنى بر نسبتها دلالت دارند ؟ از تعاريف دانشمندان نحوى احتمال اوّل مستفاد مىشود زيرا در تعريف فعل گفته‌اند :\r\n« الفعل كلمهء تدلّ على معنى \" فى نفسه . . . » « 1 » و قيد فى نفسه يعنى استقلالى بودن را آورده‌اند در براى حرف كه بر معناى فى غيره و غيرمستقل دلالت مىكند . شايد عمده دليل نحوىها اين باشد كه افعال طرف نسبت واقع مىشوند و ركن كلام هستند و مسند واقع مىشوند و بر مسند اليه حمل يا اسناد داده مىشود و لذا داراى معناى مستقلّ هستند .\r\nولى در مقابل مشهور عالمان اصولى متأخّر برآنند كه افعال بر نسبتها دلالت مىكنند ( مثلا ضرب بر نسبت صدوريّه ، قام بر نسبت حلوليّه ، علم بر نسبت اتصافيّه\r\n\r\n\r\n","description":"","footnote":"\r\n( 1 ) . شرح كافيه ج 2 ص 223 و . . .\r\n","page_name":" 217 ","page_number":217},
  {"content":"\r\n\r\nو . . . ) يعنى نسبت مادّه به سوى فاعل را دلالت مىكنند .\r\nالبتّه به نظر مىرسد اين نزاع لفظى بوده و قابل‌حلّ است به اين بيان كه افعال مادّه و هيئتى دارند و به مادّهء خود بر معناى اسمى و استقلالى دلالت دارند كه زدن ، كشتن و . . . باشد ولى به هيئت خود بر ربط نسبت و دلالت دارند و همانگونه كه اگر حروف در كلام نباشند ميان مفردات پراكنده ربط و نسبت ايجاد نمىشوند ، هكذا اگر هيئات در كلام نباشند ميان مفردات نسبتى نخواهد بود و حروف و هيئات رابط كلامى هستند و همان‌گونه كه در نظام عينى ميان اشياء ، روابط و نسبى وجود دارد و هكذا در نظام سخن و كلام نيز ميان كلمات متفرّق ربطى هست و دالّ بر ربط گاهى حرفى از حروف است و گاهى هيئت مفردهء ماضى و مضارع و مانند آن است و گاهى هيئت تركيبيّهء جمله است كه در جاى خود خواهد آمد .\r\nآنگاه تمام نظر اصولى در دلالت فعل بر نسبت به هيئت فعل است و هيئت همانگونه كه خود مستقل نيست و بدون مادّه‌اى تحقق ندارد هكذا معناى آن نيز مستقل نيست ولى نظر نحوى در دلالت فعل بر معناى فى نفسه و مستقل به مجموع مادّه و هيئت است و لذا مجموع خبر و مسند قرار مىگيرد نه هيئت تنها و اگر چنين باشد نزاع لفظى خواهد بود .\r\nو امّا بحث دوّم : بنابراين كه هيئت فعل ماضى و مضارع دالّ بر نسبت باشد آيا بر نسبت تامّه ( نسبتى كه يصح السكوت عليها ) دلالت مىكنند ؟ يا بر نسبت ناقصه ( نسبتى كه لا يصح السكوت عليها ) مسلك محقّق نائينى آن است كه مفاد هيئت فعل عبارتست از نسبت حدث به سوى فاعلش به يك نسبت تامّهء خبريّه « 1 » و به پيروى از ايشان مرحوم مظفر در منطق فرموده : افعال بر نسبت تامّهء زمانيّه دلالت مىكنند و الفعل كلمهء تدلّ بهيئته على نسبة ذلك المعنى الى فاعل لا بعينه نسبة تامّة زمانيّة « 2 »\r\nولى به نظر مىرسد اگر نظر به هيئت جملهء تركيبيّهء ضرب زيد يا قام بكر و . . .\r\n\r\n\r\n","description":"","footnote":"\r\n( 1 ) . فوائد الاصول ج 1 ص 100 .\r\n( 2 ) . المنطق ص 60 - 61 .\r\n","page_name":" 218 ","page_number":218},
  {"content":"\r\n\r\nباشد حق با ميرزا و شاگرد ايشان است و مفاد جمله نسبت تامّهء خبرى است كه يصّح السكوت عليها و نه تنها نياز به فاعلى از فاعلها ( فاعل مّا ) داريم بلكه گاهى و در افعال متعدّى نياز به مفعول هم داريم كه فعل از فاعل صادر شود و بر مفعول واقع شود و گرنه نسبت ناقصه است مثلا اگر كسى بگويد : اكل زيد ، قتل بكر ، ضرب خالد و . . . هنوز براى مخاطب حالت انتظار باقى است كه زيد چه چيز را خورد ؟ بكر چه كسى را كشت ؟ و . . .\r\nولى اگر نظر به خود هيئت ماضى ( ضرب ) يا مضارع ( يضرب ) باشد با قطع‌نظر از فاعل مستتر يا ظاهر ، خواهيم ديد كه نسبت ناقصه است و بر اصل نسبت حدث يا صدور حدث يا قيام حدث دلالت دارد امّا اينكه فاعلى هم باشد كه اين حدث از او صادر شده يا بر او قائم است و . . . زايد بر مفاد هيئت فعل است و از لوازم لا ينفك آن است زيرا فعل بدون فاعل و صفت بدون موصوف و عرض بدون معروض و محلّ از محالات است و نبايد لوازم عقلى را با مفاد لفظى خلط كنيم و اصولا آوردن فاعلى از فاعلها كلام را از هيئت مفردات خارج و در هيئت مركّبات داخل مىكند كه فعلا مورد نظر ما نيست .\r\nالبتّه بر اين مسلك اعتراضى وارد مىشود و آن اينكه نسبت هميشه نيازمند به دو طرف است و اگر هيئت فعل بر نسبت ناقصه دلالت كند معنايش آن است كه مادّه بر يك طرف دلالت دارد ولى چيزى كه دالّ بر طرف ديگر نسبت باشد نداريم و مفاد هيئت عبارتست از نسبت مادّه يعنى ضرب مثلا امّا به سوى چى ؟ مطرح نيست و اين امر با نسبيّت نمىسازد .\r\nولى مرحوم شهيد صدر از اين اعتراض اين‌گونه پاسخ داده‌اند كه نسبت مورد نظر آن نسبت مصطلح قائم به طرفين نيست بلكه به معناى خصوصيتى است كه در مدلول مادّه ملاحظه مىشود زيرا مدلول مادّه يعنى ضرب يا قتل مثلا گاهى بما هو حال ملاحظه مىشود و اين آن قتل يا ضربى است كه به مفعول اضافه مىشود و\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nگاهى بما هو صادر ملاحظه مىشود و اين قتل يا ضربى است كه به فاعل اضافه مىشود و هيئت فعل ماضى معلوم دلالت مىكند كه ضرب يا قتل بر نحو ثانى ملاحظه شده چه اينكه هيئت ماضى مجهول دلالت مىكند كه ضرب يا قتل بر نحو اوّل لحاظ شده است . . . « 1 »\r\nبحث سوّم : در دلالت فعل بر زمان است : آيا افعال به دلالت تضمّنى بر زمان دلالت مىكنند تا يك جزء مفاد آنها مادّه و جزء ديگر زمان يا يك جزء نسبت و جزء ديگر زمان باشد ؟ يا زمان در مدلول آنها دخالتى ندارد و لازم عقلى آنها است ؟ در اين‌باره دو مسلك وجود دارد :\r\n1 - جمهور نحويان برآنند كه زمان مدلول تضمّنى افعال است و فعل ماضى وضع شده براى دلالت بر نسبت حدث به سوى فاعل در زمان گذشته ، و مضارع براى زمان آينده يا حال و . . . و در تعريف فعل قيد اقتران به يكى از ازمنه را افزوده‌اند : و چنين گفته‌اند : الفعل ما دلّ على معنى فى نفسه مقترن باحد الازمنة الثلاثة « 2 » و تفاوت فعل با اسم را در اين دانسته‌اند كه مفاد اسم مقترن به يكى از ازمنهء ثلاثة نيست و بر اصل حدث و مادّه و فعل و وصف دلالت دارد ، ولى مفاد فعل همراه با يكى از زمانهاى سه‌گانه است . و عمده دليل نحويان بر اين مدّعا دو امر است :\r\nالف : اجماع نحويان كه به اتفاق كلمه اقتران به زمان را جزء معنى و مفهوم فعل دانسته‌اند و در تعريف اخذ كرده‌اند . اين دليل به بيانات متعدّد مردود است كه ذيلا به دو بيان از مرحوم مشكينى « 3 » رحمه اللّه بسنده مىكنيم :\r\nيك : همه‌جا كه اجماع حجيّت ندارد ، اجماع يك دليل تعبّدى شرعى است و تنها در احكام شرعى ارزشمند است و به درد احكام عقلى و عادى و لغوى و لفظى\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ص 308 .\r\n( 2 ) . شرح كافيه ج 2 ص 223 .\r\n( 3 ) . كفاية الاصول با حاشيه مرحوم مشكينى ، ج 1 ، ص 228 .\r\n","page_name":" 220 ","page_number":220},
  {"content":"\r\n\r\nنمىخورد و در مورد بحث ما حكم لغوى و لفظى و مفهومى مطرح است .\r\nدو : اجماع نحوىها با اجماع اصوليان متأخر معارض است و هردو تساقط كنند .\r\nب : تبادر كه از فعل ماضى عند الاطلاق ، وقوع فعل در زمان گذشته تبادر مىكنند و تبادر علامت حقيقت بودن است پس فعل ماضى براى نسبت حدث به فاعل در گذشته وضع شده است و هكذا مضارع براى حال يا استقبال اين دليل هم به زودى پس از ذكر دلايل اصوليان پاسخش روشن مىشود كه تبادر مستند به حاقّ لفظ نيست و منوط به قرائن ديگر از باب تعدّد دال و مدلول است و لذا ارزشى ندارد .\r\n2 - جمهور اصوليان متأخر برآنند كه افعال بر اصل نسبت حدث به فاعل دلالت مىكنند و دلالت بر زمانى از ازمنه در معنى و مفهوم آنها داخل نيست و تنها در موارد خاصى به دلايل مخصوصى زمان هم مطرح مىشود ولى لازم عقلى را نبايد به جاى خود معنى اخذ كنيم ،\r\nحضرات علماى اصول بر اين مطلب دلايل فراوانى دارند :\r\nدليل اوّل : فعل امر و نهى ( افعل و لا تفعل ) دو نوع از افعال هستند در حالى كه قطعا بر زمان دلالت ندارند و زمان در مفهوم آن‌ها اخذ نشده است و اين كاشف از ابطال رأى نحويان است و مادّهء نقضى بر ضرورت زمان در معناى افعال است . و دليل عدم دلالت امر و نهى بر زمان ، دو امر است :\r\n1 - فعل امر و نهى هركدام مادّه‌اى و هيئتى دارند ( مثلا ضرب مادّه است و اضرب يا لا تضرب هيئت است ) و خوشبختانه اين دو فعل نه به مادّه و نه به وسيله هيئت دالّ بر زمان نيستند ، امّا مادّه كه ضرب باشد بر اصل طبيعت و ماهيّت زدن دلالت دارد و ابدا بر خصوصيّات آن دلالت ندارد كه در چه زمانى باشد ، در چه مكانى باشد ، از چه كسى صادر شود ، بر چه كسى وارد شود ؟ با چه ابزارى باشد ؟\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nچند بار باشد ؟ و . . . و امّا هيئت هم بر طلب ايجاد يا اعدام طبيعت دلالت مىكند امّا در چه زمانى و چه مكانى و . . . دلالتى ندارد آرى از نظر عقلى طلب به گذشته تعلّق نمىگيرد ، به امر موجود بار نمىشود چون طلب حاصل است و محال مىباشد ناگزير به امر استقبالى بار مىشود ( مستقبل قريب يا فوريّت باشد و يا بعيد و با تراخى باشد ) ولى همهء اينها از لوازم عقلى طلب فعل از مولاى حكيم است و ربطى به مدلول وضعى فعل امر و نهى ندارد .\r\n2 - اگر زمان در مدلول امر يا نهى اخذ شده باشد لازم مىآيد امتثال ممكن نباشد و مكلّف قدرت بر اتيان متعلّق امر نداشته باشد زيرا اوّلا عمل مقيّد به فلان زمان ذهنى مىشود و امتثال آن در خارج ممكن نيست\r\nو ثانيا اگر مقيد به زمان حال باشد كه تا گفتيم اين آن ، تمام شد و رفت ، و اگر به زمان مستقبل باشد كه هرگز نخواهد آمد يا فعلا نيامده تا مقدور باشد . و تازه ساعت بعدى كه رسيد باز امر مقيّد به زمان آينده است و هرگز چنين امرى با چنين قيدى تحقّق نخواهد يافت و لذا ناگزير بايد همواره تجريد و الغاء خصوصيت شود و مرتكب مجاز شويم و داعى نداريم بر اين مطلب و با حكمت مولاى حكيم هم نمىسازد كه دائما امرش تجريد شود و حمل بر مجاز گردد .\r\nدليل دوّم : هريك از فعل ماضى و مضارع در تقسيمى به سه قسم مىشوند :\r\n1 - گاهى به حقايق مجرّده نسبت داده مىشود چه در مورد ذات مجرّد مثل اسناد وجود و تحقّق به ذات واجب الوجود يا مفارقات نوريّه مثل ثبت وجود الواجب ، تحقّق العقل الاوّل و . . . و چه در مورد صفتى از صفات ذاتيّهء واجب الوجود مثل علم اللّه ، اراد اللّه ، يعلم اللّه ، يريد اللّه و . . . و چه در مورد صفتى از صفات فعل آن هم با فرض اينكه مفعول اين فعل هم خود مجرّد باشد مثل خلق اللّه الارواح ، خلق اللّه العقول و . . . يا با فرض اينكه مفعول كلّ عالم مادّه باشد مثل خلق اللّه الاشياء او العالم و . . . كه در تمام اين موارد فعل ماضى و مضارع به كار رفته در حالى كه يقينا\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nسخن از زمان در ميان نيست و دلالت بر زمان ندارد ،\r\nزيرا وجود مجرّد كه در ظرف زمان نيست ، علم واجب الوجود كه زمانى نيست ، آفرينش و ايجاد مجرّدات كه در محدودهء زمان نيست ، آفرينش كل جهان نيز در زمان نيست زيرا زمان داخل در عالم است نه بيرون از آن ، پس در اين موارد افعالى از قبيل : ثبت ، علم ، خلق و . . . نه به دلالت وضعيّه بر زمان دلالت دارند و نه به دلالت عقلى دالّ بر زمان هستند بلكه عقلا محال است كه زمان داشته باشند .\r\n2 - و گاهى به خود زمان نسبت داده مىشوند مثل مضى الزمان ، خلق اللّه الزمان و . . . در اينجا نيز دلالت فعل ماضى بر زمان محال است و گرنه مفاد كلام اين مىشود كه خداوند زمان را در زمان آفريد يا زمان در زمان گذشته گذشت و اين معقول نيست زيرا يا اتحاد ظرف و مظروف لازم مىآيد كه محال است و يا دور و تسلسلى كه به جايى ختم نمىشود و هردو محال مىباشند .\r\n3 - و گاهى به امر يك امر زمانى يعنى فاعلى كه در محدودهء زمان و مكان اسير است و بدون ظرف زمان و مكان امكان عقلى ندارد نسبت داده مىشود مثلا ضرب زيد ، قتل بكر و . . . در اين گونه موارد زمان لازم است و ضرب كه يك كار مادّى است و از يك فاعل مادّى صادر مىشود و حتما در زمانى خواهد بود حال در رابطه با اين سه دسته چه بايد گفت ؟ احتمالاتى كه وجود دارد عبارتند از :\r\nالف : اشتراك لفظى : يعنى فعل ماضى يك بار وضع شده براى دلالت بر نسبت حدث به سوى فاعل در زمان گذشته و زمان در موضوع‌له دخيل است و يك بار وضع شده براى دلالت بر اصل نسبت مادّه و مبدء به سوى فاعل بدون زمان ، ولى اشتراك لفظى بر خلاف اصل است و دليل مىطلبد و كسى هم قائل به اشتراك لفظى نشده است .\r\nب : غلط بودن استعمال فعل ماضى در قسم اوّل و دوّم از سه مورد مذكور : اين نيز قابل‌قبول نيست زيرا اين اطلاقات در كلام معصوم آمده ، در سخنان عرب اصيل\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nآمده و بالاتر از همه در قرآن كريم استعمال شده و امكان ندارد كسى اينها را غلط بداند ، و در محاورات عرفى هم مرتّب از اين استعمالات وجود دارد .\r\nج : تجريد و الغاء خصوصيّت ، فعل ماضى براى دلالت بر زمان وضع شده ولى در موارد مذكور قيد زمان از او الغاء شده و مجازا در اصل نسبت مبدء به فاعل استعمال شده است . اين نيز دليل مىطلبد و مجازيّت بر خلاف اصل است و اگر راهى داشته باشيم كه تمام اينها حقيقت شوند نوبت به تجوّز و غيره نمىرسد .\r\nد : حقيقت اين است كه فعل ماضى براى نسبت حدث يا مادّه به فاعل وضع شده و در همه‌جا نيز در همين معنى استعمال شده است و زمان مدلول لفظى آن نيست آرى تنها در بخش اخير از سه مورد مذكور كه فعلى به فاعل زمانى مستند شده وجود زمان و لزوم آن عقلى و به حكم عقل است و ربطى به عالم الفاظ ندارد .\r\nدليل سوّم : فعل ماضى و مضارع داراى مادّه‌اى هستند ( ضرب مثلا ) و داراى هيئتى هستند ( مثل ضرب و يضرب و . . . ) و اگر دالّ بر زمان باشند يا بوسيلهء مادّه اين دلالت حاصل مىشود يا توسّط هيئت و شقّ ثالثى مطرح نيست و خوشبختانه به هيچيك بر زمان دلالت نمىكند نه بوسيلهء مادّه چون مادّه بر اصل طبيعت و ماهيّت دلالت مىكند ضمنا مادّه در اسم فاعل و مصدر هم هست پس آنها نيز بايد دالّ بر زمان باشند در حالى كه قطعا چنين نيست . و نه به وسيلهء هيئت ، چون هيئت بر اصل نسبت مادّه به سوى فاعل ( نسبت صدورى يا ايجادى يا حلولى و . . . ) دلالت دارد نه بر نسبت مادّه به سوى فاعل در زمان گذشته يا آينده پس دلالت بر زمان از كجاى فعل ماضى استفاده مىشود ؟ آرى لازم عقلى آن است . « 1 »\r\nاين دليل با اينكه در كلام بزرگانى مثل مرحوم آقا ضياء و مرحوم نائينى و مرحوم آقاى خوئى ذكر شده ولى قابل‌مناقشه است زيرا بخش عدم دلالت مادّه بر زمان مقبول است ولى بخش عدم دلالت هيئت بر زمان صرف ادّعا است مگر دليل\r\n\r\n\r\n","description":"","footnote":"\r\n( 1 ) . فوائد الاصول ج 1 ص 100 ، نهاية الافكار ج 1 ص 126 ، محاضرات ج 1 ص 233 .\r\n","page_name":" 224 ","page_number":224},
  {"content":"\r\n\r\nدوّم را ضميمه كنيم و موارد استعمال فعل را در غير زمانيّات شاهد قرار دهيم و . . . و گرنه سخن مذكور صرف ادّعا خواهد بود و جا دارد كه دانشمند نحوى بگويد : به عقيدهء ما از هيئت فعل ماضى و مضارع نسبت مادّه به سوى فاعل در زمان خاص متبادر است و در كلام مستدل اين مطلب ابطال نشد .\r\nدليل چهارم : ما افعال فراوانى داريم كه از ديدگاه نحويان فعل ماضى يا مضارع هستند ولى بر زمان دلالت ندارند . از جمله افعال مقاربه ( كاد ، كرب و . . . ) است كه ماضى هستند ولى بر زمان گذشته دلالت ندارند و لذا در خبر آنها معمولا فعل مضارع به كار مىرود . و از جمله افعال مدح و ذم مثل نعم و بئس و حبّذا كه فعل ماضى هستند ولى بر انشاء مدح و ذم دلالت دارند نه بر زمان گذشته ، و از جمله افعال استثناء مثل حاشا و خلا و عدا و . . . كه بر اصل استثناء دلالت دارند نه بر زمان و از جمله افعال تعجّب ( ما احسن زيدا ) كه بر انشاء تعجب دلالت دارد و از جمله برخى از افعال ناقصه مثل ليس و . . . و از جمله صيغ عقود و ايقاعات ،\r\nآنگاه تمام اينها را بر مجازيّت و تجريد از زمان و الغاء خصوصيت حمل كردن آسان نيست و عرف هم فرقى ميان موارد استعمال نمىبيند در نتيجه حق اين است كه زمان ماضى يا مستقبل يا حال در معناى موضوع‌له فعل ماضى و مضارع دخالتى ندارد و فعل براى اصل نسبت مادّه به سوى فاعل وضع شده است و احيانا در مواردى هم اگر زمان مطرح مىشود لازم عقلى معناى فعل است كه نحويان لازم المعنى را به جاى خود معنى گرفته‌اند و از اين قبيل خلطها در كلمات فراوان است .\r\nدر پايان مرحوم آخوند در كفايه دو مؤيّد هم براى مختار اصوليان آورده‌اند كه پس از ذكر چهار دليل مذكور ، نيازى به طرح اين مؤيّدات نيست .\r\nو امّا بحث چهارم يا فرق فعل ماضى و مضارع : گاهى از نظر لفظى و قواعد نحوى به فرق آن دو مىانديشيم ، از اين زوايه تفاوت روشن است زيرا هم هيئت ماضى با مضارع ( ضرب با يضرب ، ضربت با اضرب و . . . ) متفاوت است و هم عمده\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nاين است كه مضارع مشتمل بر حروف « انيت » است كه علامت مضارع مىباشند و در ماضى از اين چهار حرف خبرى نيست و اين جهت مبسوطا در ادبيّات عرب ذكر شده است . ولى گاهى از نظر معنوى به فرق آن دو مىنگريم : اينجا است كه دو مسلك مطرح شده :\r\n1 - مشهور نحويان همان عامل را كه ما به الاشتراك در مقابل اسماء و حروف است ( يعنى عامل دلالت بر زمان ) ما به الامتياز افعال از يكديگر مىدانند يعنى مىگويند ماضى بر زمان گذشته دلالت دارد ، فعل امر بر زمان حال حاضر دلالت دارد ، و فعل مضارع بر زمان حال و استقبال دلالت دارد و تفاوت ماضى و مضارع در دلالت هريك بر زمان خاص است .\r\n2 - مشهور اصوليان متأخّر بنا به دلايلى كه در بحث سوّم گذشت ، اين وجه الفرق نحويها را نمىپذيرند و معتقدند كه اصلا فعل بر زمان دلالت ندارد و تنها در پاره‌اى از موارد كه فعل مادّى از فاعل مادّى صادر مىشود ( مثل زدن زيد ، كشتن بكر و . . . ) زمان به عنوان ظرف فعل لازم است و اين از باب لزوم عقلى است و ربطى به عامل الفاظ و اوضاع ندارد ، و فعل ماضى يا مضارع بر نسبت مادّهء به سوى فاعلى از فاعلها دلالت دارد و براى آن وضع شده است .\r\nاينجا است كه به اصولى اشكالى مىشود كه بنابراين بايد فعل ماضى و مضارع مترادف و داراى يك معنى باشند و استعمال هركدام در جاى ديگرى صحيح باشد در حالى كه « جاء زيد غدا يا « يجيئنى زيد بالامس » و . . . غلط است ( نظير اشكالى كه به مرحوم آخوند در باب حروف وارد شد كه اگر حروف با اسماء هم‌جنس خود به يك معنى باشند بايد استعمال هريك در جاى ديگرى صحيح باشد . . . ) براى حلّ اين مشكل ، اصوليان به اين فكر افتاده‌اند كه در معناى ماضى و مضارع هركدام خصوصيّتى نهفته است كه همان خصوصيّت ، موجب فرق ميان فعل ماضى و مضارع است ولى سخن از خصوصيّت ديگر ، دو پرسش را به دنبال دارد :\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n1 - آيا اين خصوصيّت مفاد لفظى فعل ماضى و مضارع است يا مفاد عقلى ؟\r\nظاهرا مفاد لفظى است نه عقلى ، بر فرض كه لفظى باشد آيا مفاد مادّه است يا هيئت ؟ ظاهرا مفاد هيئت است ولى بر مسلك مشهور مشكله‌اى مطرح مىشود و آن اين‌كه هيئت داراى معناى حرفى است و آن خصوصيّت يك معناى اسمى و استقلالى است و لذا دلالتش مشكل پيدا مىكند ، آرى بر مسلك آخوند در معناى حرفيّه اين اشكال وارد نيست و مختار ما نيز همين است .\r\n2 - آن خصوصيّت چيست كه در مفاد فعل ماضى هست نه در مضارع ؟ يا در مفاد مضارع است نه ماضى ؟ مرحوم آخوند در كفايه « 1 » فقط به اصل وجود خصوصيّت ديگر غير از دلالت بر نسبت مادّه به فاعل ، اشاره كرده‌اند ولى تبيين نكرده‌اند كه مراد از آن خصوصيّت چيست ؟ ولى در كلام متأخّران تا چهار قول بيان شده است : 1 - غالب صاحبان حاشيه بر كفايه : « 2 » آن خصوصيّت در ماضى تحقّق و وقوع است و در مضارع ترقّب و انتظار است يعنى فعل ماضى بر تحقّق نسبت حدث به فاعل دلالت دارد و اگر فعل و فاعل مادّى و زمانى بودند و يا وصف و موصوف يا حالّ و محلّ مادّى و زمانى بودند لازمهء عقلى تحقّق آن است كه در زمان گذشته باشد چون فعل مادّى بدون زمان خاص انجام نمىشود ، و اگر فعل و فاعل غيرمادّى بودند مثل علم اللّه ، خلق اللّه الارواح و . . . بر اصل تحقّق و وجود دلالت دارد نه بر تحقّق در زمان گذشته زيرا اينها فوق زمان و مكان هستند و معقول نيست كه در زمان باشند .\r\nو فعل مضارع بر ترقّب وقوع نسبت مادّه به فاعل دلالت دارد و باز اگر وصف و موصوف يا فعل و فاعل مادّى باشد لازمهء عقلىاش آن است كه ما انتظار داشته باشيم كه در زمان خاصى واقع شود و آن زمان خاص هم زمان ماضى نخواهد بود و بلكه زمان حال يا استقبال خواهد بود .\r\n\r\n\r\n","description":"","footnote":"\r\n( 1 ) . كفاية الاصول ج 1 ص 62 .\r\n( 2 ) . حاشيه مرحوم مشكينى ، ج 1 ، ص 231 ، عناية الاصول ، ج 1 ، ص 125 و . . . .\r\n","page_name":" 227 ","page_number":227},
  {"content":"\r\n\r\nاشكالات اين قول : اوّلا اين بيان ماضى و مضارع اضافى و نسبى را شامل نمىشود ، بيان مطلب :\r\nماضى حقيقى آن است كه نسبت به زمان نطق و تكلّم ، گذشته باشد مثلا ديروز حادثه‌اى اتفاق افتاده و ما امروز به صورت فعل ماضى از آن حكايت مىكنيم و مىگوئيم : ضرب زيد بكرا .\r\nو مضارع حقيقى آن است كه نسبت به زمان نطق ، آينده باشد مثلا فردا زيد مسافرت خواهد كرد و ما الان مىگوئيم : زيد يسافر غدا ،\r\nولى ماضى اضافى آن است كه نسبت به چيز ديگر ماضى و قبل از آن است و گرنه نسبت به زمان نطق و متكلّم ماضى نيست مثل زيد يسافر بعد شهر و قد اوصى بماله قبله كه وصيّت كردن پس از اين حاصل خواهد شد ولى نسبت به مسافرت زيد ، جلوتر است لذا به صورت ماضى مىگوئيم : « اوصى »\r\nو مضارع اضافى آن است كه نسبت به چيز ديگر آينده است و گرنه نسبت به حال نطق مستقبل نيست مثل « جاء زيد قبل اسبوع و هو يفرح او يبكى بعده » كه پايكوبى كردن يا اشك ريختن قبل از حال خبر دادن ما است ولى نسبت به آمدن بعد است لذا به صورت مضارع آمده ،\r\nآنگاه اگر مفاد ماضى ، تحقّق و مفاد مضارع ، ترقّب باشد لازم مىآيد در موارد ماضى و مضارع اضافى يا اصل اطلاق غلط باشد كه چنين نيست و يا از معنا و خصوصيت مذكور تجريد شود كه اين نيز مؤنة و دليل مىطلبد پس قول مذكور مادّه نقض دارد ،\r\nو ثانيا گاهى از خود مادّهء تحقّق و ترقّب ، ماضى و مضارع ساخته و ريخته مىشود مثلا مىگوئيم : تحقّق الامر الفلانى يا اترقّب ان يعلم زيد و . . . و اگر ترقب و تحقّق داخل در معناى ماضى و مضارع باشد لازم مىآيد معناى دو جملهء مذكور مضحك و واهى شود يعنى انّى اترقّب ترقب علم زيد ، يا تحقّق تحقّق الامر\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nالكذائى .\r\nو ثالثا بر مسلك مشهور مفاد هيئت يك معناى حرفى است در حالى كه تحقّق و ترقّب دو معناى اسمى و استقلالى مىباشند و امكان ندارد كه مفاد هيئت ماضى و مضارع باشند .\r\n2 - برخى سخن از نسبت تحققيّه و ترقبيّه به ميان آورده و گفته‌اند : فعل ماضى بر نسبت تحقّقى دلالت دارد و فعل مضارع بر نسبت ترقّبى دلالت دارد آن هم نسبت تحقّقى و ترقبىاى كه شأنى باشد يعنى مدلول مضارع نسبتى است كه قابليّت دارد كه ترقّب انتظار بر آن وارد شود و از شأنش تعلّق ترقّب است . و مدلول ماضى نسبتى است كه شأنيّت دارد كه تحقّق داشته باشد نه اينكه تحقّق و ترقّب فعلى باشد . « 1 »\r\nاشكال اين قول اين است كه اوّلا شأنى بودن خلاف ظاهر است و ثانيا در مضارع اضافى شأنيّت ترقّب هم نيست چون مربوط به گذشته است آرى اگر در آيندهء بود ترقّب در آن مىآمد ولى اين محال است . مگر مراد از شأنى ، تعليقى باشد كه اين هم دليل مىطلبد .\r\n3 - برخى آن خصوصيت را عبارت از سبق و لحوق دانسته‌اند و گفته‌اند : خود سبق و لحوق متقوّم به زمان نيستند ( در فلسفه نه قسم تقدم و تأخّر يا سبق و لحوق بيان شده است ) « 2 » و شاهدش اينكه در موردى صدق مىكنند كه زمان‌بردار نيست ( مثل سبق و لحوق در علّت و معلول مجرّد ) و مثل خود زمان كه مىگوئيم : « الزمان السابق و اللاحق » و ماضى بر خصوصيت سبق نسبت مادّه به فاعل به لحاظ زمان نطق دلالت دارد و مضارع بر خصوصيت لحوق و تأخر آن نسبت دلالت دارد و اگر در موردى فعلى مادّى به فاعل زمانى مستند شد بالملازمه سخن از زمان ماضى و\r\n\r\n\r\n","description":"","footnote":"\r\n( 1 ) . منتقى الاصول ج 1 ص 337 به نقل از بعض .\r\n( 2 ) . نهاية الحكمه مرحله دهم فصل اوّل ص 224 - 226 .\r\n","page_name":" 229 ","page_number":229},
  {"content":"\r\n\r\nمستقبل يا حال مطرح مىشود . « 1 »\r\nاشكالات اين قول آن است كه : همان سه اشكال قول اوّل در اينجا هم جارى و سارى است .\r\n4 - مرحوم آقائى خوئى آن خصوصيت را در ماضى عبارت از « قصد حكايت از تحقق مادّه به قيد بودن تحقّق قبل از زمان نطق » مىداند ( كه تقيّد ، جزء ولى خود قيد زمان قبل ، خارج از معنى است ) و در مضارع عبارت از « قصد حكايت از تحقّق مادّه به قيد بودنش در زمان حال يا استقبال » مىداند و تفاوت در قيد قصد حكايت از تحقّق است . « 2 »\r\nاشكال اين سخن آن است كه اوّلا در ماضى و مضارع اضافى ناتمام است چون قبل از زمان نطق در ماضى اضافى و بعد از آن در مضارع اضافى نيست به بيانى كه در اشكال قول اوّل گذشت و ثانيا بحث ما در مدلول وضعى است كه تصورى است و قصد حكايت مدلول تصديقى است و از بحث خارج مىباشد .\r\n5 - به نظر مىآيد ما ملاك را حال نطق و تكلّم نگيريم بلكه حال اسناد و نسبت را در نظر بگيريم ( حال اسناد و نسبت اعم از حال نطق و تكلم است زيرا ممكن است حال اسناد به لحاظ همين حال نطق باشد يا به لحاظ گذشته باشد يا به لحاظ آينده باشد و مبسوطا در باب مشتقّ خواهد آمد . ) اگر به لحاظ حال اسناد و نسبت شد هم نسبت به ماضى حقيقى و هم ماضى اضافى شامل مىشود و هكذا نسبت به مضارع حقيقى و اضافى ، و آن خصوصيت را نسبت تحقّقى يا ترقّبى مىگيريم و فعلى هم مىگيريم نه شأنى يا تعليقى و به لحاظ حال اسناد و نسبت ، در ماضى هميشه اين نسبت تحقّقى هست و در مضارع همه‌جا اين نسبت ترقّبى هست ، البته براى مصاديق نسبتها وضع نشده‌اند و دلالت بر مصاديق ندارند تا وضع عام و موضوع‌له خاص باشد و بعدا در مبحث پنجم خواهد آمد .\r\n\r\n\r\n","description":"","footnote":"\r\n( 1 ) . منتقى الاصول ج 1 ص 337 - 338 .\r\n( 2 ) . محاضرات ج 1 ص 231 .\r\n","page_name":" 230 ","page_number":230},
  {"content":"\r\n\r\nبحث پنجم : آيا هيئت ماضى و مضارع داراى وضع نوعى است يا شخصى ؟\r\nوضع شخصى اين بود كه واضع در هنگام وضع ، لفظ موضوع را بنفسه و بشخصه تصوّر كند مثل اعلام شخصيّه ، اسماء اجناس ، حروف و موادّ مشتقّات ، وضع نوعى اين بود كه واضع لفظ را بوجهه و عنوانه تصوّر كند مثل عنوان كلّى هيئت فاعل يا مفعول كه اين را لحاظ كرده و گفته : هرآنچه را كه بر وزن فاعل باشد براى دلالت بر تلبّس ذات به وصف قرار دادم و . . . و خصوص عنوان ضارب يا كاتب و . . . را لحاظ نكرده است .\r\nروى اين اصل مادّهء فعل ماضى و مضارع وضع شخصى دارند ولى در هيئت آنها از دو زاويه مىتوان نگريست : اگر هيئت فعل را در مقابل هيئت يفعل و فاعل و افعل و . . . در نظر بگيريم از اين زاويه وضع شخصى دارد و بر خصوصيت تحقّق يا سبق يا نسبت تحقّقى و . . . دلالت دارد و هكذا هيئت يفعل در مقابل ساير هيئات ولى اگر هيئت فعل را در برابر خصوص ضرب ، نصر ، قتل و . . . در نظر بگيريم به اين اعتبار وضع نوعى دارد يعنى واضع نيامده خصوص هيئت ضرب و نصر و . . . را جدا جدا وضع كند بلكه عنوان كلّى را لحاظ كرده و گفته : هرآنچه بر وزن فعل باشد براى دلالت بر تحقّق نسبت قرار دادم . و چون همين زاويه مدّنظر است پس تحقيق آن است كه هيئت فعل ماضى و مضارع داراى وضع نوعى مىباشد .\r\nبحث ششم : قبلا وضع را به لحاظ موضوع‌له به چهار قسم تقسيم كرديم : ( 1 .\r\nوضع و موضوع‌له هردو خاص باشند 2 . هردو عام باشند 3 . وضع عام و موضوع‌له خاص باشد 4 . به عكس سوّم . ) حال هيئت ماضى و مضارع از اين نظر داخل در كدام قسم مىباشند ؟ به‌طور كلّى دو مسلك در اين باب مطرح است :\r\n1 - مشهور برآنند كه هيئات مانند حروفند و وضعشان عام و موضوع‌له خاص است و همانطورى كه واضع مفهوم كلّى نسبت ابتدائى را تصور مىكرد و لفظ من را براى مصاديق نسبت ابتدائى وضع مىكرد هكذا مفهوم كلّى تحقّق يا سبق يا نسبت\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nتحقّقيه را لحاظ مىكند و فعل ماضى را براى مصاديق آن قرار مىدهد كه در خارج لحظه‌به‌لحظه اين مصاديق تحقّق مىيابند و هكذا در مورد مضارع .\r\n2 - عدّه‌اى مثل مرحوم آخوند برآنند كه هيئت ماضى و مضارع وضع و موضوع له‌شان عام است و واضع مفهوم كلّى تحقّق را لحاظ كرده و فعل ماضى را براى همان قرار داده است و اين كلّى بر همه مصاديق خود منطبق مىشود . و دلايل طرفين و نقد و ايرادها همان است كه در بيان معناى حرفى گذشت و عقيدهء ما همين قول دوّم است به بيانى كه مبسوطا در باب حروف آورديم و مفهوم كلّى را در باب هيئت همين نسبت تحقّقى يا ترقّبى مىدانيم .\r\nدر پايان بجا بود به دنبال بحث از هيئت ماضى و مضارع ، پيرامون هيئت اسم فاعل و مفعول و نيز هيئت فعل امر و فعل نهى بحث كنيم تا هيئت مفردات كامل گردد ولى از آنجا كه در باب اوامر و نواهى و در باب مشتقّ در اين رابطه مفصّل بحث خواهيم كرد لذا از ورود در اين مباحث خوددارى مىكنيم .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\nهيئت مركّبات :\r\nپس از فراغ از بحث هيئت مفردات ، نوبت به بحث از هيئت مركّبات مىرسد ، در اين بخش دو بحث مطرح است : يكى پيرامون هيئت مركّبات ناقصه از قبيل صفت و موصوف ، مضاف و مضاف اليه و . . . است كه چون در علوم ادبيّات عرب مستوفى بحث شده اصوليان از طرح آن خوددارى كرده‌اند و ديگرى درباره هيئت مركّبات تامّه ( مركّباتى كه يصحّ السكوت عليها ) است و عمده در اين مرتبه ، بحث انشاء و اخبار يا جملهء انشائيّه و خبريّه است ولى قبل از آن مبحث كوتاهى را كه مرحوم آخوند در امر ششم از امور مقدّمه آورده « 1 » ، مطرح مىكنيم : در جملات تركيبيّه مثل زيد قائم سه نوع وضع متصوّر است :\r\n1 - وضع مفردات و موادّ يا اجزاء مادّى جمله كه عبارتند از كلمهء زيد و كلمهء قائم كه خود مادّه‌اى دارد ( قيام ) و هيئتى دارد ( اسم فاعل ) و به هركدام وضعى دارد . اين نوع از وضع در جمله‌هاى تركيبيّه حتمى و جزمى است و جاى كمترين بحث نيست .\r\n2 - وضع هيئت تركيبيّه يا جزء صورى جمله كه با چينشن خاصى و اعرابهاى مخصوصى كنار هم قرار گرفته‌اند و جملهء واحدى را تشكيل داده‌اند و مفردات پراكنده شكل كلام واحد را پيدا كرده است . به اين لحاظ هم حتما جملهء تركيبيّه داراى وضع خاص است و آن عبارتست از ثبوت شيئى لشيئى يا سلب شيئى عن شيئى و . . . احيانا اگر ادات تاكيد بر آن افزوده شود ( انّ زيدا قائم ) مفيد تأكيد ثبوت است و اگر ادوات حصر افزوده شود مفيد حصر است و اگر جملهء اسميّه باشد بر دوام و استمرار دلالت مىكند و . . .\r\n3 - وضع كلّ جملهء تركيبيّه و مجموع من حيث المجموع « يعنى علاوه بر وضع\r\n\r\n\r\n","description":"","footnote":"\r\n( 1 ) . كفاية الاصول ج 1 ص 24 .\r\n","page_name":" 233 ","page_number":233},
  {"content":"\r\n\r\nاجزاء مادّى و اجزاء صورى ، كلّ مواد و هيئت تركيبى روى هم يك وضع جداگانه‌اى داشته باشند » اين قسم محلّ نزاع است . البته قائل مشخّصى ندارد ولى در برخى از كتب اصولى « 1 » از قول اين مالك به بعضى از نحويان نسبت داده شده كه يك وضع ثالثى براى مجموع مركّب قائلند . امّا از سوى مشهور اصوليان و نحويان اين مطلب ابطال شده و مرحوم آخوند در كفايه دو دليل بر ردّ وضع ثالث آورده‌اند و ما دليل سوّمى را مىافزائيم :\r\n1 - حكمت وضع افادهء مقاصد است و با وضع اوّل و دوّم مطلوب از جملهء تركيبيّه حاصل مىشود و نيازى به وضع جداگانه نيست و به ديگر سخن : يا وضع ثالث بىحكمت و بيهوده است كه از عاقل صادر نمىشود تا چه رسد به حكيم و يا آن هم غرضى دارد ، آن غرض يا افاده همان مطلبى است كه از هيئت جمله فهميده مىشد كه تحصيل حاصل است . و هو محال ، و يا افادهء معناى ديگرى است كه وجدانا منتفى است و معناى ديگرى از كلام فهميده نمىشود .\r\n2 - اگر مجموع مركب داراى وضع جداگانه باشد از دو حال خارج نيست يا براى معناى ديگرى وضع شده كه وجدانا منتفى است و يا براى همان معنايى است كه از موادّ هيئت تركيبيّه دانسته مىشد در اين صورت لازم مىآيد كه از شنيدن زيد قائم دو بار معناى جمله به ذهن منتقل شود زيرا دو وضع و دو دالّ و دو دلالت است و چون يك مدلول بيشتر نيست پس بايد دو بار به ذهن آيد در حالى كه وجدانا چنين نيست و هيچ‌كس از شنيدن جمله دو بار به معنى منتقل نمىشود . پس معناى دوّمى و وضع جداگانه‌اى در بين نيست .\r\n3 - اصولا مركب و مجموع و كل غير از اجزاء چيز ديگرى نيست و وجود منحازى ندارد بلكه كلّ همان اجزاء است بتمامها و اگر وجود جدائى ندارد پس وضع جدا هم ندارد و از باب سالبه به انتفاء موضوع است نه اينكه موضوع دارد\r\n\r\n\r\n","description":"","footnote":"\r\n( 1 ) . محاضرات ج 1 ص 111 و مناهج الوصول ج 1 ص 118 .\r\n","page_name":" 234 ","page_number":234},
  {"content":"\r\n\r\nولى نيازى به وضع جداگانه نيست .\r\nدر نتيجه حق اين است كه مركبات وضع ثالثى ندارد و شايد كسى هم كه تفوّه به اين مطلب كرده يا كلامش موهم اين مطلب است ، تعبيرش ناقص و نارسا باشد و منظورش همان مفاد هيئت است ولى تعبير به مجموع مركّب و كل جمله نموده است . كه اگر اين باشد نزاع لفظى خواهد بود .\r\nدر پايان وضع هيئات تركيبيّه از نوع وضع نوعى است يعنى هيئت تركيبيّه بين مبتدا و خبر يا موضوع‌له و محمول يا قضيّه را لحاظ كرده و آن را براى دلالت بر ثبوت شيئى قرار داده است در ضمن هرمادّه‌اى كه باشد ( زيد قائم يا بكر جالس يا خالد كاتب و . . . )\r\nو از اقسام اربعه نيز يا وضع عام و موضوع‌له خاص است كه مسلك مشهور در باب هيئات همين است و براى نسبت ثبوتيه يا سلبيّه يا اتصاليّه و . . . مىدانند و يا وضع عام و موضوع‌له عام است كه مسلك مرحوم آخوند است و مختار ما نيز همين بود امّا نه براى ثبوت يا سلب بلكه براى نسبت ثبوتيه و سلبيّه كه مفهوم كلّى نسبت كذائى را لحاظ كرده و هيئت مركب را براى همان قرار داده است .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nاخبار و انشاء\r\nپيرامون اخبار و انشاء يا جملهء خبريّه و انشائيّه و حقيقت خبر دادن و انشاء كردن ، در كلام اصوليان بحثهاى گسترده‌اى مطرح شده كه عمدتا به باب انشاء مربوط مىشود و ما ترجيح مىدهيم آن مباحث را در باب اوامر به مناسبت عنوان كنيم ( خود عالمان اصول نيز عدّه‌اى چنين كرده‌اند ، گرچه تعدادى هم در همين مباحث وضع ، آن مطالب را آورده‌اند . ) به‌هرحال غرض ما از اشاره به اين مطلب آن است كه عبارت مرحوم آخوند در كفايه روشن شود و منشأ آن بحثها نيز همين كلام آخوند رحمه اللّه مىباشد .\r\nايشان پس از بحثهاى مفصل دربارهء معناى حرفى به اين نتيجه رسيدند كه حروف و اسماء هم‌جنس ( مثل من و الابتداء ، الى و الانتهاء ، على و الاستعلاء ، فى و الظرفيّة ، و . . . ) از نظر اصل معنى و موضوع‌له هيچ فرقى ندارند ، وضع در هردو عام است ، موضوع‌له در هردو عام است ، مستعمل فيه در هردو عام است ، هردو براى يك معنى وضع شده‌اند . و تفاوت در اين است كه اسم براى همان معنى وضع شده و در همان معنى استعمال مىشود ( مثلا ابتدائيّت ) ولى هنگامى حق داريم از كلمهء « الابتداء » استفاده كنيم كه آن معنى به نحو مستقل ملاحظه شود ، و حرف نيز براى همان مفهوم كلّى ( ابتدائيّت ) وضع شده ولى وقتى مجازيم از كلمهء « من » استفاده كنيم كه آن معنى به نحو غيرمستقل و آلتى براى غير ملاحظه شود پس فرق ، مربوط به لحاظ استعمالى و غرض مستعمل و مقام استعمال است كه مبسوطا بيان شد . به دنبال اين مطلب فرموده‌اند :\r\nثمّ لا يبعدان يكون الاختلاف فى الخبر و الانشاء ايضا كذلك ، فيكون الخبر موضوعا ليستعمل فى حكاية ثبوت معناه فى موطنه و الانشاء ليستعمل فى قصد\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nتحقّقه و ثبوته و ان اتّفقا فى ما استعملا فيه ، فتأمّل . « 1 »\r\nيعنى بعيد نيست كه باب اخبار و انشاء نيز مثل باب حرف و اسم باشد و همان گونه كه استقلالى بودن و آلى بودن در معناى اسم و حرف داخل نبود ، همين‌گونه اخبار و انشاء نيز در معناى جمله خبريّه و انشائيّه داخل نباشد و خبر و انشاء هر كدام كه باشند در معنى و مفهوم واحدى استعمال شده‌اند ( نسبت مادّه يا مبدء به سوى فاعل ) و اخبار و انشاء بودن مربوط به مقام استعمال و از شؤون استعمال و وابسته به غرض مستعمل و مقصد متكلّم است .\r\nاگر متكلّم در مقام حكايت از معناى جمله در ظرف خودش باشد و به قصد حكايت از واقع و خارج جمله را به كار برد خبريّه خواهد بود و اگر در مقام ايجاد نسبت با همين كلام باشد و به قصد تحقّق مضمون با همين كلام ، آن را به كار برد نامش انشائيّه خواهد بود . و گرنه ذاتا نه خبرى است و نه انشائى و فقط براى نسبت مبدأ به فاعل وضع شده و در همان استعمال مىشود و خبرى يا انشائى بودن ، تابع قصد و غرض متكلّم است .\r\n( ضمنا همان احتمالاتى كه قبلا در كلمهء « ليراد منه معناه غير مستقّل و ليستعمل فى ما وضع له اذا لوحظ مستقّلا . . . » در باب حروف و اسماء ، ذكر كرديم و مراد مرحوم آخوند را روشن ساختيم ، همان سخنان در باب خبر و انشاء نيز مىآيد و منظور آخوند از « ليستعمل فى حكاية . . . و ليستعمل فى قصد تحقّقه . . . را روشن مىسازد و نيازى به اعاده نيست . ) اينك توضيح كلام مرحوم آخوند : جمله در تقسيمى سه دسته مىشود :\r\n1 - جمله‌هاى خبريّهء محضه : جملاتى كه صددرصد خبرى هستند و تنها قابليّت دارند كه با آنها از واقعيّتى حكايت و اخبار شود و در اين مقام به كار برده شوند و هرگز به درد مقام انشاء و ايجاد نمىخورند ( مثل زيد قائم ، ضرب زيد ، باع\r\n\r\n\r\n","description":"","footnote":"\r\n( 1 ) . كفاية الاصول ج 1 ص 16 .\r\n","page_name":" 237 ","page_number":237},
  {"content":"\r\n\r\nخالد و . . . يا يضرب زيد ، يسافر زيد و . . . ) اينها بالمطابقه بر ثبوت چيزى براى چيز ديگر يا نسبت مبدئى به فاعلى دلالت مىكنند و اگر در مورد ماديّات به كار روند ( همانند مثالهاى مذكور ) به حكم عقل و ملازمهء عقلى بر زمان گذشته يا آينده نيز دلالت مىكنند و گرنه قبلا به اثبات رسيد كه زمان جزء معناى افعال نيست .\r\n2 - جمله‌هاى انشائيّه محضه : جملاتى كه صددرصد انشائى هستند و فقط به درد مقام انشاء و ايجاد مىخورند و هرگز قابليّت خبر دادن و حكايت كردن را ندارند مانند فعل امر و نهى از قبيل اضرب ، قم ، صلّ و . . . اين دو دسته جملات از محور بحث و نزاع خارجند .\r\n3 - جملاتى كه داراى هردو جنبه هستند يعنى هم قابليّت دارند كه در مقام اخبار استعمال شوند . هم به درد مقام انشاء مىخورند و متكلم مىتواند در مقام انشاء « و ايجاد المعنى باللفظ » از آنها استفاده كند . مانند كليّهء صيغ عقود و ايقاعات و جملاتى كه در مقام دعا يا نفرين به كار مىرود ، و جمله‌هاى خبريّه‌اى كه در مقام انشاء هم به كار مىروند ، توضيح اين مثالها :\r\nمتكلّمى كه صيغهء « بعت » را به زبان مىآورد گاهى غرضش آن است كه بدين وسيله از يك كارى كه در گذشته انجام شده يا در شرف انجام است و مستقبل محقّق الوقوع است ، خبر دهد يعنى مىگويد : منزل را يك ماه قبل فروختم . و گاهى قصدش اين است كه با همين لفظ و صيغه ، انشاء بيع و تمليك كند و گرنه قبلا كارى انجام نشده و بعدا نيز كارى انجام نمىدهد . و هكذا صيغهء انكحت ، آجرت ، اعتقت ، طلّقت و . . .\r\nيا فردى كه به ديگرى مىگويد : « هداك اللّه » ، و « فقّك اللّه و . . . » گاهى در مقام اخبار است و مىخواهد نعمتهائى را كه خدا به طرف داده بازگو مىكند و به قصد اخبار مىگويد : فلانى خداوند تو را هدايت كرده ، توفيقات الهى شامل حال تو شده و . . . و گاهى در مقام انشاء و دعا است و مىخواهد با اين جمله در حق طرف دعا\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nكند و گويا چنين گفته : « اللهمّ وفّقه ، اللهمّ اهده و . . . »\r\nيا شارع مقدّس وقتى مىگويد : « يعيد صلوته ، يفعل كذا و . . . » گاهى در مقام اين است كه از آينده خبر دهد كه فلانى چنين و چنان خواهد كرد و خيلى وقتها منظورش آن است كه بايد نمازش را اعاده كند بايد فلان كار را بكند و گويا فرموده :\r\n« اعد صلوتك ، افعل كذا و . . . »\r\nنظير امور تكوينى كه گاهى تكوينا چيزى را ايجاد و انشاء و خلق مىكند و گاهى از آنچه آفريده و ايجاد كرده است پرده برمىدارد و رازى را برملا مىكند .\r\nحال محور بحث اين است كه آيا در اين گونه جملات اخباريّت و انشائيّت داخل در معنى و موضوع‌له يا مستعمل فيه است ؟ يا خارج از موضوع‌له و مستعمل فيه و مربوط به مقام استعمال است ؟ به‌طور خلاصه دو نظريّه در اين رابطه مطرح است :\r\n1 - آنچه از مشهور نحويان و اصوليان تا زمان مرحوم آخوند به ما رسيده و آن را به صورت مسلّم و لا ريب فيه گرفته‌اند ( و ارسلوه ارسال المسلمات ) و برخى از متأخّرين نيز آن را اختيار كرده‌اند ( مثل مرحوم امام در برخى از تقريرات « 1 » صاحب عناية الاصول « 2 » و . . . ) اين است كه : اخبار و انشاء بودن داخل در معناى جملهء خبريّه و انشائيّه است ، و جمله‌هاى مذكور ( بعت ، ايّدك اللّه ، يعيد و . . . ) گاهى در اخبار و حكايت استعمال مىشوند و گاهى در انشاء و ايجاد ، و جملهء خبريّه آن است كه بر اخبار و حكايت دلالت كند ، جمله انشائيّه هم آن است كه بر انشاء و ايجاد دلالت كند و قوام خبريّه بودن به اخبار و حكايت است چه اينكه قوام انشائيّه هم به ايجاد و انشاء است و تفاوت آن دو ذاتى و ماهوى و در اصل معنى و مستعمل فيه است ، بعت در مقام اخبار ، حقيقتا با بعت در مقام انشاء متفاوت است نه اينكه فرق آن دو اعتبارى و وابسته به اراده و قصد متكلم باشد .\r\n\r\n\r\n","description":"","footnote":"\r\n( 1 ) . جواهر الاصول ج 1 ص 154 .\r\n( 2 ) . عناية الاصول ج 1 ص 27 - 28 .\r\n","page_name":" 239 ","page_number":239},
  {"content":"\r\n\r\nآنگاه خود مشهور بحثى دارند كه آيا استعمال صيغهء بعت ( مثلا ) در اخبار و انشاء هردو به نحو حقيقت است ؟ يا هردو به نحو مجاز است ؟ يا يكى حقيقت و ديگرى مجاز است ؟\r\nعدّه‌اى هردو را حقيقت مىدانند و طرفدار اشتراك لفظى هستند و مىگويند :\r\nهيچ مانعى ندارد كه لفظ بعت داراى دو معناى متضّاد باشد يك بار براى دلالت بر اخبار از نسبت مبدء به فاعل و حكايت اين نسبت وضع شده باشد و بار ديگر براى انشاء و ايجاد اين نسبت وضع شده باشد .\r\nو عدّه‌اى طرفدار حقيقت و مجاز هستند و مىگويند : از آنجا كه اين جملات فعل ماضى يا مضارع مىباشند ، بالطبع با مقام اخبار تناسب دارند و اصل در آنها اخبار است نه انشاء و لذا دلالت آنها بر انشاء و استعمالشان در ايجاد مجاز مىباشد و تنها در اخبار حقيقت هستند .\r\nو برخى نيز هردو احتمال را داده‌اند كه اشتراك لفظى يا حقيقت و مجاز باشد .\r\nو به نظر مىرسد كه اگر رأى مشهور را انتخاب كرديم همين احتمال قوى باشد زيرا ترجيح حقيقت و مجاز به حكم اينكه مجاز شايع و كثير است يا ترجيح اشتراك لفظى به حكم اينكه مجاز خلاف اصل است استحساناتى بيش نيست و در جاى خود بىارزش بودن اين ترجيحات و استحسانات به اثبات رسيده است و لذا هردو محتمل است .\r\n2 - ولى مرحوم آخوند و پيروان او ( مرحوم ميرزائى نائينى « 1 » مرحوم آقاى بروجردى « 2 » مرحوم محقّق اصفهانى « 3 » و . . . ) معتقدند كه اخباريّت و انشائيّت نه جزء موضوع‌له است و نه جزء مستعمل فيه ، آنچه كه لفظ بعت ( مثلا ) براى آن وضع شده اصل نسبت مبدء به فاعل است ( بعت يعنى فروختم من ، كه فروختن را به متكلم و فاعل اسناد مىدهد ) و آنچه كه مستعمل فيه اين لفظ مىباشد نيز اصل\r\n\r\n\r\n","description":"","footnote":"\r\n( 1 ) . فوائد الاصول ج 1 ص 45 - 46 .\r\n( 2 ) . نهاية الاصول ج 1 ص 27 .\r\n( 3 ) . نهاية الدراية ج 1 ص 62 .\r\n","page_name":" 240 ","page_number":240},
  {"content":"\r\n\r\nنسبت مبدء به فاعل است و هميشه در همين معنى به كار مىرود و تفاوت ماهوى و معنوى و حقيقى ميان بعت در مقام اخبار با بعت در مقام انشاء نيست .\r\nآرى تفاوت مربوط به مقام استعمال و از شؤون آن است به اين معنى كه اگر قصد متكلّم از بعت و استعمال آن در نسبت مذكور ، حكايت حال ماضى باشد و در مقام اين است كه بدين‌وسيله از گذشته و عمل انجام‌شده‌اى خبر دهد نامش جملهء خبريّه خواهد بود . و اگر قصدش اين است كه با همين « بعت » گفتن ايجاد نسبت كند نامش انشائيّه خواهد بود پس خبريّه يا انشائيّه بودن اين جمله اعتبارى و فرضى و تابع اراده و قصد متكلم است نه اينكه حقيقى و نفسى و واقعى باشد .\r\nضمنا در عبارت مرحوم آخوند مسامحه‌اى رخ داده زيرا فرمودند : فيكون الخبر موضوعا ليستعمل فى حكاية . . . و الانشاء ليستعمل فى قصد . . . و ظاهرش اين است كه خبر در خود حكايت استعمال مىشود و مستعمل فيه در خبر همان حكايت است و انشاء در قصد ثبوت استعمال مىشود . در حالى كه اگر اين باشد بايد مستعمل فيه در باب خبر غير از باب انشاء باشد و اين با مراد آخوند رحمه اللّه منافات دارد . و لذا مرادشان اين است كه : « الخبر موضوع ليستعمل فى مقام حكاية ثبوت . . . » و « الانشاء ليستعمل فى مقام قصد تحقّقه . . . » و شاهد مطلب ذيل عبارت آخوند است كه مىفرمايد : « و ان اتّفقا فى ما استعملا فيه » يعنى مستعمل فيه در هردو يكى است و فرقى ندارند و به طريق اولى موضوع‌له نيز يكى خواهد بود . )\r\nبه عقيدهء ما اگر اخباريّت و انشائيّت دو امر ارادى و قصدى باشند ( اخبار يعنى قصد حكايت داشتن ، انشاء يعنى قصد ايجاد داشتن ) حق با مرحوم آخوند است كه اينها داخل در موضوع‌له و مستعمل فيه نيستند و بلكه محال است كه دخيل باشند زيرا قصد و لحاظ و ارادهء معنى داخل در معنى نيست و همانگونه كه لحاظ يا قصد آليّت و استقلاليّت در معناى حرف و اسم داخل نبود و محال بود كه داخل شود ( و گرنه لازم مىآمد قضايا ذهنيّه باشند ، امتثال در خارج ممكن نباشد و . . . ) همين گونه قصد و ارادهء حكايت و ايجاد هم داخل در معناى « بعت » نيست و محال است\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nكه داخل باشد ( به همان دلائل ) .\r\nآنگاه اشكالى هم به مرحوم آخوند داريم كه اگر چنين است چرا به صورت « لا يبعد » گفتيد بعيد نيست اخباريّت و انشائيّت خارج باشند ؟ بلكه بايد به ضرس قاطع مىگفتيد اينها خارجند ( ظاهر لا يبعد اين است كه دخول هم ممكن است ولى بعيد نيست كه خارج باشند . در حالى كه بر فرض مذكور دخول ممكن نيست و از محالات است . ) و شايد كلمهء « فتأمّل » در پايان اشاره به همين اشكال باشد كه خود مرحوم آخوند رحمه اللّه به آن توجّه و التفات داشته‌اند .\r\nو اگر اخبار و انشاء بودن ربطى به قصد و اراده نداشته باشد بلكه اخبار يعنى اصل حكايت از گذشته يا آينده و انشاء يعنى اصل ايجاد نه قصد حكايت يا قصد ايجاد ، در اين صورت سخن مشهور را مىتوان پذيرفت كه حكايت كردن يا ايجاد نمودن داخل در معنى باشد و جمله خبريه آن است كه بر حكايت نسبت دلالت كند و انشائيه آن است كه بر ايجاد نسبت دلالت كند و شايد امر به تأمّل در كلام آخوند اشاره به اين باشد كه باب اخبار و انشاء با باب حرف و اسم فرق دارد ، در باب اسم و حرف لحاظ آلى و استقلالى داخل در معنى نشد و محال بود كه داخل شود ولى در باب خبر و انشاء ، حكايت و ايجاد مىتواند داخل در معنى باشد و محذورى ندارد .\r\nتحليل اخبار و انشاء اين نتيجه را مىدهد كه حق با مرحوم آخوند و اتباع او است زيرا اخبار يعنى خبر دادن ، انشاء يعنى ايجاد كردن ، و دقّت در خود اين تعبيرات ما را هدايت مىكند به قصد و اراده ، خبر مىدهم يعنى قصد حكايت دارم و مىخواهم از واقعيّتى حكايت كنم ، انشاء مىكنم يعنى قصد دارم با همين كلام مطلبى را ايجاد كنم . بنابراين اخباريّت و انشائيّت در گرو قصد متكلّم و از شؤون استعمال و مربوط به قصد مستعمل است و داخل در معنى نيست و اصل عدم اشتراك لفظى و عدم تعدّد معناى موضوع‌له و مستعمل فيه نيز مؤيّد اين مطلب است كه « بعت » يك معنى و مستعمل فيه بيشتر ندارد .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n\r\nثمرهء عملى بحث از معناى حرفى\r\nدر پايان مباحث وضع حروف و هيئات و ملحقات آنها ، ثمرهء اين بحثها را عنوان مىكنند ، اگر كسى بپرسد : طرح مطلبى به عنوان مقدّمهء مباحث الفاظ و ظهورات ، بايد داراى فايده باشد و مشكلى از مشاكل آن باب را حلّ كند ، بر اين اساس بحثهاى وسيعى كه پيرامون وضع حروف و هيئات داشتيم كدام گره از گرههاى آن باب را مىگشايد ؟ و چه ثمره‌اى دارد ؟ در پاسخ مىگوئيم : در كلّ علم اصول دو ثمره براى اين بحث ذكر شده است كه پيش از بيان آن دو ، سه مطلب را بيان مىكنيم :\r\n1 - منظور از معانى حرفيّه ، خصوص معانى حروف از قبيل من ، الى ، على و . . .\r\nنيست بلكه هركلمه‌اى كه داراى معناى غيرمستقل باشد و بر نسبت دلالت كند ( چه حرفى از حروف باشد مثل من كه بر نسبت ابتدائيّه دلالت مىكند و الى كه بر نسبت انتهائيّه دلالت مىكند و . . . و چه هيئتى از هيئات باشد مثل هيئت ماضى كه بر نسبت مبدء به سوى فاعل دلالت دارد و هيئت فعل امر كه بر نسبت طلبيّهء دلالت مىكند و . . . و هكذا هيئت جمله‌هاى تركيبيّه كه بر ثبوت چيزى براى چيز ديگر دلالت مىكنند . ) داخل در عنوان معناى حرفى است .\r\n2 - سابقا در بيان معناى حروف چند بحث مطرح شد كه بيان ثمره بر آنها مبتنى است :\r\nالف : به عقيدهء مشهور حروف وضعشان عام و موضوع‌له آنها خاص بود ، مثلا واضع در هنگام وضع ، مفهوم كلّى النسبة الابتدائيّه را لحاظ كرده ولى لفظ من را براى خود اين كلّى قرار نداده بلكه براى مصاديق آن يعنى نسبتهاى ابتدائيّهء جزئيّه قرار داده است . ولى به عقيدهء مرحوم آخوند وضع و موضوع‌له هردو در باب حروف عام بودند يعنى لفظ من براى خود عنوان كلّى وضع شده بود ، و اين بحث\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمبسوطا گذشت .\r\nب : معناى حروف ، آلى و غيرمستقل بود و معناى اسماء ، مستقل بود ولى باز به عقيدهء مشهور آليّت و استقلالى بودن داخل در معناى حروف و اسماء بود و تفاوت ذاتى و ماهوى و جوهرى داشتند . و به عقيدهء مرحوم آخوند آليّت و استقلاليّت خارج از موضوع‌له و مستعمل فيه و مربوط به مقام استعمال بود يعنى مستعمل بايد معناى ابتدائيّت را آلى لحاظ كند تا بتواند حرف من را استعمال كند ، و بايد همان معنى را استقلالا لحاظ كند تا بتواند اسم « الابتداء » را به كار ببرد و اين لحاظها مصحّح استعمال حرف و اسم است و گرنه داخل در معنى نيستند ، به بيانى كه تفصيلا ذكر شد .\r\n3 - در باب اسماء اجناس ( انسان ، رجل ، رقبه ، عالم ، ابتداء ، انتهاء و . . . ) هريك از اطلاق و تقييد ممكن است زيرا مفهوم آنها كلّى و داراى شياع و توسعه است و لذا تقييد برمىدارد ( مثل انسان مسلمان ، رجل مؤمن ، رقبهء مؤمنه و . . . ) و هرجا تقييد ممكن باشد اطلاق نيز ممكن و معقول است و اصولا در باب مطلق و مقيّد خواهد آمد كه بارزترين مصداق مطلق ، اسماء اجناس است . ولى آيا در باب حروف و هيئات و در يك كلام آيا در باب معانى حرفيّه اطلاق و تقييد معقول است يا محال است ؟ كسانى كه منكر اطلاق و تقييد در معانى حرفيّه شده‌اند عمدتا دو امر را مانع از جريان اطلاق و تقييد در باب معانى حرفيّه دانسته‌اند :\r\nمانع اوّل جزئيّت معناى حرفى است : از نظر مشهور موضوع‌له حروف خاص و جزئى است و جزئى آن است كه قابل‌صدق بر كثيرين نباشد ، بنابراين از اوّل توسعه ندارد و شياع و سريان ندارد تا قابل‌تقييد و تضييق باشد و وقتى تقييد محال شد به حكم اينكه اطلاق و تقييد عدم و ملكه هستند ، اطلاق نيز محال خواهد بود .\r\nبنابراين جزئى و خاص بودن ( نسبتهاى جزئيّه يا مصاديق نسبت يا نسبتهاى به حمل شايع كه هركدام غير از ديگرى و مباين با ديگرى است و هرگز اتحاد و تصادق\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nندارند ) از جريان اطلاق و تقييد در معناى حرفى ممانعت مىكند .\r\nمانع دوّم آليّت در معناى حرفى است : از آنجا كه معانى حرفى آليّت دارند ( و مثلا مفهوم من آلت و وسيله براى بيان ابتداء سير است و . . . ) يعنى ملحوظ به تبع هستند و به پيروى از طرفين نسبت لحاظ مىشوند . لذا اطلاق و تقييد برنمىدارند زيرا تقييد معناى حرفى ، فرع بر لحاظ استقلالى و توجّه مستقل به آن است و اطلاق نيز همين‌گونه است و لحاظ استقلالى با طبع معناى حرفى منافى است و موجب خلف فرض است پس آليّت هم مانع ديگرى است ضمنا فرقى ندارد كه آليّت و لحاظ آلى داخل در معنى باشد كه مشهور مىگفتند : يا خارج از معنى و از شؤون استعمال باشد كه مختار مرحوم آخوند و ما بود .\r\nبزرگان از هردو مانع پاسخهائى داده‌اند :\r\nاز مانع نخست يعنى جزئيّت شش پاسخ داده شده كه مرحوم شهيد صدر در بحوث آورده‌اند « 1 » يكى از آنها پاسخ مرحوم آخوند در كفايه است « 2 » كه اصل جزئيّت را انكار نموده‌اند و مىفرمايند : موضوع‌له حروف خاص و جزئى نيست تا از جريان اطلاق و تقييد ممانعت كند . بلكه على التحقيق موضوع‌له حروف عام و كلّى بود و كلّى هم كه قطعا اطلاق و تقييد مىپذيرد و از اين جهت ميان اسماء اجناس و حروف فرقى نيست . و ما نيز همين مبنا را اختيار كرديم و روى اين مبنا اشكال و مانع مذكور را از نوع سالبه به انتفاء موضوع است و جا ندارد .\r\nيكى ديگر از پاسخها ، پاسخ خود شهيد صدر است كه مىفرمايد : ما هم مثل مشهور موضوع‌له را در باب حروف ، خاص و جزئى مىدانيم ولى اين جزئيّت مانع از امكان اطلاق و تقييد نيست زيرا مراد جزئيّت حقيقى ( شخص واحد حقيقى كه در خارج حدّ و حدودش مشخّص است و هرگز سعه ندارد تا قابل‌تقيد باشد ) نيست تا جلو اطلاق و تقييد را بگيرد . بلكه مراد از جزئيّت جزئيت طرفيّه است يعنى\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ص 347 - 349 .\r\n( 2 ) . كفاية الاصول ج 1 ص 153 - 154 .\r\n","page_name":" 245 ","page_number":245},
  {"content":"\r\n\r\nجزئى بودن نسبت ، به خاطر طرفين نسبت است ( مثلا سير و بصره طرفين نسبت ابتدائيّه هستند . ) و چون قوام نسبت به طرفين يا اطراف است لذا جزئى است يعنى اين نسبت متقوم به اين طرفين است و محال است بر نسبت ديگر صدق كند و بينهما تباين است ولى منافاتى ندارد كه همين نسبت متقوّم به طرفين و جزئى به جزئيّت طرفين ، از جهات ديگر قابل‌تقييد باشد ( مثلا سير از بصره سواره باشد ، در شب باشد و . . . ) پس چنين جزئيّتى مانع از اطلاق و تقييد نيست و تشبيه كرده به معانى اسميّه كه پس از تكميل مقوّمات آنها ، قابليّت اطلاق و تقييد محفوظ است « 1 » پس از اين مانع خيالمان راحت است .\r\nبه عقيدهء ما منظور شهيد صدر نيز همان كليّت است و تنها اسمش را جزئى طرفى گذاشته‌اند و گرنه واقعا كلّى است و اطلاق و تقييد برمىدارد و اين غير از مطلب منسوب به مشهور است .\r\nو از مانع دوّم يعنى آليّت نيز پاسخهائى داده شده و به عقيدهء ما بهترين پاسخ آن است كه اصولا آليّت و استقلاليّت ، نه شرط معنى و نه جزء موضوع‌له يا مستعمل فيه است تا مانع شود و معنى ، خود ابتدائيّت است كه آن هم كلّى و قابل تقييد و در نتيجه قابل‌اطلاق است .\r\nبا توجّه به اين مطالب مىگوئيم : دو ثمره براى بحث از معانى حرفيّه ذكر شده :\r\n1 - در باب واجب مطلق و واجب مشروط در بحث مقدّمهء واجب اين بحث مطرح است كه در جمله‌هاى شرطيّهء انشائيّه كه جزاى آنها صيغهء امر يا نهى است مثل « ان جائك زيد فاكرمه » ، « ان دخل الوقت فصلّ » و . . . آيا شرط و قيد مذكور « مجيئى زيد ، دخول وقت و . . . » به اصل حكم « وجوب اكرام يا نماز » برمىگردد و قيد مدلول هيئت امر است ؟ تا در نتيجه با وجود شرط ، حكم وجوب اكرام و نماز هم باشد و با انتفاء قيد ، حكم نيز منتفى شود . يا به فعل مكلّف ( اكرام ، نماز )\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ص 347 - 348 .\r\n","page_name":" 246 ","page_number":246},
  {"content":"\r\n\r\nبرمىگردد و قيد واجب است و مدلول مادّه را مقيّد مىكند ؟ كه در نتيجه قبل از حصول شرط هم اصل وجوب و حكم هست ، اين واجب و امتثال است كه مقيّد به مجيئى زيد و دخول وقت و مانند آن است .\r\nاز نظر مشهور قيد به اصل وجوب برمىگردد و مفاد هيئت ، مشروط به اين شرط است و ظاهر شرطيّه نيز همين را مىرساند يعنى متفاهم عرفى همين است .\r\nولى مرحوم شيخ اعظم فرموده : با اينكه ظاهر شرط همين است ولى به حكم دليل قاطع از اين ظاهر صرف‌نظر مىكنيم و آن دليل اين است كه مفاد هيئت جزئى و خاص است ( هيئات داراى معانى حرفيّه هستند ) و جزئى تقييدبردار نيست پس عقلا ارجاع قيد به مفاد هيئت محال است و ناگزير بايد به مادّه برگردد . « 1 »\r\nمرحوم آخوند در پاسخ فرموده‌اند : اصولا مفاد هيئت خاص و جزئى نيست تا ارجاع قيد به آن محذور داشته باشد بلكه عام و كلى و تقييدبردار است و ظاهر شرطيّه نيز همين است و دليل بر رفع يد از ظاهر نداريم . « 2 »\r\nبا اين بيان ثمرهء اوّل اين است كه اگر موضوع‌له حروف خاص باشد قيد در واجب مشروط بايد به مادّه برگردد ولى اگر موضوع‌له عام شد قيد به خود هيئت بر مىگردد و آن بحث در جاى خود ثمره دارد كه اگر اصل وجوب و حكم ، مقيد به قيد باشد چه بايد كرد ؟ و اگر اصل حكم مطلق باشد و قيد به واجب برگردد چه بركاتى دارد ؟\r\nضمنا بر اساس بيان شيخ اعظم بايد به مشهور اشكال كنيم كه از طرفى موضوع له را در باب حروف و هيئات خاص و جزئى مىدانند و از طرفى در واجب مشروط ، قيد و شرط را به هيئت ارجاع مىدهند و اين تناقض است زيرا اگر جزئى باشد قابل‌تقييد نيست و اگر قابل‌تقييد باشد جزئى نيست و جمع اين دو كه مفاد هيئت هم جزئى باشد و هم تقييدبردار باشد از باب جمع ميان متناقصان است .\r\n\r\n\r\n","description":"","footnote":"\r\n( 1 ) . مطارح الانظار ص 49 سطر 18 به بعد .\r\n( 2 ) . كفاية الاصول ج 1 ص 153 - 154 .\r\n","page_name":" 247 ","page_number":247},
  {"content":"\r\n\r\n2 - در باب مفهوم شرط اين بحث مطرح است كه جملهء شرطيّه مفهوم دارد يا نه ؟ طرفداران مفهوم شرط كه مشهور اصوليان هستند ، براى اثبات مفهوم شرط به وجوهى استدلال كرده‌اند يكى از آنها استدلال به اطلاق ادات شرط است به اين نحو كه مولى در مقام بيان بود و يك ان يا اذا آورد نه دو يا چند شرط ، از اينجا معلوم مىشود كه شرط منحصر همين است و اگر منحصر شد حتما مفهوم دارد كه در جاى خود خواهد آمد « 1 »\r\nبه اين استدلال اشكال شده كه حروف داراى معناى آلى هستند و آليّت مانع از جريان اطلاق و تقييد است ( به بيانى كه قبلا در مانع دوّم ذكر شد ) پس نمىتوانيم به اطلاق ادات شرط تمسّك كنيم .\r\nجواب اين اشكال همان است كه در جواب از مانع دوّم آورديم در نتيجه ثمرهء دوّم اين است كه اگر آليّت داخل در معناى حروف باشد اطلاق‌بردار نيستند و نمىتوانيم به اطلاق ادات شرط براى مفهوم شرط استناد كنيم ، و اگر آليّت خارج از حريم معنى باشد اين تمسّك بلامانع است .\r\n\r\n\r\n","description":"","footnote":"\r\n( 1 ) . كفاية الاصول ج 1 ص 304 .\r\n","page_name":" 248 ","page_number":248},
  {"content":"\r\n\r\n\r\nتقسيم وضع به لحاظ لفظ موضوع\r\nآخرين بحث در باب وضع آن است كه همانطورى كه وضع به لحاظ معناى موضوع‌له به چهار قسم تقسيم شد ( وضع و موضوع‌له هردو خاص ، يا هردو عام و . . . ) همينطور وضع به لحاظ لفظ موضوع به دو قسم تقسيم مىشود : 1 . وضع شخصى 2 . وضع نوعى و قبل از بيان اين دو قسم ، بجا است دو نكته را به عنوان مقدّمه بيان كنيم :\r\nالف : همان‌طور كه واضع در مقام وضع بايد معناى مورد نظر را لحاظ و تصوّر كند ، هكذا بايد لفظ مورد نظر خويش را نيز لحاظ كند و گرنه وضع امكان ندارد و نمىتواند بگويد : وضعت اللفظ الفلانى للمعنى الفلانى ، و همانطور كه تصور معنى دوگونه بود : گاهى بنفسه و تفصيلى بود يعنى خود معناى موضوع‌له را تصوّر مىكرد . و گاهى بوجهه و اجمالى بود يعنى معنا را در تحت يك عنوان عام و كلّى اجمالا لحاظ مىكرد و آن كلّى را وجه و مرآت اين معناى مورد نظر قرار مىداد ، هكذا تصوّر لفظ نيز دوگونه است :\r\nگاهى لفظ را بنفسه يعنى شخص لفظ را تصوّر مىكند مثلا زيد را با مادّه و هيئتى كه دارد يا انسان را با حروف و شكلى كه دارد مشخّصا تصوّر مىكند و آن را براى معنايى قرار مىدهد . و گاهى لفظ را بوجهه و اجمالا تصوّر مىكند يعنى در تحت يك عنوان كلّى لحاظ مىكند .\r\nفى المثل نمىگويد : لفظ ضارب را براى دلالت بركنندهء كار و اسم فاعل قرار دادم بلكه مىگويد : هرآنچه كه بر وزن فاعل باشد براى دلالت بر فاعل فعل قرار دادم و با اين عنوان كلى به مصاديق آن ( ضارب ، كاتب ، ناصر ، و . . . ) اشاره مىكند و اينها در ضمن آن كلّى اجمالا تصوّر مىشوند .\r\nب : در مقام وضع لفظ براى معنى گاهى لفظ موضوع هم از لحاظ مادّه مشخّص\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاست و هم از لحاظ هيئت مثل حروف كه عموما چنين هستند و اسماء اعلام و اجناس نيز عموما چنين هستند و هراسم يا فعل جامدى نيز چنين است .\r\nو گاهى مادّهء لفظ مشخص است ولى هيئت آن مشخّص نيست مثلا مىگويد :\r\nمادّهء ضاد و راء و باء را با همين ترتيبى كه دارد براى دلالت بر زدن وضع كردم در ضمن هرهيئتى كه باشد ( هيئت مصدرى يا اسم مصدرى يا فعل ماضى و . . . ) .\r\nو گاهى هيئت مشخص است ولى مادّه مشخّص نيست مثلا مىگويد هيئت فاعل را براى دلالت بر فاعل فعل قرار دادم ، در ضمن هرمادّه‌اى كه باشد ( ضارب ، كاتب و . . . ) و گاهى نه هيئت مشخّص است و نه مادّه معيّن است مثلا مىگويد : هر دو چيزى كه ميان آنها علاقهء مشابهت باشد من اجازه دادم كه يكى را در ديگرى استعمال كنيد خواه آن دو چيز اسد و رجل شجاع باشند كه در شجاعت مشابهت دارند و يا روباه و انسان مكار باشد كه در مكر و حيله شباهت دارند و خواه حمار و انسان كودن باشد و . . . كه نه مادّه‌ها مشخّص است و نه هيئتها ، يا مثلا مىگويد : هر كجا سبب و مسبّبى باشد من اجازه دادم كه لفظ دالّ بر سبب را در مسبّب استعمال كنيد امّا مصاديق اينها كدام است ؟ اصلا مشخص نشده است .\r\nبا حفظ اين دو مقدّمه مىگوئيم : وضع شخصى آن است كه واضع شخص لفظى را با مادّه و هيئت در نظر بگيرد و همان را براى معنايى قرار دهد ( خواه معنا هم جزئى و شخصى باشد يا كلّى و عام باشد ) مثلا لفظ زيد را منظور مىكند يا لفظ انسان را لحاظ مىكند و . . . اينها وضعشان شخصى است .\r\nو وضع نوعى آن است كه واضع نوع و كلى و جامع را در نظر بگيرد و بگويد هر آن‌چه داراى فلان وزن و هيئت باشد براى فلان معنى وضع كردم امّا مصداقش را اصلا مشخص نكرده و لذا در عالم تا قيام قيامت هم كه مصداق پيدا كند همه را شامل مىشود . حال در رابطه با وضع شخصى بحثى نيست و مثالهاى فراوانى از اسماء اعلام و اسماء اجناس و غيره دارد . ولى سخن در وضع نوعى و بيان مصاديق\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nآن است و تا آنجا كه راقم سطور استقصاء كرده در كلمات قوم پنج باب را براى اين قسم مثال آورده‌اند :\r\n1 - وضع اعراب : واضع علامت رفع يا ضمّه را براى دلالت بر فاعل بودن قرار داده و گفته اين علامت در آخر هركلمه كه بود آن كلمه فاعل فعل است امّا ابدا مشخّص نكرده كه در آخر زيد در ضرب زيد باشد يا بكر در نصر بكر يا خالد در جاء خالد باشد و . . . از اين جهت داراى وضع نوعى است ، اين مثال را مرحوم آخوند در كفايه آورده است . « 1 »\r\n2 - وضع حروف : از نظر مشهور حروف داراى وضع شخصى هستند يعنى واضع لفظ معيّنى را ( مثلا من ) با حروف و شكل خاصى كه دارد منظور كرده و آن را براى نسبت ابتدائيّه وضع كرده است ولى مرحوم شهيد صدر در بحوث مىفرمايد :\r\nتحقيق اين است كه حروف داراى وضع نوعى هستند به اين دليل كه حروف داراى معناى مستقلى نيستند و وضع جداگانه‌اى ندارند بلكه داراى وضع ضمنى و تبعى در ضمن جمله هستند و از آنجا كه عناصر جملات در هرموردى غير از مورد ديگر است ( مثلا يك جا زيد فى الدار است ، جاى ديگر بكر فى المدرسه است و . . . ) و از طرفى هم اين موارد از شماره و حدّ و حصر خارج است و واضع قدرت ندارد يكايك اينها را استحضار كند و وضع كند ناگزير اينها را تحت يك عنوان اجمالى احضار مىكند و بوسيلهء آن اشاره مىكند به كليّهء جملاتى كه از ظرف و مظروف و حرف ظرفيّت تأليف شده‌اند و اين يعنى وضع نوعى كه شخص هرجمله و حرف ضمن آن مستقلا لحاظ نشده و نوع و كلّى آنها لحاظ شده است . « 2 »\r\nولى اين مثال ناتمام است زيرا حرف فى براى نسبت ظرفيّت وضع شده و مادّه و هيئت معيّنى هم دارد و كارى نداريم كه در ضمن چه جمله‌اى باشد و طرفين نسبت چه امورى باشند ، آنها كه معناى « فى » نيستند كلمهء فى لفظش مشخص است\r\n\r\n\r\n","description":"","footnote":"\r\n( 1 ) . كفاية الاصول ج 1 ص 24 .\r\n( 2 ) . بحوث فى علم الاصول ج 1 ص 343 .\r\n","page_name":" 251 ","page_number":251},
  {"content":"\r\n\r\nو معناى آن نيز مشخّص و ملاك در شخصى و نوعى بودن ، استقلالى يا ضمنى بودن معنى نيست بلكه ملاك آن است كه لفظ با مادّه و هيئت معيّن براى معنائى باشد و حروف اين گونه هستند و حق با مشهور است كه اينها وضع شخصى دارند .\r\n3 - وضع مجازات : گفته‌اند مجازات هم داراى وضع نوعى هستند به بيانى كه در مقدّمهء دوّم همين تقسيم آورديم و از لحاظ مادّه و هيئت هم معيّن نيستند ولى اصل قضيّه مورد بحث است و راجع‌به وضع مجازات به زودى در تقسيم استعمال به حقيقى و مجازى و غلط بحث خواهيم كرد .\r\n4 - وضع هيئات تركيبيّه يا مركّبات و جملات تركيبيّه : مثلا قضيّه موجبهء حمليّه بر ثبوت شيئى لشيئى دلالت دارد خواه اين هيئت در ضمن زيد قائم باشد يا در ضمن بكر جالس باشد و . . . كه اصلا مواد جمله و موضوع و محمول معيّن نيست يا مثلا تقديم ما حقّه التأخير مفيد حصر و اختصاص است خواه در ضمن ايّاك نعبد و ايّاك نستعين باشد يا مثال ديگرى باشد ، اين مثال را نيز مرحوم آخوند در كفايه آورده‌اند . « 1 »\r\n5 - وضع مشتقّات يا هيئات افرادى از قبيل فعل ماضى و مضارع و اسم فاعل و . . . كه در اين قسم اختلاف است : آنچه از كلام آخوند در كفايه استفاده مىشود آن است كه اينها وضعشان شخصى است زيرا تصريح دارند به اينكه : بعد وضعها ( اى المركّبات ) بموادّها مثل زيد قائم و ضرب عمر بكرا شخصيّا « 2 » و منظورشان از مواد مركبات عبارتست از زيد و قائم و ضرب و بكر . . . كه قائم و ضرب نيز يك طرف مركّب و جمله و از مواد جمله محسوب شده و كلّ آن داراى وضع شخصى قلمداد شده است .\r\nولى از فرمايش مشهور استفاده مىشود كه مشتقّات از لحاظ مادّه داراى وضع شخصى هستند يعنى مادّهء ض - ر - ب مثلا لحاظ شده و براى حدث معيّن وضع\r\n\r\n\r\n","description":"","footnote":"\r\n( 1 ) . كفاية الاصول ج 1 ص 24 .\r\n( 2 ) . آدرس قبلى .\r\n","page_name":" 252 ","page_number":252},
  {"content":"\r\n\r\nشده است ولى به لحاظ هيئت داراى وضع نوعى هستند يعنى واضع هرآنچه را كه بر وزن فعل باشد براى دلالت بر زمان گذشته قرار داده خواه اين هيئت در ضمن مادّهء ضرب باشد يا كتب . . . يا هيئت فاعل و هرآنچه بر اين وزن باشد را براى دلالت بر فاعل فعل وضع كرده است پس وضع هيئت نوعى است .\r\nو علاوه بر مسلك آخوند و مسلك مشهور ، مسلك سوّمى است كه از مرحوم ميرزاى نائينى و مرحوم بجنوردى نقل شده و آن اينكه : مشتقّات هم به لحاظ مادّه و هم به لحاظ هيئت داراى وضع نوعى هستند به اين صورت كه مادّهء ض - ر - ب براى حدث وضع شده در ضمن هرهيئتى كه باشد ( ماضى مضارع ، اسم فاعل و . . . ) پس وضع هرمادّه‌اى كه باشد براى دلالت بر اسم فاعل قرار داده است . « 1 »\r\nحق اين است كه مشتقّات از لحاظ مادّه و هيئت داراى دو جنبه هستند يعنى مادّه ض - ر - ب را اگر در مقايسه با هيئات مختلف ( ضرب - ضارب و . . . ) ملاحظه كنيم وضعش نوعى است ولى اگر با مواد ديگر ( ن - ص - ر ، ك - ت - ب و . . . ) مقايسه كنيم وضعش شخصى است و نيز هيئت مشتقّ يعنى فاعل مثلا اگر با هيئات ديگر سنجيده شود وضع شخصى دارد يعنى هيئت فاعل معنايى دارد و هيئت فعل مشخصا معناى ديگرى دارد و اگر با موادّ مختلف ( ضارب ، كاتب و . . . ) سنجيده شود وضع هيئت فاعل نوعى است يعنى هرآنچه بر اين وزن باشد را شامل مىشود و اختصاص به مادّه ضارب يا كاتب ندارد .\r\nپايان مباحث وضع\r\n\r\n\r\n","description":"","footnote":"\r\n( 1 ) . منتهى الاصول ج 1 ص 47 و اجود التقريرات ج 1 ص 29 - 30 .\r\n","page_name":" 253 ","page_number":253},
  {"content":"\r\n\r\n\r\nمباحث استعمال\r\nمقدمات مباحث الفاظ علم اصول بر گرد سه محور دور مىزند :\r\n1 - محور وضع كه تا به حال مورد بحث بود و شامل بحثهاى مهمّى همانند حقيقت وضع ، واضع ، وضع حروف ، وضع هيئات ، اقسام وضع به لحاظ موضوع له ، اقسام وضع به لحاظ لفظ موضوع و . . . بود .\r\n2 - محور استعمال كه فعلا مورد بحث ما است و شامل بخشهاى مهمّ ذيل است :\r\n1 - بيان حقيقت استعمال از نظر لغت و اصطلاح دانشمندان اصولى .\r\n2 - بيان اقسام استعمال و اينكه الاستعمال كم هو ؟\r\n3 - بيان علامات شناخت حقيقت از مجاز .\r\n4 - تعارض احوال لفظ .\r\n5 - اطلاق لفظ و ارادهء مثل يا صنف يا نوع يا شخص .\r\n6 - استعمال لفظ در اكثر از معناى واحد آيا ممكن است يا محال ؟\r\n\r\n","description":"","footnote":"","page_name":" 254 ","page_number":254},
  {"content":"\r\n\r\n\r\n1 - حقيقت استعمال :\r\nواژهء استعمال مصدر باب استفعال است و در كتب لغت مثل مصباح المنير براى مادّه عمل چند معنى ذكر شده است :\r\n1 - استعملته اى جعلته عاملا او اتّخذته عاملا ، فلانى را استعمال كردم يعنى او را به كارى گماشتم و كارگزار فلان استان يا شهر و . . . قرارش دادم .\r\n2 - استعملته اى سألته ان يعمل ، او را استعمال كردم يعنى از او تقاضا نمودم كه فلان كار را انجام دهد . و يكى از معانى روشن باب استفعال همين طلب فعل است .\r\n3 - استعملته اى اعملته فيما يناسبه ، فلان پارچه يا لباس را استعمال كردم يعنى در جهت مناسب به كار بردم و اعمال كردم و ظاهرا مناسبترين معنى با استعمال مصطلح مورد نظر اصولى همين معنى است زيرا مستعمل كه لفظ را استعمال مىكند در واقع در معناى مناسب اعمال مىكند يعنى آن را به كار مىگيرد و براى تفهيم معناى مورد نظر از آن استفاده مىكند .\r\nامّا از نظر اصطلاح : دو تعريف براى بيان حقيقت استعمال ذكر شده است .\r\n1 . تعريف مشهور متأخران از مرحوم آخوند خراسانى تاكنون كه نظريّهء مرآتيّت را قائل شده‌اند و در تعريف استعمال گفته‌اند :\r\nجعل اللفظ مرآتا للمعنى يا جعل اللفظ فانيا فى المعنى يا افناء اللفظ فى المعنى يا جعل اللفظ وجها و عنوانا للمعنى يا ايجاد المعنى باللفظ يا جعل اللفظ قالبا للمعنى و . . . « 1 »\r\nكه مقصد از همهء تعابير يكى است يعنى كار مستعمل اين است كه لفظ را آينهء تمام‌نماى معنى قرار مىدهد و با به كار بردن لفظ در معنى گويا لفظ را قربانى در\r\n\r\n\r\n","description":"","footnote":"\r\n( 1 ) . كفاية الاصول ج 1 ص 54 اصول فقه ج 1 ص 34 ، حاشيهء مرحوم مشكينى ج 1 ص 209 . منتهى الاصول ، ج 1 ، ص 33 ، فوائد الاصول ، ج 1 ، ص 93 ، نهاية الدراية ، ج 1 ، ص 150 .\r\n","page_name":" 255 ","page_number":255},
  {"content":"\r\n\r\nمعنى و فانى در آن مىسازد و كانّ لفظ ذوب شد و مثل شمعى سوخت و محفل معنى را روشن ساخت و گويا مستعمل يك اتحاد اعتبارى و تنزيلى ميان معنى و لفظ قرار مىدهد بگونه‌اى كه لفظ كلا مغفول عنه و غيرملتفت اليه است و تمام توجّه به خود معنى است و كانّ متكلم مستقيما معانى را القاء مىكند و شنوندگان نيز مستقيما معانى را تلقّى مىكنند و وساطت لفظ را نمىبينند و از همين روى حسن و قبح معانى به الفاظ و واژگان سرايت مىكند با اينكه واژه‌ها تقصيرى ندارند و كلماتى هستند كه از حروف الفبا تشكيل شده‌اند ولى در اثر شدّت ارتباط و اتحاد و هو هويّت ، زشتى يا زيبائى معنى به لفظ سرايت مىكند . و مشهور روى همين اصل كه استعمال را افناء لفظ در معنى مىدانند در جاى خود مىگويند : استعمال لفظ واحد در اكثر از معناى واحد از محالات است و امكان ندارد كه لفظ واحد در آن واحد هم مرآت اين معنى باشد استقلالا و هم مرآت معناى ديگر باشد ، هم فانى در اين معنى بشود و هم فانى در معناى ديگر و . . . كه در مبحث ، ششم از مباحث استعمال خواهد آمد .\r\nدلايل اين نظريّه : در كلمات نوع بزرگان اصول اين معنى براى استعمال مسلّم گرفته شده و دليلى بر آن اقامه نشده و گويا از تحليل خود استعمال كه كار هرانسان متكلّم است و شب و روز الفاظى را در معانى خودشان به كار مىبرد ، به اين نتيجه رسيده‌اند كه حقيقت استعمال همان مرآتيّت و فناء است . ولى در عين‌حال در كلمات برخى از بزرگان « 1 » سه دليل بر اين مطلب اقامه شده كه هيچ‌كدام قابل‌قبول نيست :\r\n1 - در منطق آموختيم كه هرچيزى داراى چهار نحوه وجود است : وجود خارجى ، وجود ذهنى ، وجود كتبى و وجود لفظى پس يكى از انحاء وجود وجود لفظى است آنگاه اگر استعمال فناء لفظ در معنى باشد كه در حقيقت وجود لفظى\r\n\r\n\r\n","description":"","footnote":"\r\n( 1 ) . منتهى الدراية ، ج 1 ، ص 178 - 179 .\r\n","page_name":" 256 ","page_number":256},
  {"content":"\r\n\r\nدادن به معنى و ايجاد المعنى باللفظ است وجود لفظى هم براى معنى تحقّق مىيابد ولى اگر استعمال جعل اللفظ علامة للمعنى باشد چنين وجودى تحقّق نمىيابد زيرا بر مسلك علاميّت ، اتّحاد و هو هويّت اعتبارى ميان لفظ و معنى نيست تا يكى وجود لفظى ديگرى باشد .\r\nپاسخ : اين مطلب كه هرچيزى حتما وجود لفظى دارد و آن هم به اين معنى كه ميان آن شيئى با اين لفظ يك اتّحاد و هوهويّت اعتبارى باشد نه بديهى است و نه مبرهن شده و آنچه مسلّم است اينكه هرچيزى مىتواند لفظى داشته باشد و بواسطهء لفظ به آن اشاره شود و با لفظ از آن كشف شود و در يك كلام ، لفظ علامت آن باشد و از قضا به يك معنى اتحاد لفظ و معنى اشكال دارد زيرا مستلزم اتحّاد دالّ و مدلول است ، به‌هرحال ضرورتى براى وجود لفظى به آن معناى مذكور در استدلال نيست .\r\n2 - بىترديد كار متكلّم اين است كه به سبب الفاظ معانى مورد نظرش را به شنونده القاء مىكند و القاء معانى بواسطهء الفاظ متوقّف است بر اينكه ميان آنها اتحاد و هو هويّتى باشد و گرنه از باب القاء اجنبى به واسطهء اجنبى ديگر خواهد بود كه معقول نيست ، و اين هو هويّت در گرو آن است كه استعمال را فناء لفظ در معنى بدانيم و گرنه اگر علامت بدانيم لفظ و معنى از يكديگر اجنبى خواهند بود و القاء يكى القاء ديگرى نيست .\r\nپاسخ : آرى القاء اجنبى بوسيله اجنبى كه ميان آن دو هيچ ربطى نباشد ، معقول نيست ولى پس از وضع لفظ براى معنى يا وضع علامت براى ذى العلامة ديگر آن دو اجنبى نيستند و ميانشان رابطهء دالّ مدلول و كاشف و مكشوف است و لذا مىتوان با القاء احدهما ديگرى را تفهيم نمود پس اين مطلب با علامت بودن نيز مىسازد و خود مستدل گفت : به سبب الفاظ معانى را القاء مىكند يعنى لفظ سبب و رسيدن به معنى مسبّب است و اين با دوئيّت سازگارتر است تا با اتّحاد و يكى شدن .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n3 - يك وضع تكوينى داريم كه يكى از مقولات نه‌گانهء عرضى است و هيئتى است از نسبت جسمى به جسم ديگر يا جسم ديگر يا جسمى به اعضاء و اجزاء خودش ، در خارج حاصل مىشود . و وضع انشائى و اعتبارى هم از اين باب است و متناسب با قياس آن به وضع خارجى و عينى آن است كه وضع اعتبارى هم جعل اتّحاد و هو هويّت ميان لفظ و معنى باشد زيرا هيئت اعتبارى بدون اين اتّحاد حاصل نمىشود و اين اتّحاد هم حاصل نمىشود مگر به فناء لفظ در معنى و با علامت بودن تناسبى ندارد .\r\nپاسخ : اوّلا بحث ما در استعمال است نه وضع ، ثانيا در باب وضع هم يك مسلك اين بود كه الوضع هو الاتّحاد و الهويّة . . . كه مبسوطا نفى و ردّ شد . و ثالثا مناسبتر اين بود كه به مقولهء جده و ملك مقايسه شود زيرا لفظ و معنى مثل سر و كلاه يا بدن و لباس مىماند كه بدن واجد لباس مىشود يا سر واجد كلاه مىشود نه با مقولهء وضع ، و رابعا بنابر علامت بودن نيز هيئت اعتبارى قابل‌تحقّق است و اعتبار چندان مؤنه و مخارجى ندارد .\r\nالبته شايد بتوان به اين نظريّه كمك كرد و تأييدى از كلام امام على عليه السّلام آورد كه مىفرمايد : « الالفاظ قوالب المعانى » « 1 » يعنى الفاظ قالبهاى معانى هستند و استعمال هم جعل اللفظ قالبا للمعنى بود ولى اين نيز مؤيّد نمىشود ، زيرا قالب با ذى القالب اتّحاد ندارد و يكى ظرف ديگرى است و در مقام تعبير هم مىگوئيم : لفظ دالّ بر معنى است ، متكلم لفظ را در معنى به كار مىبرد و . . . كه اينها با اتّحاد و هو هويّت مناسبتى ندارد و با علامت بودن و مساز است .\r\n2 - عقيده مشهور دانشمندان پيش از مرحوم آخوند نظريّهء علامت بودن است و در تعريف آن گفته‌اند :\r\n« الاستعمال جعل اللفظ علامة على المعنى » يعنى مستعمل لفظ را علامت و اماره و نشانه‌اى براى معنى قرار مىدهد همانگونه كه پرچم سياه علامت عزا است ، پرچم\r\n\r\n\r\n","description":"","footnote":"\r\n( 1 ) . غرر الحكم و درر الحكم ج 1 ص 106 .\r\n","page_name":" 258 ","page_number":258},
  {"content":"\r\n\r\nسبز علامت شادى است و به عقيدهء ما در باب وضع هم حقيقت وضع همين علاميّت و دلالت بود كه مبسوطا گذشت با اين تفاوت كه كار واضع جعل نخستين است و كار مستعملان به پيروى از او جعلهاى جزئى و خاص است كه در هر استعمالى لفظ را علامت معناى موضوع‌له قرار مىدهد ، و مسلك مرآتيّت و فناء علاوه بر اينكه دليل ندارد ، دليل بر خلاف هم دارد و آن اينكه غالبا در مقام سخن گفتن ، گويندگان به الفاظ نيز توجّه دارند مخصوصا در مقام خطابه و جدل و . . . و چنان نيست كه لفظ قربانى معنى شود و فانى گردد و به كلّى مغفول عنه باشد و حتّى عوام مردم هم كه خيلى به الفاظ بها نمىدهند و مهم تفهيم معنى است باز در به دو امر كه كودك است و زبانى را مىآموزد يا بزرگ است و زبان ديگرى را مىخواهد ياد بگيرد مىبينيم خيلى به الفاظ هم عنايت دارد و آنها را به دقّت لحاظ مىكند و به كار مىبرد و چنان نيست كه لفظ ناديده گرفته شود .\r\nآرى وقتى زياد به كار برد و الفاظ و معانى برايش ملكه شد چه بسا خيلى به لفظ توجّه نشود ولى اين در اثر شدّت انس و ارتباط است و گرنه همينجا نيز وساطت الفاظ هست و لذا تا متكلم لفظ غلط يا ناقص مىگويد فورا شنونده حساسيّت نشان مىدهد و مچ‌گيرى مىكند ، به او مىخندد ، تعجب مىكند و . . .\r\nپس در مقام استعمال الفاظ فانى در معنى نيستند و مثل آينه نمىباشند كه صدور صد فانى در صورت است و ناظر در مرآت تمام نظرش به مرئى است و اصلا به كميّت و كيفيّت آئينه نظر ندارد ، پس حق ، علامت بودن است نه مرآتيّت و فناء ،\r\nمرحوم آقاى خوئى در محاضرات همين نظر را دارند ولى مبتنى مىكنند بر مسلك تعهّد در باب وضع و مىفرمايند : حقيقت وضع همان تعهّد و التزام نفسانى است و استعمال ، فعليّت همان تعهّد است و لفظ را علامت قرار مىدهد براى ابراز آنچه را كه قصد كرده و در افق نفس متكلم است . . . « 1 » ولى ما اين مبناى تعهّد را در باب وضع نپذيرفتيم و علامت بودن را هم مبتنى بر آن نمىدانيم .\r\n\r\n\r\n","description":"","footnote":"\r\n( 1 ) . محاضرات ج 1 ص 207 .\r\n","page_name":" 259 ","page_number":259},
  {"content":"\r\n\r\n\r\n2 - اقسام استعمال :\r\nبحث دوّم در باب استعمال ، پيرامون سه مطلب است .\r\n1 - تقسيم استعمال به حقيقت و مجاز و غلط .\r\n2 - آيا اصولا مجاز لغوى و استعمال مجازى داريم يا كلّيهء استعمالهاى صحيح ، حقيقى است ؟\r\n3 - بر فرض كه استعمال مجازى هم داشته باشيم ، آيا صحّت استعمال مجازى بالوضع است يا بالطبع ؟\r\nامّا مطلب اوّل : به‌طور كلّى استعمال لفظى در معنايى از سه حال خارج نيست :\r\n1 - يا حقيقت است كه استعمال لفظ در معناى موضوع‌له است يعنى براى همان معنايى كه روز اوّل وضع شده در همان معنا هم استعمال شده است مثل استعمال اسد در حيوان مفترس يا استعمال انسان در حيوان ناطق و . . . و نامش را حقيقت گويند چون حقّ استعمال همين است و استعمال لفظ در اين معنا به جا و به حق است .\r\n2 - و يا مجاز است كه استعمال لفظ در معناى غير موضوع‌له است امّا غيرى كه با معناى موضوع‌له مناسبت و ارتباط داشته باشد ، آن هم ارتباطى وثيق و محكم و در يك ويژگى بارز شباهت داشته باشد بگونه‌اى كه گويا اين معناى مجازى همان معناى حقيقى يا مصداقى از مصاديق آن است .\r\nبنابراين اگر اصلا مناسبتى نباشد استعمال مجازى نيست مثل ماست و دروازه ، آسمان و ريسمان و . . . و اگر مناسبتى ضعيف و كم‌رنگ باشد باز استعمال صحيح نيست .\r\nفى المثل خيلى حيوانات با شير در چهار پا بودن شباهت دارند ولى نمىتوانيم مجازا اسد را در گوسفند استعمال كنيم : يا انسانهاى دهان‌گنده در اين جهت شبيه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nشيرند يا آنان كه دهانشان بدبوى است شبيه شيرند و . . . ولى هيچ‌كدام از اينها مجوّز استعمال نيست تنها شباهت در شجاعت مجوّز است و اسد را مىتوانيم مجازا در رجل شجاع به كار بريم نه در چيز ديگر و . . .\r\nيا مثلا لقمان حكيم بدقيافه بود ، فقير بود ، بىكس‌وكار بوده . . . حال به صرف اينكه كسى در اين جهات با او شباهت دارد كه مجوّز نمىشود تا او را لقمان حكيم بناميم بلكه بايد در حكمت و پند و اندرز و سخنان حكيمانه مثل لقمان باشد .\r\n3 - يا غلط است كه استعمال لفظ در معناى غير موضوع‌له و غير مناسب است مثلا اسد را در ديوار به كار ببريم كه ميان آنها هيچ ارتباطى و نسبتى وجود ندارد و استعمال غلط از بحث ما خارج است .\r\nو امّا مطلب دوّم : آيا مجاز استعمال لفظ در غير موضوع‌له است ؟ يا آن هم مثل حقيقت استعمال لفظ در موضوع‌له است و از نظر لغت و استعمال فرقى نيست و تفاوت در تصرّفات عقليّه است ؟ دو نكته از باب مقدّمه :\r\n1 - مجاز گاهى لفظى و لغوى است كه از نظر مشهور يا مجاز در كلمه است يعنى كلمه‌اى به معناى كلمهء ديگر استعمال شده مثل كلمهء اسد در رجل شجاع ، كلمهء مصدر به معناى اسم فاعل يا اسم مفعول و . . . و يا مجاز در حذف است يعنى مضاف از كلام حذف شده مثل و اسأل القرية كه در اصل و اسأل اهل القريه بوده است . و گاهى مجاز عقلى يا مجاز در اسناد است كه عبارتست از اسناد الشيئى الى غير ما هو له و گرنه در كلمات مجازى ارتكاب نشده ، مثل انبت الربيع البقل » كه هر يك از كلمات انبات ، ربيع و بقل به معناى حقيقى خود هستند ولى به جاى اسناد انبات به خداوند كه فاعل حقيقى و مؤثر است به فصل بهار كه نقش اعدادى دارد منتسب شده است . اين نكته مبسوطا در علم معانى مطرح شده است .\r\n2 - مجاز از نظر نوع علاقه و قرينه و مناسبتى كه در آن رعايت مىشود ، يا استعاره است كه به علاقهء مشابهت استعمال شده است مثل اسد در رجل شجاع در\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمثال زيد اسد كه در شجاعت شباهت به اسد دارد يا زيد حاتم كه در جود و سخاوت شبيه حاتم است و . . . و يا مجاز مرسل است كه علاقهء آن يكى ديگر از انواع علائق ديگر است از قبيل كل و جزء ، جزء و كل ، سبب و مسبب ، مسبب و سبب ، حال و محل ، محل و حال ، اول و مشارفت و . . . و اين نكته به تفصيل در علم بيان بازگو شده است .\r\nبا اين دو نكته مىگوئيم : در رابطه با اينكه مجاز استعمال لفظ در غير موضوع است يا نه ؟ سه نظريّه وجود دارد :\r\n1 - مشهور دانشمندان ادبيّات عرب و علم اصول « 1 » برآنند كه مطلق مجازات لفظى و لغوى ( چه مجاز در كلمه چه مجاز در حذف ، چه استعاره يا مجاز مرسل ، چه در مفرد و يا مركب ) از باب استعمال لفظ در غير موضوع‌له است و اصلا مجاز را كه تعريف مىكنند مىگويند : استعمال لفظ در غير موضوع‌له ولى مناسب با موضوع‌له است .\r\n2 - سكاكى در مفتاح العلوم « 2 » مىگويد : مجاز مرسل از باب استعمال لفظ در غير موضوع‌له است ولى استعاره از اين باب نيست ، ما در استعاره در لفظ تصرّفى نمىكنيم و آن را به معناى لفظ ديگر به كار نمىبريم بلكه در يك امر عقلى تصرّف مىكنيم بدين‌صورت كه نخست در عالم فرض و ادّعا و تنزيل ، ادّعا مىكنيم كه زيد از افراد اسد به معناى حيوان مفترس است ( البته نه فرد حقيقى كه داراى خصايص اسد واقعى باشد يعنى درنده باشد ، روى چهارپا راه رود ، دم داشته باشد و . . . بلكه فرد ادّعائى و تنزيلى ) سپس به همان منوال كه واژهء اسد را بر مصاديق واقعى آن اطلاق مىكنيم به همان نحو بر اين مصداق ادعائى نيز اطلاق مىكنيم .\r\nدر نتيجه اصل استعمال مجاز نيست بلكه قبل از آن در ذهن و عقل خودمان يك بناگذارى صورت گرفته و بنا را بر اين گذاشته‌ايم كه زيد از افراد اسد باشد سپس\r\n\r\n\r\n","description":"","footnote":"\r\n( 1 ) . مطول ص 278 ، قوانين الاصول ج 1 ص 13 .\r\n( 2 ) . مفتاح العلوم ص 156 - 158 .\r\n","page_name":" 262 ","page_number":262},
  {"content":"\r\n\r\nاسد را به معناى خودش بر زيد اطلاق نموده‌ايم نه به معناى رجل شجاع تا مجازى صورت بگيرد ،\r\nو به عقيدهء سكاكى استعاره حقيقت لغوى است نه مجاز لغوى و براى اثبات اين ادّعا به اشعارى از عرب جاهلى استناد شده و نيز به آياتى از قرآن كريم و اشعارى از عرب مسلمان استناد شده كه در آينده در نقل نظريّهء سوّم مبسوطا خواهيم آورد و در اينجا تنها به يك بيت از قول شاعر عرب بسنده مىكنيم :\r\n قامت تظللّنى و من عجب * شمس تظلّلنى من الشمس \r\nشاعر در اين بيت اظهار شگفتى مىكند از اين‌كه زن زيبا سايه‌افكن او شده است و مىگويد : او ايستاده بود و بر من سايبانى مىكرد و شگفتا كه خورشيدى از خورشيد ديگر سايبانى مىكند و مانع از پرتو نور خورشيد مىشود . حال اگر شاعر آن زن زيبا را به منزلهء خورشيد فرض نكرده بود و اگر ادّعا نكرده بود كه او از افراد خورشيد است و اگر منظورش از شمس اوّل همان زن بود و لفظ شمس را در او استعمال كرده بود كه تعجّبى نداشت و مثل آن بود كه بگويد زن زيبائى بر من سايه گستر شده بود كه تعجّب ندارد ، تعجّب وقتى است كه ادّعا كند كه او خورشيد است سپس بگويد در شگفتم كه خورشيدى سايه از خورشيد ديگر شده بود .\r\nبه مسلك سكاكى دو اشكال وارد شده كه هردو قابل‌جواب است :\r\nاشكال اوّل : بر فرض شما ادّعا كرديد كه زيد فردى از افراد اسد است و بعد لفظ اسد را بر او اطلاق كرديد ولى اين موجب نمىشود كه اطلاق حقيقى باشد و اصولا اگر لفظ اسد بر فرد واقعى و مصداق حقيقى خودش هم اطلاق بشود حقيقت نيست تا چه رسد به اطلاق اسد بر فرد ادّعائى كه به طريق اولى حقيقت نيست زيرا اسد براى خصوص اين فرد يا آن فرد كه وضع نشده است ، براى طبيعت و جنس حيوان مفترس وضع شده و اسم جنس است و لفظى كه براى كلى وضع شده اگر در جزئى و خاص استعمال شود مجاز است نه حقيقت و از باب اطلاق كلى بر جزئى\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاست .\r\nپاسخ اشكال : اگر اطلاق كلى بر فرد از باب استعمال بود جا داشت كسى بگويد اين مجاز است ولى به زودى در باب « اطلاق لفظ و ارادة نوعه او صنفه او فرده » خواهد آمد كه از باب استعمال نيست و از باب انطباق كلى بر فرد است ، به ديگر سخن اگر « زيد اسد » از قضاياى حمل اوّل ذاتى و مثل « الحيوان المفترس اسد يا الرجل الشجاع اسد » بود جاى اشكال بود ولى از قضاياى شايع صناعى است يعنى زيد و اسد هركدام معناى خود را دارند و در وجود خارجى اتّحاد دارند و ادّعاى اتّحاد شده است و مثل « زيد انسان » است كه حمل شايع است نه حمل اوّلى و انطباق انسان بر زيد حقيقى است نه مجازى و معناى حمل شايع آن است كه زيد فردى از افراد انسان يا اسد است نه مستعمل فيه لفظ انسان يا اسد .\r\nاشكال دوّم : بر فرض در اسماء اجناس مثل اسد و ثعلب و . . . سخن شما را بپذيريم و زيد را فرد ادّعائى قرار دهيم ولى در اعلام شخصيّه مثل حاتم اين سخن نادرست است زيرا اسد اسم جنس است و فرض افراد كثيره براى او ممكن است ولى حاتم كه كلى و جنس نيست ، حاتم نام شخص معيّنى است و قابل‌صدق بر كثيرين نيست تا فرد ديگرى هم براى او فرض شود و لفظ حاتم بر او هم اطلاق شود . پس در اعلام شخصيّه ادّعاى مذكور بىجا است .\r\nپاسخ اشكال : در اين‌گونه موارد ادّعاى فرديّت معنى ندارد و ناگزير سخن از ادّعاى عينيّت و وحدت است يعنى نخست ادّعا مىكنيم كه زيد همان حاتم است ( چون در سخاوت خيلى شبيه است و گويا حاتم دوباره زنده شده و چنين بذل و بخشش دارد . ) و يك روح در دو بدن هستند ، سپس مىگوئيم : زيد حاتم است كه گويا گفته‌ايم : حاتم حاتم است .\r\n3 - عدّه‌اى از محقّقان اصولى از قبيل مرحوم آقا شيخ محمد رضا اصفهانى « 1 » و\r\n\r\n\r\n","description":"","footnote":"\r\n( 1 ) . وقاية الاذهان ص 103 - 108 .\r\n","page_name":" 264 ","page_number":264},
  {"content":"\r\n\r\nمرحوم آقاى بروجردى « 1 » و مرحوم امام راحل « 2 » و مرحوم آقاى خوئى « 3 » طرفدار اين مطلب شده‌اند كه اصولا مجازات استعمال لفظ در غير موضوع‌له نيست بلكه در مطلق مجازات استعمال لفظ در موضوع‌له است و معتقدند كه ملاحت و لطافت كلام در اين است كه استعمالات مجازى از باب استعمال لفظ در موضوع‌له باشد ، منتهى در مجموع سه نكته از كلمات بزرگان مزبور استفاده مىشود كه نخست آنها را ذكر مىكنيم :\r\nالف : ادّعاى اينكه زيد اسد است سپس استعمال اسد و اطلاق اسد بر آن با مقام مبالغه در كلام دمساز است و مقتضاى حال ايجاب مىكند كه چنين بگوئيم و وجدانا « زيد قمر » با « زيد حسن الوجه » فرق دارد و در اوّلى لطافت و بلاغتى هست كه در دوّمى نيست و نيز « زيد شجاع » با « زيد اسد » فرق دارد و . . . روى اين اصل متناسب با مقام مبالغه همان است كه نخست ادّعا كنيم كه اين آن است سپس استعمال و اطلاق كنيم و در مباحث فقهى هم مطرح شده كه مبالغه از افراد كذب نيست و هركجا مقتضاى حال ايجاب كند منعى از مبالغه نيست .\r\nو از قضا مرحوم آخوند در رابطه با مركّباتى كه با لاء نفى جنس آغاز مىشوند مثل « لا صلوة لجار المسجد الّا فى المسجد ، » « لا علم الّا بالعمل و . . . » همين مطلب را دارند كه لاء در نفى جنس استعمال شده نه نفى صحت يا كمال كه وصفى از اوصاف است ، ولى استعمالش در نفى طبيعت پس از ادّعاى اين مطلب است كه علم بدون عمل گويا علم نيست و نخست وجودش را كالعدم فرض نموده سپس لا علم - لا صلوة . . . گفته شده است . اين نكته در كلام مرحوم آقاى خوئى ذكر شده است . « 4 »\r\nب : در مباحث عام و خاص خوانده‌ايم كه يك ارادهء استعمالى داريم و يك ارادهء جدّى و در موارد زيادى هردو يكى هستند مثلا مىگويد : « اكرم كل عالم » و\r\n\r\n\r\n","description":"","footnote":"\r\n( 1 ) . نهاية الاصول ص 28 - 31 .\r\n( 2 ) . جواهر الاصول ص 171 - 181 .\r\n( 3 ) . محاضرات ج 1 ص 92 - 93 .\r\n( 4 ) . آدرس قبلى .\r\n","page_name":" 265 ","page_number":265},
  {"content":"\r\n\r\nلفظ را در عموم استعمال مىكند و مراد واقعى نيز همين است ولى گاهى مراد جدّى غير از مراد استعمالى است فى المثل « اكرم العلماء » گفته و ظهور در عموم دارد و مستعمل فيه عام است ولى بعدا مخصّصى مىآورد و مىگويد : « لا تكرم فسّاق العلماء » و كشف مىكند از اينكه مراد واقعى اكرام همهء علماء نبوده بلكه اكرام خصوص عالم عادل بوده است . حال مجاز از اين باب است يعنى متكلم كه مىگويد « زيد اسد يا جئنى باسد » و مرادش زيد است يك مراد استعمالى دارد كه اسد را در معناى خودش به كار برده ولى يك مراد جدى هم دارد كه مراد استعمالى را معبر و پل قرار داده تا به آن برسد و آن رجل شجاع است و مجاز را كه مجاز گويند براى اين است كه محلّ جواز و عبور است و متكلّم از آن عبور كرده و به فرد ديگر رسيده است . اين نكته در كلام مرحوم آقاى بروجردى آمده . « 1 »\r\nج : مجاز كه بازى با الفاظ نيست تا لفظى را از روى معنايى برداريم و به روى معناى ديگر بگذاريم ( مثل كلاهى كه از سرى به سر ديگر منتقل مىشود . ) بلكه مجاز بازى با معانى است يعنى معنايى را به جاى معناى ديگر گذاشتن است و ادّعاى اين است كه معناى حيوان مفترس در رجل شجاع متجلّى شده و گويا اين آن است سپس لفظ اسد به همان معناى واقعى بر زيد اطلاق شده است پس مجازى ارتكاب نشده‌ايم . اين نكته در كلام مرحوم امام مطرح شده است « 2 »\r\nو علاوه بر آن مرحوم امام به پيروى از استادشان مرحوم آقا شيخ محمد رضا اصفهانى به پاره‌اى از آيات و ابيات عربى و غيره استناد كرده‌اند كه در ادامه خواهد آمد ولى قبل از آن ، در سه نكته مزبور كه محور كلام در اين نظريّه است مناقشاتى وجود دارد :\r\nامّا مسأله مبالغه : اصل وجود مبالغه را در كلام قبول داريم و بابى است مخصوص و احكامى هم دارد ولى آيا همهء مجازات از اين قبيل است ؟ در استعاره\r\n\r\n\r\n","description":"","footnote":"\r\n( 1 ) . نهاية الاصول ج 1 ص 29 .\r\n( 2 ) . جواهر الاصول ج 1 ص 173 .\r\n","page_name":" 266 ","page_number":266},
  {"content":"\r\n\r\nآرى مبالغه هست به درجه‌اى كه ادّعا شده كه زيد همان حاتم است ، يا زيد اسد است و . . . ولى در مجاز در كلمه آيا همه‌جا مبالغه هست ؟ در اطلاق سبب بر مسبّب يا بالعكس آيا مبالغه است ؟ در اطلاق حالّ بر محل و بالعكس آيا مبالغه است ؟ آنجا كه گاهى اصلا اطلاق صحيح نيست مثل اطلاق زيد بر مركب سوارى كه دائما يا غالبا سوار است يا اطلاق مركب بر زيد كه قابل‌قبول نيست و . . . پس كليّت ندارد . و امّا مسأله ارادهء جدّى و استعمالى :\r\nاوّلا ارادهء استعمالى و ارادهء جدّى در مواردى است كه نخست كلامى را بگويد و از ظاهرش مطلبى را اراده كند سپس كلام ديگرى بگويد و مراد واقعى را بيان كند و لذا در باب عام و مخصّص منفصل سخن از مراد استعمالى و جدى مطرح است و گرنه در عام و مخصّص متصل اصلا سخن به صورت جدا نيست و اصلا نامش را مخصّص نمىگذارند و از باب ضيّق فم الركيّه است و ما نحن فيه از اين قبيل است و در كلام واحد سخن از دو مراد در طول هم نيست تا يكى معبر براى ديگرى باشد و وجدانا هم از زيد اسد دو مراد به ذهن نمىآيد .\r\nو ثانيا همه‌جا كه مراد جدّى در كار نيست مثلا در كلام هزل كه به شوخى يا در حال تمسخر به فرد جبان اطلاق اسد مىشود مجاز هست ولى مراد جدّى هم ندارد تا مراد استعمالى معبرى براى مراد جدّى قرار بگيرد . پس اين سخن نيز كليّت ندارد .\r\nو مرحوم شهيد صدر بر همين اساس مسلك مشهور را برگزيده و مىفرمايد :\r\n« الصحيح ما عليه المشهور » كه اصل تجوّز را مربوط به مدلول استعمالى و مرحلهء لفظ مىدانند . « 1 »\r\nو امّا مسأله بازى با معانى بودن : اين نيز كليّت ندارد و در مثل استعاره و كليّهء مواردى كه سخن از مبالغه است قابل‌قبول است ولى همه‌جا قابل‌قبول نيست و در مواردى به اندك مناسبتى لفظى را در معناى ديگر به كار مىبريم و تنها بازى با لفظ\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ص 119 - 120 .\r\n","page_name":" 267 ","page_number":267},
  {"content":"\r\n\r\nاست و هيچ عنايت ديگرى در كار نيست . در اين گونه موارد سخن مرحوم امام كليّت ندارد . پس مبناى اين نظريّه مخدوش است .\r\nو امّا مطلب سوّم : بنابر اينكه استعمال مجازى هم داشته باشيم ( كما هو المشهور ) آيا صحّت و حسن استعمال لفظ در معناى مجازى ، وضعى و تابع وضع واضع يا اذن و ترخيص واضع است ؟ يا طبعى و تابع طبع و ذوق و غريزهء مستعمل است كه كدام را بپسندد و برايش دلپذير باشد ؟ احتمالات بلكه اقوال در مسأله چهار امر است :\r\n1 - مجازات داراى وضع شخصى هستند و صحّت استعمال آنها هم به وسيلهء وضع واضع است و منظور از وضع شخصى آن است كه واضع لفظ معيّنى را با مادّه و هيئت خاصّى كه دارد ( مثلا كلمهء اسد ) نخست براى حيوان مفترس وضع كرده سپس همان واضع لفظ اسد را براى رجل شجاع يا هرچيز كه با اسد در شجاعت شباهت دارد ( مطلق شجاع ) وضع كرده است كه دوّمى در طول اوّلى است پس مجازات هم وضع شخصى دارند يعين لفظ معيّن و مشخّصى براى دلالت بر آنها وضع شده است اين قول در كلام صاحب حاشيه « 1 » به جماعتى و در كلام صاحب فصول « 2 » به شرذمه‌اى نسبت داده شده و قائلش با نام و نشان ذكر نشده است .\r\nاين قول حتما باطل است زيرا اوّلا اگر چنين وضعى صورت پذيرفته بود حتما نقل مىشد و در كتب لغت ثبت مىشد در حالى كه قطعا چنين نيست ،\r\nثانيا اگر وضع شخصى بود ديگر استعمال اسد در رجل شجاع مجاز نبود بلكه حقيقت بود و اين بر خلاف سخن مشهور است كه مجاز را استعمال لفظ در غير موضوع‌له مىدانند و نيز استعمال را به حقيقى و مجازى تقسيم مىكنند و . . .\r\nو ثالثا اگر لفظ اسد را براى رجل شجاع فرض كنيم صددرصد وضع شخصى است ولى اگر براى مطلق شجاع قرار دهيم از ناحيه معنا وضع نوعى مىشود نه\r\n\r\n\r\n","description":"","footnote":"\r\n( 1 ) . هداية المسترشدين ص 36 .\r\n( 2 ) . الفصول القروية ص 24 .\r\n","page_name":" 268 ","page_number":268},
  {"content":"\r\n\r\nشخصى و اگر هردو چيزى كه ميانشان مشابهت در اثر بارزى هست يكى را براى ديگرى قرار دهيم ( مصداقش اسد و رجل شجاع باشد يا روباه و انسان مكّار يا باز و انسان چابك و . . . ) كه از ناحيهء لفظ وضع نوعى مىشود نه شخصى و به‌هرحال اين قول قابل‌قبول نيست .\r\nرابعا بر فرض در استعاره چنين وضعى باشد ولى در مجازات مرسل كه علاقه‌اش حالّ و محل يا كل و جزء يا سبب و مسبّب و . . . مىباشد وضع شخصى معنى ندارد و صددرصد نوعى است يعنى واضع گفته من لفظى را كه براى سبب وضع شده براى مسبّب هم قرار دادم ولى مصاديق سبب و مسبّب چه امورى است ؟ چه لفظى ؟ چه معنايى ؟ چه مادّه و هيئتى ؟ اصلا منظور نشده است و لذا وضع شخصى در مجاز مرسل كه عمدهء مجازات باشد معقول نيست .\r\n2 - مجازات داراى وضع نوعى هستند يعنى واضع نوع و كلّى آنها را در نظر گرفته و گفته به‌طور كلّى هردو چيزى كه ميانشان مشابهت باشد يا جزء و كل باشند يا سبب و مسبّب باشند ، من لفظ يكى را براى ديگرى قرار دادم و علاوه بر معناى خودش در ديگرى هم به كار برود ولى مصاديق آنها را اصلا مشخّص نكند .\r\nاين قول در كلام صاحب حاشيه « 1 » به اكثر نسبت داده شده و در كلام صاحب فصول « 2 » به جمهور نسبت داده شده و موارد علاقه‌هاى مجاز را هم تا بيست و پنج مورد برشمرده‌اند كه در كتب بيان معروف است و قبلا هم در تقسيم وضع به شخصى و نوعى اشاره شد كه يكى از مثالهاى وضع نوعى را وضع مجازات دانسته‌اند .\r\nاين قول نيز ناتمام است و عمدتا اشكال اوّل و دوّم قول قبلى در اينجا نيز جارى و سارى است علاوه بر اينكه بعدا در قول چهارم دلايل ديگرى براى اثبات قول چهارم و نفى اين قول و ساير اقوال خواهيم آورد .\r\n\r\n\r\n","description":"","footnote":"\r\n( 1 ) . هداية المسترشدين ص 36 .\r\n( 2 ) . الفصول الغروية ص 24 و 25 .\r\n","page_name":" 269 ","page_number":269},
  {"content":"\r\n\r\n3 - صحّت استعمال مجازى تابع اذن و ترخيص واضع باشد : در كلمات بزرگان احتمال دوّم و سوّم يكى فرض شده و منظور از وضعى بودن را اذن يا ترخيص واضع دانسته‌اند « 1 » ولى مىتوان آن را قول يا احتمال ثالثى به حساب آورد به اين نحو كه واضع بگويد : من كلمهء اسد را براى حيوان مفترس وضع كردم ولى ضمنا به شما مستعملان اجازه دادم كه آن را در رجل شجاع يا مطلق شجاع مجازا استعمال كنيد يا در كلام جدايى چنين اذنى از واضع صادر شود و در محدودهء علائق بيست و پنجگانهء مذكور در علم بيان باشد .\r\nاين قول نيز باطل است زيرا اوّلا چنين اذن و ترخيصى از كسى صادر نشده و مجرّد فرض است و از حدّ امكان به مرحلهء تحقّق درنيامده و ثانيا بر فرض كه چنين اذنى باشد مىگوئيم : واضع بىخود چنين اذنى داده و پا را از گليم خويش درازتر كرده است وظيفهء او تنها وضع لفظ براى معنا است ( اسد براى حيوان مفترس ) امّا حق ندارد براى مستعملان تعيين تكليف كند و اذن او در استعمال اسد در رجل شجاع يا منع او از اين استعمال ارزش ندارد ، واضع چه‌كاره است كه چنين اذنى بدهد يا چنان منعى بكند ؟\r\n4 - قول مشهور متأخران از مرحوم آخوند خراسانى تاكنون اين است كه صحّت استعمال مجازى تابع طبع و ذوق و فطرت انسانها است يعنى هركجا طبع آدمى استعمال مجازى را بپسندد و مطبوع باشد آن استعمال صحيح است چه واضع اذن داده باشد يا نه\r\n( مثلا استعمال قمر در انسان زيباچهره صحيح و خوشايند است ، به كار بردن حاتم در انسان بخشنده بجا است ، استعمال روباه در مرد مكّار پسنديده است و استعمال اسد در رجل شچاع دلپذير است ، استعمال باز در مرد چابك زيبا است ، استعمال حمار در رجل بليد جالب است ، استعمال قتل در ضرب شديد دلچسب\r\n\r\n\r\n","description":"","footnote":"\r\n( 1 ) . هداية المسترشدين ص 36 .\r\n","page_name":" 270 ","page_number":270},
  {"content":"\r\n\r\nاست و . . . )\r\nو هركجا طبع آدمى از استعمال جارى ناخشنود باشد آن استعمال صحيح نيست ولو واضع اذن داده باشد و يكى از قرائن مجاز هم وجود داشته باشد ( مثلا مردى هميشه يا غالبا بر درازگوش خويش سوار است و علاقهء حال و محلّ ميان آن دو وجود دارد ولى عرف هرگز نمىپسندد كه مجازا لفظ محلّ را بر حالّ اطلاق كنيم و بگوئيم : فلانى درازگوش است يا به عكس بگوئيم درازگوش فلانى است و . . . )\r\nقول حق همين است و دلايلى براى آن اقامه شده :\r\n1 - اثبات مدّعا با ابطال دليل خصم : فرض اين است كه چهار احتمال بيشتر نيست و وقتى سه احتمال قبلى ابطال شد ( با بياناتى كه گذشت ) قهرا احتمال چهارم متعيّن مىشود و فرض ديگرى مطرح نيست .\r\n2 - در باب اعلام شخصيّه ملاحظه مىكنيم كه روزى كه خداوند به پدر حاتم طائى اين فرزند را عطا كرد و او نامش را حاتم گذاشت اصلا در ذهن او نبود كه روزى حاتم مظهر جود و سخا و بخشش مىشود تا به ديگران اجازه دهد يا صريحا وضع نوعى و شخصى داشته باشد كه حاتم را در اشخاص باجود و سخا به كار برند پس اذن و ترخيصى مطرح نبود ، آرى به صورت خودجوش مردمان ديدند كه اين استعمال بجا است لذا از آن بهره گرفتند پس صحّت اين استعمال مربوط به طبع است و ربطى به وضع و ترخيص ندارد .\r\n3 - مرحوم آخوند در كفايه به وجدان استناد كرده‌اند : وجدانا ما مىبينيم استعمال اسد در رجل شجاع صحيح و پسنديده است ولو واضع منع كند ، متقابلا استعمال درازگوش در راكب صحيح نيست ولو واضع اذن داده باشد پس صحّت استعمال مجازى تابع وضع و اذن نيست بلكه تابع طبع و ذوق است .\r\nالبته مرحوم آخوند ابتدا از راه حسن استعمال پيش آمده‌اند و در پايان ناچار شده‌اند مقدّمهء ديگرى اضافه كنند كه صحّت استعمال هم به معناى حسن استعمال\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nاست « 1 » و ظاهرا فرمايش متينى است و جاى مناقشه نيست كه كسى بگويد : بحث ما در صحّت استعمال است و صحّت غير از حسن استعمال است و . . . و وقتى صحت استعمال مجازى تابع طبع شد ديگر محدود نيستيم و دائر مدار بيست و پنج مورد مذكور در علم بيان نمىباشيم و دستمان باز است و بر همين اساس است كه در لغات گوناگون مجازات حادثه داريم و . . . .\r\nو اصولا اين بيست و چند مورد هم كه ذكر شده در واقع بيان مواردى است كه قبل از تعيين و حصر علماى بيان ، مردمان به‌طور طبيعى استعمال داشته‌اند و دانشمندان بلاغت اينها را جمع‌آورى كرده‌اند نه اينكه مؤسّس و مخترع باشند و قبلا چنين چيزى نبوده است و اين نيز مطبوع بودن را تأييد مىكند .\r\nو مؤيّد ديگر اينكه در غالب مجازات اهل لغات مختلف مثل هم مىباشند فى المثل در هرزبانى از رجل شجاع با لفظى تعبير مىشود كه دالّ بر حيوان مفترس است مثلا در عربى به كلمهء اسد تعبير مىشود و در فارسى لفظ شير مىآورند و . . . و بسيار بعيد است كه همهء واضعان زبانهاى گوناگون روز اوّلى تبانى كرده باشند و متفقا اذن در استعمال بدهند ، بلكه به صورت طبيعى و غريزى اين استعمال را مردم داشته و دارند و اين نيز طبعى بودن را تأييد مىكند . و بالجمله مطلب واضح است .\r\n\r\n\r\n","description":"","footnote":"\r\n( 1 ) . كفاية الاصول ج 1 ص 19 .\r\n","page_name":" 272 ","page_number":272},
  {"content":"\r\n\r\n\r\n3 - علامات حقيقت و مجاز :\r\nمطلب سوّم از مطالب باب استعمال ، پيرامون علائم و راههاى تميز حقيقت از مجاز يا موضوع‌له از غير موضوع‌له است ، قبل از هرسخنى مقدّمه‌اى لازم است و آن اينكه : ما انسانها در برابر يك لفظ و معنى يا معانى آن‌كه قرار مىگيريم از چهار حال بيرون نيستيم و يكى از اين حالات مطرح است :\r\n1 - صددرصد نسبت به معناى آن ناآگاه و بىخبريم يعنى نه موضوع‌له آن را مىشناسيم نه از معناى مجازى آن مطلّعيم و نه از مراد مستعمل و متكلم آگاهيم كه از اين كلام چه چيزى را اراده كرده است ؟ مثل نوع انسانها نسبت به لغات اجنبى و واژه‌هاى زبانهاى ديگر ، يعنى فارسىزبانان نسبت به كلمات عربى و بالعكس .\r\n2 - صددرصد نسبت به آن عالم و آگاهيم يعنى معناى حقيقى و موضوع‌له كلمه را مىدانيم ، معناى مجازى را مىشناسيم و از مراد متكلم هم باخبريم ، مثلا مىدانيم كه لفظ اسد براى حيوان مفترس وضع شده است و در رجل شجاع مجازا به كار مىرود و مراد متكلّم از « رأيت اسدا » حيوان مفترس است .\r\n3 - معناى موضوع‌له را مىدانيم ، معناى مستعمل فيه را هم مىدانيم ولى در مراد متكلّم از لفظ و كلام شك و ترديد داريم كه آيا از كلام معناى حقيقى را اراده كرده يا مجازى را ؟ اينجا هم يك سلسله اصول لفظى عقلائى وجود دارد كه براى تعيين مقصد گوينده بدانها مراجعه مىكنيم .\r\nو در مورد بحث ما از اصالة الحقيقه كه جلوه‌اى از اصالة الظهور است ، مدد مىگيريم كه در كلام سيّد مرتضى و اتباع او در رابطه با صورت بعدى يعنى شك در اصل وضع به اين اصل استناد شده و سخن از « الاصل فى الاستعمال الحقيقة » است كه از سوى شيخ طوسى و ديگر بزرگان تاكنون بر آن اعتراض شده و استعمال را اعم از حقيقت و مجاز برشمرده‌اند . و به‌هرحال برخى از اصوليان بزرگوار مقدّمه‌اى تحت\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nعنوان « اصول لفظيّهء عقلائيّه » بر مباحث مقدّمات باب الفاظ افزوده‌اند « 1 » كه نيازى به طرح جداگانه نيست و در جاى خود مبسوطا اين اصول مطرح مىشود .\r\n4 - مراد متكلّم را مىدانيم كه از كلمهء اسد رجل شجاع يا حيوان مفترس را اراده كرده ولى در اصل وضع شك داريم و نمىدانيم كه لفظ اسد براى كدام معنى وضع شده ؟ در كداميك استعمالش حقيقى و در كدام مجاز است ؟ اينجا است كه از سوى دانشمندان بزرگ علائمى به منظور بازشناسى حقيقت از مجاز عرضه شده است و تا حدود بيست علامت در پاره‌اى از كتب مطوّله عنوان شده است ؟ « 2 » از قبيل :\r\n1 - تنصيص اهل لغت : انسان از اهل لغت بشنود كه لفظ اسد در عربى براى حيوان مفترس وضع شده است . قبول اين علامت در گرو قبول حجيّت قول لغوى است كه در جاى خود مورد بحث قرار مىگيرد .\r\n2 - نصّ خود واضع : واضع لفظ ، خودش به انسان بگويد كه نام فرزندش را چه گذاشته ، براى مصنوع و مخترع خويش چه نامى اختيار كرده و . . . كه يقين مىآورد و جاى بحث باقى نمىگذارد .\r\n3 - نقل متواتر : ديگران در حدّ تواتر از قول واضع براى ما نقل كنند . اين نيز يقين‌آور است .\r\n4 - خود ما واضع باشيم كه باز يقين داريم به معناى لفظ .\r\n5 - استقراء تام و كامل : موارد استعمال اهل لغت را تتبّع كرده و صددرصد آنها را در فلان معنى بيابيم . و هكذا علائمى از قبيل تبادر ، اطراد ، صحّت حمل و صحت سلب و . . . كه به تفصيل خواهد آمد . و برخى از بزرگان تا حدود دوازده علامت را پذيرفته‌اند « 3 » ولى از ميان مجموع آنها سه علامت در درجهء اوّل از اهميّت ( از نظر بحث ) قرار دارند كه ما به پيروى از مرحوم صاحب كفايه و متأخران همين سه\r\n\r\n\r\n","description":"","footnote":"\r\n( 1 ) . اصول فقه ج 1 و 2 ص 28 - 31 .\r\n( 2 ) . هداية المسترشدين ص 41 - 51 .\r\n( 3 ) . آدرس قبلى .\r\n","page_name":" 274 ","page_number":274},
  {"content":"\r\n\r\nعلامت را محور بحث‌هاى خويش قرار مىدهيم و آنها عبارتند از :\r\n1 . تبادر 2 . صحت حمل يا عدم صحت سلب 3 . اطّراد .\r\n\r\nالف : تبادر :\r\nمهمترين نشانهء تميز حقيقت از مجاز تبادر است ، در رابطهء با تبادر چندين مطلب مطرح است : مطلب اوّل در بيان ماهيّت تبادر است : واژهء تبادر در لغت به معناى سرعت و سبقت گرفتن آمده و مصدر باب تفاعل است كه ممكن است براى مطاوعه باشد يعنى معناى خاص قبول سرعت كرد و يا به معناى ثلاثى مجرّد باشد يعنى مبادرت كردن و شتاب نمودن ،\r\nو در اصطلاح دانشمندان اصولى عبارتست از : انسباق المعنى من نفس اللفظ مجرّدا عن كل قرينة « 1 » البته ممكن است تعابير بزرگان متفاوت باشد ولى منظور همه روشن است كه تبادر مصطلح فردى از تبادر لغوى است و از معناى عام لغوى به معناى خاص اصطلاحى منتقل شده است همانند لفظ دابّة كه در لغت به معناى مطلق جنبنده بوده ولى فعلا در خصوص چارپايان يا خصوص اسب به كار مىرود .\r\nمطلب دوّم : در بيان اقسام تبادر است : تبادر معنى از لفظ دوگونه است :\r\n1 - گاهى اين تبادر و انسباق صددرصد مستند به خود لفظ است و هيچ قرينه‌اى در كار نيست ، فى المثل از كلمه اسد در ذهن عرب‌زبان حيوان درنده تبادر مىكند و اين تبادر از متن لفظ و حاقّ كلمه سرچشمه مىگيرد .\r\n2 - و گاهى تبادر مستند بر قرائن است يعنى اگر ما باشيم و خود لفظ و از هرگونه قرينه‌اى قطع‌نظر شود . اين معنى تبادر نمىكند ولى قرينه كه آمد سبب خطور و تبادر آن مىگردد و قرينه انواعى دارد : قرينهء عامّه يا خاصّهء ، قرينه حاليه يا مقاميّه و مقاليّه » و از جملهء قرائن مقدّمات حكمت است و على هذا نيازى به تبارد اطلاقى\r\n\r\n\r\n","description":"","footnote":"\r\n( 1 ) . كفاية الاصول ج 1 ص 25 و . . .\r\n","page_name":" 275 ","page_number":275},
  {"content":"\r\n\r\nنيست و قسم سوّمى در كار نيست . حال از دو قسم مذكور ، قسم اوّل علامت وضع و راه شناخت حقيقت از مجاز است و نامش تبادر وضعى يا تبادر حاقّى است و گرنه هرمعناى مجازى به كمك قرينه از لفظ تبادر مىكند .\r\nمطلب سوّم : دليل علامت بودن تبادر : دليل بر اين‌كه تبادر حاقّى و انسباق معنى از نفس لفظ علامت حقيقت بودن لفظ در معنى مىباشد ، آن است كه : دلالت لفظ بر معنى از سه حال خارج نيست .\r\n1 - مستند به وجود يك رابطهء ذاتى و حقيقى و تكوينى ميان لفظه و معنى است .\r\n2 - مستند به علقهء وضعيّه است يعنى چون روز اوّل براى اين معنا وضع شده ، اين معنى متبادر است .\r\n3 - مستند به وجود قرائن عامّه يا خاصّه است .\r\nاز اين سه احتمال ، احتمال نخست مردود است و قبلا در آغاز مقدّمات مباحث الفاظ بيان كرديم كه ميان الفاظ و معانى رابطهء طبيعى و ذاتى وجود ندارد .\r\nاحتمال سوّم نيز خلف فرض است زيرا فرض ما آن است كه معنى از ذات لفظ به ذهن سبقت مىگيرد و استناد آن به قرائن خلاف فرض است . پس احتمال دوّم معيّن مىشود كه تبادر مستند به وضع است بنابراين تبادر دليل انّى بر وضع و كاشف از وضع است و گرنه انسباق اين معنى از ميان ساير معانى ( كه در انبار ذهن ذخيره شده ) بىوجه و ترجيح بدون مرجّح بود .\r\nمطلب چهارم : علامت حقيقت بودن مشخّص شد كه تبادر وضعى يا حاقّى و مستند به خود لفظ باشد ، امّا در مقابل علامت مجاز كدام است ؟ آيا عدم تبادر است ؟ آيا تبادر الغير است ؟ دو مسلك در اين باب وجود دارد :\r\n1 - مشهور عدم تبادر را علامت مجاز گرفته و فرموده‌اند : دليل مجاز بودن لفظ اسد در رجل شجاع آن است كه از اين كلمه عند الاطلاق رجل شجاع تبادر نمىكند .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nولى به اين نظريّه اشكال نقضى وارد شده و آن نسبت به لفظ مشترك است كه براى معانى عديده وضع شده ( مثلا كلمهء عين براى هفتاد معنى گفته شده ) و عند الاطلاق هيچ‌كدام از معانى آن تبادر نمىكند پس در اينجا هم عدم تبادر است آنگاه اگر عدم تبادر علامت مجازيّت باشد بايد اينها مجاز باشند در حالى كه قطعا چنين نيست پس عدم تبادر علامت مجازيّت نيست بلكه اعمّ از مجازيّت است .\r\n2 - بر اساس همين اشكال برخى از محقّقان مثل محقّق قمى « 1 » و مرحوم مشكينى « 2 » فرموده‌اند : عدم تبادر علامت مجازيّت نيست و تبادر الغير علامت مجاز است يعنى وقتى ما لفظ اسد را مطلق و بدون قرينه به كار مىبريم ملاحظه مىكنيم كه غير رجل شجاع تبادر مىكند و همين علامت آن است كه اسد در رجل شجاع مجاز است . البته از اشكال مذكور به اين نحو پاسخ داده شده كه در مورد مشترك لفظى هم عدم تبادر را قبول نداريم بلكه تبادر هست نهايت نه تفصيلى كه معيّنا فلان معنى به ذهن بيايد بلكه اجمالى يعنى اجمالا يقين مىكنيم كه يكى از معانى مشترك لفظى اراده شده است ، و اين مقدار از تبادر در مجازات نيست پس عدم تبادر علامت مجازيّت است و اشكالى نيست . « 3 » ولى مىتوان به اين نحو ميان دو نظر جمع كرد كه اگر مراد تبادر تفصيلى ( معناى خاص ) باشد در مشترك لفظى نيست و حق با گروه دوم است ولى اگر مراد تبادر اجمالى باشد در مشترك لفظى هم وجود دارد و حقّ با گروه اوّل است كه عدم تبادر علامت مجاز باشد و چون متفاهم عرفى همان تبادر تفصيلى است لذا حق با گروه دوّم است و تبادر عدم علامت مجاز است .\r\nمطلب پنجم : تشخيص اين مطلب كه تبادر واقعا مستند به متن لفظ و حاقّ كلمه است و هيچ‌نوع قرينه‌اى در انفهام آن نقش ندارد ، كار آسانى نيست و چه‌بسا « من\r\n\r\n\r\n","description":"","footnote":"\r\n( 1 ) . قوانين الاصول ج 1 ص 13 .\r\n( 2 ) . كفاية الاصول المحشّى ج 1 ص 128 .\r\n( 3 ) . آدرس قبلى .\r\n","page_name":" 277 ","page_number":277},
  {"content":"\r\n\r\nحيث لا يعلم » قرائنى در تبادر يك معنى از لفظ دخيل باشند ولى انسان از دخالت آنها غافل باشد و خيال كند كه واقعا تبادر مستند به متن لفظ است ،\r\nبر همين اساس محقّق قمى « 1 » از زبان بزرگان نقل مىكند كه : « انّ الفقيه متّهم فى حدسه بالنسبة الى العرف . . . » يعنى فقيه گرچه خود يكى از اهل عرف است ولى در حدس خويش نسبت به معناى واژه‌اى متّهم است و نمىتواند به حدس خود و تبادر معنى در ذهن او بسنده كند ، چرا كه ذهن او آميخته با شبهات و شكوك و احتمالات است و چه‌بسا به كمك پاره‌اى از ادلّهء عقلى يا نقلى يا شواهد و قرائن ديگرى از لفظ معنايى مىفهمد ولى خيال مىكند اينها مستند به خود لفظ مىباشند\r\n( فى المثل در مبحث صحيح و اعمّ عدّه‌اى از بزرگان مىگويند الفاظ عبادات براى خصوص صحيح وضع شده‌اند و به تبادر خصوص صحيح استناد مىكنند و عدّه‌اى مىگويند : اينها براى اعم از صحيح و فاسد وضع شده‌اند و باز به تبادر اعم استناد مىكنند و هردسته هم در ذهن خويش قراين و شواهدى را منظور مىكنند .\r\nيا مثلا در بحث مشتقّ عدّه‌اى مىگويند : مشتق در خصوص متلبّس به مبدأ فى الحال حقيقت است و به تبادر استناد مىكنند و عدّه‌اى مىگويند : مشتقّ در اعمّ از ما تلبّس و ما انقضى عنه التلبّس حقيقت است و به تبادر اعم استدلال مىكنند و . . . )\r\nبر اين اساس توصيهء محقّق قمى « 2 » رحمه اللّه آن است كه : « فلا بدّ ان يرجع الفقيه الى عرف عوام العرب فانّهم هم الذين لا يفهمون شيئا الّا من جهة نفس وضع اللفظ . . . يعنى فقيه در فهم معانى حقيقى واژه‌هاى عربى به عوام و توده‌هاى عرب‌زبان رجوع كند زيرا آنان ذهنشان از هراحتمال و تشكيكى خالى است و اگر معنايى را مىفهمند صددرصد از خود لفظ است نه از قراين و شواهد ديگر ، پس فقيهان و دانشمندان براى فهم معناى حقيقى از مجازى بايد خود را مثل جاهل به اصطلاح دانسته و به فهم اهل لغت مراجعه كنند و موارد گوناگون استعمال آنان را استقراء نمايند و به فهم خويش\r\n\r\n\r\n","description":"","footnote":"\r\n( 1 ) . قوانين الاصول ج 1 ص 13 - 14 .\r\n( 2 ) . قوانين الاصول ، ج 1 ، ص 13 - 14 .\r\n","page_name":" 278 ","page_number":278},
  {"content":"\r\n\r\nبسنده نكنند . ( البته براى فهم حقيقت از مجاز چنين است ولى براى تشخيص ظهور كه مهم هم اين است نيازى به اين مطلب نيست و راههاى ديگرى دارد كه در جاى خود بايد بحث شود . )\r\nمطلب ششم : اشكالات تبادر : علامت بودن تبادر براى كشف حقيقت از مجاز مبتلا به اشكالاتى است كه از سوى بزرگان مطرح و مورد نقد و بررسى واقع شده است :\r\nاشكال اوّل : مهمترين اشكال تبادر اشكال دور است كه در نوع كتب اصولى مطرح شده است « 1 » . و ما نيز مطرح مىكنيم :\r\nبيان اشكال : ترديدى نيست در اين‌كه به مجرّد وضع لفظ براى معنى ، از شنيدن آن لفظ اين معنى تبادر نمىكند و وجود واقعى و نفس الامرى ، وضع علّت تبادر نيست و تبادر هم معلول اصل وضع نيست ، بلكه تبادر در گرو علم به وضع است يعنى وقتى كه فهميديم كه فلان لفظ براى فلان معنى وضع شده است ، آنگاه از شنيدن لفظ ، آن معنى تبادر مىكند پس تبادر متوقف بر علم به وضع است .\r\nاز طرف ديگر شما مىگوئيد : يكى از راههاى تميز حقيقت از مجاز ، تبادر است و از راه تبادر علم به وضع پيدا مىكنيم و حقيقت از مجاز را بازمىشناسيم ، يعنى علم به وضع هم متوقّف بر تبادر است . پس تبادر وابسته به علم به وضع است و علم به وضع نيز وابسته به تبادر است و اين دور صريح است ،\r\nبنابراين علامت بودن تبادر براى علم به وضع مستلزم دور است و دور محال و باطل است و مستلزم الباطل باطل ، پس تبادر هم باطل و محال است و از اين راه حق نداريم حقيقت و مجاز را بازشناسيم .\r\nپاسخ اشكال : از اشكال دور پاسخهاى گوناگونى داده شده :\r\nپاسخ اوّل از مرحوم آخوند در كفايه است كه عدّه‌اى از محقّقان متأخر نيز\r\n\r\n\r\n","description":"","footnote":"\r\n( 1 ) . هداية المسترشدين ص 44 - 45 ، الفصول الغرويّه ص 33 ، كفاية الاصول ج 1 ص 25 و . . .\r\n","page_name":" 279 ","page_number":279},
  {"content":"\r\n\r\nپذيرفته‌اند « 1 » و آن اينكه : اشكال دور به دو وجه قابل‌جواب است كه يكى براى اهل لسان و عالم به لغت و عرب‌زبانها است و ديگرى نسبت به جاهل لغت و غير عربها : امّا نسبت به اهل لغت : مقدّمه‌اى را در باب اصطلاحات گوناگون علم اجمالى بيان مىكنيم : علم اجمالى چهار اصطلاح دارد كه به اجمال بيان مىكنيم تا به اصطلاح مورد نظر برسيم :\r\n1 - گاهى علم اجمالى در مقابل علم تفصيلى به معناى مذكور در باب وضع به كار مىرود : در باب وضع آورديم كه هريك از لفظ و معنى بايد لحاظ و تصوّر شوند و گرنه وضع امكان ندارد و تصور معنى گاهى بنفسه و تفصيلى است يعنى خود معناى موضوع‌له در ذهن واضع تصور شده ( مثل تصور معناى زيد كه جزئى است و معناى انسان كه كلّى است . ) و گاهى بوجهه و اجمالى است يعنى خود معنى مشخّصا لحاظ نشده ولى در ضمن يك عنوان كلّى به اجمال تصوّر شده و عنوان كلّى مرآت و عنوان مشير آن قرار گرفته است . ( مثلا در ضمن اكرم كل عالم ، زيد عالم و بكر عالم و . . . نيز اجمالا و ضمنا لحاظ شده‌اند و لذا عدم اكرام آنها مجازات دارد و عرف عذر خطاكار را نمىپذيرد . )\r\nو نيز تصور لفظ گاهى بنفسه و تفصيلى بود ( مثل تصور لفظ زيد ، لفظ انسان و . . . ) و گاهى بوجهه و اجمالى بود ( مثلا عنوان كلّى هرآنچه بر وزن فاعل باشد ، لحاظ شده و براى اسم فاعل جعل شده است خواه در ضمن ضارب باشد يا كاتب يا ناصر و . . . ) پس علم اجمالى در اين اصطلاح يعنى علم به چيزى در ضمن عنوان عام و كلّى نه مستقيما .\r\nو علم حاصل به نتيجه در ضمن كبرى از اين قسم علم اجمالى است ( مثلا وقتى فهميديم كه هرانسانى خردمند است ، ضمنا و اجمالا مىفهميم كه زيد خردمند است و . . . ) و پاسخ اصلى اشكال دور در شكل اوّل منطقى بر همين اساس\r\n\r\n\r\n","description":"","footnote":"\r\n( 1 ) . كفاية الاصول ج 1 ص 25 ، نهاية الدراية ج 1 ص 69 ، جواهر الاصول ج 1 ص 220 - 224 و . . .\r\n","page_name":" 280 ","page_number":280},
  {"content":"\r\n\r\nاست كه گفته شده : علم به نتيجه در گرو علم به كليّت كبرى است و علم به كليّت آن هم وابسته به علم به نتيجه است و اين دور است ولى پاسخ آن است كه علم تفصيلى به نتيجه در گرو علم به كليّت كبرى است ولى علم به كليّت كبرى متوقف بر علم اجمالى به نتيجه است .\r\nو بالجمله اگر گفته شود كه مهمترين شكل قياس منطقى ، شكل اوّل است و آن هم عقيم است زيرا قبل از نتيجه در ضمن كبراى كلّى بدان علم پيدا كرده‌ايم و نتيجه بايد امر ثالثى باشد متولّد از صغرى و كبرى نه امرى كه منطوى در كبرى است . ولى پاسخ آن است كه در ضمن كبرى علم اجمالى به نتيجه داشتيم و در نتيجه علمى تفصيلى پيدا مىكنيم .\r\n2 - علم اجمالى در مقابل علم تفصيلى به معناى رايج اصولى كه در مباحث قطع و در باب علم اجمالى و اصالة الاحتياط مطرح است و آن اينكه : علم تفصيلى آن است كه به امر معينى تعلق بگيرد مثلا نسبت به حصوص وجوب نماز عصر يقين داريم ، و علم اجمالى آن است كه متعلّقش ميان دو يا چند امر مردد باشد مثلا اجمالا مىدانيم كه يا ظهر واجب است يا جمعه ، يا قصر واجب است يا اتمام و . . .\r\n3 - علم اجمالى به معناى كلامى و فلسفى آن در رابطه با علم پروردگار كه سخن از علم اجمالى در عين كشف تفصيلى است و در آنجا علم اجمالى به معناى بساطت به معناى حقيقى كلمه است . . .\r\n4 - علم اجمالى به معناى علم ارتكازى در مقابل علم تفصيلى كه به معناى التفات و توجّه يا علم به علم است .\r\nتوضيح اينكه : خيلى وقتها انسان نسبت به امرى در واقع عالم است و آن امر در ذهن او كاملا مرتكز و ريشه‌دار است ولى فعلا به دلايل گوناگون از آن غافل است و ابدا توجّهى ندارد و در واقع نمىداند كه مىداند يعنى توجّه ندارد كه مىداند . اين را علم اجمالى ارتكازى مىگويند و هنگامى كه به آن امر توجّه كافى و وافى نمود و\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nآن امر بالفعل در ذاكرة او حاضر شد در اين مرحله نامش علم تفصيلى به معناى توجّه و التفات است يعنى متوجّه شد كه مىدانست .\r\nفى المثل دانشمندى كه قواعد نحوى را مكرّر خوانده و تدريس نموده ولى فعلا سرگرم استراحت يا تفريح يا مسافرت يا تجارت و غيره است و يكى از قواعد هم در ذهنش حاضر نيست ولى به محض اينكه به مجلس درس آمد يا طالب نحوى از او مسأله‌اى را پرسيد آن قانون نحوى با همهء دقايقش در ذهن او حاضر مىشود و پاسخ مىگويد و در اين مرحله علم تفصيلى است و در مرحلهء قبل علم اجمالى ارتكازى بود . و علم اجمالى و تفصيلى كه در پاسخ از اشكال تبادر ذيلا خواهيم آورد به همين معناى چهارم است .\r\nبا اين مقدّمهء پاسخ مرحوم آخوند و ديگران اين است كه : هرانسانى كه در ميان گروهى زندگى مىكند و با آنها حشر و نشر دارد و به لغت آنها گفتگو مىكند به‌طور طبيعى معانى فراوانى در ذهن او وجود دارد و انبار شده است و فعلا به نحو علم اجمالى ارتكازى است ولى هنگامى كه لفظ خاصّى را مىشنود ، معناى خاص آن در ذهنش مىآيد و تبادر مىكند و آنچه در رتبهء قبل ارتكازى و اجمالى بود هم‌اكنون تفصيلى شده است .\r\nآنگاه مىگوئيم : آن علم به وضعى كه بر تبادر متوقّف است عبارتست از علم تفصيلى و التفات تفصيلى نسبت به معنى ولى آن علم به وضعى كه تبادر بر او توقّف دارد همين علم تفصيلى نيست و معقول هم نيست كه اين باشد بلكه آن علم اجمالى ارتكازى است و خود آن علم اجمالى متوقف بر تبادر نيست بلكه علل و عوامل خاص خود را دارد كه از واضع شنيده يا خودش وضع كرده بود و . . . با اين بيان دور كنار مىرود و مانعى فراراه علامت بودن تبادر براى حقيقت نيست .\r\nو امّا پاسخ از اشكال دور نسبت به جاهل به لغت و غير عرب‌زبان : نسبت به جاهل ، تبادر المعنى نزد خود او معنى ندارد و گرنه جاهل به لغت نبود ، بلكه تبادر\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nمعنى نزد اهل لسان براى اين جاهل ملاك است يعنى ملاحظه مىكند كه عربها وقتى كلمهء « ماء » را به كار مىبرند آن جسم سيّال به ذهنشان تبادر مىكند و از اين راه يقين به وضع پيدا مىكند ، آنگاه علم به وضع فارسىزبان ، متوقّف است بر تبادر معنى نزد عرب‌زبانها ولى علم به وضع آنها وابسته بر اين تبادر نيست تا دور پيش آيد ، بلكه وابسته به همان علم اجمالى ارتكازى خود اهل لسان است . پس در هر حال علامت بودن تبادر مستلزم دور نيست تا محال و باطل باشد .\r\nقسمت اوّل اين پاسخ از جناب شيخ الرئيس ابن سينا « 1 » نقل شده است و تا كنون مورد پذيرش اصوليان واقع شده و مرحوم آخوند در كفايه « 2 » و ديگران آن را آورده‌اند و بخش دوّم را خود اصولىها تبيين نموده‌اند .\r\nپاسخ دوّم از اشكال دور : مرحوم محقّق اصفهانى در نهاية الدراية « 3 » از قول صاحب المحجه چنين نقل كرده‌اند كه : تبادر معلول علم به وضع نيست بلكه معلول خود وضع و از مقتضيات خود وضع است و لذا تبادر كاشف انّى از وضع است ( به نحو كشف معلول از علّت ) و علم به وضع تنها شرط تأثير گذاشتن مقتضى يعنى خود وضع است در تبادر ( مثل اين‌كه آتش سبب حرارت و مقتضى سوزاندن است و تماس با شيئى قابل‌احراق هم شرط تأثير مقتضى يعنى خود نار است . ) بنابراين علم به وضع متوقف بر تبادر است ولى تبادر وابسته بر علم وضع نيست بلكه متوقف بر خود وضع است پس دورى پيش نمىآيد .\r\nنقد و بررسى : اين پاسخ ناتمام است و دو ايراد دارد :\r\nالف - مقدّمه : دور در همهء اجزاء علّت تامّه محال است يعنى دو چيز اگر هر كدام علّت تامّهء ديگرى باشند دور محال است . و اگر هركدام مقتضى براى ديگرى باشند باز محال است و اگر هركدام شرط ديگرى باشند باز هم محال است و اگر هر\r\n\r\n\r\n","description":"","footnote":"\r\n( 1 ) . جواهر الاصول ج 1 ص 221 و تحريرات فى الاصول ج 1 ص 167 به نقل از تعليقهء حكيم آشتيانى ص 267 .\r\n( 2 ) . كفاية الاصول ج 1 ص 25 .\r\n( 3 ) . نهاية الدراية ج 1 ص 78 .\r\n","page_name":" 283 ","page_number":283},
  {"content":"\r\n\r\nكدام معدّ براى ديگرى باشند باز دور محال است و اگر يكى مقتضى و ديگرى شرط باشد باز محال است و اگر يكى علت تامّه براى ديگرى و ديگرى مقتضى يا شرط تنها براى اوّلى باشد باز محال است با اين مقدّمه مىگوئيم :\r\nبر فرض تبادر معلول خود وضع باشد و وضع سبب و مقتضى آن باشد و علم به وضع تنها شرط آن باشد ولى هرمشروط وابسته به شرط خود است و تا شرط نباشد مشروط هم نيست پس تا علم به وضع نباشد تبادرى نيست از طرفى هم تبادر علّت تامّهء علم تفصيلى به وضع است و تا تبادرى نباشد علم به وضعى نيست پس كماكان اشكال دور به قوّت خويش باقى است . اين پاسخ از خود محقّق اصفهانى است . « 1 »\r\nب : گاهى معنايى از لفظ به ذهن تبادر مىكند و از شنيدن لفظ به معنايى منتقل مىشويم در حالى كه در واقع اصلا وضعى نيست و خيال مىكرديم كه وضعى هست و در جهل مركب بوديم در اين‌گونه موارد ديگر وضعى نيست تا تبادر معلول آن باشد و هرچه هست خيال وضع است و لا غير .\r\nپاسخ سوّم : مرحوم آقا ضياء پاسخ ديگرى دارند و آن اينكه : ما براى دفع دور نيازى نداريم به اينكه سخن از علم اجمالى و علم تفصيلى به ميان آوريم و بگوئيم :\r\n« الموقوف عليه غير الموقوف عليه » آنگونه كه مشهور فرموده‌اند ، بلكه مىگوئيم :\r\nعلم تفصيلى به وضع وابسته به تبادر است و تبادر هم وابسته به علم تفصيلى به وضع است ( نه علم اجمالى ارتكازى ) منتها ما مىگوئيم اين دو علم تفصيلى دو فرد و دو شخص از علم تفصيلى هستند كه يكى موقوف ، ديگرى موقوف عليه است و يك چيز نيست تا دور پيش آيد و موقوف عين موقوف عليه باشد « 2 »\r\nاين پاسخ نيز ناتمام است زيرا درست است كه علم تفصيلى حاصل پس از تبادر به لحاظ وجود ذهنى و صورت ذهنيّه غير از علم تفصيلى پيش از تبادر است و\r\n\r\n\r\n","description":"","footnote":"\r\n( 1 ) . آدرس قبلى .\r\n( 2 ) . بدايع الافكار ج 1 ص 97 .\r\n","page_name":" 284 ","page_number":284},
  {"content":"\r\n\r\nدر معناى حرفى از زبان مرحوم آخوند آورديم كه اگر چيزى را يك انسان صد بار لحاظ كند صد وجود ذهنى پيدا مىكند ولى به لحاظ علم بودن و انكشاف از خارج اينها دو فرد يا صد فرد نيستند بلكه يك علم و يك انكشاف است چون يك معلوم و يك منكشف دارد و تعدّد علم و انكشاف به آن است كه معلومها و منكشف‌ها يا عالمها متعدّد باشند و در ما نحن فيه علم تفصيلى پس از تبادر همان علم به وضع اسد براى حيوان مفترس است و علم تفصيلى قبل نيز همان است . پس وجدانا و برهانا دو علم نداريم تا دور پيش نيايد .\r\nوانگهى اگر هم علم به وضعى كه سابق بر تبادر است علم تفصيلى به وضع باشد ديگر چه نيازى به اينكه از راه تبادر پيش رفته و آن را علامت براى علم به وضع قرار دهيم ؟ آيا اين لغو و عبث نيست ؟ آيا اين تحصيل حاصل نيست ؟ !\r\nپاسخ چهارم : به نظر مىرسد پاسخ ديگرى از اشكال دور مىتوان داد و آن را با مقدّمه‌اى بيان مىكنيم : واژهء علم در مقابل جهل است و واژه ذكر و التفات در مقابل غفلت و نسيان است و لذا ناسى احكامى دارد و جاهل احكام ديگرى دارد . با اين مقدّمه مىگوئيم :\r\nيك طرف علم نيست بلكه التفات و توجّه است و يك طرف علم است يعنى آنكه وابسته به تبادر مىباشد اصل علم به وضع نيست نه اجمالى و نه تفصيلى بلكه علم به وضع پيش از تبادر هم بود و اين التفات و توجّه تفصيلى است كه پس از تبادر حاصل مىشود پس التفات وابسته به تبادر است ( البته نام اين را علم تفصيلى گذاشتن بلامانع است ولى حقيقت اين است كه علم نيست بلكه التفات است و اگر مطلبى را صدها و هزاران بار تداعى كنيم و از آن غافل شويم و دوباره بدان ملتفت شويم باز معلوم ما همان است و علم جديدى حاصل نشده است ) .\r\nولى تبادر وابسته به التفات تفصيلى نيست بلكه وابسته به علم به وضع است كه قبلا داشتيم ( چون خود از اهل لغت هستيم و معناى لفظ را از پيش مىدانستيم ) .\r\nپس دو چيز بر يكديگر متوقف نيستند تا دور محال پيش آيد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nصاحب منتهى الدرايه در دفاع از شبهه دور مىفرمايد : غائله دور به قوّت خود باقى است زيرا مجرد علم اجمالى به اينكه فلان لفظ داراى يكى از چند معنى است ( مثلا كلمهء صعيد يا براى خصوص تراب خالص وضع شده يا براى مطلق وجه الارض ) كافى نيست و سبب تبادر خصوص موضوع‌له و معناى واقعى نمىشود و از ميان چند معنى خصوص معناى حقيقى به ذهن نمىآيد بلكه كماكان جهل شنونده به معناى واقعى محفوظ است .\r\nدر نتيجه علم اجمالى به وضع موجب انسباق نمىشود و بايد علم تفصيلى به وضع داشته باشيم تا معنى تبادر كند و سبب الانسباق منحصرا علم تفصيلى است و اگر اين شد اشكال دور باقى است زيرا علم تفصيلى به وضع وابسته به تبادر است و تبادر هم معلول علم تفصيلى به وضع است و علم اجمالى كافى نيست . و بر همين اساس جناب صاحب كتاب علامت بودن تبادر را منكر شده است . « 1 »\r\nولى اين دفاعيّه ناتمام است زيرا همانطور كه قبلا در مقدّمهء پاسخ مشهور آورديم علم اجمالى اصطلاحات گوناگونى دارد و جناب مؤلف ميان علم اجمالى مورد بحث ما با علم اجمالى مورد بحث در باب اصالة الاحتياط خلط فرموده‌اند زيرا آن علم اجمالى تكليف را روشن نمىكند و موجب علم به وضع نمىشود و كماكان ترديد باقى است ولى اين علم مورد نظر ما علم اجمالى ارتكازى است كه فى الواقع خودش يك علم تفصيلى است ولى فعلا مورد توجّه و التفات نيست و با شنيدن لفظ و تبادر معنى ، مورد التفات واقع مىشود و به علم تفصيلى تبديل مىگردد .\r\nنتيجه : مهمترين اشكال علامت تبادر ، اشكال دور است كه مطرح شد و پاسخهاى متعدّدى از آن داده شد و عمده پاسخ نخست و پاسخ اخير بود كه نسبت به عالم به وضع و اهل لغت داده شده و امّا نسبت به جاهل به وضع همان پاسخ\r\n\r\n\r\n","description":"","footnote":"\r\n( 1 ) . منتهى الدراية ج 1 ص 78 - 79 .\r\n","page_name":" 286 ","page_number":286},
  {"content":"\r\n\r\nمشهور صحيح است و شبههء دور مندفع است .\r\nاشكالهاى ديگر بر علامت تبادر :\r\nعلاوه بر اشكال دور پاره‌اى اشكالات ديگر نيز مطرح شده كه قسمتى از آنها مربوط به اصوليان پيش از مرحوم آخوند و مرحوم شيخ اعظم است و در كتب مطولّهء اصولى از قبيل مفاتيح الاصول « 1 » و . . . مطرح شده و پاسخ داده شده كه چندان اشكالهاى مهمّى نيستند و نوعا مواد نقضى است مثلا گفته‌اند : مجاز مشهور نيز از لفظ تبادر مىكند در حالى كه لفظ حقيقت در آن نيست .\r\nيا گفته‌اند : مدلول تضمّنى و التزامى نيز از لفظ تبادر مىكند در حالى كه حقيقت نيستند .\r\nيا گفته‌اند : در باب مفاهيم هم از جمله شرطيّه انتفاء عند الانتفاء تبادر مىكند در حالى كه جملهء شرطيّه براى ثبوت بر فرض ثبوت وضع شده نه انتفاء عند الانتفاء ،\r\nيا گفته‌اند : از هرمطلقى فرد غالب تبادر مىكند در حالى كه مطلق حقيقت در آن نيست و . . .\r\nولى برخى از اشكالات در كلمات اصوليان پس از مرحوم آخوند مطرح شده كه قابل‌توجّه است و ناگزير بايد آنها را مطرح كرده و مورد ارزيابى قرار دهيم :\r\n1 - اشكال مرحوم آقا ضياء و مرحوم آقاى خوئى : بر فرض تبادر علامت حقيقت باشد ولى مربوط به ظرف زمانى خاص است يعنى هم‌اكنون كه نزد عرب زبانها از فلان كلمه فلان معنى تبادر مىكند ، علامت آن است كه اين لفظ براى عرب معاصر حقيقت در فلان معنى است ولى اين مقدار براى دانشمند اصول كافى نيست و نمىتواند براى استنباط احكام از آيات و روايات به اين تبادر بسنده كند زيرا شايد در زمان نزول قرآن و در عصر ائمه عليه السّلام واژهء صعيد ، صلوة ، مسافر ، وطن ،\r\n\r\n\r\n","description":"","footnote":"\r\n( 1 ) . مفاتيح الاصول ص 68 - 70 .\r\n","page_name":" 287 ","page_number":287},
  {"content":"\r\n\r\nمعدن و . . . كه موضوعات احكامند معانى ديگرى داشتند و كم‌كم از آن معانى نقل داده شده‌اند و آنها مهجور و متروك و نسيا منسيّا شده‌اند و معناى جديدى پيدا شده است : پس با تبادر در اين زمان تكليف كلمات و اصطلاحات صدها و هزاران سال قبل چگونه روشن شود ؟\r\nاينجا است كه مرحوم آقاى خوئى به استصحاب قهقرى متوسّل شده و فرموده‌اند : حكم زمان حاضر را به گذشته‌ها مىكشانيم و مىگوئيم : همانگونه كه فعلا نزد عربها اين معنى متبادر است انشاء اللّه در زمان پيامبر و امامان عليه السّلام نيز همين معنى متبادر بوده است . ( در استصحاب مصطلح ، يقين سابق و شك لاحق داريم و حكم زمان گذشته را به آينده سرايت مىدهيم ولى در اين استصحاب يقين لاحق و متأخر است و شك سابق و متقدم است و حكم زمان حال را به گذشته‌ها مىكشانيم . ) و بدين وسيلهء مشكل فقيه و اصولى حلّ مىشود ،\r\nسپس فرموده : استصحاب قهقرى در خصوص ما نحن فيه ( تبادر و فهم معانى واژه‌ها ) معتبر است زيرا مدرك و پشتوانه‌اش بناء قطعى عقلاء است كه در اين گونه موارد بنا را بر عدم نقل مىگذارند و به احتمال نقل و مانند آن اعتنا نمىكنند « 1 »\r\nو مرحوم آقا ضياء از راه اصالة عدم النقل يا اصالة تشابه الازمان پيش آمده‌اند كه مستقيما اصل عقلائى است و مستندش بناء عقلاء است يا خود بناء عقلا است كه از آن به اين نام ياد شده است « 2 »\r\nو مرحوم آيت اللّه شهيد حاج آقا مصطفى از راه اصالة اتّحاد العرفين پيش آمده‌اند كه انشاء اللّه عرف معاصر با عرف قديم يكى است و تغيير و تحولّى پديد نيامده است « 3 »\r\nو شيوهء مرحوم آقا ضياء بلا اشكال است زيرا استصحاب تنها يك اصل عملى\r\n\r\n\r\n","description":"","footnote":"\r\n( 1 ) . محاضرات ج 1 ص 115 .\r\n( 2 ) . نهاية الافكار ج 1 ص 67 .\r\n( 3 ) . تحريرات فى الاصول ج 1 ص 168 .\r\n","page_name":" 288 ","page_number":288},
  {"content":"\r\n\r\nشرعى است و مستند آن اخبار لا تنقض است و در باب خودش خواهد آمد كه اين اخبار استصحاب قهقرى را شامل نيست و مخصوص استصحاب مصطلح است و لذا تعبير به استصحاب جالب نيست هرچند منظور مرحوم آقاى خوئى هم همين است ولو نام استصحاب بر آن نهاده است . پس در حقيقت اين اشكال يك حاشيه‌اى بر علامت تبادر است و خلاصه اينكه تبادر محض كافى نيست و نياز به ضميمهء اصالة عدم النقل دارد .\r\n2 - اشكال مرحوم آقاى بروجردى : وضع يا تعيينى است يا تعيّنى كه سابقا به تفصيل تعريف كرديم . حال منظور از علامت بودن تبادر براى وضع چيست ؟ و تبادر علامت كدام وضع است ؟ اگر مراد اين است كه تبادر علامت خصوص وضع تعيينى است و از راه تبادر يقين مىكنيم كه واضع معيّنى اين لفظ را براى آن معنى قرار داده است ، انصاف اين است كه تبادر علامت چنين وضعى نيست و هرگز بر خصوص وضع تعيينى دلالت نمىكند و اگر منظور آن است كه تبادر علامت مطلق وضع و اصل وضع است چه تعيينى باشد و چه تعيّنى ، مىگوئيم اين عين تبادر است نه چيز ديگرى كه تبادر علامت آن باشد زيرا وضع به معناى اعم و جامعش چيزى جزّ اين نيست كه لفظ بگونه‌اى باشد كه داراى دلالت شأنيّه باشد يعنى از شنيدن آن به معنى منتقل شويم و اين يعنى تبادر پس وضع به معناى جامع عين تبادر است نه غير آن تا تبادر علامت وضع باشد . در نتيجه علامت بودن تبادر مخدوش است . « 1 »\r\nنقد و بررسى : به اعتقاد ما اين اشكال وارد نيست زيرا تبادر عبارت است از انسباق معنى از ذات لفظ بدون كمك از هرقرينه‌اى و اين انسباق حتما سبب و منشأ دارد و آن سرچشمه ، رابطهء ذاتى لفظ و معنى نيست بلكه علقهء وضعى است كه آن هم يا وضع تعيينى است يعنى قبلا فرد خاص يا گروه مخصوصى آن لفظ را براى\r\n\r\n\r\n","description":"","footnote":"\r\n( 1 ) . نهاية الاصول ج 1 ص 40 .\r\n","page_name":" 289 ","page_number":289},
  {"content":"\r\n\r\nفلان معنى وضع كرده‌اند و ما هم علم به وضع پيدا كرده‌ايم و اين سبب مىشود كه هرگاه لفظ را بشنويم به معناى آن منتقل شويم و تبادر كاشف از وضع تعيينى است .\r\nو يا وضع تعيّنى و كثرت استعمال است كه سبب انس ذهن گرديده و اين موجب تبادر فعلى مىشود و در هرحال تبادر عين وضع و عين انس ذهنى نيست بلكه مترتب بر آن و كاشف از آن است و از اين‌روى علامت بودن آن براى كشف حقيقت و علم به وضع بلامانع است .\r\n3 - اشكال مرحوم آيت الله شهيد حاج آقا مصطفى : گاهى در مشتركات لفظيّه نيز بنا به دلايلى يكى از معانى لفظ تبادر مىكند ، آنگاه اگر تبادر علامت حقيقت و لازم مساوى آن و خاص به حقيقت باشد بايد گفت اين لفظ مشترك هم تنها در همان معناى مورد تبادر حقيقت است و در غير آن از ساير معانى مجاز است در حالى كه اين واضح المنع است ( واحدى بدان ملتزم نيست ) پس مناط حقيقت و مجاز بودن تبادر و عدم تبادر نيست . « 1 »\r\nنقد و بررسى : به عقيدهء ما اين اشكال نيز وارد نيست زيرا در كلام شهيد عزيزمان اين نكته روشن نيست كه چرا از مشترك لفظى فلان معنى متبادر است ؟\r\nمنشأش چيست ؟ آيا غلبهء وجودى يا استعمالى فلان معنى است ؟ آيا قرينهء معيّنه است ؟ آيا انصراف به فرد اكمل است ؟ و . . . و هركدام كه باشد تبادر مزبور به بركت قرينه خواهد بود و بحث ما در تبادر معنى از حاقّ لفظ بدون استناد به هرنوع قرينه‌اى است .\r\n4 - اشكال صاحب منتهى الدرايه : علامت بودن تبادر بر حقيقت از اين زاويه ناتمام است كه دليل اخص از مدّعا است ، بيان مطلب : مدّعا اين است كه تبادر علامت حقيقت است براى همگان ولى با توضيحاتى كه در باب تبادر داده شد بايد گفت تبادر مخصوص كسى است كه تفصيلا علم به وضع داشته سپس فراموش\r\n\r\n\r\n","description":"","footnote":"\r\n( 1 ) . تحريرات فى الاصول ج 1 ص 168 .\r\n","page_name":" 290 ","page_number":290},
  {"content":"\r\n\r\nكرده ، ولى صورت ارتباط الفاظ به معانى در خزانهء نفس او موجود است و پس از مراجعه وقتى معناى خاص از ميان معانى موجود در انبار نفس تبادر مىكند اين امارهء وضع است ولى كسى كه علم تفصيلى به وضع نداشته و جاهل بوده چنين صورت ارتباطى در نفس او نيست و تبادر هم منتفى است پس بهتر آن است كه علامت بودن تبادر را رأسا انكار كنيم چون صورت علم اجمالى به وضع يا جهل به وضع را شامل نيست و مخصوص صورت علم تفصيلى به وضع است . « 1 »\r\nنقد و بررسى : به عقيده ما اين اشكال نيز وارد نيست و تبادر براى عالم و جاهل علامت حقيقت است و قبلا در بيان پاسخ از اشكال دور ، اين علامت بودن براى هر دو دسته بيان شد و منشأ اشكال مذكور خلط بين علم اجمالى مورد بحث با علم اجمالى در باب اصالة الاحتياط است و اگر علم اجمالى به معناى اجمال و ترديد ( يا اين يا آن ) بود آرى مجرّد اين موجب تبادر نيست ولى اگر علم اجمالى ارتكازى منظور باشد كاملا موجب تبادر است به بيانى كه قبلا در اصل علامت و در جواب از اشكال دور ذكر شد .\r\n5 - به عقيدهء ما اشكال اصلى علامت تبادر آن است كه نسبت به عالم به وضع تبادر علامت علم به وضع نيست بلكه علامت التفات تفصيلى و توجّه به وضع و خروج از حال غفلت و نسيان و در واقع تداعى معانى است و اين را ذكر و التفات گويند نه علم ، زيرا امر مجهولى بر ما منكشف نشد تا علم باشد بلكه حالت غفلت و عدم التفات مبدّل به حال التفات شد و البته اگر نام اين را علم مىگذاريد بحثى نيست ولى وجدانا علم نيست و قبلا هم در پاسخ از اشكال دور به اين مطلب اشاره شد .\r\nو نسبت به جاهل به وضع هم مجرّد تبادر معنى نزديك يا دو نفر از اهل لغت\r\n\r\n\r\n","description":"","footnote":"\r\n( 1 ) . منتهى الدراية ج 1 ص 79 - 78 .\r\n","page_name":" 291 ","page_number":291},
  {"content":"\r\n\r\nكفايت نمىكند زيرا شايد به كمك قرينه نزد آن دو از فلان لفظ ، فلان معنى متبادر است پس لازم است نزد همگان اين معنى تبادر كند و خاص و عام از اهل لغت از شنيدن لفظ اين معنى نزدشان تبادر كند تا براى جاهل ارزشمند باشد .\r\nو در حقيقت اطّراد تبادر علامت حقيقت بودن است نه صرف تبادر نزديك يا چند نفر بدون رسيدن به مرحلهء اطّراد و شيوع ، مگر كسى سخن آيت اللّه شهيد صدر را بگويد كه اصالة التطابق بين الظهور الشخصى و الظهور النوعى باشد يعنى وقتى نزد يك نفر از اهل لسان از فلان لفظ فلان معنى تبادر كرد و او از اين لفظ آن معنى را فهميد ( آن هم ظهور كه احراز شود كه صددرصد مستند به متن لفظ است و احتمال هرگونه قرينه‌اى منتفى است ) بگوئيم حمل بر تطابق و هماهنگى ميان ظهور شخصى و نوعى است و از اين راه به ظهور نوعى دست مىيازيم و مىفهميم كه نزد عامّهء اهل لسان مطلب از اين قرار است و ظهور نوعى هم كه احراز شد موضوع حجيّت ظهور واقع مىشود و كبراى كلّى مىآيد كه كلّ ظاهر حجّة . « 1 »\r\nولى اين سخن از جهاتى قابل مناقشه است .\r\n1 - احراز اينكه نزد فلان شخص اين تبادر صددرصد مستند به متن لفظ است و هيچ قرينه‌اى دخالت ندارد ، آسان نيست و احتمال قرينه منتفى نيست و تا وجود دارد كشف وجدانى از وضع ممكن نيست .\r\n2 - اصالة التطابق خودش قابل‌بحث است كه آيا عقلاى عالم چنين بنائى دارند يا ندارند .\r\n3 - بر فرض چنين بنائى باشد در نهايت تبادر به تنهائى علامت حقيقت نيست و نياز به ضميمه اصل مذكور دارد .\r\n4 - تازه نتيجهء اين حرفها ظهور شخصى يا نوعى است و ظهور حجّت است ولى\r\n\r\n\r\n","description":"","footnote":"\r\n( 1 ) . بحوث فى علم الاصول ج 1 ص 166 - 167 .\r\n","page_name":" 292 ","page_number":292},
  {"content":"\r\n\r\nبحث ما در ظهور نيست بلكه در حقيقت است و ظهور اعم از حقيقت و مجاز است و چه‌بسا ظهور در معناى مجاز مىباشد . بنابراين به عقيدهء ما اشكال باقى است و اطراد تبادر لازم است نه مجرّد تبادر . پس تبادر كه مهمترين علامت حقيقت و مجاز است قابل‌مناقشه است .\r\nمطلب هفتم : آخرين نكته در باب تبادر اين است كه : بر فرض علامت بودن تبادر براى كشف حقيقت و علم به وضع ، گاهى يقين داريم كه تبادر مستند به متن لفظ است و يقينا پاى قرينه در ميان نيست چنين تبادرى علامت حقيقت است . و گاهى يقينا تبادر مستند به قرائن خاصه و عامّه است چنين تبادرى حتما علامت حقيقت نيست ولى گاهى شك داريم كه فلان تبادر آيا مستند به حاقّ لفظ است يا مستند به قرينه ؟ در اين گونه موارد چه بايد كرد ؟ آيا راهى براى احراز استناد تبادر به خود لفظ وجود دارد يا خير ؟\r\nمرحوم محقّق قمى « 1 » و صاحب فصول « 2 » فرموده‌اند : آرى ما اصلى داريم به نام اصالة عدم القرينه و به بركت آن احراز مىكنيم كه اين ظهور و انسباق به متن لفظ مستند است و انشاء اللّه قرينه‌اى در بين نيست تا مستند به قرينه باشد . ولى از سوى بزرگان علم اصول اين مطلب رد شده است زيرا اصل مذكور مدرك و مستندى ندارد تا قابل‌اعتماد باشد : بيان مطلب :\r\nاگر اصل مذكور يك اصل شرعى يعنى استحصاب عدم قرينه باشد اوّلا حالت سابقه ندارد تا استصحاب جارى شود ( چه زمانى اين تبادر بود و قرينه نبود تا الان شك در وجود قرينه داشته باشيم و استصحاب عدم جارى كنيم ؟ )\r\nو ثانيا بر فرض استصحاب عدم ازلى جارى شود ولى مستقيما اثر شرعى ندارد زيرا اثرش استناد ظهور و تبادر به متن لفظ است و اثرش وضع درست كردن است\r\n\r\n\r\n","description":"","footnote":"\r\n( 1 ) . قوانين الاصول ج 1 ص 14 - 14 .\r\n( 2 ) . الفصول الغروية ص 33 .\r\n","page_name":" 293 ","page_number":293},
  {"content":"\r\n\r\nولى اينكه شرعى نيست و استصحاب بايد مستقيما اثر شرعى داشته باشد و گرنه اصل مثبت مىشود كه حجّت نيست . ( البته منظور ميرزاى قمى و فصول هم استصحاب نيست و اين براى تكميل بحث و پاسخگوئى بر اساس همهء احتمالات از سوى اعلام اصولى مطرح شده است . )\r\nو اگر اصل مذكور يك اصل عقلائى باشد يعنى بناى عملى عقلاء بر اين است كه به احتمال قرينه اعتنا ندارند . مىگوئيم : بناى عقلاء دليل لبّى است و قدر متيقّن از بناى عقلاء در مقام شك در مراد متكلّم است پس از احراز حقيقت و مجاز ، نه در مقام شك در اصل وضع كه مورد بحث ما است و تا بناى عقلاء قطعى نشود حجيّت و اعتبارى ندارد در نتيجه از راه اصل عدم قرينه نتوان مشكل را حلّ كرد ، پس تكليف موارد شك روشن نشد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nب : صحت حمل يا عدم صحت سلب :\r\nدوّمين علامت از علامات حقيقت و مجاز ، علامت صحت حمل و عدم صحت حمل يا عدم صحت سلب و صحت سلب است ، مىگويند : صحت حمل علامت حقيقت بودن است و عدم صحت حمل نشانهء مجاز بودن و به ديگر سخن :\r\nعدم صحت سلب نشانهء حقيقت و صحت سلب علامت مجازيّت است .\r\nقبل از هرگونه توصيحى مقدّمه‌اى را مطرح مىكنيم : در هرحملى ميان موضوع و محمول جهت اتّحادى و جهت اختلافى لازم است يعنى دو طرف قضيّه بايد از جهت يا جهاتى اتّحاد و يگانگى داشته باشند و از جهتى هم مغايرت داشته باشند تا حمل و قضيّه صحيح باشد .\r\nامّا جهت اتّحادى لازم است به دليل اينكه اگر دو چيز صددرصد با يكديگر مباين باشند و از هيچ جهتى اتّحاد نداشته باشند حمل آن دو بر يكديگر از نوع حمل مباين بر مباين مىشود كه قطعا صحيح نيست مثلا نمىتوان گفت : زيد بكر است ، انسان اسب است ، آسمان ريسمان است و . . .\r\nو امّا جهت مغايرتى لازم است به اين دليل كه اگر محمول صددرصد و عين موضوع باشد و هيچ تعدّد و اثنينيّت و مغايرتى نداشته باشند از قبيل حمل شيئى بر خودش مىشود كه باز حمل ناصحيح است زيرا اوّلا لازم مىآيد كلّيهء قضايا در عالم قضيّهء ضرورى باشند چون ثبوت شيئى براى خودش ضرورى و سلب شيئى از خودش محال است ، و اين لازم قابل‌التزام نيست و ثانيا حمل مذكور مفيد فايده نخواهد بود و عبث است . حال كه جهت اتحادى و جهت مغايرتى لازم است مىگوئيم : هريك از جهت اتحاد و تغاير سه‌گونه مىتواند باشد .\r\n1 - گاهى اتّحاد دو چيز با يكديگر مفهومى است كه بالاترين نوع اتّحاد است و هرگاه اتحاد مفهومى باشد اتّحاد ماهوى نيز خواهد بود و اتّحاد مصداقى و در\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nوجود خارجى نيز به طريق اولى خواهد بود مثل انسان بشر است ، ليث اسد است ، غيث مطر است و . . . در اين گونه حملها جهت تغاير صرفا لفظى خواهد بود يعنى موضوع و محمول دو لفظند و يك معنى دارند . البته گاهى ممكن است اختلاف لفظى هم نداشته باشند و از قبيل « انسان انسان است » باشند كه براى دفع توّهم چنين قضيّه‌اى درست مىشود و اگر كسى توهم كرد كه ممكن است انسان انسان نباشد ما مىگوئيم ، انسان انسان است و محال است چنين نباشد چون سر از تناقص دربرمىآورد . اين گونه از حملها را حمل مفهومى و حمل اوّلى ذاتى گويند .\r\n2 - و گاهى اتّحاد دو چيز مفهومى نيست ( از نظر لغت معنى با يكديگر فرق دارند ) ولى ماهوى هست يعنى از نظر ماهيّت و جنس و فصل با يكديگر اتحاد دارند مثل « الانسان حيوان ناطق » كه به پيروى از آن اتّحاد مصداقى هم خواهند داشت در اينجا انسان از نظر عرف و لغت به معناى حيوان ناطق نيست و چه‌بسا عرف عام ، انسان را قسيم حيوان مىداند ولى از نظر منطق و فلسفه اتحاد دارند و ذاتيّات انسان را حيوان و ناطق تشكيل مىدهند و جهت مغايرت آن دو در اجمال و تفصيل است كه موضوع مجمل و ملّخص و حيوان ناطق مفصّل و بازشدهء انسان است .\r\nحال از نظر مشهور اين نوع از حمل نيز حمل اوّلى ذاتى است و چه‌بسا حمل ذاتى را مختصّ به اين مىدانند ولى تعبير مرحوم آخوند در كفايه اين است كه : ملاك حمل اوّلى اتحاد مفهومى است « 1 » حال شايد ايشان حمل ذاتيات بر ذات را حمل اوّلى نمىدانند و شايد مىدانند مسامحه در تعبير دارند كه تنها كلمهء مفهومى را آورده‌اند و ماهوى را نگفته‌اند . و خود مشهور نظرشان اين است كه حمل تمام ذاتيّات بر ذات را حمل ماهوى و اوّلى مىدانند و حمل بعض ذاتيات بر ذات را حمل شايع صناعى مىدانند ولى از ديدگاه علّامهء طباطبائى حمل بعض ذاتيّات بر\r\n\r\n\r\n","description":"","footnote":"\r\n( 1 ) . كفاية الاصول ج 1 ص 28 .\r\n","page_name":" 296 ","page_number":296},
  {"content":"\r\n\r\nذات نيز از نوع حمل اوّلى ذاتى است . « 1 »\r\n3 - و گاهى اتحاد دو چيز نه در مفهوم لغوى و عرفى است و نه در ماهيّت و اجناس و فصول است ، تنها اتحاد در مصداق خارجى دارند و نامش حمل شايع صناعى است كه خود دو شعبه دارد :\r\nالف : گاهى موضوع فردى از افراد محمول است و رابطهء طبيعى و فرد ميانشان حاكم است مثل « زيد انسان » ، « هذا كتاب » و . . . و در خارج طبيعى به عين وجود فرد موجود است .\r\nب : و گاهى هريك از موضوع و محمول كلى است و بر افرادى تصادق دارند و اين خود چهار نوع است :\r\nالف : دو كلّى متساوى باشند يعنى در خارج بر تمام افراد اين كلّى آن كلّى ديگر هم صادق است مثل انسان و ضاحك ، انسان و متعجّب و . . .\r\nب : موضوع كلّى اخص از محمول است مثل كل انسان ماش و . . .\r\nج : محمول اخص از موضوع است مثل بعض الحيوان كاتب\r\nد : ميان آن دو از نسب اربع عموم و خصوص من وجه است مثل انسان و ابيض .\r\nو خود اتحاد مصداق گاهى از نوع اتحاد صدورى است و گاهى حلولى و گاهى اعتبارى و گاهى انتزاعى و . . . كه فعلا به اين جهات كارى نداريم .\r\nبا حفط اين مقدّمه مىگوئيم : يكى از راههاى تشخيص حقيقت از مجاز آن است كه معناى مشكوك را موضوع قرار دهيم و لفظى را كه شك در وضعش براى معنى داريم با معناى اجمالى و ارتكازىاش محمول قرار دهيم سپس امتحان كنيم و ببينيم آيا وجدانا حمل لفظ بر معناى مزبور صحيح است يا نه ؟ اگر ديديم كه حمل مذكور صحيح و سلب غلط است آن هم به نوع حمل اوّلى صحيح است حتما علامت آن است كه لفظ براى همين معنى وضع شده و اطلاق لفظ بر آن معنى\r\n\r\n\r\n","description":"","footnote":"\r\n( 1 ) . نهاية الحكمة ص 78 .\r\n","page_name":" 297 ","page_number":297},
  {"content":"\r\n\r\nحقيقى است .\r\nو اگر ديديم به حمل اوّلى قابل‌حمل نيست . مجدّدا امتحان مىكنيم تا ببينيم آيا به حمل شايع صناعى صحيح است يا خير ؟ اگر نتيجهء آزمايش ، صحّت حمل بود نتيجه‌اش در بعض موارد فرد بودن موضوع براى معناى واقعى محمول و لفظ است و گاهى مجرّد تصادق دو كلّى در پاره‌اى از مصاديق است ولى معناى واقعى لفظ كدام است ؟ واضح نمىشود . و اگر چنانچه نتيجهء آزمايش منفى بود و به حمل شايع هم حمل صحيح نبود بلكه سلب درست بود به اين نتيجه مىرسيم كه معناى واقعى لفظ با معناى مشكوك مورد نظر ما صددرصد تباين دارند و اطلاق لفظ بر معناى مورد نظر حتّى به نحو مجاز نيز صحيح نيست .\r\nاين بود بيان معناى علامت صحّت حمل و عدم صحت حمل ، حال آيا واقعا صحت حمل و عدم صحت سلب مىتواند علامت حقيقت باشد ؟ يا علاميّت ندارد ؟ و بر فرض علامت بودن آيا هرصحّت حملى علامت است ؟ يا فقط صحّت حمل به حمل اوّلى ذاتى علامت بود ؟ و صحت حمل اوّلى هم آيا تنها حمل مفهومى علامت حقيقت است ؟ يا حمل ماهوى هم مىتواند علامت باشد ؟ در اين رابطه چهار نظريه وجود دارد :\r\n1 - صحت حمل به هردو قسم آن ( چه اوّلى ذاتى و چه شايع صناعى ) علامت حقيقت و عدم صحّت حمل به هردو قسمش علامت مجاز است . اين قول در محاضرات به بعض الاعاظم نسبت داده شده است . « 1 »\r\n2 - صحت حمل به هردو قسمش علاميّت ندارد و از اين راه نتوان معناى حقيقى را استخراج كرد . اين قول گروهى از محقّقان متأخر از قبيل مرحوم آقا ضياء « 2 » و مرحوم آقاى خوئى « 3 » و مرحوم شهيد صدر است « 4 » .\r\n\r\n\r\n","description":"","footnote":"\r\n( 1 ) . محاضرات ج 1 ص 119 .\r\n( 2 ) . نهاية الافكار ج 1 ص 67 - 68 .\r\n( 3 ) . محاضرات ج 1 ص 116 - 119 .\r\n( 4 ) . بحوث فى علم الاصول ج 1 ص 168 - 169 .\r\n","page_name":" 298 ","page_number":298},
  {"content":"\r\n\r\n3 - صحت حمل به حمل اوّلى ذاتى علامت حقيقت بودن است ولى به حمل شايع علامت حقيقت نيست . اين نظريّه از مرحوم آخوند « 1 » و پيروان او است .\r\n4 - عكس قول سوّم يعنى صحت حمل به حمل اوّلى ذاتى علامت حقيقت نيست ولى به حمل شايع علامت حقيقت است اين نظريّهء صرف احتمال است و كسى از بزرگان بدان قائل نشده است ولى ساير احتمالها قائل هم دارد كه در اينجا به طرح سخنان آنها مىپردازيم :\r\nامّا رأى منتسب به مشهور : صحت حمل به حمل اوّلى ذات علامت حقيقت است و صحت حمل به حمل شايع صناعى علامت حقيقت نيست به اين بيان : اگر معناى مشكوك را موضوع قرار دهيم و لفظ را با همان معناى ارتكازىاش محمول قرار دهيم ( علت افزودن اين قيد آن است كه لفظ بدون لحاظ معنى كه حمل ندارد ، و نمىتوان گفت : اين لفظ آن معنى است زيرا لفظ از مقولهء كيف مسموع است و معنى چه‌بسا از مقولهء جوهر يا از ساير مقولات عرضى است و با يكديگر اتحاد عينيّت ندارند و لذا با قيد بما له من المعنى الارتكازى محمول قرار مىگيرد ) آنگاه اگر مشاهده كرديم كه اين لفظ با معناى مرتكز عين آن معناى مشكوك است نه غير او به اين نتيجه مىرسيم كه معناى مشكوك ( مثلا حيوان مفترس ) همان معناى حقيقى لفظ ( مثلا اسد ) است و از اين راه وضع لفظ براى معنى و حقيقت بودن لفظ در آن معنى استكشاف مىشود و تفصيلا التفات به معناى حقيقى پيدا مىكنيم . ولى اگر ميان لفظ و معناى مشكوك عينيت و حمل اولى نبود و حداكثر حمل شايع بود ( به انواعى كه قبلا در مقدمه ذكر شد ) مىگوئيم : از اين راه معناى حقيقى شناسائى نمىشود و حداكثر مىفهميم كه ميان معناى لفظ و اين معناى مشكوك ارتباطى هست ( كلى و فرد ، كلى و كلى به نحو متساوى يا اعم و اخص و . . . ) ولى به معناى حقيقى دسترسى پيدا نمىكنيم .\r\n\r\n\r\n","description":"","footnote":"\r\n( 1 ) . كفاية الاصول ج 1 ص 28 .\r\n","page_name":" 299 ","page_number":299},
  {"content":"\r\n\r\nنقد اين نظريّه : از سوى بزرگان اشكالهاى فراوانى بر اين نظريّه وارد شده :\r\n1 - اشكال محقق خوئى : حمل كردن و قضيّه ساختن ميان دو مفهوم است يعنى معنايى را در نظر مىگيريم و با لفظ هم تعبير مىكنيم و قضيّه درست مىشود ، حمل كه ميان لفظها نيست ، آرى « ضرب لفظ » مقولهء ديگرى است ولى « زيد انسان ، الحيوان المفترس اسد و . . . » مراد ما است پس حمل ميان مفهومها است و اگر نيازى به لفظ نبود اصلا لفظ را نمىآورديم و لذا در قضيّهء معقوله كه فقط تعقّل مىشود ، اصلا لفظ مطرح نيست . در قضيّه ملفوظه است كه با لفظ تعبير مىشود و گرنه حمل ميان مفهوم زيد و انسان است . در حالى كه حقيقت و مجاز بودن كه مورد بحث ما است مربوط به عالم الفاظ است . لفظى را به كار مىبريم و در معنايى استعمال مىكنيم و مىخواهيم ببينيم آيا حقيقت است يا مجاز ؟ پس نتيجهء صحّت حمل حقيقت بودن نيست . ملاك صحت حمل اتحاد مفهومين است و ملاك حقيقت و مجاز صحت استعمال است . « 1 »\r\n2 - حمل اوّلى كه مشهور آن را علامت حقيقت مىدانند دو شعبه دارد :\r\nيكى حمل مفهومى كه ملاك اتحاد در مفهوم است مثل « الغيث مطر » و ديگرى حمل ماهوى است كه ماهيّت و ذاتيّات را در نظر مىگيريم و مىگوئيم « الحيوان الناطق انسان » حال فرضا حمل مفهومى علامت حقيقت باشد و با تجربه و آزمون فهميديم كه با معناى مرتكز يكى است امّا در حمل ماهوى چه مىگوئيد : كدام لغت انسان را به حيوان ناطق تفسير و معنى كرده ؟ يا اسد را به حيوان مفترس معنى كرده است ؟ اينها مربوط به تحليل و تعمّل عقلى است نه عرف و لغت ، در هيچ لغت و عرفى انسان را به حيوان ناطق معنى نمىكنند ، از نظر عرف عام معناى انسان يا اسد و . . . بسيط است در حالى كه ماهيّات مذكور مركب از جنس و فصل است و چنين\r\n\r\n\r\n","description":"","footnote":"\r\n( 1 ) . محاضرات ج 1 ص 117 .\r\n","page_name":" 300 ","page_number":300},
  {"content":"\r\n\r\nحملى نمىتواند علامت حقيقت باشد . حاصل اشكال اينكه : حمل اوّلى هم همه‌جا علامت حقيقت نيست بلكه در بخش مفهومىاش علاميّت دارد .\r\nالبتّه اين اشكال مبنائى است يعنى آنان كه حمل اوّلى را اعم از مفهومى و ماهوى مىدانند مبتلا به اين اشكالند امّا كسانى كه حمل اوّلى را منحصر در حمل مفهومى كنند از اين اشكال منزّه هستند .\r\n3 - مهمترين اشكال اين علامت اشكال دور است كه در علامت تبادر نيز مطرح شد ، حاصل اشكال اين است كه : چه كسى مىتواند حيوان ناطق را ( مثلا ) موضوع قرار دهد و انسان را محمول قرار دهد سپس تجربه كند و ببيند آيا حمل صحيح است يا خير ؟ معلوم است كه جاهل به وضع نمىتواند چنين نتيجه‌اى بگيرد . اين علام به وضع است كه مىتواند صحّت حمل را دريابد يا صحّت سلب را ، پس صحت حمل به حمل اوّلى وابسته به علم به وضع است .\r\nاز طرف ديگر علم به وضع هم وابسته به صحت حمل است زيرا در اين علامت از همين راه مىخواهيم علم به وضع پيدا كنيم نه از راه ديگر ، پس صحت حمل وابسته به علم به وضع و علم به وضع وابسته به صحت حمل است و اين دور صريح است و دور محال و باطل است و مستلزم محال خودش هم محال است .\r\nپاسخ اين اشكال : در باب تبادر از اشكال دور نسبت به عالم به لغت به اجمال و تفصيل پاسخ داديم در اينجا هم كسى بگويد : قبل از صحت حمل و تجربهء اين علامت ، آن معناى مشكوك به علم اجمالى ارتكازى معلوم بود پس صحت حمل بر علم اجمالى ارتكازى متوقّف است و پس از قضيه درست كردن و تجربه كردن آن معناى مشكوك ، معلوم به علم تفصيلى مىشود پس صحت حمل وابسته به علم اجمالى ارتكازى است ولى علم به وضع تفصيلا وابسته به صحت حمل است و الموقوف عليه غير الموقوف عليه پس دور نيست .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nو امّا نسبت به جاهل به لغت : صحت حمل نزد خود او كه معقول نيست چون او جاهل است و لذا صحت حمل نزد اهل لسان علامت حقيقت است و باز دور مرتفع است زيرا علم به وضع جاهل متوقف است بر صحت حمل نزد اهل لسان ولى صحت حمل نزد آنان متوقف بر علم به وضع خودشان است نه اين فرد جاهل .\r\nاين پاسخ ناتمام است زيرا اوّلا در باب علامت تبادر هم گفتيم كه تعبير به علم به وضع صحيح نيست و بايد تعبير به التفات تفصيلى به وضع كنيم و بگوئيم صحت حمل علامت التفات و توجه و تنبه به وضع است نه علامت اصل وضع و حقيقت بودن .\r\nو ثانيا در خصوص صحت حمل مىگوييم : در اينجا سخن از علم اجمالى ارتكازى جا ندارد زيرا فرضا معناى مشكوك را موضوع قرار دهيم و لفظ را هم محمول قرار دهيم و تجربه كنيم آيا مىتوانيم بگوييم : انسان با همان معناى مرتكزش قابل‌حمل است ؟ خير ، تا معنى انسان را به تفصيل ندانيم كه حمل و قضيه ممكن نيست ، تصديق فرع بر تصور است . پس نخست بايد معناى انسان را تفصيلا بدانيم تا حمل صحيح شود . در نتيجه صحت حمل هم وابسته به علم تفصيلى به وضع است و دور باقى است و غيرقابل‌حلّ است .\r\nاز نقد نظر مشهور ، نظريهء جمعى از متأخرين از قبيل مرحوم آقاى خوئى و مرحوم آقا ضياء و . . . دانسته شد كه آنان صحت حمل را مطلقا علامت حقيقت نمىدانند چه به حمل اوّلى و چه به حمل شايع و نيازى به طرح جداگانه ندارد .\r\nامّا اين احتمال كه كسى بگويد : صحت حمله چه به حمل اوّلى ذاتى و چه به حمل شايع هردو علامت حقيقت است . كه آقاى خوئى به بعض الاعاظم نسبت داده‌اند ، به اين بيان : امّا صحّت حمل به حمل شايع : وقتى زيد را مثلا موضوع قرار مىدهيم و انسان را محمول قرار مىدهيم و حمل درست مىشود از اينجا كشف\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمىكنيم كه انسان براى طبيعى و كلى و جامع وضع شده پس از اين راه هم اجمالا مىتوان حقيقت را فهميد .\r\nولى اين نظريّه نيز مردود است امّا در بخش صحت حمل به حمل اوّلى ذاتى همان اشكالهاى ثلاثة قول مشهور را دارد ، و امّا در بخش صحت حمل به حمل شايع مىگوييم : اوّلا حمل شايع همه‌جا ميان فرد و كلى نيست بلكه خيلى جاها ميان دو كلى مساوى يا اعم و اخص است و در آنجاها اين راه منتج نيست . ثانيا در همان مواردى هم كه ميان فرد و كلى است باز اجمالا مىفهميم كه انسان يك مفهوم عام و كلىاى دارد كه زيد هم مصداق او است ولى تفصيلا معناى انسان براى ما معلوم نمىگردد .\r\nبه عقيدهء ما هم علامت صحت حمل يا عدم صحت سلب را نمىتوانيم از علامات حقيقت و مجاز بدانيم و از خير اين علامت بايد گذشت .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nج : اطّراد و عدم آن :\r\nسومين علامت از علائم حقيقت و مجاز علامت اطراد و عدم اطراد است كه گفته‌اند : اطراد علامت حقيقت است و عدم اطراد علامت مجاز است .\r\nقبل از هرسخنى لازم است با مراد از اطّراد آشنا شويم : اطراد به معناى شيوع و كثرت است و مطّرد يعنى شايع و كثير ، تا اين مقدار پرواضح است ولى مهم اين است كه مضاف اليه اطراد چيست ؟ اطراد چه چيزى ؟ سه احتمال در مضاف اليه وجود دارد :\r\n1 - اطراد تبادر : يعنى تبادر يك معنى از يك لفظ مطرد و شايع است و از هر كدام از اهل لسان بپرسيد مراد از كلمهء « آب » چيست ؟ مىگويند : فلان جسم سيال كذا و كذا است و به ذهن خاص و عام اين معنى از آن لفظ تبادر مىكند .\r\nاطّراد به اين معنى علامت مستقلى براى شناخت حقيقت از مجاز نيست بلكه مقدّمه براى تبادر است و سابقا در بحث تبادر گفتيم كه مجرّد تبادر معنى نزد يك يا چند نفر از اهل لسان علامت حقيقت نيست بلكه اطراد تبادر لازم است .\r\n2 - اطراد تطبيق : يعنى انطباق كلى بر فرد مطرد و شايع است و اختصاص به فرد يا افرادى ندارد ، كلى بر همهء افرادش منطبق مىشود ( عموم افرادى ) بر هرفرد هم در همهء حالات مختلف او منطبق مىشود ( عموم احوالى ) ،\r\nاطراد به اين معنى هم از بحث خارج است زيرا حمل كلى بر افراد و تطبيق آن بر مصاديق از باب اطلاق و انطباق است نه از باب استعمال . و حداكثر حمل شايع درست مىشود امّا موضوع‌له چيست ؟ مستعمل فيه كدام است ؟ روشن نمىشود ، انطباق غير از استعمال است و اين مطلب در بحث اطلاق لفظ و ارادهء نوع يا صنف يا مثل يا شخص مطرح شده است . انطباق قهرى است ولى استعمال اختيارى است .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n3 - اطراد استعمال : يعنى استعمال لفظ در فلان معنى مطرد و شايع باشد و مخصوص مقامى و حالى نباشد و به قول معروف : لا يختص بمقام دون مقام و لا به حال دون حال ،\r\nحال اطّرادى كه ممكن است علامت حقيقت باشد همين نوع از اطراد است كه استعمال لفظ در يك معنى آن هم بدون قرينه مخصوص مقام و حالى نباشد بلكه هميشه و در همه‌حال در آن معنى استعمال شود مثل استعمال زيد در آن شخص معيّن ، استعمال اسد در حيوان مفترس و . . .\r\nباتوجه به اين مقدّمه مىگوييم : در رابطه با علامت بودن اطراد چهار احتمال وجود دارد :\r\n1 - به مشهور منسوب است كه اطراد استعمال را علامت حقيقت و عدم اطراد را علامت مجاز دانسته‌اند يعنى اگر ديديم لفظى در معنايى به‌طور فراگير و همه جانبه و در همه‌حال استعمال مىشود يقين مىكنيم كه آن لفظ حقيقت در اين معنى است و اين معنى معناى حقيقى آن است و اگر ديديم لفظى در معنايى گاهى به كار مىرود و گاهى به كار نمىرود يقين مىكنيم كه معناى حقيقى آن نيست و اگر هم استعمال مىشود از باب مجاز است .\r\nنقد و نظر : اين نظريّه هردو قسمتش خدوش است يعنى نه اطراد علامت حقيقت است و نه عدم اطراد علامت مجازيّت است . امّا اينكه عدم اطراد علامت مجاز نيست : مواد نقض فراوانى دارد كه حتما وضع شده و حقيقت است ولى استعمال مطرد نيست .\r\nيكى از آن موارد مسأله مطابقهء تقديرى است كه در منطق داشتيم : لفظى براى معنايى وضع شده ولى هرگز در آن معنى استعمال نشده است ، در اينجا عدم اطراد هست ولى مجازيّت نيست و نمىتوانيم بگوييم عدم اطراد استعمال علامت مجاز است .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nيكى ديگر از موارد نقض مواردى است كه لفظى براى معنايى وضع شده و استعمال هم مىشود ولى خيلى كم مثلا كسى فرزندش را به نام فلان مشخص محبوبش مىگذارد ولى در ميان عموم به آن نام صدا نمىزند و به نام ديگرى مىخواند ، تنها در ميان خواص اين اسم را به كار مىبرد ، باز عدم اطراد هست ولى مجازيّت نيست .\r\nيكى از موارد لفظ مشتركى است كه دهها معنى دارد ولى برخى از آنها مشهور است و همه استعمال مىكنند و برخى شاذ و نادر است و خيلىها از آن آگاهى ندارد و استعمال هم نمىكنند باز عدم اطراد هست ولى مجازيت نيست . پس مشهور نمىتوانند به صورت موجبهء كليه بگويند : هرجا عدم اطراد بود مجازيّت هم هست .\r\nو امّا اينكه اطراد علامت حقيقت باشد : اين نيز مردود است زيرا اطراد نيز مخصوص حقيقت و مساوى با آن يا اخص از آن نيست تا علامت آن باشد بلكه اعم است ، اطراد هم در حقيقت و معناى حقيقى وجود دارد و هم در مجاز ، مثلا كلمهء عالم بر زيد به خاطر صفت علم اطلاق مىشود ، حقيقتا هم اطلاق مىشود هميشه هم اطلاق مىشود ، يا كلمه اسد در حيوان مفترس اطراد استعمال دارد ولى همين كلمهء اسد در رجل شجاع هم اطراد استعمال دارد و در هرمكان و هرزمان كه انسان دلاور و شجاعى پيدا شود و از درجهء بالاى شجاعت برخوردار باشد كلمهء اسد بر او اطلاق مىشود ، پس اطراد استعمال مخصوص معناى حقيقى نيست و اعم از آن است و از اثبات اعم ( اطراد ) اثبات اخص ( حقيقت ) لازم نمىآيد . اين اشكال مهمى است و قابل‌جواب هم نيست و بر اساس همين اشكال محققان متأخر از مرحوم آخوند تاكنون اطراد را علامت حقيقت ندانسته‌اند .\r\nتوجيه صاحب فصول : ايشان براى فرار از اشكال مزبور قيدى را افزوده و گفته‌اند : اطراد بدون تأويل يا اطراد بر وجه حقيقت علامت حقيقت است ، يعنى ما نمىگوئيم : مطلق اطراد استعمال علامت حقيقت است تا شما اشكال كنيد كه اين اختصاص به حقيقت ندارد . بلكه مىگوييم : اطرادى كه نياز به تأويل و قرينه نداشته\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nباشد ، اطرادى كه بر وجه حقيقت باشد علامت حقيقت است و با اين قيد علامت مجاز نخواهد بود . « 1 »\r\nاين توجيه ناتمام است زيرا اشكال مهمترى را به دنبال دارد كه اشكال دور باشد :\r\nشناخت علم به وضع ( حقيقت بودن ) متوقف بر علامت اطراد على وجه الحقيقه است چون فعلا مىخواهيم از اين راه به حقيقت برسيم ، متقابلا اطراد بر وجه حقيقت هم متوقف بر علم به وضع است زيرا يك قيد يا جزء اين علامت « على وجه الحقيقه » بودن است كه نخست بايد اين را بشناسيم تا آن را علامت حقيقت قرار دهيم و شناخت كل علامت بدون شناخت اجزاء و قيود آن ميسور نيست ، پس خود اين علامت هم متوقف است بر علم به وضع يا حقيقت بودن و اين دور صريح و دور باطل است .\r\nضمنا پاسخ به اجمال و تفصيل هم كه قبلا در باب تبادر مطرح شد و كسانى مشكل دور را از اين طريق حل كردند ، در باب اطراد قابل‌پياده شدن نيست زيرا در اينجا ما مىخواهيم اطراد على وجه الحقيقه را علامت قرار بدهيم و قانون اين است كه نخست خود علامت را به تفصيل بشناسيم و شناخت اجمالى كافى نيست آنگاه علم تفصيلى به وضع وابسته است به شناخت تفصيلى اين علامت ( يعنى شناخت آن با همهء اجزاء و قيودش ) و شناخت تفصيلى اين علامت هم در گرو علم تفصيلى به وضع يا حقيقت است و اين دور است .\r\nو علاوه بر آن تحصيل حاصل و محال است زيرا پس از شناخت تفصيلى حقيقت از راه اطراد بر وجه حقيقت ، معنى ندارد كه همين اطراد را علامت رسيدن به حقيقت قرار دهيم چون حقيقت قبلا حاصل شده و تحصيل حاصل از محالات است .\r\n2 - نظريّهء متأخرين : نه اطراد علامت حقيقت است و نه عدم اطراد علامت\r\n\r\n\r\n","description":"","footnote":"\r\n( 1 ) . الفصول الغرويّة ص 38 .\r\n","page_name":" 307 ","page_number":307},
  {"content":"\r\n\r\nمجاز است . اين نظريه به موجب اشكالهاى نظريّهء مشهور و مبتنى بر آنها تأسيس شده و نيازى به اثبات و استدلال جداگانه ندارد .\r\n3 - اطراد علامت حقيقت است ولى عدم اطراد علامت مجاز نيست : تبيين اين نظريّهء نيز از آنچه در نظريّهء مشهور آورديم روشن مىشود و اشكال همان اشكال است و بخش اوّل اين نظريّه كه اطراد علامت حقيقت باشد مردود است .\r\n4 - عدم اطراد علامت مجاز است ولى اطراد علامت حقيقت نيست . اين رأى نيز در بخش اوّل مبتلا به اشكال است و قبلا مواد نقض آن را بازگو كرديم .\r\nنتيجه : اطراد و عدم آن هم مثل صحت حمل و عدم صحت حمل علاميّت ندارد .\r\nراههاى ديگرى هم براى شناخت حقيقت وجود دارد كه ذيلا به برخى از آنها اشاره مىشود :\r\n1 - خود انسان واضع است و از اين راه علم به وضع دارد ، مثل مخترعين و مكتشفين و مؤلّفين و . . .\r\n2 - مستقيما از واضع اصلى شنيده باشيم .\r\n3 - به نقل متواتر به ما برسد كه فلان واضع فلان لفظ را براى فلان معنى وضع كرده است .\r\n4 - تصريح اهل لغت : در كتب لغت بنويسند كه فلان لفظ براى فلان معنى وضع شده است ولى اين راه مشكل دارد زيرا علماى لغت معمولا عارف به موارد استعمال هستند و امّا تشخيص حقيقت از مجاز در حيطهء تخصّص آنها نيست ، آنها حداكثر مىتوانند بگويند : فلان لفظ در چند معنى استعمال مىشود امّا كدام حقيقت و كدام مجاز است براى آنها نيز قابل‌تشخيص نيست و اوّل ذكر كردن يك معنى هم نشانهء حقيقت نيست و اصل سيّد مرتضى هم كه ( الاصل فى الاستعمال الحقيقه ) از ريشه مردود است و استعمال اعم از حقيقت مجاز است .\r\nالبته شناخت حقيقت خيلى مهم نيست ، و اصل ظهور مهم است چون ظهور حجّت است .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nثمرهء بحث از علامات حقيقت و مجاز\r\nطبق معمول هرمطلبى كه در علم اصول مطرح مىشود بايد داراى ثمرات عملى باشد و گرهى از كار فقيه در مقام استنباط بگشايد ، حال بحث از علامات حقيقت و مجاز چه اثر عملى دارد ؟ فرضا از راه تبادر حقيقت را شناختيم ، يا از طريق صحت حمل و غيره علم به وضع پيدا كرديم ثمره كجا ظاهر مىشود ؟ فقيه در مقام استنباط با ظهورات عرفى سروكار دارد چه ظهور در معناى حقيقى و موضوع‌له باشد يا در معناى مجازى ، آنگاه آيا بحث از راههاى تميز حقيقت از مجاز لغو نيست ؟\r\nعدّه‌اى از محقّقان اصولى از قبيل مرحوم آقا ضياء « 1 » و غيره معتقدند كه : هيچ ثمرهء عملى بر اين بحث مترتب نيست زيرا مناط حجيّت كه « به يحتجّ المولى على العبد و بالعكس ، » ظهور عرفى است يعنى كلام به‌گونه‌اى باشد كه وقتى به عرف و اهل لسان عرضه مىشود ، مىگويند : مراد فلان معنى است ، و در اين جهت لا فرق كه ظهور در معناى حقيقى باشد يا مجازى كه مع القرينه مراد روشن است و متفاهم عرفى دارد . و تا ظهور منعقد نشود كلام ارزشى ندارد ولو داراى وضع و موضوع‌له باشد .\r\nمثلا در آنجا كه چندين عام متواترا گفته مىشود و در پايان يك استثنا مىآيد كه امكان عود به جميع دارد ، به عقيدهء گروهى از محققان تمام عمومات قبل اجمال پيدا مىكنند و از قابليّت تمسّك سقوط مىكنند چون كلام محفوف است ، به چيزى كه صلاحيّت قرينيّت و تخصيص دارد ، ملاحظه مىكنيد كه در اينجا وضع هست و الفاظ عموم ( كل عالم ، كل فاسق و . . . ) براى عموم و شمول مدخول وضع شده‌اند معذلك كلام حجيّت ندارد زيرا به سبب اقتران به ما يصلح للقرينيه ظهور آن\r\n\r\n\r\n","description":"","footnote":"\r\n( 1 ) . مقالات الاصول ج 1 ص 31 .\r\n","page_name":" 309 ","page_number":309},
  {"content":"\r\n\r\nمخدوش گرديده است پس مناط ظهور است هرجا ظهور باشد كلام ارزش دارد و قابل‌استناد است و هرجا ظهور نباشد ( ولو وضع دارد ) كلام حجت نيست و قابل استناد نمىباشد .\r\nحال كه مناط ظهور شد چه داعى داريم كه از علايم حقيقت و مجاز بحث كنيم ؟ اين بحث بىفايده است . آرى اگر كسى مبناى صاحب فصول را داشته باشد كه اصالة الحقيقه را يك اصل تعبّدى مىداند و مىگويد : هرجا احتمال داديد كه معناى حقيقى مراد باشد تعبّدا بنا را بر ارادهء حقيقت بگذاريد و مناط اين است و لا غير ، البته بحث از علامات حقيقت و مجاز سودمند است و در مثال استثناى عقيب جمل متعدّد ، نسبت به عمومات ما قبل آخر بنا را بر ارادهء عموم يعنى حقيقت مىگذاريم .\r\nولى اصل مبنا مخدوش است و خردمندان عالم يك اصل تعبّديى عقلائى ندارند بلكه به مناط ظهور و ظن نوعى به كلام اخذ مىكنند نه تعبّدا ، بنابراين مجرّد علم به وضع ثمره ندارد ، ظهور مهم است چه ظهور در معناى حقيقى و چه مجازى .\r\nگروه ديگرى از محققان از جمله مرحوم شهيد صدر و غيره « 1 » معتقدند كه بحث از علائم حقيقت و مجاز مفيد است زيرا يكى از راههاى رسيدن به ظهور شناخت حقيقت است و در حقيقت نقش صغروى و مقدمى دارد يعنى در مواردى كه علم به وضع پيدا كرديم و از راه تبادر ( مثلا ) فهميديم كه فلان معنى ، حقيقى و آن ديگرى مجازى است آنگاه در مقام شك در مراد متكلم كه آيا حقيقت را اراده كرده يا مجاز را ؟ اصالة الحقيقه مىگويد : انشاء الله معناى حقيقى مراد است و اينكه شايد مجاز مراد باشد قابل‌اعتنا نيست و به احتمال قرينه اعتنا نمىشود و بنا را بر عدم آن مىگذاريم و با اجراى اصالة الحقيقه ظهور درست مىشود و ظهور حجّت است حال اگر ما علم به وضع نداشتيم نوبت به اجراى اصل حقيقت نمىرسيد و\r\n\r\n\r\n","description":"","footnote":"\r\n( 1 ) . منتهى الاصول ج 1 ص 43 و بحث ج 1 ص 171 - 172 .\r\n","page_name":" 310 ","page_number":310},
  {"content":"\r\n\r\nزمينه‌اى فراهم نبود پس شناخت حقيقت اين مقدار ثمره دارد كه زمينه‌ساز اجراى اصالة الحقيقه است .\r\nبه نظر مىرسد نزاع لفظى است زيرا اين مقدار را كسى منكر نيست كه وقتى حقيقت معلوم شد در موارد شك در ارادهء حقيقت بنا را بر ارادهء آن مىگذاريم و به احتمال مجاز اعتنا نمىكنيم و دعوا در اين است كه بحث از علايم حقيقت و مجاز مستقيما ثمره عملى اصول يا فقهى داشته باشد و چنين نيست . آنگاه آنان كه مىگويند : اين بحث ثمره ندارد منظورشان ثمرهء مستقيم و بلاواسطه است و آنان كه مىگويند : ثمره دارد منظورشان ثمرهء عملى غيرمستقيم است پس نزاع لفظى است ولى به‌هرحال بحثهاى اصولى برخى صغراى استنباط را درست مىكنند و برخى كبراى قياس استنباط را ، از اين‌رو بحث از علايم حقيقت و مجاز هم بجا است .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n\r\n4 - تعارض احوال\r\nيكى از بحثهاى باب استعمال كه به مناسبت پس از بحث از علائم حقيقت و مجاز مطرح مىشود ، مسأله تعارض احوال لفظ است و در حقيقت بحث علامات حقيقت و مجاز در رابطه با شك در اصل وضع بود و براى تميز حقيقت از مجاز سودمند بود ، و اين بحث در رابطه با شك در مراد متكلّم پس از علم به اصل وضع و تميز معناى حقيقى و موضوع‌له اصلى از غير آن است و در برخى از كتب اصولى اين بحث تحت عنوان اصول لفظيّهء عقلائيّه مطرح شده است . « 1 »\r\nبه‌طور كلّى براى هرلفظى دو حالت وجود دارد :\r\n1 - حالت اصلى و اوّلى و طبيعى لفظ كه حالت اراده شدن معناى حقيقى باشد .\r\n2 - حالت فرعى و ثانوى و عارضى كه گاهى براى لفظ پيدا مىشد و حالات عرضى لفظ فراوان است از قبيل : تجوّز ، نقل ، اشتراك لفظى ، تخصيص ، تقييد ، نسخ ، اضمار ، استخدام و . . .\r\nحال در رابطه با مبحث تعارض احوال در دو مقام بحث مىشود :\r\nمقام اوّل : تعارض حالت اصلى و طبيعى لفظ با حالات ثانوى و عارضى آن هرگاه امر دائر شود كه از لفظى معناى حقيقى آن اراده شود يا معناى مجازى آن كدام مقدّم است ؟ در دوران امر ميان حقيقت و نقل كدام مقدّم است ؟ در تعارض حقيقت با اشتراك لفظى چه بايد كرد ؟ اذا دار الامر بين الحقيقة و التخصيص فايّها اولى ؟ و . . .\r\nمثلا متكلّم مىگويد : رأيت اسدا و ما نمىدانيم كه معناى حقيقى را اراده كرده كه حيوان مفترس باشد ؟ يا رجل شجاع را كه معناى مجاز باشد ؟ در اين مقام اجمالا تكليف روشن شد و همهء اصوليان به اتّفاق كلمه معناى حقيقى را مقدّم داشته و لفظ را بر معناى حقيقى حمل كرده‌اند و به احتمال تجوّز يا نقل يا اشتراك لفظى يا\r\n\r\n\r\n","description":"","footnote":"\r\n( 1 ) . اصول فقه ج 1 ص 28 - 31 .\r\n","page_name":" 312 ","page_number":312},
  {"content":"\r\n\r\nتخصيص يا تقييد . . . اعتنا نكرده‌اند و به اصطلاح معروف اصالة الحقيقه ، اصالة الاطلاق ، اصالة العموم ، اصالة عدم الاشتراك ، اصالة عدم النقل و . . . جارى كرده‌اند .\r\nو مستند آن عبارت است از بناى قطعى عقلاء عالم بر عدم اعتناء به احتمال تجوّز و نقل و . . . در محاورات و مكالمات تا زمانى كه يقين به مجازيّت و نقل و تخصيص و . . . پيدا نكنند به صرف احتمال نقل و تجوّز و مانند آن اعتنا نمىكنند .\r\nپس اصل مطلب مسلّم است ولى چهار نكته در اينجا قابل‌بحث است :\r\n1 - مرحوم آخوند فرمودند : هرگاه امر دائر شود ميان حقيقت و مجاز ، حقيقت و نقل ، حقيقت و اشتراك ، حقيقت و تخصيص و . . . و حقيقت را قسيم تمام اينها قرار دادند ، آنگاه اشكال اين است كه : نقل و اشتراك و تخصيص و . . . كه قسيم حقيقت قرار گرفته‌اند از دو حال خارج نيستند يا اينها هم موجب تجوّز در كلام مىشوند و يا موجب مجازيّت نمىشوند ، اگر اينها هم باعث تجوّز هستند پس تكفيك اينها از دوران امر بين حقيقت و مجاز چرا ؟ همان عنوان تمام اينها را شامل است و اينها جلوه‌هاى گوناگون مجازيّت هستند و تفكيك بىوجه است و اگر اينها موجب مجازيّت نيستند\r\n( كما هو الحقّ زيرا نقل اگر ثابت شد خود حقيقت جديدى است و مقابل مجاز و حقيقت قديم است ، اشتراك لفظى نيز حقيقتى در عرض حقيقت اوّلى و اصلى است ، تخصيص نيز على التحقيق موجب مجازيّت نيست و از باب تعدد دال و مدلول است كه در جاى خود خواهد آمد ) . پس چرا اينها را قسيم حقيقت قرار دادند ؟ اينها كه قسيم حقيقت نيستند بلكه خود قسمى از حقيقت‌اند ،\r\nدر پاسخ اين اشكال گفته شده : منظور از حقيقت يعنى معناى حقيقى اصلى و اوّلى لفظ كه روز اوّل لفظ براى آن وضع شده بود و در آن استعمال شده و منظور از نقل و اشتراك و . . . يعنى معناى ثانوى و جديد لفظ كه اگر هم براى آن وضع شده باشد در طول معناى اوّلى است و متأخر از آن است . البته مىتوان به شكل ديگرى\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nبحث را مطرح كرد تا نيازى به اين اشكال و توجيه نباشد ، و آن اينكه :\r\nاذا دار الامر بين الحقيقة و المجاز ، اذا دار الامر بين النقل و عدمه ، اذا دار الامر بين الاشتراك و عدمه ، اذا دار الامر بين الاضمار و عدمه ، اذا دار الامر بين الظهور و عدمه ، اذا دار الامر بين التخصيص و عدمه و . . . كه هركدام عنوان جدايى است و شايد منظور مرحوم آخوند از حقيقت خصوص معناى موضوع‌له نباشد بلكه ظهور مراد باشد كه در همهء موارد مذكور ، عقلاى عالم به آن اخذ مىكنند و به احتمال خلاف اعتنا نمىكنند . به‌هرحال اين مطلب مهمّ نيست :\r\n2 - مرحوم آقا ضياء اصل عدم اشتراك را نپذيرفته‌اند و فرموده‌اند : ما دليلى بر حجيّت اصالة عدم الاشتراك نداريم زيرا آنكه در باب الفاظ حجّت است اصلى است كه مستقيم و بدون واسطه مراد متكلم را تعيين كند نه اصلى كه نخست وضع جديدى را نفى يا اثبات كند سپس بواسطهء آن وضع جديد نفى مىشود سپس مراد متكلم در معناى اصلى و اوّلى متعيّن و منحصر مىشود و اين اصل ارزشى ندارد . « 1 »\r\nاين فرمايش ناتمام است و داراى اشكال حلّى و نقضى است :\r\nاشكال نقضى آن است كه در رابطه با اصالة عدم النقل نيز اين مطلب مطرح است كه با اين اصل نخست معناى جديد نفى مىشود سپس معناى اصلى و قديم اثبات و معيّن مىگردد پس به همان دليل شما بايد اين اصل را نيز انكار كنيد . ولى شما قبول داريد آنگاه هرجوابى در رابطه با اصالة عدم النقل بدهيد دربارهء اصل عدم اشتراك خواهيم داد .\r\nو پاسخ حلّى آن است كه اصول لفظى عقلائى تابع بناى عقلاء است و اگر عقلاء عالم بنا را بر عدم نقل يا عدم اشتراك گذاشتند و به احتمال نقل يا اشتراك اعتنا نكردند آن اصل ارزشمند خواهد بود خواه مستقيما مراد متكلم را روشن كند\r\n\r\n\r\n","description":"","footnote":"\r\n( 1 ) . مقالات الاصول ج 1 ، ص 33 .\r\n","page_name":" 314 ","page_number":314},
  {"content":"\r\n\r\nيا غيرمستقيم و با واسطه ، حالت سابقه داشته باشد يا نه ، اينها در مورد استصحاب و اصل عملى شرعى تعبّدى جاى بحث دارد نه در مورد اصول لفظى عقلائى كه مثبتاتشان نيز حجّت است .\r\n3 - عقلاى عالم در دوران بين حقيقت و مجاز به احتمال تجوّز اعتنا نمىكنند ، در دوران بين نقل و عدم آن به احتمال نقل اعتنا ندارند ، و هكذا به احتمال اشتراك ، احتمال اضمار ، احتمال تخصيص ، احتمال تقييد ، احتمال استخدام ، احتمال خلاف ظاهر ، احتمال خطا ، احتمال سهو و نسيان و . . . اعتنا ندارند و بنا را بر عدم آنها مىگذارند و اصل عدم نقل و عدم خطا و عدم نسيان و عدم تخصيص و . . .\r\nجارى مىكنند . حال آيا عقلاى عالم در محاورات و مكالمات خود چندين و چند بناى عملى جداگانه دارند يا يك بناى عملى بيشتر نيست ؟\r\nانصاف اين است كه يك بناى عملى بيشتر نيست و ما هيچ دليلى نداريم بر اينكه بناهاى مستقلّ و جداگانه‌اى باشد پس تمام اين اصول به يك اصل اساسى برمىگردند و جلوه‌هاى يك حقيقت مىباشند ولى بحثى است در اينكه آن اصل اساسى كه مرجع همهء اصول است چيست ؟ آيا اصالة عدم القرينة است آنگونه كه شيخ اعظم در رسائل مطرح ساخته ؟ « 1 » يا اصالة الحقيقة است آنگونه كه به صاحب فصول منسوب است ؟ « 2 » يا اصالة الظهور است ؟ تحقيق مطلب همين احتمال ثالث است و مناط نزد عقلا ظهور كلام است عقلاء به ظهورات اخذ مىكنند و به احتمال خلاف ظاهر اعتنا نمىكنند و تفصيل مطلب در باب حجيّت ظواهر در مباحث حجّت خواهد آمد .\r\n4 - در رابطه با خصوص اصل عدم نقل نيز دو بحث مطرح است :\r\nالف : هرگاه در اصل نقل لفظ از معنايى به معناى ديگر شك كنيم تكليف چيست ؟\r\n\r\n\r\n","description":"","footnote":"\r\n( 1 ) . فرائد الاصول ، ص 34 .\r\n( 2 ) . الفصول الغرويّة .\r\n","page_name":" 315 ","page_number":315},
  {"content":"\r\n\r\nب : هرگاه به اصل نقل عالم باشيم ولى شك ما در تقدم و تأخر تاريخ استعمال و نقل باشد چه بايد كرد ؟ بحث دوّم در پايان مبحث حقيقت شرعيّه خواهد آمد . امّا بحث اوّل خودش دو صورت دارد :\r\nالف : گاهى معناى قديم معلوم است و شك ما در نقل لفظ به معناى جديد است مثلا مىدانيم كه فلان كلمه در لغت عرب قبل از اسلام داراى فلان معنى بوده ولى شك داريم كه در ميان مسلمانان به معناى جديدى منقول شده يا در همان معناى قديم حقيقت است و گاهى مجازا در معناى جديد استعمال مىشود ؟\r\nدر اين صورت به اتّفاق كلمه از اصل عدم نقل استفاده شده و بنا را بر عدم نقل گذاشته‌اند منتها برخى از استصحاب عدم نقل استفاده كرده‌اند و مدعى شده‌اند كه اين استصحاب حجّت مىباشد و مستندش بناء عقلا است . ولى اين سبك استدلال ناتمام است زيرا استصحاب تنها يك اصل عملى شرعى است و به حكم اخبار لا تنقض حجّت است نه به حكم عقل يا سيرهء عقلاء ( در جاى خود خواهد آمد ) و ما استصحاب ديگرى نداريم .\r\nو صحيح آنست كه به اصالة عدم النقل استناد كنيم كه اصلى عقلائى است و عقلاى عالم در موارد احتمال نقل بنا را بر عدم نقل مىگذارند و به احتمال نقل اعتنا نمىكنند و از سوى شارع هم ردعى صورت نگرفته پس اين سيره ارزشمند است و شايد منظور قول قبل نيز همين باشد ولو تعبير به استصحاب كرده ولى لا مشاحّة فى الاصطلاح .\r\nدر پايان بايد توجّه داشت كه اصل عدم نقل در مواردى جارى مىشود كه احتمال نقل ضعيف باشد و خردمندان بدان اعتنا نكنند ولى اگر احتمال نقل قوى و قابل‌اعتناء و عقلائى شد اينجا بناى عقلاء بر عدم نقل ، اگر نگوئيم معلوم العدم است لااقل مشكوك الوجود است و سيره اگر مشكوك شد ارزشى ندارد .\r\nفى المثل اگر زبان و لغت و فرهنگ قومى پنجاه يا شصت يا هفتاد درصد تغيير\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nكرده و معانى جديدى را اراده مىكنند و قليلى از الفاظ به معانى قديمهء خود باقى مانده‌اند در چنين فرضى اگر در مورد لفظى شك كرديم و احتمال نقل داديم ، از اصل عدم نقل نمىتوانيم استفاده كنيم چون احتمال نقل قوى و مظنون است و جاى بناگذارى بر عدم آن نيست .\r\nب : و گاهى معناى فعلى و جديد معلوم و روشن است و ظهور فعلى را مىدانيم ولى در معناى قديم ترديد داريم يعنى نمىدانيم كه آيا در قديم هم لفظ داراى همين معنى بوده يا معناى ديگرى داشته و كم‌كم از آن معنى نقل داده شده است ؟ فى المثل فعل امر نزد عرف عام و عقلاى امروز ظهور در وجوب دارد ولى نمىدانيم كه آيا در زمان نزول قرآن و صدور روايات هم فعل امر ظهور در وجوب داشته يا ظهور در استحباب داشت و بعدا منقول گشته و اليوم در وجوب ظهور دارد ؟ در اين فرض هم بحثى بود كه سابقا در بيان اشكالهاى تبادر بيان شد و نيازى به اعاده نيست .\r\nمقام دوّم : هرگاه يقين كرديم كه معناى اصلى و اوّلى و حقيقى لفظ مراد نيست و معناى ديگرى از كلام اراده شده ولى شك ما در تجوّز و نقل ، تجوّز و اشتراك ، اشتراك و تخصيص ، و مانند آن بود نامش تعارض احوال عارضى با يكديگر است كه در كتب مطوّله به تفصيل در اين باب بحث شده « 1 » و ذيلا به عناوين پاره‌اى از مهمترين مباحث اين بخش اشاره مىكنيم :\r\n1 - هرگاه امر دائر شود ميان مجاز قريب و مجاز بعيد و اين دو با هم تعارض كنند كدام مقدّم است ؟ ( مثلا در مركّباتى كه با لاء نفى جنس شروع مىشود گاهى ارادهء معناى حقيقى ميسر نيست ، حال آيا مراد نفى صحت و فايده است كه مجاز قريب باشد يا مراد نفى كمال و فضيلت است كه مجاز بعيد باشد ؟ )\r\n2 - در دوران امر ميان تخصيص و نسخ كدام مقدّم است ؟ ( اين بحث در باب\r\n\r\n\r\n","description":"","footnote":"\r\n( 1 ) . مفاتيح الاصول ص 88 - 98 و . . . .\r\n","page_name":" 317 ","page_number":317},
  {"content":"\r\n\r\nعام و خاص و نيز در باب تعادل و تراجيح به مناسبت مطرح است . )\r\n3 - اگر امر دائر شود كه اطلاق مطلق را تقييد كنيم يا عموم عام را تخصيص زنيم آيا تخصيص مقدم است يا تقييد ؟ ( اين نيز در باب تعادل و تراجيح مطرح و قابل توجه است )\r\n4 - در دوران امر ميان تخصيص و استخدام كدام مقدّم است ؟ ( اين بحث در باب عام و خاص تحت عنوان عود الضمير الى بعض افراد العام مطرح است ) .\r\n5 - اذا دار الامر بين التجوّز و الاشتراك اللفظى كدام رجحان دارد ؟\r\n6 - اذا دار الامر بين التجوّز و النقل فايهما اولى ؟\r\n7 - اذا دار الامر بين الاشتراك المعنوى و الاشتراك اللفظى فايّهما ارجح ؟\r\nو عناوينى نظير اينها كه شايد تا بيست عنوان دورانى بتوان درست كرد تازه اينها در فرض تعارض دو حال از احوالات عارضى است كه آسانترين فرض است و گاهى تعارض ميان سه حال از حالات عارضى است و گاهى ميان چند حالت از حالات است مثلا امر دائر است ميان مجازيّت و نقل و اشتراك لفظى و اضمار و . . .\r\nدر اين موارد محاسبه به مراتب دشوارتر مىشود .\r\nحال در كتب مطوّله براى ترجيح هريك از حالات عارضى بر حالت ديگر وجوهى و مرجّحاتى ذكر شده است كه نوعا استحسانى و ظنّى است و ذيلا به اهمّ اين مرجّحات اشاره مىكنيم :\r\n1 - در دوران ميان مجاز قريب و مجاز بعيد گفته‌اند : اذا تعذّرت الحقيقة فاقرب المجازات اولى بالارادة من الكلام ، يعنى وقتى معناى حقيقى از لفظ متعذّر الاراده شد و امر داير شد ميان مجاز نزديكتر به حقيقت با مجاز دور تر ، نزديكترين مجازها به حقيقت اولويّت دارد كه از كلام اراده شود و اگر آن هم ممكن نشد الاقرب فالاقرب پيش مىرويم . و به همين دليل در مورد عام بعد از تخصيص عدّه‌اى گفته‌اند ظهور در تمام الباقى دارد چون اقرب المجازات است و . . .\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n2 - در دوران ميان مجازيّت و اشتراك لفظى اكثر اصوليان مجاز را مقدّم داشته‌اند و عمدتا به اين دليل كه مجاز كثير و شايع و غالب است و باب المجاز واسع نسبت به اشتراك لفظى و غلبه موجب ترجيح مجازيّت است و مىدانيم كه غلبه نيز مثل اولويّت در اقرب المجازات ، يك امر ظنّى و استحسانى است نه قطعى و جزمى . « و المجاز خير من الاشتراك » مىگويند .\r\n3 - در خيلى جاها از جمله در مورد دوران بين تجوّز و اشتراك سخن از كبراى كلّى « الظنّ يحلق الشىء بالاعم الاغلب » به ميان آورده‌اند در حالى كه هيچ دليلى بر اعتبار چنين ظنى قائم نشده است .\r\n4 - گاهى براى اثبات ظهور و وضع و حقيقت بودن از قدر متيقّن استفاده كرده‌اند مثلا در اينكه الفاظ عموم حقيقت در عمومند يا در خصوص ، عدّه‌اى خصوصى شده‌اند و دليلشان اين است كه خصوص قدر متيقّن است و حقيقت بودن لفظ در آن بهتر است از عموم و مازاد كه مشكوك است .\r\nدر حالى كه مىدانيم كه تعيين وضع و لغت و مستعمل فيه و موضوع‌له ربطى به قدر متيقّن عقلى ندارد .\r\n5 - يا مثلا براى اثبات اينكه چيزى وقتى حادث شد بقاء هم دارد از اصل « ما ثبت يدوم » استفاده مىكنند در حالى كه مىدانيم كه بقاء و دوام نيز همانند حدوث علّت لازم دارد .\r\n6 - در دوران بين تخصيص و نسخ غالبا جانب تخصيص را ترجيح داده‌اند به اين دليل كه تخصيص شايع و كثير است تا آنجا كه گفته شده : « ما من عام الّا و قد خص » ولى نسخ نادر است و الظنّ يلحق الشىء بالاعم الاغلب ، در حالى كه غلبه ظن‌ّآور است و ارزشى ندارد . »\r\n7 - يا مثلا در همان دوران بين تخصيص و نسخ غالبا گفته‌اند تخصيص مقدم است به اين دليل كه تخصيص دفع است و نسخ رفع است و دفع از رفع آسانتر\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nاست و . . . در حالى كه آسانتر بودن ، دفع يا رفع بودن و . . . ملاك نيست .\r\n8 - در تعارض ظهور مفهومى با ظهور منطوقى نوعا منطوقى را ترجيح داده‌اند در حالى كه ملاك منطوقى و مفهومى بودن نيست بلكه اظهر و ظاهر بودن است و چه‌بسا ظهور مفهومى قوىتر باشد .\r\nاينها و مانند اينها وجوهى است كه اصوليان گذشته به آنها استناد كرده‌اند ولى از ديدگاه متأخران اين وجوه و استدلالها هيچ اعتبارى ندارد زيرا استحسانات و امور ظنيّه‌اى بيش نيستند و اصل اوّلى حرمت اتّباع ظنّ است مگر ظنونى كه دليل داشته باشند و اين ظنون دليل ندارند پس ارزشى ندارند . و مناط حجيّت ظهور است اگر لفظ ظهور در معنايى داشت بگونه‌اى كه متفاهم عرفى داشت و عرف از آن فلان معنى را مىفهميدند ، آن ظهور حجّت است و عقلاى عالم بدان اخذ مىكنند و مولى بر عبد به ظهور كلام احتجاج مىكند ، عبد بر مولى به ظهور احتجاج مىكند و لا فرق كه ظهور در معناى حقيقى باشد يا غيرحقيقى ، و اگر در مواردى كلام ظهور نداشت و مجمل و مبهم و مهمل بود به اصول عمليّه مراجعه مىكنند و وظيفهء خود و مقلّدين خود را در مقام عمل روشن مىسازند و هرگز سراغ آن وجوه ظنّى نمىروند .\r\nالبته از باب توجيه كلام بزرگان مىگوييم : بعيد است كه قدما هم براى آن وجوه ظنّيه موضوعيّت قائل شده باشند بلكه اينها بهانه بود تا از اين راهها به ظهورى برسند يا يك طرف اظهر باشد و به ظاهر يا اظهر اخذ كنند نه به صرف اولويّت ظنّى و غلبهء ظنّى و همانند آن‌كه ارزشى ندارند و بعيد است كه بزرگان متقدّم به اين جهات توجّه نداشته باشند . و كيف كان مطلب روشن است .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n\r\n5 - اطلاق لفظ بر لفظ\r\nگاهى لفظ اطلاق مىشود و از آن معناى خاصى اراده مىشود . چنين اطلاقى نامش استعمال است و تا به حال در رابطه با ماهيّت استعمال و اقسام آن و علائم حقيقت و مجاز بحثهايى صورت پذيرفت و از اين پس نيز در باب استعمال لفظ در اكثر از معناى واحد خواهد آمد . ولى گاهى لفظ اطلاق مىشود و از آن لفظ اراده مىشود نه معنى ( مثلا در باب تجزيه و تركيب مىگوئيم : فلان كلمه اسم است ، يا زيد فاعل است يا ضرب فعل ماضى است يا من حرف است و . . . ) در رابطه با اطلاق لفظ بر لفظ در دو مقام بحث مىكنيم :\r\n1 - آيا اصل اين اطلاق صحيح است يا غلط و باطل ؟\r\n2 - بر فرض صحّت اطلاق آيا مىتوان نام آن را استعمال نهاد يا خير ؟\r\nامّا مقام اوّل : اطلاق لفظ بر لفظ چهار صورت دارد :\r\n1 - اطلاق لفظ و ارادهء شخص لفظ\r\n2 - اطلاق لفظ و ارادهء مثل آن\r\n3 - اطلاق لفظ و ارادهء صنف آن\r\n4 - اطلاق لفظ و ارادهء نوع آن\r\nو قسم پنجم يا بيشتر ندارد و زيرا اطلاق لفظ و اراده لفظ ديگر كه غير از لفظ اوّل و مباين با او است غلط و باطل است مثلا لفظ زيد را بگويد و مرادش لفظ بكر باشد يا لفظ انسان را بگويد و مرادش لفظ حيوان يا لفظ ناطق و . . . باشد .\r\nامّا اطلاق لفظ و ارادهء شخص آنست كه متكلّمى بگويد زيد لفظ ( مثلا ) و از كلمهء زيد در اين كلام شخص همين لفظ صادر از خودش را اراده كند نه لفظ زيد ديگر را : آيا چنين اطلاقى صحيح است يا غلط ؟ در رابطه با اين اطلاق دو اشكال مهم از سوى بزرگان اصول مطرح شده است :\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nاشكال اوّل اشكالى است كه مرحوم صاحب فصول دارند « 1 » و مرحوم آخوند در كفايه « 2 » مطرح كرده‌اند و حاصل اشكال اين است كه : وقتى مىگوئيم زيد لفظ است يا كلمهء زيد را از آن جهت كه حاكى و دالّ است موضوع قرار مىدهيم و يا با قطع‌نظر از حكايت و دلالت موضوع قرار مىدهيم ، به تعبير ديگر يا لفظ زيد حاكى از چيزى هست يا نيست ، يا بما هو حاك و دال موضوع واقع شده يا لا بما هو حاك ، هركدام كه باشد محذور دارد ،\r\nاگر به عنوان اينكه حاكى و دالّ است موضوع قرار گرفته اشكال اين است كه مستلزم اتّحاد و دالّ و مدلول يا حاكى و محكى است زيرا فرض اين است كه لفظ زيد را اطلاق كرده و شخص همين لفظ را اراده كرده‌ايم ، پس خود اين لفظ حاكى است و شخص خودش هم محكى است و اتحاد دالّ و مدلول محال است ، اتحاد حاكى و محكى محال است ، اتحاد مستعمل و مستعمل فيه محال است چه استعمال را فناء لفظ در معنى بدانيم و چه علامت بودن لفظ براى معنى ، زيرا افناء شيئى در خودش معقول نيست كه هم خودش فانى باشد و هم مفنّى فيه ، هم مرآت و هم مرئى ، و علامت بودن چيزى براى خودش هم نامعقول است و يقينا علامت غير از ذى العلامة است .\r\nو اگر لا بما هو حاك موضوع واقعش شود اشكالش اين است كه گرچه قضيّهء حاكيه و ملفوظه داراى سه جزء است ولى قضيّهء محكيّهء و معقوله دو جزء بيشتر ندارد يكى محمول قضيّه و ديگرى نسبت ، و موضوعى در كار نيست چون لفظ زيد از چيزى حكايت ندارد تا چيزى در ذهن تصور و تعقّل شود و معقولهء ما موضوع داشته باشد ،\r\nو تركّب قضيّهء از دو جزء محال است زيرا نسبت كه يك جزء باشد بدون طرفين و منتسبين محال است ( علاوه در قضيه حكم و تصديق به ثبوت يا سلب يا شك\r\n\r\n\r\n","description":"","footnote":"\r\n( 1 ) . الفصول الغرويّه ص 22 .\r\n( 2 ) . كفاية الاصول ، ج 1 ، ص 20 .\r\n","page_name":" 322 ","page_number":322},
  {"content":"\r\n\r\nمطرح است و هركدام كه باشد بايد موضوعى باشد تا شك در ثبوت محمول براى موضوع معقول باشد ، يا علم به ثبوت شىء براى شىء ديگر يا سلب شىء از شىء ديگر معنى داشته باشد . و در منطق مىگويند : ثبوت شىء شىء فرع لثبوت المثبت له ) .\r\nدر نتيجه اطلاق لفظ و ارادهء شخص آن به يكى از دو صورت مذكور است و هر دو باطل محال است پس چنين اطلاقى صحيح نيست مگر با تأويل و توجيه « 1 »\r\n( مرحوم آقاى حكيم در حاشيه بر كفايه « 2 » فرموده‌اند : منظور از تأويل آن است كه چيزى در تقدير باشد موضوع واقعى قضيّه اين است كه زيد هذا اللفظ لفظ و در واقع هذا اللفظ كه اشاره به زيد دارد موضوع واقع شده و لفظ بر آن بار شده است ) ولى اين توجيه هم خلف فرض است و ما را از محلّ بحث خارج مىكند . پس وجهى براى صحت اطلاق لفظ و ارادهء شخص آن نيست .\r\nپاسخ مرحوم آخوند : ايشان در كفايه در پاسخ فصول فرموده‌اند : اين اعتراض وارد نيست و ما مىتوانيم هريك از دو شقّ مذكور را اختيار كرده و از اشكال فصول جواب دهيم : در وهلهء اوّل شقّ اوّل را اختيار مىكنيم و مىگوييم : لفظ زيد بما هو حاك و دالّ موضوع واقع شده است ، فصول فرمود : اين مستلزم اتّحاد دالّ و مدلول است و هو محال ، ما در جواب مىگوييم :\r\nقبول داريم كه دال و مدلول بايد متغاير و متعدد باشند كه يكى دال و ديگرى مدلول باشد ( دال و مدلول از متباينان هستند و متضايفان از اقسام متقابلانند و متقابلان از اقسام متبانيان هستند و متبانيان يعنى دو چيزى كه ميانشان بينونت و جدايى است و هركدام غير از ديگرى مىباشند ) . ولى لزومى ندارد كه تغاير آن دو واقعى و حقيقى باشد و از قبيل علّت و معلول باشد كه حقيقة دو چيزند و علّت غير از معلول و معلول غير از علّت است .\r\n\r\n\r\n","description":"","footnote":"\r\n( 1 ) . الفصول الغرويّه ، ص 22 .\r\n( 2 ) . حقايق الاصول ، ج 1 ، ص 32 .\r\n","page_name":" 323 ","page_number":323},
  {"content":"\r\n\r\nبلكه كافى است كه تغاير آن دو اعتبارى باشد و از قبيل تغاير عالم و معلوم باشد در علم به ذات كه خود ذات عالم و خودش معلوم است و ذاتا متحدند ولى به اعتبار اينكه خودش كاشف است و معلومى نزد او حاضر است عالم ناميده مىشود و به اعتبار اينكه خودش منكشف و معلوم خويش است معلوم نام دارد و هكذا تغاير محبّ و محبوب يا عاشق و معشوق در عشق ذات به ذات .\r\nو ما نحن فيه از اين قبيل باشد يعنى شخص همين لفظ زيد از آن جهت كه لفظى است كه از لافظ و متكلم صادر شده دال و حاكى باشد و همين لفظ از آن جهت كه خودش مراد و مقصود لافظ است مدلول و محكى باشد و ما هيچ دليلى عقلى يا نقلى نداريم كه حتما تغاير دال و مدلول هميشه واقعى و حقيقى و از قبيل تغاير لفظ و معنى باشد ( كه لفظ از مقولهء كيف مسموع است ولى معنى چه‌بسا از مقولهء جوهر يا از سنخ وجود است . ) بلكه تغاير اعتبارى هم كفايت مىكند و ما نحن فيه از اين قبيل باشد . پس مشكل اتحاد دالّ و مدلول حلّ شد و آن اينكه دال و مدلول متحد نيستند بلكه متغايرند ولى به تغاير اعتبارى نه حقيقى .\r\nدر قدم دوّم شق دوّم را اختيار مىكنيم ( لفظ زيد لا بما هو حاك موضوع باشد ) و اشكال فصول را كه فرمود : اين سخن مستلزم تركّب قضيّه از دو جزء مىشود و هو محال . . . اين گونه پاسخ مىدهيم كه :\r\nدر قضاياى متعارفه هريك از موضوع و محمول با لفظ و معنايى كه دارند موضوع واقع شده‌اند و موضوع قضيّهء ملفوظه ( كه لفظ زيد است ) غير از موضوع قضيّهء معقوله است ( كه صورت ذهنيّه باشد ) و هكذا محمول و هكذا نسبت كه مفاد هيئت جمله است ولى ضرورتى ندارد كه همهء قضايا اين گونه باشند بلكه گاهى موضوع در قضيّهء معقوله خود همان موضوع قضيّهء ملفوظه است يعنى خود لفظ زيد و شخص آن است .\r\nو آن‌كه محال است آن است كه قضيّه اصلا موضوع نداشته باشد نه اينكه موضوع واقعى دارد ولى موضوع در هردو قضيّهء يكى است اين‌كه استحاله‌اى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nندارد . در نتيجه باز اجزاء سه‌گانهء قضيّهء كامل است و كمبودى ندارد و مستلزم تركّب قضيّهء از دو جزء نيست ، پس اطلاف لفظ و ارادهء شخص آن صحيح است و هيچ محذورى ندارد و اعتراض فصول وارد نيست . « 1 »\r\nنقد و بررسى : پاسخ مرحوم آخوند از هردو بخش قابل‌نقد و بررسى است و قابل‌قبول نيست :\r\nامّا از بخش اوّل : دالّ و مدلول از قبيل عالم و معلوم نيستند تا تغاير اعتبارى كافى باشد بلكه از قبيل علّت و معلول مىباشند سرّ مطلب آن است كه دالّ در محيط ذهن ما علّت مدلول است و ما به واسطهء دالّ ، مدلول را كشف مىكنيم و علم به آن پيدا مىكنيم پس دالّ ، علّت وجود ذهنى مدلول است و تا حاكى و دالّ در ذهن شنونده نيايد مدلول و محكى نيز نمىآيد ( البته گاهى چيزى در خارج علّت چيز ديگر است مثل خورشيد و روشنائى و گاهى چيزى در محيط ذهن علّت امر ديگر است و دالّ و مدلول از اين قسمند )\r\nو اگر علّت شد اوّلا علّت تقدم رتبى بر معلول دارد و امكان ندارد خودش معلول و مدلول باشد كه خلف فرض است و ثانيا علّت و معلول تغاير حقيقى دارند و تغاير اعتبارى كافى نيست و لذا اشكال اتّحاد دال و مدلول به قوّت خود باقى است و از اين راه قابل‌پاسخ دادن نيست .\r\nو امّا از بخش دوّم : اصولا معقول نيست كه شخص لفظ زيد هم در قضيّهء ملفوظه موضوع باشد و هم در قضيّهء معقوله ، زيرا قضيّهء ملفوظ آن است كه تمام اجزايش به زبان آيد و تلفّظ شود و معقوله آن است كه تمام اجزايش به ذهن آيد و تعقّل شود و طبق بيان مرحوم آخوند قضيّهء معقولهء ما دو جزئش تعقّلى است كه محمول و نسبت باشد ولى يك جزئش كه موضوع باشد لفظى است نه عقلى و تعقّلى و چنين چيزى نه معقولهء محض است و نه ملفوظهء خالص بلكه برزخى فى ما\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 20 - 21 .\r\n","page_name":" 325 ","page_number":325},
  {"content":"\r\n\r\nبين آن دو مىباشد پس مشكل تركيب قضيّهء معقوله از دو جزء و نداشتن جزء سوّم به قوّت خود باقى است و با اين بيان حلّ نمىشود .\r\nبه ديگر سخن : لفظ زيد تعقّل شده يا نه ؟ اگر تعقّل شده كه به شقّ اول برمى گردد و بما هو حاك موضوع واقع شده و همان اشكال اتّحاد را دارد و اگر تعقّل نشده پس قضيّهء معقوله شدن معنى ندارد و قوام قضيّهء معقول به تعقّل اجزاء آن است .\r\nدو اعتراض بر صاحب فصول : 1 . اصل تشقيق شما خلاف فرض است ، زيرا فرض بحث در موردى است كه لفظ اطلاق شود و شخص آن مراد باشد و با اين فرض سخن از شقّ دوّم به ميان آوردن ( كه اگر معنى اراده نشود و لفظ حاكى نباشد لازم مىآيد قضيّهء از دو جزء مركب باشد . . . ) معنى ندارد زيرا در اين فرض چيزى از لفظ اراده نشده در حالى كه مفروض ارادهء شخص لفظ است . پس همان احتمال اوّل متعيّن است كه لفظ زيد با هو دالّ موضوع باشد و همان اشكال را دارد كه اتحاد دالّ و مدلول بود . و اشكال دوّم بر اساس شقّ دوّم بىجا است و نوبت به پاسخگويى ناتمام مرحوم آخوند نمىرسد .\r\n2 . بر فرض كه شقّ دوّمى هم باشد فصول فرمود : على هذا لازم مىآيد قضيّهء از دو جزء مركّب باشد . اين نيز ناتمام است ، زيرا نسبت بدون منتسبين نه در ذهن تحقّق دارد و نه در خارج امكان تحقّق ندارد ، در نتيجه بايد بفرمايند : يلزم قضيّه داراى يك جزء باشد كه همان محمول است نه دو جزء كه يكى محمول و يكى نسبت باشد .\r\nعقيدهء ما : حال كه پاسخ مرحوم آخوند از فصول ناتمام شد آيا اشكال وارد است و اطلاق لفظ بر شخص خود لفظ باطل است ؟ يا راهى براى تصحيح آن وجود دارد ؟ ما معتقديم كه راه بهترى وجود دارد و آن اينكه : اشكال فصول بر اساس آن است كه اطلاق مزبور استعمال باشد آن‌گاه سخن از تعدّد دال و مدلول يا حاكى و محكى يا مستعمل و مستعمل فيه مطرح مىشود .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nدر حالى كه به زودى در مقام ثانى خواهد آمد كه اساسا چنين اطلاقى را استعمال نمىگويند بلكه ايجاد موضوع به لفظ و سپس حكم كردن و حمل محمول بر آن مىگويند كه مبسوطا خواهد آمد . پس اساس اشكال فرومىريزد و وجدانا هم اطلاق لفظ و ارادهء شخص آن مطبوع و پسنديده است و طبع از آن متنفّر نيست . پس اصل صحّت اطلاق مسلّم است .\r\nاشكال دوّم از مرحوم قوچانى در حاشيه بر كفايه است كه در كلمات ديگران نيز مطرح شده و آن اينكه : اطلاق لفظ و ارادهء شخص آن مستلزم اجتماع دو لحاظ آلى و استقلالى در شىء واحد است و چنين اجتماعى محال است پس اطلاق كذائى نيز محال است چون مستلزم المحال مىباشد .\r\nبيان مطلب : قانون مقام استعمال آن است كه لفظ يا مستعمل ملحوظ به لحاظ آلى است و نگاه متكلّم به آن نگاه عبورى و مرآتى است و معنى يا مستعمل فيه ملحوظ استقلالى است و ما فيه ينظر است و اگر خود لفظ زيد ، دالّ و خودش مدلول باشد لازمه‌اش آن است كه در آن واحد هم نگاه متكلم به آن عبورى و آلى باشد و هم استقلالى باشد و ايندو قابل‌جمع نيستند چون سر از اجتماع نقيضان درمى آورد . و لذا اطلاق لفظ بر خودش محال است .\r\nخود استاد مرحوم مشكينى از اين اشكال پاسخ داده‌اند كه : اين بر مبناى آن است كه ما استعمال را مرآتيت و فناء لفظ در معنى بدانيم ، زيرا بر اين مبنا معقول نيست كه چيزى هم فانى باشد و هم مفنى فيه ولى اگر استعمال را علامت بودن لفظ براى معنى دانستيم نگاه ما به خود لفظ هم استقلالى خواهد بود نه آلى تا اشكال مذكور وارد شود .\r\nمرحوم مشكينى پس از نقل اين پاسخ چند اشكال به استاد خويش دارند :\r\nاينكه :\r\n1 - ما اصل مبناى جواب را قبول نداريم و استعمال را از قبيل علامت بودن\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nنمىدانيم بلكه فناء لفظ در معنى مىدانيم پس اشكال به قوّت خود باقى است .\r\n2 - بر فرض كه مبناى علاميّت را بپذيريم ولى باز هم منع مىكنيم كه لحاظ علامت استقلالى باشد بلكه از آن جهت كه كاشف از ذى العلامه و مخبر از آن است اعتبار شده يعنى باز آليّت دارد و طريق است به سوى معنى و استقلال ندارد .\r\n3 - بر فرض كه نظر به لفظ هم استقلالى باشد ولى در ما نحن فيه اجتماع دو لحاظ استقلالى در شىء واحد پيدا مىشود كه اجتماع مثلين است و همانند اجتماع ضدان يا نقضيان محال است . « 1 »\r\nبه عقيدهء ما اين اشكال و پاسخ‌ها تماما مبتنى است بر اينكه اطلاق لفظ و ارادهء شخص آن ، از مقولهء استعمال باشد ولى چنان‌كه در پاسخ اشكال اوّل آورديم اين از باب استعمال نيست تا اشكال‌هاى مذكور وارد شود و تفصيل مطلب در مقام ثانى خواهد آمد .\r\nنتيجه : به نظر ما اطلاق لفظ بر شخص خودش بلامانع است ، نه داراى اشكال لفظى و لغوى و ادبى است ، نه داراى منع تعبّدى شرعى است و نه محذور عقلى دارد و آنچه به عنوان شبههء عقلى مطرح بود دو امر بود كه مطرح كرديم و پاسخ داديم . و وجدانا هم اطلاق مذكور صحيح است .\r\nو امّا اطلاق لفظ و ارادهء مثل آن يا ارادهء صنف آن يا ارادهء نوع آن : نخست مثال‌هاى متعدّدى مىآوريم سپس هرسه قسم را يك‌جا بحث مىكنيم :\r\n1 - مثال براى اطلاق لفظ و ارادهء مثل : اين قسم هم در محاورات عرفيه و هم در ادبيات عرب در مقام تجزيه و تركيب فراوان كاربرد و مثال و مصداق دارد مثلا شخصى لفظى را گفته يا خود انسان قبلا كلمه‌اى را به زبان آورده و الآن مىگويد : اين لفظى كه فلانى گفت يا خودم قبلا گفته بودم چنين و چنان است يا مثلا فلان كلمه در فلان آيه اسم است يا سه حرفى است و . . . يا فلان لفظ در فلان حديث در فلان شعر\r\n\r\n\r\n","description":"","footnote":"\r\n( 1 ) . حاشيهء مرحوم مشكينى كفاية الاصول ، ج 1 ، ص 107 - 108 .\r\n","page_name":" 328 ","page_number":328},
  {"content":"\r\n\r\nاز نظر ادبى فعل است يا معلوم است و . . . كه متكلم لفظى را مىگويد و منظورش ارادهء لفظ ديگرى است كه مثل اين لفظ است و در كلام ديگرى به كار رفته است .\r\n2 - مثال اطلاق لفظ و ارادهء صنف : گوينده‌اى مىگويد : زيد هرگاه در آغاز جملهء اسميّهء باشد مبتدا است و منظورش از اين كلام خصوص همين زيد صادر از متكلّم نيست و نيز خصوص مثل آن هم نيست بلكه صنف زيدهايى است كه در آغاز جمله اسميه واقع مىشود از هرمتكلّمى كه صادر شود ، در هرزمان و مكانى كه باشد و در هرجملهء اسميّه‌اى كه باشد ( زيد قائم ، زيد جالس ، زيد عالم و . . . ) ولى از جهتى دايره‌اش محدود است يعنى زيد واقع در جمله فعليّه را شامل نيست ، زيد وسط جمله اسميه يا آخر آن را شامل نيست ، زيد تنها را شامل نيست و . . .\r\n3 - باز هم مثالى براى اطلاق لفظ و ارادهء صنف : كسى مىگويد : زيد در ضرب زيد فاعل است و منظور خصوص يعنى زيد صادر از او نيست كه اصلا اين ممكن نيست زيرا زيد در اين جمله مبتدا است نه فاعل بلكه منظور صنف زيدهايى است كه به دنبال ضرب واقع مىشوند از هرمتكلّمى كه باشد در هرزمان و مكانى كه باشد . ولى از طرفى خاص است يعنى زيد در « زيد قائم » را شامل نيست ، زيد در « ضرب زيد » را شامل نيست ، زيد در « نصر زيد ، كتب زيد . . . » را شامل نيست ، پس نوع نيست و صنف است .\r\nفلسفهء دو مثال آن است كه در مثال اوّل كلام ، خود همين جمله را نيز شامل بود زيرا زيد در جمله « زيد اذا وقع فى اوّل الجمله الاسميّه مبتداء » نيز مبتدا است . ولى در مثال دوّم خود اين جمله را شامل نيست زيرا زيد در جملهء « زيد فى ضرب زيد فاعل » فاعل نيست بلكه مبتدا است ولى عنوان مشير به زيدهايى است كه به دنبال ضرب زيد استعمال مىشوند .\r\n4 - مثالى براى اطلاق لفظ و ارادهء نوع : كسى مىگويد : زيد لفظ است و منظورش شخص زيد صادر از خودش نيست بلكه نوع زيدهاى صادره از متكلمان است در\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nهرزمان و مكان كه باشد ، در هركلامى كه باشد چه فعليّه و چه اسميه ، چه در جمله چه در مركب ناقص يا در مفرد ، چه در اوّل جمله يا وسط يا آخر و . . .\r\n5 - مثال ديگرى براى اطلاق لفظ و ارادهء نوع : گوينده‌اى مىگويد : « ضرب فعل ماضى است » و منظورش نوع ضرب‌ها و هرضرب است از هرمتكلمى كه صادر شود و به هرمناسبتى كه باشد و در هركلامى كه باشد .\r\nباز فلسفه دو مثال روشن است زيرا در مثال قبلى عنوان « زيد لفظ » شامل خود زيد در اين كلام نيز بود ، ولى در اين مثال عنوان ضرب شامل خود اين ضرب در مثال نيست زيرا اين ضرب فعل نيست بلكه اسم است و عنوان مشير به ضرب‌هاى ديگر است .\r\nحال كه مثالها تبيين شد يك بحث اين است كه ايا اطلاقات مزبور ( كه در پنج مثال بيان شد ) صحيح است يا غلط و نادرست است ؟ در اينجا به اتّفاق كلمه اطلاقات را صحيح دانسته‌اند زيرا هيچ محذورى از اين اطلاقها پيش نمىآيد نه محذور لفظى و ادبى دارند كه با قواعد نحوى وفق نداشته باشند ، نه منع تعبّدى شرعى دارند و نه محذور عقلى دارند ، بر خلاف اطلاق لفظ و ارادهء شخص آن‌كه شبهات عقلى داشت و مطرح شد و البتّه قابل‌جواب بودند و ردّ شدند ولى آن شبهات در اين اقسام اصلا جا ندارد .\r\nبحث ديگر اين است كه آيا اين صحّت و حسن اطلاقات ، وضعى و تابع وضع واضع يا اذن و ترخيص او است ؟ يا طبعى و تابع استحسان طبع و پسند ذوق است ولو واضع اذن ندهد ؟\r\nمختار مرحوم آخوند آن است كه اينها طبعى هستند و فطرت و جبلّت آدمى از آنها مشمئز نمىشود ، و بلكه آنها را مىپذيرد و خوشش مىآيد و وضعى نيست .\r\nدليل مطلب سه امر است :\r\n1 - وجدانا اين اطلاقات صحيح است ولو واضع اذن نداده باشد پس تابع اذن و\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nترخيص واضع نيست .\r\n2 - بىشك اين اطلاقات اختصاص به الفاظ مستعمل و معنىدار ندارد بلكه در الفاظ مهمل و بىمعنى هم اين اطلاقات صحيح است مثلا بگويد ؛ ديز لفظ است يا بيز سه حرفى است و . . . و منظورش شخص همين ديز صادر از خودش باشد يا مثل او باشد يا صنف يا نوع ديزهاى صادره از متكلّمان ، آنگاه اگر اين اطلاقات بالوضع بود لازم مىآمد مهملات نيز داراى وضع و موضوع باشد در حالى كه قطعا اينها وضع ندارند و اصلا وضع با اينها تماس ندارد و گرنه مهمل نبودند پس اين نيز دليل طبعى بودن صحّت اطلاقات است .\r\n3 - اگر اين اطلاقات هم وضعى بودند لازم مىآمد الفاظ مستعمل مثل زيد ، ضرب و . . . مشترك لفظى باشند كه يك بار براى معناى خودشان وضع شده‌اند و يك بار براى ارادهء شخص لفظ يا مثل آن يا صنف يا نوع ، در حالى كه احدى به اشتراك لفظى در اين موارد ملتزم نيست . در نتيجه صحت و حسن اطلاقات مزبور بالطبع است نه بالوضع و امّا مقام دوّم : آيا بر اين اطلاقها استعمال صدق مىكند يا خير ؟ آيا مىتوانيم نام اينها را استعمال بگذاريم يا نه ؟\r\nمقدمة اطلاق و استعمال را معنى مىكنيم : به‌طور كلّى ما چند نوع حمل و اطلاق داريم :\r\n1 - حمل لفظ بر معناى حقيقى يا بالعكس مثل الانسان بشر ، الغيث مطر ، السميدع اسد و . . .\r\n2 - حمل لفظ بر معناى مجازى يا بالعكس مثل الرجل الشجاع اسد يا الشجاع اسد و . . .\r\n3 - حمل ذاتيات و اجناس و فصول بر لفظ يا بالعكس مثل الحيوان الناطق انسان يا الانسان حيوان ناطق ، دو قسم نخست را حمل مفهومى مىگويند و قسم ثالث را حمل ماهوى .\r\n4 - حمل كلى بر فرد مثل زيد انسان يا الانسان حيوان و . . . كه جزئى حقيقى و\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nجزئى اضافى را شامل شد .\r\n5 - حمل كلى بر كلى ديگر مثل الانسان ضاحك ، الكاتب متحرك الاصابع و . . .\r\nحال واژهء اطلاق در تمام اين موارد به كار مىرود و مىتوان گفت : لفظ بر معناى خود اطلاق شده يا كلّى بر فرد خود اطلاق شده و . . . چه اينكه حمل نيز اطلاق مىشود . ولى واژهء صدق و انطباق مخصوص دو قسم اخير است چه اينكه واژهء استعمال مخصوص دو يا سه قسم اوّل است .\r\nو استعمال در موردى است كه ما لفظى را بگوئيم و آن را واسطه و پل قرار دهيم براى حكايت از معنى و دلالت بر معنى كه خود لفظ مراد نيست بلكه معناى آن مراد است ولى چون مستقيما خود معنى را نمىتوانيم به مخاطب بفهمانيم به الفاظ متوسّل مىشويم و از طريق استعمال و به‌كارگيرى لفظ ، آن معنى را تفهيم مىكنيم .\r\nولى اطلاق دايره‌اش وسيعتر از استعمال است و در مثل زيد انسان يا الانسان ضاحك نيز به كار مىرود در حالى كه در اينجا ما نه كلّى را واسطه براى حكايت از فرد قرار داده‌ايم و نه فرد را واسطه براى تفهيم كلى و نه يك كلّى را واسطه براى ارادهء كلّى ديگر قرار داده‌ايم بلكه در اين موارد زيد مفهوم خاص خود را دارد و حاكى از همان است نه از انسان ، انسان نيز مفهوم خاص خود را دارد و حاكى از همان است نه از زيد ، ضاحك نيز معناى خاص خود را دارد و هيچ‌كدام واسطه براى تفهيم ديگرى و دالّ بر ديگرى و حاكى از ديگرى نيستند و اصولا حمل اوّلى ندارند بلكه مجرّد حمل شايع صناعى و اتحاد در وجود خارجى است كه غير از اتحاد مفهومى است .\r\nپس استعمال مخصوص مواردى است كه حمل اوّلى يا مفهومى باشد چه مفهوم حقيقى و چه مجازى ، البته لزومى ندارد كه مفهوم و معنى هميشه يك عين خارجى و از قبيل جوهر يا عرض و . . . باشد بلكه منظور هرامرى است كه متكلم\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nلفظ را واسطه قرار مىدهد و آن امر را مىفهماند و لو لفظ ديگر باشد مثلا زيد بگويد و منظورش زيد ديگرى باشد كه در كلام ديگرى به كار رفته است و . . . با حفظ اين مقدّمه مىگوئيم :\r\nدر رابطه با تسميهء اين اطلاقات به نام استعمال ، سه نظريّهء مطرح است :\r\n1 - نظريّهء مرحوم آخوند : ايشان پس از بحث از صحت اطلاق لفظ و ارادهء شخص آن و اثبات صحّت اين اطلاق و دفع اشكال صاحب فصول به هردو شقّ آن ، كلامى دارند كه مىفرمايند : و على هذا ليس من باب استعمال اللفظ بشىء « 1 » در اين جمله دو احتمال وجود دارد :\r\nالف : كلمهء هذا به شقّ دوّم اشكال و پاسخ آن اشاره باشد يعنى حال كه لفظ لا بما هو حاك موضوع واقع شده پس نام اين اطلاق استعمال نيست چون دلالت و حكايتى ندارد و لا بما هو دالّ موضوع واقع شده است و نامش ايجاد موضوع و حكم بر آن است به حكم مناسب با آن .\r\nب : هذا اشاره به هردو شقّ اطلاق لفظ و ارادهء شخص باشد چه بما هو دالّ و چه لا بما هو دال و در نتيجه به عقيدهء آخوند اطلاق مذكور مطلقا از باب استعمال نيست . زيرا كه استعمال يا مرآت قرار دادن لفظ براى معنى و فانى كردن لفظ در معنى است و يا علامت و اماره قرار دادن لفظ است براى دلالت بر معنى و هركدام كه باشد بر اطلاق مزبور صدق نمىكند . زيرا معقول نيست كه لفظ خودش مرآت خويش باشد و فانى در خود باشد كه مرآت و مرئى دوچيزند ، يا خودش علامت و اماره بر خود باشد كه علامت و ذى العلامة نيز دوچيزند .\r\nولى با توجّه به اينكه مرحوم آخوند در بخش اوّل دالّ و حاكى بودن را پذيرفتند و تغاير اعتبارى را كافى دانستند ممكن است بگوئيم مرادشان از و على هذا . . . همان احتمال اوّل است پس به نظر ايشان بر اطلاق لفظ و ارادهء شخص آن استعمال صدق\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 21 .\r\n","page_name":" 333 ","page_number":333},
  {"content":"\r\n\r\nمىكند . امّا نسبت به اطلاق لفظ و ارادهء مثل آن به‌طور حتم و جزم نامش را استعمال مىگذارند زيرا وساطت لفظ براى ارائه لفظ ديگرى مثل آن محرز است و سخن از اتحادّ نيست تا اشكال صورت قبل پيش آيد و نيز سخن از كلى و فرد هم نيست تا اشكال صور بعدى پيش آيد بلكه سخن از دو فرد از لفظ زيد است كه به حمل شايع مباين هستند ولى از نظر مفهومى و مراد بودن ، از يكى ديگرى اراده شده است و متكلّم زيد خود را در زيد ديگرى استعمال كرده است و لذا ملاك استعمال را دارد و محذورى ندارد .\r\nو امّا نسبت به اطلاق لفظ و ارادهء صنف يا نوع مرحوم آخوند چهار مرحله را طى مىكنند :\r\nدر مرحلهء اوّل به صورت امكان و احتمال مىفرمايند : ممكن است اين دو اطلاق نيز مثل اطلاق لفظ و ارادهء شخص آن ، نامش استعمال نباشد زيرا وقتى مىگوئيم زيد لفظ است يا ضرب فعل ماضى است و . . . چنين نيست كه اين زيد يا ضرب را در نوع يا صنف زيدها و ضرب‌ها استعمال كرده باشيم و اين را واسطه قرار دهيم براى ارائه نوع يا صنف بلكه خود اين لفظ زيد يا لفظ ضرب موضوع قضيّه است و حكم هم ظاهرا و باطنا بر خود لفظ است منتهى نه خصوص لفظ زيدى كه از من صادر شده بما هو خاص بلكه لفظ زيد به عنوان اينكه فردى از افراد كلّى لفظ زيد در ضرب زيد يا ضرب در ضرب فعل ماض است و در حقيقت از باب انطباق كلّى بر فرد است و حمل شايع دارند .\r\nو اطلاق لفظ و ارادهء صنف ، مثل آن است كه بگوئيم : زيد روحانى است يا عمر و دانشجو است و . . . و اطلاق لفظ و ارادهء نوع از قبيل آن است كه بگوئيم : زيد انسان است كه اختصاص به فرد خاصى ندارد و از باب وساطت و حكايت هم نيست نه لفظ زيد دالّ بر لفظ يا معناى انسان است و نه بالعكس و هكذا در زيد و روحانى بلكه هركدام معناى خاص خود را دارد و از نوع قضاياى متعارفه است كه موضوع و\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nمحمول اتحاد مصداقى دارند نه مفهومى . پس اطلاق لفظ و ارادهء صنف يا نوع از باب استعمال نيست .\r\nدر مرحلهء دوّم با عنوان اللهمّ الّا ان يقال مىفرمايد : مگر كسى بگويد : درست است كه لفظ زيد يا ضرب فردى از صنف يا نوع مىباشد ولى اگر متكلّم قصدش از « زيد لفظ » يا « ضرب فعل ماض » و . . . اين باشد كه فرد را مرات براى نوع يا صنف قرار دهد ، و با لفظ زيد يا ضرب از صنف يا نوع زيدها و ضرب‌ها حكايت كند در اين صورت همين لفظ زيد يا ضرب ، لفظ آن نوع يا صنف و دالّ بر آن مىشود و آن نوع يا صنف معنا و مدلول و مستعمل فيه خواهد بود و نظير اطلاق لفظ و ارادهء مثل مىشود كه حتما استعمال بود ، در اين دو قسم نيز استعمال صدق خواهد كرد .\r\nدر قدم سوّم با « و بالجمله » مىفرمايد : بستگى دارد كه قصد ما از اطلاق لفظ و ارادهء نوع يا صنف چه چيز باشد ؟ اگر از قبيل آنچه كه در اللّهم . . گفتيم ، باشد حتما از باب استعمال لفظ در معنى مىشود و اگر از قبيل آنچه در وهلهء اوّل گفتيم باشد حتما از باب كلى و فرد مىشود نه استعمال و حكايت و حمل اوّلى .\r\nدر آخرين گام با عبارت لكنّ الاطلاقات . . . به دو بيان ثابت مىكنند كه اطلاق لفظ و ارادهء صنف يا نوع از باب استعمال است ، يكى اينكه : اطلاقات متعارفه از باب اطلاق فرد و ارادهء كلّى نيست بلكه از نوع حكايت لفظ از معنى است . و ديگر اينكه گاهى اصلا امكان ندارد از باب كلّى و فرد باشد و حمل شايع باشد زيرا كه موضوع قضيّه اصلا خودش را شامل نمىشود مثل « ضرب فعل ماض » كه عنوان مشير به نوع ضرب‌ها است ولى شخص اين ضرب در مثال را شامل نمىشود چون اين‌كه فعل ماضى نيست بلكه جنبهء اسمى دارد و مبتدا است و هكذا « زيد در ضرب زيد فاعل » است شامل خود اين زيد نيست چون اين زيد مبتدا است نه فاعل پس نمىتواند لفظ زيد بما هو فرد من افراد الكلّى و مصداق من مصاديقه موضوع باشد\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nو ناگزير بما هو لفظه و به حكايته موضوع قرار گرفته است . « 1 »\r\nنتيجه از ديدگاه آخوند تنها در اطلاق لفظ و ارادهء شخص آن هم تنها شقّ دوّم آن كه لا بما هو حاك بود از باب استعمال نيست ولى ساير انواع اطلاق لفظ تماما از نوع استعمال هستند .\r\n2 - نظريّهء مرحوم امام « 2 » و مرحوم شهيد صدر « 3 » و مرحوم بجنوردى « 4 » : از ديدگاه اين بزرگان اطلاق لفظ و ارادهء شخص آن به هردو شقّش از باب استعمال نيست ، شقّ دوّم كه پرواضح است و اصولا مدّنظر اين بزرگان نيست و چنان كه قبلا آورديم از فرض بحث خارج است . و شقّ اوّل هم دليلش آن است كه : استعمال چه از باب فنا كردن لفظ در معنى و مرآتيّت لفظ براى معنى باشد و چه از باب علامت و نشانه بودن لفظ براى ارادهء معنى باشد در هرحال در اين قسم منتفى است زيرا دال و مدلول متعدّد نيستند تا يكى وجه و عنوان و مرآت و قالب ديگرى باشد يا يكى علامت براى ديگرى باشد .\r\nو لذا اين صورت از باب ايجاد الموضوع و حكم بر آن است . امّا نسبت به صور ديگر مسأله يعنى اطلاق لفظ و ارادهء مثل آن و اطلاق لفظ و ارادهء صنف و اطلاق لفظ و ارادهء نوع ، هرسه بزرگوار معتقدند كه اينها از باب استعمال هستند منتهى هر بزرگى بر اساس مبانى اصولى خويش تحليلى دارند و ما در اينجا تنها به بيان اجمالى از تحليل امام خمينى ره مىپردازيم :\r\nايشان استعمال را به يك مثلث تشبيه مىكنند كه يك زاويهء آن به زبان لافظ و گوينده وصل است كه حروف و كلماتى را با استفاده از هوا تركيب كرده و به زبان مىآورد و به گوش شنونده منتقل و بر او القاء مىكند و زاويهء ديگر آن به ذهن شنونده بند است كه وقتى از طريق سامعه لفظ را شنيد صورتى از آن در ذهنش نقش\r\n\r\n\r\n","description":"","footnote":"\r\n( 1 ) . كفاية الاصول ص 21 - 22 .\r\n( 2 ) . جواهر الاصول ، ص 188 - 190 .\r\n( 3 ) . بحوث فى علم الاصول ، ص 147 - 148 .\r\n( 4 ) . منتهى الاصول ، ص 34 .\r\n","page_name":" 336 ","page_number":336},
  {"content":"\r\n\r\nمىبندد و زاويه سوّم آن به معنى بستگى دارد كه شنونده از شنيدن لفظ و تصوير آن در ذهن به معناى لفظ منتقل مىشود و در حقيقت استعمال يعنى وساطت لفظ براى انتقال به معنى و حكايت لفظ از معنى و دلالت لفظ بر معنى و . . . با اين تشبيه و توضيح ، ملاك استعمال در اطلاق لفظ و ارادهء نوع يا صنف يا مثل هست زيرا شنونده از شنيدن لفظ زيد يا ضرب به مثل آن يعنى زيد يا ضرب ديگر يا نوع و صنف يعنى كلّى ضرب‌ها و زيدها منتقل مىشود و اين را مرآت آنها و حاكى از آنها قرار مىدهد و چنين نيست كه به شخص اين زيد يا ضرب بسنده كند و به چيز ديگرى منتقل نشود . پس تمام اينها از باب استعمال مىباشند .\r\n3 - نظريّهء مرحوم بروجردى « 1 » و مرحوم خوئى « 2 » و پيروان آن دو اين است كه بر هيچيك از اطلاقات اربعه ( اطلاق لفظ و ارادهء شخص يا نوع يا صنف يا مثل ) استعمال صدق نمىكند امّا بر قسم اوّل يعنى اطلاق لفظ و ارادهء شخص آن‌كه عدم صدق استعمال پرواضح است ( ما نيز قبلا اين مطلب را آورديم و بر هردو مبنا در باب استعمال محاسبه كرديم ) و امّا اينكه بر سه قسم ديگر استعمال صدق نمىكند ، هركدام از دو بزرگوار مزبور تحليلى و بيانى دارند بر اساس مبانى خود در باب مباحث وضع و استعمال و ما به بيان اجمالى تحليل مرحوم آقاى بروجردى اعلى اللّه مقامه بسنده مىكنيم :\r\nدر باب استعمال مطلب از اين قرار است كه متكلّم لفظى را القاء و ايجاد مىكند و آن لفظ بوسيلهء عصب گوش به ذهن شنونده منتقل مىشود و سپس ذهن شنونده او را از لفظ عبور مىدهد و به معنى مىرساند و در اين‌گونه موارد اطلاق استعمال صحيح است چون استعمال طلب عمل لفظ در معنى است و لفظ معبر و پلى براى ذهن مخاطب است تا به معنى برسد و در موارد اطلاق لفظ و ارادهء شخص يا مثل يا نوع يا صنف چنين نيست كه از ايجاد لفظ در ذهن مخاطب ، انتقال به چيز ديگر پيدا\r\n\r\n\r\n","description":"","footnote":"\r\n( 1 ) . نهاية الاصول ج 1 ، ص 32 - 35 .\r\n( 2 ) . محاضرات ج 1 ، ص 100 - 102 .\r\n","page_name":" 337 ","page_number":337},
  {"content":"\r\n\r\nشود بلكه غرض ثبوت و تقرّر خود لفظ است در ذهن مخاطب تا بر آن حكمى بار شود .\r\nبيان مطلب : درست است كه گوينده وقتى مىگويد : « زيد لفظ يا ضرب فعل ماض ، » اين لفظ خاص و شخصى است كه از او صادر مىشود و از باب « الشىء ما لم يتشخّص لم يوجد » اين لفظ كاملا جزئى و خاص است و از فرد خاص و در زمان و مكان خاص صادر شده است ولى حقيقت اين است كه جزئيّت و تشخّص مفغول عنه است و تمام نظر متكلم و مستمع به طبيعى لفظ است پس گويا طبيعى را القاء كرده است و طبيعى صدقش بر خود اين فرد يا فردى مثل آن و . . . از باب انطباق و صدق و حمل شايع است و به عين وجود فرد موجود مىشود نه از باب وساطت كه فرد واسطه براى رسيدن به كلى يا كلى واسطه براى رسيدن به فرد باشد بالاتر از وساطت و طريق بودن ، مسأله عينيّت و اتّحاد مطرح است و لذا به خود لفظ بسنده شده و به واسطهء لفظ به چيز ديگرى منتقل نشده‌ايم تا از باب استعمال باشد . پس اطلاقات مذكور هيچ‌كدام از باب استعمال نيست و تفصيل مطلب از نهاية الاصول اخذ شود .\r\n4 - عقيدهء ما : از اقسام چهارگانهء اطلاق ، قسم اوّل يعنى اطلاق لفظ و ارادهء شخص قطعا از باب استعمال نيست به همان بيانى كه در نظريّات قبلى بيان شد و نيازى به اعاده نيست و شايد چنين اطلاقى خيلى نادر باشد . و قسم دوّم هم قطعا از باب استعمال است و لزومى ندارد كه مستعمل فيه از سنخ معنى باشد . و امّا قسم سوم و چهارم يعنى اطلاق لفظ و ارادهء صنفه يا نوع :\r\nاگر استعمال به معناى مرآت بودن و عنوان و وجه بودن لفظ براى معنى باشد حقيقت اين است كه اين دو قسم از باب استعمال نيست زيرا خاص و جزئى هرگز نمىتواند مرآت براى عام و كلى باشد و ما بر همين اساس قبلا قسم چهارم از اقسام وضع را ( وضع خاص و موضوع‌له عام ) محال دانستيم كه مبسوطا گذشت .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nولى اگر استعمال به معناى علامت بودن لفظ براى معنى باشد حقيقت اين است كه اين دو قسم نيز از باب استعمال است زيرا علامت بودن امرش سهل است و مانعى ندارد كه لفظ خاص و جزئى علامت و نشانه و اماره‌اى باشد براى نوع يا صنف و چون ما در باب حقيقت استعمال همين مبنا را اختيار كرديم لذا محذور ندارد كه اين دو قسم نيز از باب استعمال باشند .\r\nدر پايان بحث كوتاه ديگرى مطرح مىكنيم : بر فرض كه نام اين اطلاقها استعمال باشد آيا حقيقت‌اند يا مجاز ؟ قطعا اين استعمالها حقيقى نيستند زيرا لفظ زيد براى مثل خود يا كلّى زيدها و . . . وضع نشده تا استعمالش حقيقى باشد . ولى مجازيّت آنها بر اساس اينكه حسن استعمال مجازى تابع طبع باشد بلامانع است و نيز بر مسلك قراين بيست و پنجگانه هم اگر علاقهء مما ثلث يا علاقهء كلى و جزئى را يكى از علايق معروف بدانيم باز استعمال مجاز است و قرينه دارد ، و اگر اينها را از قرائن مذكور ندانيم باز مىگوئيم ؛ لزومى ندارد كه استعمال يا حقيقى باشد يا مجازى و تقسيم مذكور وحى منزل نيست .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\n6 - استعمال لفظ در اكثر از معناى واحد\r\nآخرين بحث در محور استعمال پيرامون استعمال لفظ در اكثر از معناى واحد است . ولى قبل از آن به عنوان تمهيد و توطئه و مقدّمه‌چينى و بسترسازى براى آن بحث ، مطلب ديگرى مطرح است كه مرحوم آخوند در كفايه به صورت مقدّمهء جدا ( امر يازدهم ) ذكر كرده است « 1 » و تا اين مطلب حل نشود نوبت به استعمال لفظ در اكثر نمىرسد . بيان مطلب تمهيدى : هنگامى كه لفظ را با معنى مىسنجيم از چهار حال بيرون نيست :\r\n1 - گاهى لفظ واحد و معنا نيز واحد است يعنى يك لفظ داريم و يك معنى ، مثل كلمهء « اللّه » كه يك لفظ است و بر ذات جامع جميع كمالات دلالت مىكند كه يك معنى بيشتر نيست آن هم واحد حقيقى ذاتى .\r\n2 - گاهى لفظ متعدّد و معنا هم متعدّد است يعنى چند لفظ داريم و هركدام معنايى دارند ، مثل زيد و خالد و تقى و . . . يا مثل انسان و فرس و بقر و . . . اصطلاحا اينها را الفاظ متباين گويند .\r\n3 - و گاهى لفظ متعدّد است ولى معنى واحد است يعنى چندين لفظ داريم كه همهء آنها يك معنى دارند مثل انسان و بشر ، ليث و اسد و غضنفر و . . . ، اصطلاحا اينها را الفاظ مترادف نامند .\r\n4 - و گاهى لفظ واحد و معنى كثير است ، اين قسم خود دو شعبه دارد :\r\n1 - لفظ واحد در يكى از معانى حقيقت و در بقيّه مجاز باشد ، نامش حقيقت و مجاز است مانند اسد كه در حيوان مفترس حقيقت است و در رجل شجاع يا مطلق شجاع و . . . مجاز است .\r\n2 - لفظ واحد در تمام آن معانى كثيره حقيقت است ، اين نيز دو شعبه دارد :\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 52 .\r\n","page_name":" 340 ","page_number":340},
  {"content":"\r\n\r\n1 - معانى كثيره در عرض هم مىباشند و همهء آنها قابليّت دارند كه از لفظ اراده شوند و هيچ‌كدام مهجور و متروك نشده‌اند . مثل كلمهء عين كه هم بر چشمهء دلالت دارد و هم بر چشم و طلا و . . . نامش مشترك لفظى است .\r\n2 - معانى گوناگون در طول هم مىباشند يعنى برخى از آنها قديم است و روزگارى لفظ در آنها به كار مىرفت و برخى جديد است كه فعلا لفظ در آنها به كار مىرود و معانى قديمه مهجور شده‌اند . خود اين دو شعبه دارد :\r\n1 - گاهى بدون مناسبت از معناى قديم به معناى جديد منتقل شده نامش مرتجل است .\r\n2 - و گاهى با مناسبت به معناى جديد منتقل شده ، نامش منقول است كه خود شعبى دارد از قبيل : منقول لغوى و عرفى و اصطلاحى و . . .\r\nحال بحث ما پيرامون دو قسمت است : 1 . در رابطه با ترادف 2 . دربارهء اشتراك لفظى .\r\nامّا دربارهء ترادف : ترادف عبارت شد از اينكه چند لفظ داشته باشيم و همهء آنها بر يك معنى دلالت كنند ، مثل انسان و بشر و . . . حال دربارهء ترادف چند بحث مطرح است « 1 » :\r\nالف : امكان ذاتى ترادف : آيا ترادف نظر به ذاتش از محالات است يا امكان ذاتى دارد ؟ ترديدى نيست در امكان ذاتى ترادف و از اينكه چند لفظ داراى يك معنى باشند هيچ محال ذاتى پيش نمىآيد نه اجتماع نقيضين مىشود ، نه ارتفاع نقيضين ، و نه دور و تسلسل لازم مىآيد .\r\nب : امكان وقوعى آن : آيا ترادف ممكن الوقوع است و از وقوعش محذورى پيش نمىآيد ؟ يا ممتنع الوقوع است ؟ عقيدهء جمهور محقّقان اين است كه ترادف داراى امكان وقوعى است زيرا اوّلا در مقام بعدى ثابت خواهد شد كه ترادف وقوع\r\n\r\n\r\n","description":"","footnote":"\r\n( 1 ) . عمدهء اين مباحث در مفاتيح الاصول ص 19 - 21 ذكر شده است .\r\n","page_name":" 341 ","page_number":341},
  {"content":"\r\n\r\nخارجى هم دارد و بهترين دليل بر امكان چيزى وجود خارجى آن است ، ثانيا دليلى بر امتناع نيست و ادلّه‌اى هم كه اقامه شده عموما قابل‌جواب و مردود است پس مانعى از قول به ترادف نيست و كاملا امكان‌پذير است .\r\nدر مقابل عدّه‌اى نظير ابن فارس و فروق لغويّه و تغلب و . . . طرفدار امتناع شده‌اند و عمده دليل آنها سه امر است كه ذيلا نقل و نقد مىكنيم :\r\n1 - ترادف ( داشتن الفاظ مترادفه ) لغو و بىفايده است زيرا هدف از وضع كه افهام و افادهء مقاصد باشد با لفظ اوّل حاصل مىشود و نيازى به لفظ ديگر و وضع ديگر نيست و كار لغو از واضع عاقل و حكيم صادر نمىشود و عادتا از عاقل و عقلا از حكيم متعالى مستحيل است . پس ترادف محال است .\r\nنقد و بررسى : از اين استدلال دو پاسخ مىتوان داد كه يكى نقضى و ديگرى حلّى است :\r\nامّا نقضى : ما وقتى لغت عرب را تتبّع مىكنيم با موارد متعدّدى روبرو مىشويم كه چند لفظ و يك معنى در كار است ، و مخصوصا زبانهاى گوناگون را كه در نظر مىگيريم مىبينيم از يك معنى در فارسى به لفظى تعبير مىشود و در عربى به لفظ ديگر و در انگليسى به لفظ سوّم و . . . كه اين امرى واضح و هويدا است و قابل‌انكار نيست . آنگاه از شما مىپرسيم : اين موارد را چه جواب مىدهيد ؟\r\nمگر مستدلّ بگويد : شرط ترادف آن است كه در لغت واحد باشد نه در لغات كثير و زبانهاى گوناگون پس نقض دوّم وارد نيست . و نيز در لغت واحد هم مثل عربى مثالهايى كه زده شده از قبيل انسان و بشر ، حقيقتا مترادف نيستند و شبيه مترادفانند زيرا بشر از آن جهت اطلاق مىشود كه انسان بادى البشره است يعنى پوست بدن يا پيشانى او هويدا است و انسان از آن جهت اطلاق مىشود كه او داراى نسيان و فراموش‌كار است يا داراى انس و الفت است . و در واقع اينها متساوقند نه مترادف ( مترادف يعنى الفاظ هم‌معنى ولى متساوقان يعنى الفاظى كه هركدام معناى خود\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nرا دارند ولى در صدق ملازمه دارند يعنى بر هرفردى احدهما صدق كند ديگرى هم صدق مىكند . مثل وجود و وحدت ، وجود و خارجيّت ، وجود و فعليّت ، و . . .\r\nكه در فلسفهء متساوقان ناميده مىشوند . )\r\nولى اين پاسخ مستدل را نمىپذيريم زيرا نه شرط ترادف در لغت واحد بودن است ، كه دليلى بر اين شرط نيست و نه همه‌جا مىتوان وجه و مناسبت درست كرد و هرلفظى را از جهتى بر معناى واحد منطبق دانست ، گيريم كه انسان و بشر را آنگونه پاسخ داديد ولى ايجاد و انشاء را چه مىكنيد ؟ اخبار و حكايت را چه مىگوئيد ؟ هرّه و قطّه را چه مىكنيد ؟ قعود و جلوس ، اسد و ضرغام و ليث و . . . را چه مىكنيد ؟\r\nو امّا حلّى : اگر فايدهء لفظ دوّم تنها افادهء معنى بود حق داشتيد بگوئيد لغو است ولى فوايد ديگرى هم دارد از قبيل توسعه دادن و دست مستعمل را بازگشتن كه با هركدام معنى را بفهماند ، از قبيل ايجاد حسن و زيبائى و فصاحت و بلاغت و سجع و قافيه و وزن در كلام كه گاهى لفظى جمله را مسجع يا مقّفى نمىكند ولى لفظ ديگر اين نقش را هم بازى مىكند پس لغو نيست .\r\n2 - ترادف نه‌تنها لغو است و نيازى به آن نيست بلكه تحصيل حاصل و محال است زيرا هدف از وضع كه تفهيم و تعريف باشد با لفظ اوّل حاصل شد و لفظ دوّم را براى آن معنى قرار دادن يعنى تعريف آنچه قبلا تعريف شده بود و اين تحصيل حاصل است .\r\nاين دليل نيز جواب نقضى و حلّى دارد و مردود است :\r\nامّا جواب نقضى : گاهى بر مطلب واحد استدلالهاى متعدّد مىشود ، پس شما اينجا هم بگوئيد با استدلال اوّل مطلب روشن شد و استدلالهاى بعدى تحصيل حاصل و محال است . و نيز گاهى براى مطلبى امارات و قرائن كثيره اقامه مىشود ، در حالى كه يك قرينه هم كافى است پس اينجا بگوئيد : تكثير و ازدياد امارات و\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nاستدلالها صحيح نيست بلكه محال است .\r\nو امّا جواب حلّى : هدف از وضع دو لفظ اين نيست كه همه‌جا از دو لفظ استفاده شود تا شما بگوئيد تحصيل حاصل است بلكه هدف اين است كه دست مستعمل باز باشد و در مقام استعمال از هريك استفاده كند و سلايق گوناگون است و هركسى لفظى را مىپسندد و معناى واحد را با لفظ مورد پسندش افاده مىكند اينكه عيبى ندارد .\r\n3 - اگر هرمعنى يك لفظ داشته باشد بهتر است زيرا حفظ و ضبط و فراگيرى لفظ واحد آسانتر است و مؤنهء كمترى دارد ولى اگر متعدّد شد اين حسن و مصلحت و فايده را ندارد و لذا براى تحصيل و استيفاى اين مصلحت بر واضع است كه از وضع دو لفظ براى يك معنى پرهيز كند و براى هرمعنا يك لفظ در نظر بگيرد .\r\nاين دليل نيز مردود است و با توجّه به فوائد و منافعى كه در پاسخ دليل اوّل و دوّم ، براى ترادف ذكر كرديم پاسخ اين دليل هم داده مىشود كه تعدّد لفظ خالى از فايده نيست بلكه منافع و مصالح مهمترى دارد كه از مصلحت حفظ و ضبط و سهل التناول بودن لفظ واحد ، به مراتب مهمتر است .\r\nنتيجه : به اعتقاد ما ترادف هيچ محذورى ندارد و داراى امكان وقوعى است .\r\nج : و امّا وقوع خارجى : آيا در لغت واحد يا لغات متعدد الفاظ مترادف داريم يا خير ؟ اين نيز جاى بحث نيست و اگر كسى اهل تتبّع باشد و موارد استعمال را استقراء كند خواهد ديد كه روزانه دهها مورد از اين استعمالات داريم و جاى كمترين ترديد نمىماند .\r\nد : بر فرض در لغت و عرف ترادف واقع شده باشد ، آيا در الفاظ شرعيّه از قبيل صلوة ، صوم ، وجوب ، تحريم و . . . ترادف واقع شده يا خير ؟ عدّه‌اى برآنند كه : آرى در شرعيّات هم واقع شده و مثال آورده‌اند به واژه وجوب و فرض ، واجب و فريضه ، مستحب و مندوب و . . .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nعدّه‌اى منكر اين معنى هستند و گفته‌اند : ترادف مثل اشتراك لفظى بر خلاف اصل است و در امورى كه خلاف اصل باشد دليل خاص مىطلبد و چنين دليلى نداريم و مواردى هم كه گروه قبل آوردند ( وجوب و فرض و . . . ) در اصطلاح فقهاء و اصوليان مطرح شده نه در لسان شارع . البتّه به اين مقدار نمىتوان بسنده كرد و بايد در الفاظ شرعيّه تتبّع و تحقيق كرد .\r\nه : اگر در لسان شارع مقدّس حكمى به عبارت خاصّى تعلّق بگيرد ( مثلا بگويد :\r\nدر نماز اللّه اكبر بگو و سورهء حمد بخوان و آمين نگو و . . . ) آيا اين احكام مخصوص همين الفاظ است ؟ يا مرادفات آنها نيز اين حكم را دارد ؟ حق اين است كه حكم مخصوص همين الفاظ است و در مرادفات آنها جارى و سارى نيست و حق نداريم به جاى اللّه اكبر كلمهء عربى يا فارسى ديگر كه مرادف آن است بگوئيم ، يا به جاى قرائت حمد مرادفات او را بخوانيم ، و نيز امين گفتن ممنوع است ولى مرادفات آن ( مثل اللهم استجب ) مانعى ندارد .\r\nو ما دليلى بر جواز مرادفات نداريم ، مخصوصا در عبادات كه توفيقى هستند بايد از همان الفاظ مخصوصه استفاده كنيم . و كسانى كه الفاظ مرادف را هم تجويز كرده‌اند دليلشان پيامهاى زبانى است كه پيكى آن پيام را از زبان مولى يا رئيس مىگيرد و به طرف مقابل و همتاى او مىرساند و در مقام ابلاغ چه‌بسا همان الفاظ را به كار نمىبرد و مضمون را با الفاظ مرادف مىفهماند كه حتما اين كافى است و احدى نگفته بايد عين همان تعابير را به كار ببرد . ولى اين دليل ناتمام است زيرا مورد مذكور قرينه دارد و اتّفاقى است كه كفايت مىكند و از بحث ما خارج است . و مواردى كه در شرع وارد شده و ما شك داريم حتما بايد به همان الفاظ خاصه قناعت كنيم مخصوصا در باب طلاق و نكاح و . . . كه قطعا الفاظ ويژه بايد باشند .\r\nو امّا راجع‌به اشتراك لفظى : مشترك لفظى يا لفظ مشترك عبارت شد از اينكه لفظ واحد باشد و معانى كثير باشند و لفظ واحد براى هركدام از معانى متعدّد\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nجداگانه وضع شده باشد ، مثل كلمهء عين كه قبلا مثال زديم . حال دربارهء اشتراك لفظى چند مطلب مطرح است :\r\nالف : امكان و امتناع ذاتى : آيا اشتراك لفظى داراى امكان ذاتى است يا امتناع ذاتى ؟ يعنى آيا نظر به ذاتش از ممكنات است ؟ يا از محالات است يعنى اجتماع نقيضين يا ارتفاع نقيضين و مانند آن مىشود و ذاتا ممكن نيست ؟\r\nدر اين مرحلهء بحثى نيست و همگان متّفق القول شعارشان اين است كه اشتراك لفظى امكان ذاتى دارد و از محالات ذاتيّه نيست زيرا نه مستلزم دور است و نه تسلسل و نه اجتماع نقيضين و . . .\r\nب : امكان و امتناع و ضرورت وقوعى : آيا اشتراك لفظى در مرحله وقوع و تحقّق خارجى داراى امكان وقوعى است يا داراى امتناع وقوعى ؟ يعنى آيا از تحقّق آن محذور و تالى فاسدى پيش نمىآيد ؟ يا محذور دارد و بالعرض محال است ؟\r\n( فى المثل خلاف حكمت است و از خداى حكيم صدورش محال است يا نقض غرض است و استحالهء وقوعى دارد ، يا ترجيح بلامرجّح و محال است و . . . ) و يا ضرورت وقوع دارد و بايد در نظام الفاظ و معانى مشتركات لفظيه داشته باشيم و نبودش محذور دارد ؟ خلاصه اينكه : جانب وجودش محذور دارد ؟ يا جانب عدمش ؟ يا هيچ‌كدام محذور ندارد ؟ چهار نظريّه مطرح است :\r\n1 - به عقيدهء مشهور اصوليان قديم و جديد ، اشتراك لفظى داراى امكان وقوعى است نه امتناع يا ضرورت وقوعى ، و عمده دليل مشهور بر امكان دو امر است :\r\nامر اوّل : « ادلّ دليل على امكان شىء وقوعه » بهترين دليل بر امكان امرى ، وجود خارجى آن است يعنى اگر ديديم كه فلان امر در خارج محقّق شده است يقين مىكنيم كه از ممكنات و داراى امكان است و اگر ممكن نبود هرگز موجود نمىشد .\r\nو در مقام سوّم بعدا ثابت خواهيم كرد كه در لغت عربى و فارسى و غيره مشترك لفظى فراوان داريم ، با اين فرض اصل امكان وقوعى جاى كمترين ترديد نخواهد\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nداشت . ( اين بيان براى ردّ امتناع وقوعى مناسب است و به درد وجوب وجود نمىخورد و آن را ابطال نمىكند . )\r\nامر دوّم : به نظر مشهور تمام ادلّهء طرفداران امتناع وقوعى باطل و مردود است .\r\nو تمام ادلّهء طرفداران وجوب وقوع نيز مردود است و وقتى دليلى بر امتناع يا وجوب نداشتيم قهرا قائل به امكان مىشويم و به فرمودهء شيخ الرئيس ابن سينا :\r\n« كلّ ما قرع سمعك و لم يذدك عنه قائم البرهان فذره فى بقعة الامكان . » « 1 »\r\n2 - به عقيدهء برخى از قدما و متأخران ، اشتراك لفظى امتناع وقوعى دارد و هرگز معقول نيست كه در عالم مشترك لفظى داشته باشيم . ( در نتيجه مواردى كه ادّعا شده كه مشترك لفظى مىباشند ، از اين منظر قابل‌توجيه است و بايد بر حقيقت و مجاز حمل شود يعنى بگوئيم در يكى از آنها حقيقت و در بقيّه مجاز است و راه تشخيص حقيقت از مجاز قبلا در علامات حقيقت و مجاز ذكر شد . ) از مجموع كلمات بزرگان چهار دليل بر امتناع اشتراك استفاده مىشود :\r\nدليل اوّل : فلسفهء وضع افادهء مقاصد و مرادات به ديگران است و هدف آن است كه انسان در سايهء الفاظ به‌طور روشن و شفّاف مراد و ما فى الضمير خويش را به ديگران تفهيم كند . و اشتراك لفظى با اين هدف منافى است زيرا موجب اجمال كلام مىشود و نقض غرض وضع پيش مىآيد و با حكمت مولاى حكيم و عقل انسان عاقل سازگار نيست و از اين زاويه استحالهء وقوعى دارد . ( اين دليل را مرحوم آخوند در كفايه از قول اين گروه آورده است . )\r\nنقد و بررسى : به دلايل متعدّد اين وجه قابل‌قبول نيست :\r\nاوّلا هميشه كه واضع خداى حكيم يا پيامبر و امام معصوم يا شخص عاقل و خردمند نيست تا سخن از خلاف حكمت و عصمت و عقل و نقض غرض باشد بلكه گاهى واضع انسان لاغى و لاهى و لاعب و عابث است ، گاهى انسان عامى\r\n\r\n\r\n","description":"","footnote":"\r\n( 1 ) . الاشارات و التنبيهات ، ج 3 .\r\n","page_name":" 347 ","page_number":347},
  {"content":"\r\n\r\nاست ، گاهى كودكى است و نسبت به اين گونه موارد دليل مذكور شمولى ندارد و استحالهء اشتراك لفظى را اثبات نمىكند .\r\nثانيا چنين نيست كه اشتراك لفظى همه‌جا موجب اجمال كلام و نقض غرض باشد ، بلكه اگر قرينهء معيّنه‌اى در كنارش نباشد ، باعث اجمال مىشود ولى اگر قرينه باشد به كمك قرينه مراد متكلّم تعيين مىشود و محذورى ندارد . و اگر مستدلّ بگويد : قرائن نوعا خفيّه است و مراد را روشن نمىكند و محذور اجمال باقى است .\r\nدر پاسخ خواهيم گفت : خوشبختانه غالبا قرينه جليّه است و به وضوح مراد را روشن مىكند مثل « عينا يشرب بها عباد اللّه » كه يشرب قرينه است بر اينكه مراد از « عين » چشمه است نه چشم يا طلا و . . .\r\nو ثالثا همه‌جا اجمال و ابهام خلاف حكمت و نقض غرض نيست بلكه خيلى جاها عين حكمت و غرض است و اساسا هدف متكلّم مجمل‌گوئى است و مصلحت ايجاب مىكند كه سربسته بگويد .\r\nدليل دوّم : اين دليل از قول مرحوم ملّا على نهاوندى در تشريح الاصول « 1 » نقل شده است ، وى مىگويد :\r\nحقيقت وضع عبارتست از جعل ملازمه ميان لفظ و معنى ، يا جعل چيزى كه مستلزم ملازمه است ( شايد اشاره به مسلك تعهّد باشد كه مختار خود مرحوم نهاوندى است و تعهّد يا التزام نفسانى مستلزم ملازمه است . ) و از محالات است كه لفظ واحد در آن واحد داراى دو ملازمهء مستقلّ باشد و از شنيدن لفظ دو انتقال مستقل حاصل شود ، يك ملازمه ميان لفظ با معناى اوّل و يكى هم ميان لفظ با معناى دوّم ( و اگر معانى بيشتر شد ملازمه‌ها نيز بيشتر مىشود ) چگونه ممكن است همزمان هم مستقلا به اين معنى منتقل شويم و لفظ علّت تامّهء انتقال به اين باشد و هم به معناى ديگر منتقل شويم ؟ اين معقول نيست .\r\n\r\n\r\n","description":"","footnote":"\r\n( 1 ) . تشريح الاصول ، ص 47 .\r\n","page_name":" 348 ","page_number":348},
  {"content":"\r\n\r\nنقد و بررسى : اين دليل نيز به چند بيان مردود است :\r\nاوّلا ما اصل مبنى را قبول نداريم كه حقيقت وضع جعل ملازمه باشد بلكه مبسوطا گذشت كه وضع علامت بودن لفظ براى معنى است و امر علامت سهل است و هيچ مانعى ندارد كه شىء يا لفظ واحد علامت و نشانهء دو يا صد امر باشد .\r\nو ثانيا بر فرض مبنا را بپذيريم و وضع را جعل ملازمه بدانيم ، ولى ملازمهء واقعى و تكوينى آن محذور را دارد كه شىء واحد علت تامّهء دو امر مستقل باشد .\r\nامّا ملازمهء جعلى و قراردادى اين محذور را ندارد زيرا زمام امر اعتبارى در دستان جاعل و معبتر است .\r\nو ثالثا به فرمودهء مرحوم اصفهانى اگر ملازمه به معناى عليّت تامّه باشد يعنى لفظ علّت تامّه براى انتقال به معنى باشد حق با مستدل است و محال است لفظ واحد در آن واحد علّت تامّهء انتقال به دو معناى مستقل باشد ، ولى چنين نيست و حق اين است كه لفظ مقتضى براى انتقال به معنى است و قانون مقتضى آن است كه اگر مانعى نباشد اثر مىكند و اشتراك لفظى مانع است و اگر قرينهء معيّنه آمد مانع مىرود و مقتضى اثر خود را مىگذارد و از لفظ كذا به معناى كذا منتقل مىشويم . « 1 »\r\nضمنا اين استدلالها در فرض است كه واضع از اوّل بگويد : من لفظ عين را براى هفتاد معنى قرار دادم كه عبارتند از : چشم ، چشمه و . . . ولى معمولا چنين نيست بلكه هروضعى جداگانه صورت مىگيرد و مانعى ندارد كه ميان طبيعى لفظ با معانى گوناگون جداجدا ملازمه باشد و عند الاطلاق علم اجمالى به ارادهء يكى از آنها پيدا شود و مع القرينه علم تفصيلى پيدا شود .\r\nدليل سوّم : مرحوم آقا ضياء در تقريرات « 2 » دليل ديگرى از قول طرفداران استحاله آورده و آن اينكه : حقيقت وضع عبارتست از « جعل اللفظ مرآتا للمعنى و فانيا\r\n\r\n\r\n","description":"","footnote":"\r\n( 1 ) . نهاية الدراية ، ج 1 ، ص 147 - 148 .\r\n( 2 ) . نهاية الافكار ، ج 1 ، ص 102 - 103 ، و بدايع الافكار ، ج 1 ، ص 145 .\r\n","page_name":" 349 ","page_number":349},
  {"content":"\r\n\r\nفيه » يعنى لفظ را مرآت و آئينه معنى و فانى در آن قرار دادن ، و اگر اين شد اشتراك لفظى محال مىشود زيرا لفظى كه آئينه يك معنى شد و فانى در يك معنى گرديد محال است كه همزمان آئينهء معناى ديگر و فانى در آن شود . ( همانگونه كه در خارج و تكوينا انسان وقتى در خدا فانى شد محال است همزمان در خرما فانى شود ) .\r\nنقد و بررسى : اين دليل نيز به بياناتى مردود است كه بيان اوّل و دوّم در نقد دليل قبل نيز ذكر شد ، و خلاصه آن دو عبارتست از :\r\nاوّلا حقيقت وضع اين نيست بلكه علاميّت است ،\r\nو ثانيا بر فرض اين باشد ولى امر جعل و اعتبار آسان است :\r\nثالثا به قول مرحوم آقا ضياء مرآتيّت و فناء فعلى ( بگونه‌اى كه لفظ بالفعل ظهور در معنائى داشته باشد ) محذور دارد و لفظ واحد در آن واحد نمىتواند مرآت دو معنى باشد و هركدام به‌طور مطلق از لفظ فهميده شود . ولى مرآتيّت شأنى و فناء اقتضائى در باب وضع مراد است و هدف واضع از وضع آن است كه اين لفظ معناى اوّل و دوّم و دهم را نشان دهد و اگر مانعى نبود به درجهء ظهور فعلى هم برسد . و اين مقدار در باب مشترك لفظى هم هست و محذور ندارد . « 1 »\r\nدليل چهارم : مرحوم آقاى خوئى در محاضرات چنين فرموده‌اند : اگر حقيقت وضع عبارت باشد از جعل ملازمه ميان لفظ و معنى ، يا جعل اتّحاد و هوهويّت بين لفظ و معنى ، يا جعل اماريّت و علاميّت لفظ براى معنى ، اشتراك لفظى به معناى مشهور آن‌كه اوضاع عديده در كار باشد و لفظ واحد چندين بار جداجدا وضع شده باشد ، امرى ممكن و معقول است ، چرا كه جعل و اعتبار خفيف المؤونة است و زمام امرش به دست جاعل و معتبر است .\r\nولى حق در باب ماهيّت وضع اين شد كه وضع يك امر جعلى و اعتبارى محض نيست بلكه يك امر قلبى و نفسانى و تكوينى است كه در نفس واضع پديد\r\n\r\n\r\n","description":"","footnote":"\r\n( 1 ) . نهاية الافكار ، ج 1 ، ص 148 .\r\n","page_name":" 350 ","page_number":350},
  {"content":"\r\n\r\nآمده و آن عبارت است از تعهّد و التزام نفسانى ، معناى وضع اين بود كه واضع در درون جان خويش متعهّد و ملتزم شده كه از اين به بعد هرگاه فلان لفظ را به زبان آورد منظورش فقط فلان معنى است و نه معناى ديگر ،\r\nحال برابر اين مسلك بايد بگوئيم : اشتراك لفظى مصطلح از محالات است زيرا معناى وضع اوّل اين شد كه من تعهد كردم كه هرگاه لفظ عين را « مثلا » مىگويم ، مرادم فقط چشم ( مثلا ) باشد نه چيز ديگر ، و معناى وضع دوّم اين است كه من تعهد مىكنم كه زين پس هرگاه لفظ عين را گفتم مرادم فقط چشمه ( مثلا ) باشد نه چيز ديگر ، و اينجا است كه تعهّد دوّم ناقض تعهّد اوّل است و با آن قابل‌جمع نيست و محال است كه در زمان واحد هم متعهّد باشيم كه از عين فقط چشم مراد باشد و هم ملتزم باشم كه فقط چشمه مراد باشد ، و لذا بر مسلك تعهّد ، اشتراك لفظى به معناى مشهور از محالات است .\r\nمگر اينكه واضع از تعهّد قبلىاش صرف‌نظر كند و آن را دور بريزد و از نو در نفس خويش تعهّد و التزام جديدى بسپارد به اينكه هرگاه لفظ عين را مىگويم مرادم يكى از چند معنى است نه خصوص اين يا آن ، چنين تعهّدى معقول است و نامش وضع عام و موضوع‌له خاص است يعنى كلي « احد المعنيين او المعانى » را تصوّر كرده و لفظ را به وضع واحد براى جزئيات و مصاديق قرار داده ( نظير آنچه در وضع حروف گفته آمد كه مفهوم كلّى النسبة الابتدائيّة را لحاظ مىكرد ولى لفظ من را براى مصاديق نسبتهاى ابتدائيّه قرار مىداد . )\r\nاين شيوه از نظر احكام و نتايج مثل شيوهء مشهور است ولو اصطلاحا نامش مشترك لفظى نيست و نامش نتيجه الاشتراك است ، بر اين مسلك هم موضوع‌له متعدد است ، بر اين شيوه هم لفظ عند الاطلاق اجمال پيدا مىكند و نياز به قرينهء معيّنه دارد و . . . و تنها فرق اين است كه بر مسلك مشهور وضع هم مثل موضوع‌له متعدّد است و هرمعنايى وضع جدا دارد ، ولى بر مسلك تعهّد ، وضع واحد است و\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nبه وضع واحد براى معانى گوناگون وضع كرده و از نوع وضع عام و موضوع‌له خاص است . « 1 »\r\nنقد و بررسى : اين وجه نيز به چند بيان ناتمام است :\r\nالف : ما اصل مبناى تعهّد را در باب وضع قبول نكرديم و مفصّل بيان كرديم كه تعهّد قبلى و التزام نفسانى پشتوانهء وضع و از مقدّمات آن است و خود وضع به انشاء قولى حاصل مىشود .\r\nب : ما در باب تقسيم وضع ، مفصّل بيان كرديم كه وضع عام و موضوع‌له خاص همانند عكس آن يعنى وضع خاص و موضوع‌له عام ، امرى غيرممكن است و شما نمىتوانيد از اين راه پيش رويد .\r\nج : جامعى كه فرض كرديد عنوان احد المعينين يا احد المعانى بود كه يك جامع انتزاعى است و به عقيدهء عدّه‌اى جامع ماهوى و حقيقى لازم است و اعتبارى و انتزاعى كافى نيست .\r\nد : اصولا اين انحصار را از كجا آورديد كه وضع يعنى تعهّد و التزام به اينكه از اين لفظ فقط فلان معنى اراده شود ؟ دليلى بر حصر نيست ، حق اين است كه وضع چه تعهد باشد و چه علاميّت و چه جعل ملازمه و . . . اصل جعل ملازمه و تعهد را مىرساند يعنى ميان لفظ عين و چشم ملازمه است يا اين علامت افادهء آن است ، يا ملتزم هستم كه از عين چشم را اراده كنم ولى منافاتى ندارد كه ملازمه ميان عين و چشمه هم باشد يا عين علامت ارادهء چشمه هم باشد ، يا تعهّد ديگرى هم داشته باشم كه چشمه هم مراد باشد ، آوردن حصر و تخصيص كه فقط اين باشد و جز اين نباشد مشكل‌آفرين است و ما اين مشكل را از سر راه برمىداريم و مىگوئيم : دليلى بر حصر نيست پس منافاتى ميان تعهّدها نيست چه اينكه ميان جعل ملازمه‌ها منافاتى نبود و خود مرحوم آقاى خوئى هم پذيرفتند .\r\n\r\n\r\n","description":"","footnote":"\r\n( 1 ) . محاضرات ج 1 ص\r\n","page_name":" 352 ","page_number":352},
  {"content":"\r\n\r\nنتيجه : هيچ دليلى بر امتناع وقوعى اشتراك لفظى وجود ندارد و حق نداريم طرفدار استحاله شويم .\r\n3 - نظريّه سوّم : اشتراك لفظى در لغت عرب و غيره نه‌تنها امرى ممكن و واقع است بلكه ضرورت وقوع دارد و واجب الوجود بالعرض است و ما چاره‌اى نداريم جز اينكه مشترك لفظى هم داشته باشيم و در نظام الفاظ و معانى وجود مشتركات لفظى لازم و ضرورى و لا بدّ منه است « 1 » عمده دليل اين گروه آن است كه :\r\nاز طرفى الفاظ و كلمات ، محدود و متناهى هستند ، زيرا مواد و مفردات آنها كه حروف الفبا باشد محدود است ( مثلا در عربى بيست و هشت حرف است ) و طبعا مركّبات و كلماتى هم كه از اين حروف محدود تشكيل مىشود محدود و متناهى خواهد بود . ( و اگر فرضا صدهزار كلمه هم باشد باز محدود است . )\r\nاز طرف ديگر معانى نامتناهى و نامحدود است . زيرا برخى از مفاهيم و معانى كه از امور عدمى هستند و در ذهن تصوّر مىكنيم ، بخش بيشترى از مفاهيم و معانى از امور وجودىاند و در خارج هم موجودند ، و خود اينها انواعى دارد از پديده‌هاى مادّى و مجرّد ، و هركدام از آنها انواعى دارند و هرنوعى افرادى دارد ، مثل ميلياردها سلّولى كه در بدن ما است ، بىنهايت ريگهاى بيابان ، قطرات باران و . . . كه هركدام جداگانه قابل‌تصور است و مىتواند معنى و مفهوم قرار گيرد و لفظى داشته باشيم كه آن را افاده كند\r\nو قرآن كريم نيز به اين مطلب تصريح دارد كه نعمتهاى الهى كه پديده‌هاى مادّى و معنوى باشد از شماره بيرون است  « وَ إِنْ تَعُدُّوا نِعْمَةَ اللَّهِ لا تُحْصُوها »  « 2 » يا مىگويد : اگر درياها مركّب شوند و بخواهند كلمات پروردگار را كه همان مخلوقات هستند ، بنويسند درياها تمام مىشود قبل از آنكه كلمات خداوند به پايان برسد .  « قُلْ لَوْ كانَ \r\n\r\n\r\n","description":"","footnote":"\r\n( 1 ) . مصباح المنير ، ص 956 .\r\n( 2 ) . سورهء ابراهيم ، 34 .\r\n","page_name":" 353 ","page_number":353},
  {"content":"\r\n\r\n الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي »  « 1 » يا مىگويد : اگر دريا مركّب شود و بر آن هفت دريا افزوده شود و تمام درختان روى زمين قلم شوند و بخواهند كلمات الهى را بنگارند ، باز كلمات الهى تمام نمىشود .  « وَ لَوْ أَنَّ ما فِي الْأَرْضِ مِنْ شَجَرَةٍ أَقْلامٌ وَ الْبَحْرُ يَمُدُّهُ مِنْ بَعْدِهِ سَبْعَةُ أَبْحُرٍ ما نَفِدَتْ كَلِماتُ اللَّهِ إِنَّ اللَّهَ عَزِيزٌ حَكِيمٌ  « 2 » پس معانى نامتناهى است .\r\nحال كه الفاظ متناهى و معانى نامتناهى است اگر بخواهيم براى هرمعنى لفظى قرار دهيم و تعيين كنيم لازم مىآيد بسيارى از معانى بدون لفظ بمانند ( همانند اينكه بسيارى از سرها بىكلاه شوند ) و نتوانيم آنها را افاده كنيم ، لذا براى افادهء تمام آنها ناگزيريم از اينكه پاره‌اى از الفاظ را چندمنظوره قرار دهيم و از آنها براى چندين و چند معنى استفاده كنيم تا تناسب حفظ شود و بتوانيم با همين كلمات محدود تمام آن معانى نامحدود را افاده كنيم . ( اين دليل در متن كفاية الاصول « 3 » آمده كه ما با توضيحات آورديم ) .\r\nنقد و بررسى : اين دليل ناتمام است و جوابهاى عديده‌اى مىتوان براى آن ذكر كرد :\r\nالف : ما قبول نداريم كه الفاظ و كلمات محدود باشد و ادّعا مىكنيم كه الفاظ نامتناهى است ، درست است كه كلمات و مركّبات از مواد و حروف گرفته مىشوند و حروف محدودند ولى منافاتى ندارد كه كلمات نامحدود باشند و هرروز كه مىگذرد كلمه يا كلمه‌هاى جديدترى به بازار عرضه مىشود .\r\nالبته نامتناهى لايقفى است يعنى بالفعل هميشه الفاظ محدودى داريم كه فرضا بالغ بر يك ميليارد كلمه باشد ، ولى قابليّت دارد كه بر آن كلمات جديدترى افزوده شود و هرگز به جائى نمىرسيم كه نظام تكاملى الفاظ و كلمات پايان پذيرد .\r\n\r\n\r\n","description":"","footnote":"\r\n( 1 ) . سورهء كهف ، 109 .\r\n( 2 ) . سورهء لقمان ، 27 .\r\n( 3 ) . كفاية الاصول ، ج 1 ، ص 53 .\r\n","page_name":" 354 ","page_number":354},
  {"content":"\r\n\r\nو تاريخ زندگى بشر پيش روى ما است و گواه آن است كه مطلب از اين قرار است زيرا هرروز كه پديدهء جديدى يا صنعت و اختراع نوى پيدا مىشود اسم جديدى هم بر مجموع اسمها و الفاظ گذشته افزودن مىشود .\r\nآنگاه گيريم كه معانى نامحدود باشند ولى الفاظ هم نامحدود است و ما مىتوانيم براى هرمعنا لفظى قرار دهيم و در نتيجه از اين زاويه نمىتوانيد ضرورت اشتراك لفظى را ثابت كنيم .\r\nتنظير : مثل الفاظ و كلمات مثل اعداد است كه از مواد محدودى ( عدد يك تا ده ) تشكيل مىشود و اگر صد تريليون هم كه باشد كه از يك تا ده تشكيل مىشود ، ولى خود عدد نامتناهى است و به جايى ختم نمىشود ، البته گرچه بالفعل عظيم‌ترين رقم نجومى هم محدود است ولى استعداد اين را دارد كه عدد ديگرى بر آن افزوده شود و مرتبهء بالاترى پيدا كند كه از اين به نامتناهى لا يقفى تعبير مىشود .\r\nكلمات نيز اين گونه است يعنى از حروف محدود الفبا درست مىشوند ولى توان آن را دارند كه تا بىنهايت ادامه داشته باشند .\r\nب : بر فرض الفاظ متناهى باشند ولى قبول نداريم كه معانى نامتناهى باشند و ادّعا داريم كه معانى نيز متناهى هستند ، به اين بيان : ما دو دسته معانى داريم :\r\nيكى معانى كليّه از قبيل انسان و فرس و بقر و . . . و دسته ديگر معانى جزئيه از قبيل زيد و بكر و خالد و . . . حال معانى جزئيّه اگرچه نامتناهى هستند و هركلّى در خارج چه‌بسا بىنهايت فرد دارد ولى لازم نكرده كه وضع براى خود اين جزئيّات باشد تا شما بگوئيد : اينها نامتناهىاند و الفاظ متناهىاند و لا بدّ من الاشتراك اللفظى ، بلكه كافى است كه الفاظ براى معانى كليّه وضع شوند و در مصاديق هم مجازا ( به علاقهء كلى و جزئى ) استعمال شوند و معانى كليّه هم كه محدود و متناهىاند ( از قضا در مورد غيرانسان مطلب از اين قرار است يعنى تنها كلّى و نوع آنها وضع دارد مثل مورچه ، مگس ، پشه ، ريگ ، سلّول و . . . و چنين نيست كه تك\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nتك مورچه‌ها و اسبها و ستاره‌هاى عالم داراى نام باشند . ) بنابراين باز نيازى به اشتراك لفظى نداريم تا ضرورت آن از اين راه اثبات شود . ( اين پاسخ از مرحوم آخوند است « 1 » )\r\nمرحوم آقاى خوئى در نقد اين پاسخ چنين فرموده‌اند : منظورتان از معانى كليّه چيست ؟ اگر منظورتان مفاهيم عامّه باشد ( از قبيل شىء ، امر ، موجود ، ممكن و . . . ) و مىخواهيد بگوئيد : الفاظ براى اين گونه از كليّات وضع شده‌اند ، اشكال ما اين است كه : اوّلا همهء الفاظ براى اين كليّات وضع نشده‌اند ( مثلا لفظ زيد ، بكر ، خالد و . . . يا لفظ انسان ، فرس ، بقر و . . . ) ثانيا اين مقدار از وضع وافى به غرض نيست و هدف وضع را كه افاده مقاصد باشد تأمين نمىكند ، هرچيزى را كه با اين كليّات نمىتوان فهماند . ( مثلا هروسيله‌اى را كه طلب مىكند بگويد آن چيز را به من بده ، با كلمهء چيز در فارسى يا شىء در عربى كه همهء مراد افاده نمىشود و مخاطب مدام در گيجى و سردرگمى به سر مىبرد . )\r\nو اگر منظورتان مراتب نازله و متوسّطه باشد يعنى مفاهيمى از قبيل انسان و فرس و اسد و . . . را موضوع‌له مىدانيد و مىگوئيد الفاظ براى اينها وضع شده‌اند ، و اينها كفايت مىكند . اشكال ما اين است كه\r\nاوّلا اينها هم نامتناهى هستند زيرا هركدام داراى اجناس و فصول و عوارض لازمه و غيرلازمهء فراوانى هستند كه از شماره بيرون است . ( تنها اين فراز از كلام آقاى خوئى ناتمام است زيرا قبول نداريم كه جنس و فصل و اعراض انسان يا فرس و . . . نامتناهى باشد . )\r\nو ثانيا اينها نيز كافى نيست و همه‌چيز را كه نمىتوان با اين مفاهيم كل تفهيم كرد و بالجمله هدف از وضع با اين مقدار تأمين نمىشود « 2 » ( مخصوصا در مورد افراد انسان كه براى افادهء مقاصد بايد از اسماء خاصه و اعلام شخصيّه استفاده كنيم و به\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 53 .\r\n( 2 ) . محاضرات ، ج 1 ، ص 200 - 201 .\r\n","page_name":" 356 ","page_number":356},
  {"content":"\r\n\r\nكار بردن كليّات نه‌تنها وافى نيست كه گاهى مخلّ به غرض و گاهى تطويل بلا طائل است و امروزه براى سهولت امر تفهيم بشر براى حيواناتى از قبيل اسب‌ها و فيل‌ها و . . . نيز اسم‌گذارى مىكنند و اگر كليات كافى بود چنين نمىكردند . )\r\nج : گيريم كه الفاظ متناهى و معانى نامتناهى باشند ولى نتيجه‌اش ضرورت و لزوم اشتراك لفظى نيست بلكه به نحو حقيقت و مجاز هم ممكن است به اين نحو كه هرلفظى براى يكى از معانى ، حقيقت و در ساير موارد به نحو مجاز استعمال شود و باب مجاز واسع است « 1 »\r\nاين پاسخ نيز ناتمام است زيرا استعمال مجازى در گرو مناسبت و علاقه است و علاقه يا وضعى است كه تابع اذن و ترخيص واضع است و بيست و پنج مورد بيشتر نيست و يا طبعى است كه تابع استحسان طبع است ، و چنين نيست كه همه جا ميان الفاظ و معانى حقيقى آنها ( كه محدود و متناهى هستند ، ) و ميان ساير معانى كه لفظ مىخواهد مجازا در آنها استعمال شود ، مناسبت و علاقه‌اى باشد و يافتن مناسبت وضعى يا طبعى در همهء موارد آسان نيست ولو باب مجاز نسبت به حقيقت وسيعتر است ولى نامتناهى كه نيست . شايد مرحوم آخوند با كلمهء « فافهم » به همين اشكال اشاره كرده‌اند « 2 » .\r\nد : اشتراك لفظى محذور ديگرى هم دارد و آن اينكه : وقتى معانى نامتناهى شد و بنا شد پاره‌اى از الفاظ براى معانى متعدد وضع شوند تا همهء معانى داراى لفظ باشند ، لازم مىآيد ما وضعهاى بىنهايت داشته باشيم ( به تعداد معانى ) و چنين چيزى از محالات است چون مقدور واضع بشرى نيست ( و اين پاسخ بر همين فرض است ) انسان خودش وجودى محدود است و جميع شؤون مربوط به او نيز محدود خواهد بود و صدور عمل نامتناهى از وجود متناهى محال است .\r\n( البتّه ظاهر استدلال موجب شد كه اين پاسخ را بدهيم ، و اگر مراد مستدلّ اين\r\n\r\n\r\n","description":"","footnote":"\r\n( 1 و 2 ) . كفاية الاصول ، ج 1 ، ص 54 .\r\n","page_name":" 357 ","page_number":357},
  {"content":"\r\n\r\nباشد كه براى همان مقدار محدود از استعمالات هم لفظ كم مىآوريم و ناگزير بايد از برخى الفاظ براى چند معنى استفاده كنيم نه براى معانى نامتناهى موجود در عوالم وجود و در واقع و نفس الامر ، پاسخ ما اين است كه : ما اصل مطلب را قبول نداريم كه براى مقدار حاجت هم نيازمند لفظ مشترك باشيم بلكه لفظ مختص هم كافى است و با كمترين تغييرى اعرابى يا صورى يا مادّى مىتوانيم براى هرمعناى مورد حاجت يك لفظ بسازيم . )\r\nنقد و بررسى : اين جواب نيز قابل‌مناقشه است زيرا اگر واضع فرد يا گروه معيّنى از انسانها باشند كه آمده‌اند و وضع كرده‌اند و مرده‌اند ، در اين صورت حق با شما است كه وضع الفاظ براى معانى نامتناهى ممكن نيست چون بىنهايت وضع از يك يا چند نفر مستحيل الصدر است . ولى حق اين است كه واضع گروه انسانها هستند كه در طول تاريخ تدريجا براى پديده‌ها اسم تعيين مىكنند و چون همهء انسانها نامتناهى لايقفى هستند و به مرور به همهء حقايق آگاه مىشود مانعى ندارد كه تدريجا براى هرچيزى هم اسمى تعيين كنند و شايد آيهء كريمهء  « وَ عَلَّمَ آدَمَ الْأَسْماءَ كُلَّها »  « 1 » ناظر به همين مطلب باشد كه به جنس آدم و طبيعت بشر و همهء انسانها چنين استعدادى عطا شده باشد و توان چنين كارى را داشته باشد .\r\nه : بر فرض واضع خداوند باشد كه علم مطلق است  « قَدْ أَحاطَ بِكُلِّ شَيْءٍ عِلْماً »  « 2 »  « وَ ما يَعْزُبُ عَنْ رَبِّكَ مِنْ مِثْقالِ ذَرَّةٍ فِي الْأَرْضِ وَ لا فِي السَّماءِ »  « 3 »  « وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ   وَ لا رَطْبٍ وَ لا يابِسٍ إِلَّا فِي كِتابٍ مُبِينٍ »  « 4 » و قدرت مطلقه است  « إِنَّ اللَّهَ عَلى كُلِّ شَيْءٍ قَدِيرٌ »  « 5 » و از نظر علم و قدرت كمبودى ندارد و مىتواند براى معانى بىپايان ، وضعهاى نامتناهى داشته باشد ولى باز چنين اوضاعى از او صادر نمىشود چون وضع كه موضوعيّت ندارد ، وضع مقدّمهء استعمال است و استعمال\r\n\r\n\r\n","description":"","footnote":"\r\n( 1 ) . سورهء بقره ، 31 .\r\n( 2 ) . سورهء طلاق ، 12 .\r\n( 3 ) . سورهء يونس ، 61 .\r\n( 4 ) . سورهء انعام ، 59 .\r\n( 5 ) . سورهء بقره ، 20 و 106 و 109 و 148 و . . . .\r\n","page_name":" 358 ","page_number":358},
  {"content":"\r\n\r\nمال افراد بشر است و چون نيازهاى استعمالى آنها محدود است وضع هم بايد به اندازهء نياز استعمالى باشد و بيش از آن لغو و عبث بوده و از خداى حكيم صادر نمىشود . و در مقدار نياز هم كه اشتراك لفظى ضرورت ندارد و با الفاظ مختص هم مىتوان مراد را تفهيم كرد .\r\nو : اين استدلال شما با واقعيّت خارجى و عينى فاصله دارد زيرا شما گفتيد چون الفاظ متناهى هستند و معانى نامتناهى بناچار بايد برخى از الفاظ براى چند معنى وضع شوند تا همهء معانى داراى لفظ شوند . ما مىگوئيم : آيا همهء الفاظ را مشترك مىدانيد يا برخى از آنها را ؟ خود شما هم قبول داريد كه برخى از الفاظ مشترك لفظى هستند نه همهء آنها ، مجدّدا مىپرسيم : آيا آن بعض مشترك براى بى نهايت معنى وضع شده‌اند و هركدام ميلياردها معنى دارند ؟ يا براى دو يا چند معناى محدود وضع شده‌اند ؟ باز شما هم قبول داريد كه حدّاكثر براى دو يا ده يا هفتاد و يا صد معنى وضع شده‌اند نه بيشتر ، حال كه واقعيّت اين است آيا با اين مقدار از اشتراك لفظى مىتوان همهء معانى را فهماند و براى همه لفظ و وضع درست كرد ؟ هرگز پس محذور عدم وفاء متناهى به غيرمتناهى به قوّت خود باقى است و حلّ نشد .\r\nز : همانطور كه الفاظ مشترك داريم ، الفاظ مترادف هم داريم و فراوان ديده مىشود كه چندين لفظ بر يك معنى دلالت دارند ، الفاظ مهمل هم فراوان داريم در هرلغت و زبانى ، آنگاه اگر واقعا الفاظ محدودند و دست ما بسته است و ناچاريم از يك لفظ براى چند معنى استفاده كنيم ، پس وجود اين همهء الفاظ مترادف چه محلّى از اعراب دارد ؟ آيا بهتر نبود به جاى چند لفظ و يك معنى در ترادف ، و يك لفظ و چند معنى در اشتراك براى هرمعنا يك لفظ قرار مىداديم تا نه ترادفى باشد و نه اشتراكى ؟ پس معلوم مىشود نياز و ضرورت ما را به اشتراك لفظى وادار نكرده چه اينكه نياز و حاجت داعى بر ترادف نشده است .\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nنتيجه : ضرورت وجود و حتميت اشتراك لفظى را قبول نداريم ، همانطور كه قبلا امتناع و استحالهء آن را قبول نكرديم . و حق آن است كه مشترك لفظى داراى امكان وقوعى است .\r\nح : اساسا لازم نيست همهء معانى را با الفاظ بفهمانيم تا كم بياوريم و نياز به مشترك لفظى پيدا كنيم ، بلكه خيلى جاها با اشاره مىتوان تفهيم كرد ، با كتابت و ترسيم عكس و . . . فهماند .\r\n4 - نظريّه چهارم قول به تفصيل است كه از مرحوم صاحب فصول نقل شده :\r\nايشان ميان كلام خداوند يعنى قرآن كريم با ساير كلمات فرق گذاشته و ادّعا كرده‌اند\r\nكه اشتراك لفظى در غير قرآن امرى ممكن است و ديگران مىتوانند از الفاظ مشترك استفاده كنند ولى استعمال لفظ مشترك در قرآن از محالات است و در قرآن مشترك لفظى نداريم و محال است وجود داشته باشد . و دليل فصول آن است كه :\r\nاگر خداى حكيم در قرآن كريم از لفظ مشترك استفاده كند از دو حال خارج نيست : يا با اتّكال و تكيه بر قرينه از مشترك استفاده مىكند . و يا بدون اعتماد بر قرينه از آن بهره مىگيرد هركدام كه باشد مبتلا به اشكال است و از نظر حكمت خداوند محال است .\r\nامّا ذكر مشترك با اتّكال بر قرينه تطويل بلاطائل و طول دادن بىجهت است زيرا مىتوانست با يك لفظ غيرمشترك ، معنى را بفهماند تا نيازى به قرينه نباشد پس آوردن قرينه بىجهت طول دادن است و كار لغو و بيهوده از خداى حكيم صادر نمىشود .\r\nو امّا استعمال مشترك بدون تكيه بر قرينه هم موجب اجمال و ابهام كلام مىشود و با كلام حكيم تناسبى ندارد ، كلام حكيم بايد شفاف و روشنگر باشد و پرده از حقيقت بردارد نه اينكه موجب اغراء به جهل شود كه قبيح و ناپسند است .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nدر نتيجه : اشتراك لفظى در قرآن محال است ولى در غير قرآن محال نيست . « 1 »\r\nنقد و بررسى : از اين استدلال دو گونه پاسخ مىتوان داد :\r\nالف : پاسخ نقضى : خداوند غير از قرآن احاديث قدسى هم دارد ، كتب آسمانى ديگر هم داشته ، پيامبر اكرم صلّى اللّه عليه و آله و ائمّهء اطهار عليهم السّلام نيز كلمات فراوانى دارند و با توجه به حكمت و عصمت آنان از ارتكاب قبيح ، بايد استعمال لفظ مشترك در كلام آنان نيز محال باشد ، پس چرا اختصاص به قرآن داديد ؟ چرا در ساير كلمات خدا و رسول خدا صلّى اللّه عليه و آله و امامان عليهم السّلام تجويز كرديد ؟ هرجوابى در اين موارد بدهيد ، ما همان جواب را در مورد كاربرد مشترك در قرآن خواهيم داد .\r\nب : پاسخ حلّى : ما هريك از دو شقّ استدلال را اختيار كرده و از اشكال فصول جواب مىدهيم و ثابت مىكنيم كه نه استعمال مشترك با اتّكال بر قرينه محذور دارد و نه بدون قريّنه محال است .\r\nامّا با تكيه بر قرينه : فصول فرمود : تطويل بلاطائل است . . . ما مىگوئيم :\r\nاوّلا همه‌جا قرينه مقاليّه نيست تا موجب تطويل شود ، خيلى جاها قرينه حاليّه و مقاميّه و معنويّه است و موجب طولانى شدن كلام نيست .\r\nثانيا در مواردى هم كه قرينهء مقاليّه است چنين نيست كه قول و لفظ صرفا جنبهء قرينيّت داشته باشد تا تطويل بلاطائل باشد ، بلكه لفظ معناى خود را دارد و مطلب ديگرى را مىفهماند ، و ضمنا قرينه بر مراد هم هست پس تطويل بلاطائل نيست .\r\nمثلا « عينا يشرب بها عباة اللّه » واژهء يشرب بيانگر وصف بهشتيان است كه در آنجا از انواع نوشيدنيها برخوردارند و ضمنا قرينه است كه مراد از « عينا » چشمه است نه چشم .\r\nو ثالثا همه‌جا طول دادن مكروه نيست بلكه گاهى مطلوب است و آن در مقام سخن گفتن با حبيب است كه طول دادن خردمندانه و عقلائى است و قبحى ندارد .\r\nو امّا بدون تكيه بر قرينه : فصول فرمود : موجب اجمال است و در شأن كلام\r\n\r\n\r\n","description":"","footnote":"\r\n( 1 ) . الفصول ، ص 31 .\r\n","page_name":" 361 ","page_number":361},
  {"content":"\r\n\r\nحكيم نيست . ما مىگوئيم :\r\nاوّلا گاهى غرض به اجمال و ابهام تعلّق مىگيرد و مجمل‌گوئى حكيمانه و عين حكمت است چون مىخواهد رمزى بگويد تا اغيار نفهمند ، حروف مقطّعه در قرآن از اين قبيل است .\r\nو ثانيا ما كه نبايد دايهء مهربانتر از مادر باشيم ، وقتى خود خداوند در قرآن كريم خبر داده از اينكه آيات الهى دو دسته‌اند : دسته‌اى آيات محكمات هستند ( نصوص و ظواهر ) و دستهء ديگر متشابهات ( مجملات ) مىباشند « 1 » و اگر استعمال لفظ مشترك در قرآن محال بود ، هرگز خداوندى كه اصدق القائلين است از وقوع آن خبر نمىداد و اين بهترين دليل بر امكان و وقوع لفظ مشترك در قرآن است .\r\nنتيجه : ما طرفدار امكان اشتراك لفظى هستيم مطلقا يعنى چه در قرآن و كلام خداوند و چه در ساير كلامها و امتناع آن را مطلقا قبول نداريم ، چه اينكه ضرورت آن را نيز مطلقا نفى مىكنيم .\r\nج : مقام وقوع خارجى و عينى : بر مسلك مشهور كه اشتراك لفظى امرى ممكن است ، اين بحث مطرح مىشود كه آيا در خارج واقع هم شد يا نه ؟ آيا مثال و نمونه هم دارد يا نه ؟ در اين مقام ، قائلين به امكان به اتفاق كلمه طرفدار وقوع شده‌اند و فرموده‌اند : در هرلغتى الفاظ فراوانى يافت مىشوند كه مشترك لفظى هستند و بر دو يا چند معنى دلالت مىكنند .\r\nمثلا در عربى كلمهء عين بر دهها معنى دلالت دارد ، كلمهء مولى هم بر عبد و هم بر آقا و سيّد دلالت دارد ، كلمهء قرء هم بر طهر و پاكى از حيض و هم بر خود حيض و قاعدگى اطلاق مىشود . يا مثلا در فارسى كلمهء شير هم بر شير درنده اطلاق مىشود و هم بر مايعى كه از پستان حيوانات مىدوشند اطلاق مىشود و به قول شاعر :\r\n\r\n\r\n","description":"","footnote":"\r\n( 1 ) . سورهء آل عمران ، آيه 7 .\r\n","page_name":" 362 ","page_number":362},
  {"content":"\r\n\r\n آن يكى شير است كادم مىخورد در باديه * و آندگر شير است كادم مىخورد در باديه \r\nيا كلمهء باز هم بر باز شكارى اطلاق مىشود و هم بر درب يا كتابى كه باز و گشاده است .\r\nمرحوم آخوند در كفايه « 1 » براى اثبات وقوع اشتراك لفظى به سه دليل استناد كرده است :\r\n1 - نقل و تنصيص اهل لغت : وقتى به كلام اهل لغت مراجعه مىكنيم مىبينيم تصريح دارند به اينكه ما مشتركات لفظى داريم و براى هرلفظى گاهى چندين معنى ذكر مىكنند . اين دليل ناتمام است زيرا\r\nاوّلا قول لغوى حجّت نيست به عقيدهء خود آخوند « 2 » مگر مفيد وثوق و اطمينان باشد كه از باب اطمينان حجّت باشد . ( البتّه در ما نحن فيه وثوق و اطمينان مىآيد . )\r\nو ثانيا اهل لغت تخصّصى در تعيين حقيقت از مجاز ندارند و تنها موارد استعمال را بيان مىكنند و چه‌بسا لفظ در برخى حقيقت و در بعضى مجاز باشد .\r\nپس از قول اهل لغت نمىتوانيم به نتيجه برسيم و وقوع اشتراك را نتيجه بگيريم ، بلكه با حقيقت و مجاز هم سازگار است .\r\n2 - تبادر : وقتى لفظ عين را « مثلا » به‌طور مطلق و بدون قرينه به كار مىبريم ، از آن يكى از معانى چشم و چشمه و طلا و . . . تبادر مىكند نه غير آنها ( اين را تبادر اجمالى مىگوئيم در مقابل تبادر تفصيلى كه خصوص فلان معنى تبارد مىكند ) و تبادر علامت حقيقت بودن است پس فلان لفظ در اين دو يا چند معنى حقيقت است و براى آنها وضع شده است و اشتراك لفظى يعنى همين . ( اين دليل نيز ناتمام است و قبلا در علامات حقيقت و مجاز آورديم كه اصل تبادر كافى نيست و اطّراد تبادر لازم است . )\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 52 .\r\n( 2 ) . كفاية الاصول ، ج 2 ص .\r\n","page_name":" 363 ","page_number":363},
  {"content":"\r\n\r\n3 - صحّت حمل و عدم صحت سلب : وقتى ما هريك از معناى چشم و چشمه و مانند آنها را موضوع قرار مىدهيم و لفظ عين را محمول قرار مىدهيم و آزمايش مىكنيم ، مىبينيم كه حمل لفظ عين بر هريك از آن معانى صحيح است و سلب لفظ عين از آن معانى غلط است . از اينجا نتيجه مىگيريم كه لفظ عين مشترك است و براى هركدام از آن معانى وضع شده است .\r\nاين دليل نيز مبتلا به اشكال است و قبلا در باب علامات حقيقت و مجاز ذكر شد .\r\nبه عقيدهء ما بهترين دليل بر وقوع مشترك لفظى در هرزبان عبارتست از وجود اعلام شخصيّه ، مثلا در ميان مسلمانان هزاران و بلكه ميليونها نفر به نام محمّد ناميده شده‌اند كه لفظ محمّد يكى است ولى ميليونها معنى و موضوع‌له دارد ، يا مثلا در ميان شيعيان ميليونها نفر به نام على ناميده شده‌اند ، ميليونها نفر به نام فاطمه ناميده شده‌اند و . . . و اينها بهترين شاهد بر تحقّق عينى اشتراك لفظى است و نيازى به استدلال ديگر نيست . در پايان مىگوئيم مواردى كه يقين داريم كه فلان لفظ مشترك لفظى است مثل مادّهء امر نسبت به شىء و طلب ، به يقين اخذ مىشود و مواردى كه يقين به عدم اشتراك لفظى داريم به يقين اخذ مىكنيم ، ولى مواردى كه شك در اشتراك لفظى داريم از اصل عقلائى عدم اشتراك استفاده مىكنيم .\r\n4 - مقام چهارم و آخرين مطلب در اين مرحله آن است كه : اشتراك لفظى در لغات گوناگون از كجا پيدا شده و سرچشمهء وجود مشتركات لفظى در گويشهاى مختلف چيست ؟\r\nبه عقيدهء مشهور منشأ اشتراك لفظى يا وضع تعيينى و يا وضع تعيّنى است . به اين معنى كه يا روز اوّل فرد و گروه معيّنى لفظى را براى چند معنى وضع و تعيين كردند و در سايهء جعل جاعل معيّن اشتراك لفظى درست شد و يا در آغاز يك معناى حقيقى داشت و در معناى ديگر مجازا استعمال مىشد ولى در اثر كثرت\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nاستعمال و انس ذهن به درجه‌اى رسيد كه خودبه‌خود اين معنى به ذهن آمد و نياز به قرينه از بين رفت و وضع ديگرى هم پيدا كرد بدون اينكه معناى قبلى مهجور شود .\r\nعدّه‌اى از محقّقان از قبيل محقّق نائينى « 1 » و مرحوم بجنوردى « 2 » و مرحوم مظفّر « 3 » منشأ پيدايش اشتراك لفظى را مسأله جمع ميان لغات گوناگون دانسته‌اند و از قول برخى از مورّخان علم لغت نيز نقل كرده‌اند ، به اين معنى كه در آغاز عربها « مثلا » قبايل گوناگون بودند و هركدام در منطقه‌اى زندگى مىكردند و گويش مخصوصى داشتند و بعدها كه علم لغت پيدا شد و دانشمندان لغت به ميان اقوام و قبائل مختلف رفتند و لغات آنها را ثبت و ضبط كردند ، كم‌كم متوجه شدند كه برخى از الفاظ در ميان هرقبيله معناى خاصى داشته و با توجه به اينكه همهء آنها عرب اصيل بودند و لغتشان معتبر بود ، به اين نتيجه رسيدند كه برخى از الفاظ مشترك لفظى مىباشند و داراى چند معنى هستند .\r\nعدّه‌اى از محقّقان عظيم الشأن از قبيل مرحوم امام خمينى « 4 » و مرحوم آقاى خوئى « 5 » فرموده‌اند : ما هيچ دليل معتبرى بر يكى از دو احتمال مذكور نداريم و هردو محتمل است .\r\nبه عقيدهء ما نيز مطلب همين است زيرا چه‌بسا در مواردى اشتراك لفظى از وضع تعيينى سرچشمه گرفته كه خودش دو شعبه دارد : گاهى شخص معيّنى واضع است مثل حضرت امام حسين عليه السّلام كه نام هرسه فرزند ذكورش را « على » نهاد و با قرينهء اكبر و اوسط و اصغر تعيين مىشدند . و گاهى گروه معيّنى واضعند مثلا در ميان عشيره‌اى فلان نام خيلى محترم است و هركدام كه فرزندى پيدا مىكنند آن نام را بر فرزند خود مىگذارند .\r\n\r\n\r\n","description":"","footnote":"\r\n( 1 ) . اجود التقريرات ، ج 1 ، ص 51 .\r\n( 2 ) . منتهى الاصول ، ج 1 ، ص 70 .\r\n( 3 ) . اصول فقه ، ج 1 ، ص 32 .\r\n( 4 ) . مناهج الاصول ، ج 1 ، ص 178 - 179 .\r\n( 5 ) . محاضرات ، ج 1 ، ص 204 .\r\n","page_name":" 365 ","page_number":365},
  {"content":"\r\n\r\nو چه‌بسا در مواردى منشأ اشتراك لفظى وضع تعيّنى و كثرت استعمال باشد . و مواردى هم از گردآورى لغات و لهجه‌ها و گويشهاى مختلف ، به اشتراك لفظى پى برده شده و هيچ‌كدام تعيّن ندارد . ضمنا اين بحث از زاويهء ديد اصولى فايده‌اى ندارد . آرى براى يك اديب و لغوى و مورّخ زبان ، بحث خوبى است و آنها بايد دنبال اين بحثها باشند .\r\n\r\nجواز استعمال لفظ در اكثر از معناى واحد\r\nمطالبى كه تاكنون در مطلب ششم از مطالب باب استعمال ، عنوان كرديم تماما تمهيد و بسترسازى براى ورود در اين بحث است . تاكنون يك مطلب به خوبى بيان شد كه ما در هرلغتى مشتركات لفظى داريم و الفاظى كه حقيقت در دو يا چند معنى باشد وجود دارند .\r\nو يك مطلب ديگر هم كه مسلّم است و نيازى به گفتن ندارد ، وجود حقيقت و مجاز در لغات گوناگون است و لذا از باب مقدّمه آن را جدا نياوردند . با توجه به اين دو مطلب بحث در اين است كه :\r\nآيا استعمال لفظ در اكثر از معناى واحد جايز است يا خير ؟ پيش از پاسخ به اين پرسش چند نكته را دربارهء عنوان مذكور مطرح مىسازيم :\r\nالف : در كتب اصولى قبل از كفاية الاصول دو مسألهء جدا مطرح مىشد يكى به عنوان استعمال لفظ مشترك در اكثر از معناى واحد . و ديگرى به عنوان استعمال لفظ در معناى حقيقى و مجازى « 1 » و گاهى مسألهء سوّمى هم جدا مطرح مىشد به عنوان استعمال لفظ در دو معناى مجازى « 2 » ولى مرحوم آخوند و پيروان او تمام اينها را در يك مسأله جمع كرده‌اند و اينطورى مطرح كرده‌اند كه : آيا استعمال لفظ « مشترك باشد يا حقيقت و مجاز » در اكثر از معناى واحد « چه همه حقيقى باشند و\r\n\r\n\r\n","description":"","footnote":"\r\n( 1 ) . معالم الاصول ، ص 32 - 39 .\r\n( 2 ) . الفصول الغرويّه ، ص 53 - 58 .\r\n","page_name":" 366 ","page_number":366},
  {"content":"\r\n\r\nچه همه مجازى و چه برخى حقيقى و بعضى مجازى » جايز است يا نه ؟ « 1 » و اين عنوان هم جامع است و هرسه مسأله را مىگيرد و بلكه مسألهء چهارمى هم مىگيرد كه دو معنى نه حقيقى باشند و نه مجازى ، همانطور كه قبلا در وضع استعمالى مطرح شد كه با خود استعمال وضع پديد مىآمد و نخستين استعمال نه حقيقت بود و نه مجاز ، حال اگر اين استعمال نخست در دو معنى باشد باز بحث مىشود كه جايز است يا نه ؟ ولو نامش حقيقت و مجاز نيست .\r\nوانگهى اقوال و ادلّه و اشكال و جوابهاى هرسه مسأله از يك وادى است و نيازى به طرح سه مسألهء جدا نيست . پس حق با متأخّران است و يك عنوان بيشتر نبايد مطرح شود .\r\nب : در مواردى كه لفظ واحد داراى معانى متعدّد است « چه حقيقتى و چه مجازى و چه مختلف » گاهى لفظ در يكى از معانى گوناگون استعمال مىشود . اينكه قطعا جايز است و قدر مسلّم از جواز استعمال چنان لفظى ، چنين موردى مىباشد .\r\nآنگاه اگر قرينه هم آورد آن يك معنى متعيّن مىگردد و اگر قرينه نياورد براى مخاطب مجمل مىگردد و لو خود متكلّم مىداند كه مرادش چيست .\r\nو گاهى لفظ در مجموع معانى من حيث المجموع استعمال مىشود يعنى نخست گوينده تمام آن معانى را با يكديگر تركيب مىكند و از آنها مجموعه و مركب واحدى مىسازد ( ولو مركّب عجيب و غريبى كه يك جزء آن چشمه و جزء ديگرش چشم و جزء سوّمش طلا و . . . باشد . ) سپس لفظ را در همان مجموع مركّب به كار مىبرد . اين نيز بلامانع است و موضوعا از استعمال لفظ در اكثر خارج است زيرا لفظ را در يك معنى به كار برده نه صد معنى ، نهايت آن يك معنى گاهى بسيط است و گاهى مركّب ، مركب هم گاهى حقيقى است مثل انسان و گاهى اعتبارى و جعلى و انتزاعى است مثل مجموع مركب از چشم و چشمه و . . . يا مجموع مركّب از حيوان\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 54 .\r\n","page_name":" 367 ","page_number":367},
  {"content":"\r\n\r\nمفترس و رجل شجاع .\r\nو گاهى لفظ را در عنوان جامع و كلّىاى به‌كار مىبرد كه قابل‌انطباق بر تمام اين معانى است و اينها مصاديق آن كلّى هستند مثلا از كلمهء اسد مطلق شجاع يا جنس شجاع را اراده مىكند كه هم بر حيوان مفترس صدق مىكند هم بر اصل شجاع و نامش عموم المجاز است يا مثلا از كلمهء عين عنوان « المسمّى به عين » را اراده مىكند كه اين عنوان هم بر چشم صادق است و هم بر چشمه و . . . زيرا تمام آنها امورى هستند كه به اسم عين ناميده مىشوند و نام و لفظ و اسمشان عين است و نام اين عموم الاشتراك است . و اين قسم نيز بلامانع است و باز از نوع استعمال لفظ در اكثر نيست و تفاوتش با قسم قبلى در اين است كه آنجا مسألهء مركّب و اجزاء يا كل و جزء مطرح بود و اينجا كلّى و افراد مطرح است .\r\nو گاهى لفظ واحد در هريك از معانى متعدّد استعمال مىشود ولى نه به نحو اجتماع و انضمام و تركيب بلكه بر نحو استقلال و انفراد ، بگونه‌اى كه گويا لفظ فقط در اين يكى استعمال شده است ، يا تنها در ديگرى استعمال شده است . يا بگونه‌اى كه گويا دو بار جداگانه استعمال كرده و هربار يك معنى را اراده كرده است . و آنكه مورد بحث ما است همين قسم است كه لفظ واحد در استعمال واحد در اكثر از معناى واحد استعمال شود آن هم به نحوى كه هركدام جداگانه مراد متكلّم به ارادهء استعمالى باشند .\r\nج : معانى كثيره بايد در عرض هم باشند و دوشادوش يكديگر از كلام جداجدا اراده شوند . بنابراين اگر در طول هم باشند و برخى اصلى و برخى فرعى و تبعى باشند باز از بحث ما خارج است مثلا اگر يكى منطوقى و ديگرى مفهومى باشد كه مدلول التزامى لفظى جمله است ارادهء هردو بلامانع است . يا اگر يكى اصلى و ديگرى ضمنى باشد مثل ارادهء عموم و جميع افراد كه در ضمن آن خصوص و بعض الافراد هم هست . يا مثلا مدلول التزامى عقلى هم به حكم برهان و بيّنه اثبات\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمىشود و امر به شىء به ملازمه عقلى امر به مقدّمات آن هم هست . ولى تمام اينها از بحث خارج است و محور بحث آن است كه دو معنى در عرض هم و مستقلا از يك لفظ اراده شوند .\r\nد : كلمهء جواز در عنوان مسأله به چه معنى است ؟ جواز گاهى عقلى است كه منظور از آن ، امكان عقلى در قبال امتناع عقلى است ، و جايز است يعنى محذور عقلى ندارد . و گاهى لغوى و نحوى است كه منظور از آن صحّت استعمال در قبال غلط بودن آن است و جايز است يعنى از نظر قواعد عربيّت استعمال صحيح است نه غلط . و در مورد بحث ما هركدام از جواز عقلى و جواز لغوى قابل اراده شدن است و بعدا در بيان اقوال و ادلّهء نظرات خواهيم ديد كه متأخرين نوعا روى جواز و عدم جواز عقلى تكيه دارند و متقدّمان بيشتر روى جواز و منع لغوى و نحوى تكيه كرده‌اند .\r\nه : مرحوم صاحب معالم در عنوان بحث اين كلمه را افزوده‌اند كه : اذا كان الجمع بين المعانى ممكنا « 1 » در توضيح اين جمله مىگوئيم :\r\nگاهى معانى گوناگون با يكديگر مغايرت دارند ولى متضادّ نيستند مثل معانى عين كه عبارتند از : چشمه ، چشم ، طلا و . . . و گاهى معانى گوناگون با يكديگر ضدّان هستند ولى ضدّانى كه قابل‌جمع مىباشند و ارادهء آنها از لفظ در استعمال واحد ممكن است و مستلزم اجتماع ضدّين نيست مثل بنده و آقا از كلمهء مولى ، پاكى و حيض از كلمهء قرء ، سياه و سفيد از كلمهء جون و . . . مثلا مىگوئيم : قرء از حالات زنان است و منظور ما هم حيض ديدن و هم پاك شدن است ، يا مىگوئيم : مولائى ديدم و منظورمان هم بنده و هم آقا است و ارادهء هردو سر از اجتماع ضدّين يا نقيضين در ارادهء متكلّم درنمىآورد .\r\nولى گاهى معانى متعدّد ضدّان هستند و قابل‌جمع هم نيستند چون مستلزم\r\n\r\n\r\n","description":"","footnote":"\r\n( 1 ) . معالم الاصول ، ص 32 .\r\n","page_name":" 369 ","page_number":369},
  {"content":"\r\n\r\nاجتماع ضدّان در ارادهء متكلم مىشود مثلا از صيغهء افعل در استعمال واحد هم طلب وجوبى و بعث اراده شود و هم تهديد اراده شود كه قابل‌جمع نيستند . يا از امر هم وجوب و هم ندب اراده شود ، يا از نهى هم تحريم و هم كراهت اراده شود و . . .\r\nحال محلّ بحث ما در مواردى است كه جمع ميان دو يا چند معنى ممكن باشد . بنابراين مواردى كه جمع محال است از بحث خارج است .\r\nو : در عبارت كفايه « 1 » و ديگران كلمهء على سبيل الاستقلال و الانفراد آمده ، و بايد دانست كه استقلال استعمالى داريم و استقلال حكمى ،\r\nاستقلال استعمالى آن است كه مراد به ارادهء استعمالى متعدد است و مستعمل در مقام استعمال هريك از دو معنى را مستقلّ از ديگرى لحاظ و ارادهء كرده و لفظ را در هريك جدا استعمال كرده ، خواه حكم و محمولى هم كه بعدا بر اين موضوع بار مىكند استقلالى باشد و هرمعنى امتثال جداگانه داشته باشد ( مثل عام استقرائى ) .\r\nيا مجموعا يك حكم و يك امتثال و عصيان داشته باشند ( مثل عام مجموعى ) .\r\nمنظور از استقلال حكمى آن است حكم اين دو معنى از يكديگر جدا است خواه مستعمل هم هركدام را جداگانه لحاظ كرده باشد و جداگانه مراد به ارادهء استعمالى باشند يا هردو را با هم به لحاظ واحد ديده و استعمال كرده است .\r\nاز اين تعريف به خوبى روشن مىشود كه نسبت استقلال استعمالى و استقلال حكمى از نسب اربع عموم و خصوص من وجه است كه نيازى به بيان ندارد . و غرض از ذكر اين نكته آن است كه صاحب معالم استقلال و انفراد را به استقلال حكمى زده و فرموده : بان يكون كل منهما مناطا للحكم و محلّا للنفى و الاثبات « 2 » و مرحوم محقّق رشتى هم اصرار ورزيده كه ميان استقلال استعمالى با استقلال حكمى\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 54 .\r\n( 2 ) . معالم الاصول ، ص 33 .\r\n","page_name":" 370 ","page_number":370},
  {"content":"\r\n\r\nملازمه است . « 1 » و طبق بيان مذكور روشن شد كه سخن در استقلال استعمالى است نه حكمى و ضمنا ايندو عام و خاص من وجه‌اند و گاهى بدون ديگرى يافت مىشود و ملازمه ندارند .\r\nبا توجه به اين نكات وارد اصل بحث مىشويم كه « جواز و عدم جواز استعمال لفظ در اكثر از معناى واحد به نحو استقلال و انفراد » باشد .\r\nآيا استعمال لفظ واحد ( پس الفاظ متعدّد خارج شد ) در استعمال واحد ( پس در دو استعمال بلامانع است ) در اكثر از معناى واحد ( پس استعمال در معناى واحد خارج شد ) به نحو استقلال و انفراد ( پس به نحو انضمام و اجتماع از بحث بيگانه است ) جايز است يا خير ؟\r\nاز قديم الايّام در اين رابطه چهار نظريّه معروف شده است :\r\n1 - اثبات مطلق : عدّه‌اى طرفدار جوازند و مىگويند استعمال لفظ در اكثر از معناى واحد مطلقا جايز است و تفصيلات بعدى را قبول ندارند .\r\n2 - نفى مطلق : عدّه‌اى به‌طور مطلق نافى هستند و مىگويند : استعمال لفظ در اكثر از معناى واحد مطلقا جايز نيست .\r\n3 - عدّه‌اى ميان كلام مثبت و منفى فرق گذاشته و گفته‌اند : در كلام مثبت ( رأيت عينا ) استعمال در اكثر ممنوع است ولى در كلام منفى ( ما رأيت عينا ) جايز است .\r\n4 - و عدّه‌اى ميان مفرد و تثينه و جمع تفصيل قائل شده‌اند و گفته‌اند : در مفرد استعمال در اكثر جايز نيست ولى در تثينه و جمع جايز است .\r\nعلى القاعده بايد يكايك اين اقوال را با ذكر ادلّه و پاسخها و نقد و ايرادها ، مورد بحث قرار دهيم ولى از آنجا كه برخى از استدلالها صددرصد عقلى و مربوط به حكم عقل بر جواز يا امتناع است و برخى صددرصد لفظى و لغوى و مربوط به قواعد ادبيّات عرب است ؛ بجا است اين دو مقام را از يكديگر تفكيك كنيم و به\r\n\r\n\r\n","description":"","footnote":"\r\n( 1 ) . بدائع الافكار ، ص 162 .\r\n","page_name":" 371 ","page_number":371},
  {"content":"\r\n\r\nتربيت طبيعى نخست از نظر عقلى بحث كنيم كه رتبه‌اش پيش از وضع و لغت و ظاهر كلام و قواعد نحوى است و اگر عقلا استعمال لفظ در اكثر از معناى واحد محال شد نوبت به بحثهاى لفظى و ادبى نمىرسد و اگر عقلا تجويز شد نوبت به بحثهاى لفظى مىرسد كه آيا از نظر قوائد عربيت صحيح است يا خير ؟ بنابراين بجا است كه مراحلى از بحث منعقد كنيم :\r\nمرحله يا مقام اول جواز يا امتناع عقلى : آيا يا عقلا استعمال لفظ در اكثر از معناى واحد جايز است يا نه ؟ عدّهء زيادى از متأخّرين به پيروى از مرحوم آخوند حكم به عدم جواز نموده و گفته‌اند : عقلا اين استعمال از محالات است . و به وجوهى استناد كرده‌اند :\r\nوجه اوّل از مرحوم آخوند در كفايه است كه آن را با مقدّمه‌اى ذكر مىكنيم و اين مقدّمه خلاصهء بحث دربارهء حقيقت استعمال است : در نخستين بحث محور استعمال گفتيم كه در رابطه با ماهيّت استعمال دو مسلك وجود دارد :\r\n1 - عدّه‌اى قائل به علامت و نشانه هستند و استعمال را جعل اللفظ علامة لارادة المعنى مىدانند و مىگويند : حقيقت استعمال آن است كه مستعمل لفظ را نشانهء ارادهء معنى قرار دهد . همانگونه كه راهنمايى و رانندگى فلان تابلو را علامت فلان امر قرار داده است .\r\n2 - عدّه‌اى طرفدار مرآتيّت و آليّت و فناء هستند و مىگويند : حقيقت استعمال عبارتست از آئينه قرار دادن لفظ براى معنى و در آئينه لفظ صورت معنى را ديدن ( و به تعابير ديگر : آلت و ابزار قرار دادن لفظ براى افادهء معنى ، طريق و پل قرار دادن لفظ براى رسيدن به معنى ، وجه و عنوان قرار دادن لفظ براى معنى ، قالبيّت لفظ براى معنى ، و فانى قرار دادن لفظ در معنى . ) و دلايل اين دو مسلك قبلا عنوان شد .\r\nبا توجه به اين مقدّمه مرحوم آخوند مىگويد : اگر استعمال علامت قرار دادن لفظ براى معنى بود جا داشت كسى بگويد استعمال لفظ در اكثر از معناى واحد\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nجايز است زيرا علامت بودن خفيف المؤنة است و خيلى راحت مىتوان چيزى را علامت و نشانهء دو يا ده امر قرار داد . ولى به عقيدهء ما ( آخوند ره ) حقيقت استعمال علامت بودن نيست بلكه مرآتيّت و آليّت و افناء است و بر اين مسلك استعمال لفظ در اكثر از معناى واحد محال است .\r\nزيرا وقتى لفظ آئينه تمام‌نماى يك معنى شد و با تمام وجود آن را نشان داد ديگر معقول نسبت همزمان آئينه كامل معناى ديگر شود و با تمام وجود آن را نشان داد ( همانگونه كه در خارج آئينه‌اى كه به اندازه يك صورت است در آن واحد تنها مىتواند يك صورت را نشان دهد و محال است همزمان صورت ديگر را به‌طور كامل يا ناقص نشان دهد . آرى در آن بعدى كه صورت اوّل از برابر آئينه كنار رفت ، مىتواند صورت ثانى را نشان دهد كه از بحث ما فاصله دارد . ) و نيز وقتى لفظ فانى در معناى « الف » شد محال است همزمان فانى در معناى « ب » باشد ( همانگونه كه در خارج وقتى انسان فانى فى اللّه شد و تمام وجودش را خداوند پر كرد ، محال است فانى در غير خدا شود و تمام يا بخشى از سرزمين وجود او را غير او پر كند . و بالعكس كسى كه فانى در دنيا شد محال است همزمان فانى در خدا بشود . )\r\nپس بر مبناى مرآتيّت و فناء ، استعمال لفظ در اكثر از معناى واحد به نحو استقلال و انفراد محال است . مگر كسى احول باشد و يكى را دو تا ببيند و لفظ واحد را دو لفظ ببيند تا هركدام فانى در يك معنى شوند . ولى انسان سالم مىداند كه اين خطاى چشم است و يكى دو تا نيست و محال است دو تا باشد . ( تازه بر فرض كه يكى دو تا باشد متقابلا انسان احول لابد دو معنى را هم چهار تا خواهد ديد و باز محذور عود مىكند كه دو لفظ نمىتوانند مرآت چهار معنى باشند . ) اين بود حاصل كلام مرحوم آخوند « 1 » .\r\nنقد و بررسى : به اعتقاد ما اين وجه ناتمام است و اختلاف ما با مرحوم آخوند\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 54 - 55 .\r\n","page_name":" 373 ","page_number":373},
  {"content":"\r\n\r\nدر اصل مبنا است زيرا ما استعمال را علامت بودن لفظ براى دلالت بر معنى و افادهء معنى مىدانيم و قبلا در باب حقيقت استعمال آن را به ثبت رسانديم . طبق اين مبنى خود آخوند نيز قبول كردند كه امر علامت بودن سهل است و استعمال در اكثر بر اين اساس بلامانع است .\r\nمرحوم آقاى خوئى پاسخ ديگرى داده‌اند كه بر مبناى خود ايشان در باب وضع است و آن اينكه : حقيقت وضع تعهّد و التزام نفسانى است و حقيقت استعمال فعليّت همان تعهّد است و كار مستعمل ابراز و اظهار آن تعهّد قلبى است و لفظ را علامت و نشانهء ابراز تعهّد قرار مىدهد پس استعمال عبارتست از علامت قرار دادن لفظ براى ابراز كردن آنچه را متكلّم قصد كرده كه آن را با لفظ بفهماند ، بر اين اساس باز اشكالى ندارد كه لفظ را علامت براى ارادهء دو معنى و ابراز آن دو قرار دهد ،\r\nو به ديگر سخن بر مسلك تعهّد لفظ ، علامت ابراز چيزى است كه در افق نفس موجود است و آن ما فى افق النفس گاهى يك معنى است ، و لفظ علامت ابراز همان يكى است و گاهى مجموع دو معنى با هم است و گاهى يكى از آن دو به نحو غير معيّن است و گاهى هريك از آن دو به نحو مستقل است و مانعى ندارد كه لفظ علامت همهء آنها باشد . « 1 »\r\nبه اعتقاد ما اين پاسخ ناتمام است زيرا خود مرحوم آقاى خوئى قبلا فرمودند :\r\nاشتراك لفظى به‌گونه‌اى كه مشهور مىگويند ( تعدّد وضع به تعداد معانى ) محال است و با مسلك تعهّد سازگار نيست آنگاه كسى كه در آن مسأله طرفدار امتناع شد در اين مسأله حق شركت در بحث ندارد زيرا بحث از استعمال لفظ در اكثر بر فرض جواز و امكان و بلكه وقوع اشتراك لفظى است .\r\nو اگر كسى به دفاع از آقاى خوئى بگويد : ايشان به نحو ديگرى اشتراك لفظى را ثابت كردند و آن از راه وضع عام و موضوع‌له خاص بود كه نتيجهء الاشتراك را نتيجه\r\n\r\n\r\n","description":"","footnote":"\r\n( 1 ) . محاضرات ، ج 1 ، ص 207 - 208 .\r\n","page_name":" 374 ","page_number":374},
  {"content":"\r\n\r\nداد و از اين جهت حق شركت دارند .\r\nولى ما مىگوئيم : اين راه را هم قبول نداشتيم و منكر وضع عام و موضوع‌له خاص بوديم . پس ايشان از شركت در بحث محرومند .\r\nمگر بگوئيم : حصرى كه در كلام ايشان بود بايد حذف شود زيرا ايشان مىگفتند : وضع يعنى تعهّد واضع به اينكه از فلان لفظ تنها فلان معنى اراده شود ، و به اين معنى با وضع دوّم و سوّم منافات داشت و تعهّد جديد ناقض تعهّد قديم مىشد . ولى اگر حصر را برداريم و وضع تعهّد به اصل مطلب باشد طبعا وضع دوّم و سوّم و . . . منافاتى با وضع اوّل ندارد و استعمال هم كه علامت قرار دادن لفظ براى ابراز ما فى النفس است محذورى نخواهد داشت كه در يك استعمال از لفظ دو يا چند معنى اراده شود و لفظ علامت ابراز هركدام باشد به نحو استقلال .\r\nوجه دوّم : اين وجه را مرحوم آقاى خوئى در محاضرات به استادشان مرحوم ميرزاى نائينى نسبت داده‌اند « 1 » و گرنه از اجود التقريرات اين وجه با اين صراحت استفاده نمىشود « 2 » به‌هرحال بيان ميرزا طبق نقل مرحوم آقاى خوئى از اين قرار است : با توجه به اينكه حقيقت استعمال عبارتست از ايجاد معنى بواسطهء لفظ و القاء معنى به سوى مخاطب در خارج و لفظ واسطه‌اى بيش نيست بلكه به يك معنى لفظ و معنى نوعى اتّحاد و هوهويّت دارند و گويا مستقيما خود معنى القاء شده و با توجّه به اينكه معنى ملحوظ بالذّات و اصلى است و لفظ فانى در معنى و ملحوظ تبعى است لذا استعمال لفظ در اكثر از معناى واحد مستلزم دو لحاظ استقلالى نسبت به دو معنى است ( زيرا فرض اين است كه لفظ را در هركدام جداگانه استعمال مىكند و استعمال بدون لحاظ ممكن نيست ) و چنين چيزى مقدور نفس نيست و نفس نمىتواند در آن واحد دو معنا را به‌طور مستقل لحاظ كند و تصور نمايد و مورد توجّه قرار دهد ، پس استعمال لفظ در اكثر مستلزم امر محال\r\n\r\n\r\n","description":"","footnote":"\r\n( 1 ) . محاضرات ، ج 1 ، ص 206 .\r\n( 2 ) . اجود التقريرات ، ج 1 ، ص 53 .\r\n","page_name":" 375 ","page_number":375},
  {"content":"\r\n\r\nاست ( جمع دو لحاظ استقلالى در آن واحد ) و مستلزم محال محال است پس استعمال كذائى محال است . « 1 »\r\nالبته در محاضرات بيان نشده كه چرا نفس قدرت ندارد كه دو معنى را جداگانه لحاظ كند ؟ ولى در كلمات بزرگان از قبيل مرحوم شهيد صدر « 2 » مرحوم محقّق اصفهانى « 3 » مرحوم امام خمينى « 4 » مسأله صدور كثير از واحد مطرح شده به اين نحو كه نفس يك حقيقت واحد بسيط است و از علّت واحد بسيط تنها يك معلول صادر مىشود و صدور كثير از واحد محال است و لحاظ فعل نفس است و صدور دو لحاظ از يك نفس در يك لحظه از محالات است .\r\nنقد و بررسى : اين وجه نيز ناتمام است زيرا از بديهيّات است كه نفس انسان در عين وحدت و بساطت قدرت لحاظ و تصور و انتقال به دو يا ده امر را در آن واحد دارد و بهترين دليل اين است كه انسان در مقام قضيه درست كردن و حمل چيزى بر چيزى ( مثلا حمل قيام بر زيد ) هم موضوع را تصور مىكند و هم محمول را و هم نسبت را و با حفظ هرسه تصور و علم ، حكم و تصديق به ثبوت مىكند و چنين نيست كه نتواند بيش از يك امر را لحاظ و تصور كند .\r\nيا در مقام وضع و استعمال همزمان هريك از لفظ و معنى را تصور مىكند سپس لفظ را براى معنى قرار مىدهد يا در آن استعمال مىكند يا در مقام تعريف هر يك از جنس و فصل را تصور مىكند و در تعريف ماهيّت اخذ مىكند و گرنه تعريف ممكن نيست ، استعمال ممكن نيست ، قضيه ساختن و تصديق ممكن نيست و . . . و اما داستان صدور كثير از واحد قبلا به مناسبت بحث شد كه مربوط به واحد حقيقى بسيط از جميع جهات است كه ذات خداوند مىباشد و ربطى به ساير بسائط عالم ندارد .\r\nوجه سوم : اين وجه از محقق اصفهانى است و حاصلش با توضيحى از ما آن\r\n\r\n\r\n","description":"","footnote":"\r\n( 1 ) . محاضرات ، ج 1 ، ص 206 .\r\n( 2 ) . بحوث علم الاصول ، ج 1 ، ص 150 .\r\n( 3 ) . نهاية الدراية ، ص 85 ، ج 1 .\r\n( 4 ) . مناهج الوصول ، ج 1 ، ص 185 .\r\n","page_name":" 376 ","page_number":376},
  {"content":"\r\n\r\nاست كه : حقيقت استعمال عبارتست از ايجاد معنى به سبب لفظ در خارج [ و به ديگر سخن : وجود لفظى بخشيدن به معنى و به قول حكماء : هرچيزى داراى چهار نحوه وجود است : وجود خارجى ، وجود ذهنى ، وجود لفظى ، وجود كتبى و استعمال وجود لفظى بخشيدن به معنى است . 
  ] و در حقيقت يك وجود است كه حقيقتا و اولا و بالذات به خود لفظ منتسب است و مجازا و بالعرض به معنى نسبت داده مىشود .\r\nو به ديگر سخن : وجود جعلى و تنزيلى معناست . پس خارجا يك وجود بيشتر نيست كه وجود لفظ باشد و در جاى خود ثابت شده كه وجود و ايجاد با يكديگر ذاتا اتحاد دارند و تفاوتشان بالاعتبار است . پس اگر وجود واحد بود ايجاد هم واحد خواهد بود و استعمال هم كه ايجاد معنى به وجود لفظى است و وجود لفظ واحد است پس بايد ايجاد معنى هم واحد باشد پس استعمال در اكثر يعنى دو ايجاد ، و دو ايجاد فرع بر دو وجود است و وجدانا و حقيقتا يك وجود است پس يك ايجاد خواهد بود و استعمال در يك معنى معقول است نه بيشتر . « 1 »\r\nنقد و بررسى : اين وجه نيز مبتلا به اشكالاتى است كه ذيلا مىآوريم :\r\n1 - اشكال نقضى : در باب وضع گاهى واضع چندين وضع جدا دارد و هربار كلمهء عين را براى يك معنى وضع مىكند اينجا جا دارد كسى بگويد : هربار فردى از طبيعى لفظ عين موجود شد و در مقابل معنايى قرار گرفت ولى گاهى چندين معنى را رديف مىكند سپس مىگويد : من لفظ عين را در چند معنى قرار دادم ، اينجا هم وجود واحد است ولى ايجادها متعدّد است و با يك وضع و يك بار گفتن عين ، ميان او و چندين معنى ايجاد علقه و ارتباط مىكند . و همان محذور استعمال در اكثر ، در وضع براى اكثر جارى است و هرجوابى در وضع داديد و آن را تجويز كرديد ما در باب استعمال خواهيم داد .\r\n\r\n\r\n","description":"","footnote":"\r\n( 1 ) . نهاية الدراية ، ج 1 ، ص 152 - 153 .\r\n","page_name":" 377 ","page_number":377},
  {"content":"\r\n\r\n2 - اصولا در وجودهاى خارجى و حقيقى اگر ايجاد واحد بود وجود هم واحد است و محال است شىء واحد به دو وجود موجود باشد ولى در وجودهاى تنزيلى و جعلى و اعتبارى محذورى ندارد كه منزّل واحد باشد ( وجود لفظ ) ولى منزّل عليه ( ايجادها و استعمالها و ارادهء معانى ) متعدّد باشد و امر اعتبار و جعل در دستان جاعل و معتبر است .\r\n3 - اصولا ما اصل مبناى شما را قبول نداريم كه استعمال ايجاد معنى با لفظ باشد ، يا افناء لفظ در معنى باشد يا اتحاد لفظ و معنى باشد بلكه استعمال علامت بودن است و قبلا نيز در پاسخ وجه اوّل و دوّم به آن اشاره شد ، و بر مسلك علامت بودن ، استعمال در اكثر بلامانع است .\r\n4 - اصل اينكه استعمال عبارت از ايجاد معنى است يعنى چه ؟\r\nآيا ايجاد معنى در خارج و عالم تكوين مراد است ؟ قطعا نه ، زيرا با استعمال كه معنى وجود تكوينى پيدا نمىكند .\r\nآيا استعمال ايجاد معنى در ذهن متكلّم است ؟ قطعا نه زيرا متكلم قبل از استعمال ، معناى مورد نظر را لحاظ و تصور مىكند سپس استعمال مىكند .\r\nآيا استعمال ايجاد منعى در ذهن مخاطب است ؟ باز هم نه زيرا مخاطب اگر علم بىوضع نداشته باشد كه چيزى به ذهنش نمىآيد و اگر علم به وضع دارد كه با استعمال ، معنى در ذهن او ايجاد نمىشود بلكه احضار و اخطار و حكايت و تداعى معانى است نه ايجاد . و اگر ايجاد معنى اعتبارا است كه امر اعتبار و جعل آسان است و حقيقت اين است كه استعمال به كار بردن لفظ در معنى است گاهى به قصد ايجاد و انشاء در كلام انشائى و گاهى به قصد اخطار و افهام معنى در جملهء خبريّه .\r\nپس استعمال ايجاد المعنى باشد به هرنحوى حساب شود قابل‌مناقشه است و بهتر بود اين تعريف را در ارتباط با وضع بگوئيم كه وضع ايجاد معنى به لفظ است و با گفتن وضعت و مانند آن ، براى معنى لفظى پيدا شد و معنى با لفظ تفهيم شد يا\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nايجاد شد به وجود جعلى و تنزيلى .\r\n5 - وجدانا اگر متكلم بگويد « رأيت عينا » و منظورش چشم و چشمه هردو باشد ولى گاهى قرينهء متصلّه بياورد يعنى بگويد : « باكية و جارية » ، و گاهى قرينه منفصله بياورد و وقتى از او پرسيده شد كه مراد چشم است يا چشمه ؟ بگويد : هر دو را اراده كرده‌ام ، هم چشم و هم چشمه را ، يا از « جئنى باسد » هم حيوان مفترس را اراده كرده‌ام و هم رجل شجاع را آيا اين محذورى دارد ؟ وجدانا اشكالى ندارد و با وجود اين امر وجدانى و بديهى آن استدلال از قبيل شبهه در مقابل امر بديهى است و قابل‌اعتنا نيست . ضمن اينكه خلط ميان امور حقيقى و واقعى با امور اعتبارى و جعلى و تنزيلى است .\r\nوجه چهارم : مرحوم آقا ضياء در بيان امتناع عقلى استعمال لفظ در اكثر از معناى واحد چنين آورده‌اند : استعمال بدون لحاظ نشايد زيرا يا مقوّم آن است و يا مصحّح و مجوّز آن ، و هراستعمالى لحاظى مىطلبد ، و لحاظ لفظ به تبع لحاظ معنى است و لحاظ معنى استقلالى است و اگر دو معنى را مستقلا و جداگانه لحاظ كرد بايد به تبع هركدام لفظ را هم لحاظ كند و با توجه به اينكه يك لفظ بيشتر نيست ، اگر بخواهيم در اكثر از معناى واحد استعمال كنيم لازم مىآيد لفظ را دو بار به تبع دو معنى لحاظ كنيم و اجتماع دو لحاظ آلى در لفظ واحد محال است ( يا از باب اينكه اجتماع مثلين است كه محال مىباشد و يا از باب اينكه لحاظ يعنى تصور و علم و وجود ذهنى و دو بار لحاظ كردن يعنى دو بار در ذهن موجود شدن ، در حالى كه يك لفظ بيشتر نيست آنگاه لازم مىآيد واحد كثير شود در حالى كه از محالات است كه شىء واحد به دو وجود موجود شود ، هرشىءاى يك وجود بيشتر ندارد ( چه خارجى و چه ذهنى و در آن واحد و در ذهن واحد دو وجود ذهنى براى آن محال است . ) « 1 »\r\n\r\n\r\n","description":"","footnote":"\r\n( 1 ) . نهاية الافكار ، ج 1 ، ص 104 ، و مقالات الاصول ، ج 1 ، ص 47 - 48 .\r\n","page_name":" 379 ","page_number":379},
  {"content":"\r\n\r\nمرحوم امام خمينى از اين وجه پاسخى داده‌اند كه با توضيحاتى به نقل آن بسنده مىكنيم : منظورتان از تبعى بودن لحاظ لفظ نسبت به لحاظ معنى چيست ؟\r\nسه احتمال متصوّر است :\r\nاگر مرادتان مجاز بودن و بالعرض بودن است ، يعنى لحاظ معنى حقيقى است و لحاظ لفظ مجازى است ، يعنى در حقيقت يك لحاظ است كه اوّلا و بالذات به معنى نسبت داده مىشود و ثانيا و بالعرض به لفظ نسبت داده مىشود .\r\nخواهيم گفت : اوّلا اين احتمال خلاف واقع است زيرا واقعا لفظ هم حقيقتا ملحوظ است و گرنه استعمال ممكن نبود ، ثانيا خلاف مفروض است كه مفروض بحث ما آن است كه هركدام را لحاظ كرده ثالثا مستلزم اجتماع دو لحاظ در شىء واحد نمىشود چون لفظ حقيقتا لحاظ ندارد تا سخن از اجتماع دو لحاظ باشد ، معنى لحاظ دارد كه آن هم واحد نيست بلكه كثير است ، پس اجتماع دو لحاظ كجا است ؟\r\nو اگر مرادتان از تبعيّت سرايت لحاظ از هريك از معانى به لفظ باشد ، يعنى معناى چشم را كه مستقلا لحاظ كرديم اين لحاظ سريان پيدا مىكند و دامنهء لفظ را هم مىگيرد ، و هكذا معناى چشمه ،\r\nخواهيم گفت : على هذا بايد لحاظ لفظ هم استقلالى باشد نه تبعى كه قطعا باطل است و لحاظ لفظ استقلالى نيست .\r\nو اگر مرادتان از تعبيّت اين باشد كه متكلّم وقتى در ذهن خود معنى را لحاظ مىكند از آنجا به لفظ منتقل مىشود ، معناى ديگر را نيز كه لحاظ مىكند باز به لفظ منتقل مىشود و لفظ هم در ذهن او تصور مىگردد .\r\nخواهيم گفت اين حق است ولى محذورى ندارد زيرا همانطورى كه از دو لازم به يك ملزوم مىتوان منتقل شد ( از روشنائى عالم و حرارت آن به وجود خورشيد منتقل شدن و عالم شدن ) هكذا از دو معنى به يك لفظ منتقل شويم كه منشأ اين\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nانتقال ذهنى هم وضع و علقهء وضعى است و اين محذورى ندارد و محال نيست بلكه عين واقع است و از صد امر به يك امر مشترك ميان آنها منتقل شدن امتناعى ندارد . « 1 »\r\nنتيجه : اهم وجوه امتناع عقلى چهار وجه بود كه از لسان چهار تن از استوانه‌هاى اصول يعنى مرحوم آخوند و مرحوم نائينى و مرحوم اصفهانى و مرحوم آقا ضياء آورديم و تمام آنها را پاسخ داديم ،\r\nپس برمىگرديم به سخن نخست كه اگر استعمال مرآتيّت و فناء باشد حق با آخوند است و استعمال در اكثر جايز نيست و مطلقا هم محال است و حكم عقل تخصيص‌بردار نيست يعنى در كلام مثبت و منفى جايز نيست ، در مفرد و تشنيه و جمع جايز نيست ، در دو معناى حقيقى جايز نيست ، در دو معناى مجازى جايز نيست در دو معنايى كه يكى حقيقى و ديگرى مجازى باشد جايز نيست و فرقى بين موارد مذكور نيست ،\r\nولى اگر استعمال علاميّت و اماريّت باشد استعمال در اكثر بلامانع است و مسلك ما همين بود و لذا طرفدار جواز عقلى هستيم و در اين عقيده با مرحوم امام خمينى در مناهج « 2 » و مرحوم آقاى خوئى در محاضرات « 3 » هم‌عقيده هستيم . پس در مرحلهء اوّل يعنى جواز و عدم جواز عقلى ما طرفدار جواز و امكان عقلى هستيم و استعمال لفظ در اكثر از معناى واحد را بلامانع مىدانيم .\r\nو امّا مرحله يا مقام دوّم : آيا استعمال لفظ در اكثر از معناى واحد از نظر وضع و لغت و قواعد عربيّت جايز ( صحيح ) است يا غير جايز ( غلط ) است ؟ در اين مرحله كارى به حكم عقل نداريم و تمام نظر به عرف و اهل لسان و قواعد دستور زبان عربى است ضمنا كسانى كه در مرحلهء اوّل طرفدار امتناع عقلى شدند ( مرحوم\r\n\r\n\r\n","description":"","footnote":"\r\n( 1 ) . مناهج الاصول ، ج 1 ، ص 182 - 183 .\r\n( 2 ) . مناهج الاصول ، ج 1 ، ص 186 .\r\n( 3 ) . محاضرات ، ج 1 ، ص 208 .\r\n","page_name":" 381 ","page_number":381},
  {"content":"\r\n\r\nآخوند ، مرحوم نائينى ، مرحوم آقا ضياء ، مرحوم محقّق اصفهانى ، مرحوم بجنوردى ، مرحوم مظفّر ، و . . . ) حق شركت در مرحلهء دوّم ندارند زيرا وقتى عقلا محال شد نوبت به وضع و لغت نمىرسد و مجالى نمىماند تا كسى بگويد : وضعا ممكن است ، خير وضعا هم قطعا محال است . و لذا اين گروه اگر بخواهند در اين بحث شركت كنند بايد به صورت فرض و اگر مبنائى بحث كنند يعنى بگويند : بر فرض محال اگر عقلا جايز و ممكن بود آيا وضعا صحيح است يا خير ، و مرحوم آخوند در متن كفايه همين كار را كرده آنجا كه مىفرمايد : و لو لا امتناعه . . . « 1 »\r\nامّا كسانى كه در مقام اوّل طرفدار امكان عقلى شدند ( مرحوم امام راحل ، مرحوم آقاى خوئى ، و ما نيز همين را اختيار كرديم ) در مقام ثانى مستقيما حق شركت دارند به اين نحو كه : حال كه عقلا استعمال در اكثر بلامانع است آيا لفظا و وضعا صحيح است يا غلط ؟ در اين مقام نيز دو نظريّه مطرح است :\r\nالف : عدّه‌اى چنين استعمالى را منع كرده‌اند ( يا مطلقا و يا در استعمال لفظ مشترك در دو معناى حقيقى تجويز كرده‌اند ولى در استعمال لفظ در معناى حقيقى و معناى مجازى منع كرده‌اند ) وجوهى از قول مانعين براى منع از صحّت استعمال لفظ در اكثر از معناى واحد ذكر شده كه در اين مرحله مورد بحث و بررسى قرار مىگيرد :\r\nوجه اوّل : عدّه‌اى كه صاحب معالم آنان را مانعين مطلق ناميده ، چنين گفته‌اند :\r\nقيد وحدت در اصل معنى و موضوع‌له دخالت دارد و الفاظ براى معانى به قيد وحدت وضع شده‌اند ، بر اين اساس لفظ مشترك ( مثل عين ) نيز يك بار وضع شده براى چشم به شرط وحدت ، يك بار براى چشمه به قيد وحدت و . . . آنگاه استعمال لفظ در اكثر از معناى واحد مستلزم تناقض است زيرا معناى استعمال در هركدام اين است كه متكلّم از لفظ عين « هذا وحده » يعنى مثلا چشم را به قيد وحدت و\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 55 .\r\n","page_name":" 382 ","page_number":382},
  {"content":"\r\n\r\nبه شرط لااراده كرده و همزمان از لفظ عين « ذاك وحده » يعنى مثلا چشمه را به قيد وحدت اراده كرده و معناى استعمال در هردو آن است كه « هما معا » يعنى هردو را با هم اراده كرده و اين دو قابل‌جمع نيست زيرا معناى اينكه هريك را با قيد وحدت اراده كرده ، آن است كه پس هردو را با هم اراده نكرده و معناى اينكه هردو را اراده كرده ، آن است كه پس اين به تنهايى ، يا آن به تنهائى اراده نشده و جمع ميان « هذا وحده » و « ذاك وحده » با « هما معا » از قبيل اجتماع نقيضان است . « 1 »\r\nنقد و بررسى : از اين وجه چندين جواب داده شده :\r\nپاسخ اوّل از مرحوم آخوند است كه در كفايه فرموده‌اند : ما اصل مبناى اين وجه را قبول نداريم و دخالت قيد وحدت را در موضوع‌له واضح البطلان مىدانيم و معتقديم كه الفاظ براى اصل معانى و ذات مفاهيم وضع شده‌اند نه براى معنى و قيد وحدت ، مثلا كلمهء انسان براى نفس حيوان ناطق وضع شده نه براى حيوان ناطق واحد ، يا به شرط وحدت يا به قيد وحدت يا حيوان ناطق و وحدت .\r\nو دليل ما تبادر است زيرا از شنيدن لفظ انسان اصل اين ماهيّت به ذهن مى آيد ، نه ماهيت با قيد يكى بودن و تنها بودن و . . . وحدت و كثرت و هرقيد و خصوصيت ديگر به ذهن نمىآيد ، اين مطلب همان است كه در باب اسماء اجناس در مطلق و مقيّد برخى مىگويند : موضوع‌له اسم جنس طبيعت مهمله است ، برخى مىگويند : نفس طبيعت است ، برخى مىگويند : طبيعت لا به شرط مقسمى است .\r\nو وقتى قيد وحدت را ابطال كرديم نتيجه مىگيريم كه الفاظ براى نفس طبايع وضع شده‌اند .\r\nعين براى خود چشم و چشمه و . . . وضع شده و در اكثر هم كه استعمال شود باز خود طبيعت‌ها اراده مىشوند و هيچگونه تناقضى پيش نمىآيد و از اين جهت جاى نگرانى نيست . « 2 »\r\n\r\n\r\n","description":"","footnote":"\r\n( 1 ) . معالم الاصول ، ص 34 .\r\n( 2 ) . كفاية الاصول ، ج 1 ، ص 55 .\r\n","page_name":" 383 ","page_number":383},
  {"content":"\r\n\r\nپاسخ دوّم از صاحب معالم است : ايشان اصل مبناى استدلال را قبول دارد و در خصوص مفردات قيد وحدت را در موضوع‌له دخيل مىداند و مانند مستدل مىانديشد ولى در پاسخ وجه اوّل مىفرمايد : اگر لفظ عين در « هذا وحده » و « ذاك وحده » استعمال مىشد جا داشت شما بگوئيد استعمال در اكثر با اين خصوصيت صحيح نيست و بلكه ممكن نيست چون تناقض مىشود .\r\nولى ما قيد وحدت را از معناى لفظ الغاء و حذف مىكنيم و از لفظ عين خود چشم و چشمه را اراده مىكنيم نه هركدام را به قيد وحدت ، و وقتى قيد الغاء شد و لفظ در اصل طبيعت استعمال شد ، استعمال در اكثر مانعى ندارد و مستلزم تناقض نيست . پس صحيح است نهايت نامش را استعمال حقيقى نمىتوان گذاشت بلكه بايد مجاز باشد ولى استعمال مجازى هم صحيح است نه اينكه غلط باشد « 1 »\r\nو در جاى ديگر توضيح داده كه مجاز نياز به علاقه و قرينه دارد و قرينهء كل و جزء در اينجا وجود دارد يعنى لفظى كه براى كل ( معنى با قيد وحدت ) وضع شده بود ، در جزء ( معنى بدون اين قيد ) استعمال شده و مجاز است . « 2 »\r\nاين پاسخ به چند بيان ناتمام است :\r\nاوّلا همانگونه كه در پاسخ آخوند ره تشريح كرديم ، قيد وحدت دخالتى ندارد و اصل مبنا باطل است .\r\nو ثانيا بر فرض دخالت و الغاء قيد وحدت و مجاز شدن ، علاقهء كل و جزء مورد ندارد زيرا معنى به شرط وحدت از باب كل و اجزاء نيست بلكه قيد و مقيّد است و بهتر بود بگوئيد : به علاقهء مشابهت ، لفظى كه براى معنى با قيد وحدت بود ، در معنى بدون قيد وحدت استعمال شده است ، كه تازه وجود چنين علاقه‌اى هم مشكل است .\r\nو ثانيا اگر ما قيد وحدت را الغاء مىكرديم و قيد ديگرى به جاى آن\r\n\r\n\r\n","description":"","footnote":"\r\n( 1 ) . معالم الاصول ، ص 34 - 35 .\r\n( 2 ) . معالم الاصول ، ص 33 .\r\n","page_name":" 384 ","page_number":384},
  {"content":"\r\n\r\nنمىگذاشتيم جا داشت صاحب معالم بگويد : اين مجاز است ولى در استعمال در اكثر قيد وحدت را برداشتيم و قيد كثرت را به جاى آن نشانديم و معنى به قيد وحدت ( اعتبار به شرط لائى ) با معنى با قيد كثرت ( اعتبار به شرط شيئىاى ) دو اعتبار مباين هستند و استعمال در اكثر ، از نوع استعمال مباين در مباين است كه غلط است نه اينكه صحيح و مجاز باشد .\r\nپاسخ سوّم : اگر موضوع‌له الفاظ ، معانى به قيد وحدت باشد لازم مىآيد كليّهء قضايا در عالم ذهنيّه باشند زيرا به قيد وحدت يعنى به شرط لا و در جاى خود در معناى حرفى گفتيم و در باب مطلق و مقيّد نيز خواهيم گفت كه اين اعتبارها تماما از ملاحظات ذهن است و وجود خارجى ندارند ، در خارج طبيعى موجود است نه طبيعى به شرط لا يا به شرط شيئى و . . . پس قضايا بايد ذهنيّه شوند و اگر بخواهيم بر خارج صدق و منطبق شوند بايد قيد ذهنى به شرط شيئىء يا به شرط لا بودن را الغاء كنيم و لفظ را از آن تجريد كنيم تا همهء قضايا مجاز باشند و اين لازمى است كه هيچكس بدان ملتزم نيست .\r\nپاسخ چهارم : علاوه بر ذهنيّه شدن قضايا ، لازم و تالى فاسد ديگرى هم دارند و آن اينكه : لازم مىآيد امتثال و اطاعت امر مولى هم ممكن نباشد چون ظرف امتثال خارج است و معناى مورد نظر مولى با قيد وحدت فقط در ذهن است نه در خارج مگر تجريد و الغاء خصوصيت شود كه اين لازم نيز قابل‌التزام نيست . پس وجه اوّل از وجوه مانعين ابطال شد .\r\nوجه دوّم : مرحوم ميرزاى قمى در قوانين فرموده : ما هم قبول داريم كه قيد وحدت در اصل موضوع‌له دخيل نيست و قضيّهء وصفيّه نيست . ( به خاطر همان اشكالاتى كه در جواب وجه اوّل ذكر شد . ) و نيز قبول داريم كه قيد وحدت شرط وضع هم نيست يعنى چنين نيست كه واضع قبل از وضع همانطور كه اصل معنى را لحاظ مىكند و اين لحاظ مصحّح وضع است ، هكذا قيد وحدت را نيز لحاظ كند و از\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nنيّت بگذراند .\r\nولى اين مطلب قابل‌انكار نيست كه وضع در حال وحدت و با وحدت بوده ( به صورت قضيّهء حينيّه ) يعنى وقتى چشم را لحاظ كرد و لفظ عين را براى آن وضع كرد ، چشم يك طبيعت و معنى بود نه صد تا ، و اين طبيعى و قهرى است كه هرطبيعتى يكى است نه ده تا پس وضع در حال وحدت بود ، از طرفى استعمال هم كه توفيقى است يعنى مستعمل حق ندارد لفظ را در هرمعنايى و به هرنحوى به كار برد و از محدودهء اذن و ترخيص واضع تعدّى و تجاوز كند . پس بايد استعمال نيز در حال وحدت باشد نه در حال كثرت و گرنه از محدودهء اذن واضع تعدّى كرده و از اين نظر استعمالش غلط و باطل است . « 1 »\r\nنقد و بررسى : اوّلا وقتى خود شما قبول كرديد كه قيد وحدت در اصل موضوع له دخالتى ندارد ، شرط وضع نيست و در كيفيّت استعمال هم دخيل نيست و تنها حالتى از حالات را نشان مىدهد ، مىگوئيم : اين حالات لزوم اتباع ندارد تا استعمال هم در اين حالت باشد .\r\nثانيا مسألهء توقيفى بودن را نيز قبول نداريم و قبلا بيان كرديم كه صحّت و حسن استعمال تابع استحسان طبع است نه ترخيص و اذن واضع ،\r\nثالثا گاهى وضع در حال وحدت است ( مثلا لفظ عين را براى چشمه قرار داد ، روز ديگر جداگانه براى چشم وضع كرد و . . . ) و گاهى در حال كثرت است ( مثلا ابتدا به ساكن چند معنى را لحاظ كرد و با يك كلام گفت : من لفظ عين را براى همهء اينها قرار دادم . ) حال اگر حالت وحدت لازم المراعات باشد بايد حال كثرت نيز لازم الملاحظه باشد و مستعمل هم در اين حال استعمال كند ، و شما به اين لازم ملتزم نيستيد . و هرجوابى اينجا داديد ما هم در فرض حال وحدت مىدهيم .\r\nوجه سوّم : مرحوم محقّق رشتى فرموده : اگرچه استعمال لفظ در اكثر از معناى\r\n\r\n\r\n","description":"","footnote":"\r\n( 1 ) . قوانين الاصول ، ج 1 ، ص 63 - 64 .\r\n","page_name":" 386 ","page_number":386},
  {"content":"\r\n\r\nواحد ممكن است ( و از محالات نيست ) ولى به دو دليل اين استعمال غلط است .\r\nيكى اينكه چنين استعمالى در خارج يافت نشده ، ما وقتى به كلمات شعراى بزرگ ، فصيحان و بليغان عرب مراجعه مىكنيم يك مورد هم پيدا نمىكنيم ، و اين دليل غلط بودن آن است و گرنه لا اقل موارد اندكى از اين دست يافت مىشد .\r\nو ديگر اين‌كه : وجدان ما از چنين استعمالى ابا و امتناع دارد و پذيراى آن نيست كه معانى مختلف را به يك لفظ ادا كنيم حتى در مواردى كه مطلوب در آنها ايجاز و اختصار است و اگر اين استعمال صحيح بود نبايد وجدان از آن ابا داشت . « 1 »\r\nنقد و بررسى : اين وجه نيز به هردو قسمش ناتمام است . امّا بيان اوّل :\r\nاوّلا شما ادّعا كرديد كه چنين استعمالى در لسان اهل لغت يافت نشده و جا دارد بزرگى مثل امام خمينى ره ادّعا كند : كه حتما واقع شده و جاى بحث ندارد . « 2 »\r\nو ثانيا شما نمىتوانيد بگوئيد : چنين چيزى اصلا وجود ندارد بلكه حداكثر مىتوانيد بگوييد : ما نيافته‌ايم ولى نيافتن شما دليل بر نبودن نيست ( عدم الوجدان لا يدلّ على عدم الوجود )\r\nو ثالثا بر فرض واقعا چنين استعمالى نباشد ولى دليل بر غلط بودن آن نيست بلكه از قبيل مطابقهء تقديرى است كه در منطق آمده يعنى لفظى براى معنايى وضع شده ولى هرگز در آن استعمال نشده ولى اگر استعمال مىشد مطابقه و حقيقت بود ، نه اينكه استعمال غلط باشد . و امّا بيان دوّم :\r\nاوّلا اگر وجدانى شد شما ادّعا مىكنيد كه وجدان از اين استعمال پرهيز دارد و آن را نمىپذيرد ، متقابلا كسى ادّعا مىكند كه : وجدانا اين استعمال صحيح و مطبوع است .\r\nو ثانيا حسن استفهام دليل بر حسن استعمال است ، بيان مطلب : اگر مولائى به عبدش بگويد : زيد را اكرام كن و على الفرض دو زيد در مجلس حضور دارند ، در\r\n\r\n\r\n","description":"","footnote":"\r\n( 1 ) . به نقل از نهاية الافكار ، ج 1 ، ص 110 .\r\n( 2 ) . مناهج الوصول ، ج 1 ، ص 186 .\r\n","page_name":" 387 ","page_number":387},
  {"content":"\r\n\r\nاينجا جا دارد عبد از مولى استفسار كند كه منظورتان اين زيد است ؟ يا آن زيد ؟ يا هر دو ؟ و اين حسن استفهام دليل صحّت استعمال در اكثر است و گرنه پرسش سوم ( يا هردو ؟ ) زيادى بود . پس از اين ناحيه نيز جاى نگرانى نيست .\r\nوجه چهارم : ( اين وجه مخصوص استعمال لفظ در معناى حقيقى و مجازى است و ربطى به لفظ مشترك و استعمال آن در دو معناى حقيقى ندارد ، ) بيان آن از زبان صاحب معالم از اين قرار است : شرط مجاز قرينهء مانعه و معانده با معناى حقيقى است بر اين اساس استعمال لفظ در معناى حقيقى و مجازى با هم موجب تناقض است زيرا هم معناى حقيقى اراده شده و هم اراده نشده ، امّا اراده شده چون فرض ما اين است كه لفظ در هردو استعمال شده و امّا اراده نشده چون فرض اين است كه مجاز هم اراده شده و تا پاى مجاز به ميان آمد قرينهء مانعه نيز مىآيد و جلو ارادهء حقيقت را مىگيرد و اراده شدن حقيقت و اراده نشدن آن اجتماع نقيضين و محال است . « 1 »\r\nنقد و بررسى : اين وجه نيز قابل‌جواب است زيرا اگر متكلّم قرينهء مجاز را بياورد « مثلا بگويد : رأيت اسدا يرمى يا جئنى باسد رام » كه تكليف روشن است و تنها بر مجاز حمل مىشود . ولى اگر قرينه نياورده و به صورت مجمل گفت : « جئنى باسد » كه مورد بحث ما است ، در اينجا تكليف شنونده روشن است زيرا اگر مجاز مشهور نباشد ، كلام را بر معناى حقيقى حمل مىكند و مىگويد : به حكم اصالة الحقيقة مراد گوينده شير درنده است . و اگر مجاز مشهور باشد مبانى مختلفى داريم كه برخى در دوران ميان حقيقت و مجاز مشهور ، توقّفى شده‌اند و عدّه‌اى باز هم حقيقت را اختيار كرده‌اند .\r\nولى محل بحث ما در خود گوينده است كه آيا مىتواند از اسد هردو را اراده كند ؟ و كلام را در هردو استعمال كند ؟ يا نه ؟ در اين فرض قرينهء مانعه‌اى مطرح\r\n\r\n\r\n","description":"","footnote":"\r\n( 1 ) . معالم الاصول ، ص 37 .\r\n","page_name":" 388 ","page_number":388},
  {"content":"\r\n\r\nنيست ، و قيد وحدتى هم مطرح نيست . ( بر خلاف صاحب معالم ) به عقيدهء ما وجدانا ارادهء هردو بلامانع است و حسن استفهام پشتوانه است زيرا جا دارد مأمور از آمر بپرسد منظور شما شير درنده است ؟ يا مرد شجاع است ؟ يا هردو ؟ پس ارادهء معناى حقيقى و مجازى با هم بلامانع است .\r\nنتيجه : در اين مقام نيز ما طرفدار جواز وضعى هستيم و استعمال لفظ را در اكثر از معناى واحد از نظر قواعد عربيّت صحيح و بلامانع است .\r\nمرحلهء سوّم : پس از اثبات امكان عقلى و جواز وضعى نوبت بحث از وقوع خارجى است :\r\nآيا در كلام عرب يا در لغات ديگر مواردى داريم كه لفظ در اكثر از معناى واحد استعمال شده باشد ؟ يا نداريم ؟ در اين مرحله برخى از محقّقان طرفدار عدم وقوع شده‌اند و قبلا از قول محقّق رشتى آورديم كه نيافتن را دليل بر نبودن گرفته بود ، و برخى از محقّقان طرفدار وقوع شده‌اند و قبلا از قول امام خمينى رضوان اللّه عليه اشاره شد . و چه‌بسا به آياتى از قرآن هم استناد شده كه در يكى از مقامات بعدى اشاره خواهيم كرد به دو آيه كه در معالم الاصول « 1 » ذكر شده‌اند .\r\nالبته بزرگان اين بحث را دنبال نكرده‌اند چون به جايى نمىرسد و بايد يك‌يك موارد استعمال را پيدا كنيم ( در اشعار عربى ، در قرآن ، در روايات و . . . ) و روى آنها بحث كنيم كه در اكثر استعمال شده يا خير ؟ و اين كار اصولى نيست . فقط مىتوان گفت :\r\nمواردى كه استعمال در اكثر از معناى واحد يقينى باشد بحثى نيست . و مواردى كه عدم استعمال در اكثر قطعى باشد باز هم بحثى نيست . و مواردى كه شك كرديم كه فلان لفظ در اكثر از معناى واحد استعمال شده و مراد متكلم اكثر است يا واحد ؟ بايد به قدر متيقّن كه واحد است قناعت كنيم و حمل بر ارادهء يك\r\n\r\n\r\n","description":"","footnote":"\r\n( 1 ) . معالم الاصول ، ص 36 .\r\n","page_name":" 389 ","page_number":389},
  {"content":"\r\n\r\nمعنى بكنيم .\r\nمرحلهء چهارم : حال كه استعمال لفظ در اكثر از معناى واحد تجويز شد ، آيا مطلقا اين استعمال جايز است چه در كلام مثبت و چه منفى ، چه در مفرد و چه در تثنيه و جمع ؟ يا تفصيل در كار است ؟ در اين سه مرحله سه نظريّه مطرح است :\r\nالف : عدّه‌اى ميان مثبت و منفى تفصيل داده‌اند يعنى در كلام مثبت « رأيت عينا » استعمال در اكثر را جايز ندانسته‌اند ولى در كلام منفى « ما رأيت عينا » تجويز كرده‌اند . امّا در مثبت جايز نيست : به خاطر يكى از چهار وجهى كه در مقام دوّم يا اوّل گذشت . و امّا در منفى جايز است : به خاطر اينكه نفى مفيد عموم است و ما « رأيت عينا » يعنى هيچ عينى را نديدم و لذا قابليّت دارد كه مدلولش متعدّد باشد و منظور متكلم اين باشد كه نه چشم را ديده‌ام ، نه چشمه را ، نه طلا را و . . . « اين استدلال در معالم الاصول آمده » . « 1 »\r\nنقد و بررسى : هردو بخش اين تفصيل مردود است :\r\nامّا بخش اوّل : پاسخ ما همان است كه در مرحلهء يك و دو آورديم و تمام وجوه مانعين را ردّ كرديم و امّا بخش دوّم : قبول داريم كه نفى مفيد عموم است ولى اين امر دليل بر تعدّد معنى نيست زيرا اوّلا اين افادهء عموم به حكم عقل است « نفى طبيعت به نفى جميع افراد آن است عقلا » و ربطى به وضع و استعمال ندارد .\r\nو ثانيا حرف نفى بر سر اثبات داخل مىشود و همان را كه از اثبات اراده شده بود نفى مىكند و در همان محدودهء مفيد عموم است و خود شما گفتيد از اثبات تنها يك معنى اراده مىشود و بيشتر جايز نيست . آنگاه از نفى هم نفى تمام افراد همان يك معنى اراده مىشود و اين استعمال در اكثر نيست بلكه استعمال در يك معنى است و لازمهء عقلى نفى طبيعت نفى همهء افراد همان طبيعت است و كارى به طبايع ديگر ندارد .\r\n\r\n\r\n","description":"","footnote":"\r\n( 1 ) . آدرس قبلى ، ص 35 .\r\n","page_name":" 390 ","page_number":390},
  {"content":"\r\n\r\nب : مرحوم صاحب معالم ميان مفرد با تثنيه و جمع فرق گذاشته و چنين آورده‌اند : در مفرد « مثل عين » استعمال لفظ در اكثر از معناى واحد جايز نيست ( مگر به نحو مجاز كه در مقامات بعدى خواهد آمد و فعلا كارى به حقيقت و مجاز نداريم . ) ولى در تثنيه « عينان » و جمع « عيون » استعمال در اكثر جايز است . ( به نحو حقيقت هم جايز است كه خواهد آمد )\r\nامّا در مفرد جايز نيست به اين دليل كه از مفرد عند الاطلاق معنى به قيد وحدت متبادر است و تبادر علامت حقيقت بودن است پس لفظ عين يك بار براى چشم به قيد وحدت وضع شده و يك بار براى چشمه به قيد وحدت و . . . آنگاه با اين ويژگى همانطور كه قبلا در وجه اوّل از وجوه منع در مرحلهء دوّم ذكر شد استعمال لفظ مشترك در اكثر از معناى واحد جايز نيست زيرا مستلزم تناقض است و ارادهء « هذا وحده » با « ذاك وحده » با « هما معا » ممكن نيست .\r\nمگر به يك صورت كه قيد وحدت را الغاء كنيم و از لفظ عين خود طبيعت چشم و چشمه و . . . را اراده كنيم تا استعمال در اكثر خالى از اشكال باشد ، و اگر اين شد طبعا استعمال مجاز خواهد بود و از باب كل و جزء هم هست يعنى لفظى كه براى كل ( معنى به قيد وحدت ) وضع شده بود ، در جزء ( معنى بدون قيد وحدت ) استعمال شده است .\r\nو امّا در تثنيه و جمع جايز و صحيح است به اين دليل كه تثنيه و جمع به منزلهء مفردات متكّرر متعاطف بر يكديگر است ، يعنى عينان به منزلهء عين و عين است ، عيون به منزلهء عين و عين و عين است و همانگونه كه از مفردات متعدّد مىتوان معانى متعدد را اراده كرد يعنى از عين اوّل فردى از چشم را ، از عين دوّم فردى از چشمه را و . . . از تثنيه و جمع نيز مىتوان اراده كرد يعنى از عينان دو فرد از دو طبيعت ، « فردى از چشم و فردى از چشمه » يا از عيون سه فرد از سه طبيعت « فردى از چشمه ، فردى از چشم و فردى از طلا » را اراده كنيم ، ضمنا به نحو حقيقت\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nهم هست و مثل مفرد نيست كه مجاز باشد . و به تثنيه و جمع اعلام شخصيّه هم استناد كرده‌اند كه از زيدان دو فرد اراده مىشود كه هركدام غير از ديگرى است و در دو معنى استعمال شده يا از زيدون سه فرد اراده مىشود . . . « 1 »\r\nنقد و بررسى : تفصيل صاحب معالم نيز مردود است و در هردو بخش قابل جواب است :\r\nامّا بخش اول : قبلا نيز در ردّ وجوه مانعين ، آورديم كه اصل اين مبنا غلط است و هرگز الفاظ براى معانى با قيد وحدت وضع نشده‌اند ، بلكه براى اصل طبايع و نفس ماهيّات وضع شده‌اند و متفاهم عرفى و متبادر به ذهن از كلمهء انسان و مانند آن خود ماهيّت آنها است و هيچ قيد و شرط و خصوصيّتى در آن ملحوظ نيست و از تمام آنها قطع‌نظر شده است . آنگاه نه اصل استعمال در اكثر ، از اين زاويه آسيب مىبيند ، و نه استعمال مزبور مجاز مىشود .\r\nو امّا بخش دوّم : مرحوم آخوند در كفايه از اين بخش سه جواب داده‌اند « 2 » كه ما كارى به آن جوابها نداريم و معتقديم كه بهترين پاسخ اين است كه :\r\nتثنيه و جمع داراى مادّه و هيئتى هستند ( مثلا مادّهء عينان و عيون ، لفظ عين است كه آن دو از اين يكى مشتق نشده‌اند . و هيئت آن دو علامت الف و نون يا واو و نون است كه به مفرد ملحق مىشوند و هيئت تثنيه يا جمع پديد مىآيد . )\r\nمادّه آن دو كه خود عين ( يا مفرد ) باشد براى اصل طبيعت وضع شده و هيچ قيد و خصوصيّتى در آن دخالت ندارد نه خصوصيّت وحدت و به شرط لائى و نه خاصيت كثرت و به شرط شيئى بودن ، بلكه از تمام آنها قطع‌نظر شده و نفس طبيعت و ذات منظور شده است . ( مثلا چشم ، يا چشمه ، و . . . )\r\nو هيئت آن دو بر ارادهء تعدّد از مفرد و مادّه دلالت دارد و براى آن وضع شده است يعنى هيئت تثينه براى ارادهء دو فرد از مفرد و هيئت جمع براى ارادهء سه فرد از\r\n\r\n\r\n","description":"","footnote":"\r\n( 1 ) . معالم الاصول ، ص 32 - 34 .\r\n( 2 ) . كفاية الاصول ، ج 1 ، ص 56 - 57 .\r\n","page_name":" 392 ","page_number":392},
  {"content":"\r\n\r\nمادّه وضع شده است . آنگاه سه فرض متصوّر است :\r\n1 - از مادّه يا مفرد فردى از طبيعت چشم ( مثلا ) اراده شود و از تثنيه دو فرد از همين طبيعت ، و از جمع سه فرد از همين طبيعت اراده شود . اين فرض از محلّ بحث خارج است زيرا نه مادّه در اكثر از معناى واحد استعمال شده و نه هيئت تثنيه و جمع ، زيرا دلالت تثنيه بر دو فرد و دلالت جمع بر سه فرد كه استعمال در اكثر از معناى واحد نيست بلكه در يك معنا استعمال شده و موضوع‌له آن دو ارادهء تعدّد است .\r\n2 - از مادّه يا مفرد يك طبيعت ( مثلا چشم ) اراده شود ولى از تثنيه دو طبيعت ( دو فرد از دو طبيعت ) و از جمع سه فرد از سه طبيعت اراده شود . اين فرض هم باطل است زيرا هيچ دليلى بر ارادهء دو يا سه طبيعت نداريم ، و تثنيه و جمع نه به مادّه و نه به هيئت بر چنين تعدّدى دلالت ندارند ، امّا به مادّه دلالت ندارند براى اينكه مادّهء آنها لفظ عين است و على الفرض بر يك طبيعت دلالت دارد . و امّا به هيئت دلالت ندارند ، براى اينكه هيئت آن دو براى ارادهء تعدّد از مدخول وضع شده و اگر از مدخول يعنى مفرد يك فرد از يك طبيعت اراده شد از هيئت تثنيه و جمع دو يا سه فرد از همان طبيعت اراده مىشود نه يك فرد از اين طبيعت و يك فرد از طبيعت ديگر و اگر جمع بود يك فرد هم از طبيعت سوّم ،\r\nضمن اينكه به قول مرحوم آخوند : بر فرض همچنين باشد باز تثنيه بر دو فرد و جمع بر سه فرد دلالت كرده ( از يك طبيعت باشند يا چند طبيعت ) و اين را استعمال لفظ در اكثر نگويند بلكه هيئت‌ها در معناى خود به كار رفته‌اند . « 1 »\r\n3 - از مفرد دو طبيعت ( مثلا چشم و چشمه ) اراده شود و از تثنيه و جمع دو فرد يا سه فرد از هركدام از دو طبيعت اراده شود ، يعنى تثنيه دوتا دوتا و جمع سه‌تا سه‌تا بالا رود . در اين فرض هم هيئت تثنيه و جمع در اكثر از معناى واحد استعمال ،\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 56 .\r\n","page_name":" 393 ","page_number":393},
  {"content":"\r\n\r\nاستعمال نشده زيرا مفاد هيئت اين شد كه بر ارادهء تعدّد از مفرد دلالت كند آنگاه بستگى دارد كه مفاد مفرد يا مادّه چه چيزى باشد ، اگر مفادش يك طبيعت باشد تثنيه بر دو فرد و جمع بر سه فرد از يك طبيعت دلالت دارد و اگر مفاد مادّه دو طبيعت باشد تثنيه بر دو فرد از هركدام و جمع بر سه فرد از هركدام دلالت دارد كه مدلول تثنيه و جمع است و استعمال در اكثر نيست .\r\n( فى المثل برخى از مفردات ذاتا بر كثرت و تعدّد دلالت دارند مثلا عشره برده تا يكى دلالت دارد ، طائفه يا قوم بر گروهى دلالت دارند حال اگر اينها را تثنيه بستيم و گفتيم : عشرتان ، طائفتان و . . . كسى نمىتواند بگويد كه دو تا عشره يعنى بيست تا پس تثنيه در اكثر از معناى واحد استعمال شده ، خير تثنيه بر ارادهء دو تا از مدلول مادّه دلالت دارد و مدلول مادّه عشره و ده‌تا است و تعدّد دارد اين ربطى به هيئت ندارد .\r\nو در اين جهت هيئت تثنيه و جمع مثل الفاظ عموم است يعنى كلمهء كل براى عموم و شمول مدخول وضع شده امّا كارى با دايرهء شمول مدخول ندارد كه آيا رجل است و تمام مردان را شامل مىشود ؟ يا عالم است و دايره محدودتر است ؟\r\nو . . . اينجا هم علامت تثنيه و جمع بر ادارهء تعدّد از مفرد دلالت دارند ولى مفاد مفرد چيست ؟ كارى ندارند . پس هيئت در اكثر استعمال نشده )\r\nآرى اگر استعمال در اكثرى صورت پذيرفته باشد مربوط به مفرد و لفظ عين است و خود شما گفتيد ، استعمال مفرد در اكثر مجاز است نه حقيقت ، پس راهى براى اثبات مدّعاى صاحب معالم وجود ندارد كه مىگفت : استعمال تثنيه و جمع در اكثر از معناى واحد حقيقت است .\r\nج : نظريّه حقّ آن است كه استعمال لفظ در اكثر از معناى واحد مطلقا جايز است و تفصيلى در كار نيست و در كلام مثبت و منفى و مفرد و غيره بلامانع است .\r\nمرحلهء پنجم : ايا استعمال لفظ در اكثر از معناى واحد ( كه عقلا و وضعا ممكن و\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nصحيح و جايز است و مطلقا هم جايز است ) به نحو حقيقت است يا به نحو مجاز ؟\r\n( اين بحث مخصوص لفظ مشترك و لفظ داراى معناى حقيقى و مجازى است و گرنه در دو معناى مجازى جايى ندارد ، در حقيقت و مجاز هم نسبت به معناى حقيقى مطرح است و گرنه نسبت به مجاز جا ندارد . ) سه قول وجود دارد :\r\n1 - عدّه‌اى گفته‌اند : اين استعمال مطلقا مجاز است ( لا بد طرفدار قيد وحدت مىباشند كه با استعمال در اكثر بايد الغاء شود و قهرا استعمال مجازى خواهد شد . )\r\n2 - عدّه‌اى مثل صاحب معالم تفصيل داده‌اند و در مفرد مجاز و در تثنيه و جمع حقيقت دانسته‌اند . كه تفصيل ايشان مفصّل ردّ شد .\r\n3 - و حق آن است كه استعمال در اكثر بر نحو حقيقت است زيرا براى هركدام وضع شده و الان هم در هركدام جداگانه استعمال شده و استعمال لفظ در موضوع له ( چه يكى و چه صد تا ) حقيقت است نه مجاز .\r\nمرحلهء ششم : بنابر جواز استعمال لفظ در اكثر از معناى واحد ، اگر در موردى يقين كرديم كه متكلّم از لفظ مشترك هردو معنى را اراده كرده است ؛ به يقين اخذ مىكنيم و امتثال هردو لازم است . و اگر در موردى قاطع شديم كه از لفظ مشترك يك معنى اراده شده باز به يقين عمل مىكنيم و كلام را بر يكى از معانى حمل مىكنيم ، نهايت اگر آن يكى معيّن بود كه بحثى نيست و اگر قرينهء معيّنه نداشت و مجمل شد احكام اجمال نص و علم اجمالى پياده مىشود .\r\nآنكه جاى بحث دارد اين است كه لفظ مشتركى به كار ببرد و هيچ قرينه‌اى بر ارادهء جميع يا ارادهء يكى از معانى نداشته باشيم ، آيا لفظ مشترك عند الاطلاق بر جميع معانى حمل مىشود و ظهور در جميع پيدا مىكند و در نتيجه امتثال همه لازم است ؟ يا حمل بر يكى از آنها مىشود نه بيشتر ؟ يا اجمال پيدا مىكند و ظهور در جميع يا بعض ندارد ؟ دو نظريّه در اين رابطه مطرح است :\r\n1 - عدّه‌اى از قدما و متأخّرين گفته‌اند : مشترك لفظى عند الاطلاق ظهور در\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nجميع معانى پيدا مىكند و بر همهء آنها حمل مىشود . مرحوم صاحب معالم از زبان اين دسته دو آيه از قرآن را دليل آورده : يكى اينكه :  « أَ لَمْ تَرَ أَنَّ اللَّهَ يَسْجُدُ لَهُ مَنْ فِي السَّماواتِ وَ مَنْ فِي الْأَرْضِ وَ الشَّمْسُ وَ الْقَمَرُ وَ النُّجُومُ وَ الْجِبالُ وَ الشَّجَرُ وَ الدَّوَابُّ وَ كَثِيرٌ مِنَ النَّاسِ »  « 1 » به اين بيان كه كلمهء يسجد يك بار ذكر شده و به دو نوع فاعل مختلف نسبت داده شده : يكى به غير انسانها از زمين و خورشيد و ستارگان و . . . و ديگرى به بسيارى از انسانها ، و واضح است كه سجدهء انسانها با ساير موجودات متفاوت است : در انسان به معناى نهادن پيشانى بر خاك است ولى در ساير موجودات به معناى تسليم و خشوع و خضوع تكوينى است . و هردو از « يسجد » اراده شده پس لفظ مشترك در هردو معنى استعمال شده است و آيهء ديگر اينكه :\r\n « إِنَّ اللَّهَ وَ مَلائِكَتَهُ يُصَلُّونَ عَلَى النَّبِيِّ يا أَيُّهَا الَّذِينَ آمَنُوا صَلُّوا عَلَيْهِ وَ سَلِّمُوا تَسْلِيماً .  « 2 »  »  به اين بيان كه كلمهء « يصلّون » يك لفظ است و به دو فاعل نسبت داده شده كه يكى خدا است و ديگرى فرشتگان ، و واضح است كه صلوة خدا به معناى مغفرت و صلوة ملائكه به معناى استغفار ( طلب مغفرت ) است و هردو اراده شده پس لفظ واحد در اكثر از معناى واحد استعمال شده است . « 3 »\r\nخود مرحوم صاحب معالم از استدلال به دو آيه سه نوع جواب داده‌اند و اين دو مورد را از بحث خارج دانسته‌اند و جواب اخيرشان آن است كه دو آيه از مواردى است كه قرينه وجود دارد ( اسناد فعل به دو فاعل مختلف قرينه است كه هركجا معنايى اراده شده ) و بحث ما در موارد تجرّد لفظ مشترك از هرنوع قرينه است و دليل شما با مدّعايتان سازگار نيست . « 4 »\r\nمرحوم آية اللّه العظمى بروجردى هم در نهاية الاصول فرموده‌اند : فرض اين است كه لفظ مشترك براى تمام معانى گوناگون حقيقت است و هيچ‌كدام نياز به\r\n\r\n\r\n","description":"","footnote":"\r\n( 1 ) . سورهء حج ، ص 18 .\r\n( 2 ) . سورهء احزاب ، ص 56 .\r\n( 3 ) . معالم الاصول ، ص 35 - 36 .\r\n( 4 ) . همان ، صفحهء 36 .\r\n","page_name":" 396 ","page_number":396},
  {"content":"\r\n\r\nقرينهء مانعه ندارد ، و فرض اين است كه قرينه‌اى هم بر تعيين يكى از آنها وجود ندارد . بناچار بايد بر همهء آنها حمل شود . نظير عمومات ( الفاظ دلالت‌كننده بر عموم ) كه اگر قرينه‌اى بر خصوص ( مخصّص متصّل ) داشتيم تابع قرينه هستيم و حمل بر خصوص مىشود ولى اگر قرينه‌اى و مخصّصى نبود حمل بر عموم مىشود و مىگوئيم : مراد متكلّم كليّهء افراد عام است . « 1 »\r\nبه اعتقاد ما اين استدلال نيز ناتمام است و قياس مورد بحث به باب عمومات مع الفارق است زيرا الفاظ عموم ظهور در عموم دارند و متفاهم عرفى از آنها جميع افراد است و ارادهء خصوص ، خلاف ظاهر و محتاج به قرينه است و اگر نبود به ظهور اخذ مىشود كه به بناء عقلاء متّبع است ولى لفظ مشترك چنين ظهورى ندارد ، كلمهء عين اگر نگوئيم ظهور در يكى دارد ، قطعا نمىتوانيم بگوئيم : ظهور در جميع دارد ، پس اجمال پيدا مىكند .\r\n2 - عقيدهء مشهور كه حقّ هم همين است اينكه : لفظ مشترك عند الاطلاق اجمال پيدا مىكند چون ظهورى ندارد ، اراده بعض هم ممكن است ، ارادهء كل هم ممكن است و لفظ صلاحيّت هردو را دارد و قرينه‌اى هم نيست لذا خطاب مجمل مىشود و در موارد اجمال خطاب بايد به سراغ اصول عمليّه برويم و دستمان از خطاب لفظى كوتاه مىشود .\r\nمرحلهء هفتم : گاهى يقين مىكنيم كه متكلّم از لفظ مشترك تنها يكى از معانى آن را اراده كرده است ، اينجا برابر يقين خود حركت مىكنيم . نهايت اگر قرينه‌اى بر تعيين نياورد ، خطاب مجمل مىشود و اگر قرينهء معيّنه آورد كاملا مراد معلوم مىگردد .\r\nو گاهى شك مىكنيم كه متكلّم از لفظ مشترك همهء معانى را اراده كرده ؟ يا يكى از آنها را ؟ در اينجا به عقيدهء كسانى كه در مرحلهء قبل طرفدار ظهور مشترك در كل\r\n\r\n\r\n","description":"","footnote":"\r\n( 1 ) . نهاية الاصول ، ج 1 ، ص 63 .\r\n","page_name":" 397 ","page_number":397},
  {"content":"\r\n\r\nبودند خطاب بر همهء معانى حمل مىشود و به عقيدهء ما باز مجمل مىشود و حمل بر يكى از آنها مىشود .\r\nو گاهى يقين مىكنيم كه متكلّم از لفظ مشترك همهء معانى را اراده كرده ولى شك داريم كه به نحو عموم مجموعى است يعنى مجموع مركّب از همه را اراده كرده يا به نحو عموم استغراقى است يعنى هركدام از معانى جداگانه اراده شده است ؟ در اينجا چه كنيم ؟ قبلا در تحرير محل نزاع آورديم كه استقلال استعمالى غير از استقلال حكمى است و ميان آن دو عموم و خصوص من وجه است و در اينجا بر اساس آن مطلب محاسبه كرده و مىگوئيم گاهى شك ما در مراد متكلم و ارادهء استعمالى است و اينكه او از لفظ همهء معانى را به چه نحوى اراده كرده ؟ به نحو مجموعى تا مستعمل فيه يك معناى مركّب باشد ؟ يا به نحو استغراقى و انفرادى تا هركدام مستعمل فيه جدايى باشند ؟\r\nحكم اين فرض آن است كه حمل بر مجموع مركب مجاز است و حمل بر هر يك جداگانه حقيقت است و شك ما در كيفيّت ارادهء متكلّم است و حمل بر استغراق يا استقلال استعمالى بهتر است چون با اصالة الحقيقه تطابق دارد .\r\nو گاهى شك ما در مراد حكمى است كه آيا حكم را بر مجموع يا هم مترتّب كرده همه با هم يك حكم دارند ؟ يا استقلال حكمى است و هركدام حكم مستقلّ و اطاعت و عصيان جدايى دارد ؟ اينجا است كه برخى عموم استغراقى را بر عموم مجموعى مقدّم داشته‌اند و اين گونه دليل آورده‌اند كه « الاصل فى العموم الاستغراق » ولى در جاى خود خواهد آمد كه استغراق و مجموعى بودن مربوط به مقام حكم نيست و قبل از آن ذاتا برخى عمومات استغراقى و برخى مجموعى است . و لذا حق اين است كه دليلى بر استقلال يا عدم استقلال حكمى نداريم و از اين زاويه خطاب اجمال دارد و هركدام محتمل است و بايد به سراغ اصول علميّه برويم .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nمثال : مولايى دو عبد دارد كه هردو نامشان سالم است ، آن دو را به شخصى فروخته و گفته « بعتك سالما » ولى با خريدار دعوا دارند ، خريدار مىگويد هردو را با هم به دو درهم فروخته‌اى و مجموعى بوده ولى فروشنده مىگويد هركدام را به دو درهم فروخته‌ام و انحلالى بوده و طبق فرض ، دليلى بر هيچ‌كدام پيدا نشد و خطاب از نظر قواعد اصولى مجمل شد ، نوبت به اصل عملى در مسأله فرعى مىرسد كه اصل برائت ذمّه از بيش از دو درهم باشد و در نهايت به نفع مشترى تمام مىشود .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nخاتمه :\r\nدر پايان مباحث استعمال لفظ در اكثر از معناى واحد مطلبى را تحت عنوان اخبار بطون قرآن مطرح مىكنيم كه مرحوم آخوند در كفايه با عنوان « وهم و دفع » آورده و ديگران از ايشان پيروى كرده‌اند و ما نيز به سيرهء بزرگان تأسّى مىكنيم : در لابلاى روايات معصومين عليهم السّلام اخبارى داريم به عنوان اينكه قرآن ظاهرى دارد و باطنى دارد « 1 » و باطن آن نيز باطنى دارد « 2 » داراى هفت باطن است « 3 » داراى هفتاد باطن است « 4 » كه به ضميمهء معناى ظاهرى هشت يا هفتاد و يك معنى مىشود .\r\nآنگاه اين پرسش مطرح مىشود كه آيا اين روايات دليل بر استعمال الفاظ قرآن در اكثر از معناى واحد نيست ؟\r\nمخالفان و منكران استعمال لفظ در اكثر از معناى واحد از قبيل مرحوم آخوند و مرحوم مشكينى و مرحوم آقا ضياء و . . . در صدد برآمده‌اند تا از اين اخبار جواب دهند و براى آنها توجيهاتى بياورند و نتيجه بگيرند كه هرگز از اين اخبار جواز بلكه وقوع استعمال لفظ در اكثر استفاده نمىشود و مهمترين پاسخهاى آنان را در اين فراز نقل و نقد مىكنيم :\r\n1 - مرحوم آخوند در كفايه فرموده منظور اين نيست كه آيات در هفت يا هفتاد معنى به نحو مستقل استعمال شده‌اند بلكه شايد منظور از بطون و اينكه آيات قرآن بطونى دارند اين باشد كه آيات در همان معناى ظاهرشان استعمال شده‌اند و مستعمل فيه واحد است ولى در هنگام ارادهء اين معناى ظاهرى و مقارن با آن خداوند از الفاظ قرآن هفت يا هفتاد معناى ديگر هم اراده كرده آن هم به ارادهء\r\n\r\n\r\n","description":"","footnote":"\r\n( 1 ) . تفسير صافى ، ج 1 ، ص 9 .\r\n( 2 ) . تفسير صافى ، ج 1 ، ص 17 .\r\n( 3 ) . كافى ، ج 2 ، ص 599 ، باب فضل قرآن حديث 2 .\r\n( 4 ) . همان .\r\n","page_name":" 400 ","page_number":400},
  {"content":"\r\n\r\nمستقل كه بگونه‌اى اصلا ربطى به آيه ندارند و صرفا همزمان اراده شده‌اند . بنابراين اخبار بطون ربطى به استعمال لفظ در اكثر از معناى واحد ندارند . « 1 »\r\nنقد و بررسى : اين توجيه از جهاتى مردود است كه ذيلا به دو جهت اشاره مىكنيم :\r\nالف : اين توجيه از اخبار بطون بيگانه است زيرا اين اخبار در مقام بيان فضيلت قرآن بر ساير كتب و كلمات است كه قرآن تنها ظاهرش مراد نيست بلكه بطونى هم دارد و اگر مراد آن باشد كه آخوند فرمود ، اخبار به درد بيان فضيلت نمىخورد و صدورش بيهوده است زيرا هرگوينده‌اى مىتواند همزمان با هرلفظى كه مىگويد و در معناى خودش به كار مىبرد صد معناى ديگر هم در ذهنش احضار كند و همه را اراده نمايد . و نه تنها در الفاظ معنىدار بلكه در الفاظ مهمل نيز مىتوان همزمان با تلفّظ آنها چندين معنى و صورت ذهنى را استقلالا اراده كرد ، اينكه امتيازى براى قرآن محسوب نمىشود .\r\nب : اين توجيه بر خلاف صريح اخبار بطون است زيرا اخبار مىگويد : هفت يا هفتاد معناى ديگر همه بطون قرآن هستند و مربوط به آيه‌اند و از آيه اراده شده‌اند نه اينكه هيچ ربطى به آيه نداشته باشند و مستقلّا مراد باشند بگونه‌اى كه گويا اصلا آيه‌اى نيست و نيامده .\r\n2 - باز مرحوم آخوند فرموده : شايد اين هفت يا هفتاد بطن ، لوازم معناى مستعمل فيه است يعنى آيه در يك معنى به كار رفته ولى اين معنى لوازم ( و ملزومات و ملازماتى ) دارد كه برخى از آنها لازم جلى هستند ( مثل لازمى كه لزومش از نوع لزوم بيّن به معناى اخص باشد يا از نوع لزوم بيّن به معناى اعم باشد يا از نوع لزوم غير بيّن باشد كه با دليل عقلى اثبات مىشود و عقل همه مىفهمد . ) و برخى از\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 57 .\r\n","page_name":" 401 ","page_number":401},
  {"content":"\r\n\r\nآنها لازم خفى هستند كه عقول ما از درك آنها ناتوان است و با كمك معصومين عليهم السّلام مىتوانيم به برخى از آن لوازم برسيم . و به‌هرحال از باب استعمال لفظ در اكثر از معناى واحد بر سبيل استقلال و در عرض هم نيستند بلكه يك معنى دارند و هفت يا هفتاد لازم المعنى دارند و كسانى لازم المعنى را به جاى خود معنى گرفته‌اند . « 1 »\r\nنقد و بررسى : اين توجيه نيز به سه جهت ناتمام است :\r\nالف : اين نيز با شأن صدور اخبار بطون كه بيان فضيلت باشد ، سازگارى ندارد زيرا هرمتكلّمى مىتواند از كلامش لوازمى هم اراده كند كه برخى جلى و پاره‌اى خفى مىباشند و مخصوص قرآن نيست .\r\nب : هرلازمى را كه بطن يا بطون كلام نمىگويند ، مثلا لزومهايى از قبيل مفهوم جملهء شرطيه و غائيّه و لزومهايى از قبيل ملازمه ميان وجوب شىء با وجوب مقدّمات آن و . . . را باطن كلام نمىگويند .\r\nج : اصولا همه‌جا ميان ظاهر و باطن يا بطون ملازمه نيست مثلا ظاهر آيهء  « وَ أَنَّ الْمَساجِدَ لِلَّهِ »  « 2 » همين مكانهاى خاص و خانه‌هاى خدا در زمين است ولى امام عليه السّلام از آيه اين گونه استفاده مىكند كه مساجد يعنى محلهاى سجده كه دو كف دست از آنها است و ميان مواضع سجده از بدن با خانه‌هاى خدا ملازمه‌اى نيست تا اين باطن لازم آن ظاهر باشد .\r\n3 - منظور اخبار اين باشد كه آيات قرآن در مجموع هشت يا هفتاد و يك معنى به نحو عام مجموعى استعمال شده‌اند و مجموع مركب يك معنى و يك مراد است و هركدام جزء معنى هستند .\r\nنقد و بررسى : اين توجيه نيز ناتمام است زيرا اوّلا با ظاهر اخبار سازگار نيست ظاهرش آن است كه هركدام مستقلّا مراد است نه ضمنا و تبعا و ارادهء مجموع مجاز\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 57 .\r\n( 2 ) . سورهء جن ، ص 18 .\r\n","page_name":" 402 ","page_number":402},
  {"content":"\r\n\r\nاست و ثانيا اين فرض را ظاهر و باطن نمىگويند بلكه همه در عرض هم اراده شده‌اند .\r\n4 - منظور اين باشد كه آيات يك معناى جامع و كلى دارند كه اين هفت يا هفتاد بطن از مصاديق آن معنى هستند و به نحو عموم استغراقى بر هركدام صدق مىكنند . و لا فرق كه كلّى متواطى باشند يا كلى مشكك باشند و بطون مختلفه در طول هم باشند .\r\nاين احتمال نيز مردود است زيرا ظاهر اخبار اين است كه يك معناى ظاهرى دارند و چندين معناى باطنى دارند نه اينكه مصاديق گونه‌گون در كار باشد . وانگهى با برخى اخبار هم سازگار نيست زيرا يك خبر مىگويد : قرآن داراى چهار معنى است « 1 » كه تعبير به معانى متعدّد كرده است .\r\n5 - به اعتقاد ما توجيهات مزبور هركدام اشكالاتى دارد و بهترين وجه اين است كه اينها را معانى قرآن به حساب آوريم و بگوئيم : از آيات همهء اينها اراده شده‌اند ضمنا اين معانى در طول هم مىباشند و هركدام عميق‌تر از ديگرى است و خداوند از آيات قرآن با الفاظ اندكش اين‌همه معانى و مفاهيم و معارف عميق و دقيق را اراده كرده است تنها اشكال اين وجه آن بود كه استعمال لفظ در اكثر جايز نيست .\r\nولى به عقيدهء ما استعمال در اكثر هم عقلا جايز است و هم وضعا صحيح است و هم واقع شده و در قرآن هم واقع شده و اخبار بطون گواه اين مطلب است . و اگر چنين شد اين اخبار يكى از ادلّهء قرص و محكم بر ردّ مخالفان استعمال لفظ در اكثر از معناى واحد است .\r\nآنگاه نيازى به توجه مرحوم مشكينى هم نيست كه در پايان فرموده‌اند : بر فرض اخبار ظهور در استعمال قرآن در اكثر داشته باشند بايد از اين ظهور صرف‌نظر كنيم\r\n\r\n\r\n","description":"","footnote":"\r\n( 1 ) . تفسير صافى ، ج 1 ، ص 18 .\r\n","page_name":" 403 ","page_number":403},
  {"content":"\r\n\r\nچون ظهور در برابر برهان تاب مقاومت ندارد « 1 » زيرا نوبت به اين تصرّف و حمل بر خلاف ظاهر نمىرسد و برهانى بر عدم جواز استعمال در اكثر قائم نشد تا موجب اين توجيهات باشد .\r\n« فالحقّ جواز استعمال اللفظ فى الاكثر و وقوعه »\r\n« پايان محور استعمال »\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 53 .\r\n","page_name":" 404 ","page_number":404},
  {"content":"\r\n\r\n\r\nمباحث دلالت\r\nمحور اوّل از مباحث مقدّماتى باب الفاظ و ظهورات ، دربارهء وضع بود كه تفصيلا ذكر شد . محور دوّم دربارهء استعمال بود كه مبسوطا بيان شد .\r\nاينك محور سوّم دربارهء دلالت است و از نظر ترتيب طبيعى اوّل وضعى صورت مىگيرد سپس استعمالى از سوى متكلّم تحقّق مىيابد و سپس دلالتى حاصل مىشود و روى همين اصل مباحث دلالت را پس از مطالب وضع و استعمال آورديم .\r\nدربارهء دلالت مباحث فراوانى وجود دارد از قبيل تعريف دلالت ، تقسيمات گوناگون دلالت به عقليّه و طبعيّه و وضعيّه ، و هركدام به لفظيّه و غيرلفظيّه ، و دلالت وضعيّهء لفظيّه به مطابقه و تضمن و التزام ، و دلالت التزام به التزام لفظى و عقلى ، و تقسيم دلالت به منطوقى و مفهومى و سياقى و تقسيم آن به تصوّرى و تصديقى و . . .\r\nولى عمدهء اين مباحث در مباحث الفاظ علم منطق به تفصيل بيان شده و نيازى به اعاده نيست و تنها دو بحث در مقدّمهء علم اصول عنوان مىشود :\r\n1 - رابطهء الفاظ و معانى : آيا يك رابطهء ذاتى و تكوينى ميان هرلفظ با معناى او وجود دارد ؟ يا يك پيوند جعلى و وضعى وجود دارد ؟ اين بحث در آغاز مباحث وضع ذكر شد و هدف از ذكر در آن باب ، اين بود كه بسترسازى براى ورود در مباحث وضع شود زيرا اگر نتيجه اين بود كه دلالت ذاتى است ، نوبت به بحث از وضع و احكام و اقسام آن نمىرسيد ، ولى نتيجه اين شد كه دلالت وضعى است طبعا بدنبال آن جاى اين بحث بود كه وضع چيست ؟ واضع كيست ؟ اقسام وضع كدام است ؟ و . . .\r\n2 - تبعيّت دلالت از اراده : آيا دلالت تابع اراده است يا خير ؟ اين بحث هم‌اكنون\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nدر محور دلالت مطرح است . مرحوم آخوند در كفاية در مقدّمهء پنجم « 1 » به پيروى از صاحب فصول « 2 » اين گونه وارد بحث شده‌اند كه آيا الفاظ براى معانى من حيث هى وضع شده‌اند يا براى معانى به قيد مراد بودن آنها براى لافظان و متكلّمان وضع شده‌اند ؟\r\nمتأخرين از آخوند از قبيل مرحوم مظفّر در اصول فقه « 3 » و مرحوم شهيد صدر در بحوث « 4 » و ديگران ، اين گونه عنوان كرده‌اند كه آيا دلالت الفاظ بر معانى تابع اراده است يا خير ؟ حق مطلب آن است كه در اين مقام سه بحث بايد مطرح شود :\r\n1 - وضع الفاظ براى ذوات معانى يا براى معانى به قيد مراد بودن .\r\n2 - تبعيّت دلالت از اراده .\r\n3 - رابطهء اين دو بحث به يكديگر كه در كفايه در يك مقدّمهء ( مقدّمهء پنجم ) ذكر شده‌اند .\r\nامّا بحث اوّل : آيا الفاظ براى ذوات معانى وضع شده‌اند ؟ يا براى معانى به قيد مراد بودن ؟ قبل از ورود در مطلب دو نكته را تبيين مىكنيم :\r\n1 - منظور از ارادهء مورد بحث ، ارادهء واضع در مقام وضع نيست كه معنى را لحاظ و قصد و تصوّر مىكند ، سپس اراده مىكند و تصميم مىگيرد كه لفظ را براى آن معنى وضع كند . اين دو اراده خارج از موضوع‌له است ، ارادهء اوّلى يعنى لحاظ معنى يا تصوّر آن‌كه مقوّم وضع است و تا لحاظى نباشد وضع امكان ندارد و بر مجهول مطلق وضع نشايد . ارادهء دوّم يعنى قصد و تصميم بر وضع هم كه ربطى به موضوع‌له ندارد ، بلكه از باب اين است كه وضع يك عمليّات ارادى و اختيارى است و مثل هركار ديگر بدون اراده و قصد انجام نمىشود .\r\nآرى منظور ارادهء لافظ و مستعمل است كه بعدها مىآيد و لفظ را در معناى\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 22 .\r\n( 2 ) . الفصول الغرويه ، ص 17 .\r\n( 3 ) . اصول الفقه ، ج 1 ، ص 19 .\r\n( 4 ) . بحوث فى علم الاصول ، ج 1 ، ص 104 .\r\n","page_name":" 406 ","page_number":406},
  {"content":"\r\n\r\nموضوع‌له استعمال مىكند و منظور اين است كه آيا واضع روز اوّل اين ارادهء مستعملين را هم لحاظ كرده و در معنى دخالت داده و لفظ را وضع كرده براى معنايى كه مراد به ارادهء استعمالى مستعملين باشد ؟ مثلا انسان را براى حيوان ناطقى كه مراد متكلّم باشد قرار داده ؟ يا اراده را دخالت نداده و لفظ را براى خود معنا قرار داده ؟ مثلا انسان را براى حيوان ناطق قرار داده است ؟\r\n2 - واژهء اراده مثل هرلفظ ديگر دو بخش دارد :\r\nيكى ارادهء مفهومى يا به حمل اوّلى ذاتى ، و آن عبارتست از معنى و مفهوم كلمهء اراده كه در لغت به معناى قصد « خواستن » آمده و در اصطلاح دانشمندان يكى از كيفيّات و حالات نفسانى است كه قائم به نفس انسان مريد است .\r\nو ديگرى ارادهء مصداقى يا به حمل شايع است و آن عبارتست از مصاديق خارجى اراده يا همان اراده‌هاى جزئىاى كه در خارج براى هركار ارادى در هر انسانى پيدا مىشود . و در اينجا منظور از دخالت اراده ، همان اراده‌هاى شخصى و جزئى است و گرنه مفهوم كلّى اراده يقينا دخالتى ندارد و هيچ‌كس بدان تفوّه نكرده است كه مثلا واضع كلمهء انسان را براى مفهوم كلّى حيوان ناطق و مفهوم كلّى مراد بودن وضع كرده باشد . مفهوم كلّى اراده يا خواستن ، مفهوم لفظ اراده است نه مفهوم لفظ انسان و غيره .\r\nبا توجه به اين دو نكته مىگوئيم : آيا الفاظ وضع شده‌اند براى معانى واقعى و نفس الامرى و اراده يا هرخصوصيّت ديگر در موضوع‌له دخالتى ندارد و از نوع قضيّه طبيعيّه است ؟ يا وضع شده براى معانى خودشان و ارادهء جزئى آن از سوى مستعمل و به نحو قضيّه مركبّه است ؟ يا براى معنا به قيد مراد بودن وضع شده‌اند كه قضيّه مشروطه و مقيّده باشد ؟ يا براى معنى با وصف مراد بودن وضع شده‌اند كه قضيّهء وصفيّه باشد ؟ يا وضع شده‌اند براى اصل معنى ولى در هنگامى كه معنى مراد متكلّم باشد و در اين ظرف وضع و اعتبار و علقهء وضعى صورت گرفته نه در حالات\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nو فروض و ظروف ديگر و قضيّه حينيّه است ؟ سه نظريّه مطرح است :\r\n1 - از ديدگاه مشهور نظريّهء اوّل صحيح است يعنى الفاظ براى معانى واقعى و ذوات معانى وضع شده‌اند و هيچ قيد ديگرى در موضوع‌له دخيل نيست نه به عنوان جزء و نه شرط و نه وصف و نه ظرف ، مثلا انسان براى حيوان ناطق وضع شده است و نه چيز ديگر .\r\nبراى اين قول دلايل فراوانى اقامه شده كه ذيلا به بيان چهار دليل مىپردازيم :\r\nالف : تبادر : از لفظ انسان « مثلا » عند الاطلاق خود حيوان ناطق تبادر مىكند نه حيوان ناطق و اراده يا حيوان ناطق مراد و مانند آن ، و تبادر علامت حقيقت است پس لفظ انسان و مانند آن بر اصل معنى دلالت مىكنند و براى آن وضع شده‌اند . و به عقيدهء ما اطراد تبادر لازم بود كه آن هم در اينجا وجود دارد .\r\nب : مرحوم آخوند در كفايه مىفرمايد : سابقا در معناى حرفى آورديم كه لحاظ و قصد و اراده مطلقا در موضوع‌له دخيل نيست نه لحاظ آلى و استقلالى كه در معناى اسمى و حرفى مطرح بود ، و نه ارادهء انشاء و اخبار كه در جملهء خبريّه و انشائيّه مطرح بود و نه قصد و ارادهء مفهومى يا مصداقى ، كلّى يا جزئى كه در مورد بحث ما مطرح است ، و نه قصد واضع يا مستعمل كه باز در ما نحن فيه مطرح است .\r\nو گرنه لازم مىآيد در هراستعمال دو لحاظ يا دو اراده باشد و وجدانا چنين نيست . « 1 »\r\nج : باز هم مرحوم آخوند مىفرمايد : ترديدى نيست در اينكه اسناد در مثل « ضرب زيد » و . . . صحيح است و نيز حمل در مثل « زيد قائم » صحيح است . آنگاه اگر الفاظ براى معانى به قيد مراد بودن وضع شده باشند و اراده نيز دخيل باشد لازم مىآيد كه اسناد ضرب به زيد و حمل قيام بر زيد صحيح نباشد زيرا ضرب و اراده يا ضرب به قيد مراد بودن يا ضرب‌اى كه مراد است ، با زيد مراد يا مقيّد به اراده متكلّم هركدام يك وجود جزئى و شخصى و قائم به نفس متكلم و مباين با يكديگر است\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 22 .\r\n","page_name":" 408 ","page_number":408},
  {"content":"\r\n\r\nو اسناد مباين به مباين غلط است ، و نيز زيد مراد غير از قائم مراد است و ميان آن دو مباينت است و هرگز اين جزئى آن جزئى نيست نه در ذهن و نه در خارج ، پس نبايد حمل صحيح باشد .\r\nمگر به اين نحو كه نخست قيد مراد بودن را از ضرب و زيد ، قائم و زيد حذف نمائيم و تمام نظر را به ذات ضرب و زيد يا زيد و قائم معطوف كنيم تا اسناد و حمل صحيح باشد كه آن هم مستلزم مجازيّت مىشود و بايد تمام جمله‌هاى فعليّه و تمام قضاياى حمليّه بدون استثنا مجاز باشند و چنين لازمى قابل‌التزام نيست و احدى بدان ملتزم نيست ، با توجّه به اينكه اصل در كلام حقيقت بودن است . « 1 »\r\nد : باز مرحوم آخوند مىفرمايد : اگر قيد مراد بودن در موضوع‌له دخيل باشد لازم مىآيد عموم الفاظ و كلمات « چه اسماء اجناس و چه اعلام شخصيّه » همگى وضعشان عام و موضوع‌له‌شان خاص باشد مثلا در اسماء اجناس مفهوم كلّى حيوان ناطق مراد به ارادهء مستعمل را لحاظ كرده پس وضع عام است « حيوان ناطق مراد به ارادهء استعمالى هزاران مصداق مىتواند داشته باشد از قبيل حيوان ناطق مراد به ارادهء اين مستعل ، حيوان ناطق مراد به ارادهء آن مستعل و . . . » ولى لفظ انسان را براى خود مفهوم كلّى حيوان ناطق مراد كه قرار نداده « زيرا قبلا در نكتهء دوّم آورديم كه هيچ‌كس به اين مطلب تفوّه نكرده كه مفهوم اراده دخيل باشد » بلكه لفظ انسان را براى مصاديق حيوان ناطق مراد به ارادهء متكلّم‌ها و مستعمل‌ها قرار داده است پس موضوع‌له خاص است .\r\nو در اعلام شخصيّه هم واضع مثلا وجود زيد را به قيد مراد متكلم بودن در نظر گرفته كه وضع عام است زيرا ممكن است هزاران نفر زيد را استعمال كنند و از آن وجود زيد را اراده كنند . ولى لفظ زيد را براى خود اين مفهوم قرار نداده بلكه براى مصاديق آن‌كه در خارج از سوى متكلّمان اراده مىشوند قرار داده و موضوع‌له\r\n\r\n\r\n","description":"","footnote":"\r\n( 1 ) . همان .\r\n","page_name":" 409 ","page_number":409},
  {"content":"\r\n\r\nخاصّ است « 1 » و اين مطلب كه وضع عام و موضوع‌له خاص باشد اشكالات عديده دارد :\r\nاوّلا بر خلاف اجماع قوم است زيرا اجماعا وضع عام و موضوع‌له عام داريم ، و نيز وضع خاص و موضوع‌له خاص هم داريم و چنين نيست كه هميشه و همه‌جا وضع عام و موضوع‌له خاص باشد .\r\nثانيا مفاهيم و معانى كليّه و عامّه نيز مسلّم است و چنين نيست كه همهء معانى خاص و جزئى باشند ، و در فلسفه براى اثبات وجود ذهنى يكى از ادلّه و براهين ، وجود مفاهيم كلّى است كه ما آنها را درك مىكنيم و يقينا در خارج نيستند ، چون « الشى ما لم يتشخّص لم يوجد وجود » مساوق با تشخّص است پس ظرف آنها ذهن خواهد بود .\r\nثالثا اصل اينكه وضع الفاظ عام و موضوع‌له آنها خاص باشد از نظر ما مردود بود و قبلا در اقسام وضع دلايل استحالهء آن بيان شد .\r\nنتيجه قيد مراد بودن در موضوع‌له دخالت ندارد نه به عنوان جزء و نه شرط و نه وصف و موضوع‌له الفاظ ، خود معانى و مفاهيم مىباشد .\r\n2 - به عقيدهء بعضى قيد مراد بودن داخل در موضوع‌له است و الفاظ براى معانى به قيد مراد بودن وضع شده‌اند . مرحوم صاحب فصول براى اين قول دو دليل هم نقل كرده‌اند ولى هردو دليل ناتمام است چه اينكه خود فصول آنها را ردّ كرده است « 2 » ضمنا دخالت به نحو جزء باشد يا قيد و شرط باشد يا وصف باشد فرقى بين اين موارد نيست تا اقوال جداگانه‌اى باشند .\r\n3 - از سخنان مرحوم آقا ضياء استفاده مىشود كه قيد اراده داخل در موضوع‌له نيست نه جزء است نه قيد ولى علقهء وضعيّه مخصوص اين حالت است يعنى واضع روز اوّل كه مىخواست لفظ را براى معنى وضع كند حالت خاصى از حالات\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 22 .\r\n( 2 ) . الفصول الغرويّه ، ص 17 .\r\n","page_name":" 410 ","page_number":410},
  {"content":"\r\n\r\nمستعمل را در نظر گرفت كه حال اراده باشد و در اين حالت لفظ را براى خود معنى قرار داد « به صورت قضيّهء حينيّه » و چون علقهء وضعيّه مخصوص اين حالت است پس استعمال هم بايد در اين حال باشد پس اگر متكلم از لفظ معنى را اراده كرد استعمال مطابق وضع است و دلالت هم مىآيد و اگر ساهى و غافل و نائم و . . . بود و لفظ را به كار برد در غير فرض وضع به كار برده و على الفرض در حالات ديگر دلالت ندارد . « 1 »\r\nاين سخن نيز ناتمام است زيرا مجرّد فرض است و خلاف متبادر است و واضع در حال وضع ، خود معنى را لحاظ كرده نه معنى را در حال اراده كردن متكلّمان ، آرى اينها غرض از وضع و محرّك واضع بر وضع‌اند و نبايد با خود وضع و علقهء وضعيّه خلط شوند .\r\nدر نتيجه حق با مشهور است و الفاظ براى ذوات معانى وضع شده‌اند .\r\nو امّا بحث دوّم : آيا دلالت الفاظ بر معانى تابع ارادهء متكلّم است يعنى تابع اين است كه متكلّم و مستعمل از لفظ فلان معنى را اراده كند و اگر اراده نكند دلالتى نيست ؟ يا تابع علم شنونده به وضع است يعنى كافى است كه مخاطب عالم به وضع باشد و به محض علم به وضع دلالت و انتقال حاصل مىشود و وى از شنيدن لفظ به معنى منتقل مىشود چه متكلّم اراده و قصدى داشته باشد يا خير ؟\r\nمقدّمه : واژهء دلالت در لغت عرب اين گونه معنى شده : ما يقتضيه اللفظ عند اطلاقه « 2 » و در اصطلاح منطقىها چنين تعريف شده : كون الشىء بحيث يلزم من العلم به العلم بشىء آخر و الاوّل هو الدالّ و الثانى هو المدلول « 3 » و برخى هم براى دلالت تعريف خاصّى قائل شده‌اند كه در ادامه خواهد آمد . حال دلالت داراى تقسيمات گوناگونى است كه يكى از آنها اين است كه دلالت يا تصوّرى است يا تصديقى :\r\n\r\n\r\n","description":"","footnote":"\r\n( 1 ) . بدايع الافكار ، ج 1 ، ص 94 - 95 .\r\n( 2 ) . المصباح المنير ، ج 1 ، مادّه دلل .\r\n( 3 ) . حاشيهء ملّا عبد اللّه بحث دلالت .\r\n","page_name":" 411 ","page_number":411},
  {"content":"\r\n\r\nدلالت تصوّرى عبارتست از انتقال شنونده به معنى به مجرّد شنيدن لفظ ، از هر لافظى كه باشد اين دلالت يك شرط بيشتر ندارد و آن علم سامع به وضع است و به محض اينكه عالم به وضع باشد و ذهنش با معنى مأنوس باشد از شنيدن لفظ ، معنى به ذهنش خطور مىكند چه گوينده انسان عاقل ملتفت قاصد معنى باشد يا اصلا قصد معنى نداشته باشد و يا حتى از انسان خوابيده لفظ را بشنود و يا از پشت ديوار بشنود و يا از تموّج هوا صدا را احساس كند و . . .\r\nدر تمام اين موارد دلالت تصوّرى به معناى تصور و خطور معنى و انتقال ذهن به معنى وجود دارد .\r\nدلالت تصديقى آن است كه علاوه بر تصوّر معنى در ذهن سامع ، تصديق و حكم هم بكند كه همين معنى مراد متكلم است و گوينده از لفظ اين را اراده كرده است . اين نوع از دلالت علاوه بر شرط مذكور در دلالت تصوّرى ، شروط ديگرى هم دارد از قبيل اينكه متكلّم در مقام بيان و افاده باشد ، قصد معنى داشته باشد ، جدّى سخن بگويد و . . . البته خود دلالت تصديقى دو شعبه دارد :\r\n1 - دلالت تصديقى استعمالى يعنى مخاطب تصديق كند كه مراد استعمالى متكلم اين است و كلامش ظهور در اين دارد ، مثلا از عام عموم را اراده كرده است خواه مراد واقعى نيز همين باشد يا مراد واقعى خصوص باشد نه عموم . شرط اين دلالت علاوه بر امور مذكور آن است كه قرينهء متصلّه بر خلاف ظاهر نياورد و گرنه بر طبق قرينه ظهور ديگرى منعقد مىشود و اگر قرينه اجمال داشت ، خطاب مجمل مىشود .\r\n2 - دلالت تصديقى واقعى يعنى مخاطب تصديق كند كه واقعا هم مراد متكلّم همين است نه تنها در ظاهر خطاب بلكه واقعا هم مراد باشد و مصلحت و مفسده بر طبق همين ظاهر باشد . و اين دلالت علاوه بر شروط دلالت قبلى مشروط به اين است كه قرينهء منفصله هم بر خلاف ظاهر نياورد و گرنه كاشف از اين خواهد بود كه\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nمراد واقعى چيز ديگرى است . با توجّه با اين مقدّمه مىگوئيم :\r\nدر رابطه با تبعيّت دلالت از اراده سه مسلك وجود دارد :\r\n1 - دلالت مطلقا و هميشه تابع اراده است و تا اراده‌اى نباشد دلالتى هم نيست .\r\nخود اين مسلك بيانات گوناگونى دارد كه ذيلا سه بيان را مىآوريم :\r\nالف : مرحوم مظفّر معتقد است كه اصلا دلالت تصوّرى نامش دلالت نيست بلكه از باب تداعى معانى است و در اثر انس ذهن با معنى به اندك بهانه‌اى معنى خطور مىكند ، و دلالت حقيقى منحصر در دلالت تصديقى است زيرا دلالت عبارت است از : ان يكشف الدال عن وجود المدلول ، فيحصل من العلم به العلم بالمدلول « 1 » و در المنطق در تعريف دلالت لفظيّه فرموده است :\r\nهى كون اللفظ بحالة ينشأ من العلم بصدوره من المتكلّم العلم بالمعنى المقصود به « 2 » و مدّعى است كه نخستين كسى كه به اين نكته پىبرده و دلالت را تنها تصديقى دانسته خواجهء طوسى است و بعد هم فرموده : تقسيم دلالت به تصوّرى و تصديقى از قبيل تقسيم شىء به خودش و به غير خودش است و صحيح نيست و در ادامه در قالب مثال روشن ساخته كه چگونه دلالت تابع اراده است و تا اراده‌اى نباشد و معنى در نفس متكلم موجود به وجود قصدى نباشد دلالتى هم نيست « 3 »\r\nپس برابر اين مسلك دلالت مطلقا تابع اراده است به اين دليل كه دلالت همواره تصديقى است و آن هم بدون اراده ممكن نيست زيرا مخاطب مىخواهد حكم كند كه مراد متكلم چنين و چنان است و تا اراده‌اى نباشد مرادى هم نيست و تصديق و دلالتى هم نخواهد بود .\r\nاعتراض ما به اين مسلك در اصل تعريف دلالت است ، ما از دلالت جز انتقال معنى به ذهن شنونده چيزى نمىفهميم و تعريف مشهور هم كه قبلا آورديم بيش از\r\n\r\n\r\n","description":"","footnote":"\r\n( 1 ) . اصول فقيه ، ج 1 ، ص 20 .\r\n( 2 ) . المنطق ، ج 1 ، ص 26 .\r\n( 3 ) . اصول فقه ، ج 1 ، ص 20 - 21 .\r\n","page_name":" 413 ","page_number":413},
  {"content":"\r\n\r\nاين نيست كه از علم به لفظ علم به معنى پيدا كند . و دلالت به اين معنى هم تصوّرى دارد و هم تصديقى و منحصر به تصديقى نيست . و وجدانا وقتى گوينده‌اى « زيد » مىگويد شنونده به معنى منتقل مىشود ولو خود متكلم قاصد نيست بلكه غافل و ساهى است و متكلّم هادى و دالّ نيست ولى لفظ هادى و دالّ هست و پس از علقهء وضعيّه ميان لفظ و معنى ارتباط پيدا شده و انتقال و دلالت حاصل مىشود .\r\nب : مرحوم آقاى خوئى بر اساس مسلك تعهّد دلالت را تابع اراده مىداند و مىفرمايد : حقيقت وضع همان تعهد و التزام نفسانى است و حقيقت تعهّد اين است كه : هرگاه ارادهء تفهيم فلان معنى را داشتم از فلان لفظ استفاده كنم ، بر اين مسلك استعمال نيز نوعى تعهّد است و مستعمل مثل واضع متعهد است يعنى وقتى ارادهء تفهيم فلان معنى دارد از فلان لفظ استفاده مىكند . و از اين تعريف پيدا است كه تا اراده‌اى نباشد نه استعمالى هست و نه وضعى و نه دلالتى ، باز دلالت تابع اراده است . « 1 »\r\nاعتراض ما به اين مسلك آن است كه اصل مبناى تعهّد را قبول نداريم و مبسوطا در باب وضع گذشت .\r\nج : مرحوم آقا ضياء در بدايع الافكار فرموده : وضع از امور اعتبارى است و اعتبار خاصى است كه قائم به نفس معتبر است ، و از امور اختياريّهء نفسانى است و لذا معتبر مىتواند اعتبارش را به هرقيدى كه بخواهد ، مقيّد سازد خواه آن قيد حالى از احوال باشد يا زمانى از ازمنه يا مكانى از امكنه و . . . از جملهء اعتبارات اعتبار ربط و علقه ميان لفظ و معنى است و از جملهء حالات حال ارادهء متكلّم است كه از لفظ معنايى را اراده كند ، و واضع مىتواند اعتبار و وضع را مقيّد به اين حالت بكند و بگويد : من در ظرف ارادهء معنى از لفظ ، اين لفظ را براى معنايش قرار داده‌ام ، و علقهء وضعيّه مقيّد به حال ارادهء لافظ است ( نه اينكه اراده يا حال اراده در موضوع‌له\r\n\r\n\r\n","description":"","footnote":"\r\n( 1 ) . 1 - محاضرات ، ج 1 ، ص 104 به بعد\r\n","page_name":" 414 ","page_number":414},
  {"content":"\r\n\r\nدخيل باشد و قيد يا جزء باشد بلكه موضوع‌له خود معنى است ولى وضع لفظ براى معناى واقعى در اين حال به خصوص صورت گرفته ، ) آنگاه اگر متكلم از لفظ معنايى را اراده كرد ، حال استعمال برابر با حال وضع است پس وضعى هست پس دلالت هم هست و اگر در حال سهو و نسيان و يا از روى خطا و اشتباه به آن لفظ تلفّظ كرد و معنا را اراده نكرد پس وضعى هم نيست ، دلالتى هم نيست . « 1 »\r\nنتيجه : مرحوم آقا ضياء هم از راه مذكور به اين نتيجه رسيده كه دلالت تابع اراده است چون وضع در اين حال خاص انجام شده و دلالت هم كه وضعى و مستند به وضع است پس دلالت نيز در اين حال خاص خواهد بود .\r\nاعتراض ما به اين مسلك آن است كه اوّلا اين مجرّد فرض است و علقهء وضعيّه در اين حال خاص نيست بلكه مطلق است چه اينكه مخصوص زمان و مكان خاص هم نيست . ثانيا مسألهء اينكه بعدا متكلم مىآيد و از لفظ معنايش را اراده مىكند . . .\r\nغرض از وضع است و آنكه واضع را برانگيخت كه لفظى را براى معنايى وضع كند اين بود كه بعدها مستعملان بيايند و لفظ را در معنى به كار برند به منظور افادهء مقاصد و اين با اراده صورت مىگيرد و غرض وضع امرى است و خود وضع امر ديگرى است . پس دليلى ندارد كه وضع را مقيّد به حال ارادهء متكلّم نمائيم .\r\n2 - دلالت مطلقا تابع اراده نيست امّا دلالت تصوّرى كه پرواضح است زيرا تصوّر معنى و خطور آن به ذهن در گرو علم به وضع است و هيچ امر ديگرى دخيل نيست و امّا دلالت تصديقى استعمالى يا واقعى هم در گرو احراز اراده است يعنى مخاطب احراز كند كه مقصود متكلّم فلان امر بوده ، خواه احراز قطعى و جزمى باشد و يا با اصول عقلائيّه از قبيل اصالة الجدّ ، اصالة الالتفات و . . . احراز كند ، مهم احراز اراده است ، چه ارادهء واقعى هم باشد يعنى در واقع و نفس الامر هم متكلم از كلام معنايش را اراده كرده باشد يا ارادهء واقعى نباشد و متكلم سهوا و نسيانا « زيد\r\n\r\n\r\n","description":"","footnote":"\r\n( 1 ) . بدايع الافكار ، ج 1 ، ص 94 - 95 .\r\n","page_name":" 415 ","page_number":415},
  {"content":"\r\n\r\nقائم » بگويد ، در هرصورت مخاطب حكم و تصديق مىكند . بنابراين كسانى كه مىگويند : دلالت تابع اراده است منظورشان ارادهء واقعى است چون الفاظ براى معانى واقعى وضع شده‌اند ، و ما اين را قبول نداريم و احراز اراده مهمّ است . « 1 » و به عقيدهء ما نيز حق همين است .\r\n3 - مرحوم آخوند تفصيل قائل شده‌اند و دلالت تصوّرى را كه دلالت وضعى است تابع اراده نمىدانند و تنها علم سامع به وضع را كافى مىدانند ولى دلالت تصديقى را مطلقا « استعمالى يا واقعى و جدّى » تابع اراده مىدانند زيرا تصديق يعنى حكم سامع به اين‌كه مراد متكلم فلان امر است و تا مراد و اراده‌اى نباشد تصديقى هم نيست . ضمنا منظور آخوند ارادهء واقعى است و از تشبيهات و تقريباتشان اين استفاده مىشود كه فرموده‌اند :\r\nدلالت تابع اراده است همانند تبعيّت مقام اثبات از مقام ثبوت و مقام كشف و علم از واقع مكشوف و معلوم كه تا ثبوتى نباشد اثباتى نيست ، تا مكشوفى نباشد كشفى هم نيست ، تا معلومى نباشد علمى هم نيست . و مواردى كه از روى خطا يا نسيان جمله‌اى را به زبان آورده است . از باب دلالت نمىدانند بلكه آن را جهالت و ضلالت مىدانند كه جاهل خيال مىكند دلالت و هدايت و كشف است و گرنه در واقع چنين چيزى وجود ندارد . « 2 »\r\nبه اعتقاد ما احراز كافى است و ارادهء واقعى لازم نيست و دليلى هم بر لزومش نيست . و بدون آن هم تصديق و حكم مىآيد و ذهن مخاطب به معناى ظاهر كلام منتقل مىشود و بدنبالش تصديق هم مىكند .\r\nنتيجه : دلالت تابع اراده نيست بلكه در مواردى تابع احراز ارده است و بس .\r\nو امّا بحث سوّم : ربط دو بحث قبل به يكديگر چگونه است ؟ دانستيم كه بحث اوّل مربوط به وضع است كه آيا الفاظ براى معانى واقعى وضع شده‌اند يا براى\r\n\r\n\r\n","description":"","footnote":"\r\n( 1 ) . عناية الاصول ، ج 1 ، ص 40 .\r\n( 2 ) . كفاية الاصول ، ج 1 ، ص 23 - 24 .\r\n","page_name":" 416 ","page_number":416},
  {"content":"\r\n\r\nمعانى مراده ؟ بحث دوّم مربوط به دلالت بود كه آيا دلالت تابع اراده است يا نه ؟ و اين دو در يك مقدّمه در كفايه و در فصول مطرح شده ، حال چه ارتباطى ميان آن دو وجود دارد كه در يك مقدّمه عنوان شده‌اند ؟ ارتباط بحث از اينجا شروع شده كه جناب شيخ الرئيس ابن سينا و جناب استاد البشر خواجهء طوسى در مبحث مفرد و مركّب از منطق كلامى دارند كه مفادش اين است : « الدلالة تابعة للارادة » و متن كلام دو حكيم به قرار زير است :\r\nكلام ابن سينا :\r\nالدلالة الوضعيّة تتعلّق بارادة اللافظ الجاريه على قانون الوضع حتى انه لو اطلق و اريد منه معنى و فهم منه لقيل انّه دالّ عليه ، و ان فهم منه غيره ، فلا يقال انّه دالّ عليه . . . و ان كان ذالك الغير بحسب تلك اللغة او غيرها او بارادة اخرى يصلح لان يدلّ عليه . . . و المقصود هى الوضعيّة و هى كون اللفظ بحيث يفهم منه عند سماعه او تخليّه بتوسط الوضع معنى و هو مراد اللافظ . « 1 »\r\nكلام خواجهء طوسى :\r\nدلالة اللفظ لمّا كانت وضعيّة كانت متعلّقة بارادة المتلّفظ الجارية على قانون الوضع فما يتلفّظ به و يراد منه معنى ما و يفهم عنه ذالك المعنى يقال انّه دالّ على ذالك المعنى و ما سوى ذالك المعنى ممّا لا تتعلّق به ارادة المتلفّظ و ان كان ذالك اللفظ او جزء منه بحسب تلك اللغة او لغة اخرى او بارادة اخرى يصلح لان يدلّ عليه فلا يقال انّه دالّ عليه . « 2 »\r\nاز اين دو كلام كه خلاصه‌اش همان داستان تعبيّت دلالت از اراده است .\r\nبرداشتهاى متفاوتى شده كه ذيلا به اهمّ آنها اشاره مىكنيم :\r\n1 - صاحب فصول در كتابش نخست اصل بحث را طرح كرده كه آيا الفاظ براى معانى واقعى وضع شده‌اند يا براى معانى به قيد مراد بودن ؟ دو نظريّه آورده و براى\r\n\r\n\r\n","description":"","footnote":"\r\n( 1 ) . شرح حكمت الاشراق ، ص\r\n( 2 ) . شرح اشارات ، ج 1 ، ص 32 .\r\n","page_name":" 417 ","page_number":417},
  {"content":"\r\n\r\nهركدام دلايلى رديف نموده و در ادامه چنين آورده است :\r\nثم لو قلنا بانّها موضوعة للمعانى من حيث كونها مرادة سواء كان شرطا و شطرا اتجّه ان لا يكون للالفاظ معان حقيقيّة عند عدم ارادتها ضرورة انّ الكل عدم عند عدم جزئه و المقيّد من حيث كونه مقيّدا عدم عند عدم قيده و الظاهر انّ ما حكى عن الشيخ الرئيس و المحقق الطوسى من مصيرهما الى انّ الدلالة تتبع الارادة ناظر الى هذا و تحقيقه انّ اختصاص الوضع بالمعنى الّذى تعلّق به ارادة اللافظ يوجب انتفائه عند انتفائه فتنفى الدلالة المستندة اليه « 1 »\r\nخلاصه اينكه به عقيدهء صاحب فصول منظور شيخ الرئيس و استاد البشر از « الدلالة تتبع الارادة » اين است كه الفاظ براى معانى به قيد مراد بودن وضع شده‌اند و وضع مال ذات معنى نيست بلكه مخصوص معنايى است كه متعلّق ارادهء لافظ باشد .\r\n2 - مرحوم آخوند نخست اين مطلب را به فرس قاطع آورده‌اند كه : الفاظ براى ذوات معانى وضع شده‌اند نه معانى مراده و با سه دليل دخالت اراده را در معنى و موضوع‌له ردّ كرده‌اند سپس فرموده‌اند : منظور ابن سينا و خواجهء طوسى اين نيست كه الفاظ براى معانى به قيد مراد بودن وضع شده‌اند آنگونه كه صاحب فصول برداشت كرده بود بلكه منظورشان اين است كه دلالت تصديقى تابع اراده است زيرا در اين دلالت مخاطب مىخواهد حكم و تصديق كند كه مراد متكلّم اين است و تا اراده‌اى نباشد مرادى نيست و تصديقى هم نخواهد بود . پس بحث ما در دلالت تصوّرى و وضع است و بحث دو حكيم بلندمرتبه در دلالت تصديقى است و ربطى به وضع ندارد .\r\nاين برداشت نيز مثل برداشت فصول ناتمام است زيرا اوّلا چنان كه در بحث دوّم آورديم دلالت تصديقى هم تابع اراده نيست بلكه تابع احراز اراده به عقيدهء\r\n\r\n\r\n","description":"","footnote":"\r\n( 1 ) . الفصول الغرويّه ، ص 17 - 18 .\r\n","page_name":" 418 ","page_number":418},
  {"content":"\r\n\r\nمخاطب است و ثانيا اين مطلب از واضحات است و نياز به گفتن ندارد تا كلام دو حكيم بر آن حمل شود و در شأن آنها نيست كه توضيح واضحات بدهند . و ثالثا اصلا بحث دو حكيم در باب تصورات و لفظ مفرد و مركّب و دلالت تصوّرى است نه در دلالت تصديقى و حمل كلام آن دو بر دلالت تصديقى از توجيهاتى است كه صاحب‌سخن بدان خشنود نيست .\r\n3 - مرحوم آقا ضياء كه قبلا سخنشان را نقل كرديم ، برداشت ايشان از كلام دو حكيم آن است كه آنها نمىخواهند بگويند قيد مراد بودن در موضوع‌له دخيل است . به صورت شرط يا جزء ، بلكه منظورشان اين است كه علقهء وضعيّه در اين حال خاص اعتبار شده و واضع در اين حال و فرض و ظرف كه متكلم معنا را اراده كند ، لفظ را وضع كرده است و طبعا دلالت لفظ بر معنا تابع اراده خواهد بود زيرا اگر متكلم از لفظ معنى را اراده بكند وضع و اعتبار خواهد بود و بدنبالش دلالت وضعيّه ، و اگر اراده نكند اصلا لفظ با معنى بيگانه مىشود و دلالت هم منتفى مىشود . « 1 »\r\nاين برداشت نيز ناتمام است زيرا اوّلا مجرّد فرض است ، ثانيا غرض از وضع با خود وضع و اعتبار خلط شده و اين دو ايراد قبلا در بحث دوّم ذكر شد . و ثالثا اصلا بحث دو حكيم دربارهء وضع و علقهء وضعيّه نيست بلكه در رابطه با دلالت وضعيّه است كه مستند به وضع و پس از وضع است .\r\n4 - مرحوم آقاى خوئى نخست بر مبناى تعهّد و التزام نفسانى اراده را دخيل دانسته و كلام دو حكيم را بر مراد خويش حمل كرده‌اند و سپس بر مبناى مشهور نيز همين عقيده را پيدا كرده‌اند به همان بيانى كه در كلام آقا ضياء ره ذكر شد كه تقيّد علقهء وضعيّه به حال خاص بود . « 2 »\r\nاين برداشت نيز ناتمام است و مبتلا به همان اشكالات كلام آقا ضياء است ،\r\n\r\n\r\n","description":"","footnote":"\r\n( 1 ) . بدايع الافكار ، ج 1 ، ص 94 - 95 .\r\n( 2 ) . محاضرات ، ج 1 ، ص 104 به بعد .\r\n","page_name":" 419 ","page_number":419},
  {"content":"\r\n\r\nمضافا بر اينكه اصل مبناى ايشان در باب وضع مورد قبول ما نيست .\r\n5 - مرحوم امام خمينى در جواهر الاصول نخست كلام دو حكيم را نقل كرده‌اند و سپس برداشت خودشان را اين گونه بيان كرده‌اند : كلام دو حكيم ربطى به باب وضع و علقه وضعيّه ندارد بلكه مربوط به مقام دلالت وضعيّه است كه از وضع سرچشمه مىگيرد و كار مستعمل و متكلّم است و دو حكيم اين دلالت را مرهون ارادهء متكلّم مىدانند و بهترين شاهد اين است كه خواجهء طوسى فرموده : « دلالة اللفظ لمّا كانت وضعية » كانت متعلّقة بارادة المتلفّظ الجارية على قانون الوضع و اگر مقام تحديد معناى موضوع‌له بود مىفرمود : الموضوع له مقيّد بارادة المعنى . . .\r\nو شاهد ديگر دخالت دادن فهم مخاطب است كه فرموده‌اند : « لو اطلق و اريد منه معنى و فهم منه . . . » و واضح است كه فهم مخاطب در معناى موضوع‌له دخيل نيست واحدى بدان تفوّه نكرده است تا چه رسد به اين دو پهلوان نامى حكمت پس مرادشان چيست ؟ مرادشان را با ذكر نكته‌اى بيان مىكنيم :\r\nدلالت لفظ بر معنى دو مرحله دارد : يكى مرحلهء شأنيّت و اقتضا و صلاحيّت و ديگرى مرحلهء فعليّت كه بالفعل لفظ متصّف به وصف دالّ بودن و معنى متصّف به وصف مدلول بودن بشود ، با توجّه به اين نكته منظور دو حكيم آن است كه اگر لفظ بخواهد دالّ فعلى شود بايد متكلم هم معنى را اراده كند و مخاطب هم بفهمد و گرنه دلالت و هدايتى نخواهد بود .\r\nبنابراين اگر متكلّم كلامى را كه مفهم معنى است به مخاطب القاء كرد و به قصد افاده هم القاء كرد و مخاطب هم مراد او را فهميد حقيقتا دلالت صدق مىكند و امّا در مواردى كه قصد و اراده‌اى نيست ، دلالت فعلى هم نيست آرى شأنيّت و صلاحيّت دلالت مطرح است و آن در گرو اراده و قصد گوينده نيست بلكه در گرو علم به وضع است ( از دقّت در تعبيرات دو حكيم مىتوان فهميد كه برداشت امام از همهء توجيهات ديگر به واقع و حقيقت كلام آن دو نزديكتر است ) در ادامه مرحوم\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nامام برداشت مرحوم صاحب فصول و مرحوم آخوند و مرحوم آقا ضياء را نقد مىكنند .\r\nدر پايان مىفرمايد : پس از توجيه كلام دو حكيم ، معتقديم كه سخن آن دو ناتمام است زيرا گاهى دربارهء هدايت و دلالت متكلّم بحث مىشود كه متكلم از لفظ چه معنايى را اراده كرده ؟ و قصد او چيست ؟ و مىخواهد مخاطب را به چه چيزى هدايت و راهنمايى كند ؟ و گاهى سخن پيرامون هدايت و دلالت خود لفظ و كلام است كه از لفظ چه معنايى فهميده مىشود ؟ آن دلالتى كه متوقّف بر اراده و تابع آن است دلالت متكلّم است كه از بحث ما اجنبى است و اين دلالتى كه مورد بحث ما است دلالت خود لفظ است كه جز علم به وضع در تصوّرات و احراز اراده در تصديقات ، تابع چيز ديگرى نيست و ارادهء واقعى متكلم در اينجا نقشى ندارد . « 1 »\r\nبه عقيدهء ما تمام نزاع از تفسير حقيقت دلالت سرچشمه مىگيرد ، اگر دلالت به معناى اين باشد كه دال كاشف از وجود مدلول به وجود قصدى و ارادى در نفس متكلم است و معنى را هم كه معنى گويند بدان جهت است كه از لفظ قصد مىشود ، بايد گفت : دلالت مطلقا تابع اراده است و دلالت تصديقى است و ما دلالت تصوّرى نداريم . ولى اگر دلالت به معناى انتقال از لفظ به سوى معنى باشد چنين دلالتى يقينا تابع اراده نيست بلكه تابع علم به وضع است . و چون به عقيدهء ما دلالت همين است پس دلالت را تابع اراده نمىدانيم نه دلالت تصوّرى كه پرواضح است و نه دلالت تصديقى كه آن نيز تابع احراز اراده است نه ارادهء واقعى .\r\nدر پايان رابطهء مطلب اوّل ( الفاظ براى معانى واقعى وضع شده‌اند يا براى معانى به قيد مراد بودن ) و مطلب دوّم ( دلالت تابع اراده است يا خير ) به خوبى روشن شد كه كسانى خيال كردند ايندو عين يكديگرند و دلالت وضعيّه تابع اراده است يعنى الفاظ براى معانى به قيد مراد بودن وضع شده‌اند « برداشت صاحب\r\n\r\n\r\n","description":"","footnote":"\r\n( 1 ) . جواهر الاصول ، ج 1 ، ص 200 به بعد .\r\n","page_name":" 421 ","page_number":421},
  {"content":"\r\n\r\nفصول » و كسانى خيال كردند كه ميان آن دو ملازمه است و هركس دلالت را تابع اراده دانست ناگزير بايد اراده را به نحوى در وضع دخيل بداند « برداشت مرحوم آقا ضياء و آقاى خوئى » ولى حق اين شد كه نه عينيّت است و نه استلزام و ملازمه و ربطى به هم ندارد ، بحث وضع مطلبى است و بحث دلالت مطلب ديگرى است كه گاهى از وضع سرچشمه مىگيرد و نامش دلالت وضعيّه است و گاهى از قرائن سرچشمه مىگيرد كه نامش دلالت مع القرينه است .\r\n« پايان محور دلالت »\r\n\r\n","description":"","footnote":"","page_name":" 422 ","page_number":422},
  {"content":"\r\n\r\n\r\nحقيقت شرعيّه\r\nمطالب كليدى و محورى در مقدمات مباحث الفاظ به پايان رسيد و دانستيم كه در سه محور بايد بحث شود :\r\n1 - محور وضع با مباحث مهم و متنوّعى كه داشت .\r\n2 - محور استعمال با مطالب فراوان و مهمّى كه داشت .\r\n3 - محور دلالت با مختصر مباحثى كه ذكر شد .\r\nدر پايان دو مطلب ديگر را به پيروى از اصوليان مىآوريم :\r\n1 - مبحث حقيقت شرعيّه ( در همين جلد )\r\n2 - مبحث صحيح و اعم ( در جلد بعدى )\r\nامّا حقيقت شرعيّه : قبل از هرسخنى دو نكته را ذكر مىكنيم :\r\nالف : بىترديد ما حقايق لغوى داريم يعنى در هرلغت و زبان و فرهنگى الفاظى وجود دارد كه اهل لغت آنها را براى معانى وضع كرده و در آن استعمال مىكنند . و ترديدى نيست در اينكه حقايق عرفيّه عامّه نيز داريم يعنى عرف عربها « مثلا » فلان لفظ را كه در اصل لغت معنايى داشت ، با مناسبت يا بىمناسبت در معناى ديگرى استعمال كردند تا آنجا كه كم‌كم در اين معناى جديد حقيقت شد مثل لفظ دابّه مثلا ، و بىترديد حقايق عرفيّهء خاصّه داريم يعنى در عرف خصوص منطقىها و يا اصولىها و . . . اصطلاحاتى وجود دارد كه از آنها معانى خاصّى اراده مىشود مثل معرّف و حجّت در منطق ، اماره و اصل در اصول و . . .\r\nولى سخن در اين است كه آيا حقيقت شرعيّه هم داريم يا نه ؟ يعنى الفاظى داريم كه در زمان شارع مقدّس براى معانى جديد و خاصّ وضع شده باشند و در آن معانى حقيقت شده باشند بطورى كه قبلا يا در اين معانى اصلا استعمال نمىشدند\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nو يا اگر استعمال مىشدند مجاز بودند و در عصر شارع حقيقت شدند ؟ يا چنين الفاظى نداريم ؟\r\nب : الفاظى كه بر اعيان خارجى دلالت دارند مثل انسان ، آب ، درخت و . . . مورد بحث نيست .\r\nالفاظى كه بر امور اعتبارى دلالت دارند مثل ملكيّت و زوجيّت و حريّت و . . .\r\nجاى بحث نيست .\r\nالفاظى كه بر عقود و ايقاعات دلالت دارند مثل : بيع و نكاح و صلح و . . . غالبا از بحث خارج است . و عمدتا محور بحث در الفاظى از قبيل صلوة و صوم و حج و زكات و . . . مىباشد .\r\nبا توجّه به اين دو نكته مىگوئيم : دربارهء حقيقت شرعيّه مباحثى به ترتيب مطرح است :\r\nمطلب اوّل : اصولا آيا معانى و مفاهيم اين الفاظ ( صلوة و صوم و حج و . . . ) يك سلسله معانى جديد و مستحدث مىباشند كه پس از ظهور شريعت اسلام پيدا شده‌اند و قبلا چنين ماهيّاتى نبوده و مردمان از آنها هيچ خبرى نداشتند ؟ يا اينها معانى قديمى هستند كه پيش از اسلام نيز در اديان و شرايع قبلى وجود داشته‌اند و پيامبر اسلام صلّى اللّه عليه و آله هم كه آمد از آنها پيروى كرد و اين الفاظ را در همان معانى قديم و سابقه‌دار به كار برد و حدّاكثر پاره‌اى اجزاء و شرايط براى آنها گذاشت نه اينكه ماهيّت جديدى عرضه كند ؟ چهار احتمال وجود دارد :\r\n1 - هم اين الفاظ و هم آن معانى و ماهيّات هردو قديم باشند يعنى در اديان قبلى هم عباداتى به عنوان صلوة و حج و . . . بوده و همين الفاظ هم بر آنها دلالت مىكرده است و شارع نيز از آنها پيروى كرده و اين الفاظ را در آن معانى استعمال كرده و اينها حقايق لغوى هستند و منظور از لغوى يعنى قبل از شريعت اسلام بوده‌اند چه مربوط به اهل لغت باشند و چه به پيامبران قبلى .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n2 - هردو جديد و حادث باشند يعنى اين ماهيّات جديد هستند و از مخترعات شارع اسلامند ( آنگونه كه مخترعى اختراعى مىكند و نامى براى او انتخاب مىكند تاكنون نه اين لفظ بود و نه آن مصنوع ) و هم آن الفاظ جديد و مستحدث مىباشند و پيش از اسلام نه در لغت عرب و نه در لغات ديگر الفاظى به نامهاى صلوة ، صوم ، و حج و . . . وجود نداشته نتيجهء اين احتمال صددرصد حقيقت شرعى يا متشرّعى بودن است و ربطى به لغت ندارد .\r\nولى اين احتمال باطل است زيرا گيريم كه معانى و ماهيّات صومى و صلوتى و حجّى و . . . جديد التأسيس باشند ولى الفاظ مزبور قطعا جديد نيستند و قبل از پيامبر هم عربها از اين كلمات استفاده مىكردند .\r\n3 - معنى حادث و جديد باشد يعنى شارع ماهيّت صلوة و حج و . . . را اختراع و جعل كرده است و قبلا عباداتى به اين نحو وجود نداشته ولى الفاظ قديم باشند يعنى قبلا هم لفظ صلوة و حج و . . . بوده نهايت در اصل لغت به معناى ديگر بود از قبيل دعا ، قصد ، امساك ، نمو و . . . و بعد از آمدن پيامبر صلّى اللّه عليه و آله اين الفاظ براى اين ماهيّات جديد و مخترع اسم‌گذارى شدند . بسيارى از طرفداران حقيقت شرعى يا متشرّعى قائل به همين احتمال هستند . و نتيجهء آن باز ثبوت حقيقت شرعى است .\r\n4 - معانى قديم باشند و در اديان پيشين نيز اين عبادات بوده‌اند ولى الفاظ جديد هستند يا به اين معنى كه قبل از اسلام اصلا لفظى به نام صلوة و حج و . . . نبود كه اين باطل است و قائل ندارد . و يا به اين معنى كه قبلا نيز الفاظ مذكور بودند ولى معانى ديگرى داشتند و براى نخستين بار شارع اسلام از اين الفاظ براى آن معانى استفاده كرد و آنها را به اين اسامى ناميد كه در حقيقت تسميه و نامگذارى جديد است و گرنه خود معانى و خود الفاظ قديم مىباشند . برخى از متأخّرين طرفداران احتمال مىباشند و نتيجهء آن نيز ثبوت حقيقت شرعى يا متشرّعى است .\r\nبا عنايت به اين نكته مىگوئيم : در رابطه با قديم يا جديد بودن معانى و\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nماهيّات نماز و روزه و حج و . . . اختلاف است و دو نظريّه در باب مطرح است :\r\n1 - عدّه‌اى از بزرگان طرفدار قديم بودن معانى مذكور هستند و آنها عبارتند از :\r\nصاحب فصول « 1 » آخوند خراسانى « 2 » آقا ضياء « 3 » مرحوم آقاى بروجردى « 4 » مرحوم امام « 5 » و مرحوم شهيد صدر « 6 » .\r\n2 - و عدّه‌اى از اعاظم و اعلام طرفدار جديد بودن معانى مذكور هستند به يكى از دو معنى : يا به اين نحو كه اصل اين ماهيّات از مخترعات شارع است و قبل از اسلام نبوده ، و يا به اين نحو كه بر فرض اين عبادات قديم باشند ولى تسميه و نامگذارى به اين نامها جديد است . و آنها عبارتند از :\r\nمرحوم مشكينى « 7 » فرزند مرحوم آخوند « 8 » محقّق اصفهانى « 9 » محقّق نائينى « 10 » مرحوم بجنوردى « 11 » و مرحوم آقاى خوئى « 12 » اينك سخنان دو گروه را مورد بحث قرار مىدهيم :\r\nامّا گروه اوّل : از مجموع كلمات آنان سه دليل استفاده مىشود :\r\n1 - آيات فراوانى كه به وضوح دلالت دارند كه اين عبادات در اديان و شرايع قبلى هم بوده‌اند مثلا آيه‌اى مىگويد :  كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ  « 13 » از اين آيه استفاده مىشود كه عبادت صوم و روزه گرفتن مخصوص مسلمانان نيست بلكه بر پيروان اديان قبل از اسلام نيز واجب بوده و اگر مراد از صيام واجب بر آنها غير از صيام واجب بر ما باشد\r\nو به ديگر سخن : اگر صيام در اسلام معناى ديگرى پيدا كرده باشد\r\n\r\n\r\n","description":"","footnote":"\r\n( 1 ) . الفصول الغرويّه ، ص 43 .\r\n( 2 ) . كفاية الاصول ، ص 33 ، ج 1 .\r\n( 3 ) . نهاية الافكار ، ج 1 ، ص 69 .\r\n( 4 ) . نهاية الاصول ، ج 1 ، ص 44 - 45 .\r\n( 5 ) . جواهر الاصول ، ج 1 ، ص 253 به بعد .\r\n( 6 ) . بحوث فى علم الاصول ج 1 ، ص 181 به بعد .\r\n( 7 ) . حاشيهء كفايه ، ج 1 ، ص 33 .\r\n( 8 ) . همان .\r\n( 9 ) . نهاية الدراية ، ج 1 ، ص 90 .\r\n( 10 ) . اجود التقريرات ، ج 1 ، ص 34 .\r\n( 11 ) . منتهى الاصول ، ج 1 ، ص 51 .\r\n( 12 ) . محاضرات ، ج 1 ، ص 132 .\r\n( 13 ) . سورهء بقره ، ص 182 .\r\n","page_name":" 426 ","page_number":426},
  {"content":"\r\n\r\nاوّلا خداى حكيم بايد بيان كند و مجمل نگويد ، البته اين قابل‌جواب است كه در مقام اصل تشريع بوده و در اين مقام اهمال جايز است .\r\nو ثانيا استخدام پيش مىآيد كه از مرجع ضمير « ضمير مستتر در كتب كه به صيام برمىگردد » معنايى اراده شود كه صيام شريعت اسلام باشد و از خود ضمير معناى ديگرى اراده شود كه صيام شريعت قبلى باشد و اصل عدم استخدام است .\r\nپس معلوم مىشود صوم همان صوم است ، ماهيّت همان ماهيّت است هرچند از نظر شكل عبادت و كميّت و كيفيّت آن خيلى فرق دارند .\r\nيا مثلا آيه مىگويد :  وَ أَذِّنْ فِي النَّاسِ بِالْحَجِّ يَأْتُوكَ رِجالًا وَ عَلى كُلِّ ضامِرٍ يَأْتِينَ مِنْ كُلِّ فَجٍّ عَمِيقٍ  « 1 » و بيانگر آن است كه عبادت حج در زمان حضرت ابراهيم عليه السّلام امرى رايج و دارج و شايع بود . و چنين نيست كه اين ماهيّت و طبيعت در شريعت اسلام حادث شده باشد .\r\nيا مثلا آيهء ديگرى مىفرمايد :  وَ أَوْصانِي بِالصَّلاةِ وَ الزَّكاةِ ما دُمْتُ حَيًّا  « 2 » كه بيانگر اين است كه عبادت نماز و زكات در شريعت حضرت عيسى نيز بوده و از مخترعات شارع اسلام نيست . يا آيه ديگرى مىفرمايد :  وَ أَوْحَيْنا إِلَيْهِمْ فِعْلَ الْخَيْراتِ وَ إِقامَ الصَّلاةِ وَ إِيتاءَ الزَّكاةِ  « 3 » يعنى به همهء پيامبران الهى وحى نموديم كه كارهاى نيك انجام دهند و نماز را به پا دارند و زكات بپردازند . پس معلوم مىشود اين عبادات خيلى قبل از اسلام مطرح بوده‌اند و جديد نمىباشند .\r\n2 - آيات سوره‌هاى مكّى كه در اوائل بعثت و در اوج غربت و مظلوميّت پيغمبر نازل شده نشان مىدهد كه از همان ابتدا رسول خدا صلّى اللّه عليه و آله و خداى متعال اين الفاظ را در آن عبادات به كار برده‌اند و مردم هم تعجّب نكرده‌اند و كارى عجيب و غريب ندانسته‌اند و نپرسيده‌اند كه منظور چيست ؟ و اين نشان مىدهد كه آنها با اين معانى\r\n\r\n\r\n","description":"","footnote":"\r\n( 1 ) . سورهء حج ، ص 27 .\r\n( 2 ) . سورهء مريم ، ص 31 .\r\n( 3 ) . سورهء انبياء ، ص 73 .\r\n","page_name":" 427 ","page_number":427},
  {"content":"\r\n\r\nكاملا مأنوس بوده‌اند و اينها قديم بودند نه جديد و حادث ،\r\nبراى نمونه به آيات زير توجه كنيد :\r\nالف : در سورهء مزمّل كه مكّى است و در اوائل بعثت نازل شده مىخوانيم :\r\n أَقِيمُوا الصَّلاةَ وَ آتُوا الزَّكاةَ  « 1 » .\r\nب : در سورهء مدثّر كه مكى است مىخوانيم :  قالُوا لَمْ نَكُ مِنَ الْمُصَلِّينَ  « 2 »  . \r\nج : در سورهء قيامت كه مكى است مىخوانيم :  فَلا صَدَّقَ وَ لا صَلَّى  « 3 »  . \r\nد : در سورهء اعلى كه مكى است آمده :  وَ ذَكَرَ اسْمَ رَبِّهِ فَصَلَّى  « 4 »  . \r\nو اگر اين معانى جديد و نامأنوس بود حتما پيامبر بيان مىكرد ، قرينه مىآورد ، حتما مسلمانان استفسار مىكردند كه منظور شما از صلوة و زكات و . . . چيست ؟ در حالى كه تاريخ اينها را ثبت نكرده پس معلوم مىشود اينها جديد و مستحدث نيستند بلكه قديمند .\r\n3 - بر فرض شك كنيم كه آيا اينها جديدند يا قديم ، مىگوييم : على الفرض اين عبادات قبل از اسلام هم بوده ولى آيا عبادات اسلامى مفهوما و ماهيّتا با آنها يكى است يا ماهيّت جديد است ؟ اگر جديد باشد نياز به وضع جديد دارد و وضع جديد يا با حفظ وضع قديم است كه مستلزم تكثر و تعدد وضع و اشتراك لفظى است و يا با منسوخ و مهجور شدن وضع قديم است كه مستلزم نقل است و شك داريم كه چنين چيزى تحقّق يافته است يا نه ؟ از اصل عقلائى عدم اشتراك و عدم تعدد وضع و عدم نقل استفاده مىكنيم كه موردشان چنين موردى است كه شك در اصل نقل يا اشتراك داشته باشيم . باز نتيجهء اين اصول آن است كه اين ماهيّات قديم هستند و قبل از اسلام هم بوده‌اند و جديد نيستند .\r\nو امّا گروه دوّم : اينها هم دليل بر مستحدث بودن ماهيّات آورده‌اند و هم از ادلّهء\r\n\r\n\r\n","description":"","footnote":"\r\n( 1 ) . سورهء مزمل ، ص 20 .\r\n( 2 ) . سورهء مدثر ، ص 43 .\r\n( 3 ) . سورهء قيامت ، ص 31 .\r\n( 4 ) . سورهء اعلى ، ص 15 .\r\n","page_name":" 428 ","page_number":428},
  {"content":"\r\n\r\nگروه قبلى پاسخ داده‌اند :\r\nامّا دليل : گيريم كه اين ماهيّات قبلا هم بوده‌اند ولى ميان نماز اسلام با نماز مسيحيّت از لحاظ كميّت و كيفيّت و اجزاء و شروط خيلى فاصله و فرق وجود دارد و اين اختلاف در اجزاء و شروط موجب اختلاف در اصل معنى و مفهوم و ماهيّت است و در نتيجه اين ماهيّت مركّب مجعول در دين اسلام ، قبلا نبوده پس ماهيّت جديدى است و شارع اسلام آورده و نامش را نماز گذاشته و در نتيجه حقيقت لغوى نيست بلكه حقيقت شرعى است .\r\nمرحوم آخوند در كفايه از اين استدلال اين گونه پاسخ داده‌اند كه : مجرّد اختلاف نماز و حج اسلام با نماز و حج اديان گذشته ، از لحاظ اجزاء و شرائط ، موجب اختلاف در اصل ماهيّت نيست بلكه حداكثر اختلاف در مصاديق و محقّقات است و هيچ مانعى ندارد كه طبيعت واحدى داراى مصاديق متعدّد و متفاوتى باشد .\r\n« همانند طبيعت انسان كه داراى آن‌همه مصاديق مختلف است و طبيعت نور كه مشكّك است و اختلاف در مصداق در آنجا بيشتر است . »\r\nسپس مرحوم آخوند شاهد خوبى مىآورند و آن اينكه ، در خود دين اسلام ما مىبينيم نماز كه طبيعت واحدى است به لحاظ حالات مكلّفين ، اختلاف پيدا مىكند و از نماز غرقى كه با اشاره برگزار مىشود گرفته تا نماز كامل و جامع همهء اجزاء و شرايط و همهء آنها نامش نماز است و هيچ‌كس تفوّه نكرده كه نماز در اسلام طبايع گوناگون باشد . حال اگر اختلاف در اجزاء و شروط دليل اختلاف در اصل ماهيّت باشد بايد نماز اسلام هم صدها ماهيّت باشد . و چنين نيست پس اين دليل ناتمام است . « 1 »\r\nاين گروه از دو دليل گروه اوّل هم پاسخ داده‌اند : امّا از دليل اوّل : گيريم كه اين عبادات قديم بودند و اين معانى از قبل وجود داشته‌اند ولى دليل نمىشود كه\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 33 .\r\n","page_name":" 429 ","page_number":429},
  {"content":"\r\n\r\nنامشان هم صلوة و صوم و حج بوده ، بلكه آنها زبان ديگرى داشتند « عبرانى يا سريانى » و به زبان خودشان براى اين عبادات نامهايى انتخاب كرده بودند و اوّلين كسى كه اين الفاظ را در عربى براى آن عبادات برگزيد شارع مقدّس اسلام بود و اين دليل بر حقيقت شرعيّه مىشود نه لغوى ، و اينكه قرآن از زبان اقوام قبل واژه‌هاى حج و صلوة و صيام را به كار برده در واقع ترجمهء كلام آنها به عربى است « مثل ما مسلمانان فارسىزبان كه از صلوة با كلمهء نماز ياد مىكنيم » نه اينكه خود اين الفاظ در ميان آنها رايج باشد . « ظاهرا اوّل از همه مرحوم آقا محمّد خراسانى فرزند مرحوم آخوند در حاشيهء كفايه اين اشكال را مطرح كرده و سپس بزرگانى از متأخّرين آورده‌اند . »\r\nگروه اوّل به اين پاسخ اعتراض كرده و فرموده‌اند : اوّلا در انجيل برنا با هم لفظ « صلوت و زكوت » آمده و مخصوص اسلام و شارع مقدّس نيست « 1 » ثانيا تنها سريانى و عبرانىزبانها نبودند كه اين الفاظ را به كار مىبردند و اين عبادات را داشتند ، عرب جاهلى هم عباداتى داشته و به قول قرآن نماز آنها نزد خانهء خدا صوت و كف زدن بود  « وَ ما كانَ صَلاتُهُمْ عِنْدَ الْبَيْتِ إِلَّا مُكاءً وَ تَصْدِيَةً  « 2 » وانگهى عدّه زيادى از عربهاى شبه جزيرة العرب مسيحى بودند يا يهودى بودند و عدّه‌اى دنباله‌رو ابراهيم خليل بودند و اين عبادات را داشته‌اند ، و يقينا براى آنها در عربى لفظى به كار مىبردند « مثل ما كه در فارسى لفظ نماز و روزه و . . . را به كار مىبريم » و در تاريخ لفظ ديگرى نقل نشده است ، از مجموع اينها به اين نتيجه مىرسيم كه آنها همين الفاظ را به كار مىبردند و شارع اسلام صلّى اللّه عليه و آله نيز پيروى كرده است پس هم معانى قديم‌اند و هم تسميه و نامگذارى قديم است و شما نمىتوانيد از اين راه مستحدث بودن را اثبات كنيد .\r\nو امّا از دليل دوّم اين گونه پاسخ داده‌اند كه : شايد پيامبر اسلام صلّى اللّه عليه و آله قبلا منظورش را به مخاطبين فهمانيده بود سپس اين الفاظ را در آيات مكّى و غيره استعمال\r\n\r\n\r\n","description":"","footnote":"\r\n( 1 ) . اجود التقريرات ، ج 1 ، ص 34 .\r\n( 2 ) . سورهء انفال ، ص 35 .\r\n","page_name":" 430 ","page_number":430},
  {"content":"\r\n\r\nمىكرد و آنها مراد را مىفهميدند ، و دليل نمىشود كه اين معانى قديم و قبل از اسلام سابقه‌دار و معهود در اذهان باشند .\r\nاين پاسخ نيز ناتمام است زيرا اگر چنين تفهيم با قرينه‌اى صورت گرفته بود حتما نقل مىشود ولى نشده و مجرّد احتمال آن قابل‌اعتنا نيست . ضمن اينكه دليل سوّم گروه اوّل و فرض شك و اصل عدم نقل و عدم اشتراك به هيچ‌وجه قابل جواب نيست . و لذا به نظر مىرسد كه حق با گروه اوّل باشد و الفاظ صلوة و حج و . . . نسبت به معانى خودشان حقايق لغوى مىباشند .\r\nمطلب دوّم : بر فرض كه اين معانى و ماهيّات ، امورى جديد و مستحدث باشند و در عصر شارع اسلام پيدا شده باشند و قبلا از آن‌ها خبرى نبوده و يا اگر هم قديم بودند تسميه و نامگذارى و وضع اين الفاظ براى آنها جديد و مربوط به شريعت اسلام باشد ، اين بحث مطرح مىشود كه آيا اين الفاظ در زمان خود شارع مقدّس در اين معانى حقيقت شدند تا نتيجه‌اش حقيقت شرعيّه باشد ؟ يا بعدها در عصر ائمّه عليه السّلام حقيقت شدند تا حقيقت متشرّعية ثابت باشد ؟\r\nبحث اصلى دربارهء حقيقت شرعيّه همين بحث است و نظريّات متعدّدى در اين باب عنوان شده كه در كتب مطول اصولى از قبيل فصول « 1 » ذكر شده و اهمّ آنها چهار نظريّه است :\r\n1 - عدّه‌اى به‌طور مطلق منكر حقيقت شرعيّه و طرفدار حقيقت متشرّعيّه هستند .\r\n2 - عدّه‌اى به‌طور كلى مثبت حقيقت شرعيه مىباشند .\r\n3 - عدّه‌اى ميان الفاظ عبادات و معاملات فرق قائلند يعنى در الفاظ عبادات طرفدار حقيقت شرعيّه هستند و در الفاظ معاملات طرفدار حقيقت لغوىاند .\r\n4 - عدّه‌اى هم ميان الفاظ كثير التداول و قليل الاستعمال فرق مىگذارند يعنى\r\n\r\n\r\n","description":"","footnote":"\r\n( 1 و 2 ) . الفصول الغرويّه ، ص 43 به بعد .\r\n","page_name":" 431 ","page_number":431},
  {"content":"\r\n\r\nنسبت به الفاظى كه فراوان در لسان شارع مقدس متداول بوده مثل صلوة ، صوم ، حج و . . . طرفدار حقيقت شرعيّه‌اند و نسبت به ساير الفاظ طرفدار حقيقت متشرعيّه هستند .\r\nاين اقوال با ادلّه و نقد و ايرادها در فصول « 1 » و ديگر كتب مطوّله آمده و ما در صدد طرح آنها نيستيم چون ابدا ضرورتى ندارد و نيازى به آنها نيست . و ما اين بحث را به سبك كفايه الاصول و متأخرين از كفايه مطرح مىسازيم : مرحوم آخوند نخست مقدّمه‌اى در رابطه با اقسام وضع مىآورند :\r\nقبلا در باب وضع گفتيم كه وضع يا تعيينى است يا تعيّنى و يا استعمالى ، و هر كدام را به تفصيل مورد بحث قرار داديم ، در اينجا تنها به ذكر تعريفى از آنها بسنده مىكنيم :\r\nوضع تعيينى صريح آن است كه فرد يا گروه خاصّى لفظى را براى معنايى وضع نمايند و صريحا بگويند ما فلان لفظ را براى فلان معنى قرار داديم مثلا لفظ انسان براى حيوان ناطق .\r\nوضع تعيّنى آن است كه نخست لفظى در معنايى مجازا و با قرينه استعمال شود و سپس اين استعمال مجازى تكثير مىشود تا به درجه‌اى برسد كه اذهان كاملا با معناى جديد انس و الفت برقرار كنند و به درجه وضع تعيّنى برسد و خودبه‌خود حقيقت شود .\r\nوضع تعيينى استعالى آن است كه روز اوّل لفظى را در معنايى استعمال كند و قصدش اين باشد كه با همين استعمال وضع درست شود و مخاطبان بدانند كه منظور فلانى از فلان لفظ فلان معنى است . مثلا اختراعى كرده و نامى را در نظر گرفته ولى در مقام بيان و اعلام نمىگويد : فلان اسم را براى اين اختراع قرار دادم بلكه مىگويد فلان چيز را به من بدهيد ، يا از من بگيريد ، يا فلانجا بگذاريد و . . . و با\r\n\r\n\r\n","description":"","footnote":"\r\n( 1 ) - الفصول الغرويه ص 43 به بعد\r\n","page_name":" 432 ","page_number":432},
  {"content":"\r\n\r\nاين گفتن ديگران مىفهمند كه نام مصنوعش فلان است .\r\nبا توجّه به اين تعريفها مىگوئيم : اگر حقيقت شرعيّه بخواهد اثبات شود بايد به يكى از سه طريق باشد و اينك هريك از اين راهها را آزمايش مىكنيم :\r\nامّا راه وضع تعيينى صريح : شارع مقدّس صريحا به مسلمانان اعلام كرده باشد كه من اين الفاظ را براى آن عبادات و معانى قرار دادم ، چنين چيزى قطعا منتفى است و تاريخ چنين مطلبى را نقل نكرده و اگر چنين حادثه‌اى اتفاق افتاده بود به يقين كسان بسيارى آن را نقل مىكردند و از اين طريق نام خويش را در تاريخ جاودانه مىكردند بويژه اينكه مقتضى براى نقل صددرصد موجود بود ، چون مسلمانان حرص عجيبى داشتند تا كوچكترين جريان مربوط به پيامبر را ثبت كنند و لذا جزئيات امر را نوشته‌اند كه حضرت چگونه مىنشستند ؟ چگونه غذا مىخوردند ؟ چگونه صحبت مىكردند ؟ و . . . ، و مانع از نقل و گزارش هم صددرصد مفقود بودن چون مسألهء سياسى و مربوط به خلافت و امامت نبود تا بنابر مخفى كردن باشد و هركس به دليلى از بازگو كردن آن طفره برود « چنان كه در نقل حادثه عظيم غدير سكوت كردند و از يكصد و بيست‌هزار نفر ، يكصد و ده نفر يعنى كمتر از 1000 / 1 آن را نقل كردند »\r\nمع الوصف در هيچ تاريخ و سيره‌اى از هيچ طريقى نقل نشده است و اين گونه موارد يقين به نبود چنين پديده‌اى پيدا مىشود . بنابراين راه وضع تعيينى صريح به روى ما بسته است و از اين طريق نمىتوانيم حقيقت شرعيّه را ثابت كنيم .\r\nو امّا راه وضع تعيّنى : يعنى در روزها و ماهها و سالهاى آغازين بعثت ، رسول اعظم « ص » اين الفاظ را با قرينه در معانى شرعى به كار مىبرد ، ولى بعدها در زمان خود آن حضرت در اثر كثرت استعمال ، اين الفاظ در اين معانى جديد حقيقت شدند و از صلوة آن عبادت معيّن تبادر كرد و از حج و صوم و زكات و . . . نيز عبادات مخصوصى متبادر شد . حال آيا از اين راه مىتوان حقيقت شرعيّه را اثبات نمود ؟\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nمشهور طرفداران حقيقت شرعيّه تا زمان مرحوم آخوند تنها راه اثبات را وضع تعيّنى مىدانستند . و عدّه‌اى از متأخرين از آخوند نيز تنها راه را همين مىدانند مثل مرحوم ميرزاى نائينى و عدّه‌اى هم يكى از دو راه را راه وضع تعيّنى مىدانند ، زيرا حقيقت شرعيّه را پذيرفته‌اند و وضع را هم منحصر در وضع تعيينى و تعيّنى دانسته‌اند و نتيجه گرفته‌اند كه وقتى به نحو وضع تعيينى نشد حتما به طريق وضع تعيّنى خواهد بود .\r\nاشكالات اين طريقه : به اين شيوه اعتراضهاى متعدّدى وارد شده كه مورد بحث قرار مىدهيم :\r\n1 و 2 - ايراد اوّل و دوّم به اصل امكان وضع تعيّنى است و كسانى طرفدار امتناع عقلى آن شده‌اند مثل مرحوم امام خمينى « 1 » و بنابر امتناع ، نوبت نمىرسد به اينكه شارع مقدّس از اين طريقه استفاده كرده يا نه ؟ ولى خوشبختانه اين دو ايراد قبلا در مباحث وضع مطرح شد و پاسخهاى متعدّدى از آنها داده شده و در نتيجه اصل امكان وضع تعيّنى در الفاظ شرعى و غيرشرعى مسلّم است .\r\n3 - صاحب معالم و ديگران گفته‌اند : در وضع تعيّنى بايد يقين كنيم كه كثرت استعمال به درجه‌اى رسيد كه در عصر خود شارع حقيقت شد و شارع مقدس آنها را بدون قرينه به كار مىبرد ، ولى هرگز چنين يقينى نداريم و احتمال مىدهيم كه تا پايان عمر شارع مقدس همواره اين الفاظ با قرينه استعمال مىشد و مجاز بود نه حقيقت و بعدها در زمان متشرّعه و پيروان شارع به درجهء حقيقت شدن رسيد . و نتيجه حقيقت متشرعيّه است نه شرعيّه .\r\nپاسخ : اين اعتراض نيز وارد نيست زيرا حداقل و قدر مسلّم نسبت به الفاظ كثير التداول نظير لفظ صلوة و صوم و حج و . . . چنين احتمالى عقلائى نيست و نيش غولى است و به قدرى ضعيف است كه قابل‌اعتنا نيست زيرا اين امر يك امر\r\n\r\n\r\n","description":"","footnote":"\r\n( 1 ) . تنقيح الاصول ج 1 ، ص 29 . جواهر الاصول ج 1 ، ص 85 ، تذهيب الاصول ج 1 ، ص 8 .\r\n","page_name":" 434 ","page_number":434},
  {"content":"\r\n\r\nمعمول و متداول است كه وقتى واژه‌هاى مهمّى از زبان رئيس قوم و ذى نفوذ در آنان صادر شد و از آنها معناى خاصى اراده شد طولى نمىكشد كه اين به صورت يك فرهنگ درمىآيد و مردمان آن سامان از اين الفاظ همان معانى تازه را مىفهمند و نيازى نيست كه دهها سال با قرينه استعمال كنند و انقلاب اسلامى ما گواه صادق اين ادّعا است زيرا امام اصطلاحات فراوانى را مطرح كردند و با گذشت مدّتى براى مردم كاملا معهود شد .\r\nپس اين احتمال كه بيست و سه سال مجازا استعمال شده باشند قابل‌قبول نيست مخصوصا در الفاظى كه صبح و شام با آنها سروكار داشتند . و مسألهء ظنّ نيست تا مرحوم مظفّر بفرمايد : مظنّه در اين باب كفايت نمىكند « 1 » بلكه مسألهء اطمينان و علم عادى است كه نزد خردمندان ارزشمند است .\r\n4 - شرط وضع تعيّنى آن است كه اين الفاظ در لسان شارع در اين معانى شرعيّه استعمال شده باشند تا كم‌كم حقيقت شوند ولى ما احتمال مىدهيم كه شارع مقدس تا آخر عمر اين الفاظ را در معانى لغوى استعمال مىكرد يعنى از كلمهء صلوة دعا را اراده مىكرد ، از صوم مطلق امساك را ، از حج قصد را و . . . و ساير اجزاء و شرائط و موانع و قواطع را با خطابات ديگر از قبيل لا صلوة الّا بفاتحة الكتاب ، لا صلوة الّا بطهور و . . . تفهيم مىكرد و از باب تعدّد دالّ و مدلول بود ، آنگاه با وجود اين احتمال حقيقت شرعيّه از باب سالبه به انتفاء موضوع است و راهى براى اثبات آن به طريق وضع تعيّنى نمىماند .\r\nپاسخ : اوّلا نفس اين احتمال مضحك و نگفتنى است و ثانيا نسبت به نوع استعمالات شارع در كتاب و سنّت قابل‌قبول نيست . مثلا در قرآن كريم كرارا آمده كه « اقيموا الصلاة » نماز را به پا داريد ، و اگر مراد دعا بود كه اقامه كردن ندارد و افصح اين بود كه بگويد : « ادعوا » يعنى دعا كنيد ، دعا بر شما واجب است چه اينكه جدا\r\n\r\n\r\n","description":"","footnote":"\r\n( 1 ) . اصول فقه ، ج 1 ، ص 37 .\r\n","page_name":" 435 ","page_number":435},
  {"content":"\r\n\r\nفرموده : « فاقروا ما تيّسر من القرآن ، اركعوا ، اسجدوا و . . . يا مثلا مكرر مىخوانيم :\r\n« آتوا الزكاة » و اگر مراد معناى لغوى يعنى نموّ باشد معنى ندارد زيرا نموّ كه اعطا كردن ندارد و معنى ندارد كه شارع بگويد بر شما واجب است نموّ را بدهيد .\r\nو هكذا در خيلى جاها مطلب از اين قرار است . پس حتما در معناى شرعى استعمال شده‌اند و مراد نماز و زكات مصطلح و شرعى است و اين سخن كه شايد تا آخر در معناى لغوى بوده ، نادرست است .\r\n5 - شرط حقيقت شرعيّه آن است كه در زمان شارع و در استعمالات شخص شخيص او اين الفاظ در آن معانى حقيقت شوند ، و اين شرط محرز نيست زيرا آنچه مسلّم است اينكه در استعمالات مجموع شارع و پيروان و ياران او ، كثير و زياد شده و به درجهء حقيقت بودن رسيده و در نتيجه حقيقت شرعيّه ثابت نمىشود بلكه حقيقت مركبّه از شرعى و متشرّعى ثابت مىشود .\r\nپاسخ : بحثى است كه حقيقت شرعيّه قوامش به اين است كه در استعمالات شخص شارع باشد و اگر در استعمالات ديگران بود فايده‌اى ندارد ؟ يا مناط ثبوت حقيقت بودن در عصر و زمان شارع است نه زبان و كلام او ، بنابراين اگر از استعمال مجموع نيز حقيقت شد كفايت مىكند ؟ عدّه‌اى مثل مرحوم مشكينى در حاشيه « 1 » طرفدار احتمال نخست شده‌اند و ملاك را كثرت استعمال خود شارع دانسته‌اند .\r\nو عدّه‌اى مثل مرحوم محقّق اصفهانى « 2 » مناط را عصر شارع دانسته‌اند و حق همين است زيرا هيچ برهان عقلى و دليل نقلى وجود ندارد كه حتما بايد در لسان خود شارع باشد تا حقيقت شرعيّه درست شود بلكه در استعمالات مجموع مسلمانان عصر پيامبر هم باشد كافى است و تنها اشكال اين است كه چگونه نامش را حقيقت شرعى گذاشته‌اند ؟ ولى اين هم قابل جواب است زيرا « شرعيّه » يعنى\r\n\r\n\r\n","description":"","footnote":"\r\n( 1 ) . كفاية الاصول با حاشيهء مرحوم مشكينى ، ج 1 ، ص 150 .\r\n( 2 ) . نهاية الدراية ، ج 1 ، ص 91 .\r\n","page_name":" 436 ","page_number":436},
  {"content":"\r\n\r\nمنسوب به شرع ، در مقابل عرف و لغت ، و حقيقت شرعيّه يعنى حقيقت شدن از شرع سرچشمه گرفته نه از لغت و غيره ، و مسلمانان هم اگر استعمال كنند شرعيّه و مستند به شرع است چون به پيروى از شارع چنين كرده‌اند نه مستقلا ، با توجّه به اين بحث مىگوئيم :\r\nاوّلا قبول نداريم كه شرط حقيقت شرعيّه اين باشد كه در لسان خود شارع باشد ، بلكه در استعمالات مجموع مسلمانان و پيامبر هم كه باشد كافى است و خود معترض هم حقيقت شدن در مجموع را پذيرفت .\r\nثانيا بر فرض كه چنين شرطى باشد مىگوئيم : قبول نداريم كه در استعمالات خود شارع حقيقت نشده باشد يا مشكوك باشد ، بلكه دست‌كم دربارهء الفاظ كثير الاستعمال حتما در لسان خود شارع حقيقت شده به بيانى كه در پاسخ اشكال سوّم گذشت .\r\n6 - شرط وضع تعيّنى آن است كه مدت طولانى بگذرد و بيست و سه سال كافى نيست .\r\nپاسخ اين شبهه پرواضح است زيرا بيست و سه سال مدّت كوتاهى نيست ، نزديك به ربع قرن است و اگر كسى اين مدت را اندك بداند بايد در عقل او شك كرد ، و بلكه دو سال و پنج سال هم كافى است براى حقيقت شدن تا چه رسد به بيست و سه سال زمان بعثت رسول اكرم صلّى اللّه عليه و آله و سلّم .\r\n7 - به عقيدهء ما مهمترين اشكال وضع تعيّنى آن است كه : شرط مهم و اساسى وضع تعيّنى احراز اين مطلب مىباشد كه روز اوّل و دوّم و دهم و صدم لفظ در معناى جديد به كمك قرينه استعمال مىشود و تدريجا روزى برسد كه اذهان كاملا با معناى جديد مأنوس شوند و به درجهء حقيقت شدن برسد . و اين شرط در مورد ماهيّات اختراعى شارع مقدّس احراز نشده زيرا راه حقيقت شدن منحصر به وضع تعيّنى نيست راه بهترى هم هست كه راه وضع استعمالى باشد و شايد از روز اوّل\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nاستعمال شارع به اين قصد بوده و با نخستين استعمال حقيقت شده‌اند ، و بلكه نه تنها اين راه محتمل است كه مظنون و موثوق به است زيرا وقتى به قرآن و سنّت نبوى برمىگرديم ملاحظه مىكنيم كه از روزهاى آغازين بعثت اين الفاظ به كار رفته و قرينه‌اى هم در كنار آنها نبوده و نيست و معذلك مسلمانان همين معانى شرعى را مىفهميدند و حقيقت شدن از روز اوّل به نحو وضع تعيينى كه نبوده پس حتما به نحو وضع استعمالى بوده آنگاه با اين احتمال يا وثوق و اطمينان و با توجّه به متعارف و عقلانى بودن وضع استعمالى ، هرگز شرط مقطوع وضع تعيّنى احراز نمىشود و معلوم است كه وقتى شرط نبود مشروط هم نيست . بنابراين به اعتقاد ما وضع تعيّنى به اين دليل مبتلا به اشكال است .\r\nو امّا راه سوّم يا وضع تعيينى استعمالى است كه شارع مقدّس با اوّلين استعمال ، لفظ صلوة و حجّ و . . . را حقيقت قرار داده و با همين استعمال به قصد وضع حقيقت شده باشند ، آيا از اين راه حقيقت شرعيّه قابل‌اثبات است ؟ به عقيدهء برخى وضع استعمالى عقلا ممكن نيست مثل مرحوم محقّق نائينى « 1 » و به عقيدهء بعضى از لحاظ ادبى و قواعد نحوى اشكال دارد كه مرحوم آخوند در كفايه در همين مبحث حقيقت شرعيّه آن را پاسخ داده‌اند « 2 » ولى ما قبلا در مباحث وضع هردو اشكال را مطرح كرديم و به تفصيل پاسخ داديم ، و لذا از نظر امكان وقوعى كمترين اشكالى ندارد و وضع استعمالى امرى ممكن است .\r\nو از نظر وقوع خارجى هم طريقهء مصنّفان و مؤلّفان و مخترعان و مكتشفان و جاعلان اصطلاحات جديد ، همين است كه روز اوّل به صراحت نمىگويد : منظورم از حكومت فلان امر است بلكه با استعمال مقصدش را مىرساند . البتّه گاهى هم صريحا وضع مىكند . و نيز در اعلام شخصيّه امرى رايج است . و پشتوانهء وضع استعمالى هم سيرهء عقلاء است . و چون اين سيره از سوى شارع ردع نشده كشف از\r\n\r\n\r\n","description":"","footnote":"\r\n( 1 ) . اجود التقريرات ، ج 1 ، ص 32 .\r\n( 2 ) . كفاية الاصول ، ج 1 ، ص 32 .\r\n","page_name":" 438 ","page_number":438},
  {"content":"\r\n\r\nامضاء آن مىكند و گرنه ردع مىفرمود ، پس مىتوان نتيجه گرفت كه استعمالات صلوة و حج و . . . در قرآن و كلام رسول اعظم صلّى اللّه عليه و آله و سلّم از نوع وضع استعمالى بوده ، نه وضع تعيينى و نه وضع تعيّنى ، و اين مطلبى است كه هم مرحوم آخوند در كفايه مىپذيرد و مىفرمايد : كسى بر اين امر ادّعاى قطع كند گزافه نگفته است « 1 » هم مرحوم آقاى خوئى در محاضرات مىفرمايد : و هذا الّذى ذكره هو الصحيح « 2 » و هم مرحوم امام در جواهر الاصول راه وضع استعمالى را تنها راه صحيح براى اثبات حقيقت شرعيّه مىدانند . « 3 »\r\nمرحوم آخوند در كفايه پس از ذكر مقدّمه‌اى كه قبلا آورديم ، و تقسيم وضع به تعيينى صريح و تعيينى استعمالى و تعيّنى ، مىفرمايد : « اذا عرفت هذا فدعوى الوضع التعيينى فى الالفاظ المتداولة فى لسان الشارع هكذا « به نحو وضع استعمالى » قربية جدّا و مدّعى القطع به غير مجازف » سپس يك دليل مىآورند كه تبادر است ، يعنى از الفاظ كتاب و سنّت عند الاطلاق همين ماهيّات جديد و عبادات خاص تبادر مىكند و به محض برخورد با لفظ صلوة در قرآن ذهن ما به آن عبادت معين منتقل مىشود و كاوش هم نمىكنيم كه اين آيه در مكّه و در اوائل بعثت نازل شده يا در مدينه و اواخر بعثت ، پس از همان آغاز از آن الفاظ همين معانى متبادر بوده و تبادر علامت حقيقت است .\r\nو يك مؤيّد مىآورند كه اگر بخواهد به نحو وضع تعيّنى باشد و روزهاى اوّل مجازا استعمال شود و يا حتّى تا آخر هم مجاز باشد و بعد از شارع حقيقت شود ، مجاز قرينه لازم دارد و گاهى ميان معناى لغوى و شرعى هيچ مناسبتى نيست تا مجازا استعمال شود ، مثلا نماز لغوى به معناى دعا است و نماز شرعى آن عبادتى است كه يكى از اجزاء فرعى و مستحبّىاش دعا است و ميان آن دو علقه‌اى نيست تا به مناسبت استعمال شود ، تنها علاقه‌اى كه قابل‌تصوّر است علاقهء جزء و كل است\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 32 .\r\n( 2 ) . محاضرات ، ج 1 ، ص 130 .\r\n( 3 ) . جواهر الاصول ، ج 1 ، ص 252 .\r\n","page_name":" 439 ","page_number":439},
  {"content":"\r\n\r\nيعنى لفظى كه براى جزء وضع شده بود ، در كل استعمال شود كه آن هم شرطش اين است كه جزء از اجزاء رئيسى و اصلى باشد و مركب هم مركب حقيقى باشد مثل رقبه و انسان ، ولى در مثال ما نه جزء يك جزء اصلى و ركنى است ، دعا كه ركن نماز نيست و نه كل كه نماز باشد يك مركّب حقيقى است .\r\nپس اگر بخواهيم بگوئيم تدريجا حقيقت شده و وضع تعيّنى يافته يا حقيقت متشرعيّه شده مستلزم اين است كه تا مدّتى مجاز باشد و ديديم كه محذور دارد . در نتيجه از راه وضع استعمالى وارد مىشويم . « 1 » ولى همين مرحوم آخوند در وسط بحث ، به سراغ مبحث اوّل رفته‌اند كه ما قبلا مطرح ساختيم و حقايق لغوى بودن را تاييد كرده‌اند ، سپس در ادامه فرموده‌اند : با چشم‌پوشى از اين نظريّه و قبول اين مطلب كه اين ماهيّات جديدند يا لااقل تسميه جديد است ، انصاف اين است كه حقيقت شرعيّه ثابت است ولى از راه وضع تعيّنى ، آن هم نه فقط در استعمالات شخص شارع در قرآن و حديث ، بلكه در استعمال شارع و پيروان او من حيث المجموع حقيقت شده است و انكار اين مطلب مكابره و زورگويى است . « 2 »\r\nما مىگوئيم : كلام آخوند اضطراب و تزلزل دارد و از ثبات و استوارى لازم برخوردار نيست ، زيرا نخست روى وضع استعمالى تكيه كردند و بر آن اصرار ورزيدند و با دليل و مؤيّدى آن را اثبات كردند و مؤيّدى كه آوردند صريحا بر ردّ وضع تعيّنى دلالت داشت . ولى در پايان ابدا از وضع استعمالى سخنى به ميان نياورده‌اند و از راه وضع تعيّنى مشكل را حلّ كرده‌اند و حتّى ثمرهء بحث را هم بر همين اساس مطرح كرده‌اند . و ما عرضمان اين است كه چرا از آن طريق متقن وضع استعمالى به طريقه مشتبه وضع تعيّنى عدول كرديد ؟\r\nو شايد « فتأمل » در كلام آخوند اشاره به همين جهت باشد . به‌هرحال ما طرفدار حقيقت شرعيّه از نوع وضع استعمالى آن هستيم و به پيروى از مرحوم\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 32 - 33 .\r\n( 2 ) . همان ، ص 33 - 34 .\r\n","page_name":" 440 ","page_number":440},
  {"content":"\r\n\r\nآقا ضياء « 1 » بر آن پاى مىفشاريم .\r\nمطلب سوّم : در بيان ثمرهء مبحث است : اينكه دسته‌اى طرفدار ثبوت حقيقت شرعيّه شده‌اند و دسته‌اى منكر ثبوت آن گرديده و حدّاكثر حقيقت متشرعيّه را پذيرفته‌اند ، چه فايده‌اى دارد ؟ و ثمرهء اين بحث در كجا ظاهر مىشود ؟ بزرگان براى اين بحث ثمرهء زير را آورده‌اند :\r\nاگر الفاظى از قبيل صوم و صلوة و . . . در قرآن و سنّت نبوى با قرينه بر ارادهء معناى لغوى به كار رفته باشند كه بحثى ندارد و ما تابع قرينه هستيم و بر معناى لغوى حمل مىكنيم . و اگر به كمك قرينه در معناى شرعى استعمال شده باشند باز مشكلى نيست و تابع قرينه هستيم . ولى در مواردى كه اين الفاظ در كلام خدا و رسول بدون هيچ قرينه‌اى استعمال شوند و قابل‌حمل بر هريك از لغت و شرع باشند « مثل صلّ عند رؤية الهلال ، كه نمىدانيم آيا مراد استحباب يا وجوب دعا نزد رؤيت هلال است ؟ يا استحاب وجوب دو ركعت نماز ؟ » اينجاها ثمره ظاهر مىشود به اين نحو كه بنابر عدم ثبوت حقيقت شرعيّه به قولى اين الفاظ بر معانى لغوى خود حمل مىشوند و مىگوئيم منظور پيامبر دعا كردن است « مثلا » و به قولى جاى توقّف است نه حمل بر لغت يا شرع زيرا گيريم كه اين الفاظ در اين معانى حقيقت نشده باشند ولى در اثر كثرت استعمال مجاز مشهور كه هستند و در دوران ميان حقيقت و مجاز مشهور كسانى كه مناط را ظهور مىدانند ، توقّف مىكنند چون ظهورى نيست و احتمال ارادهء هريك از لغت و شرع برابر است . آرى آنان كه مثل سيّد مرتضى و صاحب فصول اصالة الحقيقة را تعبّدا جارى مىدانند بر حقيقت يعنى معناى لغوى حمل مىكنند . و به‌هرحال جاى حمل بر معناى شرعى نيست .\r\nولى بنابر ثبوت حقيقت شرعيّه اين لفظ مجرّد از قرينه بر معناى شرعى حمل مىشود و مىگوئيم : منظور رسول اكرم صلّى اللّه عليه و آله و سلّم دو ركعت نماز بجاى آوردن است . ولى\r\n\r\n\r\n","description":"","footnote":"\r\n( 1 ) . نهاية الافكار ، ج 1 ، ص 71 .\r\n","page_name":" 441 ","page_number":441},
  {"content":"\r\n\r\nمطلب به اينجا ختم نمىشود بلكه حمل بر معناى شرعى شرطش آن است كه احراز شود كه استعمال پس از وضع بوده يعنى وقتى به درجهء حقيقت بودن رسيد پس از آن اين استعمال آمده ، و گرنه تا اين جهت احراز نشود جاى حمل بر معناى شرعى نيست . اينجا است كه سخن از تاريخ وضع و استعمال به ميان مىآيد و مى فرمايند : اگر تاريخ هردو معلوم باشد كه بحثى نيست زيرا يا وضع مقدم است و استعمال پس از آن است كه حتما بر معناى شرعى حمل مىشود و يا به عكس است كه حتما بر معناى لغوى حمل مىشود يا جاى توقّف است . ولى آنجا كه اجمالا مىدانيم وضعى صورت گرفته ، استعمالى هم محقّق شده ولى تاريخ هردو يا يكى از آن دو مجهول است چه بايد كرد ؟ آيا راهى براى حمل بر معناى شرعى داريم ؟ مرحوم آخوند دو راه متعاكس « نتيجهء معكوس دارند » را مطرح مىكنند :\r\n1 - از اصل تأخر استعمال استفاده كنيم و بگوئيم : انشاء اللّه استعمال بعد از وضع بوجود آمده در نتيجه بر معناى شرعى بايد حمل شود . اين راه ناتمام است زيرا اولا معارض دارد و آن اصل تأخر وضع است كه هردو حادثند و هردو تقدم و تأخرشان جارى است و اصل تقدم يا تأخر در هريك معارض با اصل در ديگرى است و تساقط مىكنند .\r\nثانيا اگر اصل تأخر استعمال اصل عقلائى باشد احراز مىطلبد يعنى بايد يقين كنيم كه عقلاى عالم در دوران بين تأخر وضع و تأخر استعمال دومى را برگزيده و بنا را بر آن مىگذارند . ولى چنين بنائى محرز نيست و قوام بناى عقلاء به علم و يقين است كه نيست و اگر اصل شرعى استصحاب باشد مىگوئيم : اگر بخواهيد عنوان وجودى تأخر را استصحاب كنيد ، اشكالش آن است كه حالت سابقه و يقين سابق ندارد ، چه زمانى يقين به تأخر داشتيم تا الان شك در بقاء داشته باشيم ؟ ! از اوّل تأخر مشكوك است و تا يقين سابق نباشد ركن استصحاب مختل است و جارى نمىشود و اگر به عنوان عدمى برگردانيد و بگوييد : در ازل و قبل از شريعت كه\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nاستعمالى نبود ، پس از شريعت و قبل از وضع شك مىكنيم كه استعمال آمده يا نه ؟\r\nاستصحاب مىكنيم عدم آن را تا زمان نقل و وضع جديد ولى اين نيز جارى نيست چون اصل مثبت است و با استصحاب عدم تا زمان وضع مىخواهيد ثابت كنيد كه :\r\nپس استعمال متأخر بوده ، پس بر معناى شرعى حمل مىشود و واسطهء غيرشرعى پيدا شده كه اصل را مثبت مىكند و در جاى خود خواهد آمد كه اصل مثبت حجت نيست .\r\n2 - از راه اصل عدم نقل بگوئيم : يك زمانى كه قطعا نقل و وضع جديد نبود ، الان هم انشاء اللّه تا زمان استعمال نقلى نبوده پس بعد از استعمال درست شده ، نتيجه اين راه حمل بر معناى لغوى يا توقف است . ولى اين راه نيز ناتمام است زيرا اصل عدم نقل يك اصل عقلائى است و به حكم سيرهء عقلاء حجت است و قدر مسلم از سيره بر عدم نقل در موردى است كه شك در اصل نقل داشته باشيم ولى در مورد بحث شك ما در اصل نقل نيست بلكه نقل حتمى است چه اينكه استعمال نيز حتمى است و شك ما در تقدم و تأخر آنها است و اينجا بناى عقلاء بر هيچ طرف محرز نيست . پس اين راه نيز ناتمام است . « 1 »\r\nدر نتيجه ثمرهء مذكور هم تنها در فرض علم به تاريخ استعمال و تأخر آن از وضع ، ظاهر مىشود و گرنه در مورد جهل و شك در تاريخ آن دو باز ثمره ظاهر نشد .\r\nبه عقيدهء ما بحث از حقيقت شرعيّه ثمره‌اى ندارد زيرا ثمرهء مذكور بر روش وضع تعيّنى بود و قبلا ما وضع تعيّنى را رد كرديم و از راه وضع استعمالى پيش آمديم و بر آن اساس ترديد نداريم كه « صلّ عند رؤية الهلال » بر معناى شرعى حمل مىشود و موردى نيست كه دچار ترديد شويم تا ثمرهء ظاهر شود . پس صرفا بحث علمى خواهد بود نه عملى و ثمربخش .\r\n\r\n\r\n","description":"","footnote":"\r\n( 1 ) . كفاية الاصول ، ج 1 ، ص 34 .\r\n","page_name":" 443 ","page_number":443},
  {"content":"\r\n\r\nكلام محقّق نائينى و پيروان او « 1 » : ايشان كبراى كلّى را قبول دارند كه اگر الفاظى در كلام شارع در كتاب و سنّت بدون هرگونه قرينه‌اى استعمال شوند ، بنابر ثبوت حقيقت شرعيّه به وضع تعيّنى ، بر معناى شرعى حمل مىشوند و بنابر عدم ثبوت آن ، يا بر معناى لغوى حمل مىشوند و يا جاى توقّف است . ولى صغراى مطلب را قبول ندارند و مىگويند : ما هيچ موردى نداريم كه بدون قرينه استعمال شده باشد تا ثمره ظاهر شود . و در تحليل مطلب مرحوم آقاى خوئى مىگويد :\r\nالفاظ كتاب و سنّت از طريق ائمّهء اهل بيت به ما رسيده است و نسبت به آنچه از زبان ائمّه به ما رسيده تكليف روشن است و قطعا بر معناى شرعى حمل مىشوند و ترديدى نداريم تا سخن از حمل بر معناى لغوى و ظهور ثمره به ميان آيد .\r\nو مرحوم مظفّر مىگويد : نسبت به سنّت پيامبر آن مقدارى كه مورد ابتلاء ما است از طريق ائمّه به ما نقل شده و نيازى به غير آن نداريم و در آن مقدار هم كه تكليف روشن است و حتما بر معناى شرعى حمل مىشود و نسبت به قرآن هم در اغلب موارد استعمالات قرآن با قرينه است و باز تكليف روشن است كه مراد معناى شرعى است يا لغوى و موردى نداريم كه بدون قرينه باشد تا ثمرهء ظاهر شود .\r\nپس كبراى كلّى آرى ولى صغراى مطلب هرگز !\r\nنقد و بررسى : اين فرمايشان ناتمام است و جمعا سه اشكال دارد :\r\n1 - نسبت به الفاظ وارده در قرآن ثمره ظاهر مىشود و سخن صاحب محاضرات كه كتاب هم از طريق اهل بيت به ما رسيده است ، صددرصد ناتمام است . و سخن مرحوم مظفّر هم كه در قرآن با قرينه استعمال شده‌اند . . . ناتمام است زيرا مواردى هم يافت مىشود كه بدون قرينه است مثل آياتى كه در اوائل بعثت در مكّه نازل شده بود و قبلا نمونه‌هايى از آنها ذكر شد .\r\n\r\n\r\n","description":"","footnote":"\r\n( 1 ) . محاضرات ، ج 1 ، ص 126 و اصول فقه ، ج 1 ، ص 37 .\r\n","page_name":" 444 ","page_number":444},
  {"content":"\r\n\r\n2 - در مواردى كه امامان شيعه عليهم السلام تيمّنا و تبرّكا متن كلام رسول خدا را نقل و حكايت مىكنند و مىگويند : قال رسول اللّه صلّى اللّه عليه و آله و سلّم كذا و كذا ، باز ثمره ظاهر مىشود و اگر در چنين رواياتى لفظ خالى از هرقرينه بود بحث مىشود كه بر حقيقت شرعى حمل مىشود يا بر معناى لغوى ؟\r\n3 - مواردى كه روايتى از طريق اهل بيت به ما نرسيده بلكه از طريق اهل سنّت رسيده و فقيهان اماميّه نيز در كتب فقهى به آن استناد كرده‌اند ، اگر روايتى يافت شد و اين الفاظ را بدون قرينه به كار برده بود باز ثمره ظاهر مىشود .\r\nدر نتيجه اگر ما وضع تعيّنى را از لحاظ كبروى قبول كرديم ، از نظر صغرى جاى اشكال نيست و حق با آخوند و ديگران است كه ثمره ظاهر مىشود . ولى حق اين است كه اصل مبنا ناتمام است و وضع تعيّنى ناتمام است و وضع استعمالى صحيح است و بر اين مسلك ثمره ظاهر نمىشود و صرفا يك بحث علمى خواهد بود .\r\n« پايان بحث حقيقت شرعيّه » و پايان جلد دوم خارج اصول\r\n\r\n","description":"","footnote":"","page_name":" 445 ","page_number":445},
  {"content":"\r\n . \r\n\r\n","description":"","footnote":"","page_name":" 446 ","page_number":446}
  ]